[
  {"content":"\r\n\r\nقصه هاى قرآن\r\nمحمد احمد جادالمولى\r\nمحمدابوالفضل ابراهيم\r\nعلى محمد البجاوى\r\nالسيد شحاته\r\nترجمه : استاد مصطفى زمانى\r\nبرگزيدهء اولين جشنواره انتخاب كتاب سال قصه هاى قرآنى\r\nويرايش كامل و توسعه وتهذيب\r\nبه انضمام\r\nاطلس تاريخ انبياء ورسل\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nقصه هاى قرآن / محمد احمد جادالمولى . . . [ و ديگران 
  ] ؛ ترجمه : مصطفى زمانى ؛ ويراستار محمد نوروزى . به انضمام اطلس تاريخ انبياء ورسل . - [ ويرايش ؟ 
  ] . - قم : پژواك انديشه ، 1379 .\r\n624 ص به صورت ، نقشه ، جدول .\r\n25000 ريال\r\nisbn 964 - 81808 - 3 - 4\r\nفهرستنويسى براساس اطلاعات فيپا .\r\nعنوان اصلى : قصص القرآن .\r\nكتابنامه به صورت زيرنويس .\r\n1 . قرآن - قصه ها . 2 . پيامبران - سرگذشتنامه . 3 . پيامبران . نسبنامه . 4 . قرآن - - نامهاى تاريخى . الف . جادالمولى ، محمد احمد ، 1883 - 1944 ب . زمانى ، مصطفى 1313 - 1369 ، مترجم .\r\nج . نوروزى ، محمد ، 1344 - ، ويراستار . د . عنوان . ه‍ . عنوان : اطلس تاريخ انبياء ورسل .\r\n6041 ق / 88 bp\r\n156 / 297\r\nب 1379\r\nكتابخانه ملى ايران\r\n15531 - 79 م\r\nانتشارات پژواك انديشه\r\nقم - تلفن : 2935314 - همراه 09112537594\r\nصندوق پستى : 135 / 37165\r\nقصه هاى قرآن\r\nمؤلف : محمداحمد جادالمولى و . . .\r\nمترجم : استاد مصطفى زمانى ( ره )\r\nناشر : انتشارات پژواك انديشه\r\nويراستار : محمد نوروزى\r\nحرفچينى : سباد\r\nچاپخانه : معراج\r\nچاپ دوم ( مرر ) : زمستان 1380\r\nبهاء : 5000\r\nقطع وزيرى : 624 صفحه\r\nشابك 4 - 3 81808 - 964\r\n4 - 3 - 91808 - 974 isbn\r\nكليه حقوق مترتب بر ؟ در انحصار انتشارات پژواك انديشه مى باشد هرگونه برداشت از تصاوير ، مطالب منوط به اجازه كتبى از ناشر است .\r\n45000 جلد در دو قطع جيبى و وزيرى تيراژ چاپ شده در اولين سال پس از ويرايش\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\nحجت الاسلام جناب آقاى مصطفى زمانى\r\nدر جامعه اى كه آيين آن اسلام و آهنگ عمومى اش انقلابى شكوهمند به زعامت فقهي حكيم و عارفى بزرگ چون حضرت امام خمينى ( قدس سره ) است و تداوم بخش آن انقلاب رهبرى بزرگوار واديبى پرهيزگار چون حضرت آيت الله خامنه اى \" مدظله العالى \" است شايسته است كه مجاهد تمامى فرهنگى در جايگاه بلند خود قرار گيرد و به گسترش ادبيات قرآنى ارج و بهاى در خور داده شود .\r\nبراين اساس سازمان اوقاف و امور خيريه لازم مىداند كه بدينوسله از تلاش حضرت عالى در فراهم آوزدن كتابهاى ويژه قصه هاى قرآنى كه حائز رتبه تقدير در اولين جشنوارهء انتخاب كتاب سال قصه هاى قرآنى ، پيامبران ( ع ) ائمه ( ع ) وصحابه شده است قدردانى به عمل آورد .\r\nسيدمهدى امام جمارانى\r\nنماينده ولى فقيه سرپرست سازمان\r\nاوقاف و امور خيريه\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست\r\nمقدمه ناشر 13\r\nپيشگفتار 15\r\nحضرت آدم عليه السّلام 19\r\nخلقت آدم 19\r\nخودخواهى ابليس 22\r\nبهشت آدم 24\r\nوسوسه‌هاى ابليس 25\r\nهبوط آدم عليه السّلام 26\r\nهابيل و قابيل 29\r\nتولد و بلوغ فرزندان آدم عليه السّلام 29\r\nاولين قربانى شهوت 31\r\nكلاغ معلم قابيل مىشود ! 34\r\nحضرت نوح عليه السّلام 35\r\nاستقامت نوح 35\r\nلجاجت مخالفين نوح عليه السّلام 36\r\nنفرين نوح 39\r\nكشتى نوح 39\r\nفرزند نااهل 41\r\nحضرت هود عليه السّلام 45\r\nناسپاسى قوم عاد 45\r\nهود عليه السّلام و اتهام ديوانگى ! 47\r\nعذاب قوم هود 50\r\nحضرت صالح عليه السّلام 51\r\nناسپاسى قوم ثمود و تكرار تاريخ 51\r\nوحشت مخالفين 53\r\nشتر صالح 54\r\nمكر زنان در كشتن شتر صالح 56\r\nكيفر نافرمانى خدا ! 57\r\nحضرت ابراهيم عليه السّلام 61\r\nرسالت ابراهيم عليه السّلام 61\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nابراهيم و نشانه‌اى از رستاخيز 63\r\nابراهيم عليه السّلام و آزر بت‌تراش 64\r\nتهديد ابراهيم عليه السّلام 65\r\nابتكار ابراهيم عليه السّلام و شكستن بتها 66\r\nخداى ابراهيم عليه السّلام 68\r\nآخرين نقشه ابراهيم عليه السّلام 69\r\nابراهيم عليه السّلام در بتكده ! 71\r\nمحاكمه ابراهيم عليه السّلام 72\r\nاعتراف و لجاجت مخالفين ! 74\r\nابراهيم عليه السّلام در خرمن آتش 75\r\nابراهيم عليه السّلام دلها را تسخير كرد 76\r\nابراهيم عليه السّلام و نمرود 77\r\nمحاورهء ابراهيم عليه السّلام با ستاره‌پرستان 80\r\nخداى ابراهيم 83\r\nابراهيم عليه السّلام در مصر ! 83\r\nولادت اسماعيل عليه السّلام 86\r\nتبعيد هاجر و اسماعيل ! 87\r\nصبر و تحمل هاجر 89\r\nچشمهء حيات 90\r\nذبح اسماعيل عليه السّلام 91\r\nآخرين تقاضاى اسماعيل عليه السّلام 93\r\nازدواج اسماعيل عليه السّلام 95\r\nمهمانى كه صاحب‌خانه بود 96\r\nهمسر خانه‌دار 97\r\nبناى كعبه 98\r\nحضرت لوط عليه السّلام 101\r\nاخلاق ناپسند قوم لوط 101\r\nدعوت لوط عليه السّلام 102\r\nكيفر قوم لوط 103\r\nمهمانان ناخوانده 105\r\nقوم لوط تمايلى به دختران او ندارند 106\r\nفرار شبانه لوط عليه السّلام و نزول عذاب الهى 108\r\nحضرت يعقوب عليه السّلام 111\r\nاختلاف دو برادر ! 111\r\nآرزوهاى فراوان در پهنه بيابان 112\r\nشهر آرزوهاى يعقوب 114\r\nازدواج يعقوب عليه السّلام 116\r\nحضرت يوسف عليه السّلام 119\r\nخواب يوسف 119\r\nمشورت برادران يوسف عليه السّلام 121\r\nاجراى نقشه عليه يوسف عليه السّلام 123\r\nپيراهن خون‌آلود 124\r\nيوسف عليه السّلام در چاه 125\r\nقافله مصريان و نجات يوسف عليه السّلام از چاه 127\r\nفروش يوسف عليه السّلام به عنوان برده 129\r\nيوسف عليه السّلام و زليخا 129\r\nمكر زليخا در جلب توجه يوسف عليه السّلام 131\r\nانتقام زليخا از يوسف عليه السّلام 132\r\nزليخا در افكار عمومى 134\r\nاعتراف زليخا 135\r\nيوسف عليه السّلام و مكر زنان دربار 136\r\nيوسف عليه السّلام در آرزوى زندان ! 137\r\nآخرين حربهء زليخا ! 138\r\nيوسف عليه السّلام در زندان 139\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nيوسف عليه السّلام فرصت را غنيمت شمرد 140\r\nيوسف عليه السّلام و تعبير خواب سلطان مصر 143\r\nشرط يوسف عليه السّلام براى خروج از زندان 144\r\nاعتراف زنان دربار 145\r\nيوسف عليه السّلام حاكم مصر 147\r\nقحطى در سرزمين كنعان 148\r\nديدار يوسف عليه السّلام با برادران 149\r\nاستمداد برادران و شرط يوسف عليه السّلام 150\r\nوزير سخاوتمند 152\r\nديدار يوسف و بنيامين عليهما السّلام 153\r\nشرمندگى برادران يوسف عليه السّلام 154\r\nيعقوب عليه السّلام و فراقى ديگر 156\r\nبرادران يوسف عليه السّلام ، او را شناختند 159\r\nبوى پيراهن يوسف ! 161\r\nديدار يوسف و يعقوب عليهما السّلام 162\r\nحضرت شعيب عليه السّلام 165\r\nهشدار شعيب عليه السّلام 167\r\nعذاب مردم مدين 168\r\nحضرت موسى عليه السّلام 171\r\nولادت و تربيت موسى عليه السّلام 171\r\nفرار موسى عليه السّلام از مصر 173\r\nهجرت موسى عليه السّلام به سرزمين مدين 176\r\nموسى عليه السّلام داماد شعيب شد 177\r\nبازگشت موسى عليه السّلام به وطن 179\r\nعذر موسى عليه السّلام به پيشگاه پروردگار 182\r\nمأموريت موسى و هارون عليهما السّلام 183\r\nمباحثه موسى و فرعون 184\r\nمعجزات موسى عليه السّلام 185\r\nبسيج ساحران 187\r\nمشورت ساحران 188\r\nعناد فرعون 191\r\nجوانمردى و شجاعت مردى از آل فرعون 192\r\nنزول عذاب الهى بر فرعونيان 193\r\nخروج بنى اسرائيل از مصر 195\r\nدريا شكافته شد 196\r\nفرعونيان غرق شدند 198\r\nموسى عليه السّلام به‌طور سينا مىرود 200\r\nگوساله سامرى 202\r\nمحو گوساله‌پرستى 203\r\nسرگردانى بنى اسرائيل 206\r\nماجراى گاو بنى اسرائيل 209\r\nموسى و خضر عليهما السّلام 213\r\nشرط شاگردى موسى عليه السّلام 215\r\nجدايى خضر و موسى عليهما السّلام 218\r\nگنج قارون 220\r\nعاقبت خودخواهى قارون 223\r\nطالوت 227\r\nرمز شكست بنى اسرائيل 227\r\nگمشده طالوت 229\r\nپادشاهى طالوت 230\r\nنبرد طالوت با جالوت 233\r\nحضور داود در سپاه طالوت 234\r\nداود عليه السّلام به جنگ جالوت مىرود 236\r\nطالوت و داود عليه السّلام 238\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nهمسر وفادار داود عليه السّلام 239\r\nتصميم قتل داود ! 240\r\nداود عليه السّلام به حكومت رسيد 241\r\nاوريا و ازدواج داود عليه السّلام 243\r\nخيانت بستگان دختر 244\r\nآزمايش داود عليه السّلام 245\r\nاصحاب سبت 249\r\nروز مقدس هفته 249\r\nفرصت‌طلبان سودجو 250\r\nسليمان بن داود عليهما السّلام 253\r\nحكمت سليمان 253\r\nسليمان و برادران رياست‌طلب 255\r\nآشوب داخلى بيت المقدس 256\r\nحكومت سليمان عليه السّلام 257\r\nسليمان عليه السّلام و مور 258\r\nسليمان و بلقيس 259\r\nنامه سليمان عليه السّلام به بلقيس 260\r\nهداياى بلقيس به سليمان عليه السّلام 261\r\nتخت بلقيس نزد سليمان آمد 262\r\nوفات سليمان 264\r\nارمياء نبى عليه السّلام 265\r\nفساد بنى اسرائيل و عذاب الهى 265\r\nبنى اسرائيل پيغمبر خود را به زنجير كشيدند 267\r\nآزادى بنى اسرائيل و آغاز خودسرى مجدد 269\r\nعزير 273\r\nصد سال خواب ! 273\r\nصد سال فراق ! 275\r\nعزير آزمايش شد 275\r\nنبرد حق و باطل 277\r\nبهشت زمين 277\r\nثروت مايه غفلت 278\r\nفقير ثروتمند ! 279\r\nآه حسرت و اشك ندامت ! 281\r\nباغداران 283\r\nبهره‌بردارى همگانى 283\r\nامساك فرزندان 284\r\nكيفر بخل و امساك 286\r\nحضرت ايوب عليه السّلام 289\r\nثروت و منزلت ايوب 289\r\nزوال ثروت و آزمايش ايوب عليه السّلام 291\r\nايوب عليه السّلام و مرگ فرزندان 292\r\nايوب عليه السّلام و رنج و بيمارى 293\r\nهمسر وفادار ايوب عليه السّلام 294\r\nايوب عليه السّلام همسر خود را طرد كرد 295\r\nتضرع ايوب عليه السّلام به درگاه خداوند 295\r\nحضرت يونس عليه السّلام 297\r\nدعوت يونس عليه السّلام به توحيد 297\r\nآخرين هشدار يونس عليه السّلام 298\r\nنزول عذاب بر قوم يونس عليه السّلام 299\r\nيونس عليه السّلام در شكم ماهى 301\r\nزكريا و يحيى عليهما السّلام 303\r\nزكريا عليه السّلام و آرزوى فرزند 303\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nزكريا عليه السّلام و ميوه‌هاى بهشتى 304\r\nسخنان مريم عليها السّلام زكريا را منقلب كرد 305\r\nيحيى عليه السّلام و ازدواج نامشروع هيروديس 307\r\nحضرت مريم عليها السّلام 309\r\nآرزوى مادر 309\r\nمادر مصيبت‌زده ! 310\r\nتولد مريم عليها السّلام 312\r\nمريم عليها السّلام خادم بيت المقدس 313\r\nقرعه كفالت مريم عليها السّلام به نام زكريا عليه السّلام 314\r\nنزول مائده آسمانى بر مريم عليها السّلام 315\r\nولادت عيسى عليه السّلام 317\r\nفرشته خدا و مريم عليها السّلام 317\r\nتشويش و نگرانى مريم عليها السّلام 318\r\nمريم عليه السّلام و بيم و اميد 319\r\nسرزنش مريم عليها السّلام 320\r\nپيامبرى كه در گهواره سخن گفت ! 321\r\nنوزاد سخنگو ، سخن روز شهر ناصره 322\r\nنبوغ عيسى بن مريم عليها السّلام 324\r\nمناظرهء عيسى عليه السّلام با كاهنان 325\r\nرسالت عيسى عليه السّلام 327\r\nمبارزه عيسى عليه السّلام با رجال دينى يهود 328\r\nدرخواست حواريون از عيسى عليه السّلام 330\r\nمعجزهء آسمانى 331\r\nنزول مائدهء آسمانى 333\r\nمخالفت يهود با عيسى عليه السّلام 334\r\nاستقامت عيسى عليه السّلام 335\r\nنقشه قتل عيسى عليه السّلام توسط بنى اسرائيل 336\r\nخيانت به عيسى عليه السّلام 337\r\nعيسى عليه السّلام را به سوى خدا بردند ! 339\r\nلقمان حكيم 341\r\nنصايح لقمان به فرزندش 343\r\nلقمان از ديدگاه امام صادق عليه السّلام 345\r\nلقمان از ديدگاه مفسرين 345\r\nنمونه‌هايى از حكمت لقمان 346\r\nذو القرنين 351\r\nذو القرنين و قبايل يأجوج و مأجوج 352\r\nآيا مراد از ذو القرنين كوروش است ؟ 354\r\nاصحاب كهف 361\r\nتوحيد ، نداى فطرت 361\r\nدستگيرى خداپرستان 362\r\nفرار خداپرستان 364\r\nسيصد و نه سال در خواب 365\r\nموحدين و تصور شهر جديد ؟ ! 366\r\nموحدين آرزوى بازگشت بسوى خدا كردند 367\r\nاصحاب اخدود 369\r\nظهور مسيحيت در نجران 370\r\nآتش خشم يهود و مقاومت مردم نجران 373\r\nسيل عرم 375\r\nسرزمين رفاه و آسايش ، و غفلت مردم 376\r\nشكست سد مآرب 377\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nسپاه فيل‌سواران 379\r\nلشكركشى نجاشى به سوى يمن 381\r\nسپاه فيل‌سواران 381\r\nابرهه و احضار عبد المطلب 383\r\nكعبه هم خدايى دارد 384\r\nاقرأ باسم ربك الذى خلق 387\r\nانتظار بعثت خاتم الانبيا محمد صلّى اللّه عليه و إله و سلّم 387\r\nآغاز رسالت محمد صلّى اللّه عليه و إله و سلّم 389\r\nنزول وحى الهى بر رسول خاتم صلّى اللّه عليه و إله و سلّم 390\r\nبلال 393\r\nبلال در زير شكنجه 395\r\nبازخريد بلال 397\r\nاسراء و معراج 399\r\nواكنش قريش در قبال جريان اسراء 400\r\nنگرانى امّ اهانى 402\r\nمناظره رسول خدا صلّى اللّه عليه و إله و سلّم با سران قريش 405\r\nلجاجت و تقاضاهاى جاهلانه قريش 407\r\nآغاز بيعت و مقدمات هجرت 411\r\nتبليغات پراكنده 411\r\nبيعت انصار با رسول الله صلّى اللّه عليه و إله و سلّم 412\r\nدومين گروه از مسلمانان مدينه 414\r\nوضعيت مسلمانان در مكه پس از بيعت 417\r\nتبادل نظر قريش براى جلوگيرى از هجرت رسول خدا صلّى اللّه عليه و إله و سلّم 418\r\nنقشهء قتل محمد صلّى اللّه عليه و إله و سلّم 420\r\nهجرت رسول الله صلّى اللّه عليه و إله و سلّم 421\r\nعلى عليه السّلام در بستر رسول الله 421\r\nمژدگانى براى يابندهء محمد صلّى اللّه عليه و إله و سلّم 422\r\nورود رسول الله صلّى اللّه عليه و إله و سلّم به مدينه 423\r\nجنگ بدر 427\r\nآغاز درگيرى با مكه 427\r\nاولين درگيرى مسلمانان با قريش 428\r\nمبادله اسيران جنگى 429\r\nپيك ابو سفيان به مكه رسيد 434\r\nمشورت محمد صلّى اللّه عليه و إله و سلّم با يارانش 435\r\nارزيابى لشكر قريش 436\r\nنجات قافله ابو سفيان 437\r\nتصرف مراكز حساس 438\r\nقريش در جبهه بدر 440\r\nروحيه رسول خدا صلّى اللّه عليه و إله و سلّم در بدر 441\r\nپيروزى مسلمانان در جنگ بدر 442\r\nعتابى در مورد گرفتن فداء 445\r\nسرنوشت اسيران جنگى 445\r\nجنگ احد 449\r\nبسيج قريش 449\r\nآمادگى مسلمانان براى دفاع 451\r\nرويارويى سپاه اسلام و كفار مكه 453\r\nغفلت مسلمانان در احد 454\r\nابو سفيان در پايان جنگ احد 458\r\nحمزه سيد الشهداء عليه السّلام 461\r\nاعتراف وحشى در قتل بهترين و 464\r\nبنى نضير 467\r\nبنى نضير و نقشهء قتل رسول الله صلّى اللّه عليه و إله و سلّم 468\r\nاعلام جنگ رسول الله صلّى اللّه عليه و إله و سلّم به بنى نضير 470\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nجنگ احزاب يا خندق 473\r\nنيرنگ يهوديان و ائتلاف عشاير عرب 474\r\nايجاد شك و ترديد در صفوف دشمن و شكست ائتلاف 477\r\nاختلاف در صفوف دشمن و پيروزى سپاه محمد صلّى اللّه عليه و إله و سلّم 479\r\nرشادت و شهامت حضرت على عليه السّلام در جنگ خندق 481\r\nقصه افك يا داستان دروغ 485\r\nياوه‌گويان و اتهام به عايشه همسر رسول الله صلّى اللّه عليه و إله و سلّم 486\r\nردّ اتهام عايشه 488\r\nتاييد وحى بر برائت عايشه 490\r\nمنافقين 493\r\nتعصب قومى و فتنهء منافقين 495\r\nحمايت مسلمانان واقعى از رسول الله 496\r\nنزول وحى و تكذيب منافقين 498\r\nخبر فاسق 501\r\nرؤياى فتح مكه 503\r\nبازتاب رؤياى فتح مكه نزد قريش 504\r\nمسلمانان در راه مكه 505\r\nخبرى جديد از بسيج قريش 507\r\nقريش سفير خود را به سوى محمد صلّى اللّه عليه و إله و سلّم مىفرستند 510\r\nآخرين هشدار قريش به رسول الله صلّى اللّه عليه و إله و سلّم 512\r\nصلح حديبيه 515\r\nشبيخون به اردوى محمد صلّى اللّه عليه و إله و سلّم 515\r\nنمايندگان رسول الله صلّى اللّه عليه و إله و سلّم به مكه مىروند 516\r\nبيعت رضوان 518\r\nواكنش مسلمانان در برابر پيمان صلح 520\r\nدعوت از على عليه السّلام براى نگارش متن پيمان 522\r\nپناهندگى مسلمانان ستمديده 523\r\nواكنش مسلمانان در قبال دستور بازگشت 524\r\nسرانجام پيمان صلح 526\r\nتجمع مسلمانان فرارى و تهديد كاروانهاى قريش 529\r\nنقض پيمان 531\r\nفتح مكّه 535\r\nتجهيز مسلمانان براى فتح مكه 537\r\nابو سفيان مسلمان مىشود 539\r\nفتح آشكار 541\r\nجنگ حنين 545\r\nمسلمانان بين شكست و پيروزى 545\r\nمسلمانان و آزمون غرور و غفلت 547\r\nسرگذشت متخلفين از جنگ تبوك 551\r\nمبارزه با هواى نفس 552\r\nعذاب وجدان 554\r\nدعوت پادشاه غسّان از متخلفين 556\r\nعفو الهى 557\r\nمسجد ضرار 561\r\nبناى مسجد براساس نفاق و نيرنگ 562\r\nمسجدى كه به آتش كشيده شد 565\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nمباهله 567\r\nمناظره رسول الله صلّى اللّه عليه و إله و سلّم با مسيحيان نجران 569\r\nمجادله 573\r\nظهار همسر ، رسم جاهليت 573\r\nنزول وحى در رد سنتهاى جاهليت 575\r\nتحريم زناشويى 579\r\nغيرت نابجا 579\r\nماجراى ازدواج زينب دختر جحش 583\r\nهديه خديجه عليها السّلام 583\r\nتقدير الهى و جدايى دو همسر 584\r\nلغو سنت خرافى عرب 585\r\nاتهام ناروا 586\r\nحجة الوداع 589\r\nماجراى غدير خم 590\r\nرحلت پيامبر صلّى اللّه عليه و إله و سلّم 591\r\nفهرست اطلس تاريخ انبياء و رسل\r\nپيامبرانى كه اسامى آنها در قرآن ذكر شده است 595\r\nانبياء و پيغمبرانى كه در جزيرة العرب به رسالت مبعوث شده‌اند 596\r\nانبياء و پيغمبرانى كه در عراق به رسالت مبعوث شده‌اند 596\r\nانبياء و پيغمبرانى كه در مصر به رسالت مبعوث شده‌اند 596\r\nساير انبياء و تاريخ تقريبى بعثت ايشان 597\r\nنسب حضرت آدم و نوح عليهما السّلام 598\r\nنسب حضرت نوح و ابراهيم عليهما السّلام 599\r\nنسب حضرت موسى و هارون و ابراهيم عليهما السّلام 600\r\nنسب حضرت مريم عليها السّلام 601\r\nنسب حضرت محمّد صلّى اللّه عليه و إله و سلّم تا عدنان 602\r\nنسب حضرت محمّد صلّى اللّه عليه و إله و سلّم تا قريش 603\r\nاقوامى كه عاقبت آنها در قرآن ذكر شده است 604\r\nنقشهء قبايل جزيرة العرب هنگام بعثت رسول اكرم صلّى اللّه عليه و إله و سلّم 606\r\nنقشهء مسير هجرت رسول اللّه صلّى اللّه عليه و إله و سلّم از مكه به مدينه 607\r\nنقشهء مواضع غزوات رسول اكرم صلّى اللّه عليه و إله و سلّم 608\r\nنمودار جنگها و وقايع مهم تاريخ اسلام از هجرت تا رحلت حضرت محمد صلّى اللّه عليه و إله و سلّم 609\r\nنقشهء توزيع قبايل عرب بعد از شكست سد مأرب 610\r\nنقشهء موقعيت سد ذو القرنين 611\r\nمشخصات انبياء و پيغمبرانى كه ذكر آنها در قرآن كريم آمده است 612\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nمقدمه ناشر\r\n ذلِكَ مَثَلُ الْقَوْمِ الَّذِينَ كَذَّبُوا بِآياتِنا فَاقْصُصِ الْقَصَصَ لَعَلَّهُمْ يَتَفَكَّرُونَ . \r\n« اى رسول ما اين است مثل مردمى كه آيات خدا را بعد از علم به آن تكذيب كردند ، اين حكايت به خلق بگو باشد كه ( براى نجات خود ) فكرى كنند . »\r\nسوره اعراف ؛ آيه 176 .\r\nنقل حكايات و قصص قرآنى از ديرباز مورد توجه قرآن‌پژوهان ، محدثان و مورخان مسلمان بوده است و اين مهم از قرن چهارم و پنجم به بعد از سوى نويسندگان مذاهب مختلف اسلامى به صورت كتابهاى خاص پيامبران ، اعم از عربى و فارسى به نگارش درآمد . اما در عصر جديد ، قرآن‌پژوهان به تدوين آثار جامع و ارزشمندى در زمينه قصص قرآن يا قصص انبياء پرداخته‌اند و يكى از اين آثار ارجمند كتاب مشهور قصص القرآن تأليف دانشمند معاصر مصرى استاد محمد احمد جادالمولى ( و همكاران ) است كه در اين كتاب قصه‌هاى قرآن به ترتيب زمانى يعنى از آدم تا خاتم به نگارش درآمده و پاره‌اى از وقايع مهم مربوط به انبياء در قصه‌هاى جداگانه و برخى از قصه‌ها كه مربوط به انبياء نيستند مانند اصحاب كهف ، ذو القرنين ، اصحاب سبت و اصحاب اخدود در برهه‌هاى زمانى مربوط به خود و در\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nلابلاى قصه‌هاى انبياء به تصوير كشيده شده‌اند و اين اثر زير نظر محمد فؤاد عبد الباقى صاحب كتاب مشهور و بىنظير المعجم المفهرس تهيه و تأليف شده است .\r\nاستاد مصطفى زمانى ( ره ) كه عمرى را در راه ترويج و رشد فرهنگ اسلامى و ارشاد جوانان و تأليف و ترجمه دهها اثر ارزشمند علمى و مذهبى سپرى كردند ، در سال 1346 ( ه . ش ) اقدام به ترجمه اين كتاب از عربى به فارسى نمودند كه با استقبال بىنظير خوانندگان مواجه شد و تاكنون دهها بار تجديد چاپ و صدها هزار جلد از آن تقديم علاقمندان به فرهنگ و معارف اسلامى شده است ، لذا شايسته بود كه اين اثر گرانمايه ويرايش شده و مورد توسعه و تهذيب قرار گيرد و به طرحى جديد آراسته گردد . در اين راستا انتشارات پژواك انديشه با بهره‌گيرى از وجود اساتيد صاحب‌نظر و منابع ارزشمند كتابخانه تخصصى علوم قرآنى از سال 1376 ويرايش و توسعه و تهذيب اين كتاب را آغاز كرد و بخشهاى جديد و پاورقىهاى مورد نياز را بر آن افزود و اصلاحات لازم را در آن به عمل آورد تا شايد تقديرى از زحمات استاد فرزانه مرحوم مصطفى زمانى ( ره ) و موجب شادى روح آن مرحوم باشد .\r\nدر پايان بر خود فرض مىدانيم از همكارى صميمانه مترجم و طراح مؤسسه امام على عليه السّلام آقايان عبد الرئوف صادقا و محمد حمزاوى كه ما را در ترجمه بخشهاى جديد و بازسازى تصاوير اين كتاب يارى كردند و مسئولين محترم كتابخانه تخصصى قرآن و بنياد فرهنگى پيام اسلام ( موقوفهء مرحوم زمانى ) كمال تشكر و امتنان را داشته باشيم .\r\n« ربّنا تقبّل منّا انّك السّميع العليم » .\r\nمحمد نوروزى تابستان 1379\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nپيشگفتار\r\n وَ نُنَزِّلُ مِنَ الْقُرْآنِ ما هُوَ شِفاءٌ وَ رَحْمَةٌ لِلْمُؤْمِنِينَ \r\n« و ما آنچه از قرآن فرستيم شفاى دل و رحمت الهى براى اهل ايمان است » .\r\nسورهء اسرا ، آيه : 82\r\nقرآن كريم به عنوان آخرين كتاب الهى كه از سرچشمهء وحى الهام گرفته ، گنجينه‌اى منحصربه‌فرد و در ميان همه كتب الهى بىرقيب است ، كتاب هدايت و تبيان كل شىء است ، انديشمندان و دانشوران هريك در حد توان خود در اين بحر ژرف و عميق به غور پرداخته و به سهم خود در زمينه معارف و علوم قرآنى قلمفرسايى كرده‌اند ؛ و الحق كه هر آيه بلكه هر جمله‌اى از اين كتاب بىهمتا ، سر فصل نوينى براى معارف الهى است .\r\nعظمت و اعجاز جاويد قرآن بر كسى پوشيده نيست ، اين كتاب ناسخ اديان و مذاهب گذشته و ناجى بشريت در حال و آينده است ، در مقام و الا و ممتاز قرآن كريم همين بس كه معاندين ، منافقين و دشمنان قسم‌خورده آن هرگز نتوانسته‌اند در تحريف آن موفق شوند و همان‌طور كه خداوند فرموده است :  إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ  سوره حجر ، آيه : 9 .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nقصص قرآن يكى از علوم قرآنى و شايد دلچسب‌ترين آنهاست ، قصه‌ها و داستانها از ديرباز در حيات آدمى نقش بسزايى داشته‌اند و كتب آسمانى بويژه قرآن به شايستگى از قصه و داستان براى ابلاغ پيام و اتمام حجت استفاده كرده‌اند .\r\nقصه و داستان‌گويى مهمترين وسيله و ابزار كتب آسمانى براى تبشير و انذار بشر بوده است . در پايان داستان يوسف كه منسجم‌ترين و كامل‌ترين قصص قرآن است ، خداوند مىفرمايد : « براستى كه در بيان داستان ايشان مايه عبرتى براى خردمندان است ، ( و اين قرآن ) سخنى ساختگى نيست ، بلكه تصديق ماجراهايى است كه در ديگر كتابهاى آسمانى نيز موجود است و روشنگر همه چيز و رهنمود و رحمتى براى اهل ايمان است » و در آيه 11 از سوره انعام آمده است : « بگو اى پيغمبر كه در روى زمين بگرديد ( و از حال امم گذشته جويا شويد ) تا عاقبت سخت آنها كه تكذيب ( آيات خدا و رسولان او ) كردند ، مشاهده كنيد » و اين مضمون در بسيارى از آيات ديگر با تفاوتهاى اندك آمده است .\r\nاما قصه‌هاى قرآن بر خلاف بسيارى از قصه‌هاى ادبى كه عنصر خيال و حوادث پندارى نقش بسزايى در آنها دارد و هرچه اين عنصر نفوذ بيشترى در ساختار داشته باشد تأثير آن در شنونده بيشتر است ، در قرآن قصه‌ها نه تنها بر واقعيت تطبيق دارند ، بلكه اين وقايع مهمترين و حساس‌ترين وقايع تاريخى انسان هستند ، وقايعى كه هر كدام كاروان آدمى را به سو و جهت خاصى سوق داده‌اند و تا ابد نقش خود را بر پيشانى او خواهند داشت و براى او بيدارگر ، زنده و روشنگر خواهند ماند و قرآن از مجراى اين قصص بزرگترين لغزشها و معمولترين انحرافات بشرى را به شيوه‌اى بى نظير ، زيبا و جذاب به نمايش مىگذارد .\r\nقرآن كريم گرچه با تورات متداول در ميان يهود ، در بسيارى از داستانها و حوادث تاريخى اشتراك دارد ، اما تورات امروزى مجموعه‌اى مخلوط و مركب از حق و باطل است و گاهى داستان انبياء را آن‌چنان مشوش و پر از خرافه نقل كرده و يا آن‌قدر به كفر و شرك آميخته كه خوانندهء بصير گمان نمىكند اين عبارات از طرف خداوند دانا بر پيامبرى عظيم الشأن همچون موسى كليم الله وحى شده باشد ، و اين از جهت تحريفى\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nاست كه بعدها براساس اغراض و اميال در تورات انجام گرفته است « 1 » مانند نسبت خلاف به حضرت داود عليه السّلام و بت‌پرستى به حضرت ابراهيم عليه السّلام و ساختن گوساله به دست هارون عليه السّلام براى عبادت قوم و نقل بىتابى ايوب عليه السّلام و نسبت ظلم دادن به خداوند و خلقت خوا از دنده چپ آدم و بسيارى موارد ديگر كه در قرآن كريم اثرى از اين‌گونه كفر و شرك و خرافه و هر نوع مطالب منافى با قدس و جلال انبياء مشاهده نمىشود و همگى مطابق با عقل و برهان بوده و با بيانى شريف آمده است .\r\nاناجيل چهارگانه و رايج امروزى نيز گاهى قداست و پاكى عيسى مسيح عليه السّلام را آلوده‌اند « 2 » و به اين پيامبر بزرگوار الهى نسبت‌هاى ناروا داده و به مادر او اعتقاد به خدايان متعدد و ارباب مختلف را نسبت مىدهند كه هرگز با سرشت الهى انبياء سازگار نيست و دامن پاك پيامبران از اين عيوب منزه است .\r\nاما قصص قرآنى در اين كتاب الهى به نحو معقول ، منظم و شيرين و با لحنى پندآموز آمده است و با بيان حديث ديگران راه سعادت و شقاء را بر پويندگان مىنماياند و چنين بيانى خود دليل حقانيت و موجب اطمينان قلب است و مطالعه اين قصص به تدريج وجدان الهى و قواى معنوى انسان را بيدار و هوشيار مىسازد .\r\nاميد كه اين كتاب ارزشمند در بيان قصه‌هاى قرآن و تاريخ پيامبران و اقوام پيشين راه‌گشاى علاقمندان به معارف قرآنى باشد و خوانندگان در پرتو آن بر حقايق حيات و طريق صحيح سعادت واقف و آگاه شوند .\r\n\r\n\r\n","description":"","footnote":"\r\n( 1 ) . قاموس كتاب مقدس ، صفحات 35 ، 36 ، 113 و 753 .\r\nبراى اطلاع بيشتر در زمينهء تحريف‌هاى تورات و انجيل به كتابهاى زير مراجعه كنيد :\r\n1 - انيس اعلام ، اثر فخر الاسلام . 2 - الهدى الى دين المصطفى ، اثر علامه محمد جواد بلاغى ؛ 3 - مرزهاى اعجاز ، ترجمهء جعفر سبحانى .\r\n( 2 ) . انجيل يوحنّا ( انجيل شريف ) ، فصل دوم ، صفحات 254 و 255 .\r\n","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\n\r\nحضرت آدم عليه السّلام « * »\r\n\r\nخلقت آدم\r\nخداى متعال زمين را در دو نوبت « 1 » خلق كرد ، كوهها را روى زمين بنا نهاد و زمين را بين همه كرات بركت داد و خوراك اهل زمين را در چهار نوبت مقدر كرد .\r\nآنگاه آسمان را از ماده‌اى شبيه گاز مشتعل آفريد و به آسمان و زمين دستور داد ، بياييد ! آسمان و زمين گفتند : با ميل آمديم و سپس هر دو را مسخّر ساخت .\r\nسپس خدا به عرش پرداخت و خورشيد و ماه را مسخر خود ساخت و مقرر كرد تا وقت معلوم در گردش باشند ، آنگاه فرشتگان را آفريد تا همواره او را ستايش كنند و نامش را مقدس دارند و در عبادتش مخلص باشند .\r\nپس از آن ، اراده و مشيّت خداوند بدان تعلق گرفت كه آدم و ذريّهء او را بيافريند ، تا در زمين سكنى گزينند و در آبادانى آن بكوشند . خدا فرشتگان خود را در جريان\r\n\r\n\r\n","description":"","footnote":"\r\n( * ) . داستان حضرت آدم عليه السّلام از آيات و سور زير اقتباس شده است : سوره بقره ، آيات : 29 تا 38 ؛ سوره اعراف ، آيات : 10 تا 23 ؛ سوره طه ، آيات : 114 تا 125 ؛ سوره اسراء ، آيات : 60 تا 64 ؛ سوره حجر ، آيات : 27 تا 43 ؛ سوره ص ، آيات : 71 تا 85 ؛ سوره فصلت ، آيات : 9 تا 12 و سوره رعد ، آيه : 2 .\r\n( 1 ) . در آيات بسيارى از قرآن كريم لفظ يوم ، يومئذ و . . . آمده است كه اين كلمات فقط در موارد معدودى ، به معنى روز گرفته شده است و در ما بقى موارد به معنى وقت ، اكنون و زمان و . . . آمده است . با اين بيان ، لفظ نوبت كه عربى آن در قرآن كريم « يوم » است ، ممكن است زمانى فراتر از روز باشد و در اين كتاب به نوبت ترجمه شده است . ( مترجم )\r\n","page_name":" 19 ","page_number":19},
  {"content":"\r\n\r\nگذاشت و به آنها خبر داد كه به زودى مخلوق ديگرى مىآفرينم كه در روى زمين منتشر مىشوند . از منابع زير زمين استخراج مىكنند و گروه گروه جاى يكديگر قرار مىگيرند و زمين را حفظ مىكنند .\r\nفرشتگان مخلوقاتى هستند كه خدا آنان را جهت پرستش خود برگزيده است و نعمت خويش را بر آنان جارى و فضل خود را بر آنان مخصوص نموده است . آنان را در راه خشنودى خود موفق و در طريق اطاعت خويش حمايت نموده است .\r\nملائك از راز خلقت و خلافت انسان بىخبر بودند ، لذا بر آنان گران آمد كه خدا موجودات ديگرى را خلق كند ، زيرا خداوند فرموده بود كه بيشتر اين موجودات در تقوى و عبادت به پاى فرشتگان نمىرسند ، پس آنها ترسيدند كه شايد اراده خدا در خلقت انسان ، بخاطر قصور آنان در انجام وظيفه‌اشان بوده است ، لذا بىدرنگ به تبرئه خويش پرداختند و عرضه داشتند : بار خدايا ! بااينكه ، ما همواره تسبيح و تقديس تو را مىنماييم ، چگونه اراده شما بر خلقت ديگرى قرار گرفته است ؟\r\nمىخواهى آنان را روى زمين جانشين خويش قرار دهى ؟ آيا مىخواهى اين نوآفريدگان ، در منافع زمين با يكديگر به اختلاف برخيزند و هريك فوايد آن را براى خويش بخواهند و آنگاه به فساد بپردازند و خونهاى فراوان بريزند و جانهاى پاك و منزه را تباه كنند . ؟ ! « 1 »\r\nفرشتگان رمز خلقت انسان را سؤال كردند تا شبهه آنان بر طرف و وسوسه از فكرشان خارج شود ، يا شايد اميدوار بودند كه خدا آنان را در زمين جانشين خود قرار دهد ، چون فرشتگان قبل از بشر ، نعمت خدا را رعايت و حق معرفت او را ادا كرده و در پرستش خدا خالص و در حكمتش تابع بودند ، اما هرگز نمىخواستند شك و ترديدى نسبت به حكمت خدا و خليفهء او وارد سازند ، زيرا ملائك ، اولياء مقرب خدا\r\n\r\n\r\n","description":"","footnote":"\r\n( 1 ) . سوره بقره ، آيه : 30  « . . . أَ تَجْعَلُ فِيها مَنْ يُفْسِدُ فِيها . . . » \r\nممكن است از اين آيه استنباط كنيم كه قبل از آدم ، موجوداتى روى زمين زندگى مىكرده‌اند و پس از طغيان و اخلالگرى و نابودى يكديگر ، نسلشان منقرض گرديده و در دورانى بعد ، مجددا ارادهء خدا به خلق انسان بر روى زمين تعلق گرفته است و چون فرشتگان ، سوابق بشر را مىدانستند درصدد رفع شبهه خود و اطلاع از حقيقت امر برآمدند ، مترجم .\r\n","page_name":" 20 ","page_number":20},
  {"content":"\r\n\r\nو بندگان شايسته او هستند ، قبل از خدا سخن نمىگويند و همواره به فرمان او عمل مىكنند .\r\nخداى تعالى براى آنكه فرشتگان از حيرت درآيند ، به آنان چنين پاسخ داد : « من در راز اين آفرينش چيزى را مىدانم كه شما نمىدانيد » من در خلافت انسان بر روى زمين حكمتى دارم كه شما بر آن وقوف نداريد . به زودى آنچه را خواستم خلق مىكنم و آنكه را مايلم به نمايندگى خويش مىگمارم . سپس آنچه بر شما مخفى است ، آشكار مىگردد و شما آن را مشاهده مىكنيد . آنگاه فرشتگان را امر كرد ، چون من آدم را آفريدم و از روح خود در آن دميدم ، همه ( از جهت حرمت و عظمت آن روح الهى ) بر او سجده كنيد . « 1 »\r\nخدا پيكر آدم را از گل پخته آفريد ، سپس جان و روح در كالبدوى دميد و دستگاه عقل و حواسش را به كار انداخت و به اراده خدا چشمه‌اى از نور فضل و حكمت در او تجلى يافت و نام و راز مخلوقات را بر او آشكار ساخت ، سپس موجودات را براى ملائك ظاهر ساخت و ندا داد : « اگر شما راست مىگوييد نام و راز اين موجودات را براى من بازگوييد ! » « 2 »\r\nخداوند بدين‌وسيله خواست عجز فرشتگان را ثابت كند و محدوديت علمشان را آشكار سازد تا ملائك دريابند كه حكمت خدا بر اين تعلق گرفته است كه آدم در علم و دانش نيز شايسته و سزاوارتر از فرشتگان باشد و اولويت خلافت خدا در روى زمين با آدم است و اين موضوع قابل انكار نيست .\r\nفرشتگان در پاسخ به سؤال خداوند مبهوت ماندند و چون به حافظه خود مراجعه كردند تا پاسخى براى آن بيابند ، در آن فروماندند و اظهار عجز و ناتوانى كردند و اعتراف كردند كه علمشان محدود است و بيش از آنچه از تو آموخته‌ايم ، چيزى نمىدانيم و تو دانا و حكيمى . « 3 »\r\n\r\n\r\n","description":"","footnote":"\r\n( 1 ) . سوره حجر آيه : 29 و سوره ص ، آيه : 72 -  « فَإِذا سَوَّيْتُهُ وَ نَفَخْتُ فِيهِ مِنْ رُوحِي . . . » \r\n( 2 ) . سوره بقره ، آيه : 31  « أَنْبِئُونِي بِأَسْماءِ هؤُلاءِ . . . » \r\n( 3 ) . سوره بقره ، آيه : 32  « قالُوا سُبْحانَكَ لا عِلْمَ لَنا . . . » \r\n","page_name":" 21 ","page_number":21},
  {"content":"\r\n\r\nآنگاه كه آدم از فيض الهى بهره برد و از نور علم او منور گشت و به راز و رمز مخلوقات پى برد ، خداوند به او دستور داد : درباره آنچه فرشتگان از آن عاجز بودند برايشان سخن گويد و به آنها بفهماند كه نيروى دركشان از آموختن آن عاجز است ، تا ثابت شود كه آدم داراى فضيلتى برتر از ملائك است و لياقت خلافت خداوند بر زمين را دارد ، لذا آدم طبق دستور خداوند آنچه را فرشتگان در آن درمانده بودند ، بيان داشت و خدا خطاب به فرشتگان فرمود : مگر من به شما نگفتم از اسرار غيب آسمان و زمين آگاهم و آشكار و نهانتان را مىدانم . « 1 »\r\nدر اين زمان برترى آدم آشكار گشت و فرشتگان رمز خلقت او را دريافتند و حكمت خلافت آدم بر روى زمين بر آنها روشن گشت . پس آنگاه خدا آنها را امر كرد به جهت اعتراف به مقام آدم ، بر او سجده كنيد . تمام ملائك با خضوع و فروتنى دعوت خدا را پذيرفتند و با اداى تعظيم رو به سوى آدم نهادند و درحالىكه پيشانى خود را بر زمين گذاشتند ، بر او سجده كردند ، جز شيطان كه از فرمان خدا سرپيچى كرد .\r\n\r\nخودخواهى ابليس « 2 »\r\nشيطان كه در صف فرشتگان بود از سر كبر و ترفع و خودخواهى با دستور خداوند مخالفت نمود و به نافرمانى روى آورد . زير بار سجده آدم نرفت ، خودخواهى كرد و در زمرهء كافرين درآمد .\r\nخداوند از ابليس پرسيد سبب و علت خوددارى تو از سجده بر آدم چه بود ؟ چه چيز تو را از سجده بر مخلوقى كه من به قدرت و عنايت خويش آفريده‌ام منع كرد ؟ آيا خودخواه شده‌اى و خود را برتر مىدانى ؟ « 3 »\r\n\r\n\r\n","description":"","footnote":"\r\n( 1 ) . سوره بقره ، آيه : 33  « أَ لَمْ أَقُلْ لَكُمْ إِنِّي أَعْلَمُ غَيْبَ السَّماواتِ وَ الْأَرْضِ . . . » \r\n( 2 ) . در قرآن كريم لفظ « ابليس » يازده بار و كلمهء « شيطان » 88 بار به صور مختلف آمده است . ظاهرا لفظ شيطان وصف است نه اسم خاص ابليس و به علت دورى از رحمت خدا ، بر او كلمهء شيطان اطلاق شده است\r\nاين واژه بر انسان‌ها نيز به علت بدكار و دورى از رحمت بودنشان اطلاق شده است ( سورهء بقرهء ، آيهء 14 ) .\r\n( 3 ) . سوره ص ، آيه : 75  « ما مَنَعَكَ أَنْ تَسْجُدَ لِما خَلَقْتُ بِيَدَيَّ . . . » \r\n","page_name":" 22 ","page_number":22},
  {"content":"\r\n\r\nابليس گمان كرده بود كه نژاد وى برتر از آدم و جوهر او اصيل‌تر از بشر است و كسى در شأن و مقام با وى برابر نيست و هيچ موجودى نمىتواند به مراتب عظمت او دست يابد ، لذا عرضه داشت « من برتر از آدمم ، مرا از آتش فروزان خلق كردى و آدم را از گل تيره » « 1 » لذا سزاوار نيست كه من بر او سجده كنم » .\r\nابليس مخالفت خود را علنى ساخت و در نافرمانى خويش اصرار ورزيد ، از فرمان خدا سرپيچى كرد و حاضر نشد بر موجودى كه خدا با دست عنايت و قدرت خود خلق كرده بود ، سجده كند و به همين جهت در زمرهء كافران درآمد .\r\nخداوند ابليس را بخاطر اين نافرمانى مجازات كرد و از مقام قرب خود مطرود ساخت و به او چنين خطاب كرد : از صف ساجدان خارج شو كه تو راندهء درگاه ما هستى و تا روز قيامت بر تو لعن و نفرين باد . « 2 »\r\nابليس از خدا خواست تا روز قيامت به او مهلت دهد و او زنده بماند . خدا خواهش او را برآورد و به او گفت : « تا روز معين و وقت معلوم تو را مهلت خواهد بود « 3 » . چون خواستهء ابليس برآورده شد و آرزوى او جامهء عمل پوشيد ، نعمت خدا را سپاس نكرده بلكه كفران نعمت نمود و منكر لطف خدا شد و گفت : « چون مرا گمراه كردى ، براى گمراهى آدم و فرزندانش در كمين مىنشينم ، پس از پيش‌رو و پشت سرشان و از سمت راست و چپشان به آنان حمله مىكنم . بيشتر آنان را سپاسگزار نخواهى يافت . » « 4 »\r\nخدا ابليس را با خوارى و خفت از درگاه خود راند و چون آرزوى او را برآورد ، به او فرمود : به راهى كه انتخاب كرده‌اى وارد شو و در مسير ناپسندى كه برگزيدى قدم بردار و با بانگ خويش هركه را توانستى به خود جلب كن ، « با سواره نظام و پياده‌ات به\r\n\r\n\r\n","description":"","footnote":"\r\n( 1 ) . سوره ص ، آيه : 76  « قالَ أَنَا خَيْرٌ مِنْهُ خَلَقْتَنِي مِنْ نارٍ وَ خَلَقْتَهُ مِنْ طِينٍ . \r\n( 2 ) . سوره ص ، آيه : 77 و سوره حجر ، آيه : 34  « فَاخْرُجْ مِنْها فَإِنَّكَ رَجِيمٌ . . . »  و اين‌چنين بود كه ابليس با هفت هزار سال عبادت در بهشت با ترك سجده بر آدم و رد فرمان خدا از درگاه خداوند رانده شد . ( مترجم ) .\r\n( 3 ) . سوره حجر ، آيه : 37 و 38   « فَإِنَّكَ مِنَ الْمُنْظَرِينَ إِلى يَوْمِ الْوَقْتِ الْمَعْلُومِ »  \r\n( 4 ) . سوره اعراف ، آيات : 16 و 17  « فَبِما أَغْوَيْتَنِي لَأَقْعُدَنَّ لَهُمْ . . . » \r\n","page_name":" 23 ","page_number":23},
  {"content":"\r\n\r\nآنان حمله بر و در اموال و اولادشان شريك آنها شو و آنها را بفريب و مغرور ساز ، « 1 » به آنان وعده‌هاى دروغ بده و آرزوهاى طولانى را در مغز آنها جايگزين كن !\r\nولى اين را بدان كه من بين تو و مردمى كه عقيده‌اى صحيح دارند و بندگان خالصم كه هدفى استوار دارند ، راهى باز نمىگذارم و تو نمىتوانى بر آنان تسلط يا بى ، زيرا قلوب آنان از تو روىگردان است و گوششان به حرف تو بدهكار نيست .\r\nاما چون تصميم گرفته‌اى كه مردم را گمراه و آنان را را منحرف سازى ، براى تو حسابى سخت و عقابى سنگين است و من به يقين جهنم را براى تو و همه آنان كه از تو پيروى كرده‌اند ، قرار مىدهم .\r\n\r\nبهشت آدم\r\nپس از آنكه خدا ابليس را عقاب نمود و او را از نعمت خود محروم ساخت ، متوجه آدم گرديده او و همسرش را وارد بهشت ساخت و به او وحى كرد كه نعمتى كه به تو عطا كرده‌ام بخاطر داشته باش ، زيرا من تو را به فطرت بديعى خلق كردم و به اراده خود ، تو را مخلوقى تمام عيار نمودم ، از روح خود در تو دميدم و فرشتگان خود را به سجده تو واداشتم و پرتوى از نور علم خود را به تو افاضه كردم .\r\nاى آدم ، ابليس را بخاطر تو از رحمت خود محروم ساختم و آنگاه كه از فرمان من سرپيچى كرد لعنش كردم . خانه ابدى بهشت است و اين منزل جاويد را جايگاه و مكان تو قرار دادم ، اگر اطاعت فرمان كردى ، پاداشت را نيكو مىدهم و در اين بهشت تو را تا ابد نگاه ميدارم ، ولى اگر نافرمانى مرا نمودى تو را از خانه‌ام اخراج مىكنم و با آتش خويش تو را عذاب خواهم كرد ، به خاطر بسپار ! اين ابليس دشمن تو و همسرت است ، از مكر او برحذر باش تا از بهشت رانده نشوى .\r\nخدا به آدم و همسرش اجازه داد كه در امنيت كامل از خوراكيهاى بهشت استفاده كنند و آنان را در چيدن هر ميوه‌اى كه ميل داشتند آزاد گذاشت و تنها از آنان خواست كه در بين آن‌همه نعمت ، از ميوه يك درخت صرف‌نظر كنند .\r\n\r\n\r\n","description":"","footnote":"\r\n( 1 ) . سوره اسراء ، آيه : 64  « وَ اسْتَفْزِزْ مَنِ اسْتَطَعْتَ مِنْهُمْ بِصَوْتِكَ . . . » \r\n","page_name":" 24 ","page_number":24},
  {"content":"\r\n\r\nبراى اينكه هيچگونه ابهامى درباره اين درخت باقى نماند و در شناسايى آن ترديدى نباشد ، خداوند به درخت ممنوع اشاره و آن را مشخص كرد تا هرگونه شبهه كه ممكن است به ذهن آدم و همسرش راه يابد بر طرف گردد و مجددا به آنان هشدار داد كه اگر به اين درخت نزديك شويد و يا از محصول آن بچينيد ، در زمره ستمگران قرار مىگيريد ، و در عوض به آنان وعده داد كه اگر از اين درخت ممنوع صرف‌نظر كرديد « وسايل آسايش و تنعم شما فراهم است و در بهشت ، گرسنگى ، برهنگى ، تشنگى و درد براى شما وجود ندارد » « 1 » .\r\nلذا صريحا به آنان فرمود : « تو و همسرت در بهشت منزل كنيد ، هرگاه خواستيد ، با آزادى كامل از محصولات بهشت بخوريد ولى به اين درخت نزديك نشويد كه از ستمگران مىگرديد . » « 2 »\r\nآدم وارد بهشت شد و هرچه مطابق ميلش بود مورد استفاده قرار مىداد ، در ميان درختان بهشت گردش و در سايهء آنها استراحت ميكرد و از گلهاى آن مىچيد و از محصولات بهشت لذت مىبرد و كام خود را شيرين مىكرد و از آبهاى گواراى بهشت مىنوشيد . همسر آدم نيز از اين نعمتهاى بهشتى بهره‌مند و كامياب بود و چون آب چشمهء سعادت بر آنها جارى بود در كنار هم خوشبخت بودند .\r\n\r\nوسوسه‌هاى ابليس\r\nابليس از آسايش آدم و همسرش و محروميت خويش از رحمت خدا و بهشت برين سخت غضبناك بود ، لذا تصميم گرفت كاخ سعادت آدم را واژگون سازد و او را از نعمتهاى بهشتى محروم گرداند ! زيرا به نظرش اين آدم بود كه او را از اوج عزت به زير كشيد و از رحمت خدا و خشنودى او محروم ساخت و اكنون كه او از بهشت رانده شده و آدم در كاميابى از نعمتهاى بهشت بسر مىبرد ، پس بايد اين شكست را جبران كند و با فريب آدم ، او را نيز از اين موهبت محروم سازد .\r\n\r\n\r\n","description":"","footnote":"\r\n( 1 ) . سوره طه ، آيه : 118  « إِنَّ لَكَ أَلَّا تَجُوعَ فِيها وَ لا تَعْرى » \r\n( 2 ) . سوره بقره ، آيه : 35  « وَ قُلْنا يا آدَمُ اسْكُنْ أَنْتَ وَ زَوْجُكَ . . . » \r\n","page_name":" 25 ","page_number":25},
  {"content":"\r\n\r\nابليس براى فريب آدم و همسرش مخفيانه به بهشت راه يافت و با حيله و نيرنگ مشغول صحبت با آدم شد و به او وانمود كرد كه در رفاقت خود با آدم صادق و در پند و اندرز ناصحى مشفق است . ابليس براى حصول اطمينان آدم هر راهى را پيمود و هر درى را كه مىپنداشت اميدى در آن باشد كوبيد ، مهر و محبت خويش را بر آدم و همسرش عرضه داشت و از راه دلسوزى ، ايشان را از زوال نعمتشان ترساند و به آنان گفت : « رمز اينكه خدا شما را از ميوه اين درخت منع كرده اين است كه اگر از آن استفاده كنيد ، فرشته خواهيد شد و يا در بهشت جاويدان خواهيد بود ! » « 1 »\r\nابليس چون ديد ، آدم و همسرش از رأى و مشورت او گريزانند و وسوسه‌اش در اين زن و شوهر مؤثر نمىافتد ، و گوش ايشان به حرفهاى او بدهكار نيست ، برايشان سوگند ياد كرد كه من خيرخواه و امين شما هستم و قصد ضرر و زيان به شما را نداشته و نمىخواهم به شما صدمه‌اى وارد شود تا بدين ترتيب بر صحت قصد و رأى خود تأكيد كند .\r\nسپس ابليس در كار خود افراط و اصرار ورزيد و به فريب آدم و همسرش ادامه داد تا به هر طريق بتواند دست آدم و حوا را به ميوه ممنوع برساند و ادامه داد : بوى اين ميوه بسيار مطبوع و طعم آن بىنظير است و رنگى بسيار زيبا و جالب دارد .\r\nسرانجام مكر و حيله شيطان ، آدم و همسرش را فريب داد و كلمات زيبا و وعده‌هاى شيرين ابليس اين زن و شوهر را اغوا كرد و عاقبت ايشان از رأى او متابعت كردند و خود را به آنچه خدا نهى كرده بود ، رساندند .\r\n\r\nهبوط آدم عليه السّلام\r\nآنگاه كه آدم و همسرش از دستور خدا سرپيچى كردند ، خدا نعمت خويش را از آنان گرفت و بهشت را بر آنان تحريم كرد و به آنان يادآورى نمود : « مگر من شما را از اين درخت منع نكردم و به شما نگفتم : شيطان دشمن آشكار شما است » ؟ « 2 »\r\n\r\n\r\n","description":"","footnote":"\r\n( 1 ) . سوره اعراف ، آيه : 20  « ما نَهاكُما رَبُّكُما عَنْ هذِهِ . . . » \r\n( 2 ) . سورهء اعراف ، آيه : 22  « أَ لَمْ أَنْهَكُما عَنْ تِلْكُمَا الشَّجَرَةِ . . . » \r\n","page_name":" 26 ","page_number":26},
  {"content":"\r\n\r\nآدم و همسرش توبه كردند و از كرده خويش پشيمان شدند و گفتند : « بار خدايا ! به خويشتن ستم كرده‌ايم ، اگر ما را نيامرزى و بما رحم نكنى ما از زيانكارانيم . خدا دستور داد : پايين برويد ، و از بهشت خارج شويد . شما در زمين جايگزين مىشويد درحالىكه بعضى با بعضى ديگر دشمن هستيد و زمين تا هنگامى معين جايگاه شماست » . « 1 »\r\nخداوند توبهء اين زن و شوهر را قبول كرد و لغزش آنان را بخشيد و اين بخشش آنها را اميدوار و خوشحال و چشمشان را روشن ساخت و آرزوى ماندن در بهشت و برخوردارى مجدد از نعمتهاى آن در مغزشان خطور كرد . خدا از اين فكر و تمايل ايشان آگاه بود ، لذا به آنان دستور داد از بهشت بيرون رويد و به آنان هشدار داد كه دشمنى بين شما و ابليس براى هميشه باقى است . خدا اين خبر را به آنان داد تا از مكر و فتنه او بر حذر باشند و اسير وسوسه و نيرنگ او نشوند . خداوند صريحا به اين زن و شوهر فرمود : « هر دو از بهشت بيرون رويد ، كه برخى از شما با برخى ديگر دشمنيد ، اگر هدايتى از من به سوى شما آمد ، هركس هدايت مرا متابعت كرد نه گمراه شود و نه شقى و بدبخت گردد . » « 2 » خدا ضروريات و نياز آدم عليه السّلام را در نظر گرفت و اميدى در دلش بوجود آورد تا به سوى تداوم زندگى قدم بردارد و در اين راه تلاش كند . و به او خبر داد كه روزگار نعمت خالص و آسايش كامل ، سپرى گشته . پس از خروج از بهشت و محروميت از نعمتهاى آن همواره بر سر دو راهى خواهيد بود : راه هدايت و گمراهى ، راه ايمان و كفر ، طريق فلاح و خسران . هركس راهى را كه خدا تعيين كرده است پيمود و در راه شريعت و سنت الهى و مسير مستقيم گام برداشت ، نبايد از وسوسه شيطان و خدعه او ترس داشته باشد ، ولى هركس از ياد خدا غافل و از راه راست منحرف شد ، اسير سختى و محنت مىگردد و در زمرهء كسانى قرار مىگيرد كه سعى آنان در دنيا بىثمر است درحالىكه فكر مىكنند كار شايسته‌اى انجام مىدهند و از نيكوكارانند .\r\n\r\n\r\n","description":"","footnote":"\r\n( 1 ) . سورهء اعراف ، آيات : 23 و 24  « قالا رَبَّنا ظَلَمْنا أَنْفُسَنا . . . » \r\n( 2 ) . سوره طه ، آيه : 123  « قالَ اهْبِطا مِنْها جَمِيعاً . . . » \r\n","page_name":" 27 ","page_number":27},
  {"content":"\r\n . \r\n","description":"","footnote":"","page_name":" 28 ","page_number":28},
  {"content":"\r\n\r\n\r\nهابيل و قابيل « * »\r\n\r\nتولد و بلوغ فرزندان آدم عليه السّلام\r\nپس از مدتها رنج و سختى و تحمل مشقتهاى فراوان وقتى كه براى اولين بار حوا نوزاد خويش را بوسيد ، نخستين شكوفه‌هاى باغ انسانيت شكفت و نظام زندگى آنها تكامل يافت و اين زن و شوهر با انس و علاقه به فرزندان خود ، به تربيت و پرورش آنها پرداختند و همواره سعادت آنها را آرزو ميكردند .\r\nحوا در دو نوبت زايمان چهار فرزند آورد ، در يك نوبت قابيل و خواهرش و در نوبت ديگر هابيل و خواهرش به دنيا آمدند . اين زن و شوهر عشق فراوانى به جگر گوشه‌هاى خود داشتند و اميد داشتند كه نسل فرزندانشان روى زمين را پر كنند و بر روى زمين آزادانه از رحمت خدا بهره‌مند گردند . آدم عشق فراوانى به پسران خود\r\n\r\n\r\n","description":"","footnote":"\r\n( * ) . داستان دو پسر آدم ( هابيل و قابيل ) از سورهء مائده ، آيات : 27 تا 31 اقتباس شده است .\r\nبا اينكه در سوره مائده از اين دو تن ( هابيل و قابيل ) با عبارت « ابنى ادم » ياد شده است ، برخى عقيده دارند كه ايشان لزوما نبايد از صلب آدم ابو البشر و شكم حوا به دنيا آمده باشند و مىتواند اين عبارت به نسل آدم تلقى شود . اين گروه به دلايل ديگرى از جمله تشابه اسامى هابيل و قابيل به نامها و اسامى يهوديان ( مانند جبرئيل - ميكائيل - اسرافيل - عزرائيل - دردائيل و رفايل ) و موضوع قربانى كه پذيرش و يا عدم پذيرش آن با آتش آسمانى و سوختن قربانى معلوم مىشود ، استناد مىكنند و معتقدند كه اين داستان مربوط به امت يهود است نه فرزندان صلبى آدم و ناگفته نماند كه نام هابيل و قابيل در تورات ذكر شده است .\r\n","page_name":" 29 ","page_number":29},
  {"content":"\r\n\r\nداشت و حواء نيز با وجود تحمل مشكلات و مصائب دوران باردارى و بزرگ كردن فرزندان ، هميشه با آغوش باز و عشق فراوان آنان را به آغوش مىكشيد و چشمش روشن و قلبش منور مىگشت .\r\nفرزندان آدم در سايه لطف پدر و مادر رشد مىكردند تا طراوت زندگى و نيروى جوانى آنان روبه كمال گذاشت و دختران علائم بلوغ را در خود احساس كردند .\r\nدو پسر آدم نيز براى تحصيل روزى خويش در زمين كار مىكردند ، تا از منافع آن بهره‌مند شوند . قابيل شغل كشاورزى و برادرش هابيل چوپانى را پيشه كردند و از اين راه امرار معاش مىكردند و خيمهء صلح و امنيت بر سر اين خانواده نيكبخت سايه افكنده بود . با گذشت ايام و كسب تجارب زندگى نيروى جوانى و قوه شهوت در اين دو برادر نيز تقويت گرديد و هر دو تصميم گرفتند همسرى براى خويش انتخاب كنند تا خاطرشان آسوده شود و از صحبت با او خشنود گردند . در پى اين آرزوى شيرين به جستجو و كاوش پرداختند تا به آرزوى خود برسند .\r\nارادهء خداى حكيم از ازل چنين بوده است كه فرزندان آدم در روى زمين رنج و زحمت بكشند و اولاد و ثروت آنها افزايش يابد و زمين را طراوت و زينت دهند و باز قضاء او بر اين تعلق گرفته با افزايش نسل بشر ، ذوقها و سليقه‌ها متفاوت شوند و سعادت و شقاوت و خير و شر جلوه‌گر شوند تا رقابت و ترقى در روى زمين ايجاد شود . لذا خدا به آدم ابو البشر وحى كرد : « خواهر همزاد هابيل به عقد قابيل درآيد و خواهر همزاد قابيل به عقد هابيل . » « 1 »\r\nآدم عليه السّلام دستور خدا را به پسران خود ابلاغ كرد و انتظار داشت كه از فرمان خدا سرپيچى نكنند و اين مشكل حل گردد ولى اگر خودسرى و روح سركشى در وجود هيچ يك از فرزندان نبود ، آرزوى پدر برآورده شده بود اما . . .\r\n\r\n\r\n","description":"","footnote":"\r\n( 1 ) . در تفسير آيات مربوط به ازدواج فرزندان آدم ، فرضيه‌هاى متفاوتى وجود دارد و روايات مختلفى نيز در اين مورد آمده است : گروهى معتقدند كه خداوند يك حورى و يك جنى براى ازدواج پسران آدم فرستاد . عده‌اى ديگر معتقدند ايشان با فرزندان نسناس كه قبل از آدم بوده‌اند ، ازدواج كردند . برخى بر اين عقيده‌اند كه خدا براى آنها همسرانى خلق كرد و اما فرضيه و تفسيرى كه بيشتر رايج است اين است كه خداوند خواهر و برادر را باهم مزدوج نمود و اين امر ضرورت توسعه نسل بشر بود و اين قانون پس از آن براى هميشه منسوخ گرديد . ( مترجم ) .\r\n","page_name":" 30 ","page_number":30},
  {"content":"\r\n\r\n\r\nاولين قربانى شهوت\r\nاز آنجا كه حرص و طمع ريشهء غرايض انسانى است ، هركس خواهش نفس را لگام زند و سركشى آن را درهم شكند و عقل خود را بر هواى نفس خويش مسلط گرداند از گروهى است كه در دنيا و آخرت ، پيروز و رستگار و محترمند ولى آن‌كس كه ميل دل خويش را آزاد گذارد و زمام هواى نفس خويش را از دست عقل بگيرد و به حرص بسپارد ، جزء كسانى است كه در ضرر و خسرانند و سعى آنان در دنيا بىفايده است درحالىكه گمان مىكنند كار خوبى انجام ميدهند . در صورتى كه اين حوادث ، محك انسان و وسيله امتحان نسل بشر در روى زمين است . چون آدم فرمان الهى را به دو فرزند خويش ابلاغ كرد ، اميدوار بود كه از فرمان و ارشاد او پيروى كنند . اما قابيل عصبانى شد و تسليم حكم الهى و پدرش نگشت ، زيرا خواهر توأم هابيل از نظر جمال و زيبايى به توأم قابيل نمىرسيد ، لذا قابيل حسادت ورزيد و به اين تصميم راضى نشد و تمايل داشت كه همزاد خويش از آن وى گردد و از آن برادرش نباشد ، زيرا خود را براى همسرى توام خويش شايسته‌تر مىديد .\r\nچه مىتوان كرد ؟ هميشه زيبايى اندام ، طوفانى بوده كه غبار شهوت را در چشم عقل افشانده و با روح انسان در نبرد بوده و گاهى بشريت را به دام مرگ و هلاكت ، بىآبرويى و رسوايى كشانده است . بارى ، مسئله زيبايى سبب اختلاف و جدايى دو برادر شد و يكى از دو برادر از فرمان پدر سر برتافت و حكم پدر را نقض كرد و از زير بار دستور او شانه خالى نمود . با نافرمانى پسر ، گويا طوفانى سهمگين بر پيكر آدم وزيد ، زيرا وى تاكنون چنين حادثه‌اى را پيش‌بينى نكرده و گرفتار آن نشده بود و در فكر اين بود كه چگونه به ميل دو فرزند خود رفتار كند و صلح و امنيت را بين آنان بر قرار نمايد ، تا اينكه خداى تعالى بوسيله وحى راهى پيش پاى او گذاشت .\r\nآدم عليه السّلام برحسب ارشاد و هدايت الهى از دو فرزندش خواست تا براى خدا از بهترين محصول خود قربانى كنند و قربانى هركس كه قبول شد ، سزاوارتر است به آنچه ميل دارد و اراده مىنمايد . هابيل چوپان يك شتر نر ، از ميان حيوانات خود براى قربانى حاضر ساخت و قابيل مقدارى از محصول كشاورزى خود ( گندم نامرغوب )\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nآورد . اين دو برادر آرزو داشتند در اين مسابقه پيروز و سربلند شوند و از جايزه آن بهره‌مند گردند .\r\nامّا قربانى هابيل پذيرفته شد و آتش به عنوان علامت پذيرش ، شتر را بسوزاند ولى قربانى قابيل پذيرفته نشد زيرا در اين عمل نيز خلوص نيت نداشت و نافرمانى پدر كرده بود .\r\nبدنبال شكستى كه متوجه قابيل شد ، نور اميد در او خاموش شد و حس خودخواهى و كينه او شعله‌ور گشت ، روح تبهكارى در او زنده شد و آتش حسد در وجودش زبانه كشيد ، لذا برادر را تهديد كرد : « تو را مىكشم تا بدبختى خويش و نيك بختى تو را شاهد نباشم . من نمىگذارم تو با آرزوى برآورده ، زنده بمانى و من ناكام مانده باشم . تو را مىكشم تا از رنج شكست خود و پيروزى تو راحت شوم . »\r\nهابيل در مقابل تهديد برادر با حسرت و اندوه فراوان به او گفت : « برادر ! بهتر است ريشه كينه را از دل خود بركنى و راه سلامت را بجويى و بسوى آن بشتابى . خدا فقط عمل پرهيزكاران و صالحان را مىپذيرد ، به همين جهت قربانى تو مورد پذيرش واقع نشد . »\r\nهابيل به لطف خدا داراى عقلى سليم و جسمى نيرومند و روحى امانت‌دار بود . او از كسانى بود كه از حكمت الهى برخوردار شده و قدر آن را مىدانست . هابيل هميشه خشنودى خدا را بر خشنودى خويش مقدم مىشمرد و عشق فرمانبردارى پدر و مادر را در نهاد خود مىپروراند و به خواست خداى خويش راضى بود . هابيل معتقد بود كه زندگى جهان متاعى فانى و سايه‌اى ناپايدار است و چون برادر خود را فوق العاده دوست مىداشت هميشه به او پند و اندرز مىداد و پيمان برادرى را رعايت مىكرد .\r\nهابيل در عين اينكه برادر را پند مىداد در خود نيرويى خداداد مىديد و به همين جهت غرور ، خودخواهى و عصيان قابيل در روحيه او تأثيرى نگذاشت .\r\nاو منتظر تقدير الهى بود و هيچگاه فكر آزار برادر در ذهن او خطور نكرد ، زيرا خدا پاكى و پرهيزكارى را در فطرت هابيل به وديعت گذاشته بود ، لذا از خداى جهانيان مىترسيد و به فكر آزار برادر خويش نمىافتاد و تنها هدفش جلب رضايت و خشنودى پروردگار بود .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nبار ديگر هابيل به پند برادر پرداخت ، شايد كلمات او شفابخش روح بيمار برادر باشد و درد حسد را در قلب او تسكين دهد ، لذا به برادر گفت : اى برادر ! تو به خود ستم مىكنى ، از راه راست منحرف شده‌اى ، در تصميم خود گنهكارى و در رأيت از راه حق دور شده‌اى ، بهتر است كه از خدا طلب مغفرت كنى و از گمراهى بازگردى .\r\nاما بدان اگر تصميم گرفته‌اى و قصد دارى حتما نقشه خود و قتل مرا عملى سازى ، من كار خود را به خدا واگذار مىكنم ، زيرا اگر بخواهم مقابله كنم ، مىترسم گناهى مرتكب شوم و در اثر نافرمانى مورد سرزنش قرار گيرم . تو خود به تنهايى هر عملى را كه ما يلى انجام بده و من نيز امر خود را به تقدير خدا مىسپارم تا از آلودگى به گناه و نافرمانى در امان باشم و تو به تنهايى زير بار گناه بمانى و از اصحاب آتش گردى و البته كيفر ستمكاران همين است .\r\nعاطفهء برادرى و پيوند اخوت نتوانست آتش شعله‌ور كينه و حسد قابيل را مهار كند ، مهر و محبت برادرى نتوانست از طغيان آتشفشان خشم او بكاهد ، ترس از خدا و رعايت حقوق پدر و مادر نتوانست شهوت قابيل را مهار كند و اولين جنايت بشرى بر روى زمين اتفاق افتاد و سرانجام هنگامى كه طوفان شهوت و غرايز جنسى به اوج خود رسيد و عقل و ادراك قابيل را تيره كرد ، هابيل به خاك و خون غلطيد و جسد بى جانش در مقابل برادر بر زمين افتاد .\r\nنهال جوانى هابيل پژمرده و چراغ زندگيش خاموش گشت و ستارهء او در افقى كه پدرش او را جستجو مىكرد غروب كرد ؛ آدم وحشت‌زده و با جديت تمام به جستجوى فرزند خود هابيل پرداخت ، شايد اثرى از او بدست آورد و يا عطش عشق پدرى را با خبرى از او سيراب كند ، ولى هرچه جستجو كرد كمتر يافت تا ناچار از قابيل جوياى حال برادرش شد ، ولى قابيل با بىاعتنايى و خشونت گفت : من ضامن ، نگهبان و يا حافظ او نبوده‌ام .\r\nآدم عليه السّلام از برخورد قابيل فهميد كه فرزندش كشته شده ، لذا غم و اندوه توأم با سكوت را پيشهء خود ساخت و آتش شعله‌ور مرگ فرزند و خيانت قابيل را در نهاد خود نگهداشت و مضمون شعر زير را زمزمه مىكرد : « من خود بايد خويشتن را تسليت گويم كه يك دستم ، دست ديگرم را از من گرفت » .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n\r\nكلاغ معلم قابيل مىشود !\r\nهابيل نخستين كسى بود كه در روى زمين به ناحق كشته شد . قابيل نمىدانست چگونه جسد برادر خويش را پنهان سازد ، لذا آن را در داخل پوستى كرده و بر دوش خود به اين‌طرف و آن طرف حمل مىكرد . او حيران و مضطرب و با قلبى پريشان ، سرگردان است و از اين‌سو به آن‌سو رهسپار !\r\nچرا چنين نباشد ؟ ! روح او ميدان نبرد عقل و جهل و عاطفه و هوس شده و او را تحت فشار و شكنجه قرار داده است . تشويش خاطر ، اضطراب و غم و اندوه همدم و همراه او بود و درحالىكه بدن هابيل رو به عفونت مىگذاشت ، از حمل آن خسته شده بود و نمىدانست چاره چيست ! زيرا تاكنون با مورد مشابهى برخورد نداشته است .\r\nبه پاس احترام اين بدن طيب و طاهر ، لطف خدا ظاهر و دستورى براى بشر صادر گرديد تا پس از مرگ هم احترام آدم و فرزندانش مصون بماند . اكنون بايد قابيل درسى بياموزد ، اين موجود مغرور و نادان چاره‌اى ندارد ، او لايق اين نيست كه خدا به او وحى كند و شايسته الهام هم نيست . اين مرد مغرور و كوته‌فكر بايد كلاغ سياهى را به معلمى برگزيند و به ضعف عقل و ادراكش در مقابل اين پرنده ناچيز اعتراف كند و با اين درس سخت و ناگوارى كه مىآموزد به پستى شخصيت و كمال ذلت و حقارت خود پى برد .\r\nبارى براى وصول اهداف فوق ، خدا دو كلاغ سياه « 1 » را فرستاد و در حضور قابيل آن دو به نزاع پرداختند ، يكى از اين دو كلاغ ، ديگرى را كشت و با منقار خويش قبرى براى كلاغ مرده حفر كرد و بدن آن را در زير خاك پنهان ساخت ، اكنون قابيل پشيمانى و حسرت خود را دريافت و فرياد زد : « واى بر من ! آيا من از اين كلاغ عاجزتر و ناتوان‌تر هستم تا جسد برادر را زير خاك پنهان سازم و از اين كار سخت پشيمان گشت » « 2 » و با درسى كه از كلاغ گرفت جنازه برادر را به خاك سپرد .\r\n\r\n\r\n","description":"","footnote":"\r\n( 1 ) . قرآن در اين مورد فقط از يك كلاغ نام مىبرد كه زمين را كاويد و چيزى را كه قبلا پنهان كرده بود ، بيرون آورد و يا چيزى را كه مىخواست پنهان كند ، در زمين پنهان كرد و اين در طبيعت و غريزه كلاغ ديده مىشود ، ولى در اساطير شيعه و سنى وارد شده است كه خداوند دو كلاغ را برانگيخت تا باهم بجنگند و چون يكى از آن دو كلاغ كشته شد ، كلاغ قاتل زمين را كاويد و جسد كلاغ مقتول را در آن نهفت .\r\n( 2 ) . سوره مائده ، آيه : 31  « يا وَيْلَتى أَ عَجَزْتُ أَنْ أَكُونَ مِثْلَ هذَا الْغُرابِ . . . » \r\n","page_name":" 34 ","page_number":34},
  {"content":"\r\n\r\n\r\nحضرت نوح عليه السّلام « * »\r\n\r\nاستقامت نوح\r\nقوم نوح روزگارى دراز بت‌پرستى مىكردند . ايشان بتها را معبود خويش قرار داده بودند و از آنها اميد خير و دفع شر داشتند و آنچه در امور زندگى پديد مىآمد به اين بتها نسبت مىدادند !\r\nاين خدايان نامهاى مختلفى داشتند و قوم نوح هريك از شئون حيات را مستند به يكى از اين بتها « ود ، يغوث ، سواع ، يعوق و نسر » « 1 » مىدانستند . تعقل ناقص و تجلى هواى نفس موجب گزينش بتها در جامعه و پرستش آنها گشته بود . تا آنكه خداوند نوح را كه از زبانى فصيح و بيانى شيوا برخوردار بود و عقلى وزين و حلمى فراوان داشت ، براى ارشاد آنان فرستاد . نوح از نعمت صبر در مقابل لجاجتها و قدرت پاسخ گويى با استدلال و برهان بهره‌مند و به روشهاى اقناعى آگاه بود .\r\nنوح عليه السّلام قوم خود را به سوى خدا دعوت كرد ولى قوم اعتنايى نكردند ، به آنان\r\n\r\n\r\n","description":"","footnote":"\r\n( * ) . داستان نوح از آيات زير اقتباس گرديده است : سوره آل عمران ، آيه : 33 ؛ سوره نساء ، آيه : 163 ؛ سوره انعام ، آيه :\r\n84 ؛ سوره اعراف ، آيات : 59 تا 62 ؛ سوره يونس ، آيات : 71 تا 83 ؛ سوره هود آيات : 25 تا 49 ؛ سوره انبياء ، آيات : 76 تا 77 ؛ سوره فرقان ، آيه : 37 ؛ سوره شعرا ، آيات : 105 تا 122 ؛ سوره عنكبوت ، آيه : 14 و 15 ؛ سوره صافات ، آيات :\r\n75 تا 82 ؛ سوره نوح ، آيات : 1 تا 28 ؛ سوره قمر ، آيات : 9 تا 16 ؛ سورهء مؤمنون ، آيات : 23 تا 31 و آيه : 5 و 6 .\r\n( 1 ) . نام اين بتها از قوم نوح به عرب منتقل شده است .\r\n","page_name":" 35 ","page_number":35},
  {"content":"\r\n\r\nاعلام خطر كرد و از عقاب اخروى ايشان را بيم داد ، خود را به كورى و كرى زدند .\r\nثواب اخروى را براى آنان تشريح كرد تا شايد تطميع و ترغيب شوند و ميل به كارهاى خوب پيدا كنند ولى انگشتان خود را در گوشهاى خويش گذاشتند و كوچكترين توجهى به سخن نوح نكردند ، اما نوح به مباحثه و مجادله با آنها پرداخت ، جهت ارشاد آنان از باب صبر و حلم وارد شد . كلمات شيرين خود را برايشان بيان كرد و هيچگاه ضعف ايمان قوم ، اميدوارى نوح را كاهش نداد و يأس به قلبش راه نيافت ، بلكه علاقه‌اش به دعوت قوم بيشتر شد و در ابلاغ رسالت خود اصرار و پافشارى كرد .\r\nنوح شب و روز ، مخفى و آشكار ، آنان را بسوى خدا دعوت كرد ، فكر آنان را به رمز وجود و خلقت بديع كائنات ، شب تاريك ، آسمان پرستاره ، ماه شناور و خورشيد درخشان متوجه ساخت .\r\nنوح توجه آنها را با بيانى فصيح به زمينى كه از ميان آن نهرها جارى است و در آن كشتزارها و اشجار رشد مىكنند ، سوق داد و قدرت و عظمت پروردگار را در آفرينش به آنان گوشزد كرد .\r\nنوح بدين طريق ، مباحثه و استدلال كرد ، دليلهاى فراوان آورد تا سرانجام عده معدودى به او ايمان آوردند و دعوت وى را لبيك گفتند و رسالت او را تصديق نمودند ، اما آنان كه راه دعوت نوح را بر قلوب خود بسته بودند ، همچون زمان قبل از دعوت ، به گمراهى و شقاوت خود ادامه دادند ، به نوح ايمان نياوردند و راه هدايت را نيافتند .\r\nدر ميان آنان كه به نوح ايمان نياوردند ، بسيارى از افراد سرشناس و صاحب منصبان عالى ديده مىشدند اين افراد دست اتحاد به يكديگر دادند و در نهايت به تمسخر و استهزاء نوح و بىارزش كردن عقايد وى پرداختند .\r\n\r\nلجاجت مخالفين نوح عليه السّلام\r\nمخالفين نوح پيغمبر را خطاب قرار داده و گفتند : تو بشرى همانند ما هستى و نه\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nبالاتر ، اگر خدا اراده كرده بود رسولى نزد ما بفرستد ، فرشته‌اى مىفرستاد تا به حرف او گوش كنيم و دعوت او را بپذيريم .\r\nراستى اى نوح ! اين اراذل و اوباش و صاحبان مشاغل پست و بىارزش كه اطراف تو را گرفته‌اند ، كيستند ؟ ! اينها بدون فكر و تدبير گرد تو را گرفته‌اند ، اگر دعوت تو صحيح و حرف تو حق بود ، ما كه عاقل و زيرك و داراى ذهنى شفاف و فكرى روشن هستيم ، زودتر به تو ايمان آورده و دعوت تو را پذيرفته بوديم .\r\nمخالفين نوح غرق درياى عناد و دشمنى بودند و با لجاجت به نبرد با او پرداختند و به نوح گفتند : تو و پيروانت بر ما هيچگونه فضيلتى نداريد ، نه در عقل و زيركى و نه در عاقبت‌انديشى و رعايت مصالح . نه تنها در اين امور بر ما برترى نداريد بلكه ما گمان مىكنيم كه تو و يارانت دروغگو باشيد .\r\nبرخورد گستاخانه اين عده كاسهء صبر و حلم نوح را درهم نشكست و روش عاقلانه و هميشگى او تغيير نكرد و گفت : به من بگوييد : اگر دليلى و شاهدى از طرف پروردگار براى صحت ادعاى خود آورده بودم و رحمت و فضل پروردگار شامل حالم شده باشد ، ولى شما آن را نبينيد و يا چشم بصيرت خود را ببنديد و بخواهيد آفتاب را با گل بپوشانيد و يا نور ستارگان را با دست خود مستور داريد آيا من مىتوانم شما را مجبور سازم و به سمت پذيرش حق و ايمان سوق دهم ؟ !\r\nمخالفين نوح خطاب به پيغمبر خدا نموده و گفتند : اگر منظور تو ايمان و هدايت ماست و حمايت و يارى ما را مىخواهى ، بايد اين اوباش بىسروپا را كه به تو اعتقاد پيدا كرده‌اند از خود برانى ، زيرا ما نمىتوانيم با آنان همدوش شويم و يا به روش آنان زندگى كنيم ، و يا در عقايد خويش با آنان همسو باشيم . راستى چگونه ممكن است كه ما دعوت دينى را كه وضيع و شريف و پادشاه و گدا را با يك چشم مىبيند ، بپذيريم ؟ !\r\nنوح عليه السّلام به مخالفين خود گفت : دعوت من همگانى است و شامل حال عموم مردم مىگردد . در اين دعوت عاقل و سفيه ، مشهور و گمنام ، ثروتمند و فقير و رئيس و مرئوس يكسان و مانند يكديگرند .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nگيرم اگر من منظور شما را تأمين و خواستهء شما را اجابت كردم و پيروان خود را به خاطر شما طرد كردم ، در پخش و انتشار دعوت و تأييد رسالت خويش به چه كسى اعتماد كنم ؟ ! به شما كه همواره در فكر لذات ناپايدار دنيا هستيد ، چگونه ممكن است مردمى كه مرا يارى كردند ، كنار بگذارم و شما را كه به من آزار رسانديد اختيار كنم ؟ ! گفتار من به اعماق جان آنان نفوذ كرده ، ولى از شما غير از مخالفت و نافرمانى چيز ديگرى نديدم !\r\nچگونه اين مردمى را كه حافظ دين خدا هستند و قوم را به سوى او دعوت مىكنند ، كنار بگذارم ؟ اگر آنها را طرد كردم ، وضع من در پيشگاه خدا و به هنگام دادخواهى چگونه خواهد بود ؟ پيروان من در پيشگاه خدا بگويند : من احسان آنان را با كفران و نيكى آنان را با خيانت تلافى كردم . پس آگاه باشيد كه شما مردمى جاهليد .\r\nآنگاه كه اختلاف بين قوم نوح و پيغمبر خدا اوج گرفت و شكاف اختلاف عميق‌تر گشت . قوم از نوح ناراحت شدند و عرصه را بر خود تنگ ديدند و به نوح گفتند : « اى نوح با ما مجادله نمودى و در جدال خود زياده‌روى كردى ، اگر راست مىگويى عذابى را كه به ما وعده دادى بياور ! » « 1 » نوح مخالفين خود را نصيحت كرد و گفت : شما در گرداب جهالت و حماقت فرو رفته‌ايد ، مگر من كيستم كه عذابى را كه وعده داده‌ام ، بياورم و يا آنكه آن را از شما بازگردانم ؟ من بيش از يك بشر نيستم كه بر من وحى نازل مىگردد تا آن را به شما بگويم . خداى شما ، خداى يكتا است ، من اين پيام را طبق مأموريت خود به شما ابلاغ مىكنم ، يك بار شما را به ثواب خدا بشارت مىدهم و بار ديگر شما را از عذاب او برحذر مىدارم .\r\nآگاه باشيد كه بازگشت هر موجودى به سوى خدا است . اگر بخواهد شما را هدايت مىكند و اگر اراده كند عذابى عاجل برايتان مىفرستند و اگر هم صلاح بداند عذاب را تأخير انداخته تا بر كيفر شما بيفزايد و شما را به سختى مكافات و شدت انتقام مبتلا سازد .\r\n\r\n\r\n","description":"","footnote":"\r\n( 1 ) . سوره هود ، آيه : 32  « يا نُوحُ قَدْ جادَلْتَنا فَأَكْثَرْتَ جِدالَنا . . . » \r\n","page_name":" 38 ","page_number":38},
  {"content":"\r\n\r\n\r\nنفرين نوح\r\nبراى آنكه پيغمبران الهى رسالت خود را به صورت كامل ادا كنند ، خدا به آنان صبر بر شدايد و قدرت استدلال عنايت و دامنه همت آنان را توسعه و اميد آنان را بسط داده است ، تا بدون پروا و با اميد فراوان رسالت خود را به تمام مردم ابلاغ كنند تا ديگر عذرى براى مردم نباشد و بعد از دعوت و انجام رسالت ، حجت تمام شود و براى آنان كه نافرمانى كرده‌اند ، بهانه‌اى باقى نماند .\r\nنوح كه از جمله پيغمبران اولوالعزم ( صاحب كتاب ) بود ، نهصد و پنجاه سال در ميان قوم خويش به دعوت پرداخت ، بر شكنجهء آنان صبر كرد ، استهزاء آنان را ناديده گرفت ، اميد و آرزو را در نهاد خود روشن ساخت و به انتظار بيدارى آنان نشست ، شايد به راه راست هدايت گردند ، ولى گذشت روزگار و صبر و انتظار نوح ، بر تكبر و خودخواهى قوم افزود ، و اصرار نوح غير از لجاجت و دورى مردم از او ، سودى نبخشيد . كاخ اميد نوح روبه ويرانى و نقش زيباى آرزوى او هرچه بيشتر به تيرگى گراييد و رشته اميدش سست گشت ، لذا خدا به نوح وحى كرد : « غير از آنان كه به تو گرويدند ، ديگر كسى به تو ايمان نمىآورد ، بنابراين از كفر و عصيان آنها غمگين مباش » « 1 »\r\nچون نوح فرمودهء خدا را دريافت كه ديگر كسى به او ايمان نمىآورد و قلبهاى آنان قادر به پذيرش حق نيست و ديگر تسليم حجت و دليل نمىشوند و تصديق ايمان نمىكنند ، صبر نوح به پايان رسيد و گفت : « بار خدايا ! هيچكس از كفار را روى زمين باقى نگذار ، زيرا اگر آنان را امان دهى ، بندگان تو را گمراه مىسازند و غير از نسلى تبهكار و افرادى كه در كفران نعمت غوطه‌ور باشند ، اولادى از آنان بوجود نمىآيد . » « 2 »\r\n\r\nكشتى نوح\r\nخدا خواستهء نوح را براى عذاب قوم برآورده ساخت و به او وحى كرد : « بنا به دستور ، و در حضور ما به ساختن كشتى بپرداز . به شفاعت آنان كه ستم كرده‌اند با من\r\n\r\n\r\n","description":"","footnote":"\r\n( 1 ) . سوره هود ، آيه : 36  « أَنَّهُ لَنْ يُؤْمِنَ مِنْ قَوْمِكَ إِلَّا مَنْ قَدْ آمَنَ . . . » \r\n( 2 ) . سوره نوح ، آيه : 26  « رَبِّ لا تَذَرْ عَلَى الْأَرْضِ مِنَ الْكافِرِينَ دَيَّاراً . . . » \r\n","page_name":" 39 ","page_number":39},
  {"content":"\r\n\r\nسخن نگو ، كه البته آنها بايستى غرق شوند . » « 1 »\r\nنوح عليه السّلام مكانى دور از شهر انتخاب كرد ، ابزار كار و تخته و ميخ را آماده ساخت و به كار كشتىسازى پرداخت درحالىكه از سرزنش و استهزاى قوم خويش آسايش نداشت ، يكى از مخالفين نوح به او گفت : تو قبلا گمان مىكردى پيغمبر و رسول خدايى ، چه شد كه امروز نجار شده‌اى و كشتى مىسازى ! آيا از پيغمبرى بيزار شده‌اى يا عشق به نجارى پيدا كرده‌اى ؟\r\nديگران گفتند : اى نوح چه شده ، كشتى خود را دور از دريا و رودخانه مىسازى ؟\r\nآيا گاوهاى نر آماده كرده‌اى تا كشتى تو را به دريا ببرند و يا باد را مجبور مىكنى كه آن را به دريا انتقال دهد ؟ !\r\nنوح اعتنايى به سرزنش ايشان نكرد و از حرفهاى بيهوده آنان با بزرگوارى گذشت و به آنان گفت : « شما امروز ما را سرزنش و مسخره مىكنيد ولى بدانيد كه ما هم به زودى شما را به باد استهزاء و تمسخر مىگيريم ! » . « 2 »\r\nنوح عليه السّلام به ساختن كشتى پرداخت ، تخته‌هاى آن را به جاى خود استوار ساخت و اجزاء آن را به يكديگر متصل كرد ، تا كشتى محكمى از تخته‌ها و ميخها مهيا گشت و منتظر دستور ثانوى خداوند نشست . خدا به نوح وحى كرد : چون فرمان ما صادر و علائم عذاب ما آشكار شد بايد به سوى كشتى خود رهسپار شوى و از ميان قوم و خاندان خويش هركس را كه به تو گرويده انتخاب كنى و از هر موجودى كه روى زمين وجود دارد يك جفت فراهم كن تا دستور خدا ابلاغ گردد .\r\nچيزى نگذشت كه درهاى آسمان باز شد و آب جارى گشت ، چشمه‌ها به جوش آمد و سيل تپه‌ها و بلنديها را فراگرفت . نوح با سرعت هرچه بيشتر به سوى كشتى خود شتافت و بنام خدا سوار كشتى شد و با ياد خدا حركت كرد .\r\nگاهى كشتى در ميان امواج دريا و زمانى در ميان باد و طوفان قرار مىگرفت ، خروش امواج دريا در دل گردابهاى خود براى مخالفين نوح قبر مىساخت و كفهاى\r\n\r\n\r\n","description":"","footnote":"\r\n( 1 ) . سوره مؤمنون ، آيه : 27  « أَنِ اصْنَعِ الْفُلْكَ بِأَعْيُنِنا وَ وَحْيِنا . . . » \r\n( 2 ) . سورهء هود ، آيه : 38  « إِنْ تَسْخَرُوا مِنَّا فَإِنَّا نَسْخَرُ مِنْكُمْ كَما تَسْخَرُونَ » \r\n","page_name":" 40 ","page_number":40},
  {"content":"\r\n\r\nدريا برايشان كفن مىدوخت . آنان با مرگ مبارزه مىكردند درحالىكه مرگ بر آنان پيروز و غالب مىگشت ، تلاش كردند بر موجها سوار شوند ، درحالىكه موج آنها را به زير مىكشيد تا بالاخره مخالفين نوح همانند خاطراتى كه در قلب انسان مخفى است ، در ميان امواج آب ناپديد شدند !\r\n\r\nفرزند نااهل\r\nو امّا پسر نوح كه جهالت بر او غالب گشته بود ، از پدر كناره‌گيرى كرد و از دين او منحرف شد . او اكنون در ميان امواج خروشان دريا با مرگ دست و پنجه نرم مىكند و بدنبال وسيله‌اى مىگردد كه خود را نجات دهد و يا خود را به تپه يا كوهى برساند تا سبب نجاتش گردد . نوح از عرشه كشتى فرزند خود كنعان را ديد كه در خطر است و دريافت كه مرگ او نزديك مىشود و لحظاتى ديگر در دل امواج محو خواهد شد .\r\nنوح عليه السّلام با مشاهدهء اين منظره دلش سوخت ، رحم در دلش ظاهر گشت و عواطف پدرى موجب شد كه فرزندش را صدا بزند ، باشد كه اين ندا به گوش جان او برسد و ايمان را در قلب او به جنبش درآورد و به نوح بگرايد و يا آثار درك حق در او ظاهر گردد و تسليم دعوت پدر شود .\r\nنوح فرياد زد : پسرم از قضا و قدر خداوند به كجا فرار مىكنى ؟ هرجا كه باشى از قضا و قدر او گريزى نيست . با ايمان به سوى كشتى بشتاب و تنهايى خود را با پيوستن به بستگان خود بر طرف ساز ! خويشتن را از آب نجات ده ! « فرزندم بر كشتى ما سوار شو و با كافران همراه مباش ! » « 1 » كنعان تحت تأثير سخنان نوح قرار نگرفت و از روى كبر و جهل ، نصيحت پدر را نپذيرفت و فكر كرد كه مىتواند از اين عذاب خود را نجات بخشد و از قضاى پروردگار فرار كند ، لذا گفت : مرا رها كن « به زودى بالاى كوه مىروم ، كوه مرا از آب نجات مىبخشد ! » « 2 »\r\nنوح عليه السّلام كه از شدت غم و غصه بغض گلويش را گرفته بود خطاب به فرزندش گفت :\r\n\r\n\r\n","description":"","footnote":"\r\n( 1 ) . سوره هود ، آيه : 42  « يا بُنَيَّ ارْكَبْ مَعَنا وَ لا تَكُنْ مَعَ الْكافِرِينَ . . . » \r\n( 2 ) . سوره هود ، آيه : 43  « سَآوِي إِلى جَبَلٍ يَعْصِمُنِي مِنَ الْماءِ . . . » \r\n","page_name":" 41 ","page_number":41},
  {"content":"\r\n\r\n« اى پسرم ! امروز از فرمان خدا گريزى نيست ، مگر براى كسى كه او در حقش رحم كند . » « 1 »\r\n[ تصوير 
  ]   . . . يا بُنَيَّ ارْكَبْ مَعَنا وَ لا تَكُنْ مَعَ الْكافِرِينَ قالَ سَآوِي إِلى جَبَلٍ يَعْصِمُنِي مِنَ الْماءِ . . .  \r\nسورهء هود ، آيات : 42 و 43 .\r\n« نوح ندا مىكرد اى پسر تو هم بدين كشتى درآى ( كه نجات يا بى ) و با كافران همراه مباش ( كه هلاك خواهى شد ) آن پسر نادان و نااهل پدر را پاسخ داد كه من به زودى بر فراز كوه روم و از خطر هلاكم مگه دارد . . . »\r\nبلافاصله موج بين نوح و فرزندش فاصله انداخت و سيل مانع بين آن دو شد و نوح ديگر فرزند خود را نديد . تأثرى شديد و اندوهى فراوان بر نوح غالب گشت . او در اين بحران شديد به درگاه خداى تعالى ، پناه مصيبت‌زدگان و دادرس غم‌ديدگان پناه برد و عرضه داشت : « بار خدايا ! فرزند من از خاندان من است . » « 2 » بدرستى كه وعدهء تو حق است كه مرا و هركه را از اهل من ايمان بياورد نجات بخشى و تو در قضاوت از همه داوران حكيم‌ترى .\r\n\r\n\r\n","description":"","footnote":"\r\n( 1 ) . سورهء هود ، آيه : 43  « لا عاصِمَ الْيَوْمَ مِنْ أَمْرِ اللَّهِ . . . » \r\n( 2 ) . سورهء هود ، آيه : 45  « رَبِّ إِنَّ ابْنِي مِنْ أَهْلِي . . . » \r\n","page_name":" 42 ","page_number":42},
  {"content":"\r\n\r\nخدا به نوح خبر داد كه فرزند تو از خاندان تو و از قبيله تو نيست ، زيرا جهل و عناد بر او غالب گشته و كفر او حتمى شده است . تو جز كسانى را كه ايمان آورده‌اند و تصديق پيغمبرى تو را كرده‌اند و دعوت تو را لبيك گفته‌اند اهل خود نشمار و من دربارهء اين دسته از پيروانت وعده دادم كه نجاتشان بدهم و جان آنان را حفظ نمايم « زيرا بر ما لازم است مؤمنين را كمك و يارى كنيم . » « 1 »\r\nاى نوح ! آنان كه رسالت تو را منكر شدند و گفتار خدايت را دروغ پنداشتند از اهل تو نيستند و از شفاعت تو محرومند . گرچه بين تو و ايشان ارتباط خويشاوندى باشد ، بايد به گرداب مرگ درآيند ، حتى اگر به وسيله نجاتى متوسل شوند و يا در پناهگاه به ظاهر امنى جاى گزينند به حالشان سودى ندارد و وساطت تو نيز پذيرفته نخواهد بود .\r\nاى نوح ! « درباره امرى كه از كنه آن اطلاع ندارى اظهارنظر مكن و در موضوعى كه درك نكرده‌اى وارد مشو ! من ترا پند مىدهم تا در زمره جاهلان درنيايى » ؟ « 2 »\r\nطرز بيان خدا با نوح ، او را به خود آورد و فهميد مهربانى و شفقت خدا سبب شده است كه از حق غافل بماند و مهر پدرى ، راه حق را بر او پوشانده است و نزديك بود حد ادب و لياقت را زير پا بگذارد ، لذا براى او بهتر بود كه بجاى اين خواهش پروردگار خويش را كه او و پيروانش را از مرگ نجات داده است و كافرين را به غرق و هلاكت كشانده است ، شكر كند .\r\nوقتى نوح عليه السّلام به هوش آمد از غفلت خويش استغفار كرد و به خدا پناه برد تا از غضب او محفوظ بماند و گفت : « بار خدايا به تو پناه مىبرم از آنكه سؤال نمايم از تو چيزى را كه مرا به آن علمى نبوده باشد و اگر مرا نيامرزى و مورد رحمت خود قرار ندهى از زيانكاران خواهم بود . » « 3 »\r\nبارى موج بين نوح و فرزندش فاصله انداخت و او را غرق ساخت . چون اين حادثه به نهايت خود رسيد و طومار زندگى مخالفين نوح درهم پيچيده شد ، آسمان از\r\n\r\n\r\n","description":"","footnote":"\r\n( 1 ) . سوره روم ، آيه : 47  « وَ كانَ حَقًّا عَلَيْنا نَصْرُ الْمُؤْمِنِينَ » \r\n( 2 ) . سوره هود ، آيه : 46  « إِنِّي أَعِظُكَ أَنْ تَكُونَ مِنَ الْجاهِلِينَ » \r\n( 3 ) . سوره هود ، آيه : 47  « رَبِّ إِنِّي أَعُوذُ بِكَ أَنْ أَسْئَلَكَ . . . » \r\n","page_name":" 43 ","page_number":43},
  {"content":"\r\n\r\nباريدن ايستاد و زمين آبها را بلعيد و كشتى نوح بر فراز كوه جودى قرار گرفت و دورى ستمكاران از رحمت الهى تحقق يافت به نوح خطاب شد با سلامتى بر زمين فرود آى ! تو و آن‌كس كه با تو ايمان آورده پايين بياييد كه بركت و رحمت خدا شامل شما و عنايت او موجب سعادت شما خواهد بود .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\nحضرت هود عليه السّلام « * »\r\n\r\nناسپاسى قوم عاد\r\nقبيله عاد در سرزمين احقاف « 1 » بين يمن و عمان ، روزگارى متمادى در زندگى سرشار از خوشى و نعمت بسر مىبردند . خدا نعمتهاى فراوان و بركات زيادى به آنان عطا كرده بود ، اين قوم در آنجا قناتها حفر كردند ، زمين را زراعت و باغهايى ايجاد كردند و كاخهايى محكم بنا نمودند . يكى از نعمتهايى كه اين قوم از آن برخودار بودند . اندامهايى نيرومند و هيكل‌هايى تنومند و مقاوم بود . خدا به اين ملت نعمتهاى فراوانى عطا كرده بود كه كمتر قومى از آن برخوردار بود ، ولى اين مردم به مبدأ آفرينش و بخشنده اين نعمتها فكر نكردند تا او را بشناسند ، و به جاى سپاس و حق‌شناسى خداى يگانه ، تنها به اين نتيجه رسيدند كه بتهايى را انتخاب و آنها را معبود خويش قرار دهند . آنها در پيشگاه اين خدايان تواضع مىكردند و صورتهاى خود را\r\n\r\n\r\n","description":"","footnote":"\r\n( * ) . داستان هود از آيات زير اقتباس شده است : سوره اعراف ، آيات : 65 تا 72 ؛ سوره هود ، آيات : 50 تا 60 ؛ سوره شعراء ، آيات : 123 تا 140 .\r\nنام هود منحصرا در قرآن ذكر شده است و در كتب اهل كتاب نامى از او به ميان نيامده و قرآن تنها منبعى است كه در مورد آن سخن به ميان آورده است و اكتشافات اخير كاملا آن را تأييد مىكند و اين امر نيز از امتيازات تاريخى قرآن كريم است .\r\n( 1 ) . سرزمين احقاف اكنون شنزارى لم يزرع و غير قابل سكونت است .\r\n","page_name":" 45 ","page_number":45},
  {"content":"\r\n\r\nبه خاك مىساييدند . هرگاه به نعمتى دست مىيافتند ، براى شكرگزارى نزد همين بتها مىشتافتند و به هنگام گرفتارى و بيمارى از همين موجودات بيجان استمداد و كمك مىطلبيدند .\r\nديرى نپاييد كه سنگدلى و رذايل اخلاق نيز بر تيرگى بت‌پرستى آنها افزوده گشت ، نيرومند ضعيف را ذليل خود ساخت و بزرگ بر كوچك غضب كرد . خدا براى راهنمايى نيرومندان و حمايت از ضعيفان و زدودن تيرگى جهالت از روح مردم و پاكسازى نفوس و آگاهى قوم از حقايق جهان ، اراده كرد پيغمبرى از ميان آنان بر ايشان برانگيزد كه با زبان آنان سخن بگويد ، با روش آنان برايشان حرف بزند ، آنان را به سوى خداى يگانه راهنمايى نمايد و به آنان بفهماند كه عبادت بتها سفيهانه است و اين نيز نمونه‌اى از رحم و لطف الهى به بندگانش بود .\r\nهود كه از نظر شرافت خانوادگى و محاسن اخلاق و حلم و بردبارى در ميان قوم خود ممتاز بود ، براى رسالت از ميان اين قوم بت‌پرست برگزيده شد ، تا امين رسالت و صاحب دعوت خدا باشد ، شايد افكار گمراه آنان را به راه راست هدايت كند و فساد اخلاقى ايشان را بر طرف سازد .\r\nهود عليه السّلام به وظيفه خود قيام كرد و براى رسالت خويش مهيا گشت و همانند ديگر صاحبان دعوت و شريعت ، خود را به سلاح بلاغت ، حلم و سعهء صدر و پشتكار مسلح كرد . هود با عزمى كه كوهها را منهدم و حلمى كه جاهلين نادان را شكست مىداد ، بپاخواست و قيام كرد و به مخالفت با بتهايشان پرداخت و عبادتشان را بىفايده و از روى جهل و نادانى دانست .\r\nهود عليه السّلام به قوم خويش گفت : مردم ! اين سنگ‌هايى كه تراشيده‌ايد و آنها را عبادت مىكنيد و به آن پناه مىبريد چيست ؟ ضرر و نفع اين كار كدام است ؟ اين بتها كه براى شما نفعى ندارند و فسادى را از شما بر طرف نمىسازند ، اين كار شما علامت كوته فكرى و ضعف شأن و شخصيت و غفلت شما است . براى شما خدايى است يكتا و شايسته پرستش و پروردگارى است لايق بندگى و خضوع و او همان كسى است كه شما را بوجود آورده و روزى داده است ، اوست كه شما را آفريده و روزى شما را از\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nاين جهان مىبرد . اوست كه در روى زمين به شما قدرت داده ، زراعت شما را مىروياند و به شما كالبدى نيرومند براى فعاليت روى زمين عطا كرده است و گوسفندان و حيوانات را به شما ارزانى داشته و از عزت و شوكت برخوردارتان ساخته . به اين خدا ايمان آوريد و هوشيار باشيد كه چشم از حق نپوشيد و با خداى يكتا ، عناد و دشمنى نورزيد كه در اين صورت ممكن است همان عذاب نوح متوجه شما گردد ، هنوز از سرگذشت قوم نوح و عذابى كه متوجه آنان شد زمان زيادى نگذشته و شما آن را بخاطر داريد !\r\n\r\nهود عليه السّلام و اتهام ديوانگى !\r\nهود عليه السّلام به اميد اينكه گفتار او به اعماق روح و دل آنان راه يابد و ايمان آورند و سخنانش به قلبهاى آنان نفوذ كند و ايشان را به تفكر و تعقل وادارد ، آنان را پند و اندرز داد ، ولى بر خلاف انتظار زمانى كه هود با آنان سخن مىگفت غير از صورتهاى برافروخته و چشمهاى خيره چيز ديگرى نديد . گويا قبلا چنين سخنانى را نشنيده‌اند و مطلبى غير منتظره بر آنها عرضه شده كه با منطق آنها سازگار نيست .\r\nمخالفين هود در جواب گفتند : اين چه راهى است كه در پيش گرفته‌اى و خود را به آن آلوده ساخته‌اى ؟ چگونه ممكن است كه ما خداى يكتا را بدون شريك پرستش كنيم ؟ ما اين بتها را مىپرستيم تا ما را به خدا نزديك سازند و در پيشگاه او شفيع ما شوند .\r\nهود عليه السّلام آنان را مخاطب قرار داد و چنين گفت : خداى يكتا شريكى ندارد ، عبادت او جوهر و خلاصهء عبادتها است ، حقيقت ايمان ، عبادت اوست . اين خدا به شما نزديك است و شما نيازى به شفيع نداريد . او به شما نزديكتر از پيوند جان و رگ گردنتان است و بدانيد اين بتها كه براى تقرب و وساطت پيش خدا پرستش مىكنيد ، شما را از راه صحيح و تقرب به خداوند يكتا دور مىسازد . اين عبادت نه تنها موجب تقرب شما به خداى يكتا نيست ، بلكه موجب دورى از خداوند و دليل بر نادانى و جهل شما است .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nقوم هود از او روى گردانده و گفتند : تو مرد جاهلى هستى و عقل خود را از دست داده‌اى كه عبادت ما را سفيهانه مىدانى و روش پدران ما را عيب مىشمارى . تو در ميان ما چه مزيتى دارى ؟ امتياز تو بر ديگران چيست ؟ تو نيز مانند ما غذا مىخورى و آب مىآشامى ، سنن و قوانين زندگى تو با ما يكى است . چه شد كه خدا تو را براى رسالت برگزيد و براى دعوت خود اختصاص داد . ما غير از دروغگويى دربارهء تو گمان ديگرى نداريم .\r\nهود گفت : اى قوم ! مرا به سفاهت متهم نكنيد ، من روزگارى طولانى در بين شما زندگى كردم و شما عيبى بر من نگرفتيد ، هيچگاه سوء رفتار و تندخويى از من نديده‌ايد . تعجبى ندارد كه خدا يك نفر را از ميان قومى براى رسالت انتخاب كند و او را پرچمدار دعوت خود نمايد ، بلكه تعجب در اين است كه مردم بدون رسول و راهنما باشند و خداوند سرنوشت آنها را بدست هرج‌ومرج بسپارد و آنان را بدون قانون و آيين بگذارد !\r\nبدانيد كه من از گرايش شما به حق نااميد نيستم . از سوء رفتار و اهانتهاى شما دلتنگ نشده‌ام ، فقط از شما انتظار دارم با عقل خود فكر كنيد و با بصيرت به حقايق بنگريد تا ببينيد ، يگانگى خدا در تمام نظام آفرينش آشكار است : نظم فلك گردون ، مخلوقات شگفت‌انگيز ، گردش ستارگان و « در هر آفرينشى ، علامتى براى اثبات يگانگى خدا مشهود است . »\r\n و فى كلّ شىء له آية * تدلّ على أنّه واحد \r\nشما به چنين خدايى ايمان آوريد و از او طلب آمرزش كنيد تا بارش آسمان را هميشه براى شما جارى سازد و شما را يارى كند تا بر ثروتتان بيفزاييد و نيروى شما را افزايش دهد . پس بكوشيد تا مانند مجرمان از حق روگردان نباشيد .\r\nسپس هود عليه السّلام قوم را خطاب قرار داد و گفت : بدانيد كه پس از مرگ زنده مىشويد ، هركس كار نيكو انجام داده باشد ، سود مىبرد و هركس به كار زشت پرداخته باشد به كيفر مىرسد . براى نجات خويش تدبيرى كنيد و براى رستاخيز خود توشه‌اى بيندوزيد . من مأموريت خود را درباره شما به پايان رساندم و به وضوح رسالت خود\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nرا به شما اعلام كردم .\r\nقوم هود گفتند : بدون ترديد يكى از خدايان ما بر تو غضب كرده و عقل تو را مختل نموده و طرز تفكر تو را درهم ريخته است و به همين دليل هزيان مىگويى ، به تصوراتى كه فقط در ذهن خودت وجود دارد زبان مىگشايى و خيالبافى مىكنى و به بيان خرافات مىپردازى .\r\nقوم هود گفتند : آن استغفارى كه پس از آن باران مىآيد و به ثروت ما افزوده مىگردد و نيروى ما دوچندان مىشود چيست ؟ و آن روز قيامتى كه گمان مىكنى پس از پوسيدن استخوانهاى ما و متلاشى شدن كالبدمان برپا مىشود ، چيست ؟\r\nافسوس كه وعده‌ها و پند و اندرزهاى تو بعيد و غير معقول است ! ما غير از زندگى دنيوى و طبيعى چيز ديگرى نداريم . ما طبق قوانين طبيعت بوجود مىآييم ، زندگى مىكنيم و مىميريم و همه چيز در دست طبيعت است .\r\nبعلاوه آن عذابى كه ما را به آن تهديد مىكنى و انتظار دارى كه ما به آن گرفتار شويم چيست ؟ ما گفتار تو را تصديق نمىكنيم ، از عبادت خدايان خود باز نمىگرديم ، اگر راست مىگويى آنچه ما را به آن تهديد مىكنى بياور و آن عذاب كذايى را بر ما نازل كن .\r\nآنگاه كه هود عليه السّلام لجاجت را از گفتارشان و اصرار به مخالفت را از اعمالشان دريافت ، ايشان را خطاب كرد و گفت : من خداى خود را گواه مىگيرم كه وظيفهء خود را انجام دادم و در ابلاغ رسالت خود كوتاهى نكردم . هيچگاه براثر ترس ، دست از كار خود برنداشتم و در راه اين رسالت آسمانى و جهاد مقدس نهايت سعى خود را به خرج دادم .\r\nمن از جمعيت شما باكى ندارم ، از غضب شما نمىترسم ، از اين به بعد عليه من هر طرح و نقشه‌اى داريد اجرا كنيد و هرآنچه در قدرت داريد به كار گيريد ، توكل من به خدايى است كه پروردگار من و شما است . آن خدايى كه زندگى هر جنبنده‌اى در يد قدرت اوست ، و پروردگار من بر صراط مستقيم ، و حكيم است .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\n\r\nعذاب قوم هود\r\nهود عليه السّلام به دعوت خود و قوم او به اعراض خود ادامه دادند . تا اينكه مخالفين هود در آسمان ، ابر سياهى را ديدند كه آسمان نيلگون را تاريك ساخت ، قوم چشمها را به ابر دوختند و براى ديدار آن شتافتند زيرا مدتى بود كه باران نباريده بود و گفتند : اين ابرى كه در آسمان است به زودى براى ما باران مىآورد . سپس آمادهء بهره‌بردارى از باران شدند و كشتزارهاى خود را مهياى آبيارى نمودند .\r\nهود چون وضع قوم را چنين ديد ، گفت : اين سياهى كه در آسمان مىنگريد ، ابر رحمت نيست ، بلكه باد عذاب است . اين همان عذابى است كه در ارسال آن عجله مىكرديد . بادى است كه عذابى دردناك و كشنده بهمراه دارد .\r\nچيزى نگذشت كه طوفانى هولناك شروع به وزيدن كرد و قوم ديدند كه حيوانات و اموال و ابزار آنان كه در بيابان بود ، از زمين بلند و به مكانهاى دوردستى پرتاب مىشود . اين حادثه قوم را به وحشت انداخت و ترس و هراس آنان را فراگرفت و با سرعت به خانه‌ها پناه بردند و درها را به روى خود بستند . اين قوم عذاب‌زده فكر مىكردند كه بدين وسيله مىتوانند جان خود را حفظ كنند ولى اين عذاب ، بلايى عمومى و همگانى بود . بادى كه مىوزيد ، رملهاى بيابان را با خود مىآورد و تا هفت شب و هشت روز بطور متوالى وزش اين باد ادامه داشت ! و سرانجام قوم مانند تنه نخل خشكيده به خاك هلاكت افتادند ، نسل آنان ناپديد و آثارشان به كلى متلاشى و از صفحه تاريخ برچيده شد .\r\n« فراموش نكنيد خداى تو هيچ قوم و اهل ديارى را در صورتى كه مصلح و نيكوكار باشند به ظلم هلاك نمىكند » . « 1 »\r\nاما در اين طوفان عذاب ، ياران و پيروان هود به وى پناه بردند و اطراف وى گرد آمدند .\r\nباد اطراف آنان مىچرخيد و رملها را پراكنده مىساخت ولى آنان مطمئن و آسوده خاطر بودند ، تا اينكه باد آرام شد و سرزمين آنان به وضع عادى بازگشت و هود و يارانش به حضرموت كوچ كردند و بقيه عمر را در اين سرزمين بسر بردند .\r\n\r\n\r\n","description":"","footnote":"\r\n( 1 ) . سوره هود ، آيه : 117  « وَ ما كانَ رَبُّكَ لِيُهْلِكَ الْقُرى بِظُلْمٍ . . . » \r\n","page_name":" 50 ","page_number":50},
  {"content":"\r\n\r\n\r\nحضرت صالح عليه السّلام « * »\r\n\r\nناسپاسى قوم ثمود و تكرار تاريخ\r\nقوم عاد به سبب گناهان خود ، منقرض شدند و خدا سرزمين و املاكشان را به قوم ثمود ارزانى داشت . قوم ثمود در سرزمين عاد جانشين ايشان شدند و اين سرزمين را بيش از پيشينيان آباد ساختند . قناتها حفر كردند ، باغ و بستانهايى بوجود آوردند ، كاخهايى محكم و باشكوه بنا نمودند و در ميان كوهها خانه‌هايى از سنگ تراشيدند ، تا از حوادث روزگار و مصايب آن در امان باشند .\r\nقوم ثمود نيز مانند قوم عاد در خوشگذرانى و وسعت ناز و نعمت بسر مىبردند ولى شكر خدا را به‌جا نمىآوردند و فضل او را سپاسگزار نبودند ، بلكه به ستمگرى و عصيان خود افزودند ، روز به روز از حق فاصله مىگرفتند و به كبر و غرور خويش مىافزودند . ايشان نيز پرستش خداى يكتا را كنار گذاشته به عبادت بتها پرداختند .\r\nبراى خدا شريك ساختند و از دستورات او سرپيچى كردند ، با اين تصور كه در اين نعمت فراوان جاويدان خواهند بود ، و اين خوشگذرانى ابدى است .\r\nخدا صالح عليه السّلام را كه از جهت نسب بر همهء آنان برتر و از جهت حلم بهتر و از جهت\r\n\r\n\r\n","description":"","footnote":"\r\n( * ) . داستان صالح از آيات زير اقتباس شده است . سوره هود ، آيات : 61 تا 68 ؛ سوره اعراف ، آيات : 73 تا 79 ؛ سوره شعراء ، آيات : 141 تا 159 ؛ سوره نمل ، آيات : 45 تا 53 ؛ سوره قمر ، آيات : 23 تا 31 ؛ سوره شمس ، آيات : 11 تا 15 .\r\n","page_name":" 51 ","page_number":51},
  {"content":"\r\n\r\nعقل برگزيده‌تر از ايشان بود ، بر آنان مبعوث كرد . صالح قوم خود را به توحيد و به عبادت خداى يكتا دعوت كرد و در جهت ارشاد آنان چنين خاطر نشان كرد : خداى يكتا شما را از خاك خلق كرده و بوسيله شما زمين را آباد ساخته است و شما را روى زمين جاى داده و نماينده خويش ساخته است و آشكار و نهان نعمتهاى خود را بر شما جارى كرده است . سپس آنان را دعوت كرد كه بت‌پرستى را كنار بگذارند و خداى يكتا را ستايش كنند ، زيرا بت مالك نفع و ضررى نيست و شما در هر چيز محتاج به خداى يكتا هستيد .\r\nصالح عليه السّلام ارتباط خويشاوندى و قرابت خود را با آنان ، خاطرنشان كرد و گفت :\r\nشما ، قوم و فرزندان قبيله من هستيد و من خير و مصلحت شما را مىخواهم و نيت سوئى در دل ندارم ، سپس صالح از آنان خواست از خدا طلب آمرزش كنند و از گناهانى كه مرتكب شده‌اند توبه كنند ، زيرا خدا به آن‌كس كه او را بخواند نزديك است و درخواست سائلين را پاسخ ميدهد و هركس به سوى او بازگردد اجابتش مىكند و توبه او را مىپذيرد .\r\nصالح عليه السّلام سخنان خود را به صراحت بيان كرد ولى گوش قوم بر اين بيانات بسته بود و دلهاى آنان در پرده و حجاب نخوت قرار گرفته بود و چشمهايشان در رؤيت آيات خدا ناتوان شده بود ، لذا رسالت صالح را منكر شدند ، دعوت او را به باد تمسخر گرفتند و رسالت او را از حق به دور و بعيد شمردند . سپس او را سرزنش كردند و گفتند : صالحى كه از عقل سرشار و رأيى صائب برخوردار است غير ممكن است كه اين دعوت و كلمات نوظهور از او صادر شده باشد !\r\nمخالفين صالح او را مخاطب قرار داده گفتند : اى صالح ما پيش از اين تو را روشنفكر و صاحب‌نظر ميدانستيم ، آثار خير از سيماى تو هويدا و علائم رشد اجتماعى و فكرى در تو نمودار بود . ما تو را براى مقابله با حوادث احتمالى روز مبادا ذخيره مىدانستيم تا ظلمت اين حوادث با نور عقل تو روشن و مشكلات ما با رأى صحيح تو مرتفع شود .\r\nولى افسوس كه اكنون به هذيان‌گويى افتاده‌اى و حرفهاى بيهوده مىزنى ! اين چه\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nكارى است كه ما را به آن مىخوانى ؟ راستى آيا ما را از عبادت خدايان پدران خود منع مىكنى و انتظار دارى عقايدى را كه با آن بزرگ شده‌ايم و در تمسك به آن بار آمده‌ايم كنار بگذاريم . خلاصه ما در گفتار و دعوت تو ترديد داريم و به تو اطمينان نداريم . ما خدايان پدران خويش را بخاطر تو رها نمىكنيم و هرگز متمايل به هوس و كج‌روى تو نمىشويم .\r\nصالح قوم را از مخالفت با خويش برحذر داشت و رسالت خود را در ميان آنان آشكار ساخت ، نعمتهايى را كه خدا براى آنان جارى ساخته به خاطرشان آورد و سپس آنان را از عذاب و غضب خدا بيم داد و براى رفع هرگونه شبهه به ايشان گفت :\r\nمن در دعوت خود نفعى براى خود در نظر نگرفته‌ام و انتظار سودى ندارم ، عاشق رياست بر شما نيستم ، مزدى براى رسالت خود از شما نمىخواهم و پاداش پند و اندرز خود را مطالبه نمىكنم . مزد من به عهدهء پروردگار جهانيان است .\r\n\r\nوحشت مخالفين\r\nگروهى از مردم خردمند و بىغرض قوم صالح به او ايمان آوردند ، اما طبقات توانگر و آنان كه راه خودخواهى را پيش گرفته بودند ، بر مخالفت خود اصرار ورزيدند و به خودسرى و عناد خويش افزودند . در عبادت بتهاى خود پافشارى كردند و به صالح گفتند : عقل تو معيوب گشته و توازن عمل را از دست داده‌اى ، ما شك نداريم كه تو جن‌زده شده‌اى و يا كسى تو را جادو كرده و به اين روز انداخته است كه ، مطالبى بيهوده و از موضوعاتى سخن مىگويى كه خود هنوز آن را درك نكرده‌اى .\r\nتو انسانى فراتر از ما نيستى . تو از نظر نسب بر ما برترى ندارى ! از نظر موقعيت اجتماعى بهتر از ما نيستى و از حيث ثروت و مقام نيز بر ما تقدم ندارى . در ميان ما افرادى هستند كه براى نبوت شايسته‌تر و براى رسالت سزاوارتر از تو باشند .\r\nاى صالح ؛ اگر تو دست به اين كار زده‌اى و ادعاى رسالت مىكنى و اين روش را پيش گرفته‌اى فقط يك هدف دارى و آن جاه‌طلبى و حب رياست بر قوم خود مىباشد .\r\nمخالفين تصميم گرفتند صالح را از تبليغ دين خود و انجام رسالت خويش\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nمنصرف سازند و به صالح وانمود كردند كه اگر ما از او پيروى كنيم از راه راست منحرف مىشويم .\r\nصالح كه از نقشه آنان آگاه بود از تهمت آنان نهراسيد و به سخنان گمراه‌كننده آنان گوش نداد و در جواب آنان گفت : اى مردم ، من كه از جانب خداى خود برهانى آشكار دارم و رحمت او شامل حالم گشته است ، اگر روش شما را پيش گيرم و در طريق شما قدم بردارم و خداى خود را عصيان كنم ، چه كسى مرا از عذاب او نجات مىدهد و كيست كه مرا از كيفر او محافظت كند ؟ همانا كه شما مردم اهل تهمت و دروغ هستيد .\r\nبزرگان قوم چون ديدند صالح به عقيده خود چنگ زده و در آيين خويش راسخ است ، ترسيدند كه پيروان او افزايش يابند و قدرتى بدست آورند و براى آنان گران آمد كه صالح رهبر قوم گردد و در بحران و مشكلات پناهگاه و راهنماى مردم باشد .\r\nبراى اين عده قابل پذيرش نيست كه صالح ستاره درخشان در شب تار قوم گردد و مردم را از اطراف آنان متفرق كند و قوم در هر امرى به سوى او بشتابند و در هر كار مهمى درب منزل صالح را بكوبند .\r\nبراستى اگر گرايش به صالح افزايش يابد و او هر روز عده‌اى جديد را به سوى توحيد و يكتاپرستى دعوت كند ، در اين صورت دولت و سلطنت آنان درهم فرو مىريزد و نفوذ اجتماعى خود را از دست مىدهند .\r\n\r\nشتر صالح\r\nآنگاه كه مخالفين صالح دريافتند كه زنگ خطرى عليه حكومت و دولت آنان به صدا درآمده تصميم گرفتند عجز صالح را بر مردم آشكار سازند ، لذا از وى درخواست معجزه‌اى كردند كه دعوت او را تاييد و رسالتش را تصديق نمايد .\r\nصالح عليه السّلام از شكم كوه شترى را برانگيخت و گفت آيت و علامت صدق دعوت من اين شتر است ، اين شتر را رها كنيد يك روز سهم آب شهر را بخورد و روز ديگر ، آب مورد استفاده عموم قرار گيرد . پس او را در استفاده از آب و مرتع آزاد بگذاريد تا صدق گفته‌هاى مرا دريابيد .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nبىترديد ، صالح كه ساليان متمادى اصرار قوم خود را بر كفر و پيروى از باطل آنان را به خاطر داشت ، مىدانست آنگاه كه حجت وى بر ضد بت‌پرستان آشكار گردد ، آنان را ناراحت ميسازد و از ظهور برهان صالح به وحشت مىافتند و آنگاه كه گواه رسالت او هويدا گشت ، كينه و حسادت مخفى آنان ظاهر ميگردد و از ديدن معجزه او عصبانى مىشوند ، لذا ترسيد كه مردم دست به كشتن اين شتر بزنند . همين نگرانى وى را ناگزير ساخت قوم را از كشتن اين حيوان برحذر دارد و از اين رهگذر بود كه صالح به آنان گفت : زنهار كه موجبات آزار اين شتر را فراهم سازيد كه به عذابى نزديك گرفتار مىشويد .\r\nشتر صالح مدتها به چرا مشغول بود و به نوبه خود از آب استفاده مىكرد ، يك روز آب محل را مىآشاميد و روز ديگر از صرف آب خوددارى مىنمود .\r\nجاى ترديد نيست ، كه بوجود آمدن شتر و رفتار عجيب آن ، عده‌اى را متوجه صالح كرد ، و با مشاهده اين شتر صحت رسالت وى برايشان آشكار گرديد و يقين كردند كه صالح در نبوت خود راستگو است . اين گرايش جديد ، خودخواهان را به وحشت انداخت و ترسيدند دولت آنان متلاشى و سلطنتشان واژگون گردد . مخالفين صالح به آن دسته از حق‌گرايان كه نور ايمان جان و دلشان را منور كرده و افكارشان را به سوى صالح سوق داده بود گفتند : آيا شما مىدانيد كه صالح پيغمبر خدا است ؟\r\nپيروان صالح پاسخ دادند : آرى ! ما به رسالت او ايمان آورده‌ايم .\r\nاما با شنيدن اين پاسخ ، اثرى از تواضع و تسليم در برابر حق در آنها ظاهر نگشت و از كبر و غرور آنان كاسته نشد ، بلكه بر كفر خود اصرار ورزيدند و به تكذيب و سرزنش پيروان صالح پرداختند و به آنان گفتند : ما نسبت به آنچه شما ايمان آورده‌ايد ، كافريم .\r\nشايد اين شتر نيرومند با آن هيبت مخصوص به خود ، حيوانات آنان را مىترساند ، شترها را رم مىداد و به همين جهت باوجود اين شتر ، مخالف بودند و چه بسا آنگاه كه مردم احتياج فراوان به آب داشتند ، شتر نوبت خود را به آنان نمىداد و نمىگذاشت از آب استفاده كنند و گاهى عناد و كينه‌توزى آنان با صالح ، آنان را ناگزير مىساخت تا\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nمعجزه صالح را از بين ببرند و دليل حقانيت او را معدوم سازند ، زيرا متوجه شدند اين معجزه ، قلوب مردم را به صالح جذب مىكند و مردم را به او متمايل مىسازد ، لذا مخالفين صالح ترسيدند كه معتقدين به صالح و ياوران و پيروان او فزونى يابند .\r\nهمهء اين عوامل دست‌به‌دست هم داد و آنان را مصمم ساخت تا شتر را نابود كنند و بر خلاف آنچه صالح ، از عواقب تهديد آزار و اذيت اين حيوان برايشان گفته بود ، تصميم بر نابودى آن گرفتند !\r\nمخالفين صالح همواره فكر مىكردند كه اين « ناقه » خطرى بزرگ و تهديدى جدى براى حكومت آنها است . لذا پس از مدتى تفكر و تفحص ، بالاخره تصميم به قتل ناقه گرفتند ولى از كشتن آن بر جان خود بيم داشتند و هر موقعى كه تصميم قتل آن را مىگرفتند به علت وحشت ، از فكر خود منصرف مىشدند و با ترس فراوان عقب‌گرد مىكردند و كسى جرأت بر اقدام آن عمل نكرد .\r\n\r\nمكر زنان در كشتن شتر صالح\r\nمدت مديدى روح ناپاك قوم صالح ، آنان را به كشتن شتر ترغيب مىكرد ، ولى ترس از جان خود ، آنان را بازمىگرداند . كسى جرأت اذيت و آزار شتر را نداشت و هيچكس براى اين امر پيش قدم نمىشد ، لذا براى پايان دادن به اين قضيه ، به استفاده از زنان و ناز و كرشمهء آنان متوسل شدند .\r\nدر اين راه زنها با واگذارى عفت و پاكدامنى خود ، مردان را شيداى زيبايى خود مىكنند و آنها را به دام مىاندازند تا به مقصد خود برسند . با چنين وضعى هرگاه زن دستورى صادر كند مردهاى هوسران تسليم دستور او هستند و هرگاه آرزويى در دل داشته باشد براى تحقق آن بر يكديگر سبقت مىگيرند . ذى صدوق دختر محيّا كه داراى زيبايى و جمال است خود را بر مصدع بن مهرج عرضه داشته و گفت اگر ناقه صالح را پى كردى ، تسليم تو هستم . پيرزنى از كفار بنام عنيزه ، قدار بن سالف را به منزل خود دعوت نموده و يكى از دختران خود را بر وى عرضه داشت و گفت : من شيربها از تو نمىخواهم ، هديه نامزدى يا ثروت از تو طلب نمىكنم ، فقط بايد آن شترى را كه قلبها\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nرا تسخير كرده و شراره ايمان را در دل مردم شعله‌ور مىسازد و با اين اوصاف ، خواب راحت را از ما ربوده و آب آشاميدنى ما را به خود اختصاص داده و حيوانات ما را رم مىدهد ، نابود سازى . « 1 » اين حيله زنانه ، انگيزه‌اى قوى و علاقه‌اى شديد در آنها ايجاد كرد و نيروى عشق و جوانى قدرت آنها را مضاعف كرد و جرأت و شهامت به ايشان بخشيد ، لذا ايشان در بين مردم و جوانان قبيله ، به جستجوى چند نفر نيروى كمكى پرداختند ، تا بتوانند در كشتن شتر از آنها كمك بگيرند .\r\nپس از گردش در شهر هفت نفر ديگر به آنان پيوستند و همگى در كمين ناقه به انتظار نشستند تا موقعى كه شتر از آبشخور بازگشت و به آرامى شروع به حركت كرد ، مصدع تيرى به سمت استخوان ساق پاى شتر رها كرد كه استخوان آن را شكست و قدار با شمشير به جانب آن شتافت و بر پاى حيوان فرود آورد ، شتر به زمين سقوط كرد ، سپس نيزه‌اى به سينهء آن زد و شتر را كشت و به خيال خود اين بار گران و غم سنگين را از دوش خود برداشت و با كمال خرسندى بشارت قتل شتر را براى مردم آوردند .\r\nمردم همانند استقبال از فرماندهان پيروز و قهرمانان كشورگشا به استقبال اين دو قاتل ناقه شتافتند و براى بازگشت آنان به شادى پرداختند و درحالىكه تاجهايى براى ستايش آنان بافته بودند با مراسمى مهيج مقدمشان را گرامى داشتند .\r\nمخالفين صالح عليه السّلام پاى ناقه را قطع كردند و آن را كشتند ، از دستور خداى خويش سرپيچى كردند ، و از ذات خود پرده برداشتند و به تهديد صالح اعتنايى نكردند و آن را ناديده گرفتند و به او گفتند : اى صالح اينك اگر راست مىگويى و پيغمبر خدايى ، آنچه ما را به آن تهديد مىكردى نازل كن !\r\n\r\nكيفر نافرمانى خدا !\r\nآنگاه كه شتر صالح عليه السّلام كشته شد ، صالح به آنان گفت : من شما را از آزار و اذيت اين حيوان برحذر داشتم ولى شما دامن خود را به اين حرام آلوده كرديد و در منجلاب\r\n\r\n\r\n","description":"","footnote":"\r\n( 1 ) . نقل از روح المعانى تأليف آلوسى و قصص الانبياء تاليف النجار ص 283 .\r\n","page_name":" 57 ","page_number":57},
  {"content":"\r\n\r\nاين جنايت فرو رفتيد ، از امروز فقط سه روز در خانه‌هاى خود زنده هستيد و مىتوانيد از نعمت زندگى بهره‌مند باشيد و پس از آن عذاب خدا مىآيد و بعد از عذاب ، عقاب اخروى نيز شامل حالتان خواهد شد و در تحقق اين وعده شك و ترديد متصور نيست .\r\nشايد صالح عليه السّلام سه روز به آنان مهلت داد تا فرصتى براى بازگشت به سوى خدا داشته باشند بلكه به دعوت صالح لبيك گويند ، ولى به حدى ترديد در روحشان و غفلت بر قلوبشان ريشه دوانده بود كه هشدارهاى صالح بر آنان تأثيرى نداشت و آنان را به راه راست بازنگرداند ، بلكه تهديد صالح را دروغ پنداشته ، اعلام خطر او را به استهزاء گرفتند و به تمسخر و سرزنش وى افزودند و از او خواستند كه در نزول عذاب آنان عجله كند و كيفر آسمانى را هرچه زودتر براى آنان بياورد !\r\nصالح عليه السّلام در مقابل خيره‌سرى مخالفين خود گفت : چرا قبل از اينكه كار نيكى انجام دهيد در نزول عذاب خويش شتاب مىكنيد ؟ ! اى كاش از خدا طلب آمرزش مىكرديد ، شايد رحمت خدا شامل حالتان گردد و از عذاب نجات يابيد .\r\nگفتار صالح عليه السّلام در اين قوم اثر نكرد و آنان چنان در گرداب گمراهى غوطه‌ور و تسليم خودسرىهاى خود گشته بودند كه به پيغمبر خدا گفتند : ما به تو و يارانت فال بد زده‌ايم و وجود شما را در اجتماع مضر مىدانيم . سپس عده‌اى از قوم صالح گرد آمدند و سوگند ياد كردند كه در دل شب تاريك ، با شمشير برهنه ناگهان به صالح و پيروانش حمله كنند و پس از اين تصميم ، قرار گذاشتند كه اين نقشه محفوظ بماند و احدى از اين راز باخبر نشود .\r\nقوم صالح عليه السّلام با اين گمان نقشهء قتل صالح و يارانش را طرح كردند و به فكر كشتن ايشان افتادند كه اگر آنان را به قتل برسانند ، از عذاب الهى محفوظ مىمانند و از كيفرى كه به زودى آنان را فرامىگيرد ، نجات مىيابند ولى خدا به اين خيره‌سران مهلت نداد و نقشه آنان را نقش برآب كرد و مكر آنان را به خودشان بازگرداند و صالح از توطئه قوم خويش نجات يافت . كيفر خدا به منظور تصديق تهديد صالح و حمايت از رسالت او فرود آمد و صاعقه آسمانى قوم صالح را فراگرفت تا به كيفر ستمگرى خود برسند و\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nبه اين ترتيب مخالفين صالح پس از صاعقه در خانه‌هاى خود به صورت جسمى بىجان در آمدند .\r\nآرى آن كاخهاى بلند و محكم و آن ثروت سرشار و آن باغهاى خرم و گسترده و آن خانه‌هايى كه براى حفظ جان خود در دل سنگهاى كوه تراشيده بودند ، هيچكدام نتوانست از مرگ آنان جلوگيرى كند .\r\nصالح عليه السّلام شاهد نزول عذاب بر قوم خود بود و پس از لحظاتى مشاهده كرد كه بدنهاى مخالفين او همه سياه و خشكيده و خانه‌هايشان خراب گشته است ، لذا از كنار آنان عبور كرد و با خاطرى غمگين و روحى افسرده و قلبى سرشار از حسرت به آن اجساد خطاب كرده و گفت : « اى قوم من ! بدون ترديد رسالت خداى خود را به شما ابلاغ كردم و به شما پند دادم ولى شما از روى غرور و نادانى ، ناصحان و خيرخواهان را دوست نمىداشتيد » . « 1 »\r\n\r\n\r\n","description":"","footnote":"\r\n( 1 ) . سوره اعراف ، آيه : 79  « يا قَوْمِ لَقَدْ أَبْلَغْتُكُمْ رِسالَةَ رَبِّي . . . » \r\n","page_name":" 59 ","page_number":59},
  {"content":"\r\n . \r\n","description":"","footnote":"","page_name":" 60 ","page_number":60},
  {"content":"\r\n\r\n\r\nحضرت ابراهيم عليه السّلام « * »\r\n\r\nرسالت ابراهيم عليه السّلام\r\nمردم بابل « 1 » در وفور ناز و نعمت بسر مىبردند و در سايهء رحمت الهى زندگى آسوده‌اى داشتند . ولى اين قوم با اينكه غرق در نعمت بودند ، اما از نظر معنوى در شب تاريك گمراهى ، افتان و خيزان و در پرتگاه ضلالت و جهالت سرگردان بودند .\r\nاين مردم گمراه با دست خود بت مىتراشيدند و آنها را بر پاى مىداشتند و سپس بتهاى تراشيده را پروردگار و معبود خود قرار مىدادند و آنها را مىپرستيدند . اين مردم خداى يكتا و خالق هستى و همان كسى كه نعمتهاى ظاهرى و باطنى را بر آنها جارى ساخته فراموش كردند و به عبادت بتها شتافتند .\r\nزمام امور بابل بدست نمرود فرزند كنعان بن كوش بود . نمرود حاكمى مستبد بود\r\n\r\n\r\n","description":"","footnote":"\r\n( * ) . به استناد تواريخ ابراهيم حدود يك‌صد و هفتاد و پنج سال عمر كرد و بعد از وفات اسماعيل و اسحاق او را در مغاره مكفيله در باغ عفرون بن صرصر كنار قبر ساره دفن كردند و اكنون مدفن او شهر الخليل نام دارد .\r\n( 1 ) . در حدود پنج هزار سال قبل ، بابل تمدنى عظيم در كرانهء دجله و فرات بود ، مردم بابل معتقد به خدايانى بودند كه در كرات آسمانى منزل دارند و از اين‌جهت هر ستاره را مظهر يكى از صفات ربوبى و مفسر و ترجمان ارادهء خداوند مىدانستند و تصور مىكردند كه با رصد ستارگان مىتوانند به مشيت الهى پى ببرند و از حوادث آينده باخبر شوند و براى هركس ستاره و طالعى قائل بودند و روى آن طالع غيبگويى و پيش‌بينى مىكردند . نمرود يكى از پادشاهان اين سرزمين بوده است .\r\n","page_name":" 61 ","page_number":61},
  {"content":"\r\n\r\nكه بيدادگرى را پيشه خود ساخته بود آنگاه كه او خود را غرق در نعمت ديد و مغرور قدرت و تسلط خود بر مردم شد و جهل و نادانى قوم خويش را دريافت و آنگاه كه به كوردلى مردم سرزمين خود پى برد ، زمينه را براى ادعاى خدايى مساعد ديد و مدعى خدايى شد و مردم را به پرستش خود دعوت نمود !\r\nچرا نمرود قوم را به پرستش و عبادت خود دعوت نكند ؟ چرا آنان را به تواضع و تعظيم خويش ناگزير نسازد ؟ نمرود مىديد كه جهل و نادانى آشكار ، و عقايد فاسد رايج گشته است و قوم او در گمراهى آشكار بسر مىبرند و همين عوامل زمينه ادعاى خدايى او را فراهم كرد .\r\nمگر اين مردم سنگهاى تيره و بىشعور و مجسمه‌هاى توخالى كه قادر به شنيدن و ديدن و مالك نفع و ضررى نيستند را پرستش نمىكنند ؟ نمرود كه حرف مىزند ، فكر مىكند ، درك و شعور دارد و به مردم خير مىرساند ، نيازهاى آنان را بر طرف مىسازد ، مىتواند فقيرشان را غنى و عزيزانشان را ذليل سازد . او در ميان اين مردم قدرتمند و بر آنان حاكم است . آيا با اين همه امتيازات ، برتر از مجسمه‌ها نيست و نبايد ادعاى خدايى كند ؟ !\r\nدر اين محيط فاسد و در شهر فدام آرام از مملكت بابل بود كه ابراهيم متولد شد .\r\nخدا او را حمايت و به راه حق هدايت كرد . ابراهيم با فكر صحيح و روشن خود و با الهام از نور وحى الهى ، به وحدانيت خدا پى برد . همان پروردگار يكتا ، حاكم بر همه موجودات كه جهان تحت سلطه و سيطره او است .\r\nابراهيم عليه السّلام دريافت اين بتها و مجسمه‌هايى كه مردم آنها را مىتراشند و مىپرستند ، در پيشگاه خدا ارزشى ندارند . به همين جهت تصميم گرفت بتدريج دعوت به سوى خداى يكتا را آغاز كند و قوم خود را از پرتگاه شرك و لجنزار مفاسد نجات بخشد .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n\r\nابراهيم و نشانه‌اى از رستاخيز « * »\r\nقلب ابراهيم عليه السّلام لبريز از ايمان به پروردگار و سرشار از اعتقاد و اعتماد به قدرت لايزال خالق يكتا بود ، به آنچه كه درباره قيامت و رستاخيز مردگان به او وحى شده بود ، ايمان داشت و معتقد بود كه در جهان ديگر به حساب كردار بندگان رسيدگى مىشود . ولى او مشتاق بود به ايمان و بصيرت خويش بيفزايد و اعتماد و يقينش بيشتر گردد و شخصا آيات رستاخيز را درك كند و برهان روشن قيامت را به چشم خود ببيند ، لذا از پروردگار خود خواست تا به او نشان دهد كه چگونه مردگان را زنده مىكند ؟ و چگونه بعد از نابودى موجودات ، بار ديگر آنها را به وجود مىآورد ؟\r\nخداى تعالى به ابراهيم وحى نمود : « مگر اعتقاد به قيامت ندارى ؟ »\r\nابراهيم عليه السّلام پاسخ داد : چرا ، به من وحى كرده‌اى من هم ايمان آورده و تصديق نموده‌ام ولى روح من مشتاق ديدن با چشم است ، چشم من به مشاهده اميدوار است تا قلبم مطمئن گردد و يقين من افزايش يابد .\r\nآنگاه كه ابراهيم عليه السّلام اشتياق خود را به تحكيم ايمان و استقرار دل نشان داد ، خدا خواسته او را برآورد و او را فرمان داد تا چهار پرنده بگيرد و پس از كشتن ، آنها را در هم آميزد و با يكديگر مخلوط كند ، به نحوى كه با چشم خود اجزاء آنها را ببيند و بتواند در خلقت جديد آنها دقت كند . سپس آن حيوانات را به چهار جزء تقسيم كند و به صورت پراكنده روى هر كوه جزئى از آن را بگذارد و پس از آن ، پرندگان را نزد خود بخواند تا لحظاتى بعد به دستور خدا پيش او آيند .\r\nابراهيم اين دستور را انجام داد و سپس پرندگان را به اسم به سوى خود خواند . هر جزئى ضميمهء جزء خود شد و اجزاء پراكنده به جاى خود بازگشتند و فورا زندگى به ايشان بازگشت و روح به بدن آنها دميده شد و به قدرت و به اراده پروردگار ، نزد ابراهيم عليه السّلام آمدند و بدين ترتيب ابراهيم در آثار آشكار قدرت الهى در زمين و آسمانها كه كسى نمىتواند منكر آن شود ، سير كرد .\r\nاينها پرندگانى بودند كه جان از بدنشان خارج و اجسادشان نرم و متلاشى گرديد ،\r\n\r\n\r\n","description":"","footnote":"\r\n( * ) . اقتباس از سوره بقره ، آيات : 26 تا 28 .\r\n","page_name":" 63 ","page_number":63},
  {"content":"\r\n\r\nدر مقابل چشم ابراهيم اعضاء متلاشى شده متفرق گشت و آنگاه كه ابراهيم پرندگان را فراخواند به سوى وى شتافتند و نزد او آمدند و اجزايشان يكديگر را يافتند و اجزاء متفرق ، به يكديگر متصل شدند و روح به آنها بازگشت كرد .\r\nبعيد است كسى اين وضع را ببيند و در قدرت خدا در برانگيختن مردگان از قبرهايشان و حقيقت رستاخيز ترديد كند .\r\nخدا منزه است و هرگاه در انجام كارى اراده كند مانع و مزاحمى در كارش نيست ، زيرا كه او گرانمايه و حكيم است .\r\n\r\nابراهيم عليه السّلام و آزر بت‌تراش « * »\r\nآزر ، جد مادرى ابراهيم از جمله بت‌پرستان و كسانى بود كه بت مىتراشيد و آنها را مىفروخت . آزر بعد از وفات پدر نزديكترين مردم به ابراهيم بود و براى هدايت شايسته‌تر و براى پند و اندرز سزاوارترين آنها بود و جا داشت كه ابراهيم در هدايت وى سعى بيشترى معمول دارد .\r\nبا توجه به اينكه آزر از صورتگران و تراشندگان بت و از مبلغين و مروجين پرستش آنها بود و مردم را به سوى شرك و كفر دعوت مىكرد ، مىتوانست سد راه ابراهيم باشد . لذا راهنمايى آزر به سوى خدا اولين قدم در راه ترويج يكتاپرستى است و با ارشاد وى مىتوان درخت شر و فساد را از جا كنده و ريشه‌هاى گمراهى را نابود كرد .\r\nابراهيم عليه السّلام براى شروع دعوت خود به بدگويى و تحقير بتها اقدام نكرد كه آزر از وى نفرت پيدا كند و به تصفيه كيش بت‌پرستى نپرداخت تا آزر او را از خود براند و منكر او گردد و او را متهم به نافرمانى نمايد ، بلكه او بسيار آرام و با زبانى شيرين و لحنى ملايم و مؤدبانه با آزر وارد صحبت شد .\r\n\r\n\r\n","description":"","footnote":"\r\n( * ) . اين داستان از آيات زير اقتباس شده است : سوره زخرف ، آيات : 26 تا 28 ؛ سوره انعام ، آيه : 74 ؛ سوره توبه ، آيه :\r\n114 ؛ سوره مريم ، آيات : 41 تا 48 ؛ سوره انبياء ، آيه : 25 .\r\nجاى ترديد نيست كه آزر جد مادرى و يا عموى ابراهيم بوده است ، ولى برخى نويسندگان آزر را پدر ابراهيم معرفى كرده‌اند و بعضى معتقدند ابراهيم براى جلب عواطف آزر ، او را پدر ناميد .\r\n","page_name":" 64 ","page_number":64},
  {"content":"\r\n\r\nابراهيم عليه السّلام صحبت خود با آزر را از نبوت خود شروع كرد تا مهر و محبت آزر را برانگيزد و پذيرش قلبى در او ايجاد كند ، سپس از آزر پرسيد : چرا توجه به بتها پيدا كرده و دل به پرستش آنها بسته‌اى ، با اينكه مىدانى اين بتها دعا و ستايش تو را نمىشنوند ، تواضع و فروتنى تو را نمىبينند و نمىتوانند به هنگام درخواست دفع بلاء ، بلايى را از تو بر طرف سازند و يا به هنگام خواهش حاجت ، حاجتى را برآورند ، چرا آنان را عبادت و در پرستش آنها اصرار مىكنى ؟\r\nابراهيم عليه السّلام ترسيد ، آزر موقعيت وى را حقير بشمارد و اعتنايى به رأى او نكند و از او روى برگرداند ، لذا براى جلب عواطف ، او را پدر ناميد و گفت : من داراى علمى شده‌ام كه تو از آن بهره‌اى ندارى و معرفتى نصيبم گشته كه تو را از آن حظى نيست ، از پيروى من سرپيچى و در همراهى من كوتاهى نكن . گرچه من از جهت ثروت ، همرديف تو و از جهت سن بر تو ارشد نيستم ولى از نظر علم و معرفت از تو برترم .\r\nسپس ابراهيم از آزر خواست كه روش او را تعقيب كند و در طريق وى قدم بردارد تا به راه راست و طريق ثابت هدايت شود .\r\nسپس ابراهيم عليه السّلام تصميم گرفت بتها را در نظر آزر بىارزش جلوه دهد و بدين‌وسيله او را از عبادت بتها جدا سازد ، لذا به آزر گفت : با پرستش بت و تسليم در مقابل آنها شيطان را پرستش مىكنى و به آستانه او پناه مىبرى . همان شيطانى كه نافرمانى خدا را كرد و به او وعده داد كه مردم را اغوا كند . پس او دشمنى است كه به كار خير دلالت نمىكند و غير از هلاكت و فساد براى بشر ، چيز ديگرى را طالب نيست .\r\nابراهيم عليه السّلام به روشنگرى آزر پرداخت و او را از سوء كيفر و عاقبت وخيم بيم داد و گفت : پدر جان از آن مىترسم كه به عذاب الهى دچار شوى و از جمله ياران و اتباع شيطان درآيى .\r\n\r\nتهديد ابراهيم عليه السّلام\r\nآنگاه كه ابراهيم راه حق را به آزر پيشنهاد كرد و او را پند داد ، آزر زير بار پيروى از رأى او نرفت ، بر كفر و عناد خود اصرار ورزيد و با لجاجت و پرخاش و دشمنى با\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nابراهيم برخورد كرد و رسالت او را منكر شد ، مهربانى و لطف ابراهيم را ناديده گرفت و روى خود را درهم كشيد و با بىاعتنايى به مقام ابراهيم و اظهار تعجب از دعوت او و انكار رسالت وى ، به ابراهيم گفت : آيا تو از پرستش خدايان من سرپيچى كرده‌اى ؟\r\nاگر دست از اين روش برندارى ، و از اين رويه بازنگردى و به راه عقلايى و طريق قوم خود رجوع نكنى ، تو را سنگسار مىكنم . تو سزاوار هر ناسزايى هستى ، از عواقب خشم و غضب من بپرهيز و براى مدتى طولانى از من دور شو ، زيرا در منزل من جايى براى تو نيست و تو در قلب من اثرى از مهربانى و احسان نخواهى يافت .\r\nابراهيم عليه السّلام تهديد آزر را با آغوشى باز و روحى مطمئن پذيرفت . سپس با تواضع و فروتنى كه نشان از اخلاص او داشت روبه آزر كرد و گفت : « درود بر تو ، به زودى براى تو از پروردگارم طلب آمرزش مىكنم زيرا او نسبت به من مهربان است . از شما و آنچه غير از خداى يكتاست كناره‌گيرى مىكنم و پروردگار خود را مىخوانم ، شايد كه دعاى من نزد او مستجاب باشد » . « 1 »\r\nابراهيم عليه السّلام كه از ارشاد آزر نااميد گشته بود ، با او وداع و از او كناره‌گيرى كرد و در اين هنگام با دلى آزرده و قلبى اندوهگين بازگشت ، زيرا او گوشهايى شنوا در آزر نيافته بود ، ابراهيم او را ترك كرد تا حد اقل در كفر وى شريك نباشد و در شرك با او همراهى نكند .\r\n\r\nابتكار ابراهيم عليه السّلام و شكستن بتها « 2 »\r\nابراهيم از رد دعوت يكتاپرستى توسط آزر ناراحت نشد ولى برايش گران آمد كه آزر را به سوى خير دعوت كند و او دعوتش را با خشونت رد كند و از ابراهيم بيزارى جويد و روى برگرداند .\r\nاما اين پرخاش و تهديد ، ابراهيم را از تعقيب دعوت به سوى حق بازنداشت ، و\r\n\r\n\r\n","description":"","footnote":"\r\n( 1 ) . سوره مريم ، آيه : 47  « سَلامٌ عَلَيْكَ سَأَسْتَغْفِرُ لَكَ رَبِّي . . . » \r\n( 2 ) . مطالب زير تا عنوان « ابراهيم و درياى آتش » از آيات زير اقتباس گرديده است :\r\nسوره انبياء ، آيات : 57 تا 69 ؛ سوره شعرا ، آيات : 69 تا 102 ؛ سوره عنكبوت ، آيات : 16 و 17 و 34 .\r\n","page_name":" 66 ","page_number":66},
  {"content":"\r\n\r\nاصرار بر شرك و بت‌پرستى قوم ، ابراهيم را از مخالفت با آنان منع نكرد . بلكه مصمم شد ريشه اين عقيده فاسد را با تمام قدرت حتى با وجود آزار و شكنجه‌هاى طولانى كه متوجه او مىگردد ، از بن بركند .\r\nابراهيم عليه السّلام كه مردى بيداردل ، روشنفكر و داراى استدلالى قوى بود ، متوجه شد كه دلايل لفظى و برهان منطقى هر قدر مانند روز روشن باشد در شوره‌زار دل قوم او ثمرى به بار نخواهد آورد ، لذا تصميم گرفت استدلال سمعى را به احتجاج بصرى و قابل رؤيت تبديل كند تا بلكه چشمان قوم را به بصيرت درون منور سازد و حواس ظاهرى آنان را براى درك عقيده خود فعال سازد و بدين طريق حقيقت دعوت خود را براى آنان آشكار كند ، شايد از گمراهى بيرون آيند و راه رستگارى را بيابند . تدبير ابراهيم بسيار زيركانه و هوشمندانه است ، ابراهيم بتدريج با آنان وارد بحث مىشود و آنها را به دايره بحث خود وارد مىسازد و از آنان مىپرسد : شما چه چيزى را عبادت مىكنيد ؟\r\nقوم ابراهيم در مورد بتهاى خود سخنهاى فراوان گفتند و در بيان جواب افراط كردند . آنها در عبادت بت عزت خود را مىجستند و به تواضع در برابر بتها افتخار مىكردند و در جواب ابراهيم مىگفتند : ما بتها را مىپرستيم و پيوسته در برابر آنها سجده مىكنيم .\r\nابراهيم عليه السّلام با پرسش و پاسخ خود موقعيت و اوضاع فكرى قوم خود را به خوبى درك كرد ، او مانند پزشكى كه به فكر يافتن منشاء درد است تا درمان را شروع كند و مانند يك قاضى مجرب كه مىخواهد مجرمين را به اقرار بر جرم و اعتراف به گناه سوق دهد ، وارد عمل شد و سپس در بحث خود ، دايره جدل را تنگتر مىكرد و همهء حرفها را در يك سؤال خلاصه مىكرد و آنگاه كه اساس مطلب آنان را سست مىكرد و اركان عقايد آنان درهم فرومىريخت ، حجت بر آنها تمام مىشد و قوم ناگزير تسليم دليل او مىشدند تا از ابراهيم پيروى كنند و راه گريزى از دعوت او نمىيافتند .\r\nابراهيم عليه السّلام مرتب عقايد و آراء باطل آنان را عنوان مىكرد و از آن انتقاد مىنمود و\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nفساد آن را آشكار مىساخت و به آنان مىگفت : آيا آنگاه كه به پرستش اين بتها روى مىآوريد ، حرف شما را مىشنوند ؟ زمانى كه به اطاعت ايشان همت مىگماريد و اقدام مىكنيد ، شما را مىبينند ؟ و آيا بت‌ها براى شما نفع و ضررى دارند ؟\r\nبراستى كه تقليد كوركورانه از جمله نقشه‌هاى شيطان است كه اطاعت اين قوم از پدرانشان و همراهى در شك آنان را موجب شده است و به عبادت مجسمه افتخار مىكنند و پيشانى خود را براى سجده بر بت روى زمين مىگذارند .\r\nراستى اين مردم چقدر نادانند كه با اين وجود خود را بر طريق حق مىدانند و در حقانيت عقيده خويش اصرار دارند و با پيروان حق ، براى باطل خود بحث و مجادله مىكنند و مطالبى بىاساس و استدلالهايى در نهايت ضعيف در اين مورد ارائه مىدهند . آنان بر همين اساس در مقابل استدلال ابراهيم و سؤالات او گفتند : « ما پدران خود را در عبادت بتها يافتيم ! »\r\n\r\nخداى ابراهيم عليه السّلام\r\nمخالفين ابراهيم اقرار كردند كه بتها حاجتهايشان را نمىشنوند ، مالك ضرر و نفعى نيستند و اعتراف كردند كه فقط به جهت پيروى از نياكان خود به عبادت بت پرداختند و با اين منطق ضعيف و پوسيده ، اصرار به پرستش بتها و برحق دانستن آنها داشتند . آنان معتقد بودند كه باستانى بودن اين عقيده دليلى است بر اين‌كه بت شايسته احترام و سزاوار تعظيم است و بدين طريق ثابت كردند كه از رأى صحيح و فكر روشن محروم هستند .\r\nابراهيم عليه السّلام به آنان گفت : « بىترديد شما و پدرانتان در گمراهى آشكارى بوديد . » « 1 » قوم او با احساس عجز در برابر برهان قوى و استدلال محكم ابراهيم ، وى را خطاب قرار داده و گفتند : آيا تو نقص تراشى براى خدايان ما و بدگويى از بتهاى ما را از روى اراده انجام مىدهى ، يا اينكه با ما شوخى مىكنى ؟\r\nابراهيم عليه السّلام در پاسخ آنان گفت : من حرف بىمورد نمىزنم و تصميم من كاملا\r\n\r\n\r\n","description":"","footnote":"\r\n( 1 ) . سوره انبياء : آيه 54  « قالَ لَقَدْ كُنْتُمْ أَنْتُمْ وَ آباؤُكُمْ فِي ضَلالٍ مُبِينٍ » . \r\n","page_name":" 68 ","page_number":68},
  {"content":"\r\n\r\nجدى است . زيرا من با دينى استوار و به قصد هدايت و معرفى خداوند به سوى شما فرستاده شده‌ام ، آن خدايى كه سزاوار عبادت و خالق آسمانها و زمين است ، اداره كنندهء امور جهان و حافظ وضع زمين و آسمان است ، ولى اين بتها كه شما مىپرستيد ، مالك نفع و ضررى نيستند . اينها سنگهاى سخت و ناهموار و چوبهاى متكى به ديوارند ، بر شما واجب است از عبادت اين اجسام بپرهيزيد ، از تواضع براى اين بتها دست بكشيد ، از فتنهء شيطان و اغفال او بترسيد ، با عقل خود فكر كنيد و با چشم بصيرت ببينيد ، شايد هدايت گرديد .\r\nبدانيد كه من در نفى عبادت بت‌ها بر شما سبقت گرفتم و قبل از شما به جدايى از آنها مبادرت كردم ، اگر اين كار ضرر و خطرى داشت و بتها قدرت بر اين كار داشتند ابتدا به من ضرر و صدمه‌اى وارد مىشد و اگر صاحب درك و قدرت بودند ، تاكنون مرا هدف خويش قرار داده بودند .\r\nابراهيم عليه السّلام به بيان آثار بىنظير و نيروى لايزال و ابدى خداوند پرداخت تا بلكه قوم حكمت و قدرت خدا را دريابند و فرق آشكار و تفاوت واضح را كه بين خداى ابراهيم و بتهاى مصنوع دست بشر وجود دارد ، درك كنند .\r\nابراهيم عليه السّلام به آنان گفت : « در پرستش بتها و تقليد از پدران خود انديشه كنيد و بدانيد كه من تنها خداى يكتا پروردگار جهانيان را مىپرستم و با اين بتها و پرستش آنها سخت مخالفم . خداى جهانيان مرا خلق كرده و هدايتم مىكند . خدايى كه مرا غذا مىدهد و سيراب مىكند و آنگاه كه بيمار شوم شفايم مىدهد ، اوست كه چون جان مرا بستاند دوباره زنده‌ام مىگرداند . آن خدايى كه من به او اميد دارم در روز جزا گناهان مرا ببخشد . » « 1 »\r\n\r\nآخرين نقشه ابراهيم عليه السّلام\r\nآنگاه كه تبليغات سمعى و بصرى توأم با دليل و برهان در ارشاد قوم مؤثر نيفتاد و اعلام خطر نيز سودى نبخشيد و قوم از مسلك ابراهيم كناره‌گيرى كردند و از دعوت\r\n\r\n\r\n","description":"","footnote":"\r\n( 1 ) . سوره شعراء ، آيات : 77 تا 82 .\r\n","page_name":" 69 ","page_number":69},
  {"content":"\r\n\r\nوى روى گرداندند ، ابراهيم عليه السّلام دريافت كه گوش آنان به سخن وى بدهكار نيست ، و نفوذ به قلب آنان بعيد است و چون ديد كه قوم وى به خرافات خود چنگ زده‌اند و به بت‌پرستى تمسك جسته‌اند ، نقشه جديدى عليه بتها كشيد و با خود سوگند ياد كرد كه در نابودى بتها تدبيرى به كار گيرد تا اين مردم لمس كنند و دريابند كه بتها قادر نيستند نفع و ضررى برسانند و حتى نمىتوانند خطر و تهديد را از خود بر طرف سازند و يا از آن جلوگيرى كنند ، چه رسد به اينكه بخواهند شرى را از مردم برانند . شايد قوم بدين ترتيب درك كنند كه اگر عبادت بتها را كنار بگذارند ضرر و خطرى متوجه آنها نمىشود و اگر به عبادت آنها كمر همت بستند و از روى اخلاص آنها را عبادت نمودند خيرى از آنها نمىبينند .\r\nبرنامه مردم بابل اين بود كه هر سال عيد و جشنى عمومى برپا مىكردند و ايام عيد را در خارج شهر مىگذراندند و غذاهاى فراوانى در معابد مىگذاشتند و به خارج شهر مىشتافتند تا پس از انجام مراسم عيد به شهر و عبادتخانه بازگردند و در اوج شادى و شعف از غذاهاى موجود استفاده نمايند . ايشان معتقد بودند كه در غياب مردم ، خدايان به غذاها بركت مىدهند و صرف اين غذاها موجب نيكى است .\r\nزمانى كه قوم تصميم گرفتند براى انجام مراسم عيد به خارج شهر بروند ، از ابراهيم عليه السّلام دعوت كردند كه آنان را همراهى كند و با آنان به خارج شهر برود ولى ابراهيم قبول نكرد كه با آنان همراه شود و در سلك ايشان درآيد ، زيرا او تصميم گرفته بود كاخ خدايان آنان را ويران سازد و نخست بتهاى ايشان را واژگون گرداند .\r\nابراهيم عليه السّلام در رد درخواست و دعوت آنها ، خود را بيمار وانمود كرد درحالىكه كسالتى نداشت و تنها روحش رنج مىبرد و حالش دگرگون بود ، زيرا غم بت‌پرستى قوم او را ملول و افسرده ساخته بود و خشم و غضب او آشكار بود ، چون مردم دعوت او را لبيك نگفته و به سخن حق او گوش نداده بودند .\r\nقوم ابراهيم چون از بيمارى ابراهيم و احتمال سرايت آن به بقيهء افراد بيم داشتند ، او را رها كردند و بر دعوت خود پافشارى نكردند ، بلكه از ماندن ابراهيم اظهار خشنودى نمودند و با خرسندى براى انجام مراسم عيد عازم خارج شهر شدند . اكنون\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nشهر از جمعيت خالى شده است و عبادتخانه از نگهبان و روحانى تهى گشته است ، زيرا همگى به خارج از شهر رفته‌اند و كسى جز ابراهيم در شهر باقى نمانده است .\r\n\r\nابراهيم عليه السّلام در بتكده !\r\nآنگاه كه ابراهيم شرايط و محيط را مساعد ديد و يقين كرد جاسوسانى كه مراقب او بودند از شهر خارج شده‌اند ، آهسته به بتخانه نزديك شد و نزد بتها شتافت . ابراهيم در بتكده محيط وسيعى را يافت كه از بت انباشته بود و تعدادى بت نيز در اطراف معبد پراكنده بودند و در زير پاى بتها خوراكيهاى فراوانى انبار شده بود .\r\nابراهيم عليه السّلام چون وارد بتخانه شد از روى سرزنش و بىاعتنايى روبه بتها نمود و گفت : چرا غذا نمىخوريد ؟ سخن او را نشنيدند و پاسخى از آنها دريافت نكرد . بار ديگر به آنها خطاب كرد : چرا حرف نمىزنيد ؟ سپس در پاسخ خود گفت : سنگهاى تراشيده چگونه سخن بگويند و چوبهاى موريانه خورده چگونه قدرت درك داشته باشند ؟\r\nابراهيم عليه السّلام در برخورد با بتها ، بيشتر به عيبجويى از قوم خود پرداخت ، بتهايى را كه قوم او خداى خود قرار داده بودند مورد ملامت قرار داد . ابراهيم با دست به صورت بتها مىزد و با پاى خود آنها را پرتاب مىكرد . آنگاه كه غضب او عليه بتها شدت پيدا كرد و آتش انتقام ابراهيم شعله‌ور شد ، تبرى برداشت و به سراغ بتها رفت ، چوبها را شكست و سنگها را خرد كرد . ابراهيم تمام بت‌ها را شكست و ريزريز كرد و غير از بت بزرگ هيچكدام از بتها را سالم باقى نگذاشت . ابراهيم بت بزرگ را سالم گذاشت تا پايه احتجاج خود را به گردن او آويزد و آنگاه كه مخالفين وارد بتخانه مىشوند پيش آيند و از بت بزرگ سوال كنند چه كسى به بتكده بىاحترامى كرده و بتها را درهم شكسته است ؟ و چون ديدند بتها حرفى نمىزنند و درك ندارند و قادر به دفاع از خود و معرفى دشمن خود نيستند ، به انحراف خود پىبرند و به راه راست هدايت گردند و دست از مقاومت بردارند .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n[ تصوير 
  ] تصوير حضرت ابراهيم عليه السّلام كه در يكى از كليساهاى اسپانيا يافت شده و هم‌اكنون در موزهء بارسلون نگه‌دارى مىشود . آن‌چنان‌كه در تاريخ ذكر شده ، مدت عمر آن حضرت يك‌صد و هفتاد و پنج سال بود و چون وفات نمود ، اسماعيل و اسحاق پيكر مطهرش را در مغاره مكفيله در باغ عفرون بن صرصر كنار قبر ساره دفن كردند و اكنون مدفن او در شهر الخليل در فلسطين است .\r\nابراهيم عليه السّلام سنگهاى شكسته و پراكنده و چوبهاى خردشده را رها كرد و از بتخانه خارج شد و درحالىكه فكرش آرام گرفته بود ، با دلى شاد و روحى آرام بتها را به حال خود واگذاشت زيرا ريشه پوسيده اين اعتقاد باطل را بركنده و آثار شرك را نابود كرده بود .\r\nابراهيم به انتظار عكس العمل قوم نشست و منتظر بود ببيند انقلاب او در روح مردم بابل چه اثرى مىگذارد و در انديشه پاسخگويى به اتهامات قوم بود تا با چه تدبيرى به مقابله با آنان بپردازد .\r\nمردم بابل از مراسم عيد بازگشتند و با ورود به معبد ، متوجه بلايى شدند كه بر سر بتها نازل شده بود . آنها براى مدتى از هول آنچه ديده بودند مبهوت گرديدند و آنگاه كه خدايان را خرد شده و بتها را شكسته ديدند ، حيران و متحير از يكديگر پرسيدند « چه كسى اين اهانت را در حق خدايان ما\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nروا داشته ، همانا كه او از ستمكاران است ! »\r\nيكى از بت‌پرستان گفت : ما جوانى به نام ابراهيم مىشناسيم ، او خدايان ما را كوچك مىشمرد و به زشتى آنها را ياد مىكند ، پرستش آنها را جايز نمىداند و اين عمل را سرزنش و بت‌پرستى را تحقير مىنمايد . يقينا همان ابراهيم بوده كه بر خدايان جسارت كرده و آنها را شكسته است .\r\n\r\nمحاكمه ابراهيم عليه السّلام\r\nپس از اينكه مردم بابل فهميدند چه كسى به خدايان آنان اهانت كرده و آنها را درهم شكسته ، تصميم گرفتند كه ابراهيم را به جرم توحيد ، يكتاپرستى و دشمنى با بتها كيفر دهند . كينه قوم بالا گرفت و اعلام كردند ، دشمن خدايان را از ميان مردم عبور دهيد تا آنها شاهد اعتراف او باشند و مجازات او را به چشم خود ببينند !\r\nبدنبال اعلام خبر بازداشت و محاكمه ابراهيم ، مردم در ميدانى وسيع گرد آمدند و اين اجتماع ، آرزويى بود كه ابراهيم مدتها در سر خود مىپروراند و منتظر بود تا مردم را در يك محيط مناسب ببيند و براى آنان دلايل خود را اقامه كند و بىارزشى اعتقاد آنان و عجز و زبونى بتها را با برهان ثابت كند .\r\nمردم بتدريج به سوى ميدان محاكمه رهسپار و هر لحظه بر جمعيت آنان افزوده مىشد . همه مىخواستند از ابراهيم تقاص بگيرند ، و مايل بودند كيفر او را مشاهده كنند و عذاب او را ناظر باشند تا به اين وسيله جنون انتقام و كينهء دلهاى خود را تسكين دهند .\r\nابراهيم را با دست‌هاى بسته وارد اين جمع كينه‌توز كردند و محاكمه او را در مقابل مردمى كه در آتش غيظ و انتقام مىسوختند آغاز نمودند ، ابتدا از وى پرسيدند :\r\nآيا تو اين اهانت را در حق خدايان ما روا داشته‌اى ؟\r\nاكنون فرصتى بدست آمده كه ابراهيم عليه السّلام به آرزو و هدف چندين سالهء خويش نايل گردد . لذا حاضرين در دادگاه خود را در بحث و استدلال ، به جايى كشاند تا با اسلوب حكيمانهء خود آنان را متوجه نادرستى اعتقادشان كند تا از پرستش بتها دست بردارند\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nو به پرستش خداى يگانه رو كنند و به راه راست هدايت گردند و طريق عقلايى خود را دريابند ، لذا ابراهيم به جاى اعتراف به عمل خود ، گفت : « بلكه بزرگ خدايان شما ، بتها را شكسته است ، اگر سخن مىگويد از او سؤال كنيد . » « 1 »\r\n\r\nاعتراف و لجاجت مخالفين !\r\nبرهان ابراهيم عليه السّلام ، تزلزلى شديد در مبانى فكرى قوم ايجاد كرد و آنان را چنان تحت تأثير قرار داد كه متوجه خواب غفلت خود شدند ، لذا عده‌اى از آنها روبه ديگران نموده و گفتند : شما خود ستمگريد كه خدايان را بدون نگهبان و مراقب رها كرديد . حيرت ، آنان را فراگرفت ، ناراحتى زبانهايشان را به لكنت انداخت ، سرهاى خود را با تأمل به زير انداختند ، افكار ناقص و پراكنده خود را متمركز كرده و گفتند :\r\nاى ابراهيم ! تو ميدانى كه اين بتها به پرسشى ، پاسخ نمىدهند و جوابى از ناحيهء آنها صادر نمىشود ، چگونه ما قادريم كه از آنها سؤال كنيم ؟ ! چگونه از ما انتظار دارى كه از آنها گواه بخواهيم ؟ ! در اينجا فردفرد قوم بالاجبار اقرار كردند كه خدايانشان از شنيدن عاجزند و از حوادثى كه در اطرافشان مىگذرد ، بىخبرند و اتفاقاتى را كه براى آنها مىافتد ، درك نمىكنند . اينها قدرت دفع تجاوز و رفع مكر و كيد از خود را ندارند .\r\nابراهيم عليه السّلام آنان را در اصرار به جهل و پافشارى بر باطل سرزنش كرد و تأسف خورد چرا پس از آشكار شدن حق ، بر باطل خود استوارند ؟ ابراهيم از غفلت و مجادله قوم عصبانى شد ، زيرا مىديد كه صبح حقيقت دميده است ولى ايشان هنوز در خواب غفلتند . ابراهيم آنان را به تفكر در گفتار خويش و دقت در دعوت خود تشويق نمود و گفت « آيا به جاى خداى يكتا موجوداتى را پرستش مىكنيد كه ذره‌اى نفع و ضرر به حال شما ندارند ؟ » « 2 » « اف بر شما و آنچه به جاى خدا مىپرستيد ، چرا تعقل نمىكنيد ؟ » « 3 »\r\n\r\n\r\n","description":"","footnote":"\r\n( 1 ) . سوره انبياء ، آيه : 63 ؛  « بَلْ فَعَلَهُ كَبِيرُهُمْ هذا فَسْئَلُوهُمْ إِنْ كانُوا يَنْطِقُونَ » . \r\n( 2 ) . سوره انبياء ، آيه : 66 ؛  « أَ فَتَعْبُدُونَ مِنْ دُونِ اللَّهِ ما لا يَنْفَعُكُمْ شَيْئاً . . . » \r\n( 3 ) . سوره انبياء ، آيه : 67  « أُفٍّ لَكُمْ وَ لِما تَعْبُدُونَ مِنْ دُونِ اللَّهِ . . . » . \r\n","page_name":" 74 ","page_number":74},
  {"content":"\r\n\r\nچشمان اين قوم از ديدن حقايق كور و گوشهايشان براى شنيدن سخن حق سنگين است و قلبهايشان در پس حجاب جهالت قرار گرفته و حقايق را درك نمىكنند . آنگاه كه مغلوب برهان ابراهيم شدند و ترسيدند وضع آنان مفتضح گردد و ديگر سخنى بر ايشان باقى نماند ، از بحث و مناظره دست كشيدند و به زور متوسل شدند تا شكست منطق خود را بپوشانند و باطل خويش را حفظ نمايند ، لذا گفتند : « ابراهيم را بسوزانيد و اگر اهل عمل هستيد ، خدايان خود را يارى نمائيد ! » « 1 »\r\n\r\nابراهيم عليه السّلام در خرمن آتش « * »\r\nقوم نمرود تصميم گرفتند ابراهيم را به جرم توحيد و يكتاپرستى و دشمنى با بتها به آتش قهر خود بسوزانند . اعلان توحيد و يكتاپرستى و دعوت علنى مردم به سوى چنين خدايى ، خواب راحت را از ياغيان مىگرفت و صفاى زندگى آنان را به كدورت مىكشاند . زيرا با دعوت يكتاپرستى ، مردم از اسارت و بندگى ستمگران نجات مىيافتند و پوچى اعتقاد آنها برملا مىشد و مردم از همراهى ظالمان و درافتادن به دام آنها خوددارى مىكردند و درصدد دفع شر غارتگران بيت المال ، برمىآمدند و بدون ترديد اين انقلاب فكرى مردم به رهبرى ابراهيم عليه السّلام ، قدرت ستمگران را نابود مىساخت و از ياغيگرى آنان جلوگيرى مىكرد .\r\nگرچه فكر آتش زدن ابراهيم در روح آنان شعله مىكشيد ولى چطور اين انديشه را عملى سازند ؟ آنان بايد آتشى عظيم به بزرگى كينه دلهايشان روشن سازند و به جان ابراهيم بيفكنند . گرچه شعلهء كوچكى براى سوزاندن تمام شهر كافى است ولى جنون انتقام ، آنها را وادار كرد آتش هولناكى فراهم كنند .\r\nپيروان نمرود در هرجا به جمع‌آورى هيزم پرداختند و اين عمل را موجب تقرب و خدمت به خدايان خود مىدانستند . حتى اهميت اين عمل به جايى رسيده بود كه آن\r\n\r\n\r\n","description":"","footnote":"\r\n( 1 ) . سوره انبياء ، آيه : 68 ؛  « حَرِّقُوهُ وَ انْصُرُوا آلِهَتَكُمْ إِنْ كُنْتُمْ فاعِلِينَ » . \r\n( * ) . تا عنوان « خداى تو كيست ؟ » از آيات زير اقتباس شده است . سورهء انبياء ، آيات : 68 تا 73 ؛ سوره صافات ، آيات : 97 تا 99 ؛ سوره عنكبوت ، آيات : 17 و 24 و 25 .\r\n","page_name":" 75 ","page_number":75},
  {"content":"\r\n\r\nرا وسيله‌اى براى شفاى از بيمارى و برآورده شدن حوايج خود مىدانستند و از همه نقاط ، مردم براى شركت در اين مراسم دعوت شده بودند .\r\nمردم روزهاى پىدرپى به جمع‌آورى هيزم پرداختند ، تا اينكه هيزمى انبوه جمع‌آورى و كوهى از چوب فراهم شد ، سپس زمين هموارى را ديوار كشيدند و آتش را در ميان اين حصار ، شعله‌ور ساختند . آتش روشن و زبانه‌هاى آن سوى آسمان روان شد و هنگامى كه از شدت حرارت هيزم آن سرخ شد ، ابراهيم را دست بسته در ميان آتش افكندند . درحالىكه هنوز كينه وى را به دل داشتند و از عذاب او شادمان بودند .\r\nابراهيم عليه السّلام در حالى در آتش شعله‌ور مىافتاد كه قلبش لبريز از ايمان بود ، اعتمادش به خدا قوى و ارتباطش با او محكم بود و به نجات خويش يقين داشت و به همين دليل وقايع جارى او را نلرزاند و متزلزل نساخت و از آتش ، هراسى به دل راه نداد . بلكه با آغوش باز آن را استقبال كرد و با روحى مطمئن وارد آتش شد .\r\nاكنون ابراهيم عليه السّلام در دل آتش است ، او در ميان دودها ناپديد مىگردد ، شعله‌هاى آتش او را در آغوش گرفته و فرياد و خروش مردم ، را به صداى ابراهيم عليه السّلام نمىدهد ، در چنين شرايطى آتش با ابراهيم چه مىكند ؟\r\nآتش قيد و بندهاى ابراهيم را سوزاند و او را آزاد ساخت و خداى مهربان ، غضب آتش را آرام و حرارت آن را مطبوع ساخت و ابراهيم را از شعله‌هاى سوزان آن نجات داد و آتش را بر ابراهيم سرد و سلامت نمود !\r\n\r\nابراهيم عليه السّلام دلها را تسخير كرد\r\nآنگاه كه دود و شعله آتش فرونشست و حرارت آن به سردى گراييد ، قوم مشاهده كردند كه ابراهيم در كمال صحت و سلامت در ميان آتش نشسته و به دعوت خود مشغول است . مردم از وضع او تعجب نمودند و از نجات او وحشت كردند . مخالفين متحير و غضبناك از ابراهيم روى برتافتند و با شرمندگى تمام از انظار جمع گريخته و مخفى شدند .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nاين‌چنين آيت وحدانيت پروردگار و معجزه بزرگ حضرت ابراهيم حادث گشت .\r\nدشمنان نخست با بحث به مبارزه ابراهيم رفتند ولى مغلوب گشتند ، به قدرت خود توسل جستند و براى از بين بردن ابراهيم ، به آتش پناه بردند ؛ خدا طبيعت آن را تغيير داد و شعله آتش را بر ابراهيم سرد و سلامت گرداند ، آنان تصميم گرفتند به ابراهيم خدعه بزنند ولى خدا آنان را در رديف زيانكاران قرار داد .\r\nمردم با ديدن اين معجزه بزرگ به حدى متأثر و آگاه شدند كه نزديك بود در مقابل دعوت ابراهيم عليه السّلام تسليم شوند و او را به رهبرى خويش برگزينند و چيزى نمانده بود براى پيروى از وى متحد گردند ، ولى برخى از آنها ، لذات دنيوى و حب مقام را بر قبول حق مقدم داشتند و دسته‌اى ديگر ترسيدند مخالفين ابراهيم و بت‌پرستان به آنان آزار برسانند ، لذا فقط عده‌اى انگشت‌شمار به ابراهيم ايمان آوردند و ايمان خود را از مردم كتمان كردند تا از شر ياغيگران در امان باشند و مرگ گريبان آنان را نگيرد .\r\n\r\nابراهيم عليه السّلام و نمرود « 1 »\r\nعظمت معجزه ابراهيم همان گونه كه مردم بابل را متأثر ساخت ، متوجه كاخ نمرود هم گشت و اين موج خطرناك كاخ او را متزلزل ساخت و خبر ابراهيم و معجزهء جاويد او دهان‌به‌دهان به گوش او رسيد ، ليكن نمرود به عصيان خود و اتهام به ابراهيم افزود .\r\nمگر نه اين است كه ابراهيم خدايان آنان را مورد بىحرمتى قرار داده و قوم را در عبادت بت‌ها سرزنش مىكند .\r\nنمرود از شدت خشم و غضب ابراهيم را احضار كرد ، آنگاه كه ابراهيم در مقابل او قرار گرفت ، نمرود به صورت ابراهيم عليه السّلام خيره شد و سپس گفت : اين چه آشوبى است كه به پا كرده‌اى ؟ اين چه آتشى است كه روشن كرده‌اى ؟ اين خدايى كه به سوى او دعوت مىكنى كيست ؟ مگر تو خدايى جز من مىشناسى ؟ مگر غير از من خدايى كه مستحق عبادت باشد سراغ دارى ؟ كيست كه مقامش از من بالاتر و حكمش از من نافذتر باشد ؟ !\r\n\r\n\r\n","description":"","footnote":"\r\n( 1 ) . اقتباس از سوره بقره ، آيه : 258 .\r\n","page_name":" 77 ","page_number":77},
  {"content":"\r\n\r\nاى ابراهيم مگر نمىبينى كه تمام شئون مملكت و تصرف و تدبير در امور بدست من است ؟ مشكلات را حل و فصل مىنمايم ، دستور من نافذ و حكم من قطعى است ، چشمهاى مردم به من دوخته شده و آرزوهايشان به من ختم مىشود . آيا مخالفى براى من يافته‌اى ؟ آيا ديده‌اى كسى عليه من قيام كند ، چرا تو از روش ساير مردم جدا شده‌اى و اتحاد و اتفاق ايشان را برهم زده‌اى و در امورشان كارشكنى مىكنى ؟ خداى تو چيست كه به سوى آن دعوت مىكنى ؟ او كه مردم را به عبادتش تشويق مىكنى كيست ؟\r\nابراهيم عليه السّلام در پاسخ نمرود با خاطرى آرام و بيانى شيرين گفت : « خداى من كسى است كه زنده مىكند و مىميراند . تنها خداى من است كه جان مىدهد و جان مىگيرد .\r\nموجودات را خلق مىكند و نابود مىسازد . » « 1 » و چون آنها را مىآفريند ، تا زمانى كه عمر آنها مقرر و اجلشان مقدّر نباشد ، برپا مىدارد .\r\nابراهيم عليه السّلام با سنگ استدلال ، ياوه‌هاى نمرود را درهم شكست و با برهان روشن ، او را مغلوب نمود ، ولى غرور و طغيان ، نمرود را برانگيخت تا با سفسطه به مكابره و مجادله با ابراهيم بپردازد . او در پاسخ به ابراهيم گفت : من هركه را كه بخواهم پس از آنكه آنان را به مرگ محكوم كردم ، زنده‌اشان مىكنم و پس از اين‌كه شبح مرگ بر ايشان مجسم شده بود ، از نعمت حيات بهره‌مندشان مىسازم ، و آنگاه كه روح يك مجرم بر محروميت خود از زندگى حسرت مىخورد ، نسيم جان‌بخش حيات را بر او مىدمم و در مقابل او ابواب آرزوى حيات را مىگشايم و زندگى او را مديون خود مىسازم .\r\nمن به همين طريق جان هركه را بخواهم مىگيرم ، به امر و حكم خود او را نابود مىگردانم ، و به زودى روح از كالبدش جدا و از زندگى محرومش مىسازم و بدين طريق خداى تو كار تازه و خارق العاده‌اى انجام نمىدهد !\r\nنمرود در مقابل استدلال ابراهيم و پاسخ او راه حيله را پيش گرفت و در ستيزه‌جويى خود ، راه مجادله را پيمود ، زيرا از آنچه ابراهيم درباره مبدأ و معاد گفته\r\n\r\n\r\n","description":"","footnote":"\r\n( 1 ) . سوره بقره ، آيه : 285  « رَبِّيَ الَّذِي يُحْيِي وَ يُمِيتُ . . . » \r\n","page_name":" 78 ","page_number":78},
  {"content":"\r\n\r\nبود و در اطراف بخشش روح و گرفتن آن بحث نموده بود ، كناره‌گيرى نمود و از بيراهه وارد شد و گفت : من هم مىتوانم جان بگيرم و جان بدهم ولى آيا اين مغرور جاهل در مقابل عزم و اراده راسخ نبوت و سيل حجت ابراهيم مىتواند دوام بياورد و استقامت نمايد .\r\nابراهيم عليه السّلام گفت : اى نمرود خداى يكتا خورشيد را مسخر خود ساخته برنامه‌اى براى آن قرار داده كه نمىتواند از لواى آن برنامه خارج گردد . خداى من خورشيد را از مشرق مىآورد و در مغرب مىنشاند . تو اگر ادعاى قدرت دارى و گمان مىكنى خدا هستى ، اين برنامه خورشيد را كه طبق قانون الهى اداره مىشود ، تغيير ده و آن را از مغرب برآور .\r\n[ تصوير 
  ] تصوير سنگى از نمرود پادشاه بابل\r\nنمرود كافر مبهوت شد و جهل و گمراهى او آشكار و دروغ و فريبش ظاهر گشت زيرا بيان شيرين و برهان كامل ابراهيم او را رسوا ساخته و معجزه آشكار ابراهيم او را درهم شكسته بود .\r\nنمرود ترسيد تخت سلطنت او درهم فروريزد و اركان قدرت وى متلاشى گردد ، لذا ابراهيم را به حال خود گذاشت ، درحالىكه او در نظرش مبغوض‌ترين مردم بود و بيش از همه او را دشمن مىداشت ولى راه چاره‌اى نداشت و ابراهيم دعوت جديدى را آغاز كرده و با اعجاز خارق العاده‌اى آن را مستحكم ساخته است .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nنمرود از قدرت ابراهيم عليه السّلام وحشت داشت ، مىترسيد اگر مخالفت با او را اعلان كند و دشمنى خود را آشكار سازد كرسى رياست او درهم فروريزد ، لذا گرچه در ظاهر با ابراهيم كارى نداشت ولى پنهانى در كمين او بود و وضع زندگى وى را تحت نظر داشت . نمرود منتظر فرصتى بود تا انتقام خود را از ابراهيم بگيرد و جاسوسان خود را فرستاد تا مردم را از پيروى او بترسانند و از اطراف او متفرق سازند .\r\nابراهيم عليه السّلام همانند ساير مصلحين كه در راه هدايت قوم خود ، متحمل مصائب و مشكلات زيادى شدند ، خود و مسلك خود را از تعدى نمرود و نمروديان نجات داد و به فكر مهاجرت از سرزمين بابل افتاد . ابراهيم از سرزمينى كه توانايى شكوفايى دين و آيين او را ندارد و تلاش در آن بيهوده است ، بيرون مىرود . ابراهيم عليه السّلام به فكر جايى است كه در آن دعوت و رسالت او گوشى شنوا و عقلى آزاد از بند هوى و هوس بيابد .\r\nابراهيم عليه السّلام وطن و قوم خويش را وقتى رها كرد كه شايسته عذاب گشته بودند ، زيرا با وجود حجت و دليل قاطعى كه ابراهيم بر آنها عرضه كرده بود ايمان نياوردند و تحت تأثير اعجاز وى قرار نگرفتند و با او آشكارا به ستيز و دشمنى پرداختند ، در اين شرايط ابراهيم سرزمين بابل را رها و به سوى سرزمين فلسطين حركت كرد و در مسير خود مدتى در شهر حرّان « 1 » توقف نمود .\r\n\r\nمحاورهء ابراهيم عليه السّلام با ستاره‌پرستان « 2 »\r\nابراهيم عليه السّلام با عقايد خود وطن و قوم خويش را ترك كرد تا مگر مردمى را بيابد كه به حرف او گوش دهند و عقل و تدبير خود را بر پيروى از هواى نفس و انحراف و گمراهى ترجيح دهند . ابراهيم با اين اميد وارد حرّان شد ولى گمراهى و انحراف را در اين قوم نيز مشاهده كرد ، زيرا مردم اين سرزمين خدا را كنار گذاشته به عبادت\r\n\r\n\r\n","description":"","footnote":"\r\n( 1 ) . حران از شهرهاى بسيار قديمى در حد فاصل عراق و شام بوده و شهرت آن بخاطر سكونت ابراهيم عليه السّلام و لابان پدر زن يعقوب عليه السّلام در آن است ، اين شهر از روزگاران قديم مركز عبادت « سن » خداى ماه بوده است .\r\n( 2 ) . اقتباس از آيات 76 تا 83 سوره انعام .\r\n","page_name":" 80 ","page_number":80},
  {"content":"\r\n\r\nستارگان روآورده بودند .\r\nابراهيم عليه السّلام تصميم گرفت آنان را به خطاى خود متوجه سازد و فساد عقايدشان را بر آنها اثبات كند . او براى اينكه در هدف خود به نتيجه برسد از راه عقل و طريق برهان وارد شد تا آنگاه كه حق آشكار مىگردد ، آن را بشناسند و راه هدايت و رستگارى را دريابند و به دعوت ابراهيم گوش فرادهند و از رسالت او پيروى نمايند .\r\nشب فرارسيد و تاريكى فضاى اطراف ابراهيم را پوشاند ، ابراهيم ستاره‌اى را كه قوم پرستش مىكردند ، مشاهده كرد و در همين موقع در ميان عده‌اى از ستاره‌پرستان كه به شب‌زنده‌دارى و صحبت مشغول بودند ايستاد و براى نتيجه‌گيرى از اين نشست به صورت ظاهر با آنان همفكرى كرد و گفتهء آنان را تكرار نمود و با اشاره به ستاره گفت : اين خداى من است !\r\nاين طريقى ديگر از ارشاد و استدلال حكيمانه ابراهيم و روشى معتبر در سخنورى و ارشاد است . در كار ابراهيم عليه السّلام دقت كنيد ، ابتدا با عقايد آنان همصدا مىشود و اعلان مخالفت نمىكند ، افكار آنان را تقبيح و خدايانشان را تحقير نمىكند و به اين طريق توجه آنان را به خود جلب مىكند لذا آنها به برهان او گوش مىدهند ، سپس بتدريج به تعريض و تنقيص عقايد ايشان مىپردازد و به ابطال عقايدشان باز مىگردد ولى اين كار را بسيار ملايم و آرام انجام مىدهد .\r\nاين روش ابراهيم عليه السّلام دليل صحت رأى و عمق بصيرت اوست ، آنگاه كه ستاره غروب كرد و در زير افق مخفى شد ، ابراهيم آن را جستجو كرد ولى بديهى است كه آن را نيافت . لذا گفت : خدايى كه تغييرپذير است ، وضع و حال او عوض مىگردد و نقل مكان مىكند ، محبوب من نيست سپس معترض خدايانشان گرديد و با عيبجويى از آنان بغض و بيزارى خويش را از آنها اعلام نمود .\r\nپس از آن ابراهيم عليه السّلام طلوع ماه را نظاره كرد و متوجه شد نور آن از ستاره بيشتر و حجم آن نيز بزرگتر و نفعش زيادتر است ، پس گفت : اين ماه پروردگار من است تا در ظاهر با آنان هماهنگ گردد و قلوب آنان را متوجه خود سازد .\r\nچون ماه نيز غروب كرد و از چشمها پنهان گرديد و نور آن خاموش گشت ،\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nابراهيم گفت : « اگر پروردگار من ، مرا هدايت نكند ، من از قوم گمراهان خواهم بود . » « 1 »\r\nابراهيم كه اين سخن را گفت تا به آنان بفهماند كه خداى يكتا سرچشمهء هدايت نشده است و توفيق رهايى از شك و ضلال ، به دست اوست .\r\nآنگاه كه ابراهيم عليه السّلام سكوت قوم را در مقابل تعرض به خدايانشان ديد و دريافت كه از اهانت نسبت به خدايانشان چشم‌پوشى مىكنند ، به طريق روشن‌ترى به كنايه زدن به خدايانشان پرداخت و با ابراز نارضايتى براى آنها روشن ساخت كه روحش متزلزل و فكرش ناراحت است و هنوز طريق حق را نيافته و به آن هدايت است .\r\nابراهيم عليه السّلام به آنان وانمود كرد كه در طريق جستجوى خداى خويش و كشف حقيقت نااميد نيست و به نجات از اين گمراهى اميد فراوان دارد تا شايد انوار هدايت شب تاريك و ظلمانى او را منور سازد ، زيرا آنچه را كه قوم پرستش مىكنند ، مخلوقى در حركت است و نفع و ضررى را مالك نيست .\r\nبا طلوع سپيده دم ابراهيم خورشيد را در حال نورافشانى ديد ، به گونه‌اى كه شعاع آن در هرجا گسترده و جهان را لباس زرين پوشانده است و اين خورشيد است كه زمين را سرشار از حيات و زندگى ساخته و به سرتاسر جهان نور و روشنايى بخشيده است ، لذا گفت : اين خورشيد ، پروردگار من است ، خورشيد از تمام ستارگان بزرگتر و نفعش زيادتر و مقامش والاتر است ولى چون غروب فرا رسيد و خورشيد نيز مانند ساير ستارگان ناپديد و از چشم عبادت‌كنندگان خود پنهان گشت ، ابراهيم آنان را به شرك متهم ساخت ، و داغ كفر بر پيشانى آنان نهاد و گفت : من از آنچه شما براى خدا شريك قرار مىدهيد ، بيزارم .\r\nاين ستارگانى كه مكانشان عوض مىشود و حال آنان تغيير مىكند ، بايد آفريننده‌اى داشته باشند كه آنان را اداره كند و حركت دهد . خدايى وجود دارد كه آنان را به طلوع و غروب وامىدارد و حركت مىدهد اين ستارگان كذايى شايستهء پرستش و سزاوار احترام و تعظيم نيستند .\r\n\r\n\r\n","description":"","footnote":"\r\n( 1 ) . سوره انعام ، آيه : 77  « لَئِنْ لَمْ يَهْدِنِي رَبِّي . . . » . \r\n","page_name":" 82 ","page_number":82},
  {"content":"\r\n\r\n\r\nخداى ابراهيم\r\nابراهيم عليه السّلام كه برهان و دليل خود را تمام كرده بود ، بيزارى و انصراف از خدايان قوم را آشكار كرد و بحث را به معبود حقيقى كه شايستهء خضوع و خشوع و سزاوار پرستش است كشاند و گفت : « من آن خدايى را پرستش مىكنم كه آسمانها و زمين را خلق كرده و من از زمره مشركان نيستم . » « 1 »\r\nستاره‌پرستان در اين حادثهء ناگهانى كه ابراهيم برايشان بوجود آورده بود و آنان را به طرف خويش خوانده بود به مباحثه پرداختند ، شايد بتوانند ابراهيم را به عقيده خود بازگردانند و او را با قوم موافق و همراه سازند ، لذا ابراهيم در جواب آنان گفت :\r\nآيا با من دربارهء خداى يكتا احتجاج مىكنيد ؟ حال آنكه خدا مرا به راه راست هدايت كرده و از شرك و گمراهى رهانيده است .\r\nستاره‌پرستان ابراهيم را از غضب خدايان خويش ترساندند ، و او را از بلايى كه از ستارگان به وى مىرسد بيم دادند و گفتند : اگر از عبادت ستارگان سرپيچى كردى و آنان را تواضع ننمودى ، مورد خشم آنان قرار مىگيرى . ولى ابراهيم به هشدار ستاره پرستان گوش نداد و دعوت آنان را نپذيرفت .\r\nابراهيم عليه السّلام تعجب كرد كه قوم او را از چيزى مىترسانند كه ضررى از آن ظاهر نمىگردد و همهء مردم از آنها ايمن هستند و مالك ضرر و نفعى نيستند ، ولى خود از شرك به خدا بيم و باك ندارند و از خدا نمىترسند ، در صورتى كه حق آن بود كه از خداى يكتا و كيفر او بترسند ، زيرا گناه بزرگى را مرتكب شده‌اند و در جهلى عميق فرو رفته‌اند و اگر به كفر خويش ادامه دهند به حق شايسته عذاب و جهنم هستند .\r\n\r\nابراهيم عليه السّلام در مصر !\r\nقحطى عمومى سرزمين شام را فراگرفته ، خشكسالى و گرانى همه را در مضيقه قرار داده و زندگى را در آن سرزمين بر مردم تنگ ساخته بود ، لذا ابراهيم ناگزير شد\r\n\r\n\r\n","description":"","footnote":"\r\n( 1 ) . سوره انعام ، آيه : 79  « إِنِّي وَجَّهْتُ وَجْهِيَ لِلَّذِي . . . » . \r\n","page_name":" 83 ","page_number":83},
  {"content":"\r\n\r\nشام را به قصد مصر ترك كند . در اين سفر ساره همسر ابراهيم نيز همراه او بود . ابراهيم در عصرى وارد مصر شد كه زمام امور مصر به دست يكى از سلاطين عماليق عرب بود . و اين دودمان چندين سال ، روش استبدادى را پيشهء خود ساخته بودند و بر مردم حكومت مىكردند .\r\nساره داراى جمالى خيره‌كننده بود و يكى از درباريان ناپاك سلطان ، زيبايى ساره و حسن و جمال او را به اطلاع پادشاه رساند و او را فريفتهء جمال ساره ساخت و به تصاحب ساره ترغيب و تشويق كرد . بارى تعريف اين مامور ، تمايلى در دل سلطان ايجاد و قلب او را تحريك كرد ، لذا ابراهيم را احضار و از او سوال كرد : با ساره چه نسبتى دارى ؟ چه نوع خويشاوندى بين تو و او وجود دارد ؟ ابراهيم مقصود او را دريافت و حاجت وى را فهميد ، لذا ترسيد اگر به او بگويد ساره همسر من است قصد جانش كند و براى دست‌يابى به ساره آن طرح را به اجرا گذارد و پس از من ، ساره را به خود اختصاص دهد و به ازدواج خود وادارش سازد . در پى همين فكر بود كه ابراهيم عليه السّلام گفت : « اين زن خواهر من است . » زيرا همان‌طورىكه بشر از جهت نسب و خويشاوندى مىتوانند خواهر و برادر باشند از جهت دين ، زبان و انسانيت نيز مىتوانند خواهر و برادر يكديگر باشند .\r\nزمامدار مصر كه پنداشت ساره شوهر ندارد ، به مامورين خود دستور داد كه آن زن را به كاخ وى ببرند تا نقشه پليد خود را در مورد او اجرا كند .\r\nابراهيم عليه السّلام فورا نزد همسر خود بازگشت و او را از جريان امر آگاه ساخت و از او خواست كه حرف او را تصديق كند و بگويد خواهر ابراهيم هستم تا اظهارات او تاييد گردد . سپس ابراهيم عليه السّلام همسر خود را تسليم تقدير الهى كرد و از خدا خواست تا به لطف خود از او نگهدارى و مراقبت نمايد . « 1 »\r\n\r\n\r\n","description":"","footnote":"\r\n( 1 ) . مورخين شيعه مىنويسند ابراهيم حاضر نشد همسر خود را رها كند و به همراه وى به كاخ سلطنتى مصر رفت تا او را نجات دهد ؛ ولى مورخين اهل سنت گاهى پا را فراتر نهاده مينوسند ، ابراهيم به زينت ساره پرداخت و با دست خود او را تقديم زمامدار مصر نمود . با اين بيان روشن مىشود كه بيان معتدل داستان همان است كه در متن كتاب آمده است . مترجم .\r\n","page_name":" 84 ","page_number":84},
  {"content":"\r\n\r\nساره را به كاخ سلطنتى مصر بردند و با بهترين لباسها و زيورها آراستند ولى ساره اعتنايى به زر و زيور درخشان ندارد ، توجهى به اين لباسهاى فاخر و فريبنده نمىكند ، ناز و نعمتى كه او را فراگرفته مورد توجه او نيست ، جاه و جلال و زندگى شاهانه را ناديده گرفته و با رد تمام اين مظاهر دنيوى ، وفادارى نسبت به همسر خود را از ياد نبرده است و حفظ دين خويش را به فراموشى نسپرده است . فكر همسر و غم و اندوه جدايى چنان بر ساره مستولى گشت كه او را گوشه‌نشين و منزوى ساخت . آنگاه كه پادشاه مصر وارد اطاق ساره شد ، او را در ناراحتى و اندوه يافت ، لذا تصميم گرفت از حزنش بكاهد و وحشت او را تسكين دهد و او را با خود مأنوس سازد ولى ساره با ناراحتى خود را كنار كشيد و اظهار تنفر نمود .\r\nحاكم مصر ناچار با شرمندگى از ساره روى برتافت و پريشانى و آشفتگى شديدى در خود احساس كرد . اما بار ديگر اراده كرد نزديك ساره گردد ولى باز اضطراب و آشفتگى او را از حركت بازداشت بار سوم اراده كرد قدمى به سوى ساره بردارد ولى باز اضطراب و پريشانى در وى ظاهر گشت و در خود ترسى از ساره احساس نمود و ناچار به بستر خويش پناه برد و به استراحت پرداخت تا شايد اين ترس و اضطراب از او زايل شود . او در عالم رويا بر حقيقت امر آگاه شد و فهميد كه ساره شوهر دارد و بايد او را آزاد و به حال خود واگذارد و از تعدى و تجاوز خود دست بردارد .\r\nآنگاه كه زمامدار مصر از خواب برخواست ، ديد كه چاره‌اى جز آزادى ساره ندارد ، لذا هاجر را براى خدمتگزارى ساره به او بخشيد و او را تسليم شوهرش ساخت .\r\nراستى آيا مصيبتى شديدتر و محنتى سخت‌تر از اين قابل تصور است ؟ ! مرد غريبى براى طلب روزى خويش به سرزمينى كوچ كند ولى همسر او را بربايند و ميان ايشان جدايى افكنند ، ولى ابراهيم خاطرى مطمئن داشت ، زيرا آن خدايى كه او را از گزند شعله آتش نجات داده ، همسرش را نيز از لكه ننگ محفوظ مىدارد و از تعدى و تجاوز نجاتش مىبخشد .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nابراهيم عليه السّلام به خواست خدا تا مدتى در مصر رحل اقامت افكند . او مردى ملايم ، مهربان و سازگار و صبور و در كارها ، بسيار پرحوصله و با پشتكار بود . به همين خاطر ثروت سرشار اندوخت و داراى شهرت بسيار گشت . ولى گروهى از قوم او بر نفوذ اجتماعى و محبوبيت وى حسد بردند و از وسعت مالى او ناخرسند گشتند و به فكر آزار و اذيت او افتادند .\r\nابراهيم نقشه آنان را دريافت و تصميم گرفت از سرزمين مصر كوچ كند . او مصر را به قصد فلسطين ( همان سرزمين مقدسى كه آن را وطن خود مىدانست و مدتى طولانى در آن اقامت داشت ) ترك گفت و شبانه به فلسطين وارد شد .\r\n\r\nولادت اسماعيل عليه السّلام « * »\r\nابراهيم به اتفاق همسرش ساره و كنيز وى هاجر درحالىكه اغنام و حيوانات خود را به همراه مىبردند رهسپار فلسطين شدند . آنها با مال و ثروت سرشارى كه اندوخته بودند در بين قبيله خود و عده انگشت‌شمارى كه به او گرويده بودند ، اقامت گزيدند .\r\nساره همسر ابراهيم عليه السّلام عقيم بود و باردار نمىشد و از اينكه شوهر مهربان خود را علاقمند به فرزند مىديد نيز رنج مىبرد و بعلاوه خود در سنى بود كه ديگر اميدى به فرزند نداشت و دوره بارورى او گذشته بود لذا پريشان و مضطرب بود . همين فكر بود كه ساره را ناگزير ساخت به ابراهيم پيشنهاد نمايد كه با كنيزش ازدواج كند . زيرا هاجر زنى مهربان و شايسته ، دلسوز و امين است و شايد فرزندى از هاجر به دنيا آيد كه زندگى اين زن و شوهر را نيز رونقى بخشد و رنج تنهايى و تلخى سكوت زندگى آنان را بر طرف سازد ، ابراهيم پيشنهاد ساره را پذيرفت و با راى وى موافقت نمود .\r\nچون ساره ، هاجر را به ابراهيم عليه السّلام بخشيد به زودى از هاجر فرزند شايسته‌اى ، متولد شد كه او را اسماعيل نام نهادند . روح ابراهيم عليه السّلام شاد و چشمش از ديدار فرزند منور گشت و در اين شرايط ساره نيز در خرسندى ابراهيم شريك شد و روزگارى چند در شادى و طراوت او سهيم بود ، اما سرانجام حس حسادت به قلب ساره راه يافت و\r\n\r\n\r\n","description":"","footnote":"\r\n( * ) . مطالبى كه تا عنوان ذبح اسماعيل نقل مىگردد از سوره ابراهيم ، آيات : 37 تا 40 اقتباس شده است .\r\n","page_name":" 86 ","page_number":86},
  {"content":"\r\n\r\nطوفانى سخت از اندوه و غم او را احاطه كرد و كوران اين تشويش و اضطراب دامان زندگى آنان را نيز در بر گرفت ، محيط آرام و سكوت دلپذير آنان را درهم شكست و پريشانى خاطر بر ساره مستولى شد ، غم و اندوه ، ابر تاريكى در مقابل ديدگان ساره بوجود آورده بود و او ديگر طاقت ديدن اسماعيل و تحمل هاجر را نداشت . اكنون كانون قلب ساره منقلب و در تشويش است : افسوس مىخورد ، محزون است و خود را سرزنش مىكند . ساره دارويى براى درمان روح خود نمىيابد و براى بهبودى درد خود غير از جدايى اسماعيل و هاجر راهى ندارد ، پس در فكر تبعيد اين مادر و فرزند افتاد و بدنبال همين فكر بود كه از شوهر خود خواهش كرد هاجر و طفل او را به دورترين مكانها و به جايى ببرد كه صداى اين مادر و فرزند به گوش او نرسد و از عذاب ديدن آنها در امان باشد .\r\n\r\nتبعيد هاجر و اسماعيل !\r\nبه دنبال درخواست ساره ، ابراهيم به فرمان الهى خواهش او را پذيرفت و اميد او را برآورد . ابراهيم سوار مركب خود شد و فرزند و مادر را نيز همراه خود بر آن سوار كرد و به راهنمايى و اراده خدا رهسپار گشت ، به لطف خدا صداى آواز حدى « 1 » به گوش آنها مىرسيد و آنان اميدوار به حركت خود ادامه مىدادند . راه طولانى بود تا بالاخره در جايگاه امروزى خانه خدا ( مكه ) ايستادند .\r\nهاجر و طفلش در اين صحراى خشك پياده شدند . ابراهيم كودك و مادر او را در اين بيابان سوزان و بىآب و علف رها كرد . اين مادر و فرزند ضعيف غير از كوله‌بارى كه مختصرى خوراك در آن بود و مشكى كه مقدار ناچيزى آب در آن بود ، چيزى نداشتند جز قلبى سرشار از اميد به خدا و روحى آراسته با ايمان كه تنها سرمايه آنها بود .\r\nآنگاه كه ابراهيم عليه السّلام قصد بازگشت نمود و هاجر و فرزندش را در آن بيابان به خدا سپرد و قدم در راه بازگشت نهاد ، هاجر به دنبال او آمد تا به او رسيد و با يك دست\r\n\r\n\r\n","description":"","footnote":"\r\n( 1 ) . حدى ( به ضم حا و كسر دال ) آوازى است كه ساربان براى شترهاى خود مىخواند تا بيشتر راه بروند . مترجم .\r\n","page_name":" 87 ","page_number":87},
  {"content":"\r\n\r\nدامن ابراهيم و با دست ديگر مهار حيوان او را گرفت و رو به ابراهيم كرد و گفت : اى ابراهيم به كجا مىروى ؟ ما را در اين وادى وحشتناك و بىآب و علف به اميد چه كسى مىگذارى ؟ هاجر مصمم بود مهر ابراهيم را نسبت به خود برانگيزد و شايد در اين موقع اشاره به كودكش كرد و ابراهيم را به حق طفلش سوگند داد كه درباره او رحم كند و به وسيله پارهء جگر ابراهيم خواست تا عواطف او را تحريك كند . هاجر اميدوار بود كه ابراهيم اين مادر و فرزند را در گرسنگى و تشنگى مرگ‌آور رها نسازد .\r\nهاجر گاهى از ابراهيم مىپرسيد : چه كسى اين مادر و فرزند را از حمله گرگها و خطر درندگان محافظت مىكند ؟ ! چگونه مىتوانيم حرارت سوزان خورشيد و گرماى طاقت‌فرساى اين بيابان برهوت را تحمل كنيم ؟ !\r\nهاجر ، چون ابر بهارى سيل اشك را پيش پاى ابراهيم جارى ساخت و سرشك گرم خود را بر زمين روان كرد و اميد داشت كه ابراهيم عليه السّلام تضرع و زارى او را پاسخ دهد و بر حال او و طفل عزيزش رحم كند ولى ابراهيم به گفتهء هاجر گوش نكرد و قلب او متأثر از حال هاجر نشد ، بلكه با صراحت و به وضوح گفت : عمل من به دستور خدا و امر اوست و چاره‌اى جز تسليم در برابر حكم الهى ندارم .\r\nآنگاه كه هاجر درك كرد حوادث زندگى او به دستور خدا رقم مىخورد ، از بحث با ابراهيم دست برداشت و تسليم تقدير الهى شد و به رحمت خدا اميدوار گشت و گفت : خداى يكتا ما را فراموش نمىكند .\r\nابراهيم عليه السّلام دست از زن و فرزند شست و از آن سرزمين كوچ كرد ولى از يك طرف نگرانى و ترس گامهاى او را سست مىكرد و از طرفى ايمان و اعتماد به خداى يكتا او را به پيش مىراند . جاى ترديد نيست كه اكنون ابراهيم عليه السّلام از دورى پارهء جگر خود در سوز و غم و اندوه ، حسرت مىخورد و از فراق جان خود و وداع اولين فرزند خويش كه چشمهاى او را در سن پيرى روشن ساخته ، در تب‌وتاب است . صداى ناله‌هاى جانسوز ابراهيم به آسمان مىرسد و بغض گلويش را گرفته است ولى ابراهيم در پيشگاه خداوند و در مقام نبوت ، در مقابل حكم خدا صبور و تسليم تقدير الهى بود ، ابراهيم براى اطاعت امر خدا به وطن خود بازگشت و همسر و فرزند يگانه خود را در\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nآن سرزمين دور ، تنها گذاشت و از خدا خواست كه آن سرزمين را با عنايت خود سرسبز و خرّم گرداند و با لطف خود آنان را حفظ نمايد . در همين موقع بود كه ابراهيم عرضه داشت : « پروردگارا من ذريه خود را در ميان دره‌اى لم يزرع تنها به اميد تو سكونت دادم ، تا نماز را به پاى دارند . پس دلهاى مردم را چنان كن كه حامى ذريهء من باشند و از مواهب مادى و معنوى نصيبشان گردان ، باشد كه شكرگزارى كنند . » « 1 »\r\n\r\nصبر و تحمل هاجر\r\nهاجر تسليم مقدرات پروردگار خويش شد . او خود را به صبر و استقامت بياراست و از آب و طعامى كه به همراه آورده بود استفاده مىكرد تا اينكه آب و خوراك او تمام شد و گرسنگى و تشنگى بر مادر و فرزند مستولى گشت .\r\nگرچه هاجر صبر فراوان كرد و در برابر مشيت الهى تسليم بود اما با اتمام آذوقه و خشكيدن شير هاجر ، مادر نه غذايى داشت كه طفل را سير كند و نه آب و شربتى كه گلوى خشك او را تازه نمايد . گرسنگى و تشنگى ، اسماعيل را رنج مىدهد و شيون او بتدريج بيشتر مىشود ، مرتب فرياد مىزند و صداى گريه وى دائم بلند است . مادر آه جانسوز مىكشد ، و اشكش بر گونه‌ها جارى است و آرزو مىكند ، كاش مىتوانست عطش فرزند خود را با اشك چشمش بر طرف سازد و طفل خويش را با آب ديده سيراب كند ولى افسوس كه اين كار ممكن نبود .\r\nهاجر تصميم گرفت كودك را به حال خود بگذارد و تلاش كند تا شايد راه چاره‌اى بيابد . او نمىتوانست شاهد ناله‌هاى فرزند عزيزش باشد كه در مقابل چشمش در حال جان دادن است . هاجر كودك خود را به حال خود رها كرد و بدون هدف و سراسيمه به اين‌سو آن‌سو مىرفت ، گاهى مىدويد و گاهى خستگى از سرعت او مىكاست و با شتاب كمترى حركت مىكرد . قلب هاجر از ناله‌هاى اسماعيل به صورت دريايى مواج از غم و اندوه در آمده و گريه و ناله اسماعيل آرام و قرار از او ربوده و او سراسيمه به جستجوى آب مىدود ، گاهى بسوى بلندى صفا مىشتابد ، تا\r\n\r\n\r\n","description":"","footnote":"\r\n( 1 ) . سوره ابراهيم ، آيه : 37 .\r\n","page_name":" 89 ","page_number":89},
  {"content":"\r\n\r\nبالاى آن قرار مىگيرد سپس با ترس و وحشت از تنهايى و مصيبت خويش از صفا باز مىگردد و سرابى را كه در مروه ديده است هدف خود قرار داده و به تصور آب به سوى آن مىشتابد ، ولى چون به آنجا هم مىرسد آبى مشاهده نمىكند . بار ديگر در پى آب به سوى صفا رهسپار مىشود و چون آبى نمىيابد به مروه بازمىگردد و به اين ترتيب براى بدست آوردن راه نجات هفت مرتبه بين صفا و مروه مىدود « 1 » ولى طفل ساره از تشنگى ضجه مىزند ، فرياد مىكشد و با نالهء خود بند دل مادر را پاره مىكند و شيون او در اعماق جان هاجر نفوذ مىكند .\r\n\r\nچشمهء حيات\r\nپروردگارا رحم كن ! اين طفل آن‌قدر گلويش خشكيده كه ديگر توان گريه ندارد و از شدت گرسنگى و تشنگى رمقى در تن او نيست و نفسش به شماره افتاده ، اين مادر يگانه فرزند خود را در حال جان كندن مىبيند ، درحالىكه بر تنهايى خود پناهى و براى مصيبتش تسكينى نمىيابد .\r\nدر چنين لحظه وحشتناكى است كه اسماعيل پاهاى خود را به زمين مىكشد و با گامهاى خود سنگ سخت را مىكوبد ، شايد در اين هنگام كه قلب جهانيان بر اين كودك ، سخت گرديده اين سنگ خشن بر او نرم گردد و اكنون كه ياورى نمىيابد اين سنگ نسبت به او مهربان گردد و او را يارى كند . اسماعيل پاى خود را به زمين زد و ناگاه چشمه آب زلالى ، همچون چشمه‌هايى كه از دل سخت سنگها مىجوشد از زير پاى كودك جارى شد . هاجر چون ديد رحمت خدا بر او جارى شده و عنايت خدا بر او سايه افكنده ، با بدنى كوفته و اعصابى خسته كنارى نشست و عرق از پيشانى او جارى شد . هاجر با غم و اندوه و حسرت روى بدن كودكش افتاد ، تشنگى او را بر طرف و لبهاى خشك او را تر نمود ، گردش مجدد روح در كالبد اسماعيل ، هاجر را خرسند ساخت . اسماعيل درحالىكه اشك شوق از ديدگانش جارى بود به مادر نزديك شد و هاجر او را در آغوش خويش فشرد و دست نوازش بر سر كودكش\r\n\r\n\r\n","description":"","footnote":"\r\n( 1 ) . سعى بين صفا و مروه كه در حج تشريع شده براى تجليل از اين خاطره مقدس است .\r\n","page_name":" 90 ","page_number":90},
  {"content":"\r\n\r\nمىكشيد ، تا به خواب رود . هاجر گونه‌هاى اسماعيل را پاك مىكرد و غم و اندوه او را بر طرف مىساخت . او يقين پيدا كرد كه فرزندش سالم است و از مرگ نجات يافته و اين باور سبب شد ، كه از زندگى جديد خشنود و به آينده اميدوار گردد .\r\nسپس هاجر خود نيز كفى از آب نوشيد و طراوت حيات به بدنش بازگشت و آن ابر سياه يأس و نوميدى كه روزگارى چند نور اميد را از زندگى او ربوده بود به لطف و عنايت خدا بر طرف گشت . چشمه‌اى كه با گردش پاى اسماعيل پيدا شد همان چشمهء زمزم است همان آبى كه حاجيان اطراف آن ازدحام مىكنند و براى رسيد به آن بر يكديگر سبقت مىگيرند ، شايد قطره‌اى بنوشند و يا جرعه‌اى از آن را به نيت شفا همراه بياورند .\r\nآنگاه كه آب از چشمه زمزم جوشيد پرندگان را به سمت خود جذب كرد و آنها اطراف آن گرد آمده و بر فرازش به پرواز در آمدند . جمعيتى از طايفه جرهم كه از نزديكى اين وادى عبور مىكردند ، فرود پرندگان را ديدند و مشاهده كردند كه اين پرندگان در اطراف آن محل در پروازند . لذا گمان بردند كه در آن مكان آبى پيدا شده است ، سپس پيشاهنگ خود را براى بررسى مكان فرستادند تا خبرى از آن سرزمين باز آورد . آنگاه كه پيشقراول طايفه نزد اسماعيل و مادرش آمد چشمه زمزم را ديد ، لذا بلافاصله با خوشحالى و خرسندى به سوى قافله خود بازگشت تا بشارت وجود آب را به آنان برساند .\r\nچون خبر وجود آب به طايفه جرهم رسيد آنها انفرادى و گروهى به آن سرزمين آمدند و آن مكان را وطن خود قرار دادند ، هاجر با اين مردم مأنوس شد و با آمدن ايشان ، ترس او بر طرف گرديد . سپس او خداى را سپاس گفت كه قلوب مردم را متوجه وى و فرزندش نموده و بدين‌وسيله دعاى ابراهيم عليه السّلام نيز مستجاب شد .\r\n\r\nذبح اسماعيل عليه السّلام\r\nامّا ابراهيم عليه السّلام فرزند خود را فراموش نكرده و گاهگاهى به ديدار وى مىشتابد تا از حال او آگاه گردد و از رشد و كمال او خرسند شود . آنگاه كه اسماعيل به سن جوانى\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nرسيد و مردى كارآمد شد ، ابراهيم در خواب ديد كه خداوند به او امر مىكند بايد فرزند خويش را قربانى كند ، و ابراهيم مىدانست كه رؤياى پيامبران صادق و وحى الهى است و از وسوسهء شيطان پيراسته است .\r\nامتحانى پس از امتحان ديگر ، سختى در پى سختى ديگر ؛ پيرمردى ناتوان كه عمرى را با زجر سپرى كرده ، پىدرپى با حوادث زمانه درگير بوده و گردش ايام او را به سختى انداخته است ، در تمام عمر خود آرزوى فرزندى داشته تا سرانجام در ايام پيرى ، خدا فرزندى به او عنايت فرمود كه دلش را خرسند و چشمش را روشن ساخت ، سپس دستور داد تا او را در صحراى بىآب و علفى رها سازد و اين طفل و مادرش را تنها بگذارد .\r\nليكن ابراهيم به دستور خداوند به اين عمل تن داد و با اعتماد و ايمان به خدا اين مادر و فرزند را در آن سرزمين گذاشت تا فرمان خداوند را اطاعت نموده باشد .\r\nآنگاه خداوند مادر و فرزند را از تنگناى سختى نجات داد و به گونه‌اى كه حدس نمىزدند ، مشكل آنان را بر طرف نمود ، ابراهيم را مأمور كرد فرزند عزيزى را كه كودك منحصربه‌فرد و يگانه اوست قربانى كند . اين محنتى سنگين است كه كوههاى بزرگ را درهم مىشكند ولى آزمايشهاى بزرگ همواره براى مردان بزرگ است و از اين‌رو ابراهيم نيز به ميزان ارزش و علو مقامش و ثبات يقين و كمال ايمانش به بلا و امتحان گرفتار مىگردد .\r\nابراهيم عليه السّلام دستور پروردگار خويش را پذيرفت و امر او را اطاعت نمود و به‌سوى محل انجام مأموريت رهسپار گشت . او مسيرى بس طولانى را پيمود تا فرزند خويش را يافت و پس از لحظاتى دستورى را به فرزند خود ابلاغ كرد كه كوهها را متلاشى و قلبها را درهم مىشكند . ابراهيم به اسماعيل گفت : اى نور ديده من ! در خواب ديده‌ام كه به امر خدا بايستى تو را قربانى كنم ! رأى تو چيست ؟\r\nابراهيم عليه السّلام موضوع را با اسماعيل در ميان گذاشت تا دل خود را تسكين دهد ، چه اگر اين كار با موافقت اسماعيل انجام گيرد ، تحمل آن براى ابراهيم بهتر و آسانتر خواهد بود و امر خدا نيز به خوبى انجام خواهد شد .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\nآخرين تقاضاى اسماعيل عليه السّلام\r\nآنگاه كه ابراهيم مقصود خود را براى اسماعيل بيان كرد . وى در فرمانبردارى از پدر و پذيرش فرمان الهى سر تسليم فرود آورد و گفت : اى پدر ! مأموريت خويش را در مورد من عملى ساز كه به خواست خدا مرا از صابران مىيابى . و چه زيبا و ستودنى است چنين احسان و ايمانى كه تا اين حد به قضا و قدر الهى راضى باشد .\r\nاسماعيل تصميم گرفت داغ مرگ خود را در دل پدر تخفيف دهد و ساده‌ترين روش انجام وظيفه را به وى نشان دهد ، لذا به او گفت : پدر جان ! ريسمان محكمى تهيه كن و مرا با آن محكم ببند تا دست و پا نزنم ! لباسهاى مرا بيرون بياور تا به خون آغشته نشود و از اجر اخروى من كاسته نگردد و بعلاوه مادرم لباس خون‌آلود مرا نبيند و غم و اندوهش افزايش نيابد و اشك او بيشتر جارى نشود !\r\nپدر جان ! لبهء كارد را تيز كن و هرچه زودتر بر گلويم بكش تا امر خدا بر من آسان گردد ، زيرا مرگ سخت و تحمل آن دردناك است .\r\nپدر جان ! چون برگشتى ، سلام مرا به مادرم برسان ، و اگر خواستى پيراهن مرا براى او ببرى مانعى ندارد ، زيرا اين كار موجب تسلى خاطر و آرامش او مىشود ، پيراهن من يادگار فرزند او است و بوى پسرش را از آن حس مىكند و آنگاه كه در اطراف مكه به جستجوى من مىشتابد و مرا نمىيابد ، پيراهن را در آغوش مىگيرد و با استشمام بوى من درد خويش را تسكين مىدهد .\r\nابراهيم گفت : اى نور ديدهء من ، تو براى اجراى امر خدا بهترين ياور منى ! سپس فرزند جوان خود را به آغوش كشيد و او را بوسيد و سيل اشك حسرت از ديده فرو باريد .\r\nابراهيم عليه السّلام ، فرزند خود را تسليم مرگ ساخت ! پسر يگانه خود را روى يك دست بر خاك نهاد و بازوهاى او را محكم بست . ابراهيم كارد را در دست گرفته گاهى خيره خيره به آن مىنگرد و گاهى به گلوى نازك فرزندش نگاه مىكند ، سپس اشك از ديدگانش به شدت جارى و ناله‌هاى ناشى از مهر و شفقت پدرى او ، به آسمان بلند مىشود . ابراهيم كارد را به گلوى اسماعيل گذاشت و بر روى حلق او كشيد ولى كارد\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nنبريد ، زيرا قدرت خدا ، مانع اين امر شده و آن را از كار انداخته است .\r\nاسماعيل متوجه پدر گشت و گفت : پدر جان مرا به صورت روى زمين بخوابان ، زيرا موقعى كه به صورت من نگاه مىكنى ، رحم و شفقت و مهر پدرى تو مانع اجراى دستور خدا مىگردد . ابراهيم عليه السّلام ، فرزند خود را به صورت روى زمين خواباند و كارد را پشت گردن او گذاشت ولى باز تيغ كارگر نيفتاد و رگهاى گردن اسماعيل بريده نشد و ابراهيم را مبهوت ساخت . اين حادثه براى ابراهيم گران آمد كه مبادا اجراى فرمان خدا به تأخير بيفتد و از خدا خواست كه راه گريزى از اين مشكل پيش پايش بگذارد .\r\nپروردگار بر ضعف ابراهيم ترحم و خواستهء او را اجابت كرد و اندوه او را بر طرف ساخت . سپس خطاب آمد ، اى ابراهيم ! « آنچه كه در رؤيا از تو خواسته بوديم انجام دادى و اخلاص و تسليم خود را ثابت كردى و ما بدين طريق نيكوكاران را پاداش مىدهيم . » « 1 »\r\nاسماعيل و ابراهيم عليهما السّلام از پيروزى خود ، شاد و از نجات خويش خرسند گشتند .\r\nخداى را ستايش كردند كه بلا را از آنان بر طرف ساخته و اندوهشان را زدوده است .\r\nاسماعيل و ابراهيم اجر و پاداش اطاعت خود را به بهترين وجه دريافتند و پس از اين امتحان ، روحشان اطمينان و ايمانشان ثبات بيشترى يافت و در يقين خود راسخ‌تر شدند ، زيرا اين حادثه امتحان آشكارى بود . خدا اسماعيل را با ذبح قربانى بازخريد و آن را فديه او نمود ، ابراهيم چون آن حيوان را نزد خود ديد متوجه آن گشت و با همان كاردى كه گلوى اسماعيل را نبريده بود به طرف فديه اسماعيل حركت كرد و بر گلوى قربانى كشيد و بىدرنگ آن را ذبح كرد و زمين را از خون آن رنگين ساخت و بدين وسيله فديه اسماعيل انجام يافت و خونش محفوظ ماند .\r\nاز آن روز سنت قربانى دستور واجبى براى مسلمانان شد و همه ساله حاجيان به ياد ذبح اسماعيل عليه السّلام و تجليل از گذشت و فداكارى او ، قربانى مىكنند .\r\n\r\n\r\n","description":"","footnote":"\r\n( 1 ) . سوره الصافات ، آيه : 104   « يا إِبْراهِيمُ قَدْ صَدَّقْتَ الرُّؤْيا . . . »  \r\n","page_name":" 94 ","page_number":94},
  {"content":"\r\n\r\n\r\nازدواج اسماعيل عليه السّلام\r\nپرندگان بر فراز چشمهء زمزم به پرواز در آمدند و گروهى از آنها اطراف اين چاه جمع شدند ، زندگى جديد در اين مكان آغاز شد ، گرچه خبر وجود چنين چشمه‌اى به اطراف نرسيده بود ولى قوم جرهم چون متوجه هجوم پرندگان به سرزمين مكه و پرواز بر فراز آن شدند ، با خود گفتند : بىترديد اين پرندگان بر فراز محلى پرآب مىچرخند و چگونه است با اينكه ما در اين سرزمين خشك و برهوت زياد رفت و آمد كرده‌ايم ، ولى تاكنون آبى در اين محل نديده‌ايم . سپس قوم شخصى را به محل اعزام كردند تا تحقيق كند و خبرى براى ايشان بياورد .\r\nنماينده طايفه جرهم مسافتى را پيمود و ناگهان به آب رسيد و بلادرنگ بشارت وجود آب را براى قوم آورد . آنها خرم و مسرور به سوى چشمه كوچ كردند و وارد سرزمين مكه شدند . هنگامى كه اين جمعيت نزديك چاه آمدند و مادر اسماعيل را نزديك چشمه ديدند ، از وى اجازه گرفتند كه در جوار او بار اقامت افكنند و از آب زمزم بهره‌بردارى نمايند . هاجر به آنان اجازه اقامت داد ، به شرطى كه مهمانان محترمى باشند ، نه آنكه پياده شوند و آن سرزمين را غصب نمايند .\r\nطايفه جرهم به اراده و خواست هاجر رضايت دادند و در آن سرزمين ماندند ، سپس به ساير افراد طايفه خود اطلاع دادند و آنان نيز به سرعت به اين محل آمدند و در اين سرزمين مردم بسيارى ساكن شدند و خانه‌هاى بسيارى در آن محل ساختند .\r\nاسماعيل به تدريج جوانى آراسته شد و به حد كمال رسيد ، نام او مشهور و آوازهء او بلند شد ، اسماعيل با اين طايفه رفت و آمد مىكرد و با آنان سخن مىگفت تا زبان عربى را از ايشان آموخت ، سپس با يكى از دخترانشان ازدواج كرد و بدين وسيله با آنان درهم آميخت و روابط وى با اين طايفه محكم گشت .\r\nبطور مسلم اسماعيل از موقعيت خود خوشحال و مسرور بود و خود را سعادتمند و خوشبخت مىدانست ولى به زودى ايام خوشى بسر آمد و با مرگ مادر ، اندوه بر وجود اسماعيل مستولى گشت . فقدان مادرى كه براى اسماعيل زحمت بسيارى متحمل شده بود ، براى او بسيار گران بود و سنگينى اين غم ، قلب اسماعيل را\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nفشرد ، زيرا هاجر اسماعيل را در گهواره حفاظت نموده ، در دوران كودكى او را نگهدارى كرده و در ايام جوانى سايهء مهر خود را بر سر او گسترده و در هر پيشامدى پشتيبان ، و در هر حادثه‌اى مددكارش بوده است .\r\n\r\nمهمانى كه صاحب‌خانه بود\r\nامّا ابراهيم عليه السّلام گرچه دور از فرزندش بود ولى وديعهء خود را در سرزمين مكه فراموش نمىكرد و پارهء جگر خود را رها نساخت ، بلكه گاه‌وبيگاه به اين سرزمين تردد و خانواده و فرزندش را ملاقات مىنمود ، و از حال آنها جويا مىشد . ابراهيم در يكى از سفرهايى كه به مكه آمد به منزل اسماعيل درآمد و همسر وى را تنها يافت ، سپس از او جوياى حال اسماعيل شد .\r\nزن پاسخ داد : او به طلب حاجتى بيرون رفته است ، آنگاه به شكايت از وضع زندگى خود پرداخت و گفت : وضع ما نابسامان است و در تنگدستى به سر مىبريم و زندگى ما به سختى سپرى مىشود . ابراهيم عليه السّلام از برخورد همسر اسماعيل متوجه شد كه وى زنى ناسازگار است و در مقابل خواست خدا تسليم نيست و به قضا و قدر الهى و آنچه نصيبشان ساخته قانع نمىباشد .\r\nابراهيم دريافت اين زن شايسته همسرى اسماعيل نيست ، زيرا از زندگى با اسماعيل مىنالد . از وضع خود با اسماعيل شكايت دارد ، لذا از وى روى گرداند و هنگام بازگشت گفت : سلام مرا به شوهرت برسان و از قول من به او بگو كه آستانه خانه‌اش را عوض كند و سپس سرزمين مكه را پشت سر گذاشت .\r\nمقصود ابراهيم عليه السّلام از تعويض درگاه منزل اين بود كه با كنايه به اسماعيل بفهماند همسرش را طلاق بدهد و همسرى شايسته اختيار نمايد .\r\nپس از مدتى اسماعيل نزد خانوادهء خود آمد و از شرايط منزل دريافت كه ميهمانى در منزل بوده است . لذا به همسر خود گفت : آيا امروز كسى به منزل ما آمده است ؟\r\nزن گفت : آرى امروز پيرمردى با چنين اوصاف به منزل ما آمد و از من حال تو را پرسيد ، وضع تو را براى او بيان كردم . آن پيرمرد نسبت به تو اظهار دوستى مىكرد و\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nخيلى مايل بود وضع تو را درك كند و از حال تو مطلع گردد . من به او گفتم كه در سختى و مشقت زندگى را سپرى مىكنيم . اسماعيل از همسر خود پرسيد ، آيا آن پيرمرد براى من پيغامى نفرستاد ؟\r\nهمسر اسماعيل گفت : چرا به شما سلام رساند و سفارش كرد كه آستانه درب منزل خود را عوض كنى .\r\nاسماعيل گفت : آن پيرمرد پدر من بوده است و مرا امر كرده كه از تو جدا گردم .\r\nاسماعيل بىدرنگ به فرمان پدر از همسرش جدا شد .\r\n\r\nهمسر خانه‌دار\r\nروزگارى گذشت و بار ديگر ابراهيم عليه السّلام براى احوالپرسى فرزند خويش بازگشت ، تا آتش شوق ديدار اسماعيل را در دل خاموش سازد . ابراهيم به منزل اسماعيل درآمد ولى غير از همسر جديدش شخصى ديگرى را نيافت . آنگاه جوياى حال اسماعيل شد ، همسر اسماعيل گفت : جهت كسب روزى منزل را ترك كرده است .\r\nآنگاه كه ابراهيم عليه السّلام قصد بازگشت كرد از اوضاع و احوال زندگى اسماعيل پرسيد :\r\nزن لب به سخن گشود و گفت : به لطف و كرم خدا در خوشى بسر مىبريم ، از نعمت بىپايان او بهره‌منديم و در آسايش و سعادت زندگى مىكنيم .\r\nابراهيم از سخنان همسر اسماعيل بسيار خشنود شد و به قناعت و ايمان زن اطمينان پيدا كرد ، زيرا مشاهده كرد كه عروسش زنى قانع ، راضى ، شاكر و مؤمن است .\r\nفهميد كه اين زن و شوهر در خير و وسعت بسر مىبرند ، لذا گفت : از جانب من به شوهرت سلام برسان و به او سفارش كن كه آستانه درب منزل خويش را حفظ نمايد ، و سپس راه بازگشت را پيش گرفت .\r\nروز به پايان رسيد و اسماعيل طبق معمول به خانه بازگشت و پس از لحظاتى ، صحبت آمدن ميهمان به ميان آمد . زن گفت : پيرمردى خوش‌سيما و باوقار امروز به منزل ما آمد و ميهمان ما و جوياى حال شما و وضع زندگى ما شد . من به او گفتم كه در\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nخير و سلامت هستيم ، آن پيرمرد به من سفارش كرد كه به تو سلام برسانم و توصيه كنم كه آستانه درب منزل خويش را حفظ نمايى .\r\nاسماعيل گفت : آن پيرمرد پدر من بوده است و سفارش كرده است ، كه تو را رها نكنم و به اين ترتيب اين زن تا آخر عمر اسماعيل ، شريك زندگى او بود و پسران اسماعيل همگى از وى متولد شدند .\r\n\r\nبناى كعبه « * »\r\nابراهيم مدتها دور از فرزندش زندگى مىكرد سپس تصميم گرفت كه به ديدار او بشتابد ولى اين بار نه تنها براى اينكه احوال او را بپرسد و يا از وضع زندگى وى مطلع گردد و تشنگى و شوق ديدار او را مانند هميشه بر طرف سازد ، بلكه در اين سفر براى كار بزرگترى به سرزمين مكه مىشتابد .\r\nآرى ، امر مهمى در پيش است ، ابراهيم از طرف خدا مأمور شده خانه كعبه را بنا كند و خداپرستى را رواج دهد .\r\nابراهيم عليه السّلام امر پروردگار خويش را پذيرفت و بدون ترس از مشركين به سمت حجاز حركت كرد . او براى انجام دستور خدا در حجاز به جستجوى اسماعيل پرداخت ! اطراف چشمه‌ها ، منازل و قبايل و خيمه‌گاهها را جستجو كرد تا سرانجام او را در نزديكى زمزم زير درخت سبزى كه شاخه‌هاى فراوانى داشت يافت كه مشغول تراشيدن تير بود .\r\nآنگاه كه اسماعيل متوجه پدر شد آنچه در دست داشت به زمين گذاشت و به استقبال پدر آمد ، برق شادى در صورت اسماعيل بدرخشيد و چهره او را منور ساخت . اسماعيل شادمان و شادىكنان به سوى پدر شتافت و فورا اين پدر و پسر دست در آغوش يكديگر بردند و از گذشته براى يكديگر سخنها گفتند و درد فراق را تسكين دادند .\r\n\r\n\r\n","description":"","footnote":"\r\n( * ) . داستان بناى كعبه از آيات زير اقتباس گرديده است : سوره بقره ، آيات : 125 تا 129 ؛ سوره آل عمران ، آيه : 96 ؛ سوره حج ، آيه : 26 ؛ سوره ابراهيم ، آيه : 35 .\r\n","page_name":" 98 ","page_number":98},
  {"content":"\r\n\r\nآنگاه كه آتش شوق آنها با ملاقات يكديگر فرونشست و اندوه جدايى را تخفيف دادند ، با يكديگر به صحبت پرداختند ، آثار مهر و محبت در چهرهء آنان هويدا بود و نهايت خوشحالى و خرسندى در سيماى فرزند نيكوكار و پدر مهربان ، ديده مىشد .\r\nاين پدر و فرزند مدت زيادى را در اين حال به سر بردند و در پايان اين ملاقات سرشار از محبت ، ابراهيم هدف و مأموريت اصلى خود را با فرزند در ميان گذاشت .\r\nابراهيم عليه السّلام درحالىكه به تپه‌هاى مجاور اشاره مىكرد ، گفت : اى نور ديده‌ام خدا به من دستور داده در اين سرزمين خانه‌اى بنا كنم .\r\nاسماعيل در اطاعت پدر ، فرمانبردارتر از انگشتان دست بود و بىدرنگ آمادگى و اطاعت خود را اعلام نمود . سپس پدر و پسر به محل بناى كعبه شتافتند و با اميدوارى و اتكال به خداوند عزم خود را جزم و بناى خانه خدا را شروع كردند .\r\nابراهيم و اسماعيل عليهما السّلام به حفر محل پايه‌هاى خانه پرداختند و اساس خانه خدا را بالا بردند و در اين حال مىگفتند : « خدايا ! اين خدمت ما را قبول فرما ، زيرا تو شنوا و دانايى ! پروردگارا ! ما را تسليم خود ساز و فرزندان ما را ملتى قرار داده كه تسليم تو باشند . بار خدايا ! دستور عبادت را به ما بياموز و بر ما ببخش زيرا كه تو بخشايشگر و مهربانى » « 1 »\r\nچندى نگذشت كه اساس خانهء خدا چيده شد و آثار آن آشكار گشت . اسماعيل سنگ و مصالح مورد نياز را مىآورد و ابزار و آلات ساختمان را آماده مىساخت و ابراهيم به چيدن ديوارها مىپرداخت .\r\nبطور مسلم نيرويى الهى به آنان كمك مىكرد تا بتوانند اين مهم را انجام دهند و به اين كار سنگين و مشكل قيام نمايند .\r\nساختمان بالا رفت و ديوار مرتفع شد و ديگر دست ابراهيم به بالاى آن نمىرسيد و اين پير رنجور نمىتوانست سنگها را بالاى ديوار ببرد ، لذا گفت : اى نور ديدهء من سنگى براى من بياور كه زير پاى خود بگذارم ، شايد بتوانم كارى را كه شروع كرده‌ام به پايان برسانم و اين مهم زير نظرم تمام گردد .\r\n\r\n\r\n","description":"","footnote":"\r\n( 1 ) . سوره بقره ، آيات : 127 و 128 .\r\n","page_name":" 99 ","page_number":99},
  {"content":"\r\n\r\nاسماعيل به جستجو پرداخت تا اينكه به حجر الاسود برخورد كرد و آن را نزد پدر آورد . ابراهيم روى اين سنگ قرار گرفت و به بناى ساختمان ادامه داد و اسماعيل سنگ به او مىداد و هرگاه قسمتى از خانه به پايان مىرسيد سنگ را به گوشهء ديگر منتقل مىساختند و چون يك طرف ديوار تكميل مىشد به طرف ديگر مىرفتند و بدين‌طريق ، پايگاهى كه خدا براى عبادت مردم در نظر گرفته بود و روح مردم مشتاق و قلوب ملتها ، آرزوى زيارت آن را دارد ، به پايان رسيد .\r\nآرى خواهش ابراهيم عليه السّلام از خدا برآورده و دعايش مستجاب شد و خداوند قلوب مردم را متوجه اسماعيل و مادرش ساخت و از طعام مطلوب روزيشان داد ، باشد كه شكرگزارى نمايند « 1 » . و اين‌چنين بود كه جان و دل مردم ، مشتاق زيارت اين خانه گشت .\r\n\r\n\r\n","description":"","footnote":"\r\n( 1 ) . سوره ابراهيم ، آيه : 37  « فَاجْعَلْ أَفْئِدَةً مِنَ النَّاسِ . . . » . \r\n","page_name":" 100 ","page_number":100},
  {"content":"\r\n\r\n\r\nحضرت لوط عليه السّلام « * »\r\n\r\nاخلاق ناپسند قوم لوط « 1 »\r\nآنگاه كه ابراهيم عليه السّلام از سرزمين مصر كوچ كرد ، لوط نيز بهمراه وى حركت كرد ، ايشان با مال فراوان و اندوخته‌اى بسيار از مصر خارج و به سرزمين مقدس فلسطين وارد شدند ، ولى پس از مدتى به علت افزايش احشام و گوسفندان محيط فلسطين را بر خود تنگ ديدند ، لذا لوط از سرزمين عموى خود ابراهيم كوچ كرد و در شهر سدوم رحل اقامت افكند .\r\nمردم سدوم داراى اخلاقى فاسد و باطنى ناپاك بودند . از انجام هيچ معصيتى پرهيز نمىكردند و در اعمال ناشايستى كه انجام مىدادند ، نصيحت‌پذير نبودند . اين قوم در\r\n\r\n\r\n","description":"","footnote":"\r\n( * ) . داستان حضرت لوط از آيات زير اقتباس گرديده است ، سوره اعراف ، آيات : 80 تا 84 ؛ سوره نمل ، آيات : 54 تا 58 ؛ سوره هود ، آيات : 77 تا 83 ؛ سوره عنكبوت ، آيات : 26 تا 35 ؛ سوره شعراء ، آيات : 160 تا 175 ؛ سوره حجر ، آيات :\r\n57 تا 77 ؛ سوره صافات ، آيات : 133 تا 138 ؛ سوره انعام ، آيه : 86 ؛ سوره انبياء ، آيات : 47 تا 75 ؛ سوره حج ، آيات : 43 تا 44 ؛ سوره ق ، آيات : 13 تا 14 ؛ سوره قمر ، آيات : 33 تا 39 .\r\nنام لوط از لواط ( انحراف جنسى شايع در ميان قوم لوط ) گرفته شده است اين انحراف جنسى در زبانهاى اروپايى به هموسكسوالتيى  Hamosexuality  مشهور است .\r\n( 1 ) . قوم لوط در پنج شهر مجاور هم در كنار بحر الميت زندگى مىكردند 1 - شهر سدوم ( اسدم ) مركز قوم لوط 2 - شهر عموره ( عمريه ) 3 - شهر صبوبيم 4 - شهر أرمه 5 - شهر صوغر .\r\n","page_name":" 101 ","page_number":101},
  {"content":"\r\n\r\nفسق و فجور و زشتى سيرت كم‌نظير بودند . دزدى و راهزنى و خيانتكارى را پيشه خود ساخته بودند ، بر راه هر رهگذرى كمين و از هر سو به او حمله مىكردند و اموالش را مىربودند . ايشان دين و آيينى نداشتند كه مانع اعمال ناپسندشان شود و هرگز از ستمكارى شرمگين و سرافكنده نمىشدند ، و پند هيچ واعظ و نصيحت هيچ عاقلى را گوش نمىدادند !\r\nگويا روح قوم لوط تشنه جنايت بود و جنايات مكرر ، روح عصيانگر و طبيعت ستمكار آن قوم را اقناع نمىكرد و دلهاى آنان آلوده به مفاسد بود و هر روز جنايت و عمل ناشايست تازه‌اى را مرتكب مىشدند ، تا جايى كه عمل ناشايستى را كه قبلا كسى مرتكب نشده بود بر گناهان پيشين خود افزودند و به عمل نامشروع و غير اخلاقى لواط روى آوردند . اين قوم نابكار ، همبسترى با پسرها را پيشه كردند و زنها را كه خدا براى تسكين ايشان خلق كرده بود ترك كرده و رو به عمل زشت لواط آوردند و در كمال بىشرمى اين عمل ناپسند را آشكارا انجام مىدادند و هرگز به فكر ترك اين مفاسد نبودند بلكه بر انجام آن اصرار مىورزيدند . اين قوم مردم را ناگزير مىساختند با فاسدين همراهى كنند و آنها را به اين كار دعوت مىكردند و پيوسته به گمراهى خود مىافزودند . آن‌قدر عمل زشت خود را تعقيب و تبليغ كردند تا ارتكاب به منكرات علنى و آشكار شد ، جنايات افزايش يافت و قلب آنان با گناه و فحشاء آميخته شد .\r\n\r\nدعوت لوط عليه السّلام\r\nهنگامى كه قوم لوط غرق در معصيت گشتند ، گمراهى را بر راه حق ترجيح دادند و جهالت را بر هدايت مقدم داشتند و شيطان در دل آنان نفوذ كرد و آنان را به تداوم اعمال ناشايست وادار ساخت و پيروى از شهوات را بر آنان چيره كرد . خدا به لوط وحى كرد كه آنان را به پرستش حق بخواند و از ارتكاب به آن جرائم بازدارد .\r\nسپس لوط عليه السّلام به دعوت خود پرداخت و رسالت خويش را در ميان قوم اعلان نمود ، ولى گوش آنان از شنيدن سخن لوط عاجز و چشمهايشان از ديدن حق ناتوان\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nبود ، قلبهاى آنان در حجاب شهوات اسير بود و به شدت به سوى مفاسد كشانده مىشدند و به انجام اعمال زشت خود اصرار داشتند و هر روز در ياغيگرى دستشان بازتر مىشد و از گمراهى خود غافل بودند و نفس اماره ، آنان را به انجام كارهاى زشت و ناشايست وادار مىكرد !\r\nسرانجام روحى كه تحت سلطه اعمال زشت و مفاسد قرار گرفته بود ، آنان را وادار كرد تا پيغمبر خود را از شهر بيرون كنند ، لذا لوط و پيروان او را تهديد به اخراج از شهر و تبعيد نمودند درحالىكه جرم لوط اجتناب از گناهان آنان بود و گناهش دورى از رذيلت و دعوت به فضيلت بود و از زندگى توأم با انديشه‌هاى فاسد آنان بيزار بود و به همين دليل او مورد بىمهرى مردم قرار گرفت و از شهر خود تبعيد گشت .\r\nآنگاه كه لوط عليه السّلام بىميلى قوم را به دعوت خود مشاهده كرد ، از شكنجه و عذاب خدا بيمشان داد ولى قوم لوط از هشدار و اعلام خطر وى نهراسيدند و تهديد وى را جدى نگرفتند ، اما لوط در پند و اندرز آنان اصرار كرد و آنان را از عاقبت و كيفر كردارشان برحذر داشت ولى قوم دست از زشتىها و اعمال غير انسانى خود بر نداشتند ، بلكه به جنايات بيشتر چنگ زدند و تمايل بيشترى به انجام آن از خود نشان دادند و از سر تحقير و استهزا به لوط گفتند ، عذاب خويش را بياور ! و آنچه كيفر ما است و مستحق آن مىباشيم بر ايمان نازل گردان ! !\r\n\r\nكيفر قوم لوط\r\nلوط از پروردگار خويش درخواست كمك كرد تا بر آن قوم مفسد پيروز گردد و براى آنان عذابى دردناك طلبيد آنان را به كيفر كفر و عنادشان برساند ، و بر گمراهى و جنايت خود مجازات گردند ، زيرا قوم لوط پيوسته بر فساد خود مىافزودند و آن را توسعه مىدادند و بيم سرايت اين اخلاق فاسد به ديگران وجود داشت . اين مردم قوم فاسدى بودند كه بايد ريشه‌كن مىشدند . زيرا در زمين اخلالگرى كردند و مردم را از راه راست بازداشتند ، گوش آنان قادر به شنيدن حرف حق نبود و از طريق هدايت روىگردان بودند .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nخداوند دعاى لوط عليه السّلام را به اجابت رساند و فرشتگان خويش را به سوى اين قوم فاسد گسيل داشت ، تا كيفر شايستهء آنان را بر ايشان نازل گردانند .\r\nفرشتگان قبل از اينكه به سرزمين لوط بروند ، وارد منزل ابراهيم شدند ، ابراهيم گمان كرد كه آنها رهگذرند ، لذا بهترين غذايى كه براى مهمان در نظر داشت مهيا كرد و گوساله‌اى فربه ذبح و بريان نمود و نزد ايشان نهاد . اما فرشتگان به ظرف غذا دست نبردند ، به همين جهت ابراهيم ترسيد و از رفتار آنان متحير شد . فرشتگان به ابراهيم گفتند : هراس نداشته باش ! طولى نكشيد كه فرشتگان خدا با معرفى خود ابراهيم را از ترس و نگرانى درآوردند و او را بشارت دادند كه خدا به زودى فرزندى نيكو به تو عنايت خواهد كرد .\r\nابراهيم عليه السّلام درحالىكه سنين پيرى عمر خود را مىگذراند و همسرى نازا و مسن داشت با نااميدى پرسيد چگونه چنين چيزى ممكن است . در اين حال ساره نيز كه به سخنان آنان گوش مىداد تعجب كرد و به او گفت : چگونه من فرزند مىآورم در حالى كه سالهاى عمرم زياد شده و شوهرى سالخورده دارم . فرشتگان در اين حال گفتند :\r\nمشيت و اراده خداوند ما فوق قواعد طبيعى و سنن عادى است . پس او را مژده دادند كه به زودى قوم ستمكار لوط نيز به عذاب گرفتار مىشوند .\r\nفرشتگان گفتند : ما بسوى قوم لوط كه دعوت پيغمبر خدا را نپذيرفته‌اند و از مجرمين و مفسدين گشته‌اند ، رهسپاريم . به زودى عذاب دردناك و شكنجهء سختى به آنان مىدهيم و اين عقوبت به خاطر جناياتى كه مرتكب شده‌اند و مفاسدى كه عادت كرده‌اند متوجه آنان مىگردد .\r\nاندوه ابراهيم افزايش يافت و درباره قوم به وساطت پرداخت تا مگر بلا را از ايشان به تأخير افكند و شايد به آنان مهلت بيشترى داده شود . شايد انتظار ابراهيم اين بود كه مردم سدوم به سوى خدا بازگردند و دست از گناهانى كه مرتكب مىشدند بشويند و خط عذرى بر لوح گناهان خويش كشند و شايد ابراهيم مىترسيد كه لوط نيز در عذاب گرفتار گردد ، زيرا لوط مردى است كه از اخلاق و رفتار قوم خود بيزار است و به همين جهت نبايد به او گزندى برسد و او مستحق عذاب نيست .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nلذا فرشتگان خدا به ابراهيم گفتند : آسوده خاطر باش و از اندوه خويش بكاه و به خاطر مردمى كه به گناه اصرار مىورزند و به معاصى چنگ زده‌اند ، به درگاه خدا وساطت مكن كه ايشان توبه‌پذير نيستند . سپس فرستادگان خدا به ابراهيم اطمينان دادند كه لوط به عذاب گرفتار نمىشود و صدمه‌اى نمىبيند و به زودى لوط و بستگانش بجز همسر وى نجات مىيابند و همسر لوط نيز بخاطر اينكه با قوم خود همفكر است و از آنان پيروى مىكند به عذاب ايشان گرفتار مىگردد .\r\n\r\nميهمانان ناخوانده\r\nآنگاه كه فرشتگان از ابراهيم عليه السّلام جدا شدند به صورت جوانانى خوش‌صورت به شهر سدوم وارد شدند . هنگام ورود به شهر دوشيزه‌اى را ديدند كه براى بردن آب از منزل خارج شده بود . ايشان از او خواستند آنان را به منزل خود راه دهد و پذيرايى كند . دختر ترسيد كه از قوم لوط گزندى متوجه ميهمانان گردد و او نتواند از آنان حمايت نمايد ، لذا تصميم گرفت از پدر خود براى حمايت از ايشان كمك بخواهد ، به همين جهت از مسافرين تازه‌وارد مهلت خواست ، تا پيش پدر برود و با او دربارهء آنها مشورت نمايد .\r\nدختر نزد پدر شتافت و گفت ، پدرجان چند نفر جوان در كنار دروازهء شهر شما را مىخواهند ، من تاكنون خوش‌صورت‌تر از آنان نديده‌ام و مىترسم قوم شما از وضع آنان مطلع گردند و رسوايى ببار آورند .\r\nپدر همان لوط پيغمبر است و اين دوشيزه دختر وى ، آنچه بطور مسلم مىتوان دربارهء لوط گفت ، اين است كه از اين خبر ناگهانى نگران شد و بهمراه دخترش به سوى جوانان شتافت تا از وضع ميهمانان ناخوانده مطلع گردد و دربارهء آنان اطلاعات بيشترى بدست آورد و با مشورت با دخترش بهترين راه را براى حفظ و حمايت ايشان انتخاب كند .\r\nشايد لوط در آمادگى براى پذيرش ميهمانان ترديد داشت و در قبول آنان به ميهمانى مردد بود . لذا به فكرش خطور كرد كه از آنان عذرخواهى كند و يا آنان را در\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nجريان وضع خطرناك قوم بگذارد تا او را به زحمت نيندازد و به حال خويش واگذارند ، ولى كرم و عطوفت لوط به او اجازه اين كار را ندارد ، مروت و مردانگى او را به پيش راند و مشكلات راه را در نظرش هموار ساخت و لذا مخفيانه به استقبال ميهمانان خود شتافت .\r\nلوط عليه السّلام كوشيد تا دور از چشم قوم خود و قبل از اينكه قوم او متعرض ميهمانانش شوند و از آمدنشان جلوگيرى كنند به ميهمانان خويش برسد ، زيرا قوم او ، لوط را از مراوده با مردم و بيگانگان برحذر مىداشتند و به او گفته بودند كه حق ندارد از ميهمانى پذيرايى كند و نبايد كسى در شب وارد منزل او شود . گويا آنها لوط عليه السّلام را درد سر بزرگى براى خويش مىدانستند و مىترسيدند دعوت او منتشر گردد . ايشان لوط را خطر بزرگى مىپنداشتند كه از طغيان آن در هراس بودند ، در صورتى كه لوط فقط دشمن اخلاق و رفتار ناشايست آنان و مخالف مفاسدشان بود .\r\n\r\nقوم لوط تمايلى به دختران او ندارند\r\nلوط مخفيانه خود را به ميهمانان رساند و با آغوش باز از آنان استقبال كرد و با روى خوش آنان را پذيرفت ، سپس آنان را به دنبال خود به سوى خانه فراخواند ، او پيشاپيش آنان ، به راه خود ادامه مىداد ، ولى بيم و نگرانى لحظه‌اى او را آسوده نمىگذاشت و مىترسيد كه قوم از ورود ميهمانان او باخبر و از وضع آنان آگاه گردند و به سمت او و ميهمانانش هجوم برند ، در اين صورت لوط به تنهايى قدرت دفاع از ميهمانان را ندارد و هيچ خويشاوند و نزديكى هم ندارد كه از تجاوز و بىشرمى قوم جلوگيرى كنند .\r\nبا اينكه لوط در اين افكار غوطه‌ور بود ، ميهمانان خود را به منزل خويش برد و در كتمان موضوع كوشيد و براى جلوگيرى از افشاء خبر ، خود لوط هم از ديد مردم پنهان شد ، اما متأسفانه همسر لوط كه همفكر قوم خود بود ، خبر ورود ميهمانان جديد را منتشر و قوم را مطلع ساخت .\r\nبدنبال اعلام اين خبر ، قوم شتابان و با شادى و خرسندى و پاىكوبان به طرف\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nمنزل لوط روان شدند ، لوط چون ديد مردم با چنين حرص و ولع و به قصد كار ناشايست با ميهمانان او آمده‌اند ، ناگزير تقوا و پرهيزكارى را به آنان يادآور شد و از آنان خواست تا از كردار ناشايست خود بپرهيزند و از فسق و فحشاء دورى كنند و دست از اعمال زشت خود بشويند . ولى اين قوم ، جنايتكار و كوته‌فكر و كافرانى گمراهند و به همين جهت به پند و اندرز لوط گوش ندادند و تسليم رأى وى نشدند ، لوط ناچار براى دفاع از ميهمانان درب منزل را به روى قوم بست ، و مانع اميال نامشروع ايشان شد .\r\nآنگاه كه لوط عليه السّلام ديد قوم به نصيحت او گوش نمىدهند و دعوت وى را نمىپذيرند ، آنان را به پيروى از قانون طبيعت و سنت خلقت و هم‌خوابى با زنانشان كه خدا برايشان حلال نموده راهنمايى و ترغيب كرد و به آنان گفت : اين عادت ناپسند خود را كنار بگذاريد و از كيفر اين كردار ناشايست بپرهيزيد ، ولى سخنان لوط در گوش آنان اثر نكرد و اعتنايى به نصايح او نكردند ، بلكه در كار خويش اصرار و اظهار تمايل بيشترى مىكردند و به آنچه روح ناپاكشان عادت كرده بود ، عشق مىورزيدند و به كار نادرستى كه در انجام آن تصميم گرفته بودند مصّر بودند و حتى هنگامى كه لوط دختران خود را به همسرى قوم عرضه نمود به او گفتند : اى لوط تو ميدانى ما احتياجى به دختران تو و ميلى به زنان خويش نداريم و خود بهتر مىدانى كه ما براى چه كارى به منزل تو آمده‌ايم .\r\nجهان براى لوط تنگ آمد و درهاى اميد به روى او بسته شد و از شدت نگرانى و ناراحتى براى ميهمانان خود ، مانند داغديدگان در ماتم فرورفته بود و تمام آرزويش اين بود كه ميهمانان خود را از شر قوم خويش نجات دهد ، لذا گفت : اى كاش من نيرويى داشتم و مىتوانستم تجاوز و بىشرمى شما را دفع نمايم و از شر شما در امان باشم و در مقابل شما بايستم . اگر من در بين شما تنها نبودم و داراى اقوام و خويشاوندانى بودم شما را به جاى خود مىنشاندم و به شما درس عبرتى مىدادم .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n\r\nفرار شبانه لوط عليه السّلام و نزول عذاب الهى\r\nلوط عليه السّلام قوم خود را هدايت كرد ولى آنان بقدرى در گرداب جهل و فساد غوطه‌ور بودند كه راه درستى را كه لوط برايشان ارائه نمود ، درك نكردند و دست از فساد اخلاقى خود برنداشتند و پيوسته بر مفاسد خود مىافزودند و در ارتكاب به گناه با يكديگر رقابت مىكردند .\r\nبا ادامه اين وضع ، ابرى از غم و اندوه بر لوط مستولى شد و آنگاه كه از ممانعت قوم مأيوس شد غضباك گرديد و از وقاحت و جسارت آنان به سختى و مشقت افتاد .\r\nلوط مىديد كه به زودى وارد منزلش مىشوند و به ميهمانان او هجوم مىآورند و آبروى او را مىبرند . لوط پى برد كه ديگر نصيحت و پند و اندرز در قوم اثرى ندارد و هر راهى كه براى ارشاد آنان پيموده سودى نبخشيده است .\r\nآنگاه كه فرشتگان نوميدى و غم و اندوه لوط عليه السّلام را ديدند ، او را دلدارى دادند و خاطر او را آسوده كردند و گفتند : اى لوط ما فرستادگان خداى توييم . ما براى نجات تو آمده‌ايم و مىخواهيم دست تجاوز را از سر تو كوتاه كنيم ، مطمئن باش كه اين قوم كافر به تو و ما دسترسى پيدا نمىكنند و به زودى شكست مىخورند .\r\nچند لحظه‌اى نگذشت كه ترس و نگرانى بر قوم مستولى شد و درحالىكه شديدا احساس خطر مىكردند از اطراف خانه لوط متوارى شدند . اندوه لوط زدوده و غم او بر طرف گرديد و مورد لطف خدا قرار گرفت و درحالىكه شاد و آسوده‌خاطر بود از نصرت الهى به وجد آمد و به تهديدهاى قوم خود بىاعتنا شد .\r\nهنگامى كه تيرگى غم ، از وجود لوط عليه السّلام بر طرف شد ، فرشتگان خدا به لوط دستور دادند كه شب‌هنگام با نزديكان خود از شهر خارج شود ! زيرا خداوند دستور عذاب اين قوم ستمگر را صادر كرده و كيفر آنها به زودى فرامىرسد .\r\nسپس فرستادگان خداوند به لوط گفتند : همسر خويش را رها كن تا در شهر بماند ، او هم بايد به عذاب مردم گرفتار گردد و به سزاى كفر و نفاق خود برسد و او را سفارش كردند ، چون عذاب نازل گردد ، صبر را پيشه خود ساز و ثابت‌قدم باش .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nلوط عليه السّلام و نزديكانش « 1 » بدون اظهار تأسف براى مردم شهر ، از اين سرزمين ناپاك بيرون رفتند . سپس زمين لرزيد و زير و رو گشت و بارانى از سنگهاى آسمانى بر سر قوم لوط باريد و سرزمينشان ويرانه گرديد و خانه‌هايشان به جرم ستمشان درهم كوبيده شد .\r\n« همانا كه در اين سرنوشت نشانه‌اى است ( براى مردمى كه پند و اندرز بگيرند ) و بيشتر اين مردم مؤمن نبودند . » « 2 »\r\n\r\n\r\n","description":"","footnote":"\r\n( 1 ) . مشهور است كه در تمام مدت دعوت لوط تنها دو دخترش به او ايمان آوردند و همسر او و تمامى اهل شهر سدوم كافر بودند و پس از نزول عذاب و ويرانى شهر سدوم ، لوط و دخترانش به صوغر هجرت كردند .\r\n( 2 ) . سوره شعراء ، آيه : 174  « إِنَّ فِي ذلِكَ لَآيَةً وَ ما كانَ أَكْثَرُهُمْ مُؤْمِنِينَ » \r\n","page_name":" 109 ","page_number":109},
  {"content":"\r\n . \r\n","description":"","footnote":"","page_name":" 110 ","page_number":110},
  {"content":"\r\n\r\n\r\nحضرت يعقوب عليه السّلام « * »\r\n\r\nاختلاف دو برادر !\r\nيعقوب عليه السّلام پيش پدر خود اسحاق عليه السّلام كه پيرمردى ضعيف و خميده بود رفت و گفت : پدرجان من شكايت عيصو برادر خود را پيش تو آورده‌ام « 1 » و در مقابل تهديد او از تو كمك مىخواهم ، زيرا از آن زمان كه تو مرا مورد لطف قرار داده‌اى و دربارهء من به خير و بركت دعا نموده‌اى ، و پيشگويى كردى كه نسل پاكى به من عطا مىشود ، مال و منال فراوانى بدست مىآورم و از زندگى آسوده‌اى بهره‌مند مىگردم ، نسبت به من حسادت مىورزد ، از دعاهايى كه در مورد من نموده‌اى ناخرسند است و پيش‌بينى خوشبختى و آينده گوارا براى من ، كينه او را برانگيخته و منكر آنها مىشود .\r\nبرادرم ، با زخم زبان متعرض من مىگردد و با گفتارى ناشايست به من طعنه مىزند ، با تهديد خود مرا مىترساند ، تا جايى كه رفاقت ما فراموش شده و رشته\r\n\r\n\r\n","description":"","footnote":"\r\n( * ) . داستان يعقوب بطور تفصيل در قرآن ذكر نشده است . آنچه در اين كتاب آمده است به استناد كتابهاى تاريخى و تفسيرى است .\r\nيعقوب مدت يك‌صد و چهل و هفت سال زندگى كرد و پس از هفده سال توقف در مصر وفات يافت و بنا به وصيت او را در مقبره خانوادگى و در مدفن پدرانش در فلسطين به خاك سپردند .\r\n( 1 ) . اسحاق ، رفقه دختر ناحور را اختيار كرد ، رفقه دختر عموى او بود و از او عيصو و يعقوب در يك زمان دوقلو به دنيا آمدند . المعارف : ابن قتيبه .\r\n","page_name":" 111 ","page_number":111},
  {"content":"\r\n\r\nمحبت برادريمان گسسته است . بعلاوه برادر من به دو همسرش كه از طايفه كنعان هستند ، فخر مىكند و از جهت تعداد فرزندانى كه در انتظار دارد مباهات مىكند تا اولاد او مزاحم زندگى و امرارمعاش من شوند . من داد خود را نزد تو آورده‌ام تا بين من و او حكم كنى و با رأى حكيمانه و با حوصلهء فراوان كه خدا هر دو را به شما ارزانى داشته دربارهء ما قضاوت كنى .\r\nاسحاق عليه السّلام از جدايى و تيرگى روابط اين دو برادر در غم و اندوه فرورفت و از ناراحتى و كدورت بين دو فرزندش محزون شد و گفت : اى نور ديدهء من ( يعقوب ) همان‌طور كه مىبينى موهاى سرم سفيد شده ، پيشانى من چروكيده و كمرم خميده است . من پيرمردى فرتوت و شكسته‌ام ، نيروى من فروكاسته و روزگار در حال وداع با من است . به زودى مرگ گريبان مرا مىگيرد و رابطه مرا با زندگى قطع مىكند .\r\nمن مىترسم پس از مرگ من ، برادرت به مخالفت علنى با تو بپردازد و با غضب و حيله‌گرى زمام تو را در اختيار خويش بگيرد ، زيرا او به اقتدار بستگان و قدرت بدنى خويش دلگرم و به حمايت اقوام همسران و بستگانش پشت‌گرم است .\r\nچاره كار تو اين است كه به سوى سرزمين فدام آرام در خاك عراق رهسپار گردى و نزد دايى خود لابان بن بتوئيل به روى و يكى از دختران او را به همسرى برگزينى و بدين طريق از عزت و شرف و حمايت و دلگرمى او برخوردار شوى ! سپس با آسودگى خيال به شهر خود بازگردى ! من اميدوارم زندگى تو شيرين‌تر از برادرت گردد و فرزندانى بهتر از نسل و اولاد او به تو عنايت شود . خدا تو را با ديدهء حمايت بنگرد و با عنايت خود تو را حفظ نمايد .\r\n\r\nآرزوهاى فراوان در پهنه بيابان\r\nسخنان اسحاق براى قلب يعقوب جوان ، مطلوبتر از آب گوارا براى كام تشنه بود ، زيرا يعقوب در گفتار پدر ، خيال خود را آسوده و آرزوهاى خويش را برآورده مىديد . گفتار اسحاق عليه السّلام روح يعقوب را به سرزمين خويشان و شهر نياكان و پدرانش كشاند ، و به زودى يعقوب با اشك گرم با پدر و مادر خويش وداع كرد و پدر و مادر پير\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nاو با دعاى خير فرزند شايستهء خود را بدرقه كردند .\r\nيعقوب راه صحرا را پيش گرفت ، روز و شب در حركت بود تا هرچه زودتر به سر منزل مقصود برسد ، گاهى بر فراز تپه‌ها و بلنديها برآمد و گاهى به اعماق دره‌ها سرازير مىشد و در همه حال ملاقات با دايى و خانهء آرزوهايش ، در مقابل چشمش مجسم بود . سخنان پدر در گوش او طنين مىانداخت و لطف و عنايت خدا او را محافظت مىنمود .\r\nهر زمان رنج سفر او را خسته مىكرد و دورى راه او را به سختى مىانداخت و زمين‌گيرش مىساخت ، آرزويى كه به اميدش شروع به حركت كرده بود و هدفى كه در انتظار وصولش بسر مىبرد ، به خاطر مىآورد و اندوه خود را تخفيف مىداد و ادامه راه برايش آسان و هموار مىگشت .\r\nيك روز با طلوع خورشيد ، بادهاى سوزانى وزيدن گرفت ، به حدى كه رملهاى داغ بيابان را به حركت درآورده بود و خورشيد نيز با آتشبار سرخ خود ، زمين را هدف قرار مىداد ، لذا ادامه سفر براى يعقوب ممكن نبود . راه او طولانى بود و هنوز فاصله زيادى با مقصد خويش داشت . يعقوب به مسير خود نظر مىافكند و تا آنجا كه چشم كار مىكرد در جلوى خود بيابانى گسترده مىديد . در مقابل او تپه‌هايى از رمل وجود داشت كه راه عبورى بر آن آشكار نبود . در همين موقع بود كه خستگى بر او چيره شد و ناراحتى و سختى او را به تنگ آورد . يعقوب ، عليه السّلام ساعتى مردد و متحير بود كه آيا به اين سفر ادامه دهد و يا به خاطر مشكلات و مصائب موجود از آن صرف‌نظر كند ؟ آيا به راهپيمايى خود ادامه دهد و مشكلات راه را تحمل كند و اميد به آينده روشن را در خود تقويت كند تا قدرتش فزونى يابد و يا بقاى جان و توان خود را به اين سفر سخت و طولانى مقدم دارد و از سود اين سفر بگذرد و نزد پدر و مادر خود بازگردد .\r\nدر همين زمان كه يعقوب عليه السّلام گرفتار آشوب فكرى شده بود و در حيرانى به‌سر مىبرد ، تخته سنگ بزرگى كه سايه‌اى در كنار داشت نظر او را جلب كرد . يعقوب به سوى آن سنگ بزرگ رفت تا در كنار آن بنشيند و خستگى خويش را بر طرف سازد ، تجديد نيرو كند و از گرماى بدن بكاهد . هنوز يعقوب به سنگ تكيه نداده بود كه\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nخواب او را فراگرفت و به زودى به خواب عميقى فرورفت . يعقوب در خواب ، رؤيايى بسيار خوشايند ديد . اين خواب شيرين اعماق قلب او را روشن و تشنج افكار او را بر طرف كرد و پرندهء آمالش را در بوستان انديشه به نغمه‌سرايى واداشت . او در خواب ديد به زودى از زندگى سعادتمندى برخوردار مىگردد ، خداوند سرزمينى وسيع و نسلى پاكيزه و بابركت به او عنايت مىكند و به آنان كتاب و وحى تعليم مىنمايد .\r\nيعقوب عليه السّلام با دلى خرسند و فكرى روشن ، و روحى رها از ترديد ، از خواب بر خواست ، روزنه‌هاى اميد در مقابل چشمش باز شد و بوى وصال يار به مشامش رسيد ، زيرا پيش‌بينى پدر پيرش تأييد مىشد و وصول آرزوهاى او را خبر مىداد ، لذا يعقوب همانند تيرى كه از كمان مىجهد با تصميم جدى راه خود را پيش گرفت و با شتاب به پيش رفت .\r\n\r\nشهر آرزوهاى يعقوب\r\nيعقوب باگذشت ايام ، بيابانها را پشت سر گذاشت و ناگهان از دور ، نماى شهرى را ديد . اين دورنما ، رشتهء آرزوى يعقوب را پيوسته و او را اميدوار ساخت كه اين سياهى نمودار شهر دلدار و مركز لابان پير باشد . ازاين‌رو يعقوب با نيروى شوق و قرب وصل به سوى آن شتافت و به زودى دريافت كه تصور او اشتباه نبوده و اميد او نااميد نگشته و شهر همان ديار مقصود و محبوب است .\r\nاكنون گامهاى يعقوب عليه السّلام استوار و اضطراب و نگرانى او بر طرف مىگردد ، و در روح خود احساس آرامش مىنمايد . آرى اين گله‌هاى گوسفندان است كه به چرا مشغولند و دسته‌هاى پرندگان كه در پروازند ، پيش درآمد درختان است و اينها دامدارانند كه به آوازخوانى مشغولند و اين گروه اطفالند كه فرياد مىزنند و بازى مىكنند .\r\nيعقوب عليه السّلام مسيرى طولانى و بيابانى سوزان را پشت سر گذاشته و اكنون در سرزمين ابراهيم است . همان سرزمينى كه رسالت ابراهيم را مژده داد و خورشيد شريعت وى از آن طلوع گرديد . يعقوب به شهر دايى خود وارد شده است ، به\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nسرزمينى كه آرزوى آن را داشت ، رسيده است . اين همان شهرى است كه به اميد آن بيابانها را در نورديده ، پس بايد بپاس عنايت خدا و اعتراف به توفيق و هدايت خويش سجده شكر بجا آورد . يعقوب غريب ، وارد شهر شد و با رويى گشاده و لحنى ملايم از رهگذران پرسيد : آيا كسى هست كه لابان فرزند بتوئيل را بشناسد ؟ گفتند : آيا كسى هست كه لابان برادرزن اسحاق پيغمبر را نشناسد . او بزرگ خاندان خويش و زعيم ايشان است ، لابان صاحب اين گله‌هاى گوسفند است كه در اين ريگزارها چون سيل روانند .\r\nيعقوب عليه السّلام گفت : آيا كسى هست كه مرا به خانه او راهنمايى كند ؟ مردم گفتند : اين دختر وى راحيل است كه از عقب گوسفندان به اين سمت مىآيد . يعقوب به پشت سر گوسفندان نظر افكند و دوشيزه‌اى خوش‌سيما و با هيكلى موزون را ديد . قلب يعقوب از ديدن راحيل به شدت تپيد و لكنت در زبان خود احساس كرد ، ولى با نيروى اراده پراكندگى روح خود را بر طرف ساخت و حلم و عقل خويش را فراهم گرداند و آهسته به سوى آن دختر گام برداشت و گفت : بين من و تو خويشاوندى نزديك و ارتباطى محكم است ، زيرا من از همان درختى هستم كه بر تو سايه افكنده و از همان چشمه‌اى هستم كه تو از آن جارى گشته‌اى ! من يعقوب پسر اسحاق پيغمبرم و مادرم رفقه دختر جد تو بتوئيل است . من از سرزمين كنعان آمده‌ام بيابان سوزان و صحراى تفتيده را با مشقت فراوان پيموده‌ام . تمام مشكلات را تحمل كرده‌ام تا براى امر مهمى بالابان ديدار كنم .\r\nراحيل با اشتياق سخنان شيرين او را شنيد و همراه او روانه منزل شد . يعقوب عليه السّلام در بين راه در قلب خود اضطراب شديدى احساس كرد ، گويا پرنده‌اى از قلبش به پرواز درآمده است . آيا اين حالت فوق العاده بخاطر ديدن دوشيزه‌اى است كه آرزو و اميد او و نويدى است كه پدرش به او داده و تعبير خوابى است كه در صحرا ديده است ؟ و يا طپش قلب او بخاطر اين است كه در غربت قصد انجام امر مهمى را دارد و از عواقب آن مضطرب است ؟\r\nشايد هر دو عامل يعنى تحقق آرزو ، نويد پدر و تعبير خواب خويش و اضطراب از\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nشروع كارى مهم در ايجاد هيجان روحى او شريك و مؤثر باشند ولى او هيچگاه خود را فراموش نكرد و در هر حال زمام روح و تمالك نفس خويش را در دست داشت و اعصاب خود را كنترل مىكرد . يعقوب عليه السّلام با گامهاى آهسته و روحى مطمئن به حضور لابان درآمد . لابان به محض مشاهده يعقوب ، دست در آغوش او انداخت و مدتى آنها در آغوش يكديگر اشك شوق ريختند و پس از اين ملاقات ، او يعقوب را در نهايت مهر و محبت و عزت ، جايگاهى بلند و مقامى رفيع بخشيد .\r\n\r\nازدواج يعقوب عليه السّلام\r\nيعقوب عليه السّلام سفارش پدر را به دايى خويش رساند و آرزوى دامادى خود را به او اطلاع داد و گفت : راحيل را ديده‌ام ، او در قلب من جايى براى خود باز كرده است .\r\nاميد من اين است كه با او ازدواج كنم و رابطهء شايستهء خويشاوندى خود را با لابان احياء كنم .\r\nلابان به يعقوب گفت : به ديده منت درخواست تو را انجام مىدهم و براى تحقق آرزوهاى تو تلاش مىكنم ، اما شرط ازدواج با دختر من اين است كه هفت سال براى من چوپانى كنى ، تا اين مدت مهر دختر من باشد ، تو در طول اين هفت سال تحت حمايت من بسر مىبرى و از مهر و محبت من برخوردارى .\r\nيعقوب عليه السّلام شرط چوپانى را پذيرفت و به گوسفندچرانى مشغول شد و گذشت ايام ، آرزوهاى شيرين او را پرورش مىداد و نور اميد همواره دل او را روشن و منور مىساخت .\r\nراحيل كوچكترين دختر لابان بود و ليّا از جهت سن بزرگتر از خواهر خود راحيل بود ولى از جهت زيبايى اندام و سيماى نيكو شايد بعد از خواهرش قرار مىگرفت .\r\nلابان قصد نداشت و معمول هم نبود كه دختر كوچكتر را قبل از دختر بزرگتر شوهر دهند ، ولى با مشاهده دلباختگى و شيفتگى يعقوب نتوانست جواب رد به او بدهد ، لذا براى حل اين مشكل تصميم گرفت كه هر دو خواهر را به يعقوب جوان بدهد . زيرا يعقوب شايسته اين لطف بود و در دين يعقوب و عقايد ايشان ، مانعى براى اين‌گونه\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nازدواج وجود نداشت .\r\nآنگاه كه مدت كارگرى يعقوب ( هفت سال ) به پايان رسيد و زمان ازدواج او فرا رسيد ، تصميم گرفت به زندگى خود سروسامانى بدهد لذا از لابان خواست كه به وعده خود وفا كند و شرط خود را انجام دهد .\r\nلابان به يعقوب گفت : فرزند عزيزم ، عواطف پدرى و آيين اين شهر اجازه نمىدهد كه دختر كوچك قبل از دختر بزرگ ازدواج كند . اين ليا دختر بزرگم را اگر چه از لحاظ جمال و زيبايى به پاى راحيل نمىرسد ، اما از جهت عقل و هوش همانند او است . در مقابل كارى كه انجام داده‌اى او را اختيار كن و مطمئن باش كه او همسر شايسته‌اى خواهد بود و اگر راحيل را هم مىخواهى بايد هفت سال ديگر چوپانى كنى و مهر ديگرى بپردازى تا از راحيل عزيز و زيبا نيز كامروا شوى .\r\nيعقوب عليه السّلام كه پيغمبر شايستهء خدا بود ، نتوانست خواهش دايى خود را رد كند و لطف و احسان او را فراموش كند ، زيرا لابان بود كه قدوم يعقوب را گرامى داشت و او را در احسان و انعام خود غرق ساخت و براى دامادى خويش برگزيد ، لذا شرط لابان را پذيرفت و ابتدا با ليا ازدواج كرد و به كار خود مشغول شد تا هفت سال ديگر به پايان رسيد و سپس با راحيل نيز ازدواج نمود .\r\nلابان به هريك از دختران خويش كنيزى داد كه مشغول خدمت دختران خود و حفظ زندگى آنان گردند ولى اين دو خواهر كنيزان خويش را از روى مهربانى و جلب عواطف يعقوب به او بخشيدند . خدا از ليا و راحيل و آن دو كنيز ، دوازده پسر به يعقوب عطا نمود كه اسباط بنى اسرائيل ناميده شدند . « 1 »\r\n\r\n\r\n","description":"","footnote":"\r\n( 1 ) . نام دوازده فرزند يعقوب عبارت است از « رابين ، شمعون ، لاوى ، يهودا ، يساكر و زابليون » اين شش پسر از ليا متولد شدند . « يوسف و بنيامين » از راحيل بوجود آمدند و « دان و نفتالى از بلهه كنيز راحيل و « جاد و أشير » كه مادر اين دو زلفه كنيز ليا بود . همهء اين پسرها در « فدان آرام » به دنيا آمدند ، جز بنيامين كه در سرزمين كنعان متولد شد ( البداية و النهايه 1 - 195 ) .\r\n","page_name":" 117 ","page_number":117},
  {"content":"\r\n . \r\n","description":"","footnote":"","page_name":" 118 ","page_number":118},
  {"content":"\r\n\r\n\r\nحضرت يوسف عليه السّلام « * »\r\n\r\nخواب يوسف\r\nصبح طلوع كرد و خورشيد درخشان ، چتر منور خود را بر موجودات جهان گشود و يوسف بعد از رؤياى شيرينى كه در خواب ديده بود از جا برخاست . به سرعت خود را آماده كرد و با چهره‌اى خندان و شاداب درحالىكه از شدت خوشحالى و خنده ، دندانهايش آشكار بود به سوى پدر شتافت .\r\nيوسف گفت : پدرجان ديشب در خواب ، رؤياى جالبى ديدم كه روح مرا شاد و دلم را خشنود ساخته است : « ديشب خواب ديدم يازده ستاره و خورشيد و ماه همه بر من سجده مىكنند » . « 1 »\r\nچهره يعقوب عليه السّلام شكفت و پيشانى او از خوشحالى درخشيد و نور خرسندى در ميان چشمانش هويدا گشت و سپس گفت : اى نور ديدهء من ، خوابى كه تو ديده‌اى از رؤياهاى صادق است و برترى تو را كه من پيش‌بينى مىكردم تأييد مىكند و آن\r\n\r\n\r\n","description":"","footnote":"\r\n( * ) . داستان يوسف عليه السّلام از آيات زير اقتباس گرديده است : سوره يوسف ، آيات : 3 تا 104 ؛ سورهء مؤمن ، آيه : 34 .\r\nيوسف مدت صد و ده سال زندگى كرد و به روايتى پس از وفات بدنش را موميايى كردند و در تابوتى قرار دادند مدفن وى را عده‌اى شهر جدون و عده‌اى نابلس مىدانند .\r\n( 1 ) . سوره يوسف ، آيه : 3 ؛  « رَأَيْتُ أَحَدَ عَشَرَ كَوْكَباً . . . » \r\n","page_name":" 119 ","page_number":119},
  {"content":"\r\n\r\nسعادتى كه من براى تو اميد و آرزوى آن را داشتم ، در اين خواب آشكار است .\r\nفرزندم ! اين خواب بشارتى است به آن امتيازات علمى كه از طرف خداوند به تو عنايت مىشود ؛ نشانه‌اى است از نعمتى كه خدا همانند پدرانت ابراهيم و اسحاق به تو ارزانى خواهد داشت و از آن نعمتها تو را نيز بهره‌مند خواهد ساخت ، ولى اين خواب را براى برادرانت نقل نكن ، زيرا تو حسادت آنان را از امتيازاتى كه به تو و برادرت بنيامين داده‌ام ، ديده‌اى و ناراحتى ايشان را از احترام خاصى كه به شما مىگذارم مشاهده كرده‌اى ! برادرانت اكنون دربارهء شما باهم آهسته سخن مىگويند ولى ضررشان براى شما بيش از كنايه و طعنه نيست ، ولى اگر خواب خود را براى آنان نقل كنى ممكن است كه آتش كينهء آنان شعله‌ور و خشم درونى ايشان آشكار شود و نقشهء خطرناكى براى تو و برادرت طرح كنند ، آنگاه دامهاى مكر خود را مىگسترانند تا شما را به دام اندازند و بىترديد شيطان نيز به كمكشان مىشتابد و تصميم آنان را در اين امر تأييد و تقويت مىنمايد .\r\nيوسف در آن هنگام جوانى نوخاسته و نورانى و خوش‌سيما بود و اندامى موزون و دلربا داشت ، راحيل مادر او درگذشته است « 1 » و يوسف عليه السّلام و بنيامين را در سنين هجده سالگى كه نياز فراوانى به قلب مهربان و سينهء رئوف مادر دارند ، تنها گذاشته و در زير خاك آرميده است .\r\nاز اين جهت كه مادر اين دو فرزند در قيد حيات نيست ، يعقوب عليه السّلام آن دو را نسبت به ديگر فرزندان بيشتر دوست داشته و مورد شفقت و مهربانى خاص خود قرار مىدهد و اين خواب صادق به شدت دوستى و علاقه يعقوب افزود . اين تشديد محبت يعقوب ، از نظر برادران يوسف و بنيامين مخفى نماند و با آن‌همه كتمان محبت مضاعف و اظهار دوستى مساوى بين برادران ، باز حقيقت روشن گشت و به قول شاعر :\r\n\r\n\r\n","description":"","footnote":"\r\n( 1 ) . بعضى گفته‌اند كه ظاهر قرآن ( و رفع ابويه على العرش ) در آخر داستان يوسف كه صريحا مىگويد پدر و مادر يوسف روى تخت سلطنتى او رفتند دليل بر اين است كه مادر يوسف فوت نكرده بوده ولى بعضى ديگر گفته‌اند مقصود از پدر و مادر ، پدر و خالهء او است .\r\n","page_name":" 120 ","page_number":120},
  {"content":"\r\n\r\n دلايل العشق لا تخفى على احد * كحامل المسك لا يخلو من العبق « 1 » \r\n\r\nمشورت برادران يوسف عليه السّلام\r\nبالاخره آتش حسد برادران زبانه كشيد و كينه يوسف و بنيامين را به دل گرفتند ، حسادتشان جوشيد ، كينه‌هايشان خروشيد و در محلى جمع شدند تا با يكديگر به مشورت و تبادل نظر بپردازند و نقشهء مشتركى عليه آن دو طرح نمايند .\r\nيكى از برادران گفت : مگر نمىبينيد كه يوسف و برادر او پيش پدر از ما محبوب‌ترند ؟ ! مگر نمىبينيد كه به يعقوب از ما نزديكترند ؟ ! من نمىدانم چه چيزى بين ما و قلب او فاصله انداخته ؟ ! و چه چيزى ارزش ما را در نظر يعقوب كاسته است ؟\r\nمگر ما از يوسف و برادرش بزرگتر نيستيم ؟ ! مگر ما از جهت نيروى بدنى و تجربه برتر از اين دو برادر نيستيم ؟ مگر ما در راه مصالح پدر و خدمت وى كوشش و از منافع وى حفاظت نمىكنيم ؟ !\r\nبه چه علت يعقوب ، اين دو برادر را بر ما ترجيح و برترى داده و ما را كنار گذاشته است ؟ آيا آنان به شرافتى اختصاص دارند و ما بر اين شرافت و مزيت آگاه نيستيم ؟\r\nشايد از جهت آن است كه مادرشان راحيل را بيش از مادران ما دوست مىداشت ، ولى گناه فرزندان چيست ؟ اگر چنين باشد در اين صورت او به‌طور آشكار ، حق را زير پا مىگذارد و در گمراهى و جورى آشكار بسر مىبرد .\r\nبرادر ديگر گفت : دوستى يوسف و بنيامين در قلب يعقوب همانند انگشتانى كه در دست مىرويد ، رشد كرده است و حتى اگر ما علت اين دوستى و مهر و محبت را سؤال و به يعقوب اعتراض كنيم ، نتيجه‌اى نمىگيريم و سودى نخواهيم برد . زيرا دوستى بر قلبها حاكم است و نمىتوان مانع آن شد و در جايى كه عشق و علاقه قلبى حاكم باشد ، حديث عقل مانند فرمان حاكم معزول است . زيرا دوستى عاطفه‌اى است كه مىتواند بر عقل نيز حكومت كند .\r\n\r\n\r\n","description":"","footnote":"\r\n( 1 ) . دليل عشق مانند شخصى كه بوى خوش دارد بر كسى مخفى نيست .\r\n","page_name":" 121 ","page_number":121},
  {"content":"\r\n\r\n[ تصوير 
  ] مدفن راحيل ( مادر يوسف ) در بيت لحم واقع در جنوب بيت المقدس\r\nبنابراين تا يوسف زنده است و در جمع ما وجود دارد ، او و برادرش در قلب پدر جاى دارند و هر روز آنها بين قلب پدر و ما حجابهاى تيرهء بيشترى ايجاد مىكنند .\r\nشفاى اين درد كه قلب ما را مىآزارد و اضطراب و تشويش خاطر ما را فراهم ساخته است ، اين است كه در كمين او بنشينيم و خونش را بريزيم ، او را بكشيم و آثارش را محو كنيم و يا اينكه او را در بيابانى دور از آب و آبادى رها كنيم تا حيوانات بيابان او را بدرند و يا رملهاى صحرا او را در زير خود دفن نمايند .\r\nپس از مرگ يوسف فاصلهء كنونى ما و پدرمان كمتر مىگردد و اين شكاف عميق پر مىشود و ما به قلب پدر نزديك مىگرديم و محروميتهاى خود را از مهر و محبت پدر جبران مىنماييم . سپس از گناه خويش توبه مىكنيم و پس از آن قومى رستگار و شايسته خواهيم بود .\r\nيهودا كه در فكر با تدبيرتر و در حلم برتر از همهء آنان بود گفت : ما فرزندان\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nيعقوب پيغمبر و بازماندگان ابراهيم خليليم ، ما عقل و دين داريم . كشتن مورد تأييد عقل نيست و دين نيز آن را منع مىنمايد . يوسف جوانى است كه دامنش از گناه پاك است و جرمى را مرتكب نگرديده و دست به كار ناشايستى نزده است .\r\nاگر شما تصميم قطعى داريد كه به‌طور دسته‌جمعى او را از صحنه زندگى بيرون برانيد ، چاه بيت المقدس جاى مناسبى است . رهگذران شب و روز از اين منزلگاه در گذرند ، شما يوسف را در اين چاه بيندازيد تا قافله‌اى كه از اين سرزمين عبور مىكند او را بگيرد و به هر كجا مىخواهد ببرد . بدين طريق ما به مقصود خود رسيده‌ايم ، يوسف را از خود رانده‌ايم و از ننگ و عار و گناه كشتن او نيز نجات يافته‌ايم . برادران رأى يهودا را پذيرفتند و شب‌هنگام بر اجراى آن تصميم گرفتند تا نقشهء خود را عملى سازند .\r\n\r\nاجراى نقشه عليه يوسف عليه السّلام\r\nآنگاه كه صبح طلوع كرد برادران يوسف نزد پدر رفتند ، هواى نفس ، مكر و خدعه را بر ايشان زينت مىداد و شيطان هم پيوسته آنان را وسوسه مىكرد . فرزندان يعقوب به پدر گفتند : اى پدرجان : يوسف برادر و پارهء تن ماست ، چرا ما را امين يوسف نمىدانى ؟ ! ما همه فرزندان توييم . مهر تو بر سر همه ما سايه افكنده و رشتهء حب تو ، ما را به هم پيوسته است .\r\nآيا اجازه مىدهى كه فردا يوسف را براى گردش ، همراه خود به بيرون شهر ببريم تا در خارج شهر از آسمان صاف ، خورشيد درخشان ، كشتزارهاى زيبا و سايه مصفا لذت ببرد و هنگامى كه ما گوسفندان خود را مىچرانيم و زمين مزرعه را اصلاح مىكنيم ، يوسف نيز بازى و جست‌وخيز نمايد ، و آخر روز با بدن سالم و روح با نشاط بازگردد .\r\nپدرجان : اگر يوسف را به همراه ما بفرستى همچون چشمان خود او را محافظت مىكنيم ، او را با جان و دل مراقبت مىكنيم و از بذل جان خود در راه حفظ او دريغى نداريم .\r\nيعقوب كه از آينده بيم داشت و از وقوع حادثهء تلخى در هراس بود گفت : اگر\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nيوسف از جلو چشم و قلب من دور گردد ، غم و غصه مرا فرامىگيرد . من نمىتوانم يوسف را از آغوش مهر و سايهء محافظت خود دور ببينم . من مىترسم شما يوسف را ببريد و از او غافل شويد و گرگ از اين فرصت استفاده كند ، به او حمله كند و او را از بين ببرد . در اين صورت است كه براى من اندوهى ابدى ، قلبى سوزان و چشمى گريان به يادگار خواهيد گذاشت .\r\nبرادران يوسف گفتند : آيا چنين چيزى ممكن است ؟ ما جوانانى نيرومند و قوى هستيم . اگر چنين پيشامدى اتفاق افتاد ، يقينا ما مردمى زيانكار خواهيم بود .\r\nيعقوب گفت : در صورتى كه با جان و دل از او مراقبت و همچون چشمهاى خويش از او محافظت نماييد ، در بردن او اجازه داريد و خدا در اين امر بر شما احاطه دارد .\r\n\r\nپيراهن خون‌آلود\r\nبا طلوع خورشيد ، برادران يوسف او را به همراه خود روان كردند . آنها راه چاه را پيش گرفتند و هنوز به چاه نرسيده بودند كه از مقصد خود پرده برداشتند و كينه ديرينهء آنان آشكار گشت . دلهايشان سخت و قلبهايشان سياه شد . پيراهن يوسف را از تنش خارج كردند و او را به چاه انداختند تا دست تقدير ، سرنوشت او را تعيين كند و در اين حال ناله و زارى يوسف و اشكهاى روان او در دل برادران ترحمى ايجاد نكرد .\r\nبرادران يوسف فكر كردند ، با انداختن يوسف به چاه مشكلات روانى خود را درمان مىكنند و آتش حسد و كينه‌هايشان خاموش مىشود و از اين پس قلب پدرشان به مهر و محبت آنان اختصاص خواهد داشت و نظر يعقوب تنها متوجه ايشان خواهد بود .\r\nبرادران يوسف گمان كردند كه با گذشت ايام ، يوسف فراموش مىشود و دوستى آنان جاى عشق يوسف را در قلب يعقوب پر مىكند ، ولى دست تقدير مكر و حيله برادران يوسف را خنثى و نقشه‌هاى آنان را برآب مىكند و سرانجام همان خواست خداست كه به وقوع مىپيوندد .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nآنگاه كه خورشيد عالمتاب انوار طلايى خود را از روى زمين جمع كرد و تاريكى همه جا را فراگرفت ، برادران يوسف با ظاهرى غمگين و افسرده نزد پدر آمدند و با مكر و حيله شروع به صحنه‌سازى كردند ، به دروغ‌گويى و گريه‌هاى ساختگى متوسل شدند .\r\nبرادران يوسف فكر مىكردند مكر و حيله و صحنه‌سازى آنها مىتواند ادعايشان را اثبات كند . لذا پيراهن يوسف را به خون آغشته كردند ، با اين تصور كه اين پيراهن خون‌آلود مىتواند دليلى بر صحت ادعاى ايشان باشد .\r\nآنها به پدر گفتند : پدرجان ! آنچه كه از آن مىترسيدى و بيم داشتى واقع شد . زمانى كه ما يوسف را پيش اثاثيه خود گذاشتيم و جهت انجام مسابقه به كنارى رفتيم و گمان نمىكرديم كه گرگ قصد يوسف را كند و به فكر آزار او باشد ، ولى گرگ يوسف را تنها يافت و به او حمله كرد و وى را به قتل رسانيد و او را خورد . كشته شدن يوسف اندوهى جاودان و ديده‌اى گريان براى ما باقى گذاشت و قلب ما را به درد آورد .\r\nاكنون اين اشكهاى ما است كه بيرون مىجهد و اين پيراهن خون‌آلود يوسف است ، اگرچه ما راست مىگوييم ولى گمان نمىكنيم كه به صدق گفتار ما يقين پيدا كنى .\r\nيعقوب عليه السّلام كه حيله و مكر آنان را دريافته و بابصيرت وافر نقشهء آنان را درك كرده بود و مىدانست كه خدا براى يوسف هدفى دارد و تقدير الهى به زودى در مورد او جارى مىشود . به آنان گفت : جهالت و هواى نفس بر عقل شما غلبه كرد و حسادت ، شما را به گناه واداشت ، ولى من صبر و استقامت پيشه مىكنم تا حقيقت امر روشن و عاقبت نقشهء شما آشكار شود و از خدا بر آنچه مىگوييد ، مدد و استعانت مىطلبم .\r\n\r\nيوسف عليه السّلام در چاه « * »\r\nاكنون تاريكى چاه يوسف را دربرگرفته است . سكوت و وحشت مرگبار چاه ، يوسف را دچار هراس كرده است . سختى جانكاهى متوجه اين جوان معصوم شده تا\r\n\r\n\r\n","description":"","footnote":"\r\n( * ) . برادران يوسف كه قصد كشتن او را نداشتند و يا حد اقل حاضر نبودند كه اين كار را به دست خود انجام دهند ، يوسف را در غيابهء چاه انداختند ( غيابهء چاه ، فضاى وسيعترى از دهانهء چاه است كه در بالاى سطح آب ايجاد مىكنند تا به سهولت آب از چاه بردارند . ) تا شايد رهگذران او را با خود ببرند .\r\n","page_name":" 125 ","page_number":125},
  {"content":"\r\n\r\nاو را آزمايش كند ، زيرا خدا بندگان مخلص خود را با انواع مصائب آزمايش و با اقسام دردها و مشكلات امتحان مىكند ، تا قدرت تحمل ايشان در مقابل امور مهم و مسئوليتهاى خطيرى كه متوجهشان مىگردد ، بيشتر شود .\r\nو براستى كه مصيبت يوسف آزمايشى جانكاه و طاقت‌فرسا بود و دشوارتر از اين حادثه متصور نيست ، به علاوه اگر چنين پيشامدى بر شخصى دنياديده و سرد و گرم چشيده وارد مىشد كمتر احساس ناراحتى مىكرد و تحمل آن تا اين حد مشكل نبود ، چون باتجربه و سوابق قبلى مىدانست چه تدبيرى اتخاذ كند و در اين حال وضع خود را چگونه اداره نمايد ؟ ولى يوسف ، نوجوانى است نازپرورده و سرد و گرم دنيا نچشيده و هيچ تجربه‌اى در اين شرايط دشوار ندارد .\r\nدردناكتر اينكه ، اگر يوسف عليه السّلام گناه يا معصيتى را مرتكب شده بود در برخورد با اين مصيبت كمتر رنج مىديد و بهتر آن را تحمل مىكرد ، زيرا شايستهء اين رنج و سزاوار اين عذاب بود ، ولى وجود يوسف از عيب مبرا و از هرگونه تهمت به دور است . يوسف از به دو كودكى اگرچه با سربلندى و اقتدار زندگى كرده است ، اما در هر حال تواضع و فروتنى خود را حفظ كرده و از مفاسد معروف و منكرات مشهور زمان خود دور بوده است .\r\nاز طرفى اگر مصيبت يوسف از طرف بيگانگان بر او وارد شده بود ، تحمل آن براى يوسف بسيار آسانتر مىنمود و ناراحتى و تأسف او بسيار كمتر از شرايط حال بود .\r\nولى يوسف از طرف برادران و فرزندان پدر خويش هدف بلا قرار گرفته است و به گفتهء شاعر :\r\n و لو به غير الماء حلقى شرق * كنت كالغصان بالماء اعتصارى « 1 » \r\nيوسف نظر به اطراف چاه مىاندازد اما جز آب راكد و بىصدا كه افكار پريشان و تصوير اندوهگين خود را در آن مىبيند ، چيز ديگرى نمىبيند و چون به طرف بالا نگاه مىكند ، در اين توده‌هاى متراكم هوا چيزى جز ظلمت و سكوت احساس نمىكند .\r\n\r\n\r\n","description":"","footnote":"\r\n( 1 ) . اگر گلويم با چيزى جز آب گرفته بود ( مانند كسى كه لقمه در گلويش گير كرده باشد ) با نوشيدن آب مجراى گلويم را باز مىكردم .\r\n","page_name":" 126 ","page_number":126},
  {"content":"\r\n\r\nراستى اينك افكار پريشان يوسف در كجا سير مىكند ؟ او چه چيزى را در خاطر تداعى مىكند ؟ شايد خاطرات صبحگاهان را به ياد مىآورد كه با لبخند محبت‌آميز پدر مواجه مىشد و يا شايد سخنان شيرين پدر را به ياد مىآورد كه هر شب هنگام خواب در كنار بسترش در گوش او زمزمه مىكرد و دلبستگى و تعلق خاطر خود را به او يادآور مىشد و به نصيحت او مىپرداخت و سپس حال پريشان و اندوهگين پدر را در غياب خود مجسم مىكرد .\r\nشايد تاريكى چاه ، يوسف عليه السّلام را به وحشت انداخته و تنگناى چاه او را ناراحت ساخته است . يوسف با شوق و حسرت آرزوى ديدار مجدد خورشيد و ماه را دارد و آسمان نيلگون و ستارگان انبوه را به خاطر مىآورد و به رونق روز و صفاى باغ و بوستان مىانديشد .\r\nاكنون يوسف گرسنه است و هر لحظه بر گرسنگى او افزوده مىشود ، چگونه گرسنگى خود را بر طرف كند ؟ ! و غذاى مورد نياز خود را از كجا بدست بياورد تا نيرو بگيرد و به حيات خويش ادامه دهد ؟ !\r\nقلب رئوف يوسف عليه السّلام تاب و طاقت اين افكار و انديشه‌هاى پريشان را ندارد و روح او سخت آزرده است . به قول شاعر :\r\n انّ البلاء يطاق غير مضاعف * فاذا تضاعف صار غير مطاق « 1 » \r\n\r\nقافله مصريان و نجات يوسف عليه السّلام از چاه\r\nگرچه يوسف عليه السّلام در قعر چاه گرفتار است ولى لطف و رحمت خداوند همواره يار و مددكار اوست . همان خدايى كه بدين‌وسيله او را مورد آزمايش قرار داده است ، به زودى قلب او را مطمئن و افكار پريشانش را آسوده مىسازد ، خدا به وسيله وحى يوسف را به صبر و بردبارى سفارش كرده و به وى مژده و بشارت داده كه به زودى تو را از تنگناى چاه نجات خواهم داد ، اندوه تو را بر طرف و پس از مدتى تو را بر برادرانت پيروز مىگردانم .\r\n\r\n\r\n","description":"","footnote":"\r\n( 1 ) . بلا تا حد معينى قابل تحمل است ، هرگاه افزايش يافت و دوچندان گرديد ، طاقت‌فرسا مىشود .\r\n","page_name":" 127 ","page_number":127},
  {"content":"\r\n\r\nدر اين هنگام غمهاى يوسف زدوده و روح پريشان وى آسوده گشت و به انتظار فرمان خدا نشست .\r\nطولى نكشيد كه صداهاى مبهم و درهمى به گوش يوسف رسيد كه تمام توجه او را به خود جلب كرد . يوسف گوشهاى خود را تيز كرد و دلش مىخواست تمام اعضا و جوارح او در گوش او متمركز مىشدند تا او حقيقت موضوع را بهتر دريابد .\r\nصداها بتدريج نزديك و واضح‌تر مىشوند و حكايت از حركت افراد و بانگ سگها دارد و اين نشانهء حركت قافله‌اى است كه به اين سمت مىآيد . تبسم اميد بر چهره يوسف عليه السّلام نمودار شد و دريافت كه هنگام نجاتش فرارسيده است .\r\nقافله نزديك چاه رحل اقامت افكند ، رئيس قافله با صداى بلندى فرياد برآورد :\r\nدلوها را در چاه بيندازيد و آب بيرون بياوريد تا عطش خود را بر طرف كنيم و به حيوانات خود آب بدهيم و ظرفهاى آب خود را پر كنيم زيرا سفر طولانى و سختى راه ما را خسته و رنجور ساخته است . اين صدا چون به گوش يوسف رسيد ، قلب او را خشنود كرد و مانند صداى آب گوارا بر قلب تشنه مؤثر افتاد .\r\nسقاى قافله دلو خويش را وارد چاه كرد ، يوسف از اين فرصت استفاده كرد و به دلو و ريسمان آويزان شد و بيرون آمد ، غلام چون ديد نوجوانى خوش‌سيما به ريسمان آويزان شده و از چاه بالا مىآيد ، فرياد زد و قافله را مژده و بشارت داد كه غلامى ماه‌منظر و نيكو صورت از چاه برآمد .\r\nمردان قافله گرد آمدند ، شور و هيجان و تعجب و حيرت آنان را احاطه كرده است ، پس از تبادل نظر و مشورت تصميم گرفتند يوسف را به عنوان غلام در بازار مصر بفروشند .\r\nبراستى اگر اهل قافله داراى قلب رئوف و بافضيلت اخلاق بودند مىتوانستند از وضع يوسف جويا شوند و او را به بستگانش بازگرداندند ولى ظاهرا افراد قافله نيز تنها به فكر سود و منافع مادى خود بوده‌اند و شايد هم خداوند براى تحقق مقدرات خود ، دل ايشان را از درك چنين مطلبى بازداشت .\r\nو سرانجام با رفع خستگى و كاهش رنج سفر بار ديگر قافله حركت خود را آغاز كرد و به زودى در مصر بار گرفتند .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nفروش يوسف عليه السّلام به عنوان برده\r\nكاروانيان يوسف آزاد و پيغمبر كريم خدا را در بازار برده‌فروشان عرضه و فورا او را به قيمت ناچيزى فروختند تا احدى متوجه ايشان نشود و از سر آنان آگاه نگردد .\r\nخدا دربارهء فروش يوسف مىگويد : « او را به درهمهايى معدود و بهايى اندك فروختند . » « 1 »\r\nدرصورتىكه اين انسان كريم و عظيم خداوند را اگر با خرمنى طلا و كوهى از گوهر مبادله مىكردند باز مغبون شده بودند .\r\nعزيز مصر و نخست‌وزير دربار كشور مصر كه قوطيفار نام داشت يوسف را خريد . او با مشاهدهء يوسف ، پاكى فطرت و شايستگى و اصالت او را از سيمايش خواند و به همسر خويش زليخا گفت : اين غلامى است كه آثار عظمت نژاد و فضيلت اخلاق از سيماى نورانيش هويداست . او يقينا از خانواده‌اى كريم برخوردار بوده است . او را عزيز و محترم بشمار و مواظب باش كه مانند ديگر غلامان با او رفتار نكنى ، من اميدوارم كه هرگاه به سن بلوغ رسيد و بزرگ شد از وجود او بهره‌مند شوم و يا او را به فرزندى انتخاب كنيم .\r\nيوسف عليه السّلام در خانه عزيز مصر با كمال جديت و امانت به كار پرداخت و آنان را مردمانى شايسته يافت .\r\n\r\nيوسف عليه السّلام و زليخا\r\nهنوز يوسف عليه السّلام از رنج به چاه افتادن نياسوده بود و در منزل عزيز مصر آثار خستگى و آزردگى گذشته از چهره‌اش پاك نشده بود كه خياط روزگار جامه محنت ديگرى بر اندامش دوخت تا با آزمونى جديد ، عزم او را در تقرب و توجه به خداوند استوارتر كند .\r\nاين‌بار دست روزگار ، مصيبت را از دريچهء زيبايى و حسن جمالش بر او وارد كرد و از جوانى و شادابى يوسف كه براى هركس سرمايه مباهات و كامرانى است براى او دردسر بزرگى فراهم كرد كه مدتها در دام آن گرفتار بود و به قول شاعر :\r\n\r\n\r\n","description":"","footnote":"\r\n( 1 ) . سوره يوسف ، آيه : 20  ( دَراهِمَ مَعْدُودَةٍ وَ كانُوا فِيهِ . . . ) \r\n","page_name":" 129 ","page_number":129},
  {"content":"\r\n\r\n و كم رمت قسمات الحسن صاحبها * و أتعبت قصبات السبق حاويها \r\n و زهرة الروض لو لا حسن رونقها * لها استطالت عليها كفّ جانيها « 1 » \r\nيوسف عليه السّلام در خانه عزيز مصر به كار خود مشغول شد و در فرصتهايى كه پيش مىآمد درايت ، دورانديشى ، امانت‌دارى و شايستگىهاى خود را آشكار مىساخت و بدين‌وسيله اعتماد عزيز را به خود جلب كرد و در سراى اختصاصى عزيز راه يافت .\r\nامانت‌دارى و پاكدامنى يوسف سبب شد كه در خانهء عزيز به محل اشراف و آزادگان دست يابد و در قلب عزيز ، مانند پسران نيك جاى خود را باز كرد .\r\nزمان سپرى مىشد و بهار عمر بر زيبايى و حسن جمال او مىافزود . به تدريج يوسف عليه السّلام لباس كودكى را افكند و خلعت جوانى پوشيد تا جايى كه فكر زليخا هم مشغول و متوجه او شد . زن عزيز صبح و شب مراقب يوسف بود ، در نشست و برخاست ، در خواب و بيدارى و به هنگام صرف غذا پيوسته حركات و سكنات او را زير نظر داشت .\r\nدر اين چشم‌چرانيها ، جمال پنهان يوسف و زيبايىهاى جسمى و روحى و تناسب‌اندام او بر زليخا آشكار شد و احساس كرد كه بذر مهر يوسف در اعماق قلبش جوانه زده و در فكر او ظاهر مىشود و آرزوى كام گرفتن از يوسف را در دل مىپروراند ، همان گونه كه هر زن جوان و خوش‌سيمايى به هنگام تنهايى آرزوهايى در سر مىپروراند ، ولى آيا ممكن است كه زن عزيز با آن مقام و مرتبه از يوسف كام دل بستاند .\r\nاو زن عزيز مصر است ، در كاخ حاكم مقامى دارد و عظمت شوهر او در مصر عظمت وى محسوب مىشود .\r\nبهترين كارى كه شايسته زليخا است اين است كه بر هواى نفس خود تسلط يابد و آرزوى دل را سركوب كند و ريشه‌هاى هوا و هوس را از روح خود بركند ، ولى زمانى كه دوباره يوسف را مىبيند قلبش متوجه و متمايل او مىگردد و مهر يوسف عليه السّلام در قلبش تقويت مىشود و به قول شاعر :\r\n\r\n\r\n","description":"","footnote":"\r\n( 1 ) . چه بسيار زيباييهايى كه صاحب خود را هدف تير قرار داده و برنده مسابقه را به سختى و تعب انداخته است * اگر غنچه بوستان رونق فراوانى نداشت ، دست جنايتكار به طرف آن دراز نمىشد ، تا آن را از حيات جدا سازد .\r\n","page_name":" 130 ","page_number":130},
  {"content":"\r\n\r\n و اشد ما لقيت من ألم الجوى * قرب الجيب و ما اليه وصول \r\n كالعيس فى البيداء يقتلها الظماء * و الماء فوق ظهورها محمول « 1 » \r\n\r\nمكر زليخا در جلب توجه يوسف عليه السّلام\r\nآنگاه كه آتش عشق در جان زليخا مشتعل شد و جسم او را رنجور ساخت ، انديشيد كه هواى نفس خويش را پاسخ گويد و با لباس فريب ، يوسف را به سمت خود جذب كند ولى درعين‌حال خود را ذليل و خوار نسازد و از تخت جلال فرود نيايد ، لذا دامهاى حليه را بر سر راه يوسف گسترد و با دلبرى و طنازى خود را بر يوسف عرضه داشت . شايد روح او را تسخير كند و هوا و هوس را در مغزش شعله‌ور سازد .\r\nگرچه زليخا با ايما و اشاره به فريب يوسف همت گماشت ولى يوسف از اشاره‌ها و كنايات وى چشم پوشيد و از زيبايىاندام و گرمى بازار جمال او صرف‌نظر كرد ، زيرا شخصيت يوسف شرف ، تقوى و پاكدامنى را از نياكان خود به ارث برده ، ميل به حرام نمىكند و متوجه گناه و معصيت نمىشود .\r\nاز طرفى عزيز مصر همواره كرامت يوسف را پاس و او را محترم مىداشت و با عزت با او رفتار مىكرد و او را امين منزل خويش مىدانست و يوسف عليه السّلام نمىتواند در چنين منزلى به او خيانت كند و با بىعفتى به همسر او نگاه كند .\r\nاما بىاعتنايى يوسف ، آتش هواى نفس زن را دامن مىزد و اعراض او ، عشق سوزانش را شعله‌ورتر مىساخت و ناچار آنچه با اشاره طلب مىكرد اين‌بار با بيانى صريح و آشكار طلبيد ، براى رسيدن به مقصود جرأت بيشترى پيدا كرد و قهر يوسف ، صبر و شكيبايى او را يكباره ربود و بىاعتنايى و نافرمانى يوسف براى او غير قابل تحمل شد .\r\nزليخا تصميم خود را گرفت و خويشتن را براى مقصودى كه داشت آماده ساخت .\r\nاو براى وصول به هدف نفسانى ، خود را از اوج عزت به زير آورد و لباس نياز و تضرع\r\n\r\n\r\n","description":"","footnote":"\r\n( 1 ) . شديدترين دردى كه من از عشق مىبرم ، نزديك بودن محبوب و دسترسى نداشتن به او است . * مانند شتر خاكسترى رنگى كه در بيابان از تشنگى جان مىدهد درحالىكه آب بر دوش خود حمل مىكند .\r\n","page_name":" 131 ","page_number":131},
  {"content":"\r\n\r\nبر تن كرد و از سر مكر و حيله يوسف را به خوابگاه خود خواند ، يوسف عليه السّلام هم مانند خدمتگزاران و از سر اطاعت و طبق معمول براى انجام فرمان نزد او شتافت ، اما زن بلافاصله پرده‌ها را كشيد و درهاى اطاق را بست و گفت : من مهياى پذيرايى تو هستم و جان و تن من در گروه اشاره توست .\r\nگرچه يوسف عليه السّلام با اندامى متناسب و باطراوت و در بهار جوانى به‌سر مىبرد ولى چون از سينه حكمت شير مكيده و در بستر نبوت رشد كرده و خداوند براى رسالت خويش او را برگزيده بود ، در قلب او جز عشق و حب خداوند جايى براى عشق ديگرى و پيروى از هواى نفس وجود نداشت و اين‌گونه مكارى و طنازىها نمىتوانست او را اسير خود سازد .\r\nيوسف عليه السّلام در مقابل اظهار تمايل زليخا گفت : معاذ اللّه كه من ارادهء تو را پاسخ گويم و تسليم خواست تو گردم ، غير ممكن است كه من به مولاى خود ، عزيز خيانت كنم زيرا مولاى من مرا عزت و كرامت بخشيده و حضور مرا گرامى داشته ، من نمىتوانم نعمتهاى او را ناديده بگيرم و احسان وى را منكر شوم .\r\nاگرچه درها را بسته‌اى و پرده‌ها را آويخته‌اى اما خداى يكتا از نيت چشمها و اميالى كه در دلها وجود دارد ، آگاه است . غير ممكن است كه من دستور نفس را براى انجام معصيت بپذيرم و يا اينكه قلب خود را بر آنچه مورد غضب او است آماده سازم ، زيرا ستمگران رستگار نمىشوند .\r\n\r\nانتقام زليخا از يوسف عليه السّلام\r\nزليخا با آن جلال و عظمت و با آن جمال و زيبايى ، يكى از خادمين خود را به كاميابى مىخواند ، ولى او امتناع مىكند و خواست او را اجابت نمىكند در صورتى كه اين زن بانوى كاخ است . خانمى است كه خدمتگزاران و زيردستان با افتخار دستورش را اجرا مىكنند ، لذا اين نافرمانى يوسف براى زليخا بسيار گران و ذلت و خوارى آن براى او ناگوار و غير قابل تحمل است .\r\nزليخا غضبناك شد و شكست و ناكامى وى در ميدان عشق او را به انتقام واداشت و\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nتصميم گرفت با مكر و حيله يوسف را گرفتار كند و به خاطر عزت بربادرفته‌اش از او انتقام گيرد .\r\nدر مقابل نقشه‌هاى زن ، يوسف عليه السّلام نيز تصميم گرفت كه بدى را با بدى مكافات كند و هر حيله‌اى را با مكرى پاسخ دهد ، ولى نور نبوت در قلب يوسف درخشيد و برهان الهى در روحش تجلى كرد و به او وحى شد : فرار بهتر از مبارزه و مسالمت بهتر از حمله است !\r\nيوسف عليه السّلام وحى پروردگار خويش را دريافت و در پيروى از آن به سوى درب شتافت ولى زليخا نيز براى گرفتن گريبان او به دنبالش دويد و به هنگام فرار ، پيراهن يوسف را از عقب گرفت و به سوى خود كشانيد ، در اين گيرودار و در اين كشمكش ناگهان عزيز از در وارد شد و يوسف را در حالى ديد كه پيراهن او پاره شده و در كنارى ايستاده است .\r\nوضع آشفته منزل زمينه ايجاد شك و شبهه و تهمت را آماده كرده بود ، زن ناچار به حيله‌گرى و مكر خود و يوسف به راستگويى و صراحت خويش پناه برد .\r\nزليخا با مظلوم‌نمايى گفت : اى عزيز ! يوسف رعايت تو را نكرده و حرمت همسر تو را حفظ ننموده ، او مىخواست دامن عصمت مرا آلوده كند ، او از من درخواست عمل ناشايستى كرد ، « كيفر آن‌كس كه حريم حرم تو را بشكند و به آن سوء قصد كند جز زندان و عذابى دردناك نيست . » « 1 »\r\nاكنون يوسف عليه السّلام در برابر فتنه ، پناهى جز صراحت در گفتار و اعتراف به واقع ندارد ، زيرا زليخا با دروغگويى و بهتان درصدد انتقام برآمده ؛ لذا يوسف گفت :\r\nحقيقت خلاف آن است كه بانوى حرم گفتند ، ايشان مرا به خود دعوت كرد و دامن پاك مرا به سوى خود كشاند و اين پيراهن من است كه بر صدق گفته‌ام گواهى مىدهد .\r\nهمان موقع كه عزيز مصر جريان يوسف و همسر خود را بررسى مىكرد ، پسر عموى زليخا كه مردى زيرك و هوشيار و دانا و بصير بود ، وارد شد و از تبادل كلمات داستان را فهميد و حقيقت قصه و واقع قضيه را دريافت و گفت : اگر پيراهن يوسف از\r\n\r\n\r\n","description":"","footnote":"\r\n( 1 ) . سوره يوسف ، آيه : 25  « ما جَزاءُ مَنْ أَرادَ بِأَهْلِكَ سُوءاً . . . » . \r\n","page_name":" 133 ","page_number":133},
  {"content":"\r\n\r\nپيش‌رو پاره شده بانو راست مىگويد و يوسف دروغگو است و اگر پيراهن او از پشت پاره شده زليخا دروغ مىگويد و يوسف حقيقت را گفته است .\r\nعزيز مصر چون ديد پيراهن يوسف از پشت سر پاره شد به حقيقت امر واقف شد و بىگناهى يوسف آشكار گرديد . عزيز به همسر خود نگاه كرد و گفت : اين حادثه از حيلهء زنان و مكر ايشان است ، از جرم خويش توبه كن كه تو از خطاكاران هستى !\r\nعزيز رو به يوسف كرد و گفت : زبانت را از بحث دربارهء اين ماجرا كنترل كن و بترس كه اين قضيه فاش گردد و بر سر زبانها جارى شود .\r\n\r\nزليخا در افكار عمومى\r\nداستان عشق زليخا و دلباختگى او در بين زنان قصر و مردم شهر انتشار يافت و همه مىگفتند همسر عزيز مصر ، شيفتهء غلام عبرانى خود شده و در كمند عشق او گرفتار گشته و در مقابل زيبايى او دل‌باخته است و خود را از اوج عزت و شوكت به زير آورده و يوسف را به كام گرفتن از خود دعوت كرده ولى يوسف دعوت او را رد كرده است .\r\nزليخا كه با فتنه‌گرى و مكارى به هدف خود نرسيد و زيبايى و ناز و كرشمه‌اش در يوسف كارگر نيفتاد ، يكباره مأيوس شد ، درحالىكه آتش سوزان عشق يوسف در درون او زبانه مىكشيد و اشك حسرت او را رسوا مىكرد و رنجورى و بيمارى پرده از رازش برمىداشت .\r\nاين مطالب در شهر منتشر و ورد زبانها شد و مورد تفسيرهاى مختلف قرار گرفت و بار ديگر به گوش زليخا رسيد و سخنانى كه زنان مصر در پيرامون موضوع بيان مىكردند و گاهى بر آن مىافزودند ، موجب سرزنش او مىشد .\r\nزليخا چاره‌اى جز اين نديد كه اين بحث را تمام كند و اين حربه برنده را از دست مخالفين خود بگيرد و حيلهء آنان را با حيلهء ديگرى تلافى كند . او براى اجراى نقشه خود ، زنان مصر را به ضيافت بزرگى دعوت كرد و براى هريك از آنها بالشهاى نرم و تختهايى راحت مهيا ساخت و لباسهاى گرانبهايى به آنان پوشانيد و آنان را غرق در نعمت ساخت .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nسپس دستور داد ميوه‌هاى لذيذ فراهم كردند و به دست هريك از ميهمانان كاردى داد و در اين حال به يوسف گفت : از ميان صف زنان عبور كن !\r\nيوسف عليه السّلام طبق دستور زليخا از اتاق مخصوص خود بيرون آمد و درحالىكه حياء حسن جمالش را زينت داده بود ، با اندام موزون و زيباى خود از ميان ميهمانان عبور كرد و مجلس را رونقى ديگر داد .\r\nزنان اشراف مصر يكباره جوانى را ديدند كه مانند جوانان ديگر نبود ! پيشانى او درخشان ، سيماى او نورانى ، اندامش متناسب ، برق صورتش دلربا و نيرومندى و جوانى از بازوانش آشكار و هيبت و جلال او بىنظير بود .\r\nزنان اشراف در وراى اين ظاهر جذاب متوجه عفت و پاكدامنى و شرم و حياى ستودنى يوسف شدند و در اين حال از خود بى خود شدند و كنترل خود را از دست دادند ، به حدى كه كاردها دست آنها را بريد و در آن حال مدهوش گفتند : حقا كه ، اندامى موزون دارد . « اين جوان از جنس بشر نيست ، او جز فرشتهء زيبايى و ملكهء حسن و جمال نمىتواند باشد . » « 1 »\r\n\r\nاعتراف زليخا\r\nدر اين حال زليخا با اظهار خرسندى شروع به كف زدن كرد ، گويا غم او بر طرف گشته و مكرش كارگر افتاده ، لذا رو به زنان مصر كرد و گفت : يوسفى كه مرا در شيفتگى او سرزنش مىكنيد و داستان مرا نقل مجالس خود كرده‌ايد اوست ، اينك اعصاب لرزان و دستهاى خون‌آلود خود را بنگريد و اين در حالى است كه شما تنها يك‌بار و مانند يك رهگذر او را ديده‌ايد . پس بىمورد مرا ملامت نكنيد . يوسف در خانهء من تربيت شده ، در مقابل چشم من رشد كرده ، در مقابل ديدگان من قد برافراشته است ، من او را در نشست و برخاست ، در بيدارى و خواب و در حركت و سكون ديده‌ام و شب و روز با او بوده‌ام ، پس چگونه ممكن است شيفتهء او نشوم . من خود را با تمام وجود و آنچه از زيبايى در خود داشتم ، بر او ظاهر و عرضه داشته‌ام ، ولى يوسف\r\n\r\n\r\n","description":"","footnote":"\r\n( 1 ) . سورهء يوسف ، آيه : 31  « ما هذا بَشَراً إِنْ هذا إِلَّا مَلَكٌ كَرِيمٌ » . \r\n","page_name":" 135 ","page_number":135},
  {"content":"\r\n\r\nاز سر عفت و پاكدامنى از من اعراض مىكند و كمترين تمايلى به من نشان نمىدهد ، زيرا روح آسمانى در نهاد يوسف تجلى دارد و عشق پروردگار ، مجالى براى غير در او باقى نمىگذارد .\r\nآيا اين زمامدار نيرومند را ما بايد بندهء فرمانبردار بناميم و زنى همچون من مقهور و ضعيف را خانم و مالك او بدانيم ؟\r\nاز شما چه پنهان ، من خويشتن را بر يوسف عرضه داشتم ، دل به او باختم ولى يوسف امتناع ورزيد و به من اعتنايى نكرد و از من صرف‌نظر كرد و روى گرداند .\r\nبه شما صريحا بگويم كه من طاقت دورى و بىاعتنايى او را ندارم . من نمىتوانم زمام دل خود را در كف بگيرم و خويشتن را حفظ نمايم . يوسف عنان دل مرا در دست گرفته ، قلب مرا اسير خود ساخته ، شب مرا طولانى كرده و خواب را از چشم من ربوده است .\r\nاكنون كه من خود را ذليل او ساخته‌ام و در نزد مردم رسوا گشته‌ام ، بايد يوسف كام مرا برآورد و اگر مخالفت كرد ، او را به تاريكىهاى زندان مىافكنم ، تا ظلمت زندان ، رونق جوانيش را از او بگيرد و يا جسم نازنين او را آزار و شكنجه مىدهم تا طراوت خود را از دست بدهد . يوسف در يكى از اين دو راه آزاد است كه آسانترين راه را انتخاب كند .\r\n\r\nيوسف عليه السّلام و مكر زنان دربار\r\nزنان اشراف زيبايى يوسف عليه السّلام ، جمال و رونق بازار و طراوت او را ديدند و سوز دل زليخا را نيز شنيدند ، آنها ديدند كه زليخا با آن مقام و عزت ، آرزوى يوسف را در سر مىپروراند و از طرفى تهديدهايش بر عليه يوسف را شنيدند ، لذا به جهت دلسوزى و يا خودشيرينى به زن عزيز حق دادند و براى چاره‌جويى نزد يوسف آمدند .\r\nيكى از زنان به يوسف عليه السّلام گفت : اى جوانمرد رشيد ! اين بىاعتنايى و خودخواهى و ناز و تعزز چيست ؟ !\r\nچرا از بانوى قصر رخ برمىتابى و او را مىآزارى ؟ ! مگر تو در سينه قلبى ندارى كه تسليم اين زن دلداده گردد ؟ ! براستى آيا تو چشمى ندارى كه اين همه حسن و زيبايى\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nو شوكت را ببيند ؟ جمالى كه سنگ و چوب را به حركت درمىآورد ، تو را با اين جوانى و شادابى تحريك نمىكند ! مگر تو دل ندارى و ميل به زنان در خود احساس نمىكنى ؟ و از زيبايى آنان لذت نمىبرى ؟ !\r\nديگرى گفت : از زيبايى و دلربايى زليخا هم كه بگذرى ، مگر تو مال و قدرت عزت و شوكت اين زن را نمىبينى ؟ ! مگر نمىدانى اگر خواهش او را پاسخ دهى و دل او را بدست آورى هرچه در اين قصر موجود است در اختيار تو قرار مىگيرد !\r\nزن سوم به يوسف عليه السّلام گفت : اگر نيازى به جمال او ندارى ، اگر طمعى به مال و مقام او ندارى ، آيا از خشم او و تهديد به زندان و وحشت و ظلمت آن نمىهراسى ؟ آيا از شكنجه و مدت نامعلوم حبس باكى ندارى ؟ !\r\nبهتر است كه از لجاجت خود دست بردارى تا از زيبايى و ثروت كه آرزوى هر جوان است ، برخوردار و از شر زندان و شكنجه نيز رها گردى .\r\n\r\nيوسف عليه السّلام در آرزوى زندان !\r\nزنان مصر اين سخنان فريبنده را گفتند و فكر مىكردند كه با اين سخنان دل يوسف را تسخير و هواى نفس او را تحريك نموده‌اند ، ولى يوسف بين نويد و تهديد مضطرب است ، بين وعده و وعيد و امتناع سرگردان است تا آنجا كه ترسيد وسوسهء شيطان ، جمال حقيقت را از نظرش پوشيده دارد .\r\nپس به درگاه خدا توسل جست و با تضرع به درگاه خدا ناله كرد تا ناراحتى او بر طرف گردد و فكر پليد زنان در او كارگر نيفتند . سپس يوسف گفت : پروردگارا ! همانا زندان تاريك با آن وحشت و ظلمت براى من راحت‌تر و دلپذيرتر از اسارت در مكر و حيله اين زنان و نبرد با آنها است .\r\nزيرا من در زندان بر بلاى تو صبر مىكنم و ايمانم به قضاء تو افزايش مىيابد و بر آنچه از امور كه بر مخلوق تو مخفى است مطلع مىگردم ، راه دعوت به توحيد و معرفت تو برايم گشوده مىشود و فرصتى براى تسبيح و ستايش تو بدست مىآورم .\r\nمن در زندان ، خود را براى اقامه حق و نصب ميزان و عدالت مهيا مىسازم تا آن\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nموقع كه طبق وعدهء خود به من نيرو و قدرت مىبخشى ، آماده باشم ، زيرا كه وعدهء تو حق و قولت صحيح است .\r\nبارخدايا ! اگر من در ميان اين زنان بمانم ، مرا با گفتار فتنه‌انگيز خود گرفتار مىسازند و زندگى بىارزش دنيا را براى من زينت مىدهند و من از هواى نفس خود مىترسم كه متمايل به آنان گردد و از شيطان بيم دارم كه مرا وسوسه و بر من غلبه كند و من به زنان متمايل گردم . « بارخدايا زندان براى من محبوب‌تر از آن است كه زنان مرا به سوى آن مىخوانند ، اگر حيلهء آنان را از من بازنگردانى ، متمايل به آنان مىشوم و از زمرهء نادانان مىگردم . » « 1 »\r\n\r\nآخرين حربهء زليخا !\r\nيوسف عليه السّلام از همه بلاها و دامهايى كه براى او گستردند و تهمتهاى ناروايى كه به او نسبت دادند با عزت نفس و دامن پاك بيرون آمد . گرچه زن عزيز ، در عرضه خود بر يوسف دلربايىها كرد ولى رنگ و نيرنگهاى او كوچكترين اثرى در جلب توجه يوسف نداشت ، بلكه بر بىاعتنايى و روىگردانى او افزود . تا در نهايت كار به جايى رسيد كه يوسف از ترس از خيانت به ولىنعمت خود به خدا پناه برد و از او در اين مبارزه مدد خواست .\r\nيوسف عليه السّلام حاضر نشد به سرور خود خيانت كند ، زليخا يوسف را به تجاوز به خويش متهم ساخت ، اما گواهى نزديكان او يوسف را تبرئه كرد و ادعاى او را باطل ساخت . سرانجام زنان اشراف مصر با مكر و حيله تصميم گرفتند يوسف را منحرف سازند ولى در عزم استوار او خللى وارد نشد ، تمام شواهد ، دليل بيگناهى يوسف و گواه پاكدامنى و امانت او بود و عزيز مصر نيز بر اين امر واقف و ذهن او از هر شبهه‌اى پاك بود ، ولى زليخا كه صبرش تمام و اميدش از يوسف قطع شده بود ، به شوهر خود پناه برد و چون اراده او را در دست داشت ، شكايت يوسف را نزد او برد و گفت :\r\nيوسف مرا در كار خود مفتضح و شرافت مرا به تهمت آلوده ساخت . بايد او را زندانى\r\n\r\n\r\n","description":"","footnote":"\r\n( 1 ) . سوره يوسف ، آيه : 33  « رَبِّ السِّجْنُ أَحَبُّ إِلَيَّ مِمَّا يَدْعُونَنِي إِلَيْهِ . . . » \r\n","page_name":" 138 ","page_number":138},
  {"content":"\r\n\r\nكنى و شرافت مرا بازگيرى و سوز دل مرا تسكين دهى .\r\nسرانجام با اصرار و پافشارى زليخا ، عزيز مصر خواهش او را پذيرفت و تسليم خواست وى شد و يوسف بيگناه را به زندان افكند . يوسف عليه السّلام با محنت ديگرى مواجه شد ولى با صبر بردباران و عزم مؤمنان آن را نيز پذيرفت .\r\n\r\nيوسف عليه السّلام در زندان\r\nيوسف بدون ارتكاب به هيچ خطا و گناهى زندانى شد ، اما همواره به عدل و داد الهى و فرج و گشايش در كار خود اميدوار بود ، لذا به راحتى خود را تسليم محيط سرد و تاريك زندان كرد .\r\nپيغمبر خدا و فرزند يعقوب با فكرى آزاد ، روحى خشنود و قلبى روشن وارد زندان شد ، زندان و تاريكى آن ، اسارت و غل و بندهايش در مقابل فتنه‌هايى كه براى او طرح كرده بودند ، و دامهايى كه براى اسارت او مهيا كرده بودند ، اهميتى نداشت .\r\nمگر زندان سبب نجات يوسف و دين و آيين او از تباهى و نابودى نشده بود ؟ مگر زندان ، يوسف را از فتنه‌اى كه براى تباهى اخلاق و آلودگى عصمت او طرح كرده بودند ، نجات نمىدهد ؟ پس يوسف از زندان و منع تردد با ديگران چه باك دارد ؟\r\nمگر نه اين است كه يوسف عليه السّلام در زندان ، با گروهى مجرم و جنايتكار محشور مىشود ؟ ! چنين پيشامدى براى او مغتنم است ، زيرا در آنجا به پند و اندرز و ارشاد و هدايت ايشان همت مىگمارد .\r\nشايد يوسف عليه السّلام شوكت خوى ستم را در ميان زندانيان بشكند و ريشه‌هاى فساد را در دل آنها بخشكاند و بدين ترتيب انسانيت از شر مفاسد پاك گردد و سنگينى جرم و گناه از دوش مجرمين برداشته شود .\r\nمگر در ميان زندانيان عده‌اى مظلوم ، غافل و بيچاره وجود ندارد ؟ ! اين موقعيت فرصت مغتنم و تصادف مطلوبى است كه يوسف در افكار و آرزو ، با آنان همراه گردد و در سختىها شريك غم و محنت آنها شود ، و بدين ترتيب زندان براى روح متعالى يوسف آسايش بيشترى مىآورد و وجدان او را آسوده و خشنود مىسازد .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nبعلاوه خدا به يوسف در برابر تحمل شدايد وعدهء پيغمبرى داده و آرزوى رسالت را در او پرورانده است . چه مقامى از اين بالاتر و چه عزتى از اين رفيع‌تر ، با اين اميد ، او چه باكى از زندان و شكنجه و قيدوبند دارد .\r\nسالهاى پىدرپى يوسف عليه السّلام در زندان ماند ، او در زندان به ديدار مريضان و همدردى با ضعيفان و نصيحت خيره‌سران مىپرداخت و گمراهان را ارشاد مىكرد .\r\nهر روز دفترى از علم و معرفت و خرد خود را بر آنها مىگشود . و از سرچشمهء علم و فضل خود ، آنان را سيراب مىساخت ، تا اينكه در اثر اخلاق و رفتار نيكوى او زندانيان نيز شيفته و علاقمند به او شدند و در تنهايى و ناراحتى به يوسف پناه مىبردند تا درد و اضطراب آنها را درمان كند .\r\nهمزمان با زندانى شدن يوسف عليه السّلام ، دو جوان ديگر از درباريان ، كه يكى ساقى و ديگرى انباردار او بود نيز به زندان افتادند . اين دو جوان نيز رنج زندان و ذلت اسارت را همراه يوسف چشيدند ، تا اينكه يك شب خوابى ديدند كه آنان را مضطرب كرد ، لذا با روحى افسرده و خاطرى آزرده نزد يوسف شتافتند تا از تعبير خواب خويش مطلع شوند و از او راهنمايى و مدد بگيرند .\r\nساقى گفت : من در رؤيا خود را در باغى از درخت مو ديدم كه اين درختها روى باغ را پوشانده بود ، در اين باغ زيبا و سبز گويا جام سلطان در دست من بود و من از انگورهاى باغ در آن جام مىفشردم .\r\nانباردار گفت : اما من ! گويا طبقى را روى سرم داشتم كه اقسام نانها و طعام داخل آن بود و دسته‌اى از پرندگان روى طبق نشستند و غذاها را ربوده و به مكان نامعلومى بردند . اينك با فضل و معرفت و تدبيرى كه در تو سراغ داريم ؛ آيا ما را از تعبير خواب خود آگاه مىسازى ؟ !\r\n\r\nيوسف عليه السّلام فرصت را غنيمت شمرد .\r\nاما قبل از آنكه دو جوان دربارى به يوسف عليه السّلام مراجعه كنند ، خدا يوسف را به رسالت فرمان داده بود و آنچه به او وعده داده بود به وى عطا كرد . خدا به يوسف\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nدستور داد كه وظيفه پدران خويش را در دعوت به توحيد و افروختن نور ايمان تعقيب كند . يوسف در محيط زندان به پيشرفت دعوت و نفوذ بيانش اميدوار بود . او در بين بيچارگانى كه فقر روحشان را صيقل داده و ستمديدگانى كه مظلوميت آنها را به خدا نزديك‌تر كرده زندگى مىكند و اين دو دسته از مردم ، براى پذيرش حق و هدايت و ارشاد استعداد بيشترى دارند .\r\nهمان‌طور كه يوسف عليه السّلام خود را براى تبليغ و ابلاغ دين توحيد آماده مىساخت ، ناگهان آن دو جوان براى تعبير خواب خود نزد يوسف آمدند . يوسف فرصت را غنيمت شمرد و از اين فرصت براى تبليغ دين خود بهره جست و زندانيان را مخاطب قرار داد و گفت : در وراء بتهايى كه مىپرستيد و به آنها تقرب مىجوييد ، خدايى وجود دارد كه به من وحى كرده شما را به سوى او راهنمايى و ارشاد كنم . به شما بگويم « رع » و « أبيس » « 1 » و هر مجسمه يا بت ديگر فقط مخلوق خيالات شما و پدرانتان هستند و شما براى پرستش و ستايش آنها هيچگونه دليل و برهانى نداريد . اگر مايليد دليلى بر صحت گفتار من بدست آوريد و برهانى براى صدق دعوت من پيدا كنيد ، به تعبير خواب اين دو جوان توجه كنيد ، اگر به حقيقت پيوست ، بدانيد كه من از عالم غيب وحى مىگيرم ، آنگاه گفت : يكى از اين دو جوان به زودى از زندان آزاد مىگردد و به شغل سابق خود گمارده و ساقى سلطان مىشود و بين وى و نديمان او قرار مىگيرد ، ولى جوان ديگر به زودى به دار آويخته مىشود و لاشخوران به سر و صورت او هجوم مىبرند . من اين تعبير را برحسب تعليم وحى بدست آوردم ، نه از راه غيبگويى و يا منجمى و امثال آن . آنچه گفتم از پروردگارم آموخته‌ام و من دين مردمى را كه به خداى يكتا ايمان نمىآورند و به رستاخيز كافر باشند ، قبول ندارم .\r\nيوسف عليه السّلام از صحت تعبير خود آگاه بود و يقين داشت پيشگويى او واقع مىگردد .\r\nازاين‌رو چون مىدانست ساقى آزاد مىشود به او گفت : چون از زندان خارج شدى و به كاخ سلطنتى و جايگاه خود بازگشتى ، به پادشاه بگو كه مظلومى بىگناه و متهمى بىتقصير در زندان تو در غل و زنجير بسر مىبرد .\r\n\r\n\r\n","description":"","footnote":"\r\n( 1 ) . رع ، علامتى از خورشيد و أبيس ، علامتى از گوساله بود كه خدايان قديم مصريان بودند .\r\n","page_name":" 141 ","page_number":141},
  {"content":"\r\n\r\nبه زودى صحت تعبير يوسف عليه السّلام عيان شد ، يكى از آن دو جوان نجات يافت و نفر دوم اعدام شد و چون ساقى سلطان به جايگاه خود بازگشت ، پيغام يوسف را فراموش كرد و شيطان ياد يوسف را از خاطر ساقى پاك كرد و يوسف پس از اين جريان نيز سالها در زندان بماند .\r\nپس از مدتى پادشاه مصر در خواب رؤيايى ديد كه او را در غم و اندوه و پريشانى خاطر فروبرد ، لذا انديشمندان دولت و بزرگان ملت خود را احضار و خواب خود را براى آنان بيان كرد .\r\nپادشاه مصر گفت : من در خواب ، هفت گاو چاق را ديدم كه هفت گاو لاغر را مىخورند ، هفت خوشهء گندم سبز و هفت خوشه خشك ، را در خواب مشاهده كردم . « 1 » سپس رو به بزرگان قوم كرد و تعبير و تأويل خواب را از آنان جويا شد .\r\nتمام دانشمندان مصر از تأويل و تعبير آن عاجز ماندند و گفتند : خواب شما از نوع خيالى و وهمى و از خوابهاى شوريده و شيطانى است و ما تأويل و تفسير اين‌گونه خوابها را نمىدانيم .\r\nاما اين خواب يك نفر فراموشكار را متوجه و بيدار ساخت تا خاطرات دور و روزگار گذشته‌اش را به ياد آورد . ساقى پادشاه تا اين جريان را شنيد و رغبت پادشاه را در تأويل اين خواب متوجه شد ، به ياد يوسف زندانى افتاد . به ياد آن مردى كه خواب او را تعبير كرد ، و صدق تعبيرش آشكار شد ولى از همان روز كه ساقى در درياى نعمت و رحمت غرق شد او را فراموش نموده بود .\r\nساقى گفت : اى پادشاه ! در زندان جوان بزرگوارى در بند است كه فكرش صحيح و رأيش آسمانى است ، با نور عقل خويش حوادثى غيبى را كشف مىكند و با تدبير نافذ خود به حقيقت واقف مىشود . موقعى كه خواب بر او عرضه مىشود ، آن را زير و رو و تجزيه و تحليل مىكند . پس از بررسيهاى كامل رأى مطمئن و تأويل صحيح خود را بيان مىنمايد . اگر مايليد او را نزد شما حاضر كنم .\r\nساقى به ديدار يوسف شتافت و ديد يوسف مانند همان روزهاى نخست همچنان\r\n\r\n\r\n","description":"","footnote":"\r\n( 1 ) . در ترجمه اين قسمت به مجمع البيان ، ج 5 صفحه 238 ، استناد شده است . مترجم .\r\n","page_name":" 142 ","page_number":142},
  {"content":"\r\n\r\nبردبار و صبور به امر به معروف و نهى از منكر و شب‌زنده‌دارى مشغول است .\r\nساقى به يوسف عليه السّلام گفت : اى مرد راستگو ! من براى كار مهمى نزد تو آمده‌ام كه اميدوارم تو را از زندان نجات بخشد و از اين سختى عافيت دهد . دربارهء اين خواب چه مىگويى ؟\r\nهفت گاو چاق را هفت گاو لاغر را خورده‌اند و هفت خوشهء سبز را ، هفت خوشهء خشك در خود حل كرده‌اند . شايد از سرچشمهء علم خود ، دلهايى كه تشنهء اين تعبير هستند سيراب و پريشانى افكار آنها را بر طرف سازى و پس از اين تعبير خواب ، مردم فضل فراوان و علم سرشار تو را درك كنند .\r\n\r\nيوسف عليه السّلام و تعبير خواب سلطان مصر\r\nكار يوسف تنها تعبير خواب نبود . او پيغمبرى مصلح بود كه خدا او را براى هدايت امور دنيا و آخرت و معاش و معاد مردم فرستاده است ، لذا هرگاه فرصتى به دست مىآورد ، آن را غنيمت مىشمرد و از آن طريق هدف خود را تعقيب و توحيد را تبليغ مىكرد . يوسف وقت مناسبى نمىيافت مگر اينكه از اين فرصتها كه شايسته دعوت و تبليغ است بهره‌بردارى كند .\r\nسالها قبل كه دو جوان زندانى ، از تعبير خواب خود سؤال كردند ، فرصتى براى ترويج يكتاپرستى و توبيخ بت و بت‌پرستى پيش آمد كه از آن به خوبى استفاده كرد و امروز سلطان مصر تعبير خواب خود را از يوسف مىخواهد ، يوسف كه به خوبى تعبير خواب او را مىداند ، درصدد استفاده از اين فرصت برمىآيد تا همراه تعبير خواب ، هدف اصلى خود را تعقيب كند و رسالت خود را به گوش مردم برساند .\r\nيوسف عليه السّلام در تعبير خواب سلطان چنين گفت : شما هفت سال نيكو در پيش داريد . در سبزترين سرزمين و آبادترين دشتها بسر مىبريد . باغهاى شما شكوفا و حبوبات شما افزون مىگردد ، زندگى شما خوش و مرفه مىشود و در آسايش كامل بسر خواهيد برد . سپس هفت سال سخت در پى آن مىآيد كه آرزوهاى شما برآورده نمىشود ، ابرهاى بدون باران بر سر شما مىآيند و برق آن كمتر به چشم مىخورد ، نيل\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nبه وعدهء خود وفا نمىكند و تشنگان خود را سيراب نمىكند . شما زمين را زير و رو مىكنيد ولى از منافع درون آن بهره‌اى نمىگيريد . كشتزارى را براى درو و حبوباتى را براى انبار كردن نمىيابيد و به مصيبتى آشكار و بلايى بزرگ مبتلا خواهيد شد .\r\nسپس بار ديگر روزگار بر وفق مراد شما شده و به شما روى مىآورد ، سيماى پيروزى به شما لبخند مىزند و گره مشكلات زندگى شما گشوده مىشود . آبادى و بركت بر شما سايه مىافكند و از محنت نجات مىيابيد و مفاسد اجتماعى محو مىگردند ، زمين به شما گندم و جو مىبخشد و شما استفاده مىكنيد . دانه‌هاى روغنى ، زيتون و كنجد شما مىرويند و شما روغن آن را مىگيريد و در غذاى خود از آن استفاده مىكنيد . تعبير خواب سلطان و آنچه من از طريق وحى كسب كردم ، چنين بود .\r\nدر تحقق آنچه من به شما خبر دادم ، ترديدى وجود ندارد . راه كار شما اين است كه در سالهاى فراوانى ، محصول خود را با خوشه بچينيد و در مخازن و منازل خود انبار كنيد تا سالم بماند و به قدر ضرورت مصرف كنيد تا بتوانيد در هفت سال سخت و خشكسالى ، مقاومت كنيد .\r\nهنگامى كه اين تعبير و تدبير به پادشاه رسيد و از اين پند و اندرز آگاه شد دريافت كه صاحب اين تعبير ، داراى عقل نافذ و فكرى سرشار است لذا يوسف عليه السّلام را احضار كرد تا حقيقت وجود او را بيشتر درك كند و از عقل و تدبير شايسته او استفاده كند و از رأى و علم او بهره‌مند گردد .\r\n\r\nشرط يوسف عليه السّلام براى خروج از زندان\r\nفرستاده پادشاه مصر پيش يوسف آمد و گفت : اى يوسف ! پادشاه تو را دعوت كرده و به مجلس خود فراخوانده است او از تعبير خواب و تدبير تو ، به حكمت و علم سرشار تو پىبرده و اميد مىرود ستاره اقبال تو طلوع كند و شأن و مقام تو نزد او اوج گيرد .\r\nاما يوسف عليه السّلام رسول شايسته و بزرگوار خداست ، پروردگارش به او آموخته است\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nكه چگونه بردبار و حليم باشد ، لذا اين بشارت اثرى در او نگذاشت و در اين مرحله دعوت نماينده پادشاه را نپذيرفت . راستى چه مدت است كه يوسف آرزوى آزادى از قيدوبند زندان را دارد ، او مدتهاست كه در وحشت و ظلمت زندان بسر مىبرد .\r\nسالهاى متمادى بر غم و درد او سپرى شده و شايد در اين مدت از ديدن خورشيد درخشان ، ماه تابان ، چشمك ستارگان ، كشتزارهاى سبز و زيبا و بوستانهاى باصفا محروم بوده است و در اين مدت غير از نانى خشك و آبى ناگوار و بدمنظره نچشيده است و شايد يك روز پاهايش از قيد و دستهايش از بند و زنجير آزاد نشده باشد و شبها از رمل فرش و از سنگ بالش براى خود ساخته و با دلى پردرد خوابيده است .\r\nيوسف تمام اين ناراحتيها و مصائب را در حالى مظلومانه تحمل مىكرد كه كوچكترين گناهى مرتكب نشده بود و تنها به جرم عفت و پاكدامنى و پرهيزكارى چنين بهاى سنگينى را مىپرداخت .\r\nاما يوسفى كه تا اين حد محتاج آزادى است ، با اين وجود حاضر نشد زير بار منت و ترحم شاه و تفضل دربار برود . لذا به نمايندهء سلطان مصر گفت : پيش پادشاه بازگرد و از او درخواست كن كه در مورد زنانى كه در منزل عزيز دستهاى خود را بريدند و مرا از روى ستم و به جرم ديگران زندانى كردند تحقيق كند ، تا برائت من قبل از آزاديم روشن و حقيقت داستان من قبل از اينكه مشمول عفو شوم ، آشكار گردد آنگاه من از زندان خارج مىشوم .\r\n\r\nاعتراف زنان دربار\r\nپادشاه مصر فكر خود را بر كار يوسف عليه السّلام متمركز كرد و داستان زنان اشراف مصر را مورد بررسى مجدد قرار داد تا به حقيقت قضايا پى برد و اسرار يوسف زندانى بر او عيان شد ، گرچه پيش از اين ، پادشاه يوسف را جوانى معتمد و امين مىدانست ولى امروز از حقيقت حال يوسف بيشتر آگاه شده و او را به جهت فضل و علم و عقل سرشار به سوى خود فرامىخواند .\r\nپادشاه ناگزير ، زنان اشراف را احضار و از آنان سؤال كرد : چه چيز سبب شد كه\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nشما يوسف را به سوى خويش دعوت كرديد و به او نسبت ناروا داريد ؟\r\nزنان دربار ديدند ديگر نمىتوانند منكر حقيقت شوند ، با كمال صراحت حقيقت را آشكار ساختند و گفتند ، پناه بر خدا كه هيچگونه رفتار ناشايستى از يوسف ديده باشيم . چيزى كه ما شاهد آن بوديم تنها عفت و پاكدامنى او بود و وجود او از هرگونه تهمت ناروا به دور است .\r\nزليخا كه روزها و سالها از ماجرايش گذشته بود گفت : اكنون كه حق آشكار شد بدانيد كه من يوسف را به سوى خويش دعوت كردم و به خاطر عشق سوزانم به او ، بازويش را گرفته و به سوى خود كشاندم ، زيرا او جوانى خوش‌سيما ، زيبا و نورانى بود . اندام موزون او همواره در نظر من مجسم و قلب من اسير او بود و نتوانستم خود را از اين بند برهانم . ناچار او را به سوى خويش خواندم ، اما او اعتنايى نكرد ، دعوتش كردم نپذيرفت ، يوسف حرمت مرا رعايت كرد و حافظ دستورات پروردگار خويش و به همسر من وفادار بود .\r\nاينك من با كمال صراحت مىگويم ، يوسف عفيف‌ترين مردان و پاكدل‌ترين مردم است ، او درحالىكه بىگناه است درد و رنج زندان را تحمل كرد . من بودم كه يوسف را به زندان افكندم و او را به اين عذاب دردناك گرفتار ساختم . اين است حقيقتى كه اكنون مانند روز روشن و همچو نور خورشيد عيان است و من در مقابل پادشاه و درباريان و اطرافيان او ، به آن اعتراف مىكنم . من اعتراف كردم تا يوسفى كه در زندان است بداند كه من او را متهم به ننگ نكرده و تهمتى به او روا نداشتم . من قبلا نيز به زنان مصر با كمال صراحت گفته بودم كه من يوسف را به سوى خويش دعوت كردم ولى او خوددارى كرد و اكنون بار ديگر اعتراف مىكنم كه من او را به سوى خويش خواندم اما يوسف مرا ناكام گذاشت و اعتنايى نكرد ، اين اعتراف را كردم تا يوسف بداند كه من ، در غيابش به او خيانت نكرده‌ام « و خدا نيرنگ خيانتكاران را به هدف نمىرساند . » « 1 »\r\n\r\n\r\n","description":"","footnote":"\r\n( 1 ) . سوره يوسف ، آيه : 52  « ذلِكَ لِيَعْلَمَ أَنِّي لَمْ أَخُنْهُ بِالْغَيْبِ . . . » \r\n","page_name":" 146 ","page_number":146},
  {"content":"\r\n\r\n\r\nيوسف عليه السّلام حاكم مصر\r\nگواهى و اعتراف زليخا ، يوسف را از تهمت مبرا و پاكدامنى او را بر همگان ثابت كرد . شهادت ساقى درباره اخلاق يوسف در زندان ، صحت گفته‌هاى زن عزيز را تقويت كرد . ساقى گفت : او صبورى بردبار و عالمى متواضع است . اعتراف زليخا و شهادت ساقى به آنچه پادشاه مصر از حسن تعبير و هوش و ذكاوت و تدبير او درك كرده بود افزوده شد و بعلاوه عدم تمايل به خروج از زندان قبل از اثبات برائت و بىگناهى او ، همه حكايت از علم ، تقوى و پاكدامنى او داشت و شخصيت واقعى او را نمايان ساخت . اخلاق شايسته ، پاكدامنى و علم سرشار يوسف موجب شد كه پادشاه مصر او را به خود نزديكتر سازد و او را به عنوان رياست دولت و دربار خود برگزيند .\r\nيوسف عليه السّلام به دربار مصر راه يافت و پادشاه او را نزد خود خواند و با او سخن گفت و وى را از جهت عقل و تجربه سرآمد يافت . نظر پادشاه مصر با اخبارى كه دربارهء او شنيده بود يكسان شد و آنچه ديده بود و سابقه‌اى كه از او داشت ، موافق درآمد و يوسف را مردى لايق يافت .\r\nپادشاه رو به يوسف كرد و گفت : اى يوسف ! اخلاق شايسته‌اى كه تو را زينت داده ، نام نيكى كه از تو به يادگار مانده ، سابقه درخشانى كه تو دارى و آنچه در كردار و حلم سليم و عقل رشيد تو نمودار است ، همه و همه مقام و منزلت تو را نزد من بسيار ارجمند و بلندمرتبه كرده است ، اكنون و از اين پس تو امين دولت مايى ، بايد براى منافع مملكت ما بكوشى و به اصلاح امور آن اقدام كنى . در اين راه براى صدور هر فرمان و دستور و اجراى هر عملى مختارى !\r\nيوسف مىدانست كه ملت مصر ايام آسايش و سپس روزگار محنتى در پيش دارند ، رود نيل چندين سال براى آنان منبع خير و بركت خواهد بود و آنگاه سالها فيض خود را بر آنان قطع خواهد كرد و از مردم روى برخواهد گرفت و سالها به وعده خود وفا نخواهد كرد . يوسف مىدانست كه در چنين شرايطى براى اداره امور مردم مصر ، بايد حساب خزانه را در كنترل داشته باشد و بنابراين بايد حفظ خزانه و امور اقتصادى و دارايى كشور را نيز خود به عهده گيرد تا موجب دوام و بقاى مملكت شود .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nيوسف عليه السّلام تصميم گرفت زمام امور مردم را در اختيار خود درآورد . تا كشتى نجات آنها را به ساحل مقصود برساند . لذا به پادشاه گفت : اگر مىخواهى من مسئوليت كشور و اين مردم را بپذيرم و پاسخگوى عملكرد خود نيز باشم ، بايد مرا امين خزائن و دارايىهاى كشور قرار دهى تا به خواست خداوند بتوانم خواسته شما را برآورده نمايم و اوضاع كشور و مردم را سامان بخشم و آسايش خيال شما و مردم را فراهم كنم .\r\nخداوند به يوسف قدرت و عزت داد و در مدت يك شبانه‌روز او را بر مسند حكومت و وزارت نشاند . يوسف در اين جايگاه داراى نفوذ كلامى بسيار و قدرت عملى فراوان بود و توجه بسيارى از رجال و بزرگان و نيازمندان را به خود جلب كرده بود . فردى كه تا ديروز اسيرى زندانى و پيش از آن غلامى مورد معامله بوده ، اكنون به مقام وزارت رسيده است . اين لطف خدا است كه به هركس كه بخواهد عنايت مىكند ، زيرا خداوند كريم و داراى فضلى عظيم است .\r\n\r\nقحطى در سرزمين كنعان\r\nيوسف عليه السّلام در هفت سال اول زمامدارى خود به امور ذخيره‌سازى پرداخت . رود نيل در اين هفت سال آب فراوان داشت ، زمين‌ها به وفور غله آوردند و زندگى مردم مصر رونق يافت و خير و بركت آنان فراوان شد و در سايه نعمت و آسايش بسر مىبردند .\r\nيوسف كه حاكمى بيدار و سياستمدارى هوشيار بود فرصت را غنيمت شمرد و به احداث انبارهاى گندم پرداخت و سيلوهاى بزرگى بنا كرد و آنها را از غلات خاصى پر كرد ، تا روزگار قحطى و خشكسالى ، مردم با كمبود مواد غذايى و گرسنگى مواجه نشوند . هفت سال سختى از راه رسيد اما با تدبير و دورانديشى يوسف ، سختى و مشقت متوجه مردم مصر نشد و فقر و تنگدستى و ضعف و بيمارى گريبانگير مردم نگشت .\r\nاما قحطى و خشكسالى مصر به شهرهاى مجاور و سرزمينهاى اطراف نيز سرايت\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nكرد و دامنه آن به شهر كنعان همان سرزمين يعقوب پيغمبر و فرزندان او رسيد ، از طرفى نام و آوازهء يوسف عليه السّلام و تدبير او در مقابله با خشكسالى در مصر و سرزمين‌هاى اطراف بين مردم منتشر شد و همه شنيدند كه در مصر وزير دانايى با تدبير و دورانديشى خود ، كشور را براى پذيرش سالهاى قحطى و گرسنگى به گونه‌اى آماده كرده كه اكنون تمام مردم به قدر نياز خود به غله و حبوبات دسترسى دارند و بدين گونه زندگى مردم با حكمت و كفايت اين وزير لايق ، روند عادى خود را دارد و تمامى افراد از جيره و قسمت مساوى برخوردارند و بين آنها به عدالت و مساوات رفتار مىشود .\r\nيعقوب عليه السّلام به فرزندان خود گفت : اى نورديدگان من ! خشكسالى سرزمين ما را فراگرفته و بيم آن مىرود كه قحطى زندگى ما را تهديد كند . هرچه زودتر وسايل سفر را مهيا و شترهاى خود را آماده سازيد و به سوى سرزمين مصر بشتابيد ، زيرا اخبار و گفت‌وشنود مردم حكايت از آن دارد كه عدل و رأفت و مهربانى در حكومت آن سرزمين جارى است .\r\nاما در اين سفر برادر خود بنيامين را نزد من بگذاريد تا در فراق شما ، وجود او مرا تسلى دهد تا دوباره شما به وطن بازگرديد . خداحافظ و پشتيبان شما است و شما را به ديده رحمت و عنايت ، راهنمايى و هدايت مىكند .\r\n\r\nديدار يوسف عليه السّلام با برادران\r\nدربان يوسف اطلاع داد كه ده مرد كه از نظر ظاهر شباهت زيادى به هم دارند و آثار مجد و كمال از صورتشان هويداست اجازه ملاقات مىخواهند و از آداب و رفتار و حيرت و ترديد آنها چنين برمىآيد كه اهل اين سرزمين نيستند . ايشان از شما اجازهء ورود مىخواهند تا با شما صحبت كنند .\r\nيوسف عليه السّلام به آنان اجازه ورود داد و چون با آنها مواجه شد ، دريافت كه اين ده نفر برادران او و فرزندان يعقوب هستند ، گذشت ايام هيچ تغييرى در صورت و ظاهر آنها ايجاد نكرده است . اينها برادران يوسفند كه با يكديگر پيمان قتل او را بستند و براى\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nآزار او دست بدست يكديگر دادند و بين يوسف و پدرش جدايى افكندند و چشمانى گريان و قلبى مجروح براى او باقى گذاشتند . اكنون اين برادران يوسفند كه بدون فكر و تدبير ، بلكه با تقدير خداوند مهربان و آگاه به سوى او رانده شده‌اند .\r\nيوسف عليه السّلام ايشان را به خوبى شناخت ، ولى برادران او را نشناختند و شايد هرگز چنين تصورى نمىكردند ، يوسفى كه او را در چاه افكندند و نمىدانند كه آيا در چنگال مرگ اسير شده و يا درنده‌اى او را دريده و يا در بازار برده‌فروشان او را فروخته‌اند ، چه ارتباطى به اين فرمانرواى تاجدار و مقتدر و چه نسبتى به اين جاه و جلال دارد ؟ !\r\nامّا يوسف ، عاقل و دانا است و در تدبير ، زيرك و دورانديش است . لذا ابتدا خود را معرفى نكرد و حقايق زندگى خود را فاش ننمود و سعى كرد از اسرار و منويات ايشان سر درآورد و از افكار و انديشهء آنها آگاه شود تا از آنچه كه بىخبر است مطلع گردد و اين كار را بايد با زيركى و احتياط كامل انجام دهد .\r\n\r\nاستمداد برادران و شرط يوسف عليه السّلام\r\nيوسف برادران خود را استقبال كرد و مقدم ايشان را گرامى داشت و از آنان به نحو شايسته‌اى پذيرايى كرد ، سپس روزى آنان را به حضور خويش فراخواند و به آنان گفت : به شما احترام گذاشتم و شما را خدمت كردم ، پس به خود حق مىدهم كه از شما سؤالاتى كنم تا از وضع شما مطلع گردم . شما كيستيد ؟ شغل شما چيست ؟ من در تعداد و كار شما مشكوكم و بيم آن مىرود كه براى جاسوسى آمده باشيد و مىترسم شما مأموران حكومت خود باشيد ! آيا در ميان شما كسى هست كه حقيقت را براى من بيان كند ، شايد پرده‌هاى شك و ترديد بالا رود و سوءظن ما بر طرف گردد ؟\r\nفرزندان يعقوب گفتند : اى عزيز ! ما دوازده برادريم كه فرزندان پيغمبر بزرگوار خدا هستيم . ما ده نفر از اين برادران و فرستاده يعقوب پيغمبر خدا هستيم . سرزمين ما\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nرا قحطى فراگرفته و ما به قصد برآوردن حاجت ، حضور شما شتافته‌ايم ، برادر يازدهم ما نزد پدر مانده است تا كارهاى او را اداره و از او محافظت نمايد ، برادر دوازدهم ما مدتى است كه ناپديد شده است . نمىدانيم كه به رحمت الهى پيوسته يا در دشت و كوه و بيابان و در نشيب و فرازهاى آن سرگردان است ، اين خلاصه‌اى از ظاهر و باطن كار ماست .\r\nيوسف عليه السّلام گفت : ممكن است آنچه شما مىگوييد صحيح باشد ، ولى گفتار بدون دليل و شاهد ارزشى ندارد و قابل اعتماد نيست ، شما بايد دليل و يا شاهدى براى صحت گفتهء خود بياوريد تا من به حقيقت حال شما واقف و به صحت گفته شما مطمئن شوم .\r\nبرادران گفتند : اى عزيز ما در سرزمين غربت هستيم ، از دوست و بستگان خود دوريم و انجام تكليف شما براى ما محال است . در اين ديار كسى ما را نمىشناسد تا گواهى بر صحت گفته‌هاى ما باشد شما راه ديگرى پيشنهاد كنيد كه ما را توان انجام آن باشد .\r\nيوسف عليه السّلام گفت : من بار حيوانهاى شما را پر از آذوقه مىكنم و وسايل بازگشت شما را نيز مهيا مىسازم ولى شرط اين كار اين است كه در سفر بعد برادر ديگرتان را هم بياوريد تا به صحت گفته شما گواهى دهد و گفتار شما را تصديق نمايد . اگر برادر خود را آورديد ، من به اكرام شما مىافزايم و يك بار شتر بر غلات شما اضافه مىكنم ، اين است شرط و معاهده من و اگر برادرتان را همراه خود نياورديد ، گندم و غله‌اى نخواهيد داشت !\r\nبرادران يوسف گفتند : ما گمان نمىكنيم كه پدر ما اجازهء سفر او را بدهد و در فراق او صبر كند ولى ما تلاش خود را مىكنيم و از پدر خواهش مىكنيم ، شايد او را با ما همراه كند .\r\nيوسف عليه السّلام به مأمورين خود دستور داد بارهاى آنها را پر از گندم كنيد و بهايى را براى خريد آذوقه آورده‌اند در ميان گندمهاى آنان پنهان كنيد تا تمايل به بازگشت در آنها تقويت شود .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n\r\nوزير سخاوتمند\r\nبرادران يوسف در حالى مصر را به قصد ديار خود ترك گفتند كه بهترين و شيرين‌ترين خاطرات را از عزيز مصر در ذهن داشتند ، يعقوب به ديدار فرزندان خود شتافت و درباره سفر از آنان توضيح خواست .\r\nفرزندان يعقوب گفتند : پدرجان ! ما مرد بزرگى يافتيم . او وزير بزگوار و كريمى بود ، او موقعيت ما را دريافت و از ما پذيرايى شايان كرد ، گندم فراوانى به ما داد ، ما را در بهترين منزل جاى داد ولى هنگام بازگشت از ما عهد و پيمانى گرفت . او گفت :\r\nديگر به ما گندم نمىدهد مگر اينكه ما در سفر بعد برادر ديگر خود را به همراه خويش ببريم تا او به حقيقت حال ما واقف شود . زيرا عزيز در كار ما مشكوك شده و مسافرت ما به مصر برايش سوءتفاهمى ايجاد كرده است . واضح است كه به زودى آذوقهء ما به پايان مىرسد و ما بار ديگر احتياج به غله پيدا مىكنيم ، پدرجان ! بنيامين را به همراه ما بفرست ، تا در گرفتن غله به ما كمك كند و موجب كرم و بخشش بيشتر عزيز گردد .\r\nيعقوب عليه السّلام در مقابل درخواست فرزندان خود گفت : من اجازه نمىدهم بنيامين را با خود ببريد ، من تاب فراق او را ندارم ، فكر مىكنيد همان‌طور كه درباره برادرش شما را امين دانستم ، اكنون هم شما را امين مىدانم ، حيله و مكرتان را از من بگردانيد و دست از من برداريد .\r\nفرزندان يعقوب بارهاى خود را باز كردند و آن را بررسى نمودند و ناگهان متوجه شدند سكه‌هايى كه براى خريد غله با خود برده بودند به ايشان بازگردانده شده ، لذا بىدرنگ نزد پدر شتافتند و با خوشحالى موضوع را براى او نقل كردند و گفتند : پدر جان ! تعريف و تمجيد ما از عزيز مصر و توصيف كرم و سخاوتمندى او بىجهت نبود و ما قصد دروغگويى نداشتيم .\r\nاگر از شما مىخواهيم كه اجازه دهيد برادر خويش را با خود به مصر ببريم ، به خدا سوگند نيت فريب شما را نداريم ، سرمايهء ما كه به ما بازگشته ، دليلى بر كرم و مردانگى عزيز مصر و صدق ادعاى ما است ، برادر ما را به همراه ما بفرست تا سوءظن عزيز نسبت به ما بر طرف شود ، ما هم متعهد مىشويم با جان و دل از او مراقبت و او را زير پروبال مهر و محبت خويش محافظت كنيم .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\n\r\nديدار يوسف و بنيامين عليهما السّلام\r\nيعقوب چون ديد نيازشان به آذوقه جدى و رغبت برادران در بازگشت به مصر بيش از حد است با ايشان شرط كرد كه برادر خويش را با خود ببرند ، ولى به پيمان خود وفادار باشند . چون عزيز با فرزندان يوسف شرط كرده بود كه هنگام بازگشت برادر خود را به همراه ببرند ، ناچار يعقوب با خواستهء آنها موافقت كرد .\r\nيعقوب عليه السّلام به فرزندان خود اجازه داد كه بنيامين را با خود ببرند ولى پيمان محكم و شرط مؤكدى با آنان منعقد كرد كه بنيامين را بار ديگر با صحت و سلامت نزد او باز گردانند . و تنها در صورتى كه حادثه غير قابل پيش‌بينى متوجه آنان شود ، مسئول نخواهند بود .\r\nفرزندان يعقوب پيمان خود را محكم و با سوگند آن را تأكيد نمودند و خدا را ناظر گفتار خود قرار دادند و سپس بار ديگر راه مصر را پيش گرفتند و بيابانهاى پست و بلند را پيمودند تا به مصر و منزل يوسف بار يافتند . يوسف تا برادر خود را ديد ، متوجه او شد و درحالىكه بسيار متأثر بود ، عواطف خود را مخفى و اسرار خود را پنهان كرد . يوسف برادران خود را به ميهمانى خويش خواند و آنها را دونفرى كنار يكديگر نشاند و بنيامين تنها ماند .\r\nدر اين لحظه ناگهان بىاختيار اشك از ديدگان بنيامين سرازير شد و گفت : اگر برادرم يوسف زنده بود ، اكنون كنار من بر سر سفرهء غذا مىنشست . يوسف بنيامين را در كنار خود نشاند ، تا صرف غذا تمام شد ، سپس دستور داد آنها دو نفر ، دو نفر در اطاق مخصوص خود قرار گيرند و اين برادر شما كه تنها مىماند ، با من باشد .\r\nيوسف نزد بنيامين خوابيد و به او گفت : آيا دوست دارى كه من جاى برادر از دست رفتهء تو باشم ؟\r\nبنيامين گفت : كيست كه برادرى مثل شما پيدا كند ؟ ! ولى افسوس شما را يعقوب و راحيل بوجود نياورده‌اند .\r\nيوسف با شنيدن نام پدر و مادر به گريه درآمد و دست به گردن بنيامين انداخت و\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nگفت : من همان برادرى هستم كه در جستجوى او هستى و براى يافتن او نامش را فرياد مىزنى و براى ديدارش گريه مىكنى !\r\nمن طعم تلخ حوادث روزگار را بسيار چشيدم و در دامهاى بسيارى از جمله جفاى برادرانت گرفتار شدم ، از مكر و حيلهء آنها بسيار محنت كشيدم و پس از ايشان به سختى در دام بلاهاى مختلف افتادم ، ولى همواره صبر و پايدارى كردم تا به اين وضعى كه مىبينى رسيده‌ام .\r\nخدا سختى مرا به نعمت ، فقر مرا به ثروت ، ذلت مرا به عزت و تنهايى مرا به كثرت مبدل كرد ، اما فعلا اين راز را براى برادرانت نقل نكن و آن را مكتوم بدار .\r\nروح بنيامين آرامش يافت ، اندوهش بر طرف و غم او زدوده شد و اطمينان پيدا كرد كه از اين پس در سايه نعمت و عزت برادر خويش بسر خواهد برد و از عواطف برادرى او برخوردار خواهد شد .\r\n\r\nشرمندگى برادران يوسف عليه السّلام\r\nبا پايان مدت اقامت ، كاروان برادران يوسف آماده حركت شد . يوسف تدبيرى انديشيد و براى نگهداشتن بنيامين تصميم گرفت فكر تازه‌اى را در مورد آنها به اجرا گذارد ، لذا به مأمورين خود دستور داد هنگامى كه كاروان آماده حركت شد ، پيمانه طلايى گندم را در ميان بار بنيامين بگذارند .\r\nآنگاه كه برادران يوسف آماده حركت و وداع با شهر بودند ، منادى با فرياد بلند اعلام كرد : اى قافله‌اى كه آماده حركتيد ، صبر كنيد ! بارهاى خود را پايين آوريد كه شما متهم به دزدى هستيد .\r\nبرادران يوسف وحشت‌زده ، خود را فراموش كرده و رو به منادى كردند و گفتند :\r\nاين حرف نامربوط چيست ؟ ! چرا ما را مورد تهمت و افترا قرار مىدهى ؟ ! مقصودت چيست ؟ ! چه چيز از تو گم شده است ؟ !\r\nمنادى گفت : پيمانهء طلايى پادشاه مفقود شده و بيم آن مىرود كه شما آن را دزديده\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nو مخفى كرده باشيد ، اگر پيمانه را برداشته‌ايد آن را بازگردانيد و ترس نداشته باشيد كه خطرى متوجه شما نخواهد شد ! هركس پيمانه پادشاه را بياورد به او يك بار شتر غله اضافى تعلق مىگيرد . من به اين شرط پاىبند و ضامن اجراى آن هستم .\r\nبرادران يوسف گفتند : به خدا سوگند كه ما براى خيانت و فساد نيامده‌ايم و دزد هم نيستيم .\r\nمنادى گفت : ما قصد اذيت شما را نداريم و دامى براى شما نگسترده‌ايم ، اما اگر پيمانه زرين را در خورجين يكى از شما يافتيم ، خود حكم كنيد كه دربارهء او چه بايد بكنيم و قانون شما در اين مورد چه مىگويد ؟\r\nفرزندان يعقوب گفتند : ما داراى قانون و دين هستيم ، معتقد به پيمان و قرارداد هستيم . مطابق قانون ما اگر پيمانه خود را در زاد و توشهء هركس يافتيد ، مىتوانيد او را اسير و بندهء خود سازيد ، اين حكم قانون و آداب ماست و ما به پاكى و برائت دست و دل خود يقين داريم .\r\nيوسف عليه السّلام از اين پيمان خرسند و از اين رأى خوشحال شد ، زيرا قانون سلطنتى مصر اجازه نمىداد كه سارق دستگير و دربارهء او چنين حكمى اجرا گردد ، ولى خدا به يوسف اين فرصت و قدرت را عنايت كرد تا برادران خود را به حكم قانون دينى خود محكوم كند تا به مقصود خود نايل شود .\r\nوسائل سفر برادران يوسف يكى پس از ديگرى بررسى شد تا نوبت به بازرسى بار بنيامين رسيد و پس از بررسى كامل ، ناگهان پيمانه را در ميان بار گندم او يافتند ، مأمورين پيمانه را در مقابل چشم برادران بيرون آوردند و به همگان نشان دادند ، رنگ از چهره برادران پريد و قدرت تكلم از زبانشان گرفته شد ، خود را فراموش كردند و وحشت‌زده و از روى شرم و حيا سر به زير انداختند .\r\nيوسف به برادران خويش گفت : اينك به شرط و پيمان خويش عمل كنيد و كسى را كه پيمانهء ما را برداشته به ما بسپاريد تا دربارهء او حكم كنيم و حق خود را از او استيفا نماييم .\r\nبرادران يوسف گفتند : اى عزيز ! اين برادر ما ، پدر پيرى دارد كه عمرش به هشتاد\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nرسيده است . او علاقه عجيبى به اين فرزندش دارد . او از ما پيمان گرفته كه با جان و دل از برادر خود محافظت كنيم و او را به سلامت نزدش بازگردانيم ، اكنون ما ده نفر در اختيار تو هستيم ، شما يكى از ما را به جاى او نگهدار ، كه ما تو را از نيكوكاران مىدانيم .\r\nيوسف گفت : « غير ممكن است كه ما غير از آن‌كس كه متاع خويش را پيش او يافته‌ايم بگيريم ، اگر چنين كارى كنيم ستمكار خواهيم بود ! » « 1 »\r\nآنگاه كه برادران يوسف يقين كردند كه عزيز شفاعتشان را درباره برادر نمىپذيرند و پيشنهاد آنها فايده‌اى ندارد به مشورت با يكديگر پرداختند .\r\nيهودا گفت : مگر يادتان رفته كه پدرمان ، از شما پيمان گرفت و شما را چندين بار سوگند داد كه بنيامين را نزد او بازگردانيد و به پيمان و سوگند خويش وفادار باشيد .\r\nشما اكنون براى او چه پاسخى داريد ، ما همان فرزندان يعقوب هستيم كه سوگندها خورديم و اكنون با از دست دادن بنيامين ، زير بار تعهد خود نرفته‌ايم .\r\n\r\nيعقوب عليه السّلام و فراقى ديگر\r\nيهودا در ادامه گفت : هنوز زخم جگر پدر از فراق يوسف بهبود نيافته ، هنوز اشك چشمان او خشك نشده است ، ما در مورد فرزند اول او مرتكب جنايت شديم و اكنون براى فرزند دومش نيز چنين پيشامدى واقع شده است . من هرگز از اين سرزمين بيرون نمىآيم مگر اينكه اجازه پدرم صادر شود و يا مرگم فرارسد . خدا درباره من و پدرم داورى كند ، زيرا او بهترين حاكم است ، شما نزد پدر بازگرديد و به او بگوييد :\r\nپدرجان ! فرزندت دزدى كرد ما فقط درباره آنچه مىدانستيم گواهى داديم و از غيب و وجود پيمانه در بار بنيامين خبرى نداشتيم . از مردم شهرى كه در آنجا بوديم و از قافله‌اى كه همراه ما بود تحقيق كن تا به صحت گفته ما واقف شوى . » « 2 »\r\n\r\n\r\n","description":"","footnote":"\r\n( 1 ) . سوره يوسف ، آيه : 79  « مَعاذَ اللَّهِ أَنْ نَأْخُذَ إِلَّا مَنْ وَجَدْنا مَتاعَنا عِنْدَهُ . . . » \r\n( 2 ) . سوره يوسف ، آيات : 81 و 82 .\r\n","page_name":" 156 ","page_number":156},
  {"content":"\r\n\r\nبرادران ، يهودا فرزند بزرگ يعقوب را در مصر به جاى گذاشتند و نه برادر ديگر به سوى كنعان بازگشتند . يعقوب با مشاهده كاروان هرچه به دنبال بنيامين گشت ، او را نيافت . حالى به او دست داد كه گويا بند دلش يا پاره‌اى از جگرش جدا مىشود و سپس با فريادى سوزناك گفت : با برادرتان چه كرديد ؟ با سوگندهاى خود چه كرديد ؟\r\nفرزندان يعقوب عليه السّلام داستان برادر خود را براى پدر نقل كردند و مشكل خود را بيان داشتند ، يعقوب از فرزندان خود روى گرداند و گفت : چنين نيست و شما باز دچار فريب نفس شديد ، اما من چاره‌اى جز صبر نكو ندارم خداوند به آنچه شما بيان مىكنيد آگاه و عليم است . قبلا يوسف را از دست دادم و امروز بنيامين و يهودا را ، « شايد خدا همه را به من بازگرداند ، كه خدا دانا و حكيم است . » « 1 »\r\nاندوه شديد به يعقوب روى آورد ، سختى فراق فرزندان ، خواب از چشمش ربود ، ديگر راهى براى دلدارى و تسليت او باقى نمانده بجز زمانى كه به خدا پناه مىبرد ، نماز مىخواند و سجده مىكرد و در حين عبادت و شب‌زنده‌دارى از خدا طلب صبر مىكرد و ايمان و يقين خود را تقويت مىنمود .\r\nو گاهى نيز در خود فرومىرفت و حق يادبود فرزندان خود را ادا مىكرد ، سپس خود را با گريه و زارى آرامش مىداد و سيل اشك مانند ابر بهارى بر چهره او جارى مىشد .\r\nبدين ترتيب يعقوب با نماز و ذكر خدا ، صبر و ايمان خود را تقويت مىكرد و با اشك گرم راحتى و اطمينان قلبى خود را حاصل مىكرد .\r\nشاعر در اين‌باره مىگويد :\r\n لم يخلق الدمع لارى و عبثا * اللّه ادرى بلوعة الحزن « 2 » \r\nيعقوب در فراق فرزندان به‌قدرى اشك ريخت كه بينايى او به ضعف گراييد و جسم رنجورش ، نزار و چهره‌اش پرچين و چروك شد .\r\n\r\n\r\n","description":"","footnote":"\r\n( 1 ) . سوره يوسف ، آيه : 83  « عَسَى اللَّهُ أَنْ يَأْتِيَنِي بِهِمْ جَمِيعاً . . . » \r\n( 2 ) . اشك چشم بيهوده سرازير نمىشود ، خدا از غم سوزان او آگاه‌تر است .\r\n","page_name":" 157 ","page_number":157},
  {"content":"\r\n\r\nروزگار بر همين منوال مىگذشت تا اينكه روزى يكى از فرزندان يعقوب به خلوتگاه پدر راه يافت و متوجه شد كه او پس از اينكه نماز و دعاى خويش را به پايان رساند ، به ناله و زارى پرداخت و سيلاب اشك بر گونه‌هاى او جارى گشت و در همان حال مرتب نام يوسف و بنيامين را بر زبان مىراند و با ناله‌هاى جانكاه و اندوه فراوان مىگفت : اى دريغ از يوسف !\r\nاو با مشاهده اين صحنه متأثر شد و سپس برادران خويش را فراخواند تا شاهد رنج و درد پدر باشند . يكى از فرزندان يعقوب گفت : پدرجان ! تو رسول گرامى و پيغمبر بزرگوارى هستى ، وحى به تو نازل مىگردد ، ما هدايت و ايمان را از تو مىآموزيم و به خود اجازه نمىدهيم شما را راهنمايى كنيم ، ولى چرا اين همه بىتابى مىكنى ، آخر خود را هلاك خواهى كرد . چرا غم و اندوه را بر خود مستولى ساختى و خود را در آن غرق نموده‌اى ؟ ! سيل اشكهاى جارى تو در اين مدت فروغ چشمانت را ربوده و نور ديده و صحت خود را از دست داده‌اى ؟ ! چرا دست از اين آه و ناله بر نمىدارى ؟ ! به خدا سوگند ، آن‌قدر كه تو در فراق يوسف بىتابى مىكنى ، خود را گرفتار بيمارى يا تسليم مرگ مىسازى .\r\nيعقوب در پاسخ به اعتراض فرزندان گفت : سرزنش شما ، ناراحتى مرا افزايش مىدهد و درد قلب مرا تشديد مىكند . غير ممكن است كه بدون ديدار يوسف اندوه من بر طرف و اشك چشمم خشك شود .\r\nگرچه شما ادعا مىكنيد يوسف را گرگ خورده و مرگ او را در ربوده است ، ولى من يقين دارم كه او زنده است و در زير اين آسمان نيلگون از لذت حيات برخوردار است .\r\nمن اين مطلب را در قلب خود احساس مىكنم و آن را از وحى دل و مژده ضمير خود يافته‌ام ، اما نمىدانم كه يوسف در كدام سرزمين زندگى مىكند و از چه مسيرى رفته است و همين امر است كه اندوه مرا دوچندان مىكند و غصه‌هاى مرا دامن مىزند .\r\nاگر شما تصميم گرفته‌ايد كه مرا از غم فراق او برهانيد و لباس سختى و محنت را\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nاز تن من خارج سازيد ، سزاوار است كه در زمين جستجو كنيد تا يوسف و برادرش را پيدا كنيد و در اين راه بايد با صبر و پشتكار و بدون يأس و نااميدى از رحمت خدا به كار خود ادامه دهيد ، « زيرا كسى غير از قوم كافران از رحمت خدا مأيوس نيست » . « 1 »\r\nبرادران يوسف در اعماق قلب خود نظر پدر را تصديق مىكردند و با رأى او موافق بودند ، زيرا خود يوسف را در چاه انداختند و او را در بيابان رها كردند و بازگشتند ، بعيد نيست كه از چاه بيرون آمده و از مرگ نجات يافته باشد . ولى اكنون او كجا است ؟ در چه سرزمينى و در كدام وادى بسر مىبرد ؟ زمين خدا پهناور است ، كجا را به دنبال او بگردند ؟\r\nفرزندان يعقوب از يافتن يوسف نااميد بودند ولى جايگاه بنيامين را مىدانند . پس به اين فكر افتادند كه نزد عزيز مصر بروند و از درخواست بخشش كنند و به وى متوسل گردند ، شايد بنيامين را به پدرشان بازگردانند و مقدارى از اندوه پدر را تسكين دهند و با نجات بنيامين سوز غمش را فرونشانند .\r\n\r\nبرادران يوسف عليه السّلام ، او را شناختند\r\nفرزندان يعقوب براى سومين بار درحالىكه براى تحقق آرزوهاى خود در خوف و رجاء بودند وارد مصر شدند ، در مقابل عزيز مصر قرار گرفتند و با ذلت بعد از عزت و سرافكندگى بعد از دوران عظمت و اقتدار ، رو به عزيز مصر كرده گفتند :\r\nاى عزيز ! روزگار بار ديگر ما را به حضور تو فرستاده است و ما را ناگزير ساخته كه با خوارى و ذلت و حالى پريشان در مقابل تو قرار بگيريم . روزگار نشيب و فرازهاى زيادى دارد . ما اكنون در شرايطى سخت و بضاعتى اندك پيش تو آمده‌ايم ، وضع ما رقت‌آور و زندگى ما سخت است و عصر و زمانه با ما سازگار نيست .\r\nاى عزيز ! اگر ما يلى به ما لطفى كنى تا رنج ما را تسكين و ضعف كالبدمان را قوت دهى ، از سر احسان و مهربانى برادرمان را آزاد كن تا شايد اشك چشم پدر پير ما\r\n\r\n\r\n","description":"","footnote":"\r\n( 1 ) . سوره يوسف ، آيه : 87  « إِنَّهُ لا يَيْأَسُ مِنْ رَوْحِ اللَّهِ . . . » \r\n","page_name":" 159 ","page_number":159},
  {"content":"\r\n\r\nخشك و اندوه و حزن سوزان او تسكين يابد .\r\nآنگاه كه داستان يعقوب و يوسف عليه السّلام به نهايت خود رسيد و نمونهء اعلاى ايمان به قضا و قدر و صبر بر شدايد گشت ، خداى يكتا به يوسف اجازه داد كه خود را به برادران خويش معرفى كند و آنان را از وضع خود آگاه سازد . او مأمور شد تا كرم خود را در قبال لغزش برادران اعمال و از بدى آنان صرف‌نظر كند ، تا به داستان يوسف و يعقوب فصلى از كرم بخشش و لطف و عطا افزوده شود .\r\nيوسف عليه السّلام رو به برادران خود نمود و گفت : آيا به خاطر داريد در دوران غرور و جوانى ، روزى هوى و هوس بر شما غلبه و شيطان شما را وسوسه نمود تا حيله‌اى دربارهء يوسف و برادرش به كار بريد و يوسف را به چاه افكنيد و با برادرش با خشونت و آزار رفتار كنيد ؟\r\nآيا به خاطر داريد ، روزى يكى از شما با پنجه نيرومند خود جامه يوسف ضعيف را از تنش بيرون آورد و درحالىكه يوسف ، به شما متوسل مىشد و شفاعت مىخواست و با گريه و ناله ترحم شما را مىطلبيد به او رحم نكرديد ، بلكه ! جسم ناتوان او را در قعر چاه انداختيد و او را به دست حوادث روزگار سپرديد ! !\r\nبا شنيدن اين سخنان ، فرزندان يعقوب درباره عزيز مصر به شك و ترديد افتادند و در حقيقت حال او مشكوك شدند . عزيز ، مطالبى را مىگويد كه كسى حاضر و ناظر بر آن نبوده است ، چه كسى او را از اين قصه آگاه ساخته ؟ آيا بنيامين او را از اين راز باخبر ساخته ؟ اما بنيامين هم مانند ساير مردم از اين موضوع بىخبر بوده است .\r\nبرادران يوسف بعد از لحظاتى اضطراب و حدس و گمان به چهره عزيز خيره شدند و او را به دقت نگريستند و نشانه‌هايى كه از يوسف به خاطر داشتند در نظر خود مجسم ساختند و غيبت طولانى او را نيز مد نظر قرار دادند و پس از مدت كوتاهى يكى از برادران فرياد زد : « تو حتما يوسفى ! »\r\nيوسف عليه السّلام بدون درنگ اشاره به بنيامين كرد و گفت : آرى « من يوسفم و اين برادر من است ، خدا بر ما منت گذاشت ، زيرا هركس تقوا پيشه كند و بر شدايد فائق آيد ،\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nخداوند او را اجر مىدهد ، زيرا خدا پاداش نيكوكاران را تباه نمىسازد . » « 1 »\r\n\r\nبوى پيراهن يوسف !\r\nبا شناسايى يوسف رنگ چهره برادران تغيير كرد ، افكارشان مضطرب شد ، زبانهايشان به لكنت افتاد و آرزو كردند در زمين دهانى باز شود و آنان را ببلعد و يا از آسمان صاعقه‌اى فرود آيد و آنان را بسوزاند .\r\nاما روح يوسف عليه السّلام مهربانتر از آن است كه اجازه دهد ترس آنان ادامه يابد و كريم‌تر از آن است كه لغزش آنان را مكافات كند . گرچه آنها براى كشتن او پشت به پشت يكديگر دادند و او را مورد حمله قرار دادند و در مكر و خدعه عليه او و برادرش زياده‌روى كردند ، ولى به‌هرحال آنها برادران وى هستند ، لذا يوسف رو به آنها كرد و گفت : « امروز بر شما سرزنشى وارد نيست ، خدا شما را بيامرزد ، زيرا او از همهء رحيمان مهربان‌تر است . » « 2 »\r\nبه داستان يعقوب بازگرديم ، يعقوب كه روزگار درازى گرفتار محنت و مصيبت شده بود ، در بوتهء آزمون الهى با صبر و بردبارى بر مشكلاتى كه كوه را از پاى درمىآورد فائق و پيروز شد و ازاين‌رو نام او در رديف اول صابران و پرهيزكاران درآمد و نام او در جمع پيامبران بزرگ ثبت شد و بهشت جاودان پاداش صبر و زحمات وى گرديد و خداوند براى جبران صبر و بردبارى و براى تسليت و تشويق صابران و رنج‌كشيدگان در دنيا نيز او را پاداش خير داد .\r\nروزى يعقوب به مصلاى خويش رفت ، نماز خواند و ذكر خدا گفت ، سپس طبق معمول بسيار گريست ولى ناگهان ، دلش آرام و اشكش خشك گرديد و قلبش قوت گرفت . سبحان اللّه ، اين احساس عجيبى است ؟ ! اين درك تازه چيست ؟ !\r\nيعقوب عليه السّلام اكنون در اعماق روح خود احساس آسايش مىكند ، وجدان خود را\r\n\r\n\r\n","description":"","footnote":"\r\n( 1 ) . سوره يوسف ، آيه : 90 .\r\n( 2 ) . سوره يوسف ، آيه : 92  « لا تَثْرِيبَ عَلَيْكُمُ الْيَوْمَ . . . » \r\n","page_name":" 161 ","page_number":161},
  {"content":"\r\n\r\nمسرور مىبيند و در تمام اعضا و جوارح خود درك نشاط مىكند . اين حالتى كه او را فراگرفته و اين فيض كه او را احاطه نموده شباهت تامى با وضع جوانى و دوران طلايى او دارد ، وضع وى شبيه زمانى است كه يوسف در مقابل چشمش بود و لبخند زندگى و حيات بر لبهاى او احساس مىشد .\r\nاين احساس او سبب شد كه يعقوب با شدت خوشحالى و مسرت بگويد : « من بوى يوسف را استشمام مىكنم . » بوى او اعصاب مرا به وجد آورده و مرا به نغمه سرايى واداشته و صفاى باغ و بوستان در قلب من ايجاد كرده است .\r\n\r\nديدار يوسف و يعقوب عليهما السّلام\r\nيعقوب در احساس خود اشتباه نكرده بود و از استشمام بوى يوسف دور نبود ، زيرا قافلهء مصر به سوى كنعان بازمىگشت و جامه يوسف ، همان پيراهنى كه بشارت را براى او به همراه داشت و بار ديگر نعمت بينايى و احياء زندگى را به او باز مىگرداند ، همراه قافله بود .\r\nقافله بيابانها را پشت سر گذاشت و چون به شهر كنعان رسيد ، بشير به خانه يعقوب آمد و پيراهن يوسف را به يعقوب داد و او آن را به صورت خود ماليد ، ناگهان چشمهاى يعقوب باز شد و بينايى او بازگشت . فرزندان او آمدند و داستان يوسف را براى يعقوب نقل كردند و او را از حقيقت آگاه ساختند ، سپس از يعقوب درخواست مغفرت و بخشش نمودند .\r\nيعقوب عليه السّلام در مقابل ندامت فرزندانش گفت : امور شما ، در اختيار و تصرف من نيست و من نمىتوانم عذاب خدا را از شما دفع نمايم ، من از خداى خويش براى شما آمرزش مىخواهم ، زيرا او بخشنده و رحيم است . شترهاى خود را آماده سازيد و عزم سفر كنيد تا به مصر و خانه عزيز رهسپار شويم .\r\nچيزى نگذشت كه يوسف عليه السّلام والدين « 1 » خود را در سراى خود ديد و يازده برادرش\r\n\r\n\r\n","description":"","footnote":"\r\n( 1 ) . كلمه ابوين در داستان يوسف احتمالا معنى پدر و خاله او را مىدهد زيرا مؤلف در ابتداى داستان گفته بود كه يوسف در سن دوازده سالگى ، مادر خود راحيل را از دست داده بود .\r\n","page_name":" 162 ","page_number":162},
  {"content":"\r\n\r\nنيز بهمراه ايشان بودند و همه با احترام در برابر يوسف به خاك افتادند و در مقابل او با خضوع ايستادند . يوسف دستهاى خود را به جانب آسمان بالا برد تا نعمتهاى خدا را شكر و سپاس كند و فضل او را به خاطر بياورد . در همين حال گفت « 1 » :\r\n« پروردگارا به من سلطنت دادى ، علم تعبير خواب و تأويل احاديث را به من آموختى ! اى خالق آسمانها و زمين ! تو در دنيا و آخرت يار و مددكار منى ، مرا مسلمان بميران و با شايستگان ملحق ساز . » « 2 »\r\n\r\n\r\n","description":"","footnote":"\r\n( 1 ) . سوره يوسف ، آيه : 101  « رَبِّ قَدْ آتَيْتَنِي مِنَ الْمُلْكِ . . . » \r\n( 2 ) . پس از اتمام داستان يوسف و يعقوب عليهما السّلام اين سؤال پيش مىآيد كه رمز اين همه سختىها كه متوجه اين پدر و فرزند شد چه بود ؟ در پاسخ اين سؤال غير از آنچه در ضمن داستان مطالعه كرديد ، داستان ديگرى نيز نقل شده است .\r\nحضرت صادق ( ع ) فرمود : موقعى كه بنيامين از دست يعقوب رفت يعقوب عرضه داشت : بار خدايا ! آيا دربارهء من رحم نمىكنى ؟ چشمم را گرفتى و فرزندم را بردى ! خدا وحى كرد اگر آنها را بميرانم هر دو را زنده مىسازم ولى به خاطر بياور زمانى كه گوسفندى را سر بريدى و كباب كردى و خوردى ، و كسى در آنجا روزه‌دار بود و از آن گوشت به وى ندادى . ( كتاب وسائل باب 88 از ابواب العشرة فى السفر و الحضر كتاب حج ) مترجم .\r\n","page_name":" 163 ","page_number":163},
  {"content":"\r\n . \r\n","description":"","footnote":"","page_name":" 164 ","page_number":164},
  {"content":"\r\n\r\n\r\nحضرت شعيب عليه السّلام « * »\r\nاهل مدين عرب بودند و در سرزمين معان ، در اطراف شام مىزيستند . اين مردم منكر خداى يكتا و قائل به شريك براى او بودند . ايشان خداى يكتا را رد كرده و به پرستش بيشه‌هاى سرسبز و خرم و درختها پرداخته بودند . در معاملات خود با مردم خيانت و غش مىكردند . هرگاه جنسى را مىفروختند كيل و ميزان آن را كم مىدادند و هرگاه جنسى را مىخريدند آن را كامل مىگرفتند و در كيل و وزن مورد معامله ، به خريدار خسارت مىزدند و اين گناه مشخص ايشان بود .\r\nبا اوج گرفتن شرك و فساد قوم ، خدا شعيب عليه السّلام را در ميان اين مردم به رسالت برگزيد و معجزات و بيناتى براى تأييد گفتارش به او عطا كرد . شعيب مردم را به پرستش خداى يكتا دعوت و آنان را به عدالت سفارش نمود ، آنان را از كيفر ستمگرى و خيانت در معامله و ظلم و فساد ترساند ، سپس نعمتهاى خدا را براى آنان برشمرد و به آنان يادآورى كرد كه پيش از اين ، عده شما محدود بود و در فقر بسر مىبرديد ولى خداوند شما را ثروت و اولاد عطا نمود .\r\nاهل مدين به سرزنش و تمسخر شعيب عليه السّلام پرداختند و از روى استهزاء گفتند : اى\r\n\r\n\r\n","description":"","footnote":"\r\n( * ) . داستان شعيب از آيات زير اقتباس گرديده است : سوره اعراف ، آيات : 85 تا 93 ؛ سوره شعراء ، آيات : 186 تا 191 ؛ سورهء عنكبوت ، آيات : 36 و 37 .\r\n","page_name":" 165 ","page_number":165},
  {"content":"\r\n\r\nشعيب ! آيا دينت فرمان مىدهد كه ما خدايان نياكان خود را كنار گذاريم و به دستور تو به عبادت معبودى ديگر بپردازيم و بطور دلخواه نتوانيم از اموالمان بهره‌بردارى كنيم و روش معامله‌اى را كه با آن بزرگ و ثروتمند شده‌ايم كنار گذاريم .\r\nراستى تو كه داراى عقلى سرشار ، فكرى سليم و رأيى استوار هستى ! چگونه ما را از دينى كه با آن انس گرفته‌ايم و از عقيده‌اى كه آن را به ارث برده‌ايم باز مىدارى ؟ !\r\nشعيب عليه السّلام در مقابل برخورد مردم مدين ، از خود ناراحتى و خشم و كدورت بروز نداد ، بلكه در بحث با ايشان از راه ملاطفت و ملايمت وارد شد ، با زبان نرم درصدد جلب توجه آنان برآمد و خواست تا نظر آنان را از راه مدارا به خود جلب كند . شعيب ارتباط خويشاوندى خود را با مردم مدين يادآورى كرد تا قوم او را بيگانه و دعوت او را از روى غرض نپندارند و سخن او را به نفع و صلاح خويش بدانند .\r\nآنگاه كه شعيب عليه السّلام تمايل اهل مدين را به دعوت خود احساس كرد و گمان كرد كه گوشهايشان براى شنيدن سخنان او آماده شده است ، به آنان اعلام كرد كه برخوردارى از رحمت و عنايت خاص الهى سبب شد كه من از عقايد شما بازگردم و به گمراهى كشيده نشوم و بعلاوه اين امتياز ، مرا از كوتاهى در ابلاغ وحى و سستى در رسالت خود بازمىدارد .\r\nسپس شعيب عليه السّلام به مردم مدين ابلاغ كرد كه وى راهنماى مردم و پيغمبر خدا شده است ، رحمت خدا بر او نازل شده و به آنچه مردم گمراهند راهنمايى شده است . به آنان اطلاع داد كه نمىتواند از انجام دستوراتى كه به او ابلاغ شده و وحى گرديده است ، دست بردارد .\r\nشعيب عليه السّلام به اهل مدين گفت : من شما را در پيروى از دعوت خود مجبور نمىكنم بلكه شما را فقط به طريقى امر مىكنم كه ابتدا بر خود پسنديده باشم . شعيب در ميان مردم به خردمندى و دورانديشى مشهور و معروف بود و از مردم براى پيامبرى خود و راهنمايى آنان مزد و پاداشى درخواست نمىكرد ، تنها مىخواست تا آنجا كه بتواند به اصلاح امور مردم بپردازد .\r\nبدون ترديد هركس واجد چنين شرايطى باشد شايستهء پيروى است و براى\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nرهبرى مردم ، اولويت دارد . چنين شخصى غرض شخصى از دعوت خود ندارد و در وراى تبليغات خويش حاجتى براى خود در نظر نگرفته است .\r\n\r\nهشدار شعيب عليه السّلام\r\nشعيب عليه السّلام رسالت و دعوت خود را ابلاغ كرد ولى احساس كرد كه قوم از دعوت وى روى گردانند و اصرار به مخالفت با او دارند ، در صورتى كه شعيب ترديدى در ايشان باقى نگذاشت و حجت را بر آنان تمام كرد ، اما او دريافت كه قوم از روى گمراهى و حسادت و بغض و خودخواهى از دعوت وى سرپيچى مىكنند .\r\nآنگاه كه شعيب فساد عقايد مردم مدين را براى آنان تشريح و كيفر ستمگرى آنان را برايشان بيان كرد و گفتار خويش را با برهان صحيح و دليلهاى آشكار تأييد كرد . قوم به آيين ابلهان پناه بردند و در مقابل دليلهاى روشن شعيب به ياوه‌گويى پرداختند و گفتند : ما بيشتر حرفهاى تو را نمىفهميم ، گفتار تو راهى به دلهاى ما ندارد و به انديشهء ما نفوذ نمىكند . اى شعيب تو بايد از سرزنش سران قبايل و طوايف دست بردارى ، تو در نظر ما فردى ذليل و ضعيف هستى و ما تنها بخاطر احترام طايفه و قبيله‌ات از آزار تو خوددارى مىكنيم و گرنه سنگسارت مىكرديم .\r\nشعيب عليه السّلام در مقابل اين تهديد و اتكاء به قدرت قوم ، سر فرود نياورد و در مقابل قوت آنها احساس ضعف نكرد ، بلكه با دعوت حق ، به دفع عقيده باطل آنان پرداخت و ادعاى كذبشان را با منطق آشكار خويش محو ساخت و عزت و شوكت خود را از خدا خواست .\r\nشعيب عليه السّلام خطاب به اهل مدين گفت : اعتبار و عظمت قبيله من ، در برابر خداى يكتايى كه اين اقتدار را به ايشان بخشيده ، هيچ ارزش و اهميتى ندارد ، چرا براى احترام قبيله ، رعايت حال مرا مىكنيد و از آزار من پرهيز مىكنيد ، اما رعايت حق خالق يكتا را نمىكنيد و مرا به حرمت او احترام نمىكنيد درحالىكه رعايت احترام خالق بر مخلوق مقدم است و اگر قصد رعايت مرا داريد ، نبوت و رسالت من سزاوارتر از قوم و قبيله‌ام است .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nتهديد مردم مدين ، نيروى شعيب را تضعيف نكرد و بيم آنها ، شعيب را از عزم خود بازنداشت ، بلكه به آنان گفت : من از دعوت خود دست برنمىدارم ، شما هم هر چه نيرو داريد در آزار و اذيت من به كار گيريد .\r\nشعيب عليه السّلام به آنان اعلام كرد كه در طريق دعوت خويش احساس خستگى نمىكند و براى وصول به هدف خود از نيرويى كه در اختيار دارد استفاده مىكند ، زيرا به نصرت الهى و فتح نهايى اطمينان قلبى دارد و پاداشى شايسته نزد خداوند براى او منظور است ، زيرا خدا بر عمل و رفتار مردم آگاه و بصير است .\r\nشعيب عليه السّلام در دعوت به سوى پرستش خدا سعى فراوان كرد تا از ميان مردم مدين گوشهاى شنوا و قلبهاى بيدارى يافت و عدهء انگشت‌شمارى به وى گرويدند . قوم چون متوجه اين موضوع شدند ، وحشت وجودشان را فراگرفت و ترسيدند كار شعيب بالا گيرد و نيرومند گردد و دين او منتشر شود و افرادش افزايش يابند ، پس شعيب و پيروان او را به تبعيد از مدين تهديد كردند و گفتند : اگر از دين خويش بيزارى نجوييد و به آيين قوم بازنگرديد ، شما را از شهر بيرون مىكنيم . ولى شعيب به ايشان گفت : آنان كه متابعت مرا نموده‌اند با تمام وجود به خداى يكتا ايمان آورده‌اند و بركت ايمان با روح آنها درهم آميخته است و هرگز به لجن‌زار مفاسد بازنمىگردند و از عبادت خداى يكتا دست برنمىدارند .\r\nآرى ، روح پيروان شعيب پس از نجات از گناهان زير بار معصيت نمىرود و پس از بيدارى ديده و دل هرگز در پرتگاه ضلالت سقوط نمىكنند .\r\n\r\nعذاب مردم مدين\r\nآنگاه كه شعيب عليه السّلام از هدايت قوم به سوى حق مأيوس شد و دريافت كه آنها به كفر خويش اصرار مىورزند ، از خداى خويش مدد خواست تا كيفر كفر و انكار آنان را با عذابى عاجل برساند .\r\nمردم مدين از حق سرپيچى و متوجه دنيا شده‌اند ، از آنچه مقدر خداوند است پا فراتر نهادند و نزد پيروان شعيب رفته و به تهديد آنها پرداختند و پيروان او را از ترك\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nشيوه قوم و غل و غش در معامله بيم دارند ، از انجام عدالت برحذر داشتند و گفتند :\r\nاگر در كيل و وزن كم‌فروشى نكنند بىشك زندگى شما خراب و تباه مىگردد .\r\nسپس به تكذيب شعيب پرداختند و او را شعبده‌باز و جادوگر معرفى كردند و گفتند : اگر او در ادعاى خود صادق است ، صاعقه‌اى از آسمان بر سر قوم نازل گرداند و عذاب را متوجهشان سازد .\r\nخداى يكتا دعاى شعيب عليه السّلام را به اجابت رساند و به يارى رسول خويش پرداخت و اهل مدين را به گرماى شديدى مبتلا نمود ، به حدى كه تشنگى آنها با آب بر طرف نمىشد و خنكى سايه ، حرارت بدن آنان را كم نمىكرد و سردابها و سقف‌ها از شدت گرماى بدن آنها نمىكاست ، ناچار از ترس گرماى مدين هراسان و نگران فرار كردند ، ولى اين مردم غافل از قضا و قدر خدا به قضاء و قدر او پناه بردند ، زيرا هركجا بروند از عذاب الهى ايمن نمىمانند .\r\nمردم مدين ناگهان در آسمان ابرى را ديدند و تصور كردند كه سايه آن مىتواند آنها را از گرماى آفتاب نجات دهد ، به همين جهت در زير سايه ابر گرد آمدند تا از آن بهره‌مند شوند و آنگاه كه همه افراد مجتمع شدند ، آتش و شهاب ابر بر سر آنان باريدن گرفت و غريوى از آسمان به گوششان رسيد و زمين در زير پايشان لرزيد و در اين حال وحشت‌زده و بدون اينكه راه خلاصى براى خود پيدا كنند ، جملگى هلاك گشتند .\r\nشعيب عليه السّلام با مشاهده عذاب قوم و درحالىكه متأثر و اندوهگين بود ، از آنها روى برگرداند ولى يادآورى كفر و عناد قوم و بىاعتنايى و مخالفت با دعوت و تمسخر او از ناراحتى او كاست و گفت : « اى قوم : من به شما رسالت خود را ابلاغ كردم و براى اتمام حجت شما را پند دادم ( اكنون كه كافر شديد ) پس من چرا بر هلاك كافران غمگين باشم . » « 1 »\r\n\r\n\r\n","description":"","footnote":"\r\n( 1 ) . سوره اعراف ، آيه : 93  « وَ قالَ يا قَوْمِ لَقَدْ أَبْلَغْتُكُمْ رِسالاتِ . . . » \r\n","page_name":" 169 ","page_number":169},
  {"content":"\r\n . \r\n","description":"","footnote":"","page_name":" 170 ","page_number":170},
  {"content":"\r\n\r\n\r\nحضرت موسى عليه السّلام « * »\r\n\r\nولادت و تربيت موسى عليه السّلام\r\nگمراهى فرعون روز به روز بيشتر و بر خودسرى او افزوده مىشد و طايفه بنى اسرائيل كه رعيت او بودند زير ظلم و شكنجه او بسر مىبردند و اين طايفه تحت سلطهء او زندگى سختى داشتند و در مقابل سختىها مجبور به صبر بودند .\r\nدر چنين شرايطى كه مردم گرفتار بودند و در سختى و ناراحتى به‌سر مىبردند ، كاهن مصر به فرعون خبر داد كه به زودى فرزندى در ميان بنى اسرائيل متولد مىشود كه سلطنت تو به دست او نابود مىگردد .\r\nفرعون از شنيدن اين خبر به شدت منقلب شد و بر طغيان و سركشى خود بيفزود و از سر جهل و غرور فرزندان پسر بنى اسرائيل را سر بريد و دختران را باقى گذاشت ، ولى قدرت خدا بالاتر از آن است كه مكر بنده‌اى آن را متوقف سازد ، زيرا خداوند متعال در مورد آن قوم تيره‌بخت چنين مقدر كرده بود كه طفلى در منزل فرعون بزرگ\r\n\r\n\r\n","description":"","footnote":"\r\n( * ) داستان موسى از آيات زير اقتباس گرديده است ، سوره قصص ، آيات : 3 تا 43 ؛ سوره طه ، آيات : 9 تا 101 ؛ سوره شعراء ، آيات : 10 تا 68 ؛ سوره اعراف ، آيات : 100 تا 156 و 160 ؛ سوره يونس ، آيات : 75 تا 92 ؛ سوره نمل ، آيات : 7 تا 14 ؛ سوره النازعات ، آيات : 15 تا 26 ؛ سوره هود ، آيات : 96 تا 101 ؛ سوره ابراهيم ، آيات : 5 تا 8 ؛ سوره مؤمنون ، آيات :\r\n45 تا 48 ؛ سوره اسراء ، آيات : 101 تا 104 .\r\n","page_name":" 171 ","page_number":171},
  {"content":"\r\n\r\nشود و سلطنت اين ياغى ستمگر را در اختيار خود درآورد ، و اين طفل مانند گلى در دامن خار و طلوع سپيده در بطن ظلمت روييد و تقدير الهى را در مورد بنى اسرائيل عملى ساخت . و خدا به بنى اسرائيل عزت و شوكت بخشيد و سرزمين مصر و شام را در اختيار آنان گذاشت ولى به كيفر ناسپاسى ، فرعون و هامان و سربازانشان را به آنچه از آن مىترسيدند گرفتار ساخت .\r\nروزى مادر موسى يوكابد در كنج خانهء خود نشسته و درد زايمان او را فراگرفته بود پس قابله‌اى را دعوت كرد تا وسايل زايمان او را فراهم سازد و او را فارغ نمايد . آنگاه كه موسى متولد شد ، نور رخسار او لرزه بر اندام قابله انداخت و محبتش در دل او نفوذ كرد ، قلب مادر به طپش افتاد و بر حيات و بقاى فرزند خود كوشيد . خبر ولادت او از فرعون پوشيده و مستور نگه داشته شد و مدت سه ماه بر اين منوال گذشت .\r\nآنگاه كه فرعون ، مأموران خود را براى جستجو در مورد اطفال به سطح شهر فرستاد ، خدا به مادر موسى الهام كرد ، صندوقى تهيه كند و فرزندش را در ميان آن بگذارد و آنگاه صندوق را در ميان رود خروشان نيل بيندازد ، مادر موسى بعد از انجام اين دستور ، خواهر موسى را در كنار ساحل به همراه فرزند خود فرستاد تا ببيند سرنوشت كودكش به كجا مىانجامد و سپس خبرى از او بياورد .\r\nخواهر موسى به همراه صندوق روانه شد و حركت آن را در نظر داشت و آنگاه كه صندوق بهمراه جريان آب وارد قصر فرعون شد از بابت سرنوشت برادر سخت ناراحت و متأثر شد . اما رحمت خدا شامل حال موسى شد و همسر فرعون « 1 » به محض آنكه به موسى نظر كرد ، خداوند محبت وى را در دلش افكند و به دنبال آن ، از فرعون تقاضا كرد كه اين طفل را به فرزندى قبول كند .\r\nدر اين حال مادر موسى كه فرزند خود را به رود نيل افكنده بود از غم و اندوه\r\n\r\n\r\n","description":"","footnote":"\r\n( 1 ) . آسيه همسر فرعون معاصر با موسى عليه السّلام علىرغم مخالفت شوهرش با موسى عليه السّلام همدل و همراه بود و به خداوند ايمان داشت و در اين راه متحمل شكنجه‌ها و شدايد زيادى شد و در قرآن كريم دو بار با اشاره و وصف ، ولى بدون ذكر نام از او به احترام ياد شده است . ( سورهء قصص ، آيه : 9 - سورهء تحريم ، آيه : 11 ) . طبق حديثى از رسول اللّه صلّى اللّه عليه و إله و سلّم نقل شده كه آسيه در كنار مريم ، خديجه و فاطمه عليها السّلام در شمار بهترين زنان بهشت است .\r\n","page_name":" 172 ","page_number":172},
  {"content":"\r\n\r\nفرزند خويش فارغ بود ، زيرا فرزندش را به دست خداى توانا و بينا سپرده بود و او زنى شجاع و باايمان بود .\r\nبعد از آنكه بنا شد موسى فرزند فرعون باشد ، دايه‌هاى شيرده را احضار كردند ، شايد طفل سينه يكى از آنها را بگيرد و تشنگى و گرسنگى خود را بر طرف نمايد ولى موسى از همهء آنها روى گرداند !\r\nهامان وزير فرعون نگاهى به اطراف كرد و چون چشمش به خواهر موسى افتاد گفت : اين دوشيزه اين كودك را مىشناسد ، او را بگيريد تا از وضع اين طفل خبر دهد .\r\nآنگاه از دختر سؤال كردند اين كودك كيست ؟\r\nخواهر موسى گفت : من به اين خانه آمده‌ام تا خدمتى به پادشاه كرده باشم . فرعون به خواهر موسى گفت : پس هرچه زودتر زن شيردهى براى پرستارى اين كودك بياور . در اين هنگام بود كه موسى شروع به گريه كرد و فرعون او را در آغوش گرفت و نوازش داد تا او را آرام كند و خواهر موسى را بدنبال دايه فرستاد ، پس از مدتى مادر موسى آمد و كودك به وى انس گرفت و با رغبت فراوان پستان او را در دهان خود گذاشت و شروع به مكيدن شير كرد و كوچكترين اعتنايى به ديگران نكرد .\r\nفرعون وحشت‌زده به زن گفت : تو چه كسى هستى ؟ چه شد كه اين طفل تمام پستانها را رها كرد و فقط سينهء تو را گرفت ؟\r\nمادر موسى گفت : من زنى خوشبو و پاكيزه شير هستم . هيچ طفلى را به من نمىدهند مگر اينكه سينه مرا قبول كند . فرعون كودك را به زن داد و حقوقى هم برايش مقرر كرد و او فرزندش را به منزل بازگرداند .\r\nبدين طريق خدا پاداش صبر و ايمان مادر را داد و چشم او روشن گشت تا بداند وعدهء خدا حق است .\r\n\r\nفرار موسى عليه السّلام از مصر\r\nيوكابد دوران شيردهى فرزند خود ، موسى را به پايان رسانيد و او را تحويل كاخ فرعون داد ، تا بنا به تقدير الهى دشمن فرعون در دامان خودش پرورش يابد . چون\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nموسى به بلوغ و جوانى رسيد ، خداوند او را از علم و حكمت برخوردار و براى انجام رسالت مهيا كرد . ظلم و ستم فرعون همچنان ادامه داشت و نظر بيچارگان و مظلومان متوجه موسى شد ، تا موسى بار سنگين ظلم و ستم را از دوش آنها بردارد و آنها را از اين تنگنا برهاند و حمايتشان نمايد . زيرا اين مردم رنج‌ديده قوم موسى بودند و موسى هم داراى روحى بزرگوار است كه با عزت الهى درهم آميخته و به نور عنايت پروردگار منور گشته است .\r\nموسى عليه السّلام با مشاهده ستم روزافزون فرعون و روزگار تلخ بنى اسرائيل با خود پيمان بست تا به نفع اين ستمديدگان بكوشد و ايشان را حمايت كند . روزى موسى عازم پايتخت فرعون شد كه در آن جشن و سرور برپا بود ، وى در شهر منف ناگهان دو نفر مرد را ديد كه با يكديگر به نزاع پرداخته‌اند يكى از اين دو مردى عبرى و از پيروان او است و ديگرى فرعونى و از بستگان دربار است .\r\nآن مرد عبرى تا چشمش به موسى افتاد از او كمك خواست تا از ظلم فرعونى جلوگيرى كند . موسى عليه السّلام به قصد دفاع با مرد فرعونى درگير شد و اتفاقا با اولين ضربه كه به قصد جدا كردن آن دو بر او نواخت ، مرد قبطى جان خود را از دست داد . با مشاهده اين منظره موسى از كردهء خويش پشيمان شد و مشاجره آن دو نفر را عملى شيطانى پنداشت و از پروردگار خويش براى اشتباه خود طلب آمرزش كرد ، خدا هم او را بخشيد ، آرى خدا آمرزنده و مهربان است .\r\nروز ديگر موسى عليه السّلام در ميان شهر با ترس و دلهره به راه خود ادامه مىداد ، ناگهان ديد آن مردى كه ديروز به كمك او شتافت باز امروز موسى را فرياد مىزند و به مدد مىطلبد . موسى آن مرد را به گمراهى و ماجراجويى متهم كرد و به جانب او شتافت ، اما آن مرد گمان برد كه موسى مىخواهد وى را بكشد ، لذا با التماس و درخواست ترحم پيش موسى شتافت و گفت : « اى موسى ! آيا اراده كرده‌اى مرا مانند آن مردى كه ديروز كشتى به قتل برسانى . معلوم است كه در اين سرزمين جز قصد گردنكشى و جبارى ندارى و هيچ نخواهى كه مشفق و مصلح ميان خلق باشى . « 1 » در اين درگيرى ،\r\n\r\n\r\n","description":"","footnote":"\r\n( 1 ) . سوره قصص ، آيه : 19  « يا مُوسى أَ تُرِيدُ أَنْ تَقْتُلَنِي كَما قَتَلْتَ » . \r\n","page_name":" 174 ","page_number":174},
  {"content":"\r\n\r\nيكى از فرعونيان كه سخنان آنها را شنيد ، متوجه موضوع شد و بىدرنگ خبر آن را به جاسوسان فرعون رساند . فرعونيان تصميم گرفتند موسى عليه السّلام را دستگير و به اشد مجازات برسانند ولى رحمت خدا شامل حال او شد و يكى از فرعونيان خود را به موسى رساند و به او گفت : فرعونيان تصميم گرفته‌اند تا تو را بكشند ، سپس موسى را سفارش كرد كه « از شهر خارج شود و خود را به دست تقدير پروردگار بسپارد » .\r\n[ تصوير 
  ] تصوير حضرت موسى - اثر ميكل آنژ\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n\r\nهجرت موسى عليه السّلام به سرزمين مدين\r\nموسى عليه السّلام ترسان و نگران و با توكل به عنايت پروردگار و درحالىكه مراقب بود كه شناسايى نشود و از خدا مىخواست كه شر ستمگران را از وى بازدارد مصر را به قصد مدين ترك كرد . موسى هشت روز پىدرپى راه پيمود تا به سرزمين مدين ( بين شام و حجاز ) رسيد و در اين سفر ياورى غير از خداى يكتا و همراهى جز لطف و عنايت او نداشت .\r\nموسى در اين راه تنها توشه‌اى از تقوى به همراه داشت . او به قدرى راهپيمايى كرده بود كه پوست پاهايش زخمى و خون‌آلود شده بود ، وى براى رفع گرسنگى از علفهاى بيابان تغذيه مىكرد به حدى كه سبزى گياهان از پوست نازك و نحيف شكم او نمايان شده بود .\r\nموسى با تمام اين مصائب تنها يك خوشحالى داشت و آن توفيق گريز از فرعون و نجات از دست مأموران و جاسوسان او بود !\r\nچون موسى عليه السّلام به مدين رسيد ديد جمعيتى از مردم براى برداشتن آب از چاهى ازدحام كرده‌اند و بر سر آب كشمكش مىكنند و هركس كه قوىتر و نيرومندتر است زودتر به آب دسترسى پيدا مىكند .\r\nموسى عليه السّلام متوجه شد در پشت اين جمعيت انبوه دو زن ايستاده‌اند و گوسفندهاى خود را كنارى زده‌اند تا با گوسفندهاى ديگران مخلوط نگردد ، عجز و ضعف از چهره اين دو زن آشكار است و همچنان منتظرند تا جمعيت از گرد چاه پراكنده شوند تا آنها بتوانند از آب استفاده كنند .\r\nروح منصف و غيرت و مردانگى ، موسى را جلو فرستاد و از آن دو زن پرسيد ، كار شما چيست ؟\r\nپاسخ دادند : ما نمىتوانيم از آب استفاده كنيم تا اينكه چوپانها گرد چاه را خلوت كنند زيرا از مزاحمت مردم بيم داريم ، ما در اثر اضطرار براى اين كار آمده‌ايم ، زيرا پدر ما پير و زمين‌گير است .\r\nبا شنيدن اين سخنان ، موسى به حمايت آنها پرداخت و گوسفندان آنها را آب داد و\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nسپس جهت استراحت به سايه‌اى پناه برد و در اين حال به راز و نياز با خداى خويش پرداخت و از او طلب رحمت و گشايش كرد تا از اين فقر و تنهايى نجات يابد .\r\nاين دو زن پس از بازگشت ، بطور غير عادى و زودتر از هميشه پيش پدر پير آمدند ، لذا پدر از دختران خود علت را پرسيد و خواهران هم جريان را براى او شرح دادند ، خدا هم دعاى موسى را به اجابت رساند و بر او لطف نمود و به پيرمرد الهام شد كه يكى از دختران خويش را به دنبال موسى بفرستد و او را نزد خود بخواند .\r\nيكى از دختران باكمال شرم و حيا پيش موسى عليه السّلام آمد و گفت : « پدرم تو را دعوت كرده تا به منزل ما بيايى تا در عوض سقايت گوسفندان ما به تو پاداشى دهد » . « 1 »\r\nموسى بخاطر اجابت دعوت دختر به همراه وى و به سوى پيرمرد رهسپار گشت و به زودى به آغوش باز و منزل امنى وارد شد ، سپس سرگذشت خود را براى پيرمرد گفت و اسرار نهانى خود را براى او فاش كرد . پيرمرد او را اطمينان داد و گفت : « اينك هيچ مترس كه از شر قوم ستمكار نجات يافته‌اى » . « 2 »\r\n\r\nموسى عليه السّلام داماد شعيب « 3 » شد\r\nموسى آسوده‌خاطر در منزل پيرمرد ساكن شد و از رفاقت و انس با پيرمرد خشنود بود . جاى تعجب نيست ، زيرا نور ايمان در هر دو قلب مىدرخشيد و فيض و اخلاص از وجود آن دو مىبارد ، و از اين جهت آن دو مجذوب هم گشته‌اند .\r\nجوانمردى و اخلاص موسى عليه السّلام ، بزرگوارى او را نزد پيرمرد و دخترانش آشكار ساخت ، زيرا خدا او را به طبعى بلند و اخلاقى نيكو آراسته ، لذا دختران به جوانمردى موسى و نيرومندى او علاقه‌مند شدند و از پدر خواستند كه او را نزد خود نگهدارد ، زيرا او مردى پاك و امين است .\r\n\r\n\r\n","description":"","footnote":"\r\n( 1 ) . سوره قصص ، آيه : 25  « . . . إِنَّ أَبِي يَدْعُوكَ لِيَجْزِيَكَ أَجْرَ ما سَقَيْتَ لَنا . . . » . \r\n( 2 ) . سوره قصص ، آيه : 25  « . . . لا تَخَفْ نَجَوْتَ مِنَ الْقَوْمِ الظَّالِمِينَ . . . » . \r\n( 3 ) . حسن بصرى و مالك بن انس معتقدند كه اين پيرمرد همان شعيب پيغمبر است ولى عده‌اى مىگويند اين شعيب غير از شعيب پيغمبر است .\r\n","page_name":" 177 ","page_number":177},
  {"content":"\r\n\r\nبدنبال تصميم دختران ، يكى از آنان به پدر گفت « 1 » : « اى پدرجان ! اين مرد را به خدمت خود اجير كن كه بهتر كسى كه بايد به خدمت برگزيد ، كسى است كه امين و توانا باشد » . « 2 »\r\nالبته كه اين ادعاى حقى بود ، زيرا اين موسى بود كه با وجود ضعف و تنهايى و گرسنگى ، توانست تمامى مردان قوى هيكل را كنار زده و سنگ روى چاه را جابجا كند و با كشيدن آب از چاه گوسفندان آنها را آب بدهد ؟ مگر موسى عليه السّلام آن مرد عفيف و پاكدامنى نيست كه وقتى دختر شعيب پيام پدر خويش را به او رسانيده و او را به منزل دعوت كرد ، موسى از روى حجب و حيا سر خود را به زير افكند و از جلوى دختر رهسپار شد تا چشمش به قامت دختر نيفتد .\r\nسخنان دختر گويا آرزوهاى شيرين و افكار ديرين شعيب را تداعى و او را اميدوار و بيدار كرد ، سپس متوجه موسى گشت و گفت : اى موسى ! من ميل دارم كه يكى از اين دو دختر را به ازدواج تو درآورم تا حامى و پشتيبان من باشى ، اما به عنوان كابين او بايد به مدت هشت سال براى من چوپانى كنى و كمر خدمت به من را ببندى و اگر دو سال ديگر به آن افزودى ، منت بزرگى بر من نهاده‌اى و من انتظار آن را از تو دارم ولى اجبارى در كار نيست و به خواست خدا مرا از وفاداران بااخلاص مىيابى .\r\nموسى عليه السّلام در سرزمين مدين آواره ، تنها و فرارى است . او دور از دوستان و اقوام خود بسر مىبرد و روحى مضطرب و افسرده دارد ، لذا پيشنهاد پيرمرد همانند آبى كه در ريشه درخت نفوذ مىكند در روح موسى نفوذ كرد و اظهار داشت : « من در رفاقت با سرورى چون شما ، سعادتمند و به كمك شما نيرومند خواهم شد و به مدد شما به عزت مىرسم » .\r\nزندگى موسى نزد پيرمرد ، مطلوب او بود ، نهال اميد در زندگى موسى جوانه زد و در نهايت اخلاص و امانت به مدت ده سال در خدمت شعيب ماند و در اين مدت امور پيرمرد با رعايت امينى اندرزگو و حكيمى دانا به خوبى اداره مىشد تا سرانجام موسى\r\n\r\n\r\n","description":"","footnote":"\r\n( 1 ) . برخى مترجمين و مفسرين نام اين دختر را صفورا ذكر كرده‌اند .\r\n( 2 ) . سوره قصص ، آيه : 26  « . . . يا أَبَتِ اسْتَأْجِرْهُ إِنَّ خَيْرَ مَنِ اسْتَأْجَرْتَ . . . » \r\n","page_name":" 178 ","page_number":178},
  {"content":"\r\n\r\nبا يكى از آن دو دختر ازدواج كرد و كامياب گشت .\r\nشعيب عليه السّلام به داماد بزرگوار خود گوسفندانى بخشيد ، موسى پس از ازدواج ميل بازگشت به وطن در سينه‌اش شدت گرفت و شوق و عشق ديدار وطن او را مصمم كرد .\r\n بلاد الفناها على كل حالة * و قد يؤلف الشىء الذى ليس بالحسن \r\n و تستعذب الارض التى لا هوى بها * و لا ماؤها عذب و لكنها وطن « 1 » \r\n\r\nبازگشت موسى عليه السّلام به وطن\r\nموسى اموال متفرق خود را جمع‌آورى كرد و تصميم گرفت با همسر خويش به جانب مصر رهسپار گردد . سپس به اتفاق همسر خود با شعيب وداع نمود ، پيرمرد هم توفيق در عمل و استقامت در كار را براى آنان از خدا خواست .\r\nموسى عليه السّلام و همسرش به سمت جنوب رهسپار شدند تا بطور سينا رسيدند . در اين وادى بود كه موسى راه را گم كرد و در كار خود حيران و سرگردان ماند ، اما عنايت خدا موسى را منظور دارد و هيچگاه چراغ راه موسى را خاموش نمىكند و نور اميد او را فرونمىنشاند و شاعر در اين مورد ، نيك گفته است :\r\n و اذا العناية لاحظتك عيونها * نعم فالمخاوف كلهن امان « 2 » \r\nدر همان حال كه موسى بدنبال راه مىگشت آتشى را از نزديكى طور ديد . وسايل سفر خود را روى زمين گذاشت و تنها به سوى آتش دويد ، در همان حال كه با سرعت به سوى آتش مىرفت به همسر خويش گفت : « اينجا بمانيد ! من از دور آتشى ديدم ، شايد پاره‌اى از آتش را براى گرم شدن و جستجوى راه بياورم » .\r\nدر كنار وادى ايمن ، در سرزمين مبارك و در شب تاريك كه نور درخشان آتش موسى را شادمان كرده ، روزگار نيز بر پيغمبر شايستهء خدا لبخند مىزد و ندايى به\r\n\r\n\r\n","description":"","footnote":"\r\n( 1 ) . سرزمينى است كه ما در هر حال آن را دوست مىداريم و با آن خو گرفته‌ايم ، درحالىكه مزيتى ندارد ، و آن سرزمينى كه شايد نه هواى خوبى داشته باشد و نه به آب شيرينى ولى براى انسان گواراست ، وطن است .\r\n( 2 ) . هرگاه عنايت خدا ناظر امور تو شد ، آسوده بخواب كه همه جا امن است و جاى نگرانى نيست .\r\n","page_name":" 179 ","page_number":179},
  {"content":"\r\n\r\nگوش او مىرسد ، « اى موسى ! بدون ترديد من خداى يكتا پروردگار جهانيانم » . « 1 »\r\nدر اين لحظه دوران پيامبرى موسى آغاز گشت ، زيرا خدا موسى را براى كرامت خود برگزيده و او را مبعوث به رسالت خويش نموده است و در همين مكان ، نداى خداى كريم را شنيد كه مىگويد : « اى موسى اين چيست كه تو در دست راست دارى ؟ »\r\nقدرت بشرى و محدود موسى عليه السّلام عاجز بود كه به رمز اين سؤال آسمانى پى ببرد ، لذا همان‌طور كه به ساير مردم پاسخ مىداد به خدا جواب داد . « اين عصاى من است كه بر آن تكيه مىكنم و با آن گوسفندانم را مىرانم و از درختان بر آنها برگ مىريزم و حوايج ديگرى ( چون دفع دشمن و غيره ) را نيز با آن انجام مىدهم » . « 2 »\r\nموسى عليه السّلام گمان مىكرد كه مقصود خداوند بيان امتيازات عصا و منافع آن است ، اما قدرت الهى بالاتر و او منزه‌تر و بزرگتر از آن است كه بخواهد از موسى خواص عصا را بپرسد ، بلكه سؤال خداوند مقدمه‌اى براى معجزات گوناگونى است كه از اين تكه چوب سر خواهد زد . خدا از حقيقت عصا از موسى عليه السّلام پرسيد تا هنگامى كه موسى كارهاى خارق العاده و معجزاتى از آن مشاهده مىكند ، بداند كه اين آثار ، علائم آشكار و حجتهايى از قدرت لايتناهى پروردگار آسمانهاست كه به موسى اختصاص يافته تا رسالت او روشن و دعوت وى تقويت گردد .\r\n فكم طابت به للحق نفس * بحبل الله تعتصم اعتصاما « 3 » \r\nموسى عليه السّلام مأمور شد عصاى خود را به زمين افكند و چون آن را به زمين انداخت ناگهان به صورت مارى به حركت درآمد و مار بتدريج بزرگ شد و به صورت اژدها درآمد . موسى با مشاهدهء اين منظره وحشت‌زده شروع به فرار كرد . اما از طرف خداوند ندايى شنيد كه : « نترس كه بىشك پيغمبران با وجود من نمىترسند » .\r\n\r\n\r\n","description":"","footnote":"\r\n( 1 ) . سوره طه ، آيات : 8 تا 12 .\r\n( 2 ) . سوره طه ، آيه : 18  « قالَ هِيَ عَصايَ أَتَوَكَّؤُا عَلَيْها وَ أَهُشُّ . . . » . \r\n( 3 ) . چه بسيارند مردمى كه به همين سبب ، دلهاشان براى پذيرش حق آرام و استوار مىگردد و به ريسمان خدا چنگ مىزنند .\r\n","page_name":" 180 ","page_number":180},
  {"content":"\r\n\r\nرسالت موسى تحقق يافت و روح او با نداى الهى مطمئن گشت و از اضطراب بيرون آمد و چشم او با نور حق روشن شد و سپس خداوند معجزه ديگرى به وى عطا كرد و به او دستور داد : دست خويش را به گريبان خود ببر ! پس چون اين كار را كرد ، ناگهان بدون احساس هيچگونه درد و سوزشى متوجه شد كه دستش سفيد شده و از آن نور مىتابد .\r\nاين دو معجزه پىدرپى كه بر موسى آشكار شد قلب او را تثبيت كرد و رسالت او را در نظر فرعون و قومش مسلم نمود و حجتى براى دعوت در راه حق شد تا موسى بتواند باصلابت گفتار كلمه حق را بر زبان بياورد و با نيروى مضاعفى كه در آن شب اندوخته بود پرده‌هاى شرك و جهل را بشكافد .\r\nفرعون و اطرافيانش در سرزمين نيل زندگى مىكردند و بر قبطىها و بنى اسرائيل حكومت ظالمانه‌اى داشتند و از روى ستمگرى و خودخواهى به فساد مىپرداختند تا جايى كه خود را خدا قرار داده بودند .\r\nبتهايى به صورت خود ساخته و بر مردم محروم پرستش آنها را واجب كرده بودند و اعتقادى به خداى يكتا نداشتند . سالهاى متمادى مردم را تحت ظلم و ستم نگه داشته و آنها را به بيگارى وامىداشتند تا جايى كه نور اميد در دلهاى افسرده مردم مرده بود و آنها را به صورت كالا و متاعى بىارزش مورد معامله قرار مىدادند .\r\nفرعونيان در شهوترانى و افكار پليد نفسانى خود غرق بودند ، از نور ايمان و يقين آشكار چشم پوشيده و از راه هدايت و صراط مستقيم و طريق حق منحرف شده بودند .\r\nبا وجود چنين گمراهى عمومى و ظلم و فساد همه‌گير ، لازم بود رحمت خداوند شامل حال مردم گردد و چشمه‌هاى عدل و كرم خداوند بر آنها بجوشد ، زيرا خدا نسبت به اين سنگدلان جفاكار مهربانتر از خود ايشان است . شرايط ايجاب مىكرد كه علائم و طريق هدايت بر آنها نمايان شود و پرتگاه گمراهى و ظلمت بر آنها روشن گردد .\r\nخداوند به موسى وحى كرد كه به پشت گرمى آيات و معجزاتى كه در اختيار\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nدارى ، بسوى فرعون و پيروانش حركت كن . خدا با همين آيات ، سخنان تو را اعتبار مىبخشد و دليل تو برتر مىگردد . به سوى اين مردم بشتاب تا آنها را از ظلمت به سوى نور سوق دهى و پرچم حق را در سرزمين نيل به اهتزاز درآورى تا صبح سعادت و نور رستگارى بر مردم طلوع كند و ظلمت و ظلالت نابود گردد .\r\nموسى عليه السّلام فرمان خداوند را دريافت و آماده اجراى دستور گشت . گرچه قلب موسى سرشار از ايمان است و دعوت او با براهين مستدل ، محكم گشته و خدا دو معجزه به او عنايت كرده كه با آنها دعوى خود را تقويت و راه كفر را مسدود مىسازد و به مباحثه و مبارزه با آنان مىپردازد ولى موسى پرونده قتلى نزد فرعونيان دارد و مدتهاست كه تحت پيگرد ايشان قرار دارد و او به همين جهت براى حفظ جان خويش دست به فرار زده و از اهل و وطن خويش چشم پوشيده است .\r\nدر چنين شرايطى كه عشق به وطن در روح موسى سرشار گشته بود ، بيم و هراس فكر او را به خود مشغول و بين او و آرزوهايش ديوارى بلند ايجاد مىكرد ولى اكنون خداوند وى را برگزيده و براى رسالت خويش مأمور ساخته است ، پس وقت آن رسيده كه به آنچه خوف داشت اقدام كند و اميد و آرزوى ديرين خود را از قيد و بند ترس و حرمان آزاد سازد و به تعقيب هدف خويش بپردازد .\r\n\r\nعذر موسى عليه السّلام به پيشگاه پروردگار\r\nموسى با آه و ناله و از روى تضرع گفت : « بارخدايا ! من يك نفر از فرعونيان را كشته‌ام و مىترسم كه مرا بكشند . »\r\nموسى چنين عذرى آورد تا قلبش در طريق رسالت مطمئن گردد و خدا با وعدهء صريح خويش ، نور اميد را در قلبش روشن سازد و اضطراب او را بر طرف و روح او را اطمينان بخشد .\r\nموسى عليه السّلام مأمور شد و به سوى فرعون رهسپار گشت ، ولى هنوز از اين مأموريت بيمناك بود ، هرچند از آيات و نشانه‌هاى الهى برخوردار است ، اما او به قدرت بيان و نفوذ كلام خود مطمئن نيست ، او گاهى از روى عصبانيت سخن مىگويد و لازمه\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nانجام چنين كار بزرگى ، دقت و حوصله فراوان است ، به همين دليل موسى به پروردگار عرضه داشت : خدايا ! صبر و حوصله مرا افزايش ده تا براى تحمل مشكلات اين كار بزرگ آماده شوم و انجام رسالت من با انهدام موانع و مشكلات آسان گردد . گره از زبانم بگشا تا بيانم روان و برهانم محكم شود تا ابلاغ من در ايشان نفوذ و به اعماق قلبشان رخنه كند . بارخدايا ! شريكى براى رسالتم قرار بده كه وزير من و از بستگانم باشد . برادرم هارون اين شايستگى را دارد ، كمر مرا با حمايت او محكم و او را در رسالت ، شريك من بگردان .\r\n\r\nمأموريت موسى و هارون عليهما السّلام\r\nخدا دعاى پيغمبر بزرگوار خود را براى تحكيم دعوت و تكريم رسالت او پاسخ داد و به هارون كه در مصر بود الهام كرد كه به اقامتگاه برادر خود موسى رهسپار گردد ، تا در كار رسالت وى با او شريك شود و مشكلات اين مأموريت بزرگ را با وى تحمل نمايد .\r\nهارون عليه السّلام امر خدا را پذيرفت و به سوى برادر خويش حركت كرد و در جانب راست كوه طور خود را به برادرش رساند . اكنون قلب موسى مطمئن ، نيروى او افزون و دعاى وى مستجاب شده بود .\r\nخدا به موسى و برادرش وحى كرد كه به سوى فرعون برويد و با بيانى نرم و لحنى ملايم با او سخن گوييد ، تا پذيرش آن براى فرعون آسانتر باشد و عزت او را جريحه‌دار نكند ، شايد دل سنگين او نرم و غرور و خودخواهى او كم شود و تكبر و جاهليت ، او را به اذيت موسى و هارون وادار نسازد تا شايد راه عذر بر او بسته و حجت بر او تمام شود .\r\nبراستى برتر از پروردگار آسمان و زمين در تعليم ادب كيست ، او بيان شيرين ، حسن رفتار و مهربانى را به فرستادگان خود آموخت و در حسن گفتار و عمل كسى بهتر از رسولان و فرستادگان خداوند نيست .\r\nخداوند به اين جهت فرستادگان خود را به ملايمت و حسن رفتار با فرعون\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nسفارش كرد كه فرعون بر موسى حق تربيت داشت . اين سابقه ايجاب مىكرد كه با زبان شيرين و برهانى روان و ملايم با او سخن بگويد .\r\nخدا به موسى عليه السّلام وحى كرد : تو و برادرت با آيات و نشانه‌هاى من پيش فرعون و قوم او برويد و بتدريج او را در جريان دعوت خود بگذاريد . به او بگوييد ما فرستادهء خداى توييم و سپس از او بخواهيد كه بنى اسرائيل را از بند ظلم و ستم نجات دهد و هركس كه دعوت ما را رد كند گرفتار عذاب خواهد شد .\r\n\r\nمباحثه موسى و فرعون\r\nموسى با برادرش به سوى مصر رهسپار شدند و نزد فرعون آمدند . فرعون به اين دو برادر بىاعتنايى و آنان را تحقير كرد و دعوت آنان را ناديده گرفت و به موسى گفت : « تو هم به مخالفت با ما برخاسته‌اى ؟ ! تو كه در كودكى در منزل من متنعم و از خوان نعمت من برخوردار بودى ! » .\r\nموسى عليه السّلام گفت : « آيا بر من منت مىگذارى كه مرا در كودكى تربيت كردى و اين تربيت را نعمت مىشمارى ؟ آيا علت اصلى ظلم و ستم و آزار بنى اسرائيل ، تو نبودى ؟ اگر تو فرزندان بنى اسرائيل را نمىكشتى ، من نيازى به كفالت و سرپرستى تو نداشتم و منت تنها خدا را سزاست كه قلب ترا تسخير كرد تا در پرورش من همت گمارى » .\r\nسپس فرعون به گفتار خود ادامه داد و گفت : قتل آن مرد فرعونى نيز از روى انكار نعمت ما بود .\r\nموسى عليه السّلام ادعاى فرعون را رد كرد و گفت : من در حالى دستم به اين كار آلوده شد كه هرگز قصد كشتن آن مرد را نداشتم و در راه دفاع از مرد ستم‌ديده سبطى ، اين اتفاق افتاد و من ناچار براى نجات جان خود از اين سرزمين گريختم ، سپس نعمت و رحمت خدا مرا در برگرفت و به من علم و حكمت بخشيد و مرا در زمرهء پيغمبران قرار داد .\r\nاكنون كه راه مباحثه بر فرعون بسته شد ، مسير بحث را تغيير داد و گمان كرد كه اين\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nتدبير براى او راهگشاست و نجات او را در بردارد لذا پرسيد : خداى جهانيان كسيت ؟\r\nموسى عليه السّلام پاسخ داد : اگر حقيقت موجودات و وجود و آثارشان را درك نموده‌اى معبود من همان پروردگار آسمانها و زمين و موجودات بين آسمان و زمين است و تو هم يكى از مخلوقات او هستى .\r\nآثار خشم در چهره فرعون نمايان شد و كوشيد كه غضب اطرافيان خود را نيز شعله‌ور سازد و ايشان را همراه خود كند و به همين منظور گفت : اى قوم ! سخنان او را شنيديد ؛ من از او دربارهء خدايش سؤال مىكنم ، او براى من كارها و آثارش را بيان مىكند .\r\nموسى عليه السّلام حكيمانه پاسخ داد : پروردگار من ، پروردگار شما و پروردگار نياكان شما است و اگر شما تدبر و تعقل كنيد ، پروردگار جهان و جهانيان همان خدايى است كه مشرق و مغرب ستارگان و نظام افلاك را مقرر فرمود است و اوست كه شايسته عبادت و ستايش است ، نه مخلوقى مانند فرعون كه خود محتاج و فانى و گرفتار تحولات است .\r\nفرعون منقلب و مضطرب شد و چون در استدلال فروماند و حجت بر او تمام شد ، لذا به نيرنگ و زور و تهديد پناه برد و گفت : « اگر خدايى غير من انتخاب كنى تو را در بين زندانيان قرار خواهم داد . »\r\nموسى عليه السّلام به سخنان او اعتنايى نكرد و چون به صحت دعوت خود اطمينان داشت ، به ادامه تبليغ و دعوت خود پرداخت و گفت : « اگر حجت آشكارى بياورم باز هم زندانى مىشوم ؟ ! اگر دليل شكننده و معجزهء قاطعى بياورم كه شك و ترديد تو را بر طرف كند باز هم مرا تهديد مىكنى ؟ ! » فرعون گفت : اگر راست مىگويى معجزه خود را بياور .\r\n\r\nمعجزات موسى عليه السّلام\r\nموسى با توفيق و مدد خداوند از هرگونه خطا بدور است و هيچ مانعى را بر سر راه خود مهم نمىبيند . در دوران رسالت موسى ، سحر و جادو در ميان مصريان رواج داشت و در ميان ساحران مصر ، جادوگرانى بودند كه عقلها را تسخير و قلبها را شيفته\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nخود مىساختند و همان‌طورىكه وزش باد شاخسار درختان را به بازى مىگيرد ، اينها هم در بازى با عقلها مهارت داشتند . ايشان در اين كار به اوج قدرت و انتهاى شهرت رسيده بودند و يقين داشتند كه برتر از آنان نيست كه به آنان فخر كند .\r\nبه همين دليل خواست خدا بر آن قرار گرفت كه قوم فرعون را از همين طريق به ظاهر سحر و جادو عاجز كند و آنان را متحير و مدهوش سازد ، در اين صورت تير جادويشان متوجه خود آنان مىشود و چون در اين كار عاجز شدند ، حجت الهى آشكار و پيروز مىشود .\r\nاين حكمتى است كه خدا در نظر گرفته و معجزه را بدست پيغمبر خود موسى عليه السّلام جارى كرده است . همان فنى كه قوم فرعون در آن مهارت دارند مورد استفاده موسى قرار مىگيرد تا همه ساحران و جادوگران با تمامى نيرو و تلاش خود در اين ميدان مسابقه عاجز گردند و در كارى كه مهارت دارند فرومانند . سپس با مشاهده معجزات ديگر عاجزتر خواهند شد و در اين هنگام است كه اراده الهى حاكم و قوم فرعون مغلوب مىشوند ، زيرا خدا مكر خائنين را خنثى مىكند .\r\nموسى عليه السّلام عصايى را كه خدا نيرويى فوق العاده و حيرت‌انگيز در آن به امانت گذاشته بود ، به زمين انداخت ناگهان مارى آشكار گرديد . فرعون حيران شد ولى خودخواهى و غرور او با تعجب درهم آميخت و سپس گفت : آيا غير از اين عصا معجزهء ديگرى دارى ؟ !\r\nفرعون پنداشت كه عصا آخرين معجزه موسى است و موسى حتما در برابر ساحران مغلوب خواهد شد ولى موساى پيغمبر دست خود را در گريبان خويش برد و سپس بيرون آورد ، ناگهان شعاعى از آن بوجود آمد كه نور آن چشم‌ها را خيره كرد و اين نور اوج گرفت و پراكنده شد ، به حدى كه به نظر مىرسيد جلوى نور خورشيد را گرفته است .\r\nبعد از اين معجزه قوم فرعون در مقابل موسى مقهور شدند . بيم زوال حكومت و حرص به سلطنت و قدرت ، فرعون را نگران و نيروى معجزهء موسى او را مبهوت ساخته بود و از اوج كبر و غرور به زير افكنده بود و خود را كوچك و بىارزش يافت و فراموش كرد كه خود را خداى بزرگ بىشريك قوم خود مىداند . سپس دست به\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nدامان ياران خود شد و آنان را در مشكل خويش شريك كرد و با مسالمت و تملق به مشورت با آنان پرداخت .\r\nفرعون در اين مشورت براى تنفر قوم خود از موسى به باطل خود جامه حق پوشاند به خدعه و نيرنگ خود لباس حقيقت و صراحت پوشاند و گفت : اين دو نفر ( موسى و هارون ) جادوگرند و مىخواهند شما را با سحر خويش از سرزمينتان بيرون برانند و خود حاكم بر اين سرزمين شوند . نظر شما چيست ؟\r\nدرباريان و ياوران فرعون گفتند : اين دو برادر را نزد خود نگهدار و مأمورين خود را به شهرها اعزام دار تا تمام ساحران زبردست و دانا پيش تو آيند .\r\nفرعون كه مأيوس و درمانده شده بود و مانند غريق به هر دستاويز موهونى چنگ مىزد ، با اين فكر موافقت كرد تا شايد از اين مهلكه خلاصى و نجات يابد .\r\n\r\nبسيج ساحران\r\nفرعون در بسيج ساحران سراسر سرزمين خود دستور اكيد داد . اما ترس از شكست ساحران از يك‌سو و وسوسه‌هاى شيطانى و خاطرات آزرده از سوى ديگر روح فرعون را تحت فشار قرار مىداد ، زيرا فرعون در هراس از زوال قدرت و دولت خود بود و به همين دليل با غرور و غضب به موسى گفته بود : « اى موسى ! آمده‌اى كه با سحر خود ما را از سرزمينمان بيرون كنى ؟ »\r\nبراستى چرا فرعون مضطرب است ، فرياد مىزند ، روح او پريشان و حرص او فراوان است ؟ ! مگر فرعون همان خداى خودسر نيست ؟ ! مگر داراى قدرت و عزت نيست ؟ ! چگونه مىتواند باور كند در مقابل يك نيروى فوق العاده كه از جانب خداوند به يك بنده شايسته عطا شده عاجز و درمانده شود .\r\nچون ساحران از سراسر مصر جمع شدند ، فرعون به موسى گفت : « وعده گاهى بين ما و خود قرار بده تا در موقع معين در آنجا حاضر شويم نه من خلاف آنان وعده كنم و نه تو » .\r\nموسى عليه السّلام گفت : وعده شما روز عيد ، روز اجتماع مردم و روز زينت آنان ؛ تا حق\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nمانند روز روشن و در ميان مردم آشكار و منتشر گردد .\r\nفرعون تمامى ساحران را فراهم و در روز معين و در وعده‌گاه مقرر آنان را حاضر ساخت ، به اميد اينكه با كمك سحر و جادوى آنها بر قدرت الهى موسى چيره شود و حكومت و سلطنت خود را از خطر برهاند . او با اين نيت كه از حرص و طمع قدرت سرچشمه گرفته بود براى نبرد با موسى آماده شد ، ولى غافل از آنكه غبار پراكنده ، آفتاب را تيره نمىكند و ستمگر با هر نيرويى قادر به مقابله با حق و عدالت نيست .\r\nدرست شبيه قوچ كوهى كه به كمك شاخهاى خود با سنگ بزرگى مىجنگد ، سنگ آسيبى نمىبيند و او تنها شاخهاى خود را آزرده است .\r\nچون روز موعود رسيد موسى نگاهى به ميدان مسابقه انداخت و ديد جمعيت انبوهى از ساحران جمعند . موسى به آنان گفت : واى بر شما اگر امروز به خداى يكتا دروغ ببنديد و معجزات خدا را جادو بدانيد و حقيقت را براى فرعون روشن نسازيد ! شما بايد به فرعون تفهيم كنيد فرق است بين معجزه من و سحر شما ! شما اگر باطل خود و حق مرا درهم آميزيد و يا به حيله‌اى متوسل شويد كه حق را باطل و باطل را حق جلوه دهد ؛ يقين كه به خسران و ضرر آشكار دچار شده‌ايد .\r\n\r\nمشورت ساحران\r\nنداى موسى عليه السّلام كلام حقى بود كه در گوش ساحران طنين افكند تا شايد آنان را از ظلالت و گمراهى نجات بخشد و پرده از قلوب سياهشان بردارد تا دعوت حق را بشنوند و راه صحيح را بدست آورند .\r\nبه فرمان فرعون ، تمامى ساحران در مجلسى به منظور مشورت گرد آمدند و پس از تبادل نظر هركدام ريسمان و عصايى مهيا كردند و مانند يك تن واحد به سوى موسى حركت كردند و در اين حال آستينهاى خود را بالا زدند تا ترس بر دل موسى و برادرش غالب شود و هيبت آنها در نظر تماشاچيان رشيد و باشكوه جلوه كند .\r\nبه دستور فرعون ، مردم شهر را به ميدان مسابقه دعوت كردند تا اين جشن بزرگ را در روز زينت و نزديك ظهر تماشا كنند و نبرد قهرمانان و مبارزهء دو دشمن را بنگرند .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nمردم به اميد پيروزى ساحران به مسابقه شتافتند ، زيرا گمراهى در روح آنان رسوخ كرده و پرده جهل قلب آنان را پوشانده و صلاح و فساد خود را تشخيص نمىدهند و به پيروزى ساحران و غلبه باطل اميدوارند . جادوگران كه به علم خود مىباليدند و رنگشان از غرور و خودخواهى تغيير يافته بود به محل موعود آمدند ؛ چرا به علم خود مغرور نباشند ؟ اين جادوگران قهرمان ميدان سحر و پهلوان اين رشته‌اند و امروز تاج و تخت فرعون در دست آنهاست .\r\nجادوگران به فرعون گفتند : اگر ما بر موسى و برادرش پيروز شويم چه پاداشى داريم ؟\r\nفرعون گفت : البته ، شما پاداش خواهيد داشت و به من هم تقرب پيدا مىكنيد . در پناه من از ناز و نعمت متنعم مىشويد و در جوار من سعادتمند خواهيد بود و در خوشگذرانى و وفور نعمت زندگى خواهيد كرد . زيرا شما از من پشتيبانى كرده‌ايد و حامى من بوده‌ايد .\r\nچون جادوگران مطمئن شدند كه پس از پيروزى از آسايش و رفاه و ثروت برخوردار مىشوند ، مست اميد و آرزو و دلگرم به ميدان مسابقه آمدند و به موسى گفتند : شما شروع مىكنيد ، يا ما ابزار خود را به كار بگيريم ؟\r\nموسى عليه السّلام اهميتى به سحر آنان نمىداد و جادوى آنها را ناچيز مىشمرد ، لذا به آنان اجازه داد كه ريسمانها و عصاهاى خود را به كار گيرند و نهايت كوشش خويش را بنمايند و تمام هنر خود را عرضه دارند ، سپس خدا نيروى خود را ظاهر و با حق ، باطلشان را محو مىسازد .\r\nساحران مصرى مشغول به كار شدند و ريسمانها و عصاهايى كه در دست داشتند به زمين افكندند . موسى تصور كرد كه اينها مارهايى هستند كه روى زمين مىخزند ، اين يك توهم بيش نبود ، اما در روح موسى ترس و خوفى ايجاد كرد ، مبادا مردم گول ظاهر فريبنده آنها را بخورند و رخ از دعوت موسى برگردانند . در اين حال خدا موسى را حمايت و هدايت كرد و گفت : نترس كه تو پيروزى ، از تعداد و حجم وسايل و ابزار ساحران بيمناك نباش ، عصاى كوچكى كه در دست تو است از آنها مهمتر است و\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nاثرى بزرگتر دارد ، اين عصاى كوچك را بينداز ، به قدرت قاهرهء من آنچه را كه آنها به قدرت تزوير و نيرنگ ساخته‌اند ، مىبلعد و سياهى گمراهى و جهالت تاب مقاومت در برابر نور حق را ندارد و حيله ساحران در مقابل تدبير خداوند حكيم محكوم به شكست است .\r\nنداى وحى ، فكر موسى را از اضطراب درآورد و عصاى خويش را افكند ، ناگهان عصاى موسى چون اژدهايى همهء مارهاى دروغى و ابزار و آلات سحر ساحران را بلعيد و جادوگران مصرى چنان حقيقت آشكار و راه صحيح را از گمراهى باز شناختند كه ناگهان بر روى خاك افتادند ، تا از كردهء خويش توبه و در پيشگاه حق سجده كنند و بر اين اعجاز بزرگ احترام گذارند .\r\nآتش كينه و حسادت در سينه فرعون شعله‌ور شد و اين اتفاق ناگهانى و غير منتظره مانند يك صاعقه بر پيكر او فرود آمد و فرياد خشم و غضب فرعون به آسمان برخاست . چون او اميدوار بود ، اين مسابقه موجب تقويت حكومت و گشايش كار او مىشود ، ولى اكنون ميدان مسابقه چون طوفانى هولناك تاج و تخت او را كه بر ظلم و ستم بنا شده بود ، تهديد به نابودى مىكرد .\r\nاكنون راه ديگرى براى فرعون نمانده كه به وسيلهء آن برشكست خود سرپوش نهد و حرارت غيظ و تلخى شرمندگى خود را بر طرف سازد ، لذا به ساحران گفت : آيا قبل از اينكه من به شما اجازه بدهم به موسى ايمان آورديد و تسليم نفوذ و قدرت وى شديد ؟\r\nآيا با او پيمانى نبسته و يا نقشه‌اى طرح نكرده بوديد ؟ ! بدون ترديد موسى استاد شما است ، او بزرگ شما است كه به شما جادوگرى آموخته است و شما با او قرار قبلى داشتيد .\r\nآگاه باشيد كه شما براى موسى و خداى او تواضع كرديد و به سجده افتاديد ، از حدود فرمان من خارج شديد و عهد و پيمان خود را شكستيد ، من يقينا يك دست و پاى مخالف شما را ( پاى چپ و دست راست يا پاى راست و دست چپ ) قطع مىكنم و به درختان خرما بدارتان مىآويزم تا اين كار كيفر شما و عبرت ديگران شود ، زيرا\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nشما نعمت مرا كفران و پيمان مرا نقض نموديد ، به زودى روزگار ، طعم انتقام و شدت عذابم را به شما نشان مىدهد .\r\nنيروى ايمان و فيض نبوت دلهاى اين مؤمنين جديد را محكم و پرده باطل را در قلبهايشان زايل نمود و لذا بىپروا به فرعون گفتند در طريق تو خير و در خشنودى تو پاداشى نيست . اكنون كه به نور ساطع و حق قاطع دست يافته‌ايم ، رضاى تو را نمىطلبيم .\r\nدر تهديد خود كوتاهى نكن و هرچه در توان دارى انجام ده ، تو فردى خودخواه و گمراه‌كننده بيش نيستى « ما به پروردگار خود ايمان آورده‌ايم تا خطاهايمان و آنچه ما را بر آن ناگزير ساختى ببخشايد و ما را بيامرزد و خدا برتر و بادوام‌تر است » .\r\n\r\nعناد فرعون\r\nفرعون از پيروزى معجزه موسى عليه السّلام و تسليم ساحران به وحشت افتاد و در اين شرايط حساس خود را بر سر يك دوراهى ديد ، يكى راه حق و گذشت از سلطنت و راه دوم راه باطل و ادامه ظلم و ستم و حفظ سلطنت . اما در اين دوراهى ، راه باطل يعنى حفظ سلطنت و عناد و مبارزه با موسى را برگزيد و تصميم به مبارزه جدى با موسى گرفت تا بلكه بتواند تاج و تخت و مال و منال خود را حفظ كند . مگر ممكن است چنين جبارى معاند از عزت و شوكت و ثروت عريض خود چشم‌پوشى كند ؟ ! او اسير هواى نفس خويش است و ناگزير بايد از خود و از مقام و منزلتش دفاع كند و به هر قيمتى مخالفين خود را مغلوب سازد .\r\nفرعون بر كفر و عناد خود اصرار ورزيد و مردم مصر نيز از او پشتيبانى كردند و به او گفتند : آيا موسى و قوم او را رها كرده‌اى كه در زمين اخلالگرى كنند و تو و خدايانت را متروك سازند ؟ ! »\r\nدر پى اين سخنان فرعون به خودسرى و سركشى خود افزود و قدرت و قساوت او نيرويى تازه گرفت و گفت : من به زودى پسرانشان را مىكشم و دخترانشان را زنده مىگذارم . سپس انواع ظلم و ستم را متوجه بنى اسرائيل ساخت . پيروان موسى با گريه و زارى به موسى پناه بردند ، تا آنان را از جور كافر ستمگر نجات دهد ، آنها به موسى\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nگفتند : قبل از اينكه به رسالت به ميان ما بيايى ما در آزار و شكنجه بوديم و بعد از آمدنت هم هنوز در عذابيم .\r\nموسى عليه السّلام آنان را دلدارى و تسليت داد ، اضطرابشان را فرونشاند و به آنان نويد خير و نجات داد و گفت : « از خدا كمك بخواهيد و صبر كنيد ، زيرا زمين ملك خداست و به هريك از بندگان خود بخواهد مىبخشد و رستگارى از پرهيزكاران است . »\r\nموسى عليه السّلام پس از تسليت و اندرز پيروان خود به دعوت خويش ادامه داد تا راه آزادى قوم خود را هموار سازد . او با قلبى استوار ، ايمانى محكم و اميد و اطمينان سرشار متوجه خداى خويش گشت و از او مدد خواست ، در اين حال فرعون و سران قوم كه از موسى شكست خورده بودند ، بطور سرى تصميم به قتل موسى گرفتند و اين كار را كوتاهترين و مؤثرترين راه پايان اين غائله دانستند تا بدين وسيله تاج و تخت زرين خود را حفظ و دين خود را بر كشور حاكم نگهدارند .\r\n\r\nجوانمردى و شجاعت مردى از آل فرعون\r\nدرحالىكه فرعونيان به فكر قتل موسى بودند و عقايد خود را به بحث و رد و ايراد گذاشته بودند و براى حصول بهترين رأى مىكوشيدند ، مردى از آل فرعون كه پنهانى به موسى ايمان آورده بود ، با جوانمردى و شجاعت به مخالفت با آنان و دفاع از موسى پرداخت و پستى كار و سوءعاقبت پيشنهاد فرعونيان را براى آنان بيان داشت و استدلال آنان را باطل ساخت و به شرح دلايل روشن و حجتهاى آشكار خود پرداخت .\r\nمؤمن آل فرعون گفت : « چرا قصد كشتن كسى را داريد كه مىگويد : پروردگار من خداى يكتا است ، در صورتى كه دلايل روشنى از جانب پروردگار براى شما آورده است ، اگر دروغگو باشد دروغش گريبان او را مىگيرد و اگر راستگو باشد ، عذابى كه به شما وعده داده به شما مىرسد ، زيرا خدا كسى را كه اهل افراط و دروغگويى باشد دوست ندارد » .\r\nمؤمن آل فرعون آنان را از عذاب و انتقام الهى بيم داد و گفت : « من از ابتلا به سرنوشت اقوام ديگر بر شما مىترسم . از تكرار سرگذشت قوم نوح و عاد و ثمود و\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nاقوام بعد از آن بر شما بيم دارم ، خدا براى بندگان خود ستم روا نمىدارد ، اى قوم من ! براستى ، من از قيامت شما بيم دارم ، روزى كه نزد او بازمىگرديد و راه نجاتى نداريد .\r\nهركه را خدا ارشاد نكند ، راهنمايى ندارد .\r\nيوسف هم قبلا با دلايل روشنى به سوى شما آمد و شما در آنچه او مىگفت همواره شك و ترديد داشتيد ، تا اينكه او از دنيا رفت ، آنگاه گفتيد ، خدا پس از او هرگز پيغمبرى نمىفرستد و بدين طريق خدا افراد افراطكار و شكاك را بدست گمراهى مىسپارد .\r\nفرعونيان بر خلاف پند و اندرز مرد مؤمن ، در مقابل او مقاومت و او را تكذيب كردند ، تا شايد او را ناگزير سازند كه در جبهه و رأى آنان درآيد ، ولى مرد مؤمن گفت :\r\n« اى قوم من ! درحالىكه من شما را به سوى نجات مىخوانم ، چرا شما مرا به سوى آتش دعوت مىكنيد ؟ ! مرا دعوت مىكنيد كه به خداى يكتا كافر شوم و آنچه را كه به آن علم ندارم شريك خدا قرار دهم ، من شما را به سوى خداى مقتدر و آمرزنده دعوت مىكنم ولى آنچه شما مرا به سوى آن مىخوانيد ، در دنيا و آخرت سودى ندارد و بازگشت همه ما به سوى خداى يكتا است ، و افراطكاران ، همان اصحاب آتشند ، آنچه من براى شما گفتم به زودى به ياد مىآوريد و من كار شما را به خدا واگذار مىكنم ، زيرا او به عمل بندگان خويش بيناست . »\r\nپند و اندرز اين مرد مؤمن ، فرعونيان را در تنگنا قرار داد . سخنان او مانند صاعقه بر جان و دل آنها نشست و رعب و وحشت در وجود آنها ايجاد كرد و افكار آنان را سفيهانه دانست ، فرعونيان كه خود را در مضيقه ديدند به مخالفت با او برخاستند و او را تحقير كردند و تصميم به قتل او گرفتند ، ولى خدا او را از مكر و حيله ايشان نجات داد .\r\n\r\nنزول عذاب الهى بر فرعونيان\r\nموسى عليه السّلام به دعوت خود ادامه داد ، تهديد و بيم ، او را منصرف نكرد و همچنان فرعون را به سوى ايمان به خداى خود مىخواند و از او مىخواست كه به جانب آفريدگار زمين و آسمانها بازگردد و بنى اسرائيل را به او بسپارد . ولى اين خواسته ، براى فرعون ستمگر و ياغى قابل تحمل نبود ، لذا به خودخواهى خود افزود و در\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nجهالت خويش بيشتر فرورفت .\r\nفرعون افراد منحرف قوم خود را كه با ذلت انس گرفته بودند و زندگى نكبت‌بار و بردگى را پذيرفته و با آن خو گرفته بودند نزد خود خواند تا قدرت و شوكت خود را براى آنان يادآورى كند و آنان را در تحمل كفر و ذلت پايدار سازد .\r\nفرعون در اين ميان به افكار عمومى مراجعه كرد و گفت : « مگر سرزمين مصر و اين نهرهايى كه در زير پرچم حكومت من جارى است ، متعلق به من نيست ؟ ! مگر بصيرت نداريد ؟ ! آيا من از اين مرد ضعيف و حقير كه قادر به تكلم واضح و فصيح نيست ، برتر نيستم . اگر او راست مىگويد چرا دستبندهاى طلا بدست او نيفكنده‌اند و چرا فرشتگان دوشادوش او را همراهى نمىكنند ؟ !\r\nقوم فرومايه چون سخنان فرعون را شنيدند ، با پيروى و اطاعت از او موجب ادامه ظلم و ستم او شدند .\r\nآنگاه كه فرعون به خودسرى و خودخواهى خود افزود و راه دروغ و مغالطه را پيش گرفت و حجت آشكار موسى را ناديده گرفت ، جايى براى صبر و موردى براى ادامه برهان باقى نماند . فرعون با خودسرى بر قوم خود چيره شد و انواع ذلت و خوارى را به بنى اسرائيل تحميل كرد ، لذا خداى تعالى به موسى دستور داد تا به فرعون و قوم او اعلان نمايد كه به زودى خدا كيفر كفر و جزاى آزار بنى اسرائيل را به آنان مىرساند .\r\nچيزى نگذشت كه خداى يكتا فرعونيان را با نقص اموال و ثمر اشجار و قلت افراد مواجه ساخت و رود نيل فرونشست ، آب آن كم و نفع آن ناچيز شد و كشتزارهاى آنان به خشكى گراييد . برداشت ميوه و محصول آنان كم و درختهايشان پژمرده گشت . سپس كشت و زرع و دامهاى آنها را گرفتار طوفان و باران سيل‌آسا كرد و در ادامه انبوه ملخها چون سيل بر باقيمانده مزارع آنها جارى شد و پس از آن شپشها بر فرعونيان مسلط شدند و خواب از چشمشان ربودند ، سپس خانه و زندگى آنها را پر از قورباغه ساخت تا جايى كه آنها به ظرفهاى غذا و آب و لباس فرعونيان راه يافتند .\r\nدر ادامه از بينى آنان خون جارى گشت و خدا اموالشان را تباه و نابود ساخت تا كيفر\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nخطا و كفرشان را بدهند آنگاه كه عذاب روزافزون متوجه قوم گرديد ، گفتند : « اى موسى ! از خدا به عهدى كه تراست بخواه تا اين عذاب و بلا را از ما دور كند . بر اين پيمان اگر رفع بلا كردى ، به تو ايمان مىآوريم و بنى اسرائيل را بهمراهى ( و متابعت ) تو مىفرستيم » . « 1 »\r\nخدا براى اتمام حجت بلا را از آنان دور ساخت ، تا شايد راه رستگارى پيش گيرند و با قبول حكمت و برهان روشن به راه راست هدايت گردند و از كفر روگردانند ، اما فرعونيان با خلاصى از بلا و عذاب پيمان خود با خدا را مىشكنند و از خيانتكاران گشته و دچار قهر و عذاب مىشوند .\r\n\r\nخروج بنى اسرائيل از مصر\r\nسرانجام پرده جهالت از ديدگان بنى اسرائيل برداشته شد و آنها راه هدايت و رستگار را در دعوت موسى يافتند و به اين منظور متوجه رسالت او شدند و در جستجوى رحمت ، نزد وى شتافتند . زيرا بنى اسرائيل سالهاى متمادى با فقر و ذلت و در بردگى فرعون روزگار گذرانده بودند و در اين مدت عذابها و شكنجه‌هاى بسيارى را تحمل كرده بودند .\r\nبا شكوفايى ايمان در بنى اسرائيل ، آيات حق در برابر آنها مانند روز روشن شد و در حمايت موسى و بدون توجه به تهديد فرعون ، آماده هجرت و خروج از مصر شدند .\r\nبا غروب آفتاب ، قوم بنى اسرائيل در جستجوى سعادت و سلامت و دورى از ستمگران از سرزمين مصر خارج و به سمت بيت المقدس رهسپار شدند . ترس از جان و بيم تعقيب بر شتاب حركت بنى اسرائيل مىافزود و نور ايمان مسير آنها را روشن مىساخت ، تا اينكه سرزمين خشك مصر را پشت سر گذاشتند و ناگهان خود را در مقابل دريايى ژرف و عميق « 2 » يافتند كه سد بزرگى بر سر راهشان محسوب\r\n\r\n\r\n","description":"","footnote":"\r\n( 1 ) . سوره اعراف ، آيه : 134  « وَ لَمَّا وَقَعَ عَلَيْهِمُ الرِّجْزُ . . . » . \r\n( 2 ) . مراد همان بحر احمر شعبه‌اى از اقيانوس هند است كه آن را بحر العرب و بحر قلزم نيز مىنامند ولى معروفترين نام آن بحر احمر است و علت آنكه اين دريا را به اين نام خوانده‌اند ، بمناسبت مرجانهاى سرخى است كه در آن يافت مىشود و سرخى مرجان زير آبهاى شفاف و زلالش نمودار است .\r\n","page_name":" 195 ","page_number":195},
  {"content":"\r\n\r\nمىشد ، لذا وحشت و هراس وجود آنها را فراگرفت زيرا بيم تعقيب سربازان فرعون را داشتند و از ادامه مسير نيز نااميد بودند .\r\nبيم و اضطراب بر آنان سايه افكند و ترس وجودشان را فراگرفت ، زيرا فرعون بنى اسرائيل را بردگان سركش و فرارى مىدانست كه از انجام خدمت سرباز زده‌اند و سربازان پياده و سواره خود را براى دستگيرى ، به تعقيب آنها فرستاده است و هر لحظه بيم آن مىرود كه فرارسند و بنى اسرائيل را مورد حمله و هجوم قرار دهند .\r\nشدت ناراحتى و هراس از رسيدن سربازان فرعون جان به لب بنى اسرائيل رسانده بود كه ناگهان پيشاهنگان لشكر فرعون از دور پديدار شدند . در اين هنگامه سخت فرياد و ناله‌اى دردناك به همراه موجى از يأس و استمداد فضا را پر كرد و صاحب اين ناله و فرياد يوشع فرزند نون از قوم بنى اسرائيل بود .\r\nوى گفت : اى حكيم خدا تدبيرت چيست ؟ طوفان حوادث ما را تهديد مىكند ! دريا در پيش روى ما و دشمن پشت سر ماست ، چاره‌اى غير از مرگ و مفرى غير از هلاكت نداريم .\r\nموسى پاسخ داد : من مأمور شده‌ام به دريا بزنم و شايد به زودى دستور ديگرى در اجراى آن برسد ، چراغ اميد در دل قوم روشن شد ولى لحظاتى بعد دوباره شدت بيم و هراس به مانند طوفانى نور اميد را در دل آنها خاموش كرد . اميد پيروزى و آسايش از صفحه دل آنان پاك شد و خود را تسليم قضاى الهى نمودند و از ظلم ستمگران به درگاه خداوند رحيم پناه بردند .\r\n\r\nدريا شكافته شد\r\nاز جانب خداوند به موسى عليه السّلام وحى شد ، اى موسى ! عصاى خود را به دريا بزن ! موسى عصا را به دريا زد ، خورشيد اميد بنى اسرائيل از دل شب تار طلوع كرد و ناگهان دوازده راه به تعداد دوازده سبط بنى اسرائيل در ميان دريا آشكار گشت تا هر سبطى از طريقى عبور كنند ، آفتاب و باد نيز بستر دريا را خشك كردند و راهها آماده عبور شدند و اكنون بنى اسرائيل در امنيت و ظل توجه خداى متعال وارد دريا گشتند و خدا\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nپيغمبرشان را ايمنى داد و فرمود : « راهى خشك ، در دريا براى آنان پيدا كن ! نه از تعقيب و رسيدن فرعونيان بيمناك باش و نه در ( غرق شدن ) انديشه دار » . « 1 »\r\nدوازده طايفه بنى اسرائيل آسوده و ايمن به سوى خشكى مىدوند و آب متراكم از دو طرفشان مانند كوهى بلند ، استوار است تا آنها به سلامت از دريا خارج شوند .\r\nناگهان به عقب سر نگريستند و ديدند كه فرعون و لشكريانش نيز قصد ورود به دريا را دارند و مىخواهند از همان راههايى كه بنى اسرائيل آمده‌اند عبور نمايند و به بنى اسرائيل برسند .\r\nفرعونيان نيز وارد دريا شدند و بار ديگر اضطراب و وحشت بر بنى اسرائيل غالب شد و ترس وجود آنان را فراگرفت ، زيرا بيم آن داشتند كه با عبور از دريا ، بار ديگر فرعونيان به آنها برسند .\r\nبار ديگر قلبها متوجه موسى عليه السّلام شد ، چشمها به جستجوى وى پرداخت ، تا خداى موسى اين بلاى تازه را از جانب آنها بگرداند . در همين موقع بود كه موسى تصميم گرفت دعا كند تا دريا به حال خود بازگردد و فاصلهء بين فرعون و بنى اسرائيل را پر كند و مانعى بر سر آنها ايجاد شود تا بنى اسرائيل از خشم فرعون آسوده گردند . هنوز تصميم موسى در قلبش بود كه خدا به موسى وحى كرد : دريا را به حال خود آرام بگذار ، عصاى خود را به دريا مزن تا آب دريا تغيير نكند ، زيرا خدا نمىخواهد دريا بين تو و فرعونيان فاصله شده و آنان به سلامت به سرزمين خود بازگردند . بلكه خدا تصميم به غرق و نابودى فرعونيان گرفته است .\r\nفرعون و لشكريانش به دريا نظر كردند و چون ديدند راههاى دريا در مقابل آنها آماده عبور است فكر كردند از اين مسير حركت مىكنند و به بنى اسرائيل مىرسند . غرور ديده عقل آنان را كور ساخت ، در اين حال فرعون از سر غرور و خودخواهى و گزافه‌گويى رو به همراهان خود كرد و گفت : به دريا نگاه كنيد ، ببينيد به دستور من چگونه شكافته شده و تسليم اراده من گشته تا بردگان فرارى خود را دستگير كنم .\r\n\r\n\r\n","description":"","footnote":"\r\n( 1 ) . سوره طه ، آيه : 77  « فَاضْرِبْ لَهُمْ طَرِيقاً فِي الْبَحْرِ . . . » . \r\n","page_name":" 197 ","page_number":197},
  {"content":"\r\n\r\n « وَ لَقَدْ أَوْحَيْنا إِلى مُوسى أَنْ أَسْرِ بِعِبادِي فَاضْرِبْ لَهُمْ طَرِيقاً فِي الْبَحْرِ يَبَساً لا تَخافُ دَرَكاً وَ لا تَخْشى » \r\nسورهء طه ، آيه : 77\r\nو به موسى وحى كرديم كه بندگان ( مؤمن ) مرا شبانه از شهر بيرون بر ( و به اعجاز و لطف ما ) راهى خشك از ميان دريا پديد آور ، نه از تعقيب و رسيدن فرعونيان بيمناك باش و نه ( از غرق شدن ) انديشه دار .\r\n[ تصوير 
  ] تابلويى از باز شدن دريا بوسيلهء ضربت عصاى موسى براى عبور ياران .\r\n\r\nفرعونيان غرق شدند\r\nقوم فرعون اين اعجاز شگفت‌انگيز را به حساب فرعون گذاشتند و نسبت به قدرت و نصرت فرعون اميد بيشترى پيدا كردند و چون سيلى خروشان به راههاى گشوده در ميان دريا سرازير شدند ، تا خود را به بنى اسرائيل برسانند اما هنوز فرعونيان به وسط دريا نرسيده بودند كه شكاف دريا پر و ديواره‌هاى آن به يكديگر متصل شد و تمامى آنها را در كام خود غرق كرد تا عبرتى براى ديگران شوند .\r\nفرعون مجد و عظمت خود را فراموش كرد و حقيقتى را كه سالهاى متمادى بر او پوشيده بود درك كرد و ناگهان خود را بنده‌اى كم‌خرد و حقير يافت كه هيچ چاره‌اى به نظرش نمىرسد و از خود قدرت و نيرويى ندارد سطوت و قدرت او چون ابر سياه و تاريك به يكباره از جلو ديدگانش به يكسو رفت شعاع نور حق در قلبش نفوذ كرد .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n و قد بهرت فلا تحفى على احد * الا على احد لا يعرف القمرا « 1 » \r\nدر همين لحظات جان دادن بود كه فرعون ايمان آورد و گفت : « اينك من ايمان آوردم و شهادت مىدهم كه معبودى جز خداى بنى اسرائيل نيست و من هم تسليم فرمان او هستم . » « 2 »\r\nاما خدا مكر اين ياغى ستمگر را كه مال و جان مردم را به تباهى و هلاكت كشانده بود نپذيرفت و او را به مكافات و كيفر اعمال ناشايست خود رساند .\r\nشكاف دريا پر شد و با برخورد دو ديوارهء كوه پيكر آب ، صداى مهيبى به هوا برخاست . بنى اسرائيل از موسى پرسيدند ، اين صداى سهمگين از چه بود ؟ ! موسى فرمود : خدا فرعون و همراهانش را در دل دريا غرق نمود . روحيه ضعيف بنى اسرائيل قادر نبود مرگ فرعون را باور كند زيرا در دوران اسارت آن‌چنان توهم و خيال بر افكار آنها غالب شده بود كه باور مرگ فرعون براى آنها بسيار بعيد به نظر مىرسيد ، لذا به موسى گفتند : فرعون نمرده است ، مگر نديدى كه او روزها و ماهها بدون آب و غذا بسر مىبرد و اين توهم همچون پرده و تاريكى بر قلب بنى اسرائيل سايه افكند .\r\nدر اين حال خداى متعال ، امواج دريا را فرمان داد تا كالبد بيجان فرعون را كنار ساحل دريا اندازد تا حدس و گمان و توهم واهى بنى اسرائيل از بين برود . زيرا اگر جسد فرعون ميان دريا مانده بود چه‌بسا مىگفتند : او در جهان ديگرى زندگى مىكند و دچار تفرقه و تكذيب موسى مىشدند . بايد خدا زبان دروغگويان را لال و نفسهايشان را در سينه‌ها حبس گرداند و دريا اين بدن درهم شكسته و اين سلطان واژگون شده را بيرون اندازد ؟\r\nبنى اسرائيل با وحشت و نگرانى مرگ اين ستمگر كينه‌توز را ديدند ، خدا فرعون و لشكريانش را غرق ساخت و بدن فرعون را بيرون انداخت تا عبرتى براى مردم آينده باشد . نشانى گويا از قدرت ، اعجاز و نعمتى كه خداى جهانيان بر بشر جارى ساخته است .\r\n\r\n\r\n","description":"","footnote":"\r\n( 1 ) . پروردگارا آن‌چنان آشكار و هويدايى كه بر احدى پوشيده نيستى ، مگر كسى كه ماه تابان را نبيند .\r\n( 2 ) . سوره يونس ، آيه : 90  « آمَنْتُ أَنَّهُ لا إِلهَ إِلَّا الَّذِي آمَنَتْ بِهِ . . . » \r\n","page_name":" 199 ","page_number":199},
  {"content":"\r\n\r\n\r\nموسى عليه السّلام به طور سينا مىرود\r\nپس از نجات موسى و همراهانش از شر فرعون و عبور از دريا ، آنها در محل مناسبى رحل اقامت افكندند و زندگى جديدى را آغاز كردند ، به همين جهت محتاج به آيينى بودند كه طبق آن عمل كنند و قانونى لازم داشتند كه به هنگام نزاع و مخاصمات به آن مراجعه نمايند ، لذا موسى از خداى خود كتابى خواست كه در پرتو آن بنى اسرائيل هدايت گردند و به احكام خدا عمل نمايند ، اوامر او را اطاعت و از نواهى و اعمال زشت دورى جويند . مقصود موسى اين بود كه قوم با گذشت زمان در وادى بىدينى سقوط نكنند و در امور معاش و معاد دچار اشتباه نشوند .\r\nخدا به موسى عليه السّلام دستور داد خود را تطهير كند ، سى روز ، روزه بگيرد سپس به طور سينا برود تا خدا با وى سخن بگويد و دستور خود را ، در كتابى كه مرجع و منبع امور آنها است دريافت دارد .\r\nموسى از ميان قوم خود هفتاد نفر را انتخاب و به‌طور دعوت كرد . سپس خود زودتر به ميقات و وعده‌گاه پروردگار خود روان شد و پس از سى شب ، وصل موسى حاصل شد ، ولى برگزيدگان قوم او عقب مانده بودند . در همين موقع بود كه از موسى سؤال شد : چرا با شتاب و عجله آمدى ؟ !\r\nموسى جواب داد : برگزيدگان قوم من در راه هستند ، من به علت شوق ديدار تعجيل كردم !\r\nسپس موسى عليه السّلام مأمور شد ده روز ديگر در ميقات خود بماند تا وعده او پس از چهل روز به پايان برسد .\r\nاز طرفى هنگامى كه موسى به سمت كوه طور رهسپار مىشد ، هارون برادر خويش را به سرپرستى قوم گماشت تا در غياب او به امور قوم رسيدگى و احوال آنان را بررسى نمايد ، تا موسى همراه امانت گرانبهاى خدا ( تورات ) بازگردد و به شرافت ميعاد خويش با خدا نايل گردد .\r\nچون موسى به‌طور سينا رسيد خداوند او را به تكلم با خويش خشنود نمود . او را مقرب خود ساخت و منزلتش داد . اين عمل شوق ديدار پروردگار را در موسى\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nشعله‌ور كرد و گفت : بار خدايا خود را به من بنمايان تا به تو نظر كنم ! « 1 »\r\nاو كه از نعمت رسالت بهره‌مند شده و مورد لطف و تقرب پروردگار قرار گرفته بود ، خواهان نظاره جمال حق بود و از طرفى قوم او نيز چنين انتظارى داشتند .\r\nخداى موسى به وى فرمود : هرگز مرا نمىبينى ، به جانب چپ نظر كن ، اگر كوه به جاى خود ماند ، تو نيز مرا خواهى ديد . موسى نظر به كوه افكند و در آن خيره شد ناگهان كوه متلاشى و بر روى زمين جارى گشت و ناپديد شد . موسى عليه السّلام از اين حادثه وحشتناك ، مضطرب و هراسان شد و بيهوش بر روى زمين افتاد و سپس خداوند او را مورد لطف و رحمت خود قرار داد تا به هوش آمد و به تسبيح و تكريم خداى متعال پرداخت . آنگاه موسى الواح تورات را كه شامل نيازمنديها و احكام بنى اسرائيل بود ، دريافت كرد و سپس عرضه داشت : بارخدايا ! مرا كرامتى نمودى كه قبلا به هيچ‌كس چنين كرامتى نكرده بودى . وحى شد : اى موسى ! من تو را به رسالت و كلام خود برگزيدم ، آنچه را به تو نازل كردم بگير و از شكرگزاران باش .\r\n[ تصوير 
  ] تابلويى تخيلى از حضرت موسى بر فراز كوه سينا\r\n\r\n\r\n","description":"","footnote":"\r\n( 1 ) . از برخى آيات قرآن چنان استفاده مىشود كه اين درخواست موسى از جانب قوم بوده و او به عنوان نيابت و نماينده آن را اظهار كرده است و خود نيازى به رؤيت ظاهرى خداوند سبحان نداشته است .\r\n","page_name":" 201 ","page_number":201},
  {"content":"\r\n\r\n\r\nگوساله سامرى « * »\r\nبنى اسرائيل منتظر بودند تا موسى پس از سى روز بازگردد ، ولى موسى عليه السّلام بدون اينكه پيش‌بينى كرده باشد ، غيبتش طول كشيد و به چهل روز رسيد . بنى اسرائيل به فكر فرورفتند و گفتند : موسى با ما وعده خلافى كرده و پيمان خود را شكسته است ، او ما را در نادانى و شب تاريك رها ساخته است ، درحالىكه ما شديدا نياز به راهنمايى و ارشاد داريم .\r\nدر همين حال داعيه شر و فتنه ، سامرى را تحريك كرد و او فرصت را غنيمت شمرد و به مردم گفت : بايد شما براى خويش خدايى انتخاب كنيد ، زيرا موسى ديگر بازنمىگردد ، او رفت تا خداى شما را بيابد ولى حتما راه را گم كرده كه آمدنش به تأخير افتاده و به وعدهء خود وفا نكرده است .\r\nسامرى اين سخن را وقتى گفت كه ضعف روحى و تمايل به كج‌روى در بنى اسرائيل تقويت شده بود ، مگر اينها كسانى نيستند كه قبلا روحشان به كفر متمايل بود و آنگاه كه در راه به بت‌پرستان برخورد كردند ، به موسى گفتند : اى موسى براى ما هم خدايى مانند خدايان ايشان قرار ده !\r\nسامرى از اين كوردلى و زمينه آماده گمراهى استفاده كرد و طلاهاى مردم را كه براى زينت و آرايش عيد خود فراهم كرده بودند ، جمع‌آورى كرد و سپس گودالى كند و طلاها را در آن ريخت و پس از آن آتشى افروخت و از آن طلاهاى ذوب شده گوساله‌اى زرّين ساخت كه صدايى هم از آن خارج مىشد و مردم را به پرستش و عبادت آن دعوت كرد . بنى اسرائيل كه در عقيده خود ضعف داشتند در اين امتحان شكست خوردند و به گوساله‌پرستى روى آوردند .\r\nهارون كه از اين واقعه شديدا آزرده‌خاطر شده بود به آنان گفت : « اى قوم ! به هوش\r\n\r\n\r\n","description":"","footnote":"\r\n( * ) . كلمه سامرى معرب كلمهء « شمرونى » است و شمرون نام يكى از اولاد يشاكر بن يعقوب است كه تورات از او نام برده و اولاد شمرون بن يشاكر از عشاير بنى اسرائيل بوده‌اند . سامرى صاحب داستان گوساله يكى از افراد همين عشيره و فردى از فرزندان شمرون بن يشاكر است و از جهت انتساب به او ، سامرى خوانده شده نه از جهت انتساب به شهرى كه سالها پس از زمان موسى بنا نهاده شده است .\r\n","page_name":" 202 ","page_number":202},
  {"content":"\r\n\r\nباشيد كه شما به فتنهء سامرى و گوساله آزمايش شديد و پروردگار شما خداى رحمان است ( نه اين گوساله سامرى ) ، از من پيروى و امر مرا اطاعت نماييد . بنى اسرائيل گفتند : ما به پرستش گوساله ثابت مىمانيم تا وقتى كه موسى نزد ما بازگردد . « 1 »\r\nهارون با وفاداران ثابت‌قدم كه ايمان خود را حفظ كرده بودند باقى ماند و از درگيرى با گمراهان و بيگانگان اجتناب كرد ، زيرا گوساله‌پرستان متحد شده بودند و هر دم بيم گسترش فتنه و آشوب ، هارون را تهديد مىكرد .\r\nآنگاه كه موسى عليه السّلام در طور سينا بسر مىبرد ، پروردگار او را از سرگذشت قوم و مكر سامرى آگاه ساخت و گفت : اى موسى ! ما قوم تو را در غياب تو آزمايش كرديم و سامرى آنان را گمراه ساخت . آنگاه كه مدت ميقات به پايان رسيد و موسى به سوى قوم خود بازگشت و از دور صداى هياهو و فرياد قوم را شنيد ، حقيقت مطلب را دريافت و از وضع آنان آگاه شد ، زيرا گوساله‌پرستان در اطراف گوساله‌اى به رقص و پايكوبى مشغول بودند . با مشاهده اين صحنه ، آتش غيظ و غضب در موسى شعله‌ور شد و الواحى كه در دست داشت به زمين افكند و به سوى هارون شتافت و سر برادر را گرفته به سوى خويش كشاند و گفت : « چرا وقتى ديدى قوم گمراه شده‌اند ، روش مرا دنبال نكردى ؟ ! »\r\nچرا مفسدين را بيرون نراندى و با گمراهان مبارزه نكردى تا آتش كفر و طغيان را هرچه زودتر فروبنشانى .\r\n\r\nمحو گوساله‌پرستى\r\nبا برخورد تند موسى عليه السّلام ، هارون به شدت اندوهگين شد و سپس با تضرع متوجه برادر گشت و از وى تقاضاى لطف و مهربانى كرد تا ناراحتى و خشم او را فرونشاند .\r\nهارون به موسى گفت : « اى برادر ! سر و محاسن مرا رها كن زيرا بنى اسرائيل مرا خوار ساختند و نزديك بود مرا بكشند شماتت دشمن را براى من مخواه و مرا با قوم ستمگر همسنگ مساز . اى برادر بزرگوار ! من ترسيدم كه اگر با آنان نبرد كنم بگويى :\r\n\r\n\r\n","description":"","footnote":"\r\n( 1 ) . سوره طه ، آيه : 90 و 91  « يا قَوْمِ إِنَّما فُتِنْتُمْ بِهِ وَ إِنَّ رَبَّكُمُ الرَّحْمنُ . . . » \r\n","page_name":" 203 ","page_number":203},
  {"content":"\r\n\r\nتو ميان بنى اسرائيل تفرقه ايجاد كردى و عهد مرا رعايت نكردى . »\r\nبدين طريق خشم موسى فرونشست و به اصلاح وضع بنى اسرائيل پرداخت و سپس با رأى صحيح و تدبير شايسته متوجه سرچشمه آشوب و ريشهء بدعت و گمراهى گشت و به سامرى گفت : اين چه كارى بود كه از تو سر زد ؟\r\nسامرى پاسخ داد : « من چيزى ديدم كه ايشان نديدند . من چيزى از اثر قدم رسول حق ( كه براى عذاب فرعون آمده بود ) را ديدم كه قوم نديدند . آن را برگرفته در گوساله ريختم و نفس من چنين فتنه‌اى را در نظرم جلوه داد . « 1 »\r\nموسى عليه السّلام متوجه قوم خويش شد و گفت : مگر پروردگارتان به شما وعدهء شايسته‌اى نداد ؟ ! آيا اين مدت به نظر شما طولانى آمد ؟ ! و يا خواستيد خشم و غضب الهى متوجه شما گردد كه به عهد خود وفا نكرديد ؟ !\r\nبنى اسرائيل گفتند : ما به اختيار خود عهدشكنى نكرديم ، ما بخشى از طلاهاى زينتى فرعونيان را كه بر گردن خود حمل مىكردند ، با خود آورده بوديم ، سامرى آن طلاها را به صورت گوساله‌اى درآورد كه داراى صدايى بود و بدين‌وسيله ما را فريفت و از راه راست منحرف ساخت .\r\nگوساله‌پرستان از لغزش خويش پشيمان گشتند و از خداى خود طلب آمرزش كردند و گفتند : اگر پروردگار به ما ترحم نكند و ما را نبخشد ما از زيانكاران خواهيم بود .\r\nموسى به آنان گفت : شما به خاطر گوساله‌پرستى خويش دربارهء خود ستم كرده‌ايد . بنى اسرائيل گفتند : تكليف ما چيست ؟ موسى به آنان پاسخ داد : در پيشگاه خداى خويش بازگشت و توبه كنيد . بار ديگر سؤال كردند راه توبه را براى ما بيان فرماييد .\r\nموسى دستور داد ، بايد غسل كرده و كفن بر تن كنيد ، آنگاه يكديگر را به قتل برسانيد . تا طغيان نفس را درهم شكنيد و شهوت آن را بكوبيد و خود را از فساد و گناه تطهير كنيد .\r\n\r\n\r\n","description":"","footnote":"\r\n( 1 ) . سوره طه ، آيه : 96  « بَصُرْتُ بِما لَمْ يَبْصُرُوا بِهِ . . . » \r\n","page_name":" 204 ","page_number":204},
  {"content":"\r\n\r\nروح خود را از هر ميل نفسانى برهنه سازيد و از آرزوى شهوانى آن را به دور بداريد ، تا نفس معصيت‌كار نزد شما زبون و خوار گردد .\r\nو بدين ترتيب بنى اسرائيل نفوس خود را تهذيب و از مفاسد تصفيه نمودند و به پيغمبر خويش گرويدند و خدا هم توبه آنان را قبول كرد ، زيرا خدا توبه‌كاران را مىپذيرد و او توبه‌پذيرى رحيم است .\r\nاين بود وضع بنى اسرائيل ، اما سامرى كه عامل اين گمراهى بود و آن را منتشر ساخته بود ، در همين دنيا كيفر ديد . كيفر دنيوى او اين بود كه خدا به بنى اسرائيل دستور داد : با او نياميزيد و نزديكش نشويد ، لذا سامرى مانند حيوانى وحشى شد ، با كسى انس و تماس نمىگرفت ، به مردم نزديك نمىشد ، دست به كسى نمىگذاشت و در روز قيامت هم وعده عذابى دارد كه نمىتواند از آن فرار كند ، روزى كه با گناهان خويش به آتش كشانده مىشود تا كيفر عمل ناشايست خود را ببيند و او در بد جايگاهى گرفتار خواهد شد .\r\nاين بود پايان كار سامرى ، اما گوساله او را ، موسى عليه السّلام سوزانده و نرم كرد و به دريا افكند و بدين طريق آثار اين فساد نيز محو و عاملان آن به كيفر رسيدند .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\n\r\nسرگردانى بنى اسرائيل\r\nدر عصر بنى اسرائيل قوم ديگرى كه خدا آنان را برگزيده باشد و از منافع جهان برخوردار و نعمتهاى الهى بر آنان جارى باشد و براى بركات زمين انتخاب شده باشند وجود نداشت . خدا آنان را پس از سالها گرفتارى در ظلم و ستم فرعون نجات داد ، سپس فرعون را در مقابل ديدگان ايشان به هلاكت رساند و پس از آن آزادشان ساخت ، آزادى آنان پس از ساليان متمادى بندگى و ذلت ، نصيبشان گشت . آنها قومى گمراه و نادان بودند و خدا پيغمبرانى را از بين آنها برگزيد كه آنان را راهنمايى نمايند و چون در آن بيابان بىآب و علف از او آب طلبيدند كه از عطش رها شوند ، سنگ را برايشان شكافت تا دوازده چشمه آب از آن جارى شد و براى قوت و روزى آنها « منّ » و « سلوى » ( مرغ بريان و ترنجبين ) را برايشان نازل ساخت و نعمتهايى به بنى اسرائيل بخشيد كه به هيچيك از جهانيان نداده بود .\r\nخدا براى تكميل نعمت و اتمام مرحمت و احسان به قوم بنى اسرائيل ، به موسى وحى كرد كه آنان را به سرزمين مقدس ( شام ) كوچ دهد ، سرزمين مقدس همان سرزمين موعودى است كه خدا به ابراهيم خليل وعده داد كه آن را ملك اولاد صالح وى قرار دهد و به پيروان دين وى واگذار نمايد .\r\nاما بنى اسرائيل به علت تحمل ستمگرى فرعونيان و ظلم پياپى آنها ، به خوارى و پستى عادت كرده بودند ، حلقهء غلامى را در بينى و طوق بندگى را بر گردن خود\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nمىديدند و تدبير زندگى از آنها سلب شده بود و آمادهء هر ذلتى بودند ، تا جايى كه به شكنجه خو گرفته بودند و ضعف و درماندگى براى آنان مطلوب بود . آرى :\r\n من يهن يسهل الهوان عليه * ما لجرح بميّت إيلام « 1 » \r\n[ تصوير 
  ] تابلويى از انفجار آب از صخره بوسيلهء ضربت عصاى حضرت موسى عليه السّلام\r\nقوم بنى اسرائيل به محض اينكه شنيدند بايد براى تصرف سرزمين پربركت اريحاء با طايفه حيثيان و كنعانيان بجنگند و آنها را از سرزمين‌هاى خود بيرون كنند ، وحشت‌زده و هراسناك شدند و از روى ضعف و زبونى گفتند : « در آن سرزمين قومى ظالم و ستمگر زندگى مىكنند و ما هرگز به آن شهر داخل نمىشويم مگر آنكه ايشان آن شهر را ترك كنند ، در آن صورت ما با رغبت به آن وارد مىشويم . »\r\nگويا بنى اسرائيل انتظار داشتند كه تصرف شهر اريحاء نيز به وسيله معجزه و اعمال خارق العاده صورت بگيرد ، سپس آنها با آسايش خاطر و بدون هرگونه زحمت\r\n\r\n\r\n","description":"","footnote":"\r\n( 1 ) . كسى كه به ذلت خو گرفته ، تحمل خوارى برايش آسان است ، همان گونه كه مرده درد زخم را احساس نمىكند .\r\n","page_name":" 207 ","page_number":207},
  {"content":"\r\n\r\nو آسيب احتمالى ، همانند ضعيفان عاجز و ذليلان ترسو ، در صحت و سلامت وارد شهر گردند ، اما دو نفر از بنى اسرائيل كه ايمانى قوى داشتند و جانشان با اطاعت و تسليم خدا سرشته شده بود ، راه و راى بنى اسرائيل را نپسنديدند و نظر قوم خويش را نپذيرفتند و به پند و اندرز و ارشاد قوم خود پرداختند و گفتند : « شما وارد شهر گرديد كه ورود شما همراه با غلبهء شما است اگر ايمان به خدا داريد ، به او توكل و اعتماد كنيد . »\r\nبنى اسرائيل در مقابل اين پند و اندرزها به بيان ترس و اعلان وحشت خود پرداختند و به مخالفت و تمرد خويش افزودند و در نهايت به موسى جمله‌اى گفتند كه براى او قابل تحمل نبود و روح او را متألم و متأثر كرد . بنى اسرائيل گفتند : « اى موسى ! مادامى كه طوايف ديگر در شهر باشند ما به آن شهر داخل نمىشويم ، تو و خداى خويش برويد و جنگ كنيد ، ما اينجا نشسته‌ايم . »\r\nدر اين موقع موسى عليه السّلام متوجه شد كه جز برادرش هارون ، يار و ياورى ندارد كه بتواند به او اعتماد و اطمينان كند و اين دو نفر توان درگيرى با نيروهاى آماده و سربازان آزموده شهر را ندارند ، لذا رو به سوى آسمان كرد و گفت : « بارخدايا ! من جز بر خود و برادرم مالك و فرمانروا نيستم ، بين ما و فاسقين حكم كن و ما را از آنها جدا ساز » . « 1 »\r\nخدا وحى كرد كه بنى اسرائيل را در اين بيابان ( تيه ) رها كن ، آنها بايد در اين بيابان چهل سال متحير و سرگردان باشند تا اينكه پيرانشان بميرند ، زمامدارانشان هلاك گردند و پس از آنان نسلى نو كه عزت نفس دارد و بزرگوار است بوجود آيد تا به جنگ و جهاد بپردازد و مرگ باعزت را بر زندگى در ذلت ترجيح دهند .\r\n\r\n\r\n","description":"","footnote":"\r\n( 1 ) . سوره مائده ، آيه : 25 ؛  « رَبِّ إِنِّي لا أَمْلِكُ إِلَّا نَفْسِي وَ أَخِي » \r\n","page_name":" 208 ","page_number":208},
  {"content":"\r\n\r\n\r\nماجراى گاو بنى اسرائيل « * »\r\nدر بين بنى اسرائيل پيرمردى از بندگان شايسته خدا زندگى مىكرد كه سالهاى زيادى از عمرش سپرى شده بود و احساس مىكرد كه مرگ او نزديك است ، او پيرمردى صالح بود كه فريب زر و زيور دنيا را نخورده و اميد و اعتماد او به خدا همچنان برقرار بود . افتخار كثرت مال و اولاد او را به بازى نگرفته بود ، او از مال دنيا تنها گاو ماده‌اى داشت كه آن را هر روز براى چرا به بيشه مىبرد و سپس با دلى پاك و قلبى آكنده از خلوص با خداى خود مناجات مىكرد و مىگفت : بارخدايا اين گاو را به امانت بدست تو سپردم ، تا پس از اينكه پسر صغيرم بزرگ شد به او بازگردانى !\r\nاين فكر و اين آرزوى بزرگ كه به اميد يارى خدا تقويت شده بود همواره در ذهن پيرمرد دور مىزند تا اينكه او از دنيا رفت و از وى تنها همين گاو براى فرزند يتيم او باقى ماند .\r\nكودك يتيم به چراندن گاو ادامه داد و اميد و توكلى كه از پدر به ارث برده بود براى او سرمايه‌اى گران بود و او را در اين راه به جلو مىراند ، هرچند كه تنها وجود اين گاو براى ادامه حيات فرزند كفايت نمىكرد ، اما رحمت خدا باقى و باارزش‌تر است .\r\nدر ميان بنى اسرائيل پيرمرد ديگرى زندگى مىكرد كه از ثروت سرشار و زندگى مرفه برخوردار بود و خدا به او پسر يگانه‌اى عنايت كرده بود و پس از مرگ پدر اين\r\n\r\n\r\n","description":"","footnote":"\r\n( * ) اقتباس از سوره بقره ، آيات : 67 تا 74 .\r\n","page_name":" 209 ","page_number":209},
  {"content":"\r\n\r\nثروت بيكران به وى بازگشت ، ولى فرزندان عموى اين جوان چون از مال دنيا بى بهره بودند نسبت به او حسادت كردند و جوان را كشتند و طايفه ديگرى را متهم ساخته و خون او را از اين طايفه مطالبه نمودند . در پى اين حادثه ، آشوب و اختلافى بزرگ به پا شد و در اين گيرودار بنى اسرائيل پناهگاه و مأمنى جز موسى نداشتند .\r\nپس نزد موسى عليه السّلام آمده و نزاع خود را مطرح ساختند و از وى خواهش كردند كه حقيقت را آشكار سازد .\r\nموسى از خداى خود كمك طلبيد تا مشكل قوم را حل كند . خدا دستور داد : گاو ماده‌اى را سر ببريد و به زبان كشته بزنيد تا زنده شود و از قاتل خود خبر دهد .\r\nبنى اسرائيل كه هنوز در گمراهى بودند و نيرو و قدرت خدا براى آنها قابل درك نبود ، گمان كردند كه موسى آنان را مسخره مىكند و افكار آنان را سفيهانه مىداند ، لذا بار ديگر نزد موسى بازگشتند و موسى رو به آنان كرد و گفت : تمسخر ، عادت جاهلان است و من به خدا پناه مىبرم كه از آنها باشم .\r\nاگر بنى اسرائيل همان روزى كه رسول خدا آنان را مأمور ساخته بود از دستور او پيروى مىكردند و يك گاو را مىكشتند ، براى آنان كافى بود ولى بنى اسرائيل به بهانه‌جويى و لجاجت خود افزودند و خدا هم كارشان را مشكل‌تر ساخت و نشانه‌هايى براى گاوى كه بايد ذبح كنند قرار داد كه يافتن آن براى بنى اسرائيل مشكل بود .\r\nبدون ترديد اين حادثه يك پيشامد فوق العاده و خارج از تصور و درك بنى اسرائيل بود .\r\nلذا با حيرت و تعجب پرسيدند : اين گاو چگونه گاوى است ؟ آيا از همين جنس معمول است كه تاكنون ، ما با آن سروكار داشته‌ايم و يا نژاد و مخلوق ديگرى است كه امتياز و مزيت جديدى دارد و مخصوص اعجاز است .\r\nخدا راه يافتن گاو را براى آنان توضيح داد : آن ماده گاوى است نه پير و از كارافتاده و نه جوان كار نكرده ، بلكه از جهت سن متوسط است . بنى اسرائيل با بهانه‌جويى از موسى خواستند تا رنگ گاو را نيز براى آنها بيان كند .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nموسى پاسخ داد ، خدا مىگويد : اين گاو به رنگ زرد زرينى است كه بينندگان را شادمان مىسازد . بر حيرت بنى اسرائيل افزوده شد و از درك اين الهام الهى عاجز ماندند ، گويا چيزى نشنيده بودند و به خاطر نمىآوردند لذا بار ديگر سؤال خود را تكرار كردند و عذر خواستند كه در شناسايى گاو درمانده‌اند و اميد داشتند كه به خواست خدا راهنمايى و ارشاد شوند .\r\nپاسخ آنان آمد « اين گاو آن‌قدر رام نباشد كه زمين شيار كند و آب به كشتزار بدهد ، از هر عيبى پيراسته و تمام بدنش يكرنگ است و علامتى در آن وجود ندارد « 1 » »\r\nبنى اسرائيل پس از سعى و تلاش فراوان ، گاوى با اين وصف را نزد يتيمى يافتند كه خدا به گاو او بركت داده بود ، لذا با پرداخت مبلغ هنگفتى گاو را از او خريدند و آن را كشتند و طبق دستور موسى عمل كردند و قاتل را يافتند و به مقصود خود رسيدند و از تحير و ترديد در آمدند .\r\n\r\n\r\n","description":"","footnote":"\r\n( 1 ) . سوره بقره ، آيه : 71  « إِنَّها بَقَرَةٌ لا ذَلُولٌ تُثِيرُ الْأَرْضَ وَ . . . » \r\n","page_name":" 211 ","page_number":211},
  {"content":"\r\n . \r\n","description":"","footnote":"","page_name":" 212 ","page_number":212},
  {"content":"\r\n\r\n\r\nموسى و خضر عليهما السّلام « * »\r\nموسى در بين بنى اسرائيل بپاخاست و ضمن ايراد خطبه‌اى آنان را از روزگار گذشته و سرگذشت بنى اسرائيل آگاه ساخت ، بيانات موسى به حدى بنى اسرائيل را تحت تأثير قرار داد كه اشك از ديدگان آنها جارى ساخت و دلهاشان متأثر گشت .\r\nآنگاه كه خطبه موسى پايان يافت ، مردى دامن او را گرفت و گفت : اى رسول خدا ! آيا در ميان زمين كسى از تو داناتر پيدا مىشود ؟\r\nموسى پاسخ داد : نبايد\r\nمگر او بزرگ انبياء بنى اسرائيل و درهم شكنندهء فرعون نبود ؟ مگر موسى صاحب يد بيضاء و عصايى نبود كه به كمك آن دريا را شكافت ؟ ! مگر خدا موسى را به وسيله نزول تورات گرامى نداشت و با او علنى سخن نگفت ؟ ! راستى چه مقامى بالاتر از اين مقام و چه شرافتى بالاتر از اين شرف .\r\nاما خدا به موسى وحى كرد : علم اعظم آن است كه در انحصار يك فرد درآيد و يا مخصوص پيغمبرى گردد . در روى زمين كسى هست كه خدا او را به علمى بيش از علم موسى بهره‌مند ساخته و نصيبش از جهت الهام بيشتر از موسى است .\r\n\r\n\r\n","description":"","footnote":"\r\n( * ) . داستان موسى و خضر از سوره كهف ، آيات : 60 تا 82 اقتباس شده است . در اين آيات نام خضر نيامده است بلكه از او به عنوان بنده‌اى از بندگان ما ياد شده است .  « فَوَجَدا عَبْداً مِنْ عِبادِنا » \r\n","page_name":" 213 ","page_number":213},
  {"content":"\r\n\r\nموسى عرضه داشت : پروردگارا مكان اين بندهء شايسته كجا است ، شايد من او را ملاقات كنم و از فيض ديدارش بهره‌مند گردم و يا اينكه از نور الهام و يقين او سودى ببرم . خدا وحى كرد : اين مرد را در مجمع البحرين ملاقات مىكنى .\r\nموسى عرضه داشت : نشانى در اختيار من بگذار كه مرا به سوى او راهنمايى كند و مرا به او برساند .\r\nخدا وحى كرد : راهنماى تو اين است كه يك ماهى بردارى و در زنبيلى بگذارى هر كجا ماهى را از دست دادى آن مرد را بدست آورده‌اى . موسى وسايل سفر خود را آماده ساخت و خدمتگزار خود يوشع بن نون را همراه كرد و زنبيل را به دوش او گذاشت و طبق دستور الهى ماهى را در آن نهاد و به راه افتاد ، درحالىكه مراد او ، مردى بود كه خدا او را به موسى معرفى كرده بود . موسى با خود عهد بست كه در جستجوى او بكوشد و در طلب آن مرد كوتاهى نكند تا به او برسد ، گرچه ايامى بگذرد و سالها سپرى شود . موسى به جوانى كه همراهش بود سفارش كرد كه هرگاه ماهى مفقود شد به من اطلاع بده تا به جستجوى آن مرد بشتابم .\r\nآنگاه كه به مجمع البحرين همان مكانى كه خدا وعده كرده بود رسيدند ، خواب بر چشم موسى سنگينى كرد و خوابش برد ، در همان اثناء خواب ، آسمان باريد و ماهى تازه و زنده شد و به حركت درآمد و روح در آن دميده شد و خود را به دريا انداخت .\r\nموسى از خواب برخاست و جوان را بيدار ساخت و به او گفت : مهيا شو كه ادامه راه را شبانه طى كنيم ، ولى شيطان جوان را به فراموشى كشاند و نتوانست داستان ماهى را بيان دارد . موسى و جوان مقدارى راه را پيمودند تا اينكه خستگى و گرسنگى بر آنها غلبه كرد . موسى به جوان گفت : غذا را بياور كه ما در اين سفر خسته شده‌ايم .\r\nچون يوشع خواست غذا را از زنبيل بيرون آورد ، داستان ماهى و حركت آن به سوى آب به خاطرش آمد و گفت : آيا به خاطر دارى كه به تخته سنگ بزرگى تكيه داديم و خواب شما را ربود ، در همان موقع بود كه ماهى راه آب را پيش گرفت و من فراموش كردم ماجرا را براى شما بازگو كنم و علت اين فراموشى را فقط شيطان مىدانم .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nدر اين هنگام موسى طعم پيروزى و بوى مراد را احساس كرد و گفت : اين پيشامد ، همان بوده است كه طالب آن بوديم و آن را جستجو مىكرديم ، مهياى سفر شو تا به آن مكانى كه ماهى را از دست داده‌ايم بازگرديم ، كه ما به هدف خود نزديك هستيم .\r\nموسى و يوشع از راهى كه آمده بودند ، بازگشتند و در بازگشت ، براى رسيدن به مقصود از جاى پاى خويش مسير حركت را بدست آوردند .\r\nچون موسى و همسفرش به محل گم شدن ماهى رسيدند ، پيرمردى لاغراندام با چشمانى گودافتاده را ديدند كه آثار رسالت در جبينش نمودار است و صورت او حكايت از بزرگوارى و تقوى دارد ، لباس خود را به خويش پيچيده ، يك طرف آن را زير پا و طرف ديگر را زير سر گذاشته است . موسى به پيرمرد سلام كرد . پيرمرد روى صورت خود را باز كرد و گفت : آيا در سرزمين من اثرى از صلح و سلام وجود دارد ؟ ! شما كيستى ؟\r\nموسى : من موسى هستم .\r\nپيرمرد : موسى پيغمبر بنى اسرائيل ؟\r\nموسى : بلى . پيغمبر بنى اسرائيل . ولى چه كسى اين موضوع را به شما اطلاع داده است ؟\r\nپيرمرد : آن‌كس كه ترا نزد من فرستاده است .\r\nموسى دريافت اين پيرمرد ، همان گمشده و مراد او است پس در گفتار و كردار خود شرط ادب و تواضع را منظور داشت و گفت : « اى بندهء صالح خدا ، آيا به مردى كه در راه ديدار تو رنج و سختى ديده است ، اجازه مىدهى تا از نور علم و چراغ هدايت تو بهره‌مند شود و خود را پيرو و مجرى امر و نهى شما گرداند ؟\r\n\r\nشرط شاگردى موسى عليه السّلام\r\nخضر به موسى گفت : تو نمىتوانى در مصاحبت با من دوام بياورى ، زيرا صبر تو كم است . اگر با من همراه شوى ، امورى را كه به ظاهر ناپسند و در باطن ، حق است از من مىبينى و شما نيز مانند ساير افراد بشر كه به حكم كنجكاوى علاقمند به جروبحث\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nو جدل هستند ، دست از اعتراض برنمىدارى و تاب تحمل آن را ندارى ! چگونه ممكن است در امورى كه از سنخ مشاهدات عادى تو خارج است ساكت بمانى .\r\nموسى كه شيفته علم و تشنه معرفت بود گفت : « به زودى بخواست خدا مرا صابر و شكيبا مىيابى و من نافرمانى شما را نمىكنم . »\r\nخضر گفت : اگر مىخواهى همراه من شوى ، بايد شرط كنى كه احتياط و صبر خود را تقويت كنى و بااستقامت بر اعصاب خود مسلط باشى ، هرچه ديدى از من سؤال نكنى و لب به اعتراض نگشايى تا مدت پيمان ما تمام گردد و مسافرتمان به پايان رسد .\r\nپس از آن پاسخ سؤالات و حقيقت كار را براى تو بازگو مىكنم تا خاطرت آرام و آسوده گردد .\r\nموسى پيمان را پذيرفت و خود را به رعايت آن مقيد ساخت و در ساحل دريا همراه خضر به راه افتاد تا به يك كشتى رسيدند . خضر و موسى از مسافرين كشتى تقاضا كردند كه آنان را سوار كشتى كنند . موقعى كه مسافرين ، نور رسالت را در جبين اين مسافران ديدند ، بدون كرايه آنان را پذيرفتند و مورد لطف و احسان قرار دادند .\r\nهمان‌طور كه موسى و خضر در كشتى نشسته بودند و مسافرين كشتى غافل بودند ، خضر دو قطعه تخته از چوبهاى كشتى را جدا كرد . موسى كه پيغمبرى بزرگوار بود و براى هدايت و جلوگيرى از ظلم بسوى مردم فرستاده شده بود ، با مشاهده اين منظره ناراحت و متعجب شد ، زيرا ديد احسان مسافرين كشتى با بدى و احترام و تجليل ايشان با ناسپاسى جبران مىگردد . از طرفى ترسيد كه مسافران غرق و هلاك گردند ، لذا پيمان و شرط خود را فراموش كرد و فرياد زد : آيا متوجه مردمى هستى كه ورود ما گرامى داشتند و با ما برخورد مناسبى داشتند ، آيا مىخواهى كشتى آنان را سوراخ و آنان را غرق سازى ؟ ! « براستى كه كار بزرگى مرتكب مىشوى . »\r\nخضر نگاهى به موسى كرد و فقط پيمان او را به خاطرش آورد و به او تذكر داد كه قبلا به تو گفتم نمىتوانى دست از پرسش و اعتراض بردارى ! و تاب و تحمل و شكيبايى لازم را ندارى !\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nموسى به اشتباه و نسيان خود پى برد و با تأسف و ناراحتى از خضر عذرخواهى و از فراموشى خود استغفار نمود و گفت : اى خضر مرا به علت فراموشى بازخواست نكن و مرا از شرف رفاقت و از فضل دوستى با خود محروم مگردان كه بعد از اين بر شرط خود استوار خواهم بود .\r\nموسى و خضر از كشتى پياده شدند و راه خود را ادامه دادند . در راه ، كودكى خوش‌سيما را ديدند كه با همسالان خود بازى مىكرد ، خضر آن طفل را صدا كرد و به گوشه‌اى برد و او را خواباند و كشت . موسى از تماشاى اين منظره بسيار ناراحت و بىتاب شد ، زيرا گناه قتل در نظرش مهم بود ، او مىديد كودك بىگناهى كه گاهى ممكن است يگانه فرزند پدر و مادرش و اميد آنها باشد ، بىدليل كشته مىشود و قتل وى بدست يك مرد آسمانى و بزرگوار و پيشوايى از رهبران دين صورت مىگيرد ، لذا بار ديگر عهد خود را فراموش كرد و از زير بار پيمان خود خارج شد و گفت : اين كار زشت چيست ؟ اين چه گناهى است كه مرتكب مىشوى ؟ ! و نفسى پاكيزه و بىگناه را قصاص مىكنى ؟ ! براستى كه كار ناپسندى انجام دادى ! » .\r\nخضر متوجه موسى شد و بار ديگر پيمان او را متذكر و شرط او را يادآور شد و آنچه به موسى در مورد پرسش و كنجكاوى گفته بود خاطرنشان كرد و ادامه داد : « مگر من به تو نگفتم كه نمىتوانى همراه من شوى و صبر و شكيبايى لازم را ندارى ؟ ! »\r\nموسى شرمنده شد و فهميد كه وجود وى بار گرانى است بر دوش خضر ، براى او شايسته بود كه صبر را پيشهء خود سازد و زبان به اعتراض نگشايد تا اينكه خضر حقايق را براى وى تشريح كند تا از آنچه كه نمىداند آگاه گردد . پس با عذرخواهى مجدد ، خود را به رعايت شرط و پيمان مقيد ساخت و عهد بست كه ديگر در سؤال عجله نكند و اگر عجله نمود رفاقتشان به پايان برسد و ارتباطشان قطع گردد . موسى گفت : « اگر بار ديگر تو را مؤاخذه و اعتراضى كردم ، از آن به بعد با من ترك صحبت و رفاقت كن ، كه از تقصير من عذر بر متاركهء دوستى خواهى يافت » . « 1 »\r\nبا تجديد عهد بار ديگر موسى و خضر به حركت ادامه دادند ، تا اينكه خستگى و\r\n\r\n\r\n","description":"","footnote":"\r\n( 1 ) . سوره كهف ، آيه : 76  « إِنْ سَأَلْتُكَ عَنْ شَيْءٍ بَعْدَها فَلا تُصاحِبْنِي . . . » . \r\n","page_name":" 217 ","page_number":217},
  {"content":"\r\n\r\nناراحتى و رنج سفر آنها را از ادامه راه بازداشت . موسى و خضر در راه خود به دهكده‌اى رسيدند و به اميد رفع خستگى و تهيه آذوقه سفر وارد آنجا شدند ، ولى مردم اين قريه در اثر بخل و امساك ، حاضر به پذيرايى آنها نشدند و با برخورد ناپسندى آنان را از خود راندند ، در نتيجه آنها نه جايى براى سكونت يافتند و نه غذايى براى رفع گرسنگى و با شكم گرسنه و تنى رنجور دهكده را ترك گفتند .\r\nآنها به هنگام خروج از دهكده ، ديوارى را ديدند كه در آستانه سقوط بود . خضر ايستاد و ديوار را مرمت و آن را تعمير نمود . موسى گفت : جاى تعجب است اين قوم فرومايه را كه با ما بدرفتارى كردند ، اين‌طور پاداش مىدهى و احسان مىكنى ! اى كاش براى كار خود مزدى مىگرفتى تا بوسيلهء آن سد جوع كنيم و جان خود را نجات دهيم !\r\n\r\nجدايى خضر و موسى عليهما السّلام\r\nخضر كه يقين كرده بود موسى ديگر توان صبر و بردبارى از اين بيشتر را ندارد گفت : اى موسى ! « اينك هنگام فراق و جدايى من و تو رسيده است و من سر آنچه را كه توان تحملش را نداشتى برايت نقل مىكنم . »\r\nآن كشتى كه من آن را سوراخ كردم از آن مستمندانى بود كه در دريا كار مىكردند ، و رزق و روزى خود را به وسيله آن بدست مىآوردند ، اين كشتى وسيله كار آنها بود و بدون آن زندگى ايشان ممكن نبود . ولى پادشاه ستمگرى در جستجوى كشتيهاى سالم است و آنها را به زور از صاحبانش مىگيرد و تحت تسلط خود درمىآورد . من تصميم گرفتم كه آن كشتى را معيوب سازم تا به صاحبان آن ارفاق و مهربانى كرده باشم . تا آنگاه كه مأمورين سلطان اين كشتى را مىنگرند به خاطر عيبى كه دارد آن را رها سازند . گرچه اين عمل من در ظاهر كار باطلى بود ولى در واقع ، مصلحت بود و بوسيلهء آن گروهى از مستمندان آسوده‌خاطر شدند و وسيله ارتزاق آنها در امان ماند .\r\nاما كودكى كه او را كشتم ، شخصى ناپاك و بدرفتار و همواره موجب آزار و اذيت مردم بود و مردم از او متنفر و در عذاب بودند ، درحالىكه پدر و مادر او مؤمن بودند و چون غريزه پدر بر دوستى فرزند بنا شده است و از حق و باطل آنان دفاع مىكنند ، من\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nترسيدم كه اين تعصب سبب شود كه اين فرزند ، پدر و مادر خويش را نيز بر روش خويش بكشاند و آنان را در وادى كفر و طغيان گرفتار سازد ، ناچار بامر خدا او را كشتم تا دين پدر و مادرش حفظ گردد . من اميدوارم كه خداوند فرزندى شايسته و مهربان به آن دو كرامت كند كه از هر نظر بهتر از او باشد .\r\nو اما آن ديوارى كه تعمير كردم به اين جهت بود كه خدا به من وحى كرده بود كه در زير اين ديوار ، گنجى متعلق به دو كودك يتيم پنهان است و اين گنج را مردى صالح براى دو فرزند خردسالش در آنجا دفن كرده است ، من خواستم اين ديوار را حفظ كنم تا كودكان يتيم بالغ و بزرگ شوند و گنج خود را كه حلال و مختص آنهاست بيرون آورند و بوسيلهء آن امور زندگى خود را بگذرانند .\r\n« البته اين را هم بگويم كه من اين كارها را به علم و اراده خود انجام ندادم ، بلكه وحى و ارشاد الهى مرا راهنمايى مىكرد و اين تأويل آنچه بود كه تو توان صبر آن را نداشتى » .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n\r\nگنج قارون « * »\r\nقارون از خاندان موسى و عموزاده وى بود او در حفظ تورات سعى فراوان داشت . خدا به قارون زندگى سعادتمند و رزق و روزى فراوانى عنايت كرده بود . او به قدرى از اسباب سعادت و رفاه دنيوى بهره‌مند بود كه كمتر كسى مانند او وجود داشت . ثروت او سرشار و خزائن او از اموال انباشته بود ، صندوقهايش مملو از پول بود و براى انبار آنها به قدرى صندوق فراهم كرده بود كه حفظ و حمل و نقل كليد آنها و دفاتر حسابش براى هركس ممكن نبود و مردان قوىهيكل را مىطلبيد .\r\nقارون در بين بنى اسرائيل زندگى مرفهى داشت ، لباسهاى فاخر مىپوشيد و بدون زينت از منزل خود خارج نمىشد . كاخهاى آسمان‌خراشى براى خود ساخته و نوكران فراوانى برگزيده بود ، احشام و حيوانات زيادى در اختيار داشت . او به قدرى ثروت داشت كه به هرچه علاقه پيدا مىكرد و به آن حريص مىشد ، آن را براى خود آماده مىكرد و حرص و ولع او به مال دنيا ، سيرى ناپذير بود و شادى او در افزايش مال و فزونى سيم و زر بود .\r\nخردمندان بنى اسرائيل گاهگاهى او را از ادامه اين رويه برحذر مىداشتند و از سر\r\n\r\n\r\n","description":"","footnote":"\r\n( * ) اقتباس از سوره قصص ، آيات 76 تا 83 .\r\nدر تورات از قارون با نام « قورح » ياد شده است كه با جمعى از بزرگان و رؤساى بنى اسرائيل بر موسى خروج كرد ، و بر نصب هارون برياست ذبايح و كهنوت اعتراض نمود . قاموس مقدس از سفر خروج تورات نقل مىكند كه خدا او و پيروانش را به آتش بسوخت . ( فرهنگ قصص قرآن - صدر الدين بلاغى ) .\r\n","page_name":" 220 ","page_number":220},
  {"content":"\r\n\r\nپند و نصيحت به او مىگفتند : فراموش نكن كه ثروت از ابتداى جهان تاكنون زينت و ابزار بهجت دنيا بوده است . اما هركس كه دلباخته دنيا شود ، خودخواه ، مغرور و خودسر مىگردد و گمان مىكند كسى بر او فضيلت ندارد و ساير مردم از نژاد او نيستند و آنها فقط براى خدمت او خلق شده‌اند ، لذا هرگاه او سخن مىگويد ، مردم بايد با سرافكندگى گوش كنند و هرگاه اشاره كرد بايد آماده باشند ، موقعى كه كسى را احضار مىكند ، بايد فورا حاضر گردد ، بايد مردم مسخر و زيردست او باشند و يا حد اقل اظهار ارادت كنند و اگر چنين نكردند و يا زمزمه مخالفت سردادند بايد آمادهء پذيرش مجازات باشند و محروميتها ، مخصوص كسى است كه دست از خدمت او بردارد و يا در برآوردن اميال او سستى به خرج دهد و به اين صورت هرگونه ظلم و ستم را بر مردم روا مىدارد و پيوسته ثروت و مكنت خود را به رخ مردم مىكشد .\r\nاى كاش اين ثروتمندان از خودخواهى خويش مىكاستند و راه صحيح را مىپيمودند و اين موضوع را درك مىكردند كه تنها ثروت ، موجب تواضع ديگران نمىشود و آنان را مريد انسان نمىسازد ، بلكه مردم شيفته احسان و حسن معاشرت هستند . اما قارون در مورد مردم منت و آزار روا مىداشت و مال و ثروت خود را نه ابزار آسايش مردم كه وسيله تخريب و فساد جامعه ساخته بود .\r\nشايد ثروتمندان با احسان به مردم مىتوانستند قلبها را متوجه خود سازند و بسيارى مفاسد اخلاقى را از خود دور كنند و از خشنودى خداوند و ثواب آن نيز بهره‌مند گردند . در اين صورت به بهشت جاودان مىرسيدند و سعادت دنيا و آخرت را براى خود حفظ مىكردند ولى مال و ثروت چشم دل دنياطلب را كور مىكند و غرور و خودخواهى باعث مىشود كه فرد فقط انسانهاى متملق و فريبكار را ببيند و تنها سخنان منافقين را بشنود و آه و ناله مظلومان و محرومان براى او قابل درك نباشد .\r\nبنى اسرائيل مىديدند ، قارون بر طغيان و ستمگرى خود اصرار مىورزد و همه روزه روش جديدى در تجمل و آرايش خود به كار مىگيرد و تنها در فكر افزايش مال و ثروت است و فقر و گرسنگى ديگران براى او اهميتى ندارد . لباسهاى فاخر مىپوشد ، گرچه ديگران عريان و برهنه باشند . خلاصه آنكه او راه ظلم و طغيان را پيش گرفته و با غرور و تكبر بر مردم منت مىگذارد . لذا مردم تصميم گرفتند او را از\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nعواقب اين رويه ناپسند برحذر دارند و خطاب به او گفتند : اى قارون ! به مال دنيا دل خوش نكن ، زيرا دلبستگى زياد به مال دنيا موجب گمراهى مىشود و خداوند گمراهان و دنياپرستان را دوست ندارد .\r\nايشان در ادامه به قارون گفتند : ما نمىخواهيم تو دست از مال و متاع دنيا بردارى و از ثروت خود چشم بپوشى ، بلكه مىگوييم تو از مال و ثروت خود بهترين بهره را برداشت كن ، اما به فقيران و مستمندان بىاعتنايى روا مدار و آنها را فراموش نكن .\r\nهمان‌طورىكه خدا به تو كرامت كرده ، شما هم به مستمندان احسان كن ، تا خدا تو را حفظ كند و اموالت را فزونى بخشد و خير و بركت خود را بر تو جارى سازد !\r\nاى قارون ! مگر نمىدانى كه ثروت دنيا مانند سايه‌اى ناپايدار است كه از بين مىرود و وديعه‌اى است كه بايد به صاحبش بازگردد ، به ثروت فراوان خويش خرسند و مغرور نباش ، بلكه آن را وسيله رفع نياز دنيوى و سعادت اخروى خويش قرار ده ! پند و اندرز ما فقط به خاطر دوستى با تو است ، تا لطف خدا بر تو جارى باشد .\r\nما بيم آن داريم ، با اين روشى كه تو در پيش گرفته‌اى خدا ثروتت را بگيرد و از بهشت خدا نيز محروم گردى !\r\nبعيد است كه گوش ياغيان براى پذيرش پند و اندرز آماده باشد و كيست كه بتواند سخن حق را به اعماق دل و جان آنان برسانند ؟ ! قلب قارون با حب دنيا آميخته شد و ثروت سرشار بر خودخواهى و تكبر او افزوده است و اين‌گونه كلمات در او نفوذى ندارد . قارون در مقابل پند و اندرز مشفقانه و نصايح حكيمانه مردم گفت : من احتياجى به نصيحت شما ندارم ، عقل من برتر و رأى من قاطع‌تر از شماست . اگر من اين مال و ثروت را بدست آورده‌ام به خاطر اين است كه من از شما سزاوارتر و شايسته‌تر هستم . اين نصيحتها را براى خويشتن ذخيره كنيد و با آنها امور خود را حفظ و اصلاح نمائيد .\r\nتكبر و خودخواهى قارون را واداشت تا يك روز با لباسهاى فاخر و نفيس خود در ميان مردم عبور كند و ثروت و مكنت سرشار خود را كه خدا به او داده بود با كبر و خودخواهى به مردم عرضه دارد . بيچارگان و بينوايان بنى اسرائيل مىديدند كه قارون با لباسهاى زيبا و بلند ، با غرور و خودخواهى بر مركبى راهوار سوار مىشود و\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nاطراف او را نوكرانش مىگيرند . چشمهاى مستمندان به او خيره مىشد و مردم براى ديدن او دستها را بالاى چشمهاى خود مىگذاشتند تا او را بهتر ببينند و ديدن قارون با اين وضع آنان را مرعوب و مقهور خود مىساخت و چون خود در فقر و بدبختى گرفتار بودند ، لذا به يكديگر مىگفتند : اى كاش ما ثروت قارون را داشتيم ، همانا كه او داراى ثروت فراوان و بهرهء عظيمى از جهان است !\r\nآنگاه كه پند و اندرز براى امثال قارون ثمرى ندارد و خويشاوندى وى با موسى عليه السّلام براى جلب عواطف وى كفايت نمىكند و نظاره فقيران او را تحت تأثير قرار نمىدهد ، بايد شمشير قانون از نيام درآيد و پرده‌هاى ضخيم كبر و غرور را پاره كند و ظلمتها را بشكافد تا بستر خير و احسان در جامعه گسترده شود .\r\nموسى با شدت و قدرت بايد به قارون اعلام كند كه زكات مال خويش را بپردازد و به فقرا و مستمندان احسان نمايد . زيرا در مال او حق معينى براى فقرا و محرومان موجود است .\r\n\r\nعاقبت خودخواهى قارون\r\nقارون در جهل كبر و غرور فرورفته است و توان فهم حقيقت را ندارد ، لذا به سخنان موسى اهميت نمىدهد و او را مسخره مىكند و مورد تهمت و افتراء قرار مىدهد و مىگويد : رنجهايى از تو ديديم ، تا اينكه دين جديدى براى ما آوردى و ما با تو همكارى كرديم ، ما را امر و نهى كردى ، به دستوراتت گوش داديم و اطاعت ما به تو جرأت و جسارت داد كه بر ما بتازى و چشم طمع بر مال بدوزى ! تو با درخواست زكات ، دروغگويى خود را ثابت و مقصود پنهان خود را آشكار ساختى ! تو دروغگويى . قارون به بحث و جدال با موسى پرداخت ، موسى هم مقاومت و اصرار ورزيد . زيرا زكات امر خداست و قابل جدال و كم و زياد و چانه زدن نيست . قارون پس از تلاش فراوان ، تسليم موسى شد و به منزل خود بازگشت و به محاسبه زكات خود پرداخت .\r\nموقعى كه قارون محاسبه سهم فقرا را به پايان برد به رقم بزرگى رسيد ، لذا با توسل\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nبه مكر و حيله سعى در انحراف اذهان نمود ، نقشه‌اى طرح كرد و شايعه ناپسندى در مورد موسى عليه السّلام « 1 » منتشر ساخت .\r\nسپس قارون كه نسبت به موسى و هارون عليهما السّلام حسادت مىورزيد گفت : موسى لباس ريا و خودخواهى بر تن كرده است تا بدين‌وسيله خود را نسبت به دنيا و زينتهاى آن بىاعتنا جلوه دهد ولى اگر افكار درونى او را بررسى كنيم و نيت اصلى او را بنگريم ، مىبينيم موسى از همهء مردم از دين و خدا دور تر است ! قارون تصميم گرفت با ثروت خود ، مردم را عليه موسى بشوراند و آنها را از او منصرف و عقايدشان را متزلزل گرداند ولى خدا نيت او را آشكار و نقشهء او را ظاهر گرداند .\r\n[ تصوير 
  ] خيمه اجتماع كه موسى عليه السّلام آن را در صحراى تيه برقرار كرده و براى عبادت تشريف بخشيده بود و سرپرستى آن را هارون عهده‌دار بود .\r\n( تيه بيابانى است ميان سرزمين ( أيله ) و مصر و درياى قلزم و كوههاى سراط از سرزمين شام )\r\n\r\n\r\n","description":"","footnote":"\r\n( 1 ) . تاريخ‌نويسان و مفسرين نوشته‌اند كه قارون زنى را گول زد تا به موسى نسبت زناكارى بدهد . آن زن هم اين عمل را انجام داد ولى در مجمع عمومى اعتراف كرد كه قارون وى را به بيان اين اتهام واهى واداشته است و دامن موسى از اين عمل پاك است ، ( مؤلف ) . توضيح مطلب را در صفحات 198 تا 200 كتاب كودك نيل يا موساى كليم از تأليفات مترجم مطالعه فرماييد .\r\n","page_name":" 224 ","page_number":224},
  {"content":"\r\n\r\nموقعى كه موسى عليه السّلام از اصلاح قارون مأيوس شد از خدا خواست ، تا عذاب خويش را بر قارون نازل كند و مردم را از شر كبر و غرور او آسوده سازد . خدا دعاى موسى را به اجابت رسانيد و زلزله ، قارون و كاخش را در زمين فروبرد ، درحالىكه هيچكس را توان يارى او نبود و تنها خدا بود كه مىتوانست به فريادش برسد و ليكن او از خدا كمك نخواست .\r\nزمين ، قارون و اموال و كاخهاى وى را بلعيد و عبرتى براى قوم موسى و پيروان ضعيف او شد ، آنها كه به ثروت قارون رشك مىبردند ، چون سرگذشت قارون را ديدند به خود آمدند و از پندار خويش پشيمان شدند و خدا را ستايش كردند ، كه مانند قارون به اين فرجام مبتلا نشدند .\r\nقوم موسى گفتند : « اگر خدا بر ما منت نگذاشته بود ، زمين ما را نيز بلعيده بود و به سرنوشت قارون دچار شده بوديم و گويى كافران رستگار نمىشوند و خداى تعالى فرموده است : ما جهان ديگر و خانهء آخرت را براى كسانى قرار داده‌ايم كه در زمين ارادهء خودخواهى و فساد ندارند و پيروزى از آن متقين و پرهيزكاران است » .\r\n\r\n","description":"","footnote":"","page_name":" 225 ","page_number":225},
  {"content":"\r\n . \r\n","description":"","footnote":"","page_name":" 226 ","page_number":226},
  {"content":"\r\n\r\n\r\nطالوت « * »\r\n\r\nرمز شكست بنى اسرائيل\r\nصندوق عهد « 1 » يا تابوت عهد نعمتى از نعمتهاى خدا در بين بنى اسرائيل بود ، اين صندوق هميشه همراه بنى اسرائيل بود و به آنها قوت قلب و ثبات قدم مىداد و آثار عجيبى به همراه داشت . هرگاه بنى اسرائيل مىخواستند با دشمن خود به جنگ بپردازند و يا در صحنه نبرد حاضر شوند ، اين صندوق را پيشاپيش لشكر و در صفوف مقدم قرار مىدادند و در اين حال قلب آنها از دلهره و اضطراب آسوده مىشد و اطمينان خاطر پيدا مىكردند و در عوض در ميان دشمنانشان ترس و اضطراب ايجاد مىكرد ، زيرا خداوند اين رمز عجيب و امتياز استثنايى را در نهاد آن قرار داده بود .\r\nآنگاه كه بنى اسرائيل از شريعت خود منحرف شدند و اخلاق و رفتار خويش را تغيير دادند ، خدا مردم فلسطين را بر آنان مسلط و غالب گرداند . فلسطينىها بنى اسرائيل را از سرزمينشان بيرون راندند و شهر و ديار آنها را به اشغال خود\r\n\r\n\r\n","description":"","footnote":"\r\n( * ) . اقتباس از سوره بقره ، آيات : 246 تا 251 .\r\n( 1 ) . صندوق عهد حاوى الواحى بود كه متعلق به موسى و برادرش هارون عليه السّلام بود . اين صندوق از جانب خداوند بر آنان نازل شده بود و بر دوش فرشتگان حمل مىشد ( سوره بقره ، آيه : 248 ) .\r\n","page_name":" 227 ","page_number":227},
  {"content":"\r\n\r\nدرآوردند و پس از آن تابوت عهد را از بنى اسرائيل گرفتند . با از دست دادن اين صندوق شيرازه اتحاد و وحدت بنى اسرائيل از هم پاشيد و دچار ذلت شدند و چشمهاى خود را بر شوكت و عزت پيشين خود بستند .\r\n[ تصوير 
  ] صندوق عهد يا تابوت عهد كه بنى اسرائيل به هنگام نبرد آن را با خود مىبردند و پيشاپيش صفوف خود قرار مىدادند .\r\nروزگارى دراز به همين وضع بسر بردند ، تا زمان سموئيل يكى از پيامبران بنى اسرائيل فرارسيد ، عده‌اى از بنى اسرائيل پيش وى شتافتند . و به او متوسل شدند تا او بنى اسرائيل را از بدبختى و ذلت نجات دهند . آنها از سموئيل خواهش كردند كه بزرگ و پادشاهى برايشان انتخاب كند كه اين عده تحت لواى او درآيند و رياست بنى اسرائيل را به او واگذار نمايند ، شايد بدين‌وسيله بر دشمن ظفر يابند و نصرت الهى نصيبشان گردد .\r\nسموئيل كه از روحيات بنى اسرائيل به خوبى آگاه بود و به نقاط ضعف آنها پىبرده بود گفت : من گمان مىكنم كه اگر شما مأمور به جنگ شويد ، از انجام وظيفه شانه خالى كرده و امور خود را به يكديگر واگذار مىكنيد و راه فرار را پيش مىگيريد .\r\nبنى اسرائيل گفتند : ما از سرزمين خود رانده و از فرزندان خويش جدا گشته‌ايم ، چگونه ممكن است كوتاهى و مسامحه كنيم و شكست بخوريم . چه حالى بدتر از وضع كنونى و چه ذلتى شديدتر از وضع رقت‌بار ما است ؟ !\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nسموئيل گفت : اجازه دهيد من در مورد شما از خدا دستور بگيرم و در اين مورد راهنمايى شوم . سموئيل از خدا خواهش كرد كه آن‌كس كه شايستهء سلطنت ايشان است معرفى گردد و به رهبرى آنان قيام نمايد .\r\nخدا وحى كرد « من طالوت را براى سلطنت بنى اسرائيل برگزيدم » سموئيل عرضه داشت : بارخدايا ! من طالوت را نمىشناسم و تاكنون او را نديده‌ام وحى شد : من او را پيش تو مىفرستم و تو براى ملاقات و ديدار او دچار زحمت نمىشوى . چون او نزد تو آمد ، سلطنت را به او واگذار و پرچم جهاد را بدست او بده !\r\n\r\nگمشده طالوت\r\nطالوت مردى نيرومند ، خوش‌اندام و قوىهيكل بود . چشمهاى درخشان او حكايت از قلبى زيرك و دلى جوان داشت ، اما مشهور و معروف نبود ، او در دهكدهء خويش به همراه پدر به دامدارى و كشاورزى مشغول بود . يك روز كه او با پدر خويش در مزرعه مشغول كار بود ، تعدادى از الاغهاى آنها گم شد . طالوت به همراه غلام خود به دنبال الاغها و در ميان دره‌ها و كوهها به جستجو پرداختند ، چند روز پياپى نشيب و فراز كوهها را زير پا گذاشتند ، تا اينكه پاهايشان از شدت خستگى متورم شد و راهپيمايى شب و روز ، آنان را به ستوه آورد .\r\nطالوت به غلام خود گفت : بيا تا به دهكده بازگرديم ، زيرا من تصور مىكنم كه پدرم مضطرب و نگران ما باشد . بىترديد اكنون او از حيوانات غافل و به فكر سلامت ما افتاده باشد .\r\nغلام گفت : اينجا سرزمين صوف و زادگاه سموئيل است ، تا آنجايى كه من مىدانم او پيغمبر خدا است و توسط فرشتگان به او وحى نازل مىشود . نزد او برويم و دربارهء الاغهاى خود از او راهنمايى بخواهيم ، شايد در پرتو وحى و فروغ رأى او راهنمايى شويم . طالوت از اين فكر خشنود شد و از آن استقبال كرد و برق اميد در چشمانش درخشيد .\r\nطالوت و غلام او چون به جانب منزل سموئيل حركت كردند در راه خود به\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nدخترانى برخورد كردند كه براى بردن آب از منزل خارج شده بودند ، لذا از اين دو دختر خواستند كه آنها را به منزل سموئيل ، پيغمبر خدا راهنمايى كنند .\r\nدختران گفتند : هم‌اكنون مردم در بالاى اين كوه منتظر سموئيل هستند و هر دم انتظار مىرود كه او بيايد . در همين موقع كه آنان مشغول صحبت بودند ، طلعت سموئيل ظاهر و عطر نبوت وى در محل منتشر شد ، سيماى نورانى او حكايت از پيغمبرى كريم و رسولى امين مىكرد .\r\nچشمان سموئيل و طالوت متوجه يكديگر شدند و در همان نگاه اول بهم علاقمند شدند و ارتباط قلبى بين آنها برقرار شد و سموئيل اطمينان پيدا كرد كه اين مرد ، همان طالوتى است كه خدا وحى كرد تا او را به پادشاهى برگزينم و زمام مملكت را به او بسپارم .\r\n\r\nپادشاهى طالوت\r\nطالوت به سموئيل گفت : اى پيغمبر خدا ، من نزد شما آمده‌ام تا دربارهء گمشده‌ام مرا راهنمايى كنيد . پدر من چندين الاغ ماده داشت كه مدتى است در كوهها و دره‌هاى اين سرزمين گم شده‌اند و ما در جستجوى آنها به اين سرزمين آمده‌ايم و پس از سه روز جستجو غير از خستگى و درماندگى چيز ديگرى نيافتيم . اكنون نزد تو آمده‌ايم ، شايد در پرتو علم و راهنمايى شما ، نشانى از حيوانات خود بدست آوريم .\r\nسموئيل گفت : حيوانات شما هم‌اكنون در راه دهكده و به سوى مزرعه پدرت روان هستند ، دل از آنها برگير و افكار خود را متوجه آنها مگردان كه من شما را براى كار بزرگ و خطير و ارزشمندى دعوت مىكنم . خدا تو را براى سلطنت بنى اسرائيل برگزيده است تا آنها را مجتمع و امورشان را بدست كفايت گيرى و ايشان را از شر دشمنانشان نجات بخشى و به زودى خدا به ارادهء خود پيروزى را براى شما حتمى مىگرداند و دشمنان شما را سرنگون مىسازد .\r\nطالوت گفت : مرا چه به سلطنت و رياست ؟ ! من چه كار با زمامدارى و پادشاهى دارم ؟ ! من از فرزندان بنيامين ضعيف‌ترين پسران يعقوب و فقيرترين ايشان هستم ، با\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nاين وضع چگونه ممكن است كه من به سلطنت برسم و زمام قدرت را در كف گيرم ؟ !\r\nسموئيل گفت : آنچه گفتم ، اراده خدا و امر و وحى اوست . شكر اين نعمت را بجا آور و آماده جهاد شو ! سپس دست طالوت را بگرفت و او را نزد سران بنى اسرائيل آورد به ايشان معرفى كرد . سموئيل گفت : خداوند طالوت را براى سلطنت شما برگزيده است ، وى حق رياست و سلطنت بر شما را دارد ، شما هم بايد تسليم او شويد و از او اطاعت كنيد ، از تفرقه بپرهيزيد و آماده نبرد با دشمن شويد .\r\nبنى اسرائيل از اين واقعه سخت متحير شدند و آنگاه كه سموئيل گفت سلطنت بنى اسرائيل به طالوت مىرسد ، آن‌چنان آثار اكراه و انكار در صورتشان آشكار شد كه نمىتوانستند سخن بگويند ، زيرا آنها مىدانستند كه طالوت از گمنام‌ترين و فقيرترين افراد بنى اسرائيل است . پس نگاهى به يكديگر كردند ، صورت خود را گرداندند و از روى خودخواهى و تكبر ، بينى و ابروهاى خود را بالا كشيدند و گفتند : چگونه ممكن است طالوت پادشاه ما گردد ، او از نسبى اصيل و خانواده‌اى كريم برخوردار نيست ، طالوت نه از فرزندان لاوى است كه از شاخه‌هاى نبوت و رسالت باشد و نه اولاد يهودا كه سلطنت و تاج و تخت را از اجدادش به ارث برده باشد ، پس چگونه چنين مرد فقيرى را به زمامدارى ما مىگمارى و او چگونه مىتواند سلطنت را اداره و مرزهاى حكومت را حفظ نمايد ، « ما خود به پادشاهى شايسته‌تر از اوييم ، چه او را مال فراوان نيست » . « 1 »\r\nسموئيل در مقابل اعتراض بنى اسرائيل گفت : فرماندهى لشكر و سلطنت ارتباطى به حسب و نسب ندارد . مال و ثروت براى سياستمدارى بىتدبير و كم‌خرد چه فايده‌اى دارد ؟ ! چنين فردى نمىتواند امور مملكت را با درايت و سياست اداره كند .\r\nهمچنين حسب و نسبت عالى براى فردى بىتدبير و كند ذهن چه حاصلى دارد و او چگونه مىتواند در لشكركشى موفق باشد و كارى از پيش ببرد ؟ !\r\nطالوت را خدا به جهت سياست و درايت بر شما برگزيده است ، زيرا او داراى كفايت و قدرت و ساير مواهبى است كه خدا براى زعامت و رياست به او عطا كرده است .\r\n\r\n\r\n","description":"","footnote":"\r\n( 1 ) . سوره بقره ، آيه : 247  « وَ نَحْنُ أَحَقُّ بِالْمُلْكِ مِنْهُ . . . » . \r\n","page_name":" 231 ","page_number":231},
  {"content":"\r\n\r\nشما مىبينيد كه او مردى رشيد و خوش‌اندام و نيرومند است و اعصابى قوى و هيكلى درشت دارد و اين صفات براى رياست و فرماندهى و ايجاد ترس در دشمن لازم است . تصور كنيد اگر خداوند مردى ناتوان ، ضعيف و سست اراده را بر شما رياست مىداد ، كسى از او حساب نمىبرد و سربازان از او فرمان نمىبردند . بعلاوه خداوند روح سلحشورى را به صورت يك استعداد فطرى در طبيعت طالوت بوديعه گذاشته است و او از جهت عقل نافذ و از جهت ذهن دقيق است ، موقعيت را به خوبى تشخيص مىدهد و تدبير لازم را اتخاذ مىكند و به فنون و رموز جنگ به خوبى آگاهى دارد . صرف نظر از اين امتيازات ، مهم اين است كه خداوند او را براى شما برگزيده و به رياست شما منسوب كرده است . او به مصالح شما داناتر و از عواقب كار شما آگاهتر است .\r\nخداى عزيز مالك و زمامدار جهان است ، زمامدارى را به هركس بخواهد مىدهد و از هركس كه بخواهد بازمىگيرد . اكنون كه خدا او را به رياست شما برگزيده است ، شايسته نيست كه شما دخالت و يا اظهارنظر كنيد و خود را صاحب حكم بدانيد .\r\nبنى اسرائيل گفتند : اگر خدا دستور داده و امر و نهى در اين‌باره صادر كرده است ، از دستور سرپيچى نمىشود و در اطاعت از او انحرافى حاصل نمىگردد ولى براى ما علامتى بياور كه بفهميم خدا چنين دستورى داده و چنين حكمى رانده است .\r\nسموئيل گفت : خداوند بر لجاجت و عناد شما عالم و از اعتراض شما آگاه بوده است ، لذا علامتى براى شما قرار داده است . شما به خارج شهر برويد و صندوق عهد را ببينيد . همان صندوقى كه با از دست دادن آن ذليل شديد و بدبختى و ضعف دامن شما را گرفت اكنون به سوى شما مىآيد و اطمينان و آسايش شما را به همراه دارد . اين صندوق را فرشتگان بر دوش مىكشند و اگر ايمان داشته باشيد براى شما علامتى از سلطنت طالوت در آن موجود است .\r\nبنى اسرائيل طبق گفتار سموئيل از شهر خارج شدند و ديدند كه صندوق آنجا است . به محض مشاهدهء صندوق آرامش و اطمينان بر قلبشان سايه افكند . اكنون كه علامت سلطنت طالوت واضح شد ، با وى پيمان وفادارى بستند و با حكومت و سلطنت او بيعت نمودند .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\nنبرد طالوت با جالوت\r\nطالوت به رياست برگزيده شد و در فرماندهى جنگ تدبير صحيحى اتخاذ كرد و عقل ، اراده ، زيركى و هوش خود را آشكار ساخت . طالوت به بنى اسرائيل گفت :\r\nافرادى در لشكر من ثبت نام كنند كه فكرشان مشغول نباشد و گرفتارى نداشته باشند هركس ساختمانى بنا كرده و بنايش تمام نشده است ، هركس نامزدى دارد و هنوز ازدواج نكرده و هركس بازرگانى و دادوستدى دارد و از كار فارغ نشده است ، ثبت نام نكند و وارد لشكر ما نشود .\r\nپس از چندى لشكرى متشكل آراسته شد و سربازانى منظم و سپاهى مقتدر در مقابل او آماده شد ، اما طالوت چون ديد برخى سران و افراد سپاه در كار رياست او شك و ترديد دارند و در مورد سلطنت او اعتراض دارند تصميم گرفت موقعيت خود را بررسى و آنها را امتحان كند تا مبادا به هنگام نبرد و برافراشته شدن پرچمها دست از وى بردارند و او را رها سازند و از صحنهء نبرد فرار كنند ، لذا به بنى اسرائيل گفت : به زودى به نهر آبى مىرسيم ، هركس بردبار است و اطاعت مرا مىنمايد ، بايد فقط يك كف آب بياشامد تا صداقت و صميميت خود را به من نشان دهد . ولى هر كس كه بيش از اين مقدار آب نوشيد از دستور من تجاوز كرده و از من نيست . « 1 »\r\nچون لشكر به نهر آب رسيد ، آنچه طالوت از آن بيم داشت ، تحقق يافت ، زيرا بجز تعداد انگشت‌شمارى ، بقيه سپاهيان بيش از حد آب نوشيدند و اين عده معدود ، بردباران مؤمن و دوستان صادق و بىرياى طالوت بودند . به اين ترتيب سربازان طالوت به دو دسته تقسيم شدند ، گروه كثيرى بىاراده و سست عنصر و گروه اندكى مقتدر و مصمم ، ولى طالوت دوستان بىرياى خود را براى جنگ آماده كرد و با افراد سست عنصر سخنى نگفت و به اتفاق مجاهدين خالص براى مبارزه با دشمن و جنگ در راه خدا آماده شد .\r\n\r\n\r\n","description":"","footnote":"\r\n( 1 ) . طالوت صرفنظر از اينكه مىخواست سربازان خود را در وفادارى به خويش آزمايش كند ، شايد مقصود ديگرش اين بود كه اگر اجازه افراط در آشاميدن را بدهد ، پس از تشنگى فراوان سپاهيان به آب هجوم آورند و در آشاميدن آب زياده‌روى كنند و اين امر در نيروى آنان سستى ايجاد مىكند .\r\n","page_name":" 233 ","page_number":233},
  {"content":"\r\n\r\nآنگاه كه بنى اسرائيل به ميدان رزم شتافتند و آماده نبرد شدند ، نگاهى به صف دشمنان خويش افكندند و ديدند آنها مردمانى سلحشورند ، از جهت سازوبرگ نظامى و نفرات بر بنى اسرائيل برترى دارند ، جالوت قهرمان و سردار ايشان است و بين آنان جولان مىدهد و رجزخوانى مىكند .\r\nدر اين هنگام ، سربازان طالوت دو دسته شدند : دسته‌اى دچار ضعف شديد روحيه شده و ترس وجود آنها را فراگرفت و نيرويشان تحليل رفت و گفتند « ما امروز قدرت نبرد با جالوت و سربازان او را نداريم . » دستهء ديگر صابر و استوار ماندند . اين دسته بودند كه قلبشان از ايمان سرشار و دلهايشان به نور ايمان روشن شده بود و آماده مرگ و جانبازى بودند و از كثرت سپاه دشمن و قلت تعداد خود نهراسيدند ، بلكه با شجاعت به طالوت گفتند : كار خود را ادامه بده و در طريق خود قدم بردار ، ما به خواست خدا از كمبود نفرات و شكست نمىهراسيم و ضعف و سستى متوجه ما نمىگردد زيرا « چه‌بسا جمعيت اندكى كه به يارى خدا بر سپاهى انبوه پيروز شده‌اند و خدا يار و معين صابران است » . « 1 »\r\nبنى اسرائيل در حالى آماده كارزار شدند كه سلاحشان صبر و توشهء راهشان ايمان بود در اين حال متوجه خدا شدند و از وى خواستند كه صبر فراوان به ايشان عنايت كند و نصرت خويش را نصيبشان فرمايد ، و همى گفتند كه ما تنها براى جهاد در راه تو و تحصيل رضاى تو از سرزمين و زادگاه خود خارج شده‌ايم .\r\nآنگاه كه هر دو سپاه با يكديگر مواجه شدند و تنور جنگ شعله‌ور شد و تب آن بالا گرفت ، جالوت به ميدان نبرد آمد و براى خود همرزمى طلبيد ، اما بنى اسرائيل ، از خشم و غضب او ترسيدند ، از نعرهء او بر خود لرزيدند و در مقابل صولت و قدرت او دچار ترس و وحشت شدند و عده‌اى از ايشان به فكر فرار افتادند .\r\n\r\nحضور داود در سپاه طالوت\r\nدر قريه بيت اللحم ( نزديكى بيت المقدس در كشور فلسطين ) پيرمردى سالخورده\r\n\r\n\r\n","description":"","footnote":"\r\n( 1 ) . سوره بقره ، آيه : 249  « كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً . . . » \r\n","page_name":" 234 ","page_number":234},
  {"content":"\r\n\r\nزندگى مىكرد . او زندگى سعادتمند و آرامى در جوار فرزندان خود داشت . آنگاه كه جنگ برپا شد و طالوت بنى اسرائيل را براى نبرد مهيا مىكرد ، اين پيرمرد سه تن از فرزندان بزرگ خود را انتخاب كرد و گفت : وسائل سفر و اسلحه‌هاى خود را برداريد و به كمك برادران خويش بشتابيد و وظيفه خود را در جنگ انجام دهيد .\r\nآنگاه وى به فرزند كوچك خود گفت : سهم تو در اين نبرد اين است كه خوراك برادران خويش را برسانى و رابط بين من و آنها باشى ، و هر روز صبح بايد از احوال آنها مرا آگاه گردانى ولى زنهار كه در ميدان نبرد حاضر شوى و در معركه جنگ شركت كنى ، زيرا تو از فنون جنگ آگاهى ندارى . جنگ را براى افرادى بگذار كه تجربه و توان اين كار دارند .\r\nاين پسر ، همان داود پيغمبر بود ، نوجوانى خوش‌سيما كه پيشانى نورانى او حكايت از هوش و ذكاوت سرشار او مىكرد .\r\nداود همراه برادران خويش راهى شد تا به ميدان جنگ رسيد و مردى نيرومند و قوى را ديد كه به رجزخوانى مشغول است و هيچكس از بنى اسرائيل ، توان و جرأت رويارويى با او را ندارند . داود سؤال كرد اين مرد كيست كه با خودخواهى رجز مىخواند و مبارز مىطلبد ؟ چرا مردم از او وحشت كرده و عقبگرد مىكنند ؟ !\r\nسپاهيان گفتند : اين شخص جالوت ، فرمانده و رهبر دشمنان ما است و هركس به جنگ او رفته زخمى برگشته و يا كشته به كنارى افتاده است دستها از هيبت او به لرزه افتاده و دلها از هولش مىطپد . طالوت پاداش قاتل جالوت را افتخار دامادى و سلطنت بعد از خود قرار داده است ، تا مردم از شر و مكر جالوت نجات يابند .\r\nداود با شنيدن اين داستان ، به هيجان آمد و آتش غيرت و حميت در دل او شعله‌ور شد و براى وى گران آمد كه كافرى خودخواه و متكبر در مقابل امت برگزيده خدا مبارز بطلبد ، فرياد كند و جولان بدهد ، اما هيچكس جرأت مبارزه و روياروى با وى را نداشته باشد .\r\nداود نزد طالوت شتافت و از وى خواست كه اجازه دهد به نبرد با جالوت برود شايد بتواند او را از پاى درآورد . طالوت اعتبارى براى خواهش او قائل نشد و ترسيد\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nكه اين جوان نوخواسته به محض ورود به ميدان با يك ضربت جالوت سر از بدنش جدا گردد و جان به جان آفرين تسليم كند . داود در ابتداى جوانى و بهار عمر بود ، لذا طالوت از وى خواست كه جنگ با جالوت را به كسى واگذار كند كه از وى نيرومندتر ، بزرگتر و جسورتر باشد .\r\nداود گفت : خردسالى و ضعف من ، شما را دچار اشتباه نكند ! حرارت ايمان در قلب من شعله‌ور است و آتش خشم در وجودم زبانه مىكشد ، همين ديروز بود كه شيرى به گوسفندان پدرم حمله كرد ، بدنبال او دويدم تا به او رسيده و آن را كشتم ، روزى ديگر با خرس خونخوارى برخورد كردم ، با او درآويختم و به خاكش انداختم ! رمز موفقيت روحيه قوى و شجاعت است ، بزرگى بدن و زيادى سن و سال كارساز نيست .\r\n\r\nداود عليه السّلام به جنگ جالوت مىرود .\r\nطالوت صداقت و جديت را در سخنان داود دريافت ، عقل سليم و اراده قوى را در او مشاهده كرد ، لذا به او گفت : در كار خود آزادى ، خداحافظ و پشتيبان ، و راهنماى تو است . آنگاه لباس جنگ بر تن داود كرد و شمشير او را به گردنش و كلاه‌خود او را بر سرش نهاد ، ولى داود كه تا به آن روز زره نپوشيده و شمشير نبسته بود تحمل آنها را نداشت و حمل وسايل جنگى برايش گران آمد به همين جهت تمام ساز و برگ جنگ را از خود جدا ساخت و چوبدستى و فلاخن اختصاصى خود را برداشت و سپس تعدادى سنگ درشت و صاف آماده كرد و مهياى جنگ شد . طالوت گفت : اى داود چگونه ممكن است در مقابل تير و شمشير با ريسمان و سنگ‌انداز جنگ كنى !\r\nداود گفت : آن خدايى كه مرا از دندانهاى خرس و پنجه شير نجات داد ، بدون ترديد از شر اين ياغى و مكر او نيز نجات مىبخشد و مرا محافظت مىنمايد .\r\nداود با اراده‌اى آهنين و ايمانى سرشار و قلبى مطمئن عازم ميدان شد ، درحالىكه قلبها در پى او فرومىريزد و چشمها به او دوخته شده است .\r\nجالوت چون ديد هماورد او جوانى نوخاسته و كوچك‌اندام است و شمشير و\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nكمانى هم ندارد ، به او خنديد و با بىاعتنايى گفت : اين چوب‌دستى چيست كه برداشته‌اى ؟ ! مگر مىخواهى سگى را فرارى دهى يا به جنگ نوجوانى مثل خود به روى ؟ ! شمشير و كلاه‌خودت كجا است ، اسلحه و ابزار جنگ را چه كردى ؟ ! به گمان من از جان خود سير شده‌اى و قصد خودكشى دارى كه به جنگ من آمده‌اى ، تو هنوز در آغاز جوانى و بهار زندگى هستى و تلخ و شيرين زندگى را نچشيده‌اى ! نزديك بيا كه تا لحظه‌اى ديگر ، خونت بر زمين جارى مىگردد و طومار عمرت درهم مىپيچد و گوشت لذيذ بدنت خوراك درندگان و لاشخوران خواهد شد .\r\nداود گفت : زره و كلاه‌خود و شمشير و تير ارزانى تو ، من به نام خدا ، همان معبود بنى اسرائيلى كه تو آنان را ذليل و زبون خود ساختى ، به جنگ تو آمده‌ام و به زودى خواهى ديد كه شمشير كارساز است و دشمن را از پاى درمىآورد يا اراده و نيروى خداوند .\r\nآنگاه داود دست برد و سنگى در فلاخن خود گذاشت و آن را با شدت تمام به سوى جالوت پرتاب كرد و ناگهان سر جالوت شكافت و خون جارى گرديد . داود بىدرنگ سنگهاى پىدرپى پرتاب كرد تا دشمن از سر به زمين افتاد و پرچم پيروزى و نصرت بنى اسرائيل بالا رفت ، شوكت دشمن شكسته شد و لشكر جالوت پا بفرار گذاشت و مجاهدان بنى اسرائيل در پى آنان شتافتند و انتقام خود را از آنان گرفتند ، عزت و شوكت از دست رفته را بازگرداندند و مجد و عظمت گذشته را بازيافتند .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n\r\nطالوت و داود عليه السّلام « * »\r\nفتح نصيب داود شد و پيروزى وى كامل گشت ، لذا دلها از محبت و اخلاص او سرشار ، و پيمان وفادارى او استوار شد و طولى نكشيد كه شجاعت او نقل مجالس و ورد زبانها شد . طالوت هم به عهد خود وفا و به شرط خود عمل نمود و دختر خود را به همسرى داود درآورد و محبت او را با جان و دل بياميخت و او را مشاور مورد اعتماد خود نمود و رابطه خويشاوندى در ميان ايشان مستحكم شد و هدف عالى ، آنان را در راه خود متحد گرداند و بدين‌وسيله داود به پيروزى و توفيق بزرگى نائل شد و اين فضل و موهبت الهى است ، به هركه بخواهد عطا مىكند و خدا داراى فضل و كرمى عظيم است .\r\nولى دلها هر قدر با صفا و به دور از كدورت باشد ، باز از حوادث روزگار ايمن نمىماند و روح مردم هر قدر پاك و منزه باشد ، ممكن است در كشاكش روزگار جلاى خود را از دست بدهد . روزى داود نزد طالوت رفت ، متوجه شد او كه چين به جبين انداخته و ترشرويى مىكند . لبخند او ساختگى است و در گفتارش احتياط مىكند و\r\n\r\n\r\n","description":"","footnote":"\r\n( * ) . بسيارى از مفسرين و مورخين عامه در مورد سرانجام كار طالوت چنين نوشته‌اند كه او با حسد نسبت به داود دچار مشكلات روحى اخلاقى شد و با وضع رقت‌بارى جان سپرد ، ولى مفسرين شيعه با اين نظر موافق نيستند ، زيرا اين انحرافات با تمجيدى كه در قرآن از او به عمل آمده موافق نيست . بويژه كه بعضى مفسرين طالوت را نيز پيغمبر مىدانند و جريان پايان اين داستان با عصمت او در تضاد است .\r\n","page_name":" 238 ","page_number":238},
  {"content":"\r\n\r\nحركات او حكايت از كينه‌اى درونى دارد !\r\nداود با خود فكر كرد ، راستى چه پيشامدى قلب طالوت را چنين تغيير داده و صفاى دوستى و صميميت او را مكدر ساخته است ؟\r\nآيا سخن‌چين نمام چنين فتنه‌اى به پا كرده است . ؟ ! مگر داود شمشير برانى نبود كه خدا آن را از نيام بركشيده ، مگر او مجاهدى خستگىناپذير ، مبارزى نستوه و قهرمان جنگ نبود ، مگر در ميدان جنگ آزمايش اخلاق و شجاعت خود را پس نداده است ؟ ! آيا داود جان و تن خود را بلاگردان طالوت نكرده تا سيل حوادث را از او بگرداند و نقشه‌هاى دشمنان را خنثى سازد ، بعلاوه مگر داود داماد و همسر دختر طالوت نيست ؟ و از روزى كه با دختر طالوت ازدواج كرده بين طالوت و داود روابط صميمانه‌اى وجود نداشته است ؟ ! مگر ارتباطشان بىريا نبوده است ؟ براستى چه شده كه قلب طالوت از محبت و علاقه داود تهى گشته است .\r\nداود با خود گفت : شايد سوءتفاهم و پيشامدى موقتى ، چنين طالوت را دگرگون كرده و يا ناراحتى روحى موجب چنين رفتارى شده است و چندى نمىگذرد كه با محبت و صفا روح او شسته و خاطر او را آسوده مىكند .\r\nشب تاريك فرارسيد و ظلمت خود را بر سر داود و همسرش مكيال گسترد . در اين حال داود با لحنى آرام و ملايم و در نهايت احتياط به همسرش گفت : اى مكيال ! من نمىدانم در آنچه ديده‌ام اشتباه مىكنم و يا درست فهميده‌ام ؟ آيا حدس من درست است يا دچار خطا شده‌ام ، امروز من پدرت را ترشرو و ناراحت ديدم و بنظرم رسيد كه با خشم و كينه به من مىنگرد . آيا تو در اين‌باره خبرى دارى ؟\r\n\r\nهمسر وفادار داود عليه السّلام\r\nمكيال نفس عميقى كشيد و اشك گرمى فروريخت و گفت : اى داود من چيزى را از تو پنهان نمىكنم ، از روزى كه پدرم ديد بنى اسرائيل به تو احترام و عزت مىگذارند و در مقابل شكوه و هيبت تو سرخم مىكنند و بيان تو در آنان نفوذ پيدا كرده است و مقام تو اوج گرفته است ، و از آن روزى كه ديد پيروزيهاى پىدرپى ، و\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nفتوحات روزافزون نصيب تو مىشود ، از نفوذ تو هراسان است كه مبادا زيانى به سلطنت او برسد .\r\nاى داود ! تو مىدانى كه سلطنت ، چرا گاهى خوش آب و علف و محيط تنعم و عيش است و حاكم با جان و دل از رياست خويش دفاع و با هر سلاحى از آن حمايت مىكند . سلطان هميشه نسبت به همه حتى به درباريان خود بدبين است و به همين جهت با سوءظن دستگير مىكند و به حدس متهم مىكند و از روى ترس كيفر مىدهد .\r\nگرچه پدر من ايمانى خالص و علمى سرشار دارد ولى سلطانى است كه تندى سلاطين به او دست مىدهد و حاكمى است كه در فكر او بدگمانى حكام راه مىيابد ، و گرچه من به صحت گفتهء خود يقين ندارم ولى اخيرا فهميده‌ام كه به فكر رهايى از تو افتاده و مىخواهد نفوذ و پروبال تو را قطع كند . من معتقدم كه بايد درباره جان خودت احتياط كنى و براى دوام زندگى خود ، تدبير و عاقبت‌انديشى را پيشه كنى . اگر پيش‌بينى من صحيح باشد با سلامت جان بدر برده‌اى و اگر نادرست باشد ، پرهيزكارى ، و زيانى به تو نمىرسد .\r\nداود از آنچه شنيد ، غمگين شد و گفت : من بيش از سربازى كه زير پرچم سلطان جنگ مىكند ، نيستم . من بيش از يك مؤمن كه با اعتقاد و ايمان دفاع مىكند نيستم .\r\nشايد آنچه به فكر طالوت خطور كرده از وسوسه‌هاى شيطان و يا نفوذ نفس اماره او باشد و چه‌بسا وسوسه‌هاى شيطانى را كنار بگذارد و بر هواى نفس خود پيروز گردد .\r\nآنگاه كه سخن داود به پايان رسيد آن‌چنان به خواب عميق فرورفت كه گويا از انديشه طالوت خبرى ندارد .\r\n\r\nتصميم قتل داود !\r\nروزى طالوت ، داود را از خواب بيدار ساخت و او را نزد خود فراخواند و به او گفت : اى داود ، من امروز در اندوه شديدى بسر مىبرم و دردى جانكاه مرا عذاب مىدهد ، امروز خبرى درباره مردم كنعان شنيدم كه بار ديگر به تجمع افراد و\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nهمبستگى احزاب خود پرداخته و لشكرى انبوه به خيال حمله به سرزمين ما فراهم كرده‌اند و من تنها به تو اعتماد دارم و فقط تو هستى كه شايسته اين كارى ، شمشير برگير و هركدام از سربازانت را مىخواهى انتخاب كن و بدان و آگاه باش كه يا با پيروزى بازگردى و خون دشمنان از شمشيرت بچكد و يا اينكه كشته شوى و بر دوش مردان خود بازگردى .\r\nطالوت پنداشت كه كار داود ساخته شد ، ولى داود با آنكه از سوءنيت طالوت آگاه بود ، دستور او را پذيرفت و براى نبرد با كنعانيان شمشير بر دست و جان بركف حركت كرد و باكى نداشت كه بر مرگ پيروز گردد و يا مرگ او را بربايد .\r\nداود با اراده آهنين حركت كرد و خدا پيروزى را نصيب او ساخت و فاتح و پيروز نزد طالوت بازگشت .\r\nاين پيروزى بر كينه و حسادت طالوت افزود و چيزى جز غم و اندوه عايد او نشد ، به همين جهت بود كه طالوت به فكر قتل داود افتاد و نقشهء خطرناكى براى وى طرح كرد ، ولى همسر داود از فكر پدر خويش آگاه شد و فهميد كه پدرش چه نقشه‌اى در بارهء شوهرش دارد ، لذا با قلبى محزون نزد داود شتافت و مضطرب و آهسته ، زير گوش داود گفت : خود را نجات ده ! از اين سرزمين فرار كن ! اگر فرار نكنى جز حسرت بدست نمىآورى و با مرگ خويش غم مرا نيز دوچندان مىسازى !\r\nداود ، راهى غير از فرار نداشت و با توكل به استعانت خداوند از تاريكى شب استفاده كرد و از شر حسد و كينه طالوت گريخت و در بيابانى مسكن گزيد و با غمهاى خود دست به گريبان شد . هواداران و علاقمندان وى كه در بين بنى اسرائيل بودند محل وى را يافتند و دسته‌دسته طالوت را رها كرده و مخفيانه در گروههاى ده و بيست نفرى براى ديدار داود نزد او شتافتند .\r\n\r\nداود عليه السّلام به حكومت رسيد .\r\nدر پى فرار داود ، نفوذ طالوت رو به ضعف گذاشت و جمعيت انبوهى عليه وى قيام كردند ، و تعداد فراوانى از سربازانش متوارى شدند ، لذا طالوت از سرانجام كار\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nخود به وحشت افتاد و به همين جهت دست به شمشير برد ، با سوءظن مردم را تعقيب كرد و به صرف اتهام خون برخى را ريخت ، بىگناه را به جرم گناهكار شكنجه مىكرد و دوست خود را بجاى دشمن كيفر مىداد . سپس به آزار دانشمندان و كشتار روحانيون بنى اسرائيل پرداخت ، و از اين راه وحشتى در قلب سربازان خود انداخت و بدين‌وسيله براى حفظ سلطنت خود لشكرى نيرومند و فرمانبردار و مطيع مهيا ساخت و با غضب و ستم بر آنان حكومت نمود .\r\nاما داود درحالىكه بر جان خود ايمنى نداشت به زندگى خود ادامه داد ولى با علم به كينه و حيله طالوت ، ناچار سپاهى عظيم مهيا كرد تا در صورت نياز بتواند بر عليه طالوت از آنها استفاده كند و پاسخ مكر و نيرنگ و ظلم او را بدهد .\r\nداود از منزلگاه صحرايى خود بهمراه انبوه سربازانش و به منظور بررسى وضع طالوت حركت كرد و او را در حالى يافت كه در دره‌اى به همراه سپاهيانش از فرط خستگى بياسوده و به خواب رفته بودند .\r\nداود به آرامى به سمت طالوت رفت و نيزهء او را كه در پهلوى خود گذاشته بود برداشت و بازگشت . طالوت از خواب برخاست و به جستجوى نيزهء خود پرداخت و چون آن را نيافت به تفحص كسى كه آن را برداشته ، پرداخت در همين موقع كه طالوت مضطرب بود ، فرستادهء داود پيش وى آمد و گفت : اين نيزهء تو است ، خدا به داود قدرت داد كه سر از بدنت جدا سازد ولى او روحى بزرگوارتر و قلبى رئوف‌تر از آن داشت كه با مكر و حيله تو را در خواب غافلگير كند و خونت را بريزد و ايمان به خداوند به او اجازه چنين كارى را نداد .\r\nگفتار نماينده داود در دل طالوت اثر كرد و قلبش را متأثر نمود و به همين جهت اشك تأثر از چشمانش فروريخت ، آتش حسرت و پشيمانى در او زبانه كشيد و با چشم گريان و روحى پشيمان بازگشت . طالوت پشيمان بود كه چرا به داود خيانت كرد درحالىكه او اهل خيانت نبود ؟ پشيمان بود كه دانشمندان و روحانيون بنى اسرائيل را كشته درحالىكه مستحق مرگ نبودند و اكنون بايد در پيشگاه عدل الهى چه كند و چه عذرى آورد ؟\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nطالوت از همان راهى كه رفته بود ، حيران و سرگردان بازگشت ، در بيابانها پيوسته اشك ندامت مىريخت و اظهار پشيمانى مىكرد و از خدا طلب استغفار مىنمود تا اينكه در همان حال جان سپرد . پس از مرگ طالوت ، بنى اسرائيل همگى بسوى داود شتافتند و با وى بيعت كردند . خدا سلطنت او را مستحكم كرد و به او حكمت و تدبير حكومت و قضاوت عطا كرد . « 1 »\r\n[ تصوير 
  ] تصوير حضرت داود ابن ايشا از احفاد يهودا فرزند يعقوب كه در يكى از كليساهاى اسپانيا يافت شده و هم‌اكنون در موزهء بارسلون نگهدارى مىشود .\r\n\r\nاوريا و ازدواج داود عليه السّلام « * »\r\nاوريا پسر حنان ، مشتاق همسرى بود كه شريك زندگى وى باشد و اضطراب او را بكاهد و وضع زندگى او را بهبود بخشيد . او در خيال خود شريكى را براى زندگى خويش مجسم كرده بود كه در تمام صفات داراى كمال و در زيبايى بىنظير بود .\r\nهمان‌طور كه اوريا در رؤياى خود به تفحص همسر خيالى خود مىپرداخت ، فكرش متوجه دوشيزه‌اى از قوم خود به نام سابغ دختر شايع گشت و بىدرنگ به سوى بستگان دختر شتافت و وى را خواستگارى نمود و ارتباط خود را با اين طايفه محكم كرد . و بدين طريق روح خود را آسوده كرد و دلش آرام و\r\n\r\n\r\n","description":"","footnote":"\r\n( 1 ) . زبور نام كتاب آسمانى داود عليه السّلام است كه در سه مورد قرآن كريم از آن ياد كرده است و در ميان كتب « عتيق » نيز كتابى بنام زبور يا مزامير وجود دارد .\r\n( * ) اقتباس از آيات 21 تا 26 سوره ص .\r\n","page_name":" 243 ","page_number":243},
  {"content":"\r\n\r\nچشمش منور شد .\r\nاو از اين پس همواره در فكر ساختن يك زندگى شيرين و گوارا بود تا در كنار همسر و شريك زندگى آينده‌اش ، راه سعادت و خوشبختى را طى كند و در اين راه از هيچ كوششى دريغ نمىكرد . در اين زندگى است كه امكان سعادت و آسايش براى او مهيا است و روح او اطمينان و راحتى مىيابد . جوان به اميد زندگى سعادت‌بخش شتاب مىكرد و در وصل آن مىكوشيد و حسرت روز موعود را مىخورد و در انتظار روزى بود كه خدا ازدواج آنان را برقرار سازد و پراكندگى اين دختر و پسر را تبديل به اجتماع نمايد .\r\nاما در اين هنگام اورياى جوان آماده سربازى و حراست از وطن است و جان بركف گرفته در ميان انبوه لشكر داود پيغمبر ، براى جهاد در راه خدا آماده مىشود .\r\nاوريا در انجام حق جهاد سستى نكرد و در رديف سربازان قرار گرفت ، درحالىكه آتش عشق و اضطراب در روح وى شعله‌ور بود و تنها آرزوى شيرين و اميد زندگى آينده ، او را آرام مىساخت زيرا كه او سابغ را نامزد مخصوص خود مىدانست .\r\nاو مىپنداشت كه سابغ از او و او از سابغ است ، انتظار هرچه مىخواهد به طول انجامد و فاصله اين دو نامزد هرچه مىخواهد زياد شود . لذا بايد جوان حق جهاد را ادا كند و آنگاه براى ازدواج با معشوق خود بازگردد .\r\n\r\nخيانت بستگان دختر\r\nجنگ طولانى شد و توسعه يافت و جوان چاره‌اى غير از صبر نداشت ، او بايد در راه جهاد همه چيز را فراموش كند و به رضاى خدا راضى باشد . با طولانى شدن سربازى و دوران فراق ، اوضاع تغيير كرد و اوصاف سابغ براى داود روشن شد و داود متمايل به همسرى با وى شد و تصميم خود را به اطلاع بستگان دختر رساند .\r\nآيا در اين حادثه ، تمام مسئوليت متوجه بستگان دختر نيست ؟ آيا مسافرت اوريا طولانى نشده و آيا رابطهء نامزدى او كهنه نشده است ؟ !\r\nاين‌گونه عذرها ، بستگان دختر را تحريك كرد تا سابغ را بطور حلال و طيب در\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nاختيار داود عليه السّلام بگذارند و سرانجام دختر با داود زندگى سعادتمند و خوشى را شروع كرد ، اما اين حادثه تنها براى يك نفر بسيار ناخوشايند و متأثركننده بود و خبر ازدواج سابغ مانند تيرى در تاريكى شب بر قلب او فرود آمد ، و او چاره‌اى نداشت و بايد تسليم تقدير الهى مىگشت . « 1 »\r\nداود از ازدواج جديد خود خرسند بود و پس از اين ازدواج به برنامهء هميشگى خود كه ساليان متمادى آن را تعقيب مىكرد پرداخت ، داود شبانه‌روز خود را به چهار قسمت تقسيم كرده بود يك قسمت براى امور شخصى قسمت ديگر براى عبادت خداوند ، قسمت سوم براى قضاوت بين مردم و حل اختلاف آنها و قسمت چهارم را مخصوص جوانان و فرزندان قوم خود قرار داده بود و آنان را موعظه مىكرد و به راه راست هدايت مىنمود .\r\nبدين ترتيب داود كه هم پادشاه بود هم پيغمبر ، بر در منزل خود نگهبان و سربازانى گماشت و برنامه منظمى براى آنان تدوين كرد ، به نحوى كه بجز در ساعات معين هيچكس حق ورود و ملاقات با او را نداشت .\r\n\r\nآزمايش داود عليه السّلام\r\nبنى اسرائيل با برنامه‌هاى پادشاه خود خو گرفته بودند و با خرسندى از آن متابعت مىكردند ولى يك روز دو فرشته به صورت دو مرد و در شرايط غير معمول ، روش هميشگى را برهم زدند و نزد دربانان بارگاه داود آمدند ، تا با وى ملاقات كنند ولى اين ساعت ، وقت قضاوت و پذيرايى از مردم نبود و نگهبانان ناگزير بودند ، آن دو مرد را\r\n\r\n\r\n","description":"","footnote":"\r\n( 1 ) . در ترجمه اين قسمت به منظور توافق با عقايد شيعه ، تحريف صورت گرفته است ، تا در عين اينكه زحمات نويسندگان حفظ مىشود ، مطلبى بر خلاف عقيده شيعه ذكر نشده باشد ، زيرا داستان ازدواج داود به شكل افسانه و گاهى به صورت خلاف دين نقل شده كه هيچكدام با عصمت و مقام پيامبران تطابق ندارد ، ولى به طورىكه در متن ترجمه آمده است ، دامن پيغمبر خدا از لكه ننگ پاك است و زحمات نويسندگان هم محفوظ مانده است .\r\nحضرت امير المؤمنين على عليه السّلام براى جلوگيرى از افتراء و بىعفتى به داود عليه السّلام فرمود : هيچ مرد را پيش من نخواهند آورد كه چنين پندارد كه داود زن اوريا را به همسرى گرفت ، مگر آنكه دو حد بر او جارى خواهم كرد ، يكى حد نبوت و ديگرى حد اسلام . مترجم .\r\n","page_name":" 245 ","page_number":245},
  {"content":"\r\n\r\nاز درب منزل داود برانند تا وقت عمومى برسد و آنها نيز مانند ديگران اجازه تشرف يابند .\r\nدربانان نمىتوانستند درك كنند كه اين دو مرد ملائكه هستند ، سرانجام آن دو با نيرويى خدايى و ما فوق بشر ، به صورت دو مرد در پيش محراب عبادت داود ظاهر شدند و نزديك او قرار گرفتند ابتدا داود از اين دو مردى كه بدون اطلاع و واسطه بر او وارد شده‌اند ترسيد .\r\nسپس آن دو ملك گفتند : « نترس ما دو تن خصم يكديگريم كه برهم ستم كرده‌ايم ( و به قصد حكومت پيش تو آمده‌ايم ) ، ميان ما به حق حكم كن ! و در قضاوت با هيچيك جور و طرفدارى مكن و ما را به راه راست دلالت فرما » . « 1 »\r\nداود خود را در مقابل عمل انجام شده ديد ، لذا تصميم گرفت به كارشان رسيدگى كند و در حل اختلافشان اقدام نمايد و به سخنان آنان گوش دهد . يكى از اين دو نفر گفت : اين برادر من است كه نودونه ميش دارد و من يك ميش دارم . برادرم چشم طمع به تنها گوسفند من دوخته و نتوانسته بر هواى نفس خود پيروز گردد ، بلكه مىگويد :\r\nاين يك گوسفند را نيز به من بده ! موقعى كه من با او به مخالفت برخاستم ، با دليل و برهان مرا مغلوب ساخته ، زيرا برادرم در بيان دليل و احتجاج از من قوىتر است .\r\nداود از طرف ديگر دعوى نيز توضيح خواست و نظر او را درباره اختلاف جويا شد وى ضمن تأييد گفته‌هاى مدعى گفت : من نودونه ميش دارم و او يك ميش دارد ، من مىخواهم تنها گوسفند او را بگيرم تا عدد حيوانات من تكميل گردد .\r\nداود گفت : آيا برادرت از اين كار ناراضى است ؟\r\nطرف نزاع جواب داد : آرى\r\nدر اين هنگام داود با ناراحتى و خشم به قرائت حكم پرداخت و رو به مدعى كرد و گفت : به راستى كه برادرت در حق تو ظلم كرده ، در صورت اصرار او را رها نمىكنم و مورد تنبيه قرار مىدهم .\r\n\r\n\r\n","description":"","footnote":"\r\n( 1 ) . سوره ص ، آيه : 22  « . . . لا تَخَفْ خَصْمانِ بَغى بَعْضُنا عَلى بَعْضٍ . . . » \r\n","page_name":" 246 ","page_number":246},
  {"content":"\r\n\r\nچون انشاء حكم پايان يافت ، آن دو نفر ناپديد شدند و داود مدتى در كار آن دو بينديشيد و ناگهان دريافت كه اين ماجرا آزمايشى بزرگ از جانب خداوند و تنبيهى غيبى براى او بوده است زيرا او بود كه با وجود داشتن نود و نه زن ( زن نكاحى و كنيزان ) ، تمايل به ازدواج با دوشيزه مورد علاقه اوريا پيدا كرد و جوانى را ناكام در رنج هرمان و درد هجران گذاشت و رعايت حال و پيمان و احترام او را نكرد .\r\nچون داود رمز مطلب را كشف و حقيقت را درك كرد ، از خداى خود طلب آمرزش نمود و به عبادت پرداخت ، داود به مدت چهل روز در پيشگاه خداى كريم به زانو درآمد و استغفار كرد . خدا هم توبه او را پذيرفت و از لغزش داود درگذشت و مقام پيغمبرى او را حفظ نمود . « 1 »\r\n\r\n\r\n","description":"","footnote":"\r\n( 1 ) . قصه داود عليه السّلام را منابع متعدد و با استناد به روايات مختلف نقل كرده‌اند و بعضى جريان آشنايى داود و نامزد اوريا را بسيار شنيع ذكر كرده‌اند كه با عصمت پيامبران از نظر شيعه سازگار نيست . اما در مقام علت استغفار حضرت داود و افتنان و امتحان خدا نسبت به او نيز نظريات و روايات زيادى وجود دارد كه به ذكر برخى از آنها اكتفا مىكنيم .\r\nاول آنكه : استغفار حضرت داود براى گناه نبود بلكه براى تذلل و خشوع و شكستگى نزد حق‌تعالى بود .\r\nدوم آنكه : اوريا زنى را خواستگارى كرده بود و آن حضرت بعد از او ، زن را خواستگارى كرد و اوريا همسرى نداشت و داود نود و نه زن داشت ، و اولى آن بود كه زن را براى اوريا بگذارد و چون چنين نكرد ، حق‌تعالى او را به اين مكروه معاتبه فرمود .\r\nسوم آنكه : داود اوريا را به جنگ فرستاده بود ، چون خبر شهادت او رسيد ، بسيار متأثر نشد به اعتبار آنكه دانست زن مقبوله‌اى دارد و او را خواهد خواست ، اين نيز مكروهى بود كه مناسب شأن آن حضرت نبود . اما چون گناه نبود ، خدا دو ملك را براى تنبه آن حضرت فرستاد . امّا مجملا بايد دانست كه از پيغمبران گناه صادر نمىشود و ليكن چون نهايت مرتبه كمال انسانى اقرار به عجز و ناتوانى و تذلل و شكستگى و انكسار است و اين معنى بدون صدور فى الجمله مخالفتى حاصل نمىشود ، لهذا حق‌تعالى گاهى انبيا و دوستان خود را به خود مىگذارد كه مكروهى يا ترك اولايى از ايشان صادر گردد تا به عين اليقين بدانند كه امتياز ايشان از ساير خلق به عصمت به تأييد ربانى است و درجات كمال ايشان به سبب هدايت سبحانى است ، و به سبب صدور اين معنى در مقام توبه و انابه و تذلل و تضرع و انكسار درآيند ، و اين معنى موجب مزيد محبت و قرب و كمالات و علو درجات ايشان گردد ( براى اطلاع بيشتر رجوع شود به حياة القلوب ، جلد 2 ، تأليف علامه مجلسى ) .\r\n","page_name":" 247 ","page_number":247},
  {"content":"\r\n . \r\n","description":"","footnote":"","page_name":" 248 ","page_number":248},
  {"content":"\r\n\r\n\r\nاصحاب سبت « * »\r\n\r\nروز مقدس هفته\r\nيكى از تعليمات موساى كليم عليه السّلام اين بود كه بنى اسرائيل هفته‌اى يك روز دست از كار خويش بكشند و فارغ از امور دنيوى با متوجه عبادت پروردگار خويش شوند و به ستايش او همت گمارند ، نعمتهاى الهى را برشمارند و با ذكر نام خدا دلهاى خود را پالايش و ايمان خود را افزايش دهند .\r\nبنى اسرائيل مأمور به عبادت در روز جمعه بودند ولى آنها تمايل داشتند روز شنبه را به عبادت بپردازند و خدا هم درخواست آنان را قبول فرمود و موسى عليه السّلام در روز تعطيل به پند و اندرز بنى اسرائيل مىپرداخت ، نعمتهاى خداوند را براى آنان يادآورى و ايشان را راهنمايى مىكرد .\r\nسالها بدين منوال گذشت و بنى اسرائيل طبق عادت هميشگى روزهاى شنبه به عبادت خدا مشغول بودند و به امورى مىپرداختند كه تقرب به خدا در آن باشد و اين رسم نسلهاى متمادى نزد بنى اسرائيل محفوظ بود و حرمت روز شنبه به قوت خود باقى ماند تا دوران پيامبرى داود عليه السّلام رسيد . « 1 »\r\n\r\n\r\n","description":"","footnote":"\r\n( * ) . اقتباس از سوره اعراف ، آيات : 163 تا 166 .\r\n( 1 ) . تفسير كشاف 1 / 355 .\r\n","page_name":" 249 ","page_number":249},
  {"content":"\r\n\r\nدر يكى از دهكده‌هاى بنى اسرائيل نزديك به ساحل بحر احمر به نام أيله گروهى از بنى اسرائيل حرمت روز شنبه را شكستند و در اين روز بر خلاف فرمان موسى عليه السّلام به صيد ماهى پرداختند .\r\nدر نزديكى دهكده و در ساحل دريا ، دو سنگ سفيد بود كه ماهىها در شب و روز شنبه در كنار آن جمع مىشدند ، زيرا در اين روز صيد ممنوع بود و آنها در امان بودند و بتدريج به اين برنامه انس گرفته بودند و چون از شر صيادان در امان بودند ، تعداد آنها افزايش يافت و تكثير يافتند . « 1 »\r\nبنى اسرائيل هم در اين روز به صيد ماهى نمىرفتند ، زيرا به پرستش و ذكر خدا مشغول بودند و براى آنان حرام بود كه صيد را بترسانند و يا به كار دنيوى ديگر بپردازند ، اما چون شب يكشنبه مىرسيد ماهيها به دريا مىرفتند و در اعماق آن قرار مىگرفتند و صيد آنها كار بسيار مشكل و طاقت‌فرسايى بود .\r\n\r\nفرصت‌طلبان سودجو\r\nعده‌اى دنياپرست كه طمع صيد ماهى بيشترى داشتند بر آن شدند تا اين رسم قديمى را برهم بزنند ، لذا به مشورت و تبادل نظر پرداختند و گفتند : چرا ، در اين روز كه صيد فراوان و در دسترس است ، آنها را رها كنيم و هنگامى كه ماهيها ساحل را ترك مىكنند و از ما روى مىگردانند ، به تعقيب و صيد آنها بپردازيم و با زحمت و تلاش فراوان آنها را به چنگ آوريم ؟ اين روش ، گمراهى و خطاست ، روش معقول اين است كه ما روز شنبه به صيد بپردازيم و هرچه مىخواهيم ماهى صيد كنيم و به ميزان نياز خود از دريا بهره برداريم . در پى اين تصميم ، عده‌اى از دنياپرستان بنى اسرائيل نقشه‌اى كشيدند و نهرها و رودهايى از دريا جدا كردند و در روز شنبه كه ماهىها به ساحل مىآمدند وارد اين نهرها مىشدند سپس افراد سودجو به هنگام پايان روز ، راه بازگشت آنها را مسدود مىكردند ، آنگاه روز بعد به صيد مىپرداختند و بدين ترتيب\r\n\r\n\r\n","description":"","footnote":"\r\n( 1 ) . به روايتى ديگر ، خداوند براى امتحان بنى اسرائيل ، در روز شنبه ماهيان را به سوى ساحل گسيل داشت .\r\n","page_name":" 250 ","page_number":250},
  {"content":"\r\n\r\nبدون تحمل رنج و سختى ، صيد فراوانى بدست مىآوردند و به منافع دنيوى خود دست مىيافتند .\r\nپارسايان دهكده از اين عمل منحرفين و دنياپرستان آگاه شدند ، لذا نزد آنان شتافتند و به پند و اندرز و اعلام خطر به آنان پرداختند ، ولى گفتار پرهيزكاران در روح سركش و سودجوى آنان نفوذ نكرد و روش آنها را تغيير نداد . سپس براى ترك اين رفتار ناپسند دست به اعتراض وسيع زدند و در نهايت به زور متوسل شدند و تصميم گرفتند افراد خطاكار را از دهكده اخراج كنند .\r\nاز دست دادن صيد در روز شنبه و اخراج از دهكده براى سودجويان گران آمد ، لذا به معترضان گفتند : ما و شما در منافع و منابع اين دهكده شريكيم ، شما نمىتوانيد ما را از اين سرزمين بيرون كنيد و آن را به انحصار خود درآوريد ، زيرا اين سرزمين ، زادگاه ، مسكن و محل درآمد ما است ، ما نمىتوانيم اين دهكده را ترك كنيم و به جاى ديگرى كوچ كنيم .\r\nاگر بر جدايى از ما اصرار داريد ، بايد دهكده را تقسيم و ديوارى بين زمينها بنا كنيم تا هر گروه مطابق ميل خويش عمل و زندگى كند .\r\nپرهيزكاران پذيرفتند كه دهكده را تقسيم و متمردين را از خود جدا سازند ، لذا با تفكيك دهكده هر گروه به كار خود مشغول شد . گنهكاران به لهو و لعب و صيد بى رويه پرداختند . نهرهاى كوچكى حفر كردند كه دهكده را به دريا وصل مىكرد و به اين ترتيب شبهاى شنبه ماهيها تا درب منزل آنان مىآمدند و آنگاه كه خورشيد غروب مىكرد و روز شنبه به پايان مىرسيد ، راه بازگشت ماهىها را سد و آنها را براحتى صيد مىكردند .\r\nگروه پرهيزكاران همچنان به منع گنهكاران و بيم آنها از عذاب ادامه دادند ولى چون پند ناصحان در آنها اثرى نكرد ، دست از نصيحت برداشتند و جمعى از ايشان گفتند : « چرا قومى را كه از جانب خدا به هلاك يا عذاب سخت محكومند ، موعظه مىكنيد ؟ ( با آنكه بىاثر است ) » « 1 »\r\n\r\n\r\n","description":"","footnote":"\r\n( 1 ) . سوره اعراف آيه : 164  « لِمَ تَعِظُونَ قَوْماً اللَّهُ مُهْلِكُهُمْ . . . » \r\n","page_name":" 251 ","page_number":251},
  {"content":"\r\n\r\nبگذاريد در گمراهى خود گرفتار باشند ، دست از پند و اندرز آنها برداريد ، زيرا گوش شنواى نصيحت در آنها وجود ندارد .\r\nمعصيتكاران به خوشگذرانى و فساد ادامه دادند ، مال و اموال آنها فزونى يافت و در سركشى و تمرد افراط كردند . تا اينكه داود پيغمبر از اعمال آنان به تنگ آمد و از خداوند براى آنان درخواست عذاب كرد . خدا دعاى داود عليه السّلام را اجابت كرد و به آرزوى وى جامه عمل پوشاند ، سپس دهكدهء آنان را به زلزلهء شديدى گرفتار ساخت .\r\nپرهيزكاران از وحشت ، از خانه‌هاى خود خارج و گنهكاران گرفتار عذاب شدند و وعدهء خداوند عملى شد : « چون هرچه بر آنان تذكر داده شد فراموش كردند ، ما هم آن جماعت را كه پند مىدادند و خلق را از كار بد بازمىداشتند نجات داديم و آنان را كه ستمكارى كردند به كيفر فسقشان و به بدترين عذاب گرفتار ساختيم » « 1 »\r\n\r\n\r\n","description":"","footnote":"\r\n( 1 ) . سوره اعراف آيه : 165  « فَلَمَّا نَسُوا ما ذُكِّرُوا بِهِ أَنْجَيْنَا . . . » \r\n","page_name":" 252 ","page_number":252},
  {"content":"\r\n\r\n\r\nسليمان بن داود عليهما السّلام « * »\r\n\r\nحكمت سليمان\r\nداود عليه السّلام بر اريكه سلطنت بنى اسرائيل تكيه زده و بر اختلافات و درگيرى آنها قضاوت و داورى مىكرد ، امور سياست و اقتصاد قوم را به درايت و كفايت اداره مىكرد و هر روز بنى اسرائيل نزد داود مىآمدند و سرگذشت زندگى و مشكلات خويش را بيان مىداشتند و نزاعهاى خود را تشريح و استدلال مىكردند و داود هم در تمام موارد با عدل و داد حكم مىنمود .\r\nدر اين دوران سليمان كه يكى از فرزندان داود بود تنها يازده سال از عمرش مىگذشت . داود پيرمردى ضعيف و نحيف بود كه هر آن امكان وداع او با زندگى مىرفت و همواره فكر آينده مملكت و كشور او را نگران مىساخت و در اين فكر بود كه چه كسى پس از وى مىتواند زمام امور و اداره كشور را به دست بگيرد . داود گرچه فرزندان بسيارى داشت ولى سليمان كه كودكى خردسال است ، از جهت علم و حكمت بر آنان برترى دارد آثار عقل و درايت از سيماى او هويدا و هوش و درايت او\r\n\r\n\r\n","description":"","footnote":"\r\n( * ) . داستان سليمان از آيات زير اقتباس شده است :\r\nسوره انعام ، آيه : 84 ؛ سوره انبياء ، آيه : 79 تا 83 ؛ سوره سبأ ، آيات : 12 تا 14 ؛ سوره نمل ، آيات : 15 تا 44 ؛ سوره ص ، آيات : 30 تا 40 .\r\n","page_name":" 253 ","page_number":253},
  {"content":"\r\n\r\nبر همه آشكار است و امور مردم را با تيزبينى و عاقبت‌انديشى اداره مىكند .\r\nعادت داود عليه السّلام بر اين بود كه در مجلس قضاوت خويش ، فرزند خود سليمان را حاضر مىساخت ، تا به قدرت قضاوت و استدلال خود بيفزايد ، لذا سليمان هميشه در مجلس قضاوت پدر خويش حاضر بود ، تا در پرتو افكار پدر ، چراغى براى آيندهء خود بيفروزد ، در آينده به هنگام برخورد با مشكلات و مسائل اداره مملكت از پرتو آن بهره گيرد .\r\nدر يكى از مجالس كه داود پيغمبر بر كرسى قضاوت خود نشسته بود و سليمان نيز در كنار وى حضور داشت ، دو نفر ، براى طرح نزاع نزد داود عليه السّلام آمدند ، يكى از آن دو گفت : من زمينى داشتم كه زمان برداشت محصول آن فرارسيده و موقع چيدن آن نزديك شده بود ، تماشاى آن موجب مسرت هر بيننده و تصور حاصلش موجب اميد و دلگرمى صاحبش بود ، در همين موقع گوسفندان طرف نزاع من وارد اين كشتزار شده‌اند و كسى آنها را بيرون نرانده است و چوپانى از گوسفندان محافظت ننموده است ، بلكه گوسفندان شبانه در اين كشتزار چريده‌اند و محصول مرا از بين برده و نابود كرده‌اند به حدى كه اثرى از آن باقى نمانده است .\r\nمدعى شكايت خود را اقامه كرد و صاحب گوسفندان از خود دفاعى نداشت و محكوميت او محرز بود . لذا پرونده به مرحله صدور حكم رسيد و حكمت صادره بايد در مورد او اجرا مىشد .\r\nداود عليه السّلام گفت : گوسفندها از آن صاحب كشتزار است كه بايد در تقاص محصول از دست رفتهء خود بگيرد . اين غرامت به خاطر مسامحه‌كارى صاحب گوسفندها است كه آنها را شبانه و بدون چوپان ، در ميان كشتزارها رها كرده است .\r\nدر اين هنگام سليمان كه كودكى بيش نبود ، اما از علم و حكمت خدادادى برخوردار شده بود و بر دقايق اين مرافعه آگاه بود مهر سكوت از لبهاى خود شكست و برهان خود را بر آنها عرضه داشت و گفت : حكمى متعادل‌تر ، به عدل نزديك‌تر است .\r\nاطرافيان داود عليه السّلام از جرأت اين كودك متعجب و سراپا گوش شدند تا ببينند سليمان چه مىگويد .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nسليمان گفت : بايد گوسفندها را به صاحبان كشتزار بدهند تا از شير و پشم و نتايج آنها بهره‌بردارى كند و زمين را به صاحب گوسفندان بدهند تا به آبادى آن بپردازد ، تا چون به صورت اول بازگشت ، سپس زمين را بدهند و گوسفندها را بازگيرند و بدين طريق ضرر و غرامتى به هيچيك نخواهد رسيد و اين حكمت به عدالت نزديك‌تر و از جهت قضاوت صحيح‌تر و بهتر است .\r\nاين قضاوت ، مطلعى شد بر نبوغ و استعداد سليمان تا در آينده به شايستگى سلطنت و نبوت داود عليه السّلام را ادامه دهد .\r\n\r\nسليمان و برادران رياست‌طلب\r\nپس از چهل سال سلطنت و نبوت ، داود عليه السّلام فرزند خود سليمان را آماده ساخت تا پس از وى حكومت مردم را در دست گيرد . سليمان در آن زمان نوجوانى بود كه هنوز سرد و گرم دنيا را نچشيده بود ، ولى قدرت و درايت سلطنت و رهبرى مردم را به خوبى دارد ، از طرفى آبيشالوم برادر بزرگتر سليمان كه از مادر ديگرى بود ، با ولايتعهدى سليمان موافق نيست و در صدد ايجاد اختلاف و شورش در بين مردم برمىآيد .\r\nآبيشالوم ساليان متمادى نسبت به بنى اسرائيل لطف و مهربانى داشت ، بين آنان قضاوت مىكرد ، امورشان را اصلاح و آنان را اطراف خويش جمع مىكرد و همواره در فكر آينده‌اى بود كه براى خود تصور كرده بود .\r\nكار آبيشالوم در دستگاه داود بالا گرفت ، به حدى كه وى درب منزل داود مىايستاد تا حوايج حاجتمندان را برآورد . او شخصا در اين كار دخالت مىكرد ، تا بر تمام بنى اسرائيل منت و نفوذى داشته باشد و از حمايت آنها برخوردار باشد .\r\nآنگاه كه آبيشالوم موقعيت را مناسب ديد و از حمايت بنى اسرائيل مطمئن شد از پدر خود داود اجازه خواست كه به جدون برود تا به نذرى كه در اين مكان نموده ، وفا كند . سپس كارآگاهان خود را در ميان اسباط بنى اسرائيل فرستاد و به آنان ابلاغ كرد كه هرگاه صداى شيپور اجتماع را شنيديد بسوى من بشتابيد و سلطنت را براى من اعلام نماييد ، كه اين كار براى شما بهتر و سودمندتر خواهد بود .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\n\r\nآشوب داخلى بيت المقدس\r\nقوم برخواستند و شورش بالا گرفت ، آشوب گسترده‌اى بر اورشليم حاكم شد و بيم آن مىرفت كه تر و خشك را نابود سازد . داود از جريان آگاه شد و بر او گران آمد كه فرزندش عليه وى قيام كند ، اما خويشتندارى كرد و به اطرافيان خود گفت : بياييد از شهر خارج شويم تا از غضب آبيشالوم در امان باشيم . داود و اطرافيان او با عبور از نهر اردن به بالاى كوه زيتون پناه بردند .\r\n[ تصوير 
  ] مقبرهء آبيشالوم برادر بزرگ حضرت سليمان عليه السّلام عده‌اى به ناسزاگويى و فحاشى داود پرداختند و با حرفهاى نامربوط او را ناراحت ساختند . اطرافيان داود عليه السّلام خواستند آنان را كيفر دهند ولى داود با ناراحتى و افسوس گفت : اگر فرزندم مرا مىجويد ، ديگران به مخالفت من سزاوارترند . داود به درگاه خدا شتافت و دست به تضرع برداشت و از خدا خواست وى را از اين ناراحتى نجات دهد و اين بلايى كه او را احاطه كرده است از او بر طرف گرداند . آنگاه كه داود عليه السّلام اورشليم را رها كرد و از آن خارج شد ، آبيشالوم وارد شهر شد و زمام امور را به دست گرفت .\r\nداود ناچار فرماندهان خود را فرستاد و به آنان سفارش كرد كه اين آشوب را با عقل و تدبير كنترل نمايند و حتى الامكان در سلامت فرزندش آبيشالوم سعى نمايند ، ولى سرنوشت فرزند داود غير از خواستهء پدر مهربان بود . فرماندهان لشكر داود بر آبيشالوم مسلط شدند و راهى غير از قتل او نيافتند ، لذا او را كشتند و آشوب فرو نشست و مردم نفس راحتى كشيدند .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n\r\nحكومت سليمان عليه السّلام\r\nپس از داود عليه السّلام سلطنت و حكومت به فرزندش سليمان منتقل شد و به لطف خداوند سليمان بر سلطنتى استوار و مملكتى پهناور و مقامى ارجمند دست يافت . « 1 »\r\nخداوند دانش و اسرار بسيارى از علوم و فنون از جمله درك زبان پرندگان و حشرات را در اختيار سليمان قرار داد . خداوند نيروى باد را در اختيار او گذاشت تا سليمان در امور زراعت و حمل و نقل دريايى و ديگر امور زندگى از آن استفاده كند .\r\nخداوند زبان حيوانات را به سليمان آموخت و او قادر به درك صداى حيوانات شد و از اين قدرت ، براى كسب اطلاعات صحيح و سريع استفاده مىكرد .\r\nخداوند براى سليمان عليه السّلام چشمهء مس را جارى ساخت و صنعتگران جن را در اختيار او نهاد تا در عمران و اصلاح امور از آنها استفاده كند . ايشان از مس ، ديگهاى بسيار بزرگ و قدح‌هايى مانند حوض مىساختند و براى استفاده سپاهيان نصب مىكردند . عده‌اى از آنها كه به فنون ساختمان آشنا بودند ، در مدت كوتاهى بناهاى عظيم و كاخهاى باشكوه و برجها و پلهاى بزرگى ساختند و ساختمانهاى مهمى مانند « حاصور و مجد و جازر و بيت حورون و بعله و تدمر » را به پايان رساندند و مخازن و سربازخانه‌هاى مورد نياز را بنا نمودند . در يكى از قصرهاى سليمان كه از چوب و سنگهاى گرانقيمت ساخته و به جواهرات و تصاوير الوان آراسته شده بود ، تختى جواهر نشان وجود داشت كه بر فراز آن مجسمه دو كركس و در طرفين آن دو شير قرار داده شده بود كه هنگام نشستن سليمان بر تخت ، شيرها دستان خود را مىگشودند و پس از نشستن ، كركسها بالهاى خود را بر سر سليمان باز مىكردند .\r\nداود عليه السّلام در سالهاى آخر عمر خود قصد بناى بيت رب يا معبد عظيم بيت المقدس را كرده بود كه قبل از اقدام ، عمرش پايان پذيرفت ولى چهار سال پس از آن ، فرزندش\r\n\r\n\r\n","description":"","footnote":"\r\n( 1 ) . مشهور است ، در اين زمان برادر ديگر آبيشالوم كه « ادونيا » نام داشت در زمان سلطنت سليمان هواداران آبيشالوم را گرد خود فراخواند و شورش جديدى را عليه سليمان عليه السّلام رهبرى كرد ، در اين زمان نيز سليمان ناچار به مبارزه شد و شورشيان و فتنه‌جويان را سركوب كرد و برادرش ادونيا نيز در جريان اين درگيرى كشته شد . قصص قرآن - صدر الدين بلاغى - 184 .\r\n","page_name":" 257 ","page_number":257},
  {"content":"\r\n\r\nسليمان كار بناى آن را شروع و در سال يازدهم آن را به اتمام رساند و بر آن نام هيكل سليمان نهاد . اين كاخ مدت 424 سال با رونق و شكوه باقى ماند ولى پس از آن به دست پادشاهان مصر و ديگران دستخوش غارت و سرانجام به دست پادشاه بابل ويران گشت .\r\n[ تصوير 
  ] آثار كاخ تدمر منسوب به حضرت سليمان عليه السّلام\r\n\r\nسليمان عليه السّلام و مور « * »\r\nسليمان ، پيغمبرى و سلطنت داود را به ارث برد ، خداوند سلطنتى بىنظير و شايسته به او عطا و زبان حيوانات را به او آموخت ، جنيان و باد را به تسخير وى درآورد و به خواست خدا ، قدرت درك سخن جانوران و پرندگان را يافت و بدين ترتيب از موضوع و مقصد آنان اطلاع مىيافت .\r\n\r\n\r\n","description":"","footnote":"\r\n( * ) . اقتباس از سوره نمل ، آيات 16 تا 18 .\r\n","page_name":" 258 ","page_number":258},
  {"content":"\r\n\r\nروزى پيغمبر خدا ، برخوردار از شكوه و جلال سلطنت به همراه عده‌اى از جن و انس و پرندگان در حركت بود تا به سرزمين عسقلان و وادى مورچگان رسيد . يكى از مورچگان كه شكوه و جلال سليمان و سپاهيانش را ديد به وحشت افتاد و ترسيد كه مورچگان زير دست و پاى لشكر سليمان لگدكوب شوند ، لذا دستور داد ، كه به لانه‌هاى خويش پناه ببرند تا سليمان و يارانش بدون توجه شما را پايمال نكنند .\r\nسليمان عليه السّلام سخن مور را شنيد و مقصود او را دريافت ، لذا به سخن مور لبخندى زد و خنده او به اين جهت بود كه خدا نيروى درك سخن مور را به او عطا كرده است و بعلاوه از سخن مورچگان كه بر رسالت سليمان واقف بودند و مىدانستند كه پيغمبر خدا بيهوده مخلوق او را نمىكشد در تعجب بود .\r\nپيغمبر خدا از پروردگار خويش درخواست كرد كه وسيلهء شكرگزارى وى را فراهم و توفيق اعمال شايسته را به وى عطا كند و راه هدايت را همواره فراروى او قرار دهد و آنگاه كه وفات يافت او را با بندگان صالح خود محشور سازد .\r\n\r\nسليمان و بلقيس\r\nسليمان پيغمبر به فكر بناى بيت المقدس در سرزمين شام بود تا اسباب عبادت و تقرب به خدا را فراهم سازد . سليمان عليه السّلام ساختمان اين بنا را به پايان رساند و آنگاه كه از احداث اين بناى رفيع و باشكوه فارغ شد . دلش آرام و فكرش آسوده شد ، سپس به قصد انجام فريضه الهى حج بهمراه اطرافيان و گروه زيادى كه آماده زيارت خانه خدا بودند ، عازم سرزمين مكه شد .\r\nسليمان پيغمبر چون به آن سرزمين رسيد در آن اقامت گزيد و عبادت و نذر خود را به پايان رسانيد ، سپس آماده حركت شد و سرزمين حرم را به قصد يمن ترك و وارد صنعا شد ، در آنجا با سختى و مشقت به جستجوى آب پرداخت و در اين راه چشمه‌ها ، چاه‌ها و زمينهاى زيادى را كاوش كرد ولى به مقصود خود دست نيافت و سرانجام براى نيل به مقصود متوجه پرندگان شد .\r\nسليمان كه از يافتن آب مأيوس شده بود از هدهد خواست تا او را به محل آب\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nراهنمايى كند ، اما متوجه غيبت هدهد شد . سليمان از اين امر سخت ناراحت شد و سوگند ياد كرد كه او را به سختى شكنجه دهد و يا ذبحش نمايد ، مگر اينكه دليل روشنى براى غيبت خود بياورد و خود را تبرئه سازد و عذر خويش را موجه گرداند تا از كيفر رها شود .\r\nاما هدهد غيبت كوتاهى كرده بود و پس از لحظاتى بازگشت و براى تواضع نسبت به سليمان سر و دم خود را پايين آورد . سپس درحالىكه از غضب سليمان بيم داشت نزد او شتافت و براى جلب رضايت او گفت : من بر موضوعى واقف شده‌ام كه تو از آن اطلاعى ندارى و علم و قدرت تو نتوانسته است بر آن احاطه پيدا كند . من رازى را كشف كرده‌ام كه موضوع آن بر شما پوشيده مانده است .\r\nاين خبر ، تا حدودى از ناراحتى سليمان كاست و شوق و علاقه‌اى در او بوجود آورد . سپس سليمان از هدهد خواست كه هرچه زودتر داستان خود را به‌طور مشروح بيان كند و دليل و عذر خود را روشن سازد .\r\nهدهد گفت : من در مملكت سبأ زنى را ديدم كه حكومت آن ديار را در اختيار خود دارد . وى از هر نعمتى برخوردار و داراى دستگاهى عريض و تختى عظيم است ، ولى شيطان در آنها نفوذ كرده و بر آن قوم مسلط گشته و چشم و گوششان را بسته و آنان را از راه راست منحرف ساخته است . من ملكه و قوم او را ديدم كه بر خورشيد سجده مىكنند . من از مشاهده اين منظره سخت ناراحت شدم و كار آنها مرا به وحشت انداخت . زيرا اين قوم با اين قدرت و شوكت سزاوار و شايسته است خدايى را بپرستند كه از راز دلها و افكار آگاه است و او يگانه معبود و صاحب عرش عظيم است .\r\n\r\nنامه سليمان عليه السّلام به بلقيس\r\nسليمان از اين خبر جالب دچار حيرت و تعجب شد و تصميم به پىگيرى خبر هدهد گرفت ، لذا گفت : من دربارهء اين خبر تحقيق و صحت آن را بررسى مىكنم اگر حقيقت همان است كه بيان كردى ، اين نامه را نزد سران قوم سبأ ببر و به آنان برسان ، سپس در كنارى بايست و نظر آنان را جويا شو .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nهدهد نامه را برداشت به سوى بلقيس رفت و او را در كاخ سلطنتى در شهر مأرب يافت و نامه را پيش روى او انداخت . بلقيس نامه را برداشت و چنين خواند : « اين نامه از سليمان و بنام خداوند بخشنده مهربان است ، از تكبر از دعوت من سرپيچى نكنيد و همگى درحالىكه تسليم هستيد نزد من بشتابيد » .\r\nملكه سبأ ، وزرا و فرماندهان و بزرگان دولت خود را به مشورت فراخواند ، تا بدين‌وسيله اعتماد آنان را جلب و از تدبير و پشتيبانى ايشان استفاده كند و به اين ترتيب تاج و تخت خود را حفظ نمايد .\r\nچون ملكه موضوع را شرح داد ، مشاورين بلقيس گفتند : ما فرزندان جنگ و نبرديم ، اهل فكر و تدبير نيستيم ، ما امور خود را به فكر و تدبير تو واگذار كرده‌ايم و شئون سياست و اداره مملكت را به تو سپرده‌ايم ، شما امر بفرماييد ، ما همچون انگشتان دست در اختيار توايم و آن را اجرا مىكنيم .\r\nملكه از پاسخ مشاورين خود دريافت كه بيشتر مايل به جنگ و دفاع هستند ، لذا نظر آنها را نپسنديد و به آنان اعلام كرد كه صلح بهتر از جنگ است ، سزاوار عاقلان صاحب‌نظر امورى است كه براى آنان نافع و نيكو باشد و خردمند بايد حتى الامكان در حفظ صلح بكوشد و سپس در استدلال آن چنين گفت : هرگاه زمامداران بر دهكده‌اى غلبه كردند و به زور وارد آن شدند ، آن را ويران مىسازند ، آثار تمدن را نابود و عزيزان آن سرزمين را ذليل مىنمايند ، بر مردم ظلم و ستم روا مىدارند و در بيدادگرى افراط مىنمايند ، اين روش هميشگى زمامداران در هر عصر و زمانى است ، از اين‌رو من هديه‌اى از جواهر درخشان و تحفه‌هاى نفيس و گرانبها براى سليمان مىفرستم تا منظور او را درك و روش او را بسنجم و به اين وسيله موقعيت خود را حفظ كنم .\r\n\r\nهداياى بلقيس به سليمان عليه السّلام\r\nبلقيس هدايايى بهمراه انديشمندان و بزرگان قوم خود روانه ديدار سليمان كرد ، چون نمايندگان ملكه حركت كردند ، هدهد پيش سليمان شتافت و خبر را به او رساند . سليمان خود را براى ديدار با آنها آماده ساخت تا زمينهء نفوذ در آنها را فراهم\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nسازد و به همين منظور جنيان را دستور داد آن‌چنان قصرى عظيم و تختى باشكوه ترتيب دهند كه قلبها را بلرزاند ، چشمها را خيره سازد و دلها را به طپش اندازد .\r\nآنگاه كه نمايندگان قوم به بارگاه سليمان رسيدند ، مبهوت و متحير شدند . سليمان آنان را با روى باز استقبال كرد و مقدم آنان را گرامى داشت و از حضورشان خرسند شد و سپس از مقصود ايشان پرسيد و گفت : چه خبرى داريد و در مورد پيشنهاد من چه تصميمى گرفته‌ايد ؟\r\nنمايندگان بلقيس هدايا و اشياء نفيس خود را نزد سليمان آوردند و انتظار داشتند كه مورد پسند و پذيرش پيغمبر خدا واقع شود . سليمان از قبول آنها خوددارى كرد و به ديدهء بىنيازى به آنها نگريست و به نمايندهء بلقيس گفت : هدايا را بازگردان ، زيرا خدا به من رزق فراوان و زندگى سعادتمندى عنايت كرده و اسباب رسالت و سلطنت را به نحوى براى من فراهم كرده است ، كه به هيچكس ارزانى نداشته است . چگونه ممكن است شخصى مثل من با مال دنيا فريفته شود و زر و زيور دنيا او را از دعوت حق بازدارد . شما مردمى هستيد كه غير از زندگى ظاهرى دنيا چيز ديگرى نمىبينيد ، اكنون بهمراه هدايا نزد ملكهء خود بازگرديد و بدانيد كه به زودى من با لشكرى بزرگ به سوى شما خواهم آمد كه شما توان مقاومت در برابر آن را نداشته باشيد و آنگاه قوم سبأ را در ذلت و خوارى از شهر و ديار خود بيرون مىرانم .\r\nنمايندگان بلقيس ، آنچه ديده و شنيده بودند به اطلاع بلقيس رساندند . سپس ملكه گفت : ما ناگزيريم گوش به فرمان او دهيم و از وى اطاعت نماييم و براى پاسخ و قبول دعوت او نزد او بشتابيم .\r\n\r\nتخت بلقيس نزد سليمان آمد\r\nسليمان كه شنيد بلقيس و درباريان او به زودى پيش وى مىآيند ، به اطرافيان خود كه از بزرگان جن و انس و همگى در اختيار او بودند گفت : كداميك مىتوانيد قبل از اينكه بلقيس و اطرافيانش پيش من بيايند و تسليم من گردند تخت او را نزد من آوريد ؟ يكى از جنيان زيرك گفت : من مىتوانم قبل از اينكه از جاى خود برخيزى ، آن\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nتخت را نزد تو حاضر كنم . من چنين قدرتى دارم و نسبت به اشياء قيمتى آن نيز شرط امانت را بجا مىآورم .\r\nسليمان خواست تخت بلقيس نزد وى آيد و چون آن را نزد خود ديد ، گفت : اين پيروزى از لطف و كرم پروردگار نسبت به من است . اين نعمتى از نعمتهاى اوست كه به من عطا شده است تا مرا آزمايش كند كه آيا سپاس آن را بجا مىآورم و يا كفران نعمت مىكنم ؟\r\nهركس ارزش نعمتهاى خداوند را بداند و او را سپاسگزار باشد در اصل به سود خويش عمل نموده است ، و كسانى كه نعمت پروردگار خويش را كفران نمايند ، از جمله افرادى هستند كه در دنيا و آخرت زيان كرده‌اند و خدا از جهانيان و شكر آنان بىنياز است .\r\nسليمان به سربازان خود گفت : وضعيت تخت بلقيس را تغيير دهيد و منظره آن را دگرگون سازيد ، تا ببينم آن را مىشناسد و يا دچار اشتباه مىشود . چون بلقيس به بارگاه سليمان آمد از او پرسيدند : آيا تخت تو اين‌چنين است ؟\r\nبلقيس بعيد مىدانست كه تخت او باشد ، زيرا آن را در سرزمين سبأ جاى گذاشته بود ولى چون نشانها و محاسن تخت خود را در آن ديد ، دچار حيرت و وحشت شد و گفت گويا همان تخت من باشد و سپس افكار وى پريشان و دلش لرزان شد .\r\nسليمان دستور داده بود كاخى بلورين براى وى بنا كنند ، سپس ملكه سبأ را به آن كاخ دعوت كرد . آنگاه كه بلقيس وارد كاخ شد ، گمان كرد دريايى مواج در نزديك تخت سليمان است ، لذا پاهاى خود را برهنه ساخت تا وارد آب شود ، سليمان گفت :\r\nاين تخت از شيشه ساخته شده است .\r\nپرده‌هاى غفلت از جلوى چشم بلقيس برداشته شد و گفت : بارخدايا ، من روزگارى از عبادت تو سرپيچى كردم و در گمراهى بودم ، به خود ظلم كردم و از نور و رحمت تو محروم ماندم و اكنون فارغ از هر شرك و ريا ، به تو ايمان آوردم ، دل به تو مىسپارم و گردن به طاعتت مىنهم ، همانا كه تو ارحم الراحمين هستى .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n\r\nوفات سليمان « 1 »\r\nسلطنت و حكومت سليمان به مدت چهل سال در كمال قدرت و عظمت تداوم داشت تا در غروب يكى از روزها كه سليمان در قصر زيبا و باشكوه خود كه از آبگينهء صاف و شفاف بنا شده بود ، در يكى از اطاقهاى فوقانى به تماشاى اطراف و اكناف شهر مشغول بود و از تجلى عظمت و قدرت خداوند درس حكمت و پند عبرت مىآموخت . در همان حال كه سليمان بر عصاى خود تكيه زده بود ناگهان صداى ورود شخصى را احساس كرد و سلسله افكار او گسيخته شد ، با نزديك شدن صدا ، به يكباره چهره جوانى ناشناس با هيمنه و هيبتى بىنظير پديدار گشت ، سليمان كه از ورود بدون اجازه وى بيمناك شده بود پرسيد ، تو كيستى و چه حاجتى دارى و چرا بدون اجازه وارد قصر شده‌اى ؟\r\nجوان پاسخ داد : من پيك مرگم و براى گرفتن جان تو آمده‌ام و براى اين كار كلبه فقرا و كاخ پادشاهان براى من فرقى ندارد و بعلاوه براى ورود به كسب اجازه نيازى ندارم ، اينك تو بايد فورا سلطنت و حكومت را به ديگران و جان خود را به من و تن خود را به خاك بسپارى و به فرمان خداوند جاويد و لايزال تن در دهى .\r\nبا شنيدن اين سخنان ، لرزه بر اندام سليمان افتاد و از جوان فرصتى خواست تا در امور خود و سپاهيانش ترتيبى بدهد ، اما درخواست او رد شد و پيك مرگ در همان حال كه ايستاده بود جان وى را گرفت و سليمان از سلطنتى با چنان شكوه و جلال كه مدت چهل سال زحمت آن را كشيده بود ديده فروبست .\r\nپس از وفات سليمان ، بدن او تا مدتى همچنان بر عصا تكيه داشت و پابرجا ايستاده بود و كسى بدون اجازه قدرت ورود به كاخ را نداشت . اما پس از مدتى ، موريانه‌ها به عصاى وى دست يافتند و آن را خوردند و چون تعادل سليمان بهم خورد ، جسدش به زمين افتاد و اطرافيانش دريافتند كه مدتى از مرگ وى مىگذرد .\r\n\r\n\r\n","description":"","footnote":"\r\n( 1 ) . اقتباس از سورهء سبأ ؛ آيه : 14 .\r\n","page_name":" 264 ","page_number":264},
  {"content":"\r\n\r\n\r\nارمياء نبى عليه السّلام « * »\r\n\r\nفساد بنى اسرائيل و عذاب الهى\r\nفساد در بين بنى اسرائيل گسترش يافت و جملگى قوم در منجلاب گمراهى غرق شده بودند ، نافرمانى و معصيت آنان علنى شد و امنيت ايشان به ناامنى تبديل گشت .\r\nاز رحم و شفقت در دل آنان خبرى نبود ، حرمت پيغمبران را به راحتى زير پا مىگذاشتند ، روحانيون و قاريان تورات به انكار خدا و حكام آنها به تكذيب پيامبران پرداختند و كتاب شريعت خدا را پشت سر انداختند و مستوجب عذاب خدا گرديدند ، ولى خداى متعادل عادل‌تر از آن است كه قومى را قبل از فرستادن پيغمبر و دعوت به حق ، به عذاب گرفتار سازد و يا اينكه ياغيان ستمگر را قبل از ارشاد به كيفر برساند .\r\nارمياء يكى از پيغمبران بنى اسرائيل و از خاندان اصيل ايشان بود كه به رسالت مبعوث شد . او در ميان بنى اسرائيل به پا خاست و به دعوت مردم پرداخت و امر خدا را اجرا و با صراحت گفت : اى قوم من ! اى خويشاوندان من ، فساد شما به رسوايى كشيده ، بيماريهاى روحى و اخلاقى شما همه‌گير شده و خشم و غضب خدا متوجه شما گشته است .\r\n\r\n\r\n","description":"","footnote":"\r\n( * ) . اقتباس از سوره مائده ، آيات : 74 و 76 ؛ سوره آل عمران ، آيه : 112 و اسراء ، آيات : 4 تا 8 .\r\n","page_name":" 265 ","page_number":265},
  {"content":"\r\n\r\nاين كتاب خدا است كه به دور افكنده‌ايد و حق او را منكر شده‌ايد . در صورتى كه نعمتهاى خدا بر شما جارى و خيمه بركاتش بر سر شما گسترده است . او در زمين به شما قدرت داده و شما را مورد حمايت و بر جهانيان برترى داده است .\r\nاز گذشتهء نزديك خود پند و اندرز و از رحمت خدا در مورد خود عبرت بگيريد ، به ياد آوريد زمانى را كه سخاريب ( پادشاه بابل ) با لشكرى انبوه و از روى ظلم و جور بر شما هجوم آورد و قصد نابودى سرزمين و انقراض نسل شما را داشت ، اما به بركت وجود اشعياء پيغمبر و به خواست وى ، خداوند مكر و حيله دشمن را از شما گرداند و آنها را خوار و زبون و سپس گرفتار بلا و طاعون كرد و جامه ذلت و سرافكندگى به آنها پوشاند .\r\nپاداش اشعياء كه بلاگردان شما شد ، چه بود ؟ ! شما چگونه مقام و منزلت او را ارج گذاشتيد ؟ اگر اشعياء در ميان قومى حق‌شناس بود ، بهترين احترام و تجليل از او به عمل مىآمد و از جان و دل امر او را اطاعت و حكم او را جارى مىكردند ، ولى افسوس بر شما و بر اعمالتان كه حق او را ادا نكرديد و او را مورد اهانت و آزار و اذيت قرار داديد ، سپس او را كشتيد و ذبحش كرديد و خون پاكش را بر زمين ريختيد تا روح پاك و مقدس او به آسمان رفت و از ظلم و ستم و جنايت و حق‌ناشناسى شما نزد خدا شكايت برد .\r\nسپس شما بنى اسرائيل براى گناه پشت‌به‌پشت يكديگر داديد و در تعدى و تجاوز به يكديگر كمك كرديد ، دست از كارهاى ناشايست برنداشتيد ، گويا تورات روح شما را از معاصى تميز نساخته و هيچ پيغمبرى شما را دعوت و هدايت نكرده است .\r\nهم‌اكنون سخن حق را به عنوان اعلام خطر قطعى از من بپذيريد ! خدا به من وحى كرده است شما را به سوى حق دعوت كنم و از عذاب و عقاب او بيم دهم . اگر از مستى و غفلت خود خارج نشويد و جهل و عناد را كنار نگذاريد و اگر به كتاب خود باز نگرديد و به آن تمسك نجوييد و آيات آن را محترم نشماريد و خود را اصلاح نكنيد ، خداوند بنا دارد بردگانى بيرحم و سپاهيانى نيرومند را باصلابت و عزمى آهنين به\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nسوى شما اعزام دارد كه رحم در دل آنان و مهربانى به قلبشان راه ندارد ، ايشان زمام شما را به كف مىگيرند و شما را خوار و ذليل مىسازند و بر سرزمين شما مسلط مىگردند و اين كاخهايى كه در سايهء آن به خوشگذرانى مشغوليد خراب و ويران و اين قلعه و برجهاى محكم را با خاك يكسان مىكنند ، و بدين ترتيب باغهاى سرسبز و خرم ، جولانگاه شيران و كشتزارهاى شما كه از ميوه و محصولش برخوردار مىشويد خوابگاه پلنگان و يوزان مىگردد .\r\nايشان حرمت معابد را كه خداوند براى تهذيب روح شما قرار داده مىشكنند و بر جان و مال و ناموس شما مسلط مىگردند و در اين حال گروهى از شما به خون خود مىغلطيد و گروهى ديگر با ذلت به دام اسارت مىافتيد .\r\nمن آنچه را كه لازم و شرط بلاغ است براى شما بيان كردم و از حقايق ، پرده برداشتم ، اكنون خود دانيد و هر راهى را كه صلاح مىدانيد به آن طريق درآييد .\r\n\r\nبنى اسرائيل پيغمبر خود را به زنجير كشيدند\r\nبا پايان سخنان ارمياء ، بزرگ بنى اسرائيل برخاست و با لحنى تمسخرآميز گفت :\r\nتو بزرگان بنى اسرائيل را مجتمع ساختى تا اين حرفها را براى آنان بزنى ، براستى كه به خدا دروغ بسته‌اى و افتراء بزرگى به او مىبندى !\r\nآيا خدايى كه ما را از ميان مخلوق خود برگزيده و ما را براى پذيرش كتاب خود لايق دانسته ، اكنون سلطنت و قدرت ما را به دست كافرانى كه فقط آتش را پرستش مىكنند و پيشانى خود را فقط براى بت بر زمين مىگذارند ، نابود مىكند ، بدون ترديد ندانسته سخن مىگويى و به باطل گمان پيدا كرده‌اى و در وادى خيال و گمراهى ره مىسپارى .\r\nارمياء گفت : اى بنى اسرائيل ! خدا ايشان را براى عذاب و كيفر شما مىفرستد ، همان گونه كه و با و طاعون همه‌گير و سيل بنيان‌كن را براى عذاب مىفرستد . راستى چه فرق است كه بلايى نسل شما را ريشه‌كن سازد و يا سلطان ستمگرى سر شما را فرود آورد و شما را ذليل و متفرق سازد . خدا گواه است كه به شما پند دادم و در آن\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nخيانت و ريا نكردم ، به خود آييد و راه خود را انتخاب كنيد .\r\nبنى اسرائيل گفتند : ارمياء ، بدان كه در مباحثه و مجادله با ما افراط كردى ، گويا صبر و حلم ما را زياد ديدى و بر گفتار خود مغرور گشتى و ما را به باد سرزنش گرفتى ، اكنون حكم ما بر اين است كه بايد دستهاى تو به زنجير و پاهاى تو در ميان كند قرار گيرد و در زندانى تاريك بيفتى و يا به مكانى دور تبعيد گردى ، و سرانجام با طلوع سپيده ، ارمياء با دست و پاى در غل و زنجير ، گرفتار زندان بنى اسرائيل شد .\r\nروزى بنى اسرائيل چون به سمت شرق نگاه كردند ، ناگهان ديدند غبار غليظى از زمين برخاسته و به حدى بالا رفته كه جلو نور خورشيد را گرفته است و زمين را در تاريكى فروبرده است . طولى نكشيد كه غبار شكافته شد و قهرمانى نيرومند كه فرماندهى لشكرى عظيم را برعهده داشت درحالىكه چون رعد مىغريد و به سمت شهر حركت مىكرد ، پديدار گشت .\r\nاين فرمانده جسور كسى نيست جز بختنصر كه از بابل به قصد حمله به بنى اسرائيل حركت كرده تا آنان را به هلاكت برساند و او مظهر عذابى است كه خدا فرستاده و مطلع غضب او است كه نازل گشته است و هيچكس را ياراى مقابله و رويارويى با او نيست ، و در اين حال قوم به جهل و عناد خود پى بردند و از يكديگر پرسيدند : آيا اين همان عذاب است كه ارمياء ما را از آن مىترساند ؟ اگر همان باشد ، مرگ و مصيبت و غضب الهى ما را فراگرفته است .\r\nبختنصر به آنان مهلت نداد كه حدس خود را تمام كنند و بر عاقبت خود چاره‌اى بينديشند ، با جسارت تمام به شهر حمله برد و هرچه بر سر راه خود ديد ويران كرد و از بين برد ، به هر كاخ و منزل كه رسيد آن را نابود ساخت و سپس به سمت بيت المقدس حركت كرد . حرمت معابد را شكست ، آنها را تخريب و عبادت را در آنجا تعطيل نمود . سپس به قتل و كشتار مردم پرداخت و سيل خون در شهر جارى ساخت ، اموال مردم را به تاراج برد و گروه زيادى را به اسارت و عده‌اى را به سرزمينهاى دوردست فرارى و متفرق ساخت و در اندك مدتى شهر را با خاك يكسان و به تلى از آوار تبديل نمود .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n\r\nآزادى بنى اسرائيل و آغاز خودسرى مجدد\r\nسالهاى متمادى از اين جريان گذشت و بختنصر هم اسير مرگ شد و دستش از زندگى كوتاه گشت و تخت بابل به دست پادشاهى فروتن و مهربان افتاد . « 1 » وى عده‌اى از بنى اسرائيل را در زنجير اسارت ديد و سپس از سرگذشت آنها و علت گرفتارى و اسارت ايشان جويا شد .\r\nدرباريانش گفتند : اينها از دودمان يعقوب و از بازماندگان داودند ، در سرزمين شام بسر مىبرده‌اند و سرزمين آنان مورد تهاجم و تاراج قرار گرفته است و ايشان از اوج عزت به چنين وضعى گرفتار و ذليل و متفرق شده‌اند .\r\nشنيدن سرگذشت بنى اسرائيل ، رحمت و عطوفت را در دل رئوف حاكم جديد بر انگيخت و دستور داد تا افراد متفرق بنى اسرائيل گرد هم آيند و براى خود رهبرى برگزينند و به سرزمين اصلى خويش بازگردند و زندگى را از نو آغاز كنند و اجتماع خود را سامان دهند .\r\nبنى اسرائيل به سرزمين خود بازگشتند و بار ديگر خدا آنها را مورد لطف و عنايت خود قرار داد و مال و اولادشان را زياد و كشاورزى و دامداريشان را رونق بخشيد و اسباب سعادت و آسايش براى ايشان فراهم گشت .\r\nالبته سزاوار بود كه بنى اسرائيل از حوادث گذشتهء خود پند گيرند و در مقابل نعمتهاى بيكران خدا سپاسگزار باشند ، ولى مردمى كه عمرى با شرارت و فساد خو گرفته و بزرگ شده‌اند بعيد است كه از صلاح و نيكى لذت ببرند و تمايل به اعمال شايسته پيدا كنند .\r\nبعيد است قومى كه در گذشته نقشه قتل يوسف را طرح كردند و پس از وى موسى را آزردند اينك از خودخواهى و سركشى دست بردارند و روحشان آرام گيرد و فسق و فساد را فراموش كنند . بنى اسرائيل به زودى به خوى ديرين خود بازگشتند و به ظلم و ستمگرى پرداختند تا اينكه خداوند زكريا و يحيى ، دو پيغمبر مهربان و دو رسول\r\n\r\n\r\n","description":"","footnote":"\r\n( 1 ) . برخى منابع و تفاسير اين پادشاه دادگر را كوروش كبير پادشاه ايران باستان معرفى كرده‌اند .\r\n","page_name":" 269 ","page_number":269},
  {"content":"\r\n\r\nبزرگوار را به سوى آنها فرستاد ولى آن قوم ظالم خون اين دو پيغمبر را ريختند . گويا آنها تشنهء خون هستند و با پيغمبران خدا كينه‌اى ديرين داشته‌اند كه با آنها اين‌گونه رفتار مىكنند .\r\n[ تصوير 
  ] تصوير دانيال نبى - اثر ميكل آنژ\r\nبا شهادت زكريا و يحيى و ادامه خودسرى و ظلم و ستم بنى اسرائيل ، بار ديگر خداوند آنها را در معرض عذاب و انتقام قرار داد و همچون بختنصر ، تيتوس قيصر روم را كه از جباران زمان خود بود بر آنها حاكم گرداند و بار ديگر سلطنت و مملكتشان متلاشى و معابدشان تخريب گشت و همگى متفرق و با ذلت و خوارى در\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nاطراف زمين پراكنده و متوارى شدند . « 1 » زيرا كه با پيامبران به مخالفت برخواستند و به آيات الهى پشت كردند و نافرمانى و تعدى را پيشه خود ساختند ولى خداوند به ايشان وعده داد كه در صورت توبه و بازگشت به راه حق آنها را مورد رحمت قرار مىدهد و در صورت سركشى و تعدى ، در آتش عذاب و انتقال گرفتار خواهند شد .\r\n\r\n\r\n","description":"","footnote":"\r\n( 1 ) . در آيات 4 تا 8 سورهء اسراء به وضوح به اين موضوع اشاره شده است  « وَ قَضَيْنا إِلى بَنِي إِسْرائِيلَ فِي الْكِتابِ لَتُفْسِدُنَّ فِي الْأَرْضِ مَرَّتَيْنِ . . . » . \r\n« و در كتاب ( تورات يا در لوح محفوظ و كتاب تكوين الهى ) خبر داديم كه شما بنى اسرائيل دو بار حتما در زمين فساد و خونريزى مىكنيد و تسلط و سركشى سخت ظالمانه مىيابيد ( يك‌بار به قتل شعيا و مخالفت ارميا و بار ديگر به قتل زكريا و يحيى ) پس چون وقت انتقام اول فرارسد ، بندگان سخت جنگجو و نيرومند خود را ( چون بختنصر ) بر شما برانگيزيم ، تا آنجا كه درون خانه‌هاى شما را نيز جستجو كنند و اين وعدهء انقام حتمى است . آنگاه شما را به روى آنها برگردانيم و بر آنها غلبه دهيم و به مال و فرزندان نيرومند مدد بخشيم و عده ( جنگجويان ) شما را بسيار گردانيم ( تا بر دشمن و لشكر بختنصر غلبه كنيد ) ، اگر نيكى و احسان كرديد به خود كرديد و اگر بدى و ستم كرديد باز به خود كرده‌ايد و آنگاه كه وقت انتقام و ظلم ديگر شما ( كه كشتن يحيى و زكرياست يا عزم قتل عيسى ) فرارسيد ( باز بندگانى جنگ‌آور را براى شما مسلط مىكنيم ) تا اثر بيچارگى و خوف و اندوه به رخسار شما ظاهر شود و به مسجد بيت المقدس مانند بار اول درآيند و به هرچه رسند نابود كنند و به هركسى تسلط يابند به سختى هلاك گردانند . ( اى رسول ما باز به بنى اسرائيل بشارت ده ) كه اميد است خدا به شما ( اگر توبه كرده ، صالح شويد ) باز مهربان گردد و اگر به ستمگرى و عصيان برگرديد ، ما هم به عقوبت شما بازمىگرديم و جهنم را زندان كافران قرار داده‌ايم . »\r\n- زمان اين وقايع را چنين آورده‌اند : حمله بختنصر و تخريب اول بيت المقدس ، 576 قبل از ميلاد - بازگشت يهوديان با حمايت كوروش و بازسازى بيت المقدس در سال 500 قبل از ميلاد و حمله تيتوس قيصر روم و انهدام مجدد بيت المقدس در سال 70 ميلادى ، كه در اين حمله براى دومين بار قوم يهود متفرق و آواره شدند . ( لغات القرآن - شعرانى ) .\r\n","page_name":" 271 ","page_number":271},
  {"content":"\r\n . \r\n","description":"","footnote":"","page_name":" 272 ","page_number":272},
  {"content":"\r\n\r\n\r\nعزير « * »\r\n\r\nصد سال خواب !\r\nعزير چون وارد باغ خود شد ، ديد درختها سبز و سايه آنها گسترده است و زمان برداشت ميوهء آنها نزديك شده است ، نغمهء بلبلها گوش را مىنوازد و پرندگان به طرب آمده‌اند . عزير ساعتى در اين باغ بياسود و از نسيم جان‌پرور آن بهره‌مند و از تماشاى سبزه و چمن و طراوت ياس و ياسمن غرق در نشاط شد ، آنگاه سبدى از انگور و سبد ديگرى از انجير و مقدارى نان به همراه برداشت ، سوار بر الاغ خود شد و راه منزل خويش را در پيش گرفت .\r\nعزير در بازگشت خود غرق در اسرار آفرينش و عظمت موجودات بود و آن‌چنان در فكر فروشد ، كه راهش را گم كرد . چند لحظه بعد خود را در ميان ويرانه‌اى ديد كه از دهكدهء خرابى حكايت مىكرد ، پراكندگى خانه‌هاى ويران ، سقفها و ديوارهاى فرو ريخته ، وجود استخوانهاى پوسيده و اسكلتهاى متلاشى شده در سكوتى مرگبار منظره وحشتناكى را ايجاد كرده بود .\r\nعزير از الاغ خود پياده شد و سبدهاى ميوه را كنار خود گذاشت و حيوان خود\r\n\r\n\r\n","description":"","footnote":"\r\n( * ) . اقتباس از سوره بقره ؛ آيه : 259 و سوره توبه ؛ آيه : 30 .\r\n","page_name":" 273 ","page_number":273},
  {"content":"\r\n\r\nرا بست و به ديوار خرابه‌اى تكيه داد ، تا خستگى خود را بر طرف سازد و نيروى جسم و فكر خود را بازيابد . سكوت مطلق و نسيم ملايم فكر عزير را آزاد ساخت تا دربارهء مردگان و وضع رستاخيز ايشان بينديشد . عزير با خود فكر مىكرد كه اين بدنهاى متلاشى شده كه طعمه خاك گشته‌اند و ابرهاى فراوان بر آنها باريده و جريان سيل آنها را به هر سو رانده ، چگونه در روز قيامت بار ديگر زنده مىشوند ؟ !\r\nبا ادامه اين تفكر و تأمل ، كم‌كم چشمهاى عزير گرم شد و پلكهايش به آرامى روى هم آمد عضلاتش سست گشت و در خواب عميقى فرورفت ، آن‌چنان كه گويا به مردگان ملحق شده است .\r\nصد سال تمام گذشت ، كودكان پير شدند و عمر پيران پايان يافت ، نسل‌ها تغيير كردند ، قصرها عوض شدند ولى عزير هنوز به صورت جسدى بىروح در خواب بود ، استخوانهاى او پراكنده و اعضايش از هم گسيخته‌اند ، تا اينكه خداوند اراده كرد براى مردمى كه در موضوع قيامت حيران و از درك آن عاجزند و در بيان آن اختلاف دارند ، حقيقت را به نحوى آشكار سازد تا آن را با چشم ببينند و با لمس احساس كنند تا به آن يقين پيدا كنند . خدا استخوانهاى عزير را فراهم و آنها را مرتب ساخت و از روح خود در آن دميد ، ناگهان عزير با بدنى كامل و نيرومند از جاى برخواست بر روى پاى خود ايستاد . عزير با خود انديشيد كه از خوابى سنگين بيدار شده است . سپس به جستجوى الاغ خود پرداخت و به دنبال آب و غذا روان شد .\r\nفرشته‌اى به سوى او آمد گفت : فكر مىكنى چقدر در خواب بوده‌اى ؟\r\nعزير بدون دقت و تفكر در اوضاع گفت : يك روز يا كمتر از آن خوابيده‌ام .\r\nفرشته گفت : تو صد سال است كه مانند اين اجساد در اين زمين بوده‌اى ، بارانهاى نرم و رگبارهاى شديد بر بدنت باريده و بادهاى بسيار بر تو وزيده ، ولى با گذشت اين سالهاى طولانى و حوادث مختلف مىبينى كه خوراكت سالم مانده و آب آشاميدنى تو تغيير نكرده است .\r\nاى عزير ! نگاهى به استخوانهاى پراكندهء الاغ خويش بيانداز ، مىبينى كه اعضايش از هم پاشيده شده و خدا به زودى به تو نشان خواهد داد كه چگونه اين استخوانهاى\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nپراكنده جمع و زنده مىشوند و روح در آن دميده مىشود . اكنون شاهد اين جريان باش تا به روز قيامت يقين پيدا كنى و بر ايمانت به رستاخيز بيفزايى و خدا تو را آيتى از قدرت خود قرار داد تا شك و ترديد به رستاخيز را از ذهن مردم پاك كنى و بر اعتقاد آنها بيفزايى و آنچه را از درك آن عاجز بودند بر ايشان شرح دهى .\r\nعزير دقت كرد ، ديد الاغ وى با تمام شرايط و علائم روى دست و پاى خود ايستاد و آثار زندگى در آن هويدا شد . عزير با مشاهده اين منظره گفت : « من مىدانم كه خدا بر هر چيز قادر است . »\r\n\r\nصد سال فراق !\r\nعزير بر حيوان خود سوار شد و به جستجوى راه منزل خويش پرداخت . در راه متوجه شد كه اوضاع مسير و خانه‌ها تغيير كرده و تصوير گذشته فقط به صورت رؤيايى در ذهن او وجود دارد ، با دقت در مسير و تداعى خاطرات بالاخره به خانه خود رسيد . بر درب خانه پيرزنى را ديد با كمر خميده و اندامى لاغر كه گذشت ايام پوست بدنش را چروكيده و بينايى چشمانش را فروكاسته است . ولى بااين‌حال در برابر مصائب دوران و جريان ماه و سال هنوز رمقى در بدن دارد . اين پيرزن مادر عزير است كه عزير او را در ايام جوانى و بهار زندگى رها كرده و رفته است .\r\nعزير از پيرزن پرسيد : آيا اين خانه منزل عزير است ؟\r\nپيرزن گفت : آرى اين منزل عزير است و بدنبال اين سخن صداى گريه او بلند و اشكش روان شد و گفت : عزير رفت و مردم او را فراموش كرده‌اند و ساليان متمادى است كه غير از تو ، نام عزير را از كسى نشنيده‌ام .\r\nعزير گفت : من عزيرم ، خدا صد سال مرا از اين جهان به وادى مردگان برد و اكنون بار ديگر مرا به صحنهء وجود آورده و زنده نموده است .\r\n\r\nعزير آزمايش شد\r\nپيرزن از گفتهء عزير مضطرب شد و در اولين برخورد ، ادعاى عزير را منكر شده ،\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nسپس گفت : عزير مرد صالح و شايسته‌اى بود و دعاى او همواره مستجاب مىشد . هر چيزى را كه از خدا مىخواست حاجتش برآورده مىشد ، براى هر بيمارى واسطه مىشد ، شفا مىگرفت ، اگر تو عزير هستى از خدا بخواه بدن من سالم و چشم من بينا گردد . عزير دعا كرد و ناگهان مادر او بينايى و سلامت و شادابى خود را بازيافت . مادر دست و پاى او را بوسيد ، سپس نزد بنى اسرائيل رفت و بىدرنگ به فرزندان عزير و نوه‌هاى او كه به سن هشتاد و پنجاه سال رسيده بودند و به همسالان وى كه روزگار استخوانشان را فرسوده و جوانى آنان را گرفته بود ، اطلاع داد و گفت : عزيرى را كه صد سال پيش از دست داده‌ايد ، خدا بار ديگر او را به ما بازگردانده است . وى به همان صورت و سن و سال جوانى نزد ما بازگشته است .\r\nعزير همان مرد نيرومند ، با بدن سالم و قوى نزد بستگان خود حاضر شد ولى اقوام عزير او را نشناختند و منكر وى شدند و ادعاى او را دروغى بزرگ شمردند و در صدد آزمايش او برآمدند ، يكى از فرزندان عزير گفت : پدر من خالى در كتف خود داشت و با اين نشان شناخته مىشد و به اين صفت معروف بود . بنى اسرائيل شانه او را باز كردند ، ديدند خال هنوز باقى است و با همان اوصافى كه به خاطر داشتند و يا شنيده بودند تطبيق مىكند .\r\nبنى اسرائيل تصميم گرفتند كه براى اطمينان قلبى و رفع هرگونه شك و ترديد او را مورد آزمايش ديگرى قرار دهند ، لذا بزرگترشان گفت : ما شنيده‌ايم زمانى كه بختنصر به بيت المقدس حمله كرد و تورات را سوزاند ، فقط افراد انگشت‌شمارى و از آن جمله عزير تورات را از حفظ بودند ، اگر تو عزيرى ، آنچه از تورات محفوظ دارى براى ما بخوان .\r\nعزير تورات را بدون هرگونه تغيير و انحراف و كم و زياد از حفظ خواند ، در اين موقع بود كه بنى اسرائيل ، ادعاى او را تصديق و تكريم كردند و با او پيمان بستند و به وى تبريك گفتند ولى گروهى از بنى اسرائيل كه در نهايت بدبختى بودند با اين وجود ايمان به حق نياوردند ، بلكه به كفر خود افزودند و گفتند : « عزير پسر خداست » .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\n\r\nنبرد حق و باطل « * »\r\n\r\nبهشت زمين\r\nدر ميان بنى اسرائيل دو برادر بودند كه از پشت يك پدر و رحم يك مادر بوجود آمده بودند ، « 1 » ولى مانند دو درختى كه از يك گونه‌اند و در يك زمين رشد كرده‌اند و اختلافهايى باهم دارند ، اين دو برادر هم با يكديگر تفاوت داشتند .\r\nيهودا با ايمان به پروردگار يكتا و با فضايل اخلاقى رشد كرده بود ، عفيف ، كريم و باوقار و حليم بود و از دنيا و نيرنگهاى آن اعراض كرده و از مال و متاع دنيا چشم پوشيده بود ، اما قطروس ، شخصى بود كافر ، منكر خدا ، بخيل و خسيس كه با سنگدلى و در شتخويى خو گرفته بود .\r\nپدر آن دو از ثروت سرشار و نعمت فراوانى برخوردار بود ، آنگاه كه مرگ گريبان پدر را گرفت و طومار زندگى او درهم پيچيده شد ، دو برادر مال و ثروت پدر را تقسيم كردند و هريك در راهى كه با طبع و سرشتشان موافق بود آن را به مصرف رساندند .\r\n\r\n\r\n","description":"","footnote":"\r\n( * ) . اقتباس از سوره كهف آيه 32 و ما بعد آن .\r\n( 1 ) . در آيه 32 از سورهء كهف ، از اين دو نفر به عنوان رجلين ( دو مرد ) ياد شده است كه دليلى بر برادرى آن دو نيست و مؤلف احتمالا نام آنها را نيز از كتب مقدسه يهود يا منابع تاريخى اخذ كرده است .\r\n","page_name":" 277 ","page_number":277},
  {"content":"\r\n\r\nيهودا دل متوجه خدا كرد و عرضه داشت : بارخدايا ! من مال خود را در راه رضايت و اطاعت تو صرف مىكنم ، تا شكر نعمتهاى تو را انجام دهم و به اجر اخروى تو اميدوار باشم .\r\nآنگاه به انفاق مال خود پرداخت و آن را در راه كفالت يتيمان ، اطعام فقرا ، آزادى اسرا و درمان بيماران و ديگر امور خير مصرف كرد تا اينكه ثروت او رو به نقصان گذاشت ، اما روح و وجدان او از رضايت پروردگار و انجام امور خير راضى بود و در اين حال با يك وضع مختصر اما شاد و خشنود به زندگى ادامه مىداد .\r\nاما قطروس با دستيابى به مال موروثى ، تمام سعى خود را در حفظ و حراست آن به كار برد و آنها را در انبارها و مخازن پنهان كرد و قفلهاى گران بر آنها زد ، فقرا و محرومان را نااميد كرد و به ميهمان روى خوش نشان نداد ، چشم و گوش خود را بر ديدن فقير و نالهء محروم بست . او ثروت و جوانى خود را صرف ساختن و پرورش دو باغ بزرگ و مصفا كرد و چنان تاكستانى پديد آورد كه تشعشع نور خورشيد از لابلاى داربستها و شاخه‌هاى انبوه مو ، دل هر بيننده را مىربود و خوشه‌هاى انگور آن همانند گردن‌بندهاى مرواريد در مقابل نور خورشيد مىدرخشيد ، جويها و نهرهاى آب سرد و گوارها ، چمنزارهاى مصفا ، شكوفه‌هاى معطر و آهنگ دلنشين اصطكاك برگها چشم و گوش انسان را نوازش مىداد و خستگى را از تن خارج مىساخت .\r\n\r\nثروت مايه غفلت\r\nخدا به ثروت قطروس افزود ، به مالش فزونى و به محصولش بركت داد ، پسران برومندى به او عطا كرد و بر آسايش زندگى او بيفزود . در اين حال سزاوار بود كه او با وجود آسايش و برخوردارى از نعمت و ثروت سرشار ، شاكر خداى بخشنده باشد و نزد خالق هستى ، سجده شكر بجاى آورد و تصديق حق و ستايش و سپاس او كند ، ولى همانند بسيارى از مردم كه مال و منال و جاه و جلال ، ديدهء بصيرت آنها را كور و ايشان را به طغيان و سركشى وامىدارد و كبر و غرور مانع حق‌شناسى و موجب غفلت آنها مىشود ، تا روزى كه گرفتارى و مصيبت ، حجاب تيره از ديدگان آنها\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nبردارد و جهل ايشان را آشكار سازد و به سزاى كبر و غرور و عصيان و ياغى گريشان برساند . افزايش مواهب الهى نيز بر طغيان و خودسرى قطروس افزود و نعمت و ثروت جز خودسرى و ياغيگرى ثمرى براى او نداشت .\r\nيك روز ، برادر فقير قطروس با لباسهاى كهنه و مندرس خود بر او عبور كرد ، قطروس با بىاعتنايى به او نگريست و او را تحقير كرد و زبان به سرزنش او گشود و گفت : ثروتت كو ؟ اموالت كجاست ؟ سيم و زرت را چه كردى ؟ راستى چقدر فرق و فاصله ميان من و تو پديد آمده است ! وضعيت تو پريشان ، لباسهاى تو كهنه و تنها و بى ياورى ، در عوض من در دوران شوكت و در آغوش عزت بسر مىبرم و مال فراوان و فرزندان كارآمد و نوكران بسيار دارم .\r\nمن در زندگى سعادتمندانه و روزگارى خوش بسر مىبرم ، باغ مرا نگاه كن ، تاكستانى سرسبز ، درختان شاداب و پر از انگور با سايه‌اى سنگين كه در پاى آنها آب گوارا روان است ، آماده برداشت محصول است و بهرهء آن هر سال افزايش مىيابد ، اين نعمتى است ابدى كه گمان نمىكنم نقصان يابد .\r\nاما آن قيامتى كه هميشه از ياد قيامش مىلرزى و آن روزى كه هميشه وقوع آن را هشدار مىدهى و براى من قابل درك و تصور نيست . بر فرض اينكه من تسليم فكر تو و به قيامت معتقد شوم حتما در آن روز نيز خداوند باغى بهتر و برتر از اين به من خواهد داد زيرا خدا در دنيا مرا برگزيده و نعمتهاى خود را به من عطا كرده ، چه مانعى دارد كه در آخرت هم مرا مورد عنايت قرار دهد و شايسته نعمت و رحمت گرداند .\r\n\r\nفقير ثروتمند !\r\nيهودا به برادر خود گفت : به خدا كافر شده‌اى و اعتقاد به قيامت ندارى ، فكر نمىكنى كه پس از مرگ زنده شوى و مورد محاسبه قرار گيرى ، راستى آيا خدايى كه بشر را از خاك خلق كرده ، سپس او را به صورت نطفه در جايگاه امنى قرار داده است و پس از آن ، نطفه را علقه و علقه را مضغه نموده و از آن استخوان بوجود آورده و استخوانها را با گوشت پوشانده است ، سپس آن را به صورت انسان و موجودى\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nصاحب اسرار عجيب درآورده است ، آيا چنين خدايى عاجز است كه وى را از قبر خارج و استخوانهايش را فراهم و بار ديگر او را زنده نمايد ؟\r\nنه چنين نيست و به يقين اين كار براى او بسيار آسانتر از خلقت اول است ، ولى قلب تو از نور معرفت محروم و عقل تو از درك حقيقت و گوشهايت از سمع كلام حق عاجز است ، براستى كه تو از راه راست منحرف گشته‌اى . بعلاوه تو مرا به فقر سرزنش مىكنى و خود به مال و ثروتت فخر مىكنى ، درصورتىكه من فقير از تو بى نيازتر و غنىترم ، زيرا به نظر من ، بىنيازى به مال و ثروت نيست بلكه استغناى واقعى ، بىنيازى روح و سركوبى حرص و طمع است ، اين مال و اموال و جواهراتى كه تو به آن فخر و مباهات مىكنى ، در نظر من جز سنگهاى الوان و درخشان نيست و آن باغ و بوستانى كه تو را به خودخواهى واداشته است فراتر از گياهان خودروى كوه و دشت كه روزى مىرويند و سپس پژمرده و خشك مىشوند و باد آنها را به هر سو مىپراكند ، نيست و اين افراد و يارانى كه توبه آنها پشت‌گرمى ، فقط افرادى پست و دون‌مايه هستند كه تو را به خودسرى و ياغيگرى وامىدارند . اما براى من ، يارى خدا كافى است و من از او حمايت و استعانت مىطلبم .\r\nبهترين نعمتهاى زندگى اين است كه رزقى به قدر كفاف و بدنى سالم و امنيتى در دل و جان داشته باشيم ، اگر من يك روز گرسنه باشم و خدا را بخوانم و يك روز سير باشم و شكر و ستايش خدا را بنمايم براى من بهتر از اين مال و ثروت است كه انسان را به خودخواهى و ياغيگرى بكشاند ، چنان كه تو را به خودسرى و سركشى واداشته است .\r\nمن اميدوارم بخاطر صبر و شكيبايى در مقابل حوادث روزگار و انفاق و بخشش در راه خدا ، مورد لطف و رحمت خدا قرار گيرم و او در سراى جاودان باغى بهتر از باغ تو و نعمتى بادوام‌تر از ثروت تو به من عطا كند .\r\nاين دو تاكستانى كه به آن مغرورى از خطر بادهاى تند و صاعقه‌هاى آسمانى در امان نيست و هر لحظه امكان دارد درختان آن پژمرده و خشك شوند و نقش بر زمين گردند و اين آب گوارا كه در زير درختان در جريان است و موجب طراوت و شادابى\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nبوستان است چنان فروخشكد كه با هيچ تدبيرى برگشت آن امكان‌پذير نباشد و جستجوى آب در آن گرانتر از يافتن تخم سيمرغ باشد .\r\n\r\nآه حسرت و اشك ندامت !\r\nيهودا پند و اندرز خود را به پايان رسانيد و برادر خود را تنها گذاشت ، تا سرگرم باغ و بوستان و دلشاد شكوفه‌ها و صفاى آن باشد .\r\nيك روز صبح قطروس طبق عادت هميشگى به تاكستانهاى خود رفت تا از نسيم جانبخش ، هواى لطيف و سايه درختان مو استفاده كند ، ولى بعد از چند لحظه متوجه شد كه تاكستانش به صورت تلى از خاك و خاشاك درآمده و درختان آن خشكيده ، داربستها شكسته و چوبها بر زمين فروريخته است . غم و اندوه وجود قطروس را فرا گرفت و غصه گلويش را فشرد ، بدنش به حدى به لرزه افتاد كه نمىتوانست روى پا بايستد ، سستى او را احاطه كرد و بعد از دورانى سركشى و غرور از سر تضرع و زارى به زانو درآمد و از گذشته خود احساس پشيمانى و ندامت كرد و با حسرت و اندوه گفت : « اى كاش من هيچ چيز و هيچكس را براى پروردگار خود شريك قرار نداده بودم . » « 1 »\r\n\r\n\r\n","description":"","footnote":"\r\n( 1 ) . سوره كهف ؛ آيه : 42  « . . . يا لَيْتَنِي لَمْ أُشْرِكْ بِرَبِّي أَحَداً » . \r\n","page_name":" 281 ","page_number":281},
  {"content":"\r\n . \r\n","description":"","footnote":"","page_name":" 282 ","page_number":282},
  {"content":"\r\n\r\n\r\nباغداران « * »\r\n\r\nبهره‌بردارى همگانى « 1 »\r\nبا طلوع خورشيد و وزش جانفزاى نسيم صبحگاهى ، پيرمرد باغبان با كمرى خميده و گامهايى آهسته و نفسى كه گذر ايام آن را به شماره انداخته بود به سمت بوستان خود حركت كرد و هنوز پيشانى خورشيد كاملا آشكار نشده بود كه پيرمرد در ضروان از مملكت يمن و نزديكى صنعاء با عصا در باغ خود را كوبيد و وارد آن شد .\r\nميوه‌هاى باغ پيرمرد رسيده بود ، بوى گل و گياه به مشام مىرسيد ، اطراف باغ با درختهاى بلند محصور و بوته‌هاى رنگارنگ آن را زينت داده است ، آب گوارا و شيرين در جويهاى باغ روان است و نسيم ملايمى در زير درختان مىوزد و طراوتى دلپذير به باغ مىبخشد و در جاىجاى باغ شادابى و طراوت بهار احساس مىشود و چشم هر بيننده‌اى را مىنوازد .\r\nباغ پيرمرد سراسر پوشيده از درختان ميوه ، نخل و سبزيجات مختلف و محل مناسبى جهت استراحت مسافران و آسايش مردم است و مجالس بحث و گفتگو و پذيرايى و شب‌نشينى اهالى در آن برگزار مىشود و در آن بر همه مردم باز است .\r\n\r\n\r\n","description":"","footnote":"\r\n( * ) . اقتباس از سوره قلم ؛ آيات : 17 تا 33 .\r\n( 1 ) . به گفتهء ابن كثير ، اين داستان نيز مربوط به قوم بنى اسرائيل است .\r\n","page_name":" 283 ","page_number":283},
  {"content":"\r\n\r\nپيرمرد پس از گردشى در اطراف باغ و در زير خيمه‌ها ، بساط خود را گسترد و دمى بياسود و از عطر شكوفه‌ها ، نواى بلبلها و نغمه پرندگان لذت برد و چشمش با ديدن محصول رسيده درختان باغ روشن گشت .\r\nسپس به سوى عبادتگاه خويش رفت و براى شكر نعمتهاى خدا به سجده افتاد و از وى خواست تا او را از ياغيگرى و طغيان ناشى از ثروت دور سازد و از فتنهء دنيا و وسوسه شيطان محفوظ دارد .\r\nساليان دراز برنامهء روزانه پيرمرد چنين بود ، تا چند صباحى مىگذشت و محصول باغ آماده برداشت مىشد ، در اين هنگام خريداران ميوه را جهت چيدن ميوه‌ها فرا مىخواند و آنها نيز وسايل چيدن و حمل ميوه‌ها را فراهم مىساختند و در اين حال سهم فقرا و محرومان را نيز محفوظ نگه مىداشت ، آنها هر ساله بهنگام برداشت محصول ، دسته‌دسته به باغ مىآمدند و زنبيلها و سبدهاى خود را از ميوه پر مىكردند و در نهايت هرآنچه از محصول كه بر درختان باقى مىماند نيز از آن فقرا و محرومان بود و آنها با خوشه‌چينى رزق و روزى حلال خود را از باغ برداشت مىكردند و اين برنامه هر سال تكرار مىشد و موجب رضايت پيرمرد و تمام افراد بود .\r\n\r\nامساك فرزندان\r\nپسران پيرمرد از بذل و بخشش پدر راضى نبودند و نمىتوانستند تحمل كنند كه استفاده از باغ و محصول آن براى فقرا و درماندگان به رايگان صورت مىگيرد و سهم پسران با مسكينان و يتيمان تفاوتى ندارد ، بلكه گاهى سهم آنها از ديگران كمتر است .\r\nيكى از فرزندان به پدر گفت : پدرجان اين‌طور كه شما به انفاق و بذل و بخشش اموال خود مىپردازى ، حقوق ما را زير پا مىگذارى و رزق ما را محدود مىسازى .\r\nفرزند ديگر گفت : پدرجان اگر به همين روش ادامه دهى ، به زودى از اموال خود چيزى باقى نمىگذارى ، تمامى حيوانات شيرده و كل محصول باغ را تباه مىكنى و ما پس از تو به فقر و فلاكت مىافتيم و بايد دست نياز بسوى ديگران دراز كنيم .\r\nچون فرزند سوم خواست سخن بگويد ، پيرمرد با اشاره به او گفت : ساكت باش و\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nسپس نگاهى به آنها كرد و گفت : من فكر و تصور همه شما را خطا مىدانم . آيا مال دنيا آن‌قدر باارزش و بادوام است كه شما آن را به خود اختصاص دهيد و ديگران را از آن محروم سازيد . اين باغ بوستان نه از آن منست و نه به شما تعلق دارد و در حقيقت ملكى از املاك خداست كه تنها قدرت تسلط و نفوذ بر آن به من عطا شده است و خداوند در اين راه مرا امين دانسته و شايسته است كه به شكرانه اين نعمت ، آن را به بهترين وجه حفظ كنم و به مصرف مردم برسانم . به اين جهت فقرا و مستمندان بايد حق خود را از اين باغ بردارند . در راه ماندگان و بيماران بايد از اين خوان نعمت بهره گيرند و حتى پرندگان و حيوانات نيز بايد سهم خود را بردارند . پس از اينكه اين عده حق خويش را بردند ، ما بقى در اختيار من و شما و قابل تصرف است .\r\nاين است روشى كه من تاكنون اجرا كرده‌ام و فقرا را به آن عادت داده‌ام و بدين وسيله حكم خدا را نيز در مورد اين باغ اجرا كرده‌ام و تاكنون از اين عمل ضررى نديده‌ام ، بلكه هر سال انفاق موجب بركت محصول ما شده است . من اين راه را از جوانى پيموده‌ام و در زمان كهولت و شكستگى نيز به آن پاىبندم و هرگز امكان ندارد در اين سن و در واپسين سالهاى زندگى ، دست از اين عمل خير و خداپسندانه بردارم .\r\nاگر با روش و نظر من مخالفيد و آن را درست نمىدانيد ، كمى صبر كنيد ، شما مىبينيد كه موهاى من سفيد و جسم من ضعيف و كمرم خميده و چهره‌ام پژمرده است ، بيماريهاى گوناگون گريبانگير من شده‌اند و چند صباحى ديگر جان به جان آفرين تسليم مىنمايم و به سوى او بازمىگردم و تمام اين ثروت و املاك در اختيار شما قرار مىگيرد و شما در اداره آن دو راه در پيش داريد : اگر انفاق كنيد خدا وعده داده است كه به انفاق‌كنندگان پاداش دهد و اگر بخل كرديد ، همان گونه كه خدا هشدار داده است ، اموال شما تباه و فاسد مىگردد و اراده و خواست خدا به انجام مىرسد .\r\nچند صباحى نگذشت كه پيرمرد در بستر بيمارى افتاد و پس از چندى دار فانى را وداع و به ديار ابديت شتافت . ايام بسرعت سپرى شد و زمان برداشت محصول باغ فرارسيد . فقرا و نيازمندان طبق عادت سنوات قبل به انتظار دريافت سهم محصول خود به سمت باغ حركت كردند .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nدر اين ميان فرزندان پيرمرد كه اكنون صاحب و وارث باغ و اموال پيرمرد هستند .\r\nجلسه‌اى تشكيل دادند و در مورد نحوهء برداشت محصول باغ به تبادل نظر پرداختند .\r\nيكى از فرزندان پيرمرد گفت : از اين پس در اين باغ حقى براى فقير و مستمند نيست ، ديگر سايبانها خوابگاه محتاجان و محل استراحت رهگذران نخواهد بود . ما هريك ، حق خود را هروقت كه خواستيم برمىداريم و اگر مايل بوديم از آن انفاق مىكنيم و با اين روش ، ثروت ما افزايش مىيابد و ارزش اجتماعى ما بالا مىرود . يكى از برادران كه روش معتدل‌ترى داشت و از جهت طبيعت و اخلاق به پدر خويش نزديك و به امور خير و كردار نيك علاقمند بود گفت : شما دست به كارى زده‌ايد كه در ظاهر به سود شماست ولى در درون آن شر و ضررى بزرگتر نهفته است و اين عمل باغ شما را از ريشه نابود مىسازد . اگر شما بينوايان را از سهم خود محروم ساختيد و مستمندان را ناديده گرفتيد ، از شر و عقوبت عمل خود در امان نيستيد . در اين صورت ممكن است در آنها شورش و انقلاب ايجاد شود . شما سهم بيچارگان را بپردازيد و در خشنودى آنان راه پدر را ادامه دهيد و مطمئن باشيد آنچه باقى مىماند مورد رحمت و بركت الهى قرار مىگيرد .\r\nبرادران وى به اتفاق با او مخالفت كردند و گفتند : در مورد آنچه مالك نيستى پيشنهاد مده ! دست از پند و اندرز خود بردار كه براى نصايح تو ، گوش شنوايى وجود ندارد .\r\nبرادر مهربان گفت : اگر نمىخواهيد به حرف من گوش دهيد و به پند و اندرز من اهميت نمىدهيد به نماز بايستيد كه نماز انسان را از كارهاى بد و ناپسند باز مىدارد و انسان را به راه راست هدايت مىكند و قلب شما را با رأفت و عطوفت آشنا مىسازد ، اما برادران به پيشنهاد وى اهميتى ندادند و آن را ناديده گرفتند !\r\n\r\nكيفر بخل و امساك\r\nپس از مشورت و تبادل نظر فرزندان پيرمرد تصميم گرفتند كه فردا اول صبح عازم باغ شوند و ميوه‌ها را جمع‌آورى و بين يكديگر تقسيم كنند . خدا دربارهء آنان\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nمىگويد : « سوگند ياد كردند كه بامدادان ميوه‌ها را بچينند و هيچ استثنا نكردند . » « 1 » خدا از قصد سوء و عيب روح آنها آگاه و بر پيمان آنان در تضييع حق فقرا و درماندگان عالم بود ، لذا شبانگاه چنان بلايى به سوى باغ فرستاد كه درختها را چون خاكسترى سياه كرد و ميوه‌ها را بر روى زمين فاسد و تباه ساخت و باغ و بستان به يكباره نابود گشت .\r\nدر سحرگاه فردا ، فرزندان پيرمرد چون به باغ رسيدند با تعجب و حيرت از يكديگر پرسيدند : آيا بوستان ما همين است ؟ ما كه ديروز باغ خود را با درختان پر برگ ، آبهاى جارى ، شكوفه‌هاى معطر و ميوه‌هاى رسيده رها كرديم و به منزل رفتيم ، گمان نمىكنيم كه اين باغ از ما باشد ، گويا بىخوابى تمركز حواس ما را ربوده و ما راه را گم كرده‌ايم .\r\nبرادر مهربان گفت : شما راه را گم نكرده‌ايد همين باغ شما است . قبل از اينكه بينوايان را محروم سازيد ، خود محروم گشتيد و بدترين كيفر بخل و امساك خود را ديديد . مگر من به شما نگفتم خدا را ستايش و فرمان او را اطاعت كنيد . برادران وى گفتند : « پروردگار ما ( از ظلم ) منزه است و ما خود در حق خويش ستم كرديم ، سپس به سرزنش يكديگر پرداختند و گفتند : واى بر ما كه ما ياغى و سركش بوده‌ايم ( اينك به درگاه خود توبه كرده ) شايد پروردگارمان بهتر از اين باغ به ما عطا كند ، ما به خداى خود مشتاقيم . » « 2 »\r\nاما فرمان خدا صادر شده و تنها تأسف براى ايشان باقى مانده بود و بايد كيفر بخل و نافرمانى خود را بچشند « اين‌گونه است عذاب ( دنيا ) و البته عذاب آخرت بسيار شديدتر است . » « 3 »\r\n\r\n\r\n","description":"","footnote":"\r\n( 1 ) . سوره قلم ؛ آيات : 17 و 18 .\r\n( 2 ) . سورهء قلم ؛ آيات : 29 تا 32 .\r\n( 3 ) . سوره قلم ؛ آيه : 33  « كَذلِكَ الْعَذابُ وَ لَعَذابُ الْآخِرَةِ أَكْبَرُ . . . » \r\n","page_name":" 287 ","page_number":287},
  {"content":"\r\n . \r\n","description":"","footnote":"","page_name":" 288 ","page_number":288},
  {"content":"\r\n\r\n\r\nحضرت ايوب عليه السّلام « * »\r\n\r\nثروت و منزلت ايوب\r\nبين فرشتگان ، در مورد خلق و عبادت و معصيت بحث و گفتگو در جريان بود .\r\nيكى از فرشتگان گفت : امروز در روى زمين بهتر از ايوب يافت نمىشود ، او مؤمنى شب‌زنده‌دار و ساجدى عابد است . خدا رزق و روزى او را گسترده و عمر او را طولانى كرده است . او در اموال خود ، سهمى براى سائل و محروم معلوم كرده است و روزگارش به عبادت و سپاس نعمتهاى بيكران خدا مىگذرد . پرستش و عبادت مخلصانهء او براى ثروتمندان و توانگران روى زمين حجت است . سپس فرشتگان ديگر نيز گفتار او را تأييد و ادعاى او را تصديق نمودند .\r\nابليس چون گفتگوى فرشتگان را شنيد سخت بر او گران آمد و متأثر و نگران شد چون تمام سعى او در گمراهى صالحان وسوسهء مؤمنان است و ايوب سخت به عبادت و بندگى خدا مشغول است ، لذا به سوى ايوب شتافت تا او را اغواء و گمراه سازد .\r\nابليس ديد دامنه ثروت و بساط نعمت ايوب بسيار گسترده است ولى غنا و ثروت و وفور نعمت او را به كفران نكشانده است و او هميشه به ذكر و سپاس پروردگار\r\n\r\n\r\n","description":"","footnote":"\r\n( * ) . اقتباس از سوره ص ، آيات : 41 تا 44 سوره انبياء ، آيات : 83 تا 84 - سوره انعام ، آيه : 84 .\r\n","page_name":" 289 ","page_number":289},
  {"content":"\r\n\r\nخويش مشغول است ، از نيكى و انفاق به زيردستان و خدمتگزاران دريغ ندارد ، گرسنگان را سير مىكند ، برهنگان را لباس مىپوشاند ، اسيران را آزاد و با چهره‌اى گشاده از حاجتمندان استقبال مىكند . بعلاوه به نشر علم و معرفت در بين مردم همت مىگمارد و آنان را از بند جهل رها مىسازد و ستمكاران را از عمل خود بازمىدارد .\r\nابليس تصميم گرفت خود را به ايوب نزديك كند و او را دچار وسوسه نمايد و دنيا و زيباييهاى آن را براى او جلوه دهد و از عبادت و امور خير بازش دارد ، ولى به زودى دريافت كه اگرچه ايوب در ناز و نعمت غوطه‌ور است اما غنا و ثروت او را به عياشى وانداشته و او دائما زبان به شكر و سپاس خداوند مىگشايد و نسبت به همه مردم مخصوصا سائلين و محرومان مهربان است و از ايشان با روى گشاده استقبال مىكند .\r\nسخنان بيهوده در گوش و هوى و هوس در قلب ايوب راهى ندارد و او از بندگان مخلص خداست كه تسلط شيطان را نمىپذيرد .\r\nابليس از آنچه ديده بود ناراحت و مأيوس شد و ناچار به سوى خدا بازگشت و گفت : بارخدايا ! ايوب همان بنده‌ات كه تو را عبادت و پرستش مىنمايد و قلبش به ذكر تو مىطپد و زبانش به تسبيح تو باز است ، از روى اخلاص و تمايل قلبى ، اين كارها را انجام نمىدهد ، بلكه ترا فقط به خاطر مال و ثروت فراوان و فرزندان زيادى كه به او عنايت كرده‌اى ، پرستش و عبادت مىكند و به اين اميد و آرزو است كه مال و مقام او را حفظ كنى و آنها را بركت بخشى و در حقيقت عبادتش بهاى نعمتهايى است كه به او عطا كرده‌اى .\r\nآيا هزاران گوسفند و شتر و صدها اسب و گاو و كشتزارهاى خرم و باصفا و زمينهاى پهناور و پسران و دختران زياد شكر و سپاس تو را نمىطلبد و آيا بيم زوال و تباهى اين همه ثروت و نعمت نيست كه او را به عبادت و بندگى تو ناچار مىسازد .\r\nپس عبادت ايوب از روى خلوص نيست و ناشى از بيم و اميد و حرص و طمع است .\r\nاين ثروت سرشارى كه در اختيار دارد از او بگير و او را از اين نعمت بيكران محروم ساز ، آنگاه مىبينى كه زبان او از ذكر تو خاموش و قلب وى از فرمانت گريزان مىگردد .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n\r\nزوال ثروت و آزمايش ايوب عليه السّلام\r\nخداى تعالى فرمود : ايوب بندهء مؤمنى است كه ايمان او از روى خلوص نيت است و عبادت او تنها به جهت اداى حق و ذكر او به دليل درك استحقاق من است . و از اين جهت ، ذكر و عبادت او از مطامع دنيوى و اغراض نفسانى پاك و مبرا است .\r\nولى براى اينكه خلوص ايمان و درجه صبر و يقين او آشكار گردد ، مال و ثروت او را در اختيار تو مىگذارم ، نيروهاى خود را جمع و آنان را بسيج كن و آن‌طور كه مىخواهى مال و ثروت ايوب را دگرگون ساز ، سپس ببين به كجا منتهى مىشويد و چه نتيجه‌اى مىگيرى .\r\nابليس به فساد خود روى آورد و دوستان و پيروان خود را فرامىخواند و به آنان ابلاغ كرد كه خدا در ثروت ايوب بما رخصت داده ، پس هريك به سهم خود براى نابودى مال و مكنت او بكوشيد تا ايوب را از ثروتش جدا سازيد .\r\nياران و همراهان شيطان به كار خود مشغول شدند تا تمامى مال و حشم و باغ و كشتزار او را نابود ساختند و او را تنها و تهيدست رها ساختند ، سپس ابليس به صورت پيرمردى حكيم و مجرب ظاهر شد و به ايوب گفت : آتش ، تمام ثروت تو را خاكستر كرده ، زراعت و دامهايت بر فنا و مال و ثروتت بر باد رفته است .\r\nمردم در مقابل اين حادثه غير منتظره ، سرگردان و مبهوتند ، يكى با سرزنش مىگويد : ايوب در عبادت مغرور و در زكات و نماز رياكار بوده است . ديگرى گفت :\r\nاگر خدا مىتوانست سبب دفع شر و جلب خير و سعادت شود ، ايوب براى اين كار شايسته و سزاوار بود و فرد سومى گفت : خدا نسبت به ايوب چنين روا داشت تا دشمنان او را خرسند و دوستانش را متأثر و ناراحت كند .\r\nابليس تصور مىكرد كه اين خبر وحشتناك و فاجعه بزرگ ، ايمان ايوب را متزلزل و قلبش را تيره مىكند ولى ايمان ايوب محكمتر و تصديق وى استوارتر شد و چون از تقوى و علمى سرشار برخوردار بود اين حوادث در او تأثير سوء باقى نمىگذاشت .\r\nايوب در مقابل خبر ابليس گفت : همه اموال من ، عاريه‌اى بود كه خدا بازگرفت ، وديعه‌اى بود كه آن را مسترد داشت . ما از نعمتهاى بيكران خدا مدتها بهره‌مند بوديم ،\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nستايش خداى را كه سالها امانتش را در اختيار من گذاشت و امروز اقتضاى حكمتش بود كه آن را باز ستاند ، سپاس خداى را آن زمان كه لطف كرد و اكنون كه بازگرفت .\r\nحمد خداى را در خشنودى و غضب او ، ستايش خداى را در نفع و ضرر او . خدا مالك همه چيز و صاحب قدرت است ، به هركس كه بخواهد نيرو مىدهد و از هر كس كه بخواهد آن را مىگيرد ، به هركس كه اراده كند عزت و به هركس كه بخواهد ذلت مىدهد . سپس ايوب براى سجده در برابر عظمت پروردگار بر زمين افتاد و ابليس زيانكار را متحير و متعجب رها كرد ، تا بنگرد و خلوص ايمان او را ببيند !\r\n\r\nايوب عليه السّلام و مرگ فرزندان\r\nابليس چون به هدف خود نرسيد ناچار به سوى خدا بازگشت و تصميم گرفت حيلهء جديدى در اجراى نقشهء شوم خود و به منظور گمراهى ايوب طرح نمايد . وى گفت : پروردگارا ! اگرچه ايوب در مقابل نعمتهاى تو ستايش و در مصيبت زوال نعمت فقط صبر مىكند ولى اين صبر و شكر فقط به خاطر دلگرمى و اتكا به فرزندانش است ، او اميد دارد به وسيلهء فرزندان خود قدرت و شوكت از دست رفته را بازيابد و تجديد قوا نمايد و اموال بربادرفته و ملك و املاك فنا شده را بازگرداند ، لذا اگر مرا بر فرزندانش تسلط مىبخشيدى و من توانستم نقشهء خود را درباره ايشان اجرا كنم يقين دارم كه ايوب كفر و انكار خواهد ورزيد و جهل و عناد خود را آشكار مىسازد ، زيرا حادثه‌اى سخت‌تر از مصيبت مرگ اولاد نيست و اين اتفاق ناگوار روح انسان را به سختى متأثر و دگرگون مىكند .\r\nخدا به ابليس پاسخ داد : تو را بر جان فرزندان ايوب نيز مسلط مىسازم ولى به زودى مىبينى كه ذره‌اى از ايمان و قطره‌اى از درياى صبر و اراده او كم نمىشود .\r\nابليس بازگشت و ياران و همراهان خود را فراخواند و همگى به كاخ فرزندان ايوب رهسپار شدند . فرزندان ايوب در نعمت و رفاه زندگى سعادتمندانه‌اى داشتند كه ناگهان كاخشان لرزيد و از ريشه برآمد و ديوارها و سقف آن فروريخت و تمام فرزندان ايوب در زير آوار جان باختند .\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nآنگاه كه ابليس به مقصود خود رسيد به صورت مردى در نظر ايوب مجسم شد و خبر مرگ اولادش را برايش برد و گفت : اگر امروز فرزندان خود را ديده بودى كه در خون مىغلطند و با استخوانهاى شكسته و بدنى مجروح جان مىدهند ، مىدانستى كه خدا پاداش عبادت تو را نداده و حق رعايت تو را منظور نكرده است .\r\nسيل اشك از ديدگان ايوب جارى شد ، ولى گفت : خدا عنايت كرد و هم‌اكنون آن را بازپس گرفت . ستايش خداى را زمانى كه داد و به هنگامى كه گرفت . حمد خداى را در خشم و خشنودى و سپاس او را در نفع و ضرر . سپس به روى زمين به سجده افتاد و ابليس را در آتش خشم و غضب تنها گذاشت .\r\n\r\nايوب عليه السّلام و رنج و بيمارى\r\nبار ديگر ابليس عرضه داشت : بارخدايا ! اگرچه مال و ثروت ايوب برفنا و اولادش هلاك شدند ولى خود او از نعمت سلامت و عافيت برخوردار است و تو را عبادت مىكند به اين اميد كه مال و اولادش را به او بازگردانى ، ولى اگر جسم ايوب رنجور و بيمار شود ، در دو رنج او را از اطاعت و بندگى بازخواهد داشت . در صورتى كه مرا بر سلامت ايوب مسلط گردانى ، يقين دارم كه دست از عبادت تو برمىدارد و لباس اطاعت از تن خارج مىكند و به هنگام گرفتارى ذكر تو را فراموش كند .\r\nخداى تعالى مصمم است ، كمال بندگى و صبر و شكيبايى ايوب را آن‌چنان به مردم جهان عرضه دارد كه داستانش پند مصيبت‌زدگان و تسليت محنت‌ديدگان و دل خوشى بيماران و مجروحان باشد و ايوب معلم اول صبر و شكر و نمونه كامل ايمان در جهان باشد تا در دنيا سربلند و در آخرت مقامش ارجمند باشد ، لذا به ابليس گفت :\r\nكالبد ايوب را نيز در اختيار تو گذاشتم ولى آگاه باش كه نمىتوانى به روح و زبان و عقل و قلب او راه يا بى ، زيرا آنجا مخزن ايمان و مظهر دين و عرفان است .\r\nابليس براى اجراى حيله خود به سوى ايوب شتافت و با دم آلوده خود در بدن ايوب دميد و ايوب ناگهان به صورت بيمارى رنجور و زمينگير درآمد ولى به ايمان او افزوده و بر صبر و شكرش اضافه گرديد و فشار درد و رنج نه تنها او را از اطاعت باز نداشت كه بر شكر و تصديق و ايمان و يقين او افزود .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\n\r\nهمسر وفادار ايوب عليه السّلام\r\nروزها و سالها گذشت و ايوب همچنان در بستر درد و رنج بسر مىبرد تا اندامش ضعيف شد و عضلاتش تحليل رفت ، صورتش لاغر و رنگش به زردى گراييد و چون مدت بيماريش به درازا انجاميد ، دوستان و يارانش او را رها كردند و از گرد او متفرق شدند و تنها همسر مهربان و وفادار ايوب بود كه تا آخرين نفس از وى مراقبت كرد و چراغ زندگيش را همچنان روشن نگاه داشت و با قلبى رئوف و آغوشى گشاده از وى پرستارى و همواره اميد را در وى تقويت مىكرد و در حمد و سپاس الهى ، همسر خود را همراهى مىكرد و با وجود تمامى حوادث و بلاياى روزگار ايمان و تقواى خود را حفظ كرده بود و شاكر و سپاسگزار خداوند بود .\r\nاما ابليس كه در كار ايوب به سختى افتاده بود ، از ايمان و يقين ايوب در تحير و از شكست و ناكامى خود در غم و اندوه فرورفته بود بار ديگر ياران و اعوان خود را فرا خواند و از نااميدى در فريب ايوب و شدت ايمان و صبر او به ياران خود شكايت كرد و گفت : مال و اولاد او را نابود كردم اما بر ايمان و شكر او افزوده شد . سلامت را از او گرفتم ، زبانش از ذكر خدا باز نايستاد و قلبش از ايمان به او متزلزل نگرديد .\r\nياران شيطان به او گفتند : تو استاد مايى ، آن‌همه حيله و نيرنگ و دقتى كه در وسوسه و مهارتى كه در اغفال و گمراهى داشتى چه شد ؟ ! آيا همه اين ترفندها را در ايوب ختم كردى و به نتيجه‌اى نرسيدى ؟ !\r\nيكى از ياران شيطان گفت : تو آدم ابو البشر را كه از بهشت راندى ، از چه راهى بر او دست يافتى ؟\r\nشيطان گفت : از طريق همسرش حوا بر او مسلط شدم .\r\nگفت : در مورد ايوب هم از طريق همسرش اقدام كن تا بر او پيروز شوى ! شيطان با اميدوارى و خوشحالى گفت : انصافا كه راه درستى را پيشنهاد كرديد ، سپس بسوى همسر ايوب شتافت و به صورت مردى درآمد و به او گفت : شوهرت كجا است ؟\r\nهمسر ايوب گفت : اين همسر من است كه ضعيف و ناتوان گشته و در بستر مرگ افتاده است و از تب به خود مىپيچد و ناله مىكند ، نه مرده است كه به عزايش بنشينم و نه زنده است كه اميدى به آيندهء او داشته باشد .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n\r\nايوب عليه السّلام همسر خود را طرد كرد\r\nشيطان چون سخن همسر ايوب را شنيد به گمراهى او اميدوار شد ، سپس اوصاف جوانى ، شادابى ، سلامت و صحت ايوب را بيان داشت ، نعمت سرشار او را يادآور شد و به تذكر مصيبتهاى حال او پرداخت و آتش غمهاى نهفته را شعله‌ور كرد و او را ناراحت و مأيوس ساخت .\r\nهمسر ايوب پيش شوهر خود رفت و گفت : تا چه زمانى خدايت تو را در عذاب نگه مىدارد ؟ ثروتت كجا رفت ؟ ! فرزندان ، دوستان و يارانت كجايند ؟ جوانى و عزت و جلال تو كجا رفت ؟ !\r\nايوب گفت : براستى كه شيطان تو را فريب داده است . آيا بر عزت از دست رفته من گريه مىكنى و براى فرزندان جان سپرده مىنالى ؟ !\r\nگفت : چرا از خدا نمىخواهى كه اندوه تو را بر طرف سازد و بلاى تو را برگرداند ؟ !\r\nايوب از همسرش پرسيد : چند سال در نعمت و شوكت زندگى كرده‌اى ؟ !\r\nگفت : هشتاد سال .\r\nسپس گفت : چند سال است كه در سختى و محنت بسر مىبرى ؟ !\r\nگفت : هفت سال .\r\nايوب گفت : من شرم مىكنم از خداى خود بخواهم بلاى مرا مرتفع سازد ، زيرا هنوز مدت عذاب و بلا با دوران سلامت و نعمت من برابر نشده است . من فكر مىكنم كه ايمانت رو به ضعف نهاده و دلت از تحمل قضا و قدر الهى به تنگ آمده است . اگر از بستر بيمارى برخاستم و نيروى پيشين خود را بدست آوردم ، با صد تازيانه تو را كيفر مىدهم .\r\nاز امروز بر من حرام است كه از دست تو آب و غذا بگيرم و يا تو را به كارى وادارم و يا به سختى بيندازم ، هم‌اينك از من دور شو تا خواست و مشيت خدا به انجام برسد .\r\n\r\nتضرع ايوب عليه السّلام به درگاه خداوند\r\nآنگاه كه ايوب خود را يكه و تنها ديد ، احساس كرد كه دردهاى او تشديد و امراض او افزايش يافته است ، لذا به درگاه خدا شتافت ، ولى نه از روى خشم و غضب ، بلكه از\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nروى ناله و تضرع خدا را فراخواند و گفت : بارخدايا ! رنج و مصيبت مرا فراگرفته و تو ارحم الراحمينى ، و همچنين با شكايت از شيطان رجيم از خداى تعالى دفع شر او را خواستار شد . و اين زمانى بود كه ايوب آزمايش خود را با نتيجهء عالى پس داده بود و در مقابل وسوسه شيطان صبر و تحمل شايسته از خود نشان داده بود و غمى را متحمل شده بود كه كوهها از تحمل آن عاجزند . لذا خدا دعاى ايوب را به اجابت رساند و به خواست او پاسخ مثبت داد و به او وحى كرد كه پاى خود را به زمين بزن ، چشمهء آبى گوارا آشكار مىگردد ، از آن آب بياشام و با آن غسل كن ، سلامتى ، شادابى و جوانى تو بازمىگردد ، و چنين شد كه زخمها و دملهاى او بهبود يافت و كالبدش صحيح و تندرست شد و بيمارى از تن رنجور او رخت بربست و سلامت و عافيت كامل به او بازگشت .\r\nاگرچه ايوب دستور داد ، همسرش او را رها كند و برود ولى همسر او از تهديد و غضب ايوب نرنجيد و سايه مهر و شفقت خود را از سر او برنداشت تصميم به ادامه پرستارى و مراقبت او گرفت و چون براى اصلاح امور ايوب بازگشت ، با ناباورى او را جوانى شاداب ، تندرست و پرنشاط يافت ، به حدى كه ابتدا او را نشناخت ولى لحظاتى نگذشته بود كه دست در آغوش ايوب برد و به پاس نعمت سلامتى و بهبودى كه خدا به او بازگردانده بود به ستايش و حمد پروردگار پرداخت ، اما ايوب در ايمان و يقين وفادارتر بود .\r\nسپس خدا براى آزادى ايوب از وعدهء تأديب همسر و به خاطر ترحم به آن بانوى وفادار به او وحى كرد : بسته‌اى صد دانه‌اى از سوفار جارو بردار و يك‌مرتبه آن را با ملايمت به همسر خود بزن تا به عهد خود وفا و در مورد اين زن بىريا و مؤمن كه تو را در شدائد و سختيها پرستارى كرده است ، شفقت كرده باشى . « 1 » سپس خدا پاداش صبر ايوب را داد ، ثروت او بار ديگر بازگشت و فرزندان فراوانى بيش از اولاد اولش به او عنايت كرد ، زيرا ايوب نمونه كاملى از يك بندهء مؤمن و شاكر و صابر خداست .\r\n\r\n\r\n","description":"","footnote":"\r\n( 1 ) . ايوب عليه السّلام سوگند خورده بود صد تازيانه به جرم فريب زن توسط شيطان ، به او بزند و جارو چون شاخه‌هاى فراوان داشت و از صد شاخه تجاوز مىكرد ، به سوگند ايوب جامه عمل پوشاند .\r\n","page_name":" 296 ","page_number":296},
  {"content":"\r\n\r\n\r\nحضرت يونس عليه السّلام « * »\r\n\r\nدعوت يونس عليه السّلام به توحيد\r\nدر شهر نينوا « 1 » و در اوج بت‌پرستى و در تاريكى جهل و شرك ، يونس نور ايمان را شعله‌ور ساخت و پرچم توحيد را بر كف گرفت و به قوم نادان خود گفت : عقل شما عزيزتر از آنست كه بت را عبادت كند و جبين شما گرامىتر از آن است كه بر اين جمادات بىروح سجده كند ، به خود آييد و از خواب غفلت بيدار شويد و به چشم دل بنگريد تا ببينيد كه در وراى اين جهان بديع ، خدايى بزرگ وجود دارد كه يگانه و بى نياز است و تنها ذات كبريايى او شايسته عبادت و ستايش است .\r\nاو مرا براى راهنمايى شما فرستاده و از در رحمت ، مرا بر شما مبعوث كرده تا شما را به سوى او راهنمايى و ارشاد كنم ، زيرا پرده‌هاى جهل و نادانى عقل و ديده شما را پوشانده و از درك حقايق عاجزيد .\r\nقوم يونس با شنيدن اين سخنان تازه و صحبت از خداى يگانه ، دچار حيرت و\r\n\r\n\r\n","description":"","footnote":"\r\n( * ) . اقتباس از سوره صافات ، آيات : 139 تا 148 ، سوره انعام ، آيات : 86 و 87 و سوره يونس ، آيه : 98 .\r\n( 1 ) . نينوى از شهرهاى سرزمين آشور بوده كه در كرانه شرقى دجله و نزديكى موصل بنا شده است . مشهور است اين شهر را آشور يا نمرود بنا نهاده‌اند و در زمان سلطنت « اسرحدون » و « آشوربانيپال » رونق زيادى داشته و در روزگار سنخاريب پايتخت بوده است .\r\n","page_name":" 297 ","page_number":297},
  {"content":"\r\n\r\nوحشت شدند و چون از خدايى شنيدند كه تاكنون او را نشاخته‌اند ، برايشان گران آمد كه ببينند يك نفر از خودشان بر آنان برترى يابد و ادعاى پيغمبرى و رسالت نمايد ، لذا به يونس گفتند : اين مهملات چيست كه مىبافى ؟ ! اين خدايى كه ما را به سوى آن دعوت مىكنى كيست ؟ ما خدايانى داريم كه پدرانمان ساليان سال آنها را پرستش مىكرده‌اند و ما هم‌اكنون آنها را مىپرستيم . چه تازه‌اى در جهان بوجود آمده و چه حادثه جديدى اتفاق افتاده كه ما بايد دين اجدادمان را كنار بگذاريم و به دين ابداعى و تازهء تو روى آوريم .\r\nيونس گفت : پرده‌هاى تقليد را از چشمهاى خود برداريد و عقل خود را از حجاب خرافات برهانيد ، اندكى فكر كنيد و قدرى بينديشيد . آيا اين بتهايى را كه صبح و شب مورد توجه قرار مىدهيد ، در برآوردن حاجات و يا دفع شر و بليات مىتوانند شما را يارى كنند ، براى شما نفعى دارند و يا مىتوانند شرى را از شما بر طرف گردانند ؟ ! آيا اين بتها مىتوانند چيزى را خلق و يا مرده‌اى را زنده نمايند ، بيمارى را شفا دهند و يا گمشده‌اى را هدايت كنند ؟ !\r\nآيا اگر من بخواهم به آنها ضررى برسانم مىتوانند از اين امر جلوگيرى كنند ؟ و يا اگر آنها را بشكنم و ريزريز كنم مىتوانند دوباره خود را استوار سازند !\r\n\r\nآخرين هشدار يونس عليه السّلام\r\nيونس گفت : چرا از دينى كه شما را به سوى آن دعوت مىكنم روى مىگردانيد و از آن اعراض مىكنيد ، درحالىكه اين دين به شما قدرت مىدهد امور خود را اصلاح كنيد ، وضع جامعهء خود را سامان دهيد و اجتماع خود را تقويت و بهسازى كنيد . دين من شما را امر به معروف و نهى از منكر مىنمايد ، ستمگرى را مغضوب و صلح و عدالت را تأييد و تمجيد مىكند ، امنيت و اطمينان را بين شما بوجود مىآورد ، شما را توصيه مىكند كه نسبت به مستمندان مهربانى و به بينوايان لطف روا داريد ، گرسنگان را اطعام و اسيران را آزاد سازيد . به عبارتى ، دين من ، شما را به سعادت و صلابت رهبرى مىكند .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nيونس پيوسته از سر خيرخواهى و مهربانى قوم خود را پند و اندرز داد ولى در پاسخ غير از عناد و استدلالهاى جاهلانه چيزى نمىشنيد .\r\nمردم نينوا در پاسخ به استدلال يونس گفتند : تو نيز مانند ما بشرى و يكى از افراد اجتماع ما هستى ، ما نمىتوانيم روح خود را آماده پيروى از تو كنيم و گوش به سخنان تو بسپاريم و دعوتت را تصديق بنماييم . دست از دعوت خود بردار و ما را به حال خود واگذار ! آنچه تو از ما مىخواهى براى ما قابل پذيرش نيست .\r\nيونس گفت : من با زبان خوش و مسامحه با شما سخن گفتم ، و با منطق شما را به خير و صلاحتان دعوت كردم ، اگر گفتار من در اعماق روح شما اثر كند به هدفى كه به آن اميدوار و به ايمانى كه طالب آن بوده‌ام ، رسيده‌ام ولى اگر دعوت مرا رد كنيد بايد بدانيد كه بلايى سخت بر شما نازل مىگردد و هلاكت شما نزديك است . به زودى پيش درآمد عذاب را مىبينيد و بايد منتظر عواقب آن باشيد .\r\nقوم به يونس گفتند : اى يونس ، ما دعوت تو را نمىپذيريم و از تهديد تو نيز هراسى نداريم ، اگر راست مىگويى آن عذابى كه ما را از آن مىترسانى بر ما نازل كن ! صبر يونس لبريز شد ، عرصه بر او تنگ آمد و چون از بحث خود نتيجه‌اى نگرفت ، از آنان نااميد گشت و با خشم و ناراحتى دست از آنان شست و شهر و قوم خود را رها كرد ، زيرا هرچه مردم را دعوت كرد ، آنان ايمان نياوردند و حجت و برهان او را نپذيرفتند و در آن تفكر و تأمل نكردند . بدين ترتيب يونس فكر كرد كه مسئوليت او به پايان رسيده است و آنچه انجام داده كفايت مىكند ، درصورتىكه اگر يونس بر دعوت خود پافشارى و اصرار مىكرد و با صبر و تأمل بيشتر آن را پيگيرى مىكرد شايد در ميان مردم نينوا افرادى پيدا مىشد كه به او ايمان آورند و دعوت او را لبيك گويند و دل به حقيقت بسپارند ، از كردهء خود پشيمان گشته و توبه كنند ، ولى يونس تاب نياورد و به استقبال قضاء و نزول كيفر الهى از شهر خارج شد .\r\n\r\nنزول عذاب بر قوم يونس عليه السّلام\r\nهنوز يونس از نينوا دور نشده بود كه مردم اعلام خطر عذاب و پيش درآمد\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nهلاكت خود را ديدند . هواى اطرافشان تيره و تار شد ، رنگ رخسار آنها دگرگون گشت و اضطراب آنان را فراگرفت و بيم و هراس بر آنها مستولى شد ، در اين حال دريافتند دعوت يونس حق و هشدارش صحيح بوده است و بدون ترديد عذاب دامنشان را فرامىگيرد و سرنوشت عاد و ثمود و نوح همان گونه كه شنيده بودند در مورد آنان نيز تكرار خواهد شد .\r\nدر اين حال دريافتند كه بايد به خداى يونس پناه ببرند و به او ايمان آورند و از گذشته و گناهان خويش توبه نمايند . به همين منظور سر به كوهستانها و دره‌ها و بيابانها نهادند و با آه و ناله و گريه و تضرع به درگاه خدا شتافتند و بين مادران و اطفالشان ، و ميان حيوانات و بچه‌هايشان جدايى افكندند ، ناله و فرياد آنان كوه و دشت را پر كرد و شيون مادران و غوغاى چهارپايان در نشيب و فراز كوه و دشت پيچيد !\r\nاكنون خدا بال و پر رحمت خويش را بر سر آنان مىگشايد و ابرهاى عذاب خود را از فراز آنان بر كنار مىسازد ، توبهء آنان را قبول و به ناله آنان پاسخ مىدهد ، زيرا در توبه خود بىريا و در ايمان خود صادق بودند و خدا هم عقاب را از آنان برداشت و عذاب خود را بر طرف ساخت و مردم نينوا با ايمان كامل و امنيت خاطر به خانه‌هاى خود بازگشتند و آرزو كردند كه يونس به جمع آنان بازگردد و در بين آنان به عنوان پيغمبر و رسول ، و رهبر و پيشوا زندگى كند .\r\nاما يونس نينوا را ترك و آن سرزمين را رها نمود و به راه خود ادامه داد تا به دريا رسيد ، آنجا عده‌اى را ديد كه قصد عبور از دريا را دارند ، لذا از آنان اجازه خواست كه با آنان همسفر گردد و بر كشتى ايشان سوار شود . مردم خواست او را با آغوش باز پذيرفتند و او را ارج نهادند و به وى احترام گذاشتند ، زيرا آثار بزرگوارى و عظمت روح در سيماى او ديده مىشد و پيشانى درخشانش از تقوى و پرهيزكارى او خبر مىداد ، اما كشتى هنوز از ساحل دور نشده بود و از خشكى فاصله زيادى نگرفته بود كه دريا طوفانى شد و امواجى سهمگين كشتى را متلاطم ساخت . سرنشينان كشتى بد فرجامى را براى خود پيش‌بينى مىكردند ، چشمها خيره شده بود و قلبها به تپش و دست و پاى افراد به لرزه درآمده بود و در اين حال راهى جز سبك كردن كشتى به\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nنظرشان نمىرسيد . مسافرين با يكديگر مشورت كردند كه چه كنند ، سپس به توافق رسيدند كه قرعه بيندازند و به نام هركس اصابت كرد او را به دريا بيفكنند . « 1 » پس قرعه انداختند و بنام يونس درآمد ، ولى به خاطر احترام و ارزشى كه براى او قائل بودند ، حاضر نشدند او را به دريا اندازند ، پس بار ديگر قرعه را تجديد كردند ، باز هم بنام يونس درآمد ، اما اين بار هم دريغ كردند كه او را به دريا افكنند و براى سومين بار قرعه انداختند و اين بار نيز قرعه به نام يونس درآمد .\r\n\r\nيونس عليه السّلام در شكم ماهى\r\nيونس چون ديد سه بار قرعه به نامش درآمد ، دريافت كه در اين پيشامد سرى نهفته است و خدا در اين حادثه تدبير و حكمتى دارد . سپس به اشتباه خود پى برد و دريافت كه قبل از اينكه اجازهء هجرت و ترك شهر و مردمش را داشته باشد و پيش از صدور امر الهى ، قوم و ديار خود را ترك كرده است . به همين جهت خود را در ميان دريا انداخت و جان خويش را تسليم امواج خروشان دريا كرد و در اعماق دريا و در آغوش متلاطم امواج و ظلمت دريا فرورفت .\r\nدر اين هنگام خدا به ماهى بزرگى دستور داد يونس را ببلعد و او را در شكم خود مخفى سازد ولى نبايد گوشت او را بخورد و استخوانش را بشكند ، زيرا او پيغمبر خداست كه دچار عجله و ترك اولايى شده و از تعجيل خود نادم و پشيمان است .\r\nسپس ماهى را وحى كرد يونس امانتى است در شكم تو و هرگاه خدا دستور داد بايد او را سالم تحويل دهى .\r\n\r\n\r\n","description":"","footnote":"\r\n( 1 ) . صحت اين بيان تا حدى مورد ترديد است و در اين مورد استدلالهاى ديگرى نيز ارائه شده است . برخى نويسندگان در اين مورد نوشته‌اند ، چون كشتى به حركت درآمد نهنگى عظيم‌الجثه اطراف كشتى به جولان پرداخت ، سرنشينان كشتى را عقيده بر اين بود كه اين ماهى طعمه مىخواهد و بىترديد در بين ما فردى گنهكار و يا برده‌اى فرارى وجود دارد كه ما به چنين عذابى دچار شديم . سپس به حكم قرعه رضايت دادند تا يكى از سرنشينان را به دريا بيندازند .\r\nاستدلالى ديگر نيز در اين مورد ارائه شده است كه مسافرين كشتى قائل به ارباب انواع بوده‌اند و طوفانى شدن دريا را دليل خشم رب النوع مىدانسته‌اند و براى فرونشاندن اين خشم ، اهداء قربانى را ضرورى مىپنداشتند .\r\n","page_name":" 301 ","page_number":301},
  {"content":"\r\n\r\nيونس در شكم ماهى قرار گرفت و ماهى امواج را شكافت و در اعماق تيره دريا فرورفت ، عرصه بر يونس تنگ آمد و غم و اندوه وجودش را فراگرفت و در اين حال از درگاه خداى يكتا استمداد طلبيد و به ياور مصيبت‌زدگان و دادرس ستمديدگان پناه آورد ؛ خدايى كه رحمان و رحيم ، توبه‌پذير و بخشندهء گناهان است . يونس « در قعر دريا و تاريكيهاى آن فرياد برآورد : اى معبود سبحان ، خدايى غير از تو نيست . بار خدايا ! تو منزهى و من درباره خود از ستمگرانم ! »\r\nخدا دعاى يونس را به اجابت رساند و به ماهى فرمان داد كه ميهمان خود را در ساحل دريا بگذارد ، زيرا كه او كيفر مقدر و مدت حبسش را به پايان رساند . ماهى يونس را با بدنى لاغر و نحيف كنار ساحل انداخت ، رحمت خدا او را دريافت و بوتهء كدويى بالاى سرش روييد ، يونس از ميوهء آن خورد و در سايه‌اش آرميد تا نيروى خود را بازيافت و به زندگى اميدوار شد .\r\nسپس خداى تعالى به او وحى كرد به شهر خود بازگرد و به جمع بستگان و طايفه خود بپيوند ، زيرا آنها ايمان آورده‌اند ، بتها را كنار گذاشته و اكنون در جستجوى تو و منتظر بازگشت تو هستند .\r\nيونس به شهر خود بازگشت و با تعجب ديد آنهايى كه به هنگام هجرت يونس به پرستش بتها كمر بسته بودند ، اكنون زبانشان به ذكر خدا باز شده است و خداى يكتا را سپاس و ستايش مىكنند .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n\r\nزكريا و يحيى عليهما السّلام « * »\r\n\r\nزكريا عليه السّلام و آرزوى فرزند\r\nسالهاى عمر زكريا بالا رفته ، اكنون سفيدى موهاى سرش بر سياهى آن غلبه كرده ، استخوانهايش سست و قامتش خميده شده است . توان حركت او فقط بقدرى است كه به سوى معبد هيكل برود و به امور اين عبادتگاه رسيدگى كند و پند و اندرز خود را به مردم ابلاغ نمايد ، سپس به انجام فرائض مذهبى و عبادت بپردازد و با پايان روز ، شب تاريك را در صحبت با همسر پيرش و ذكر خداوند به صبح برساند .\r\nزكريا روزى يك ساعت نيز به مغازهء خود مىرود ، تا با سود اندكى كه كسب مىكند امور زندگى خود را بگذراند و به يارى درماندگان و مستمندان بپردازد ولى در هر حال از ياد و ذكر خدا غافل نمىشود .\r\nزكريا عليه السّلام نود سال از عمرش گذشته است اما هنوز اولادى نصيبش نگشته و فرزندى از او حاصل نشده تا موجب پيوستگى نسل و اميدوارى او باشد ، لذا او همواره با غم و اندوه ، خستگى و نوميدى به منزل وارد مىشد و پيوسته در اين فكر بود كه چون طومار زندگى او درهم پيچيده شود و مرگ گريبانش را بگيرد ، كيست كه وارث حكمت و حافظ امانت وى باشد ، زيرا غلامان و عموزادگان زكريا خود از\r\n\r\n\r\n","description":"","footnote":"\r\n( * ) . اقتباس از سوره مريم ؛ آيات : 2 تا 15 .\r\n","page_name":" 303 ","page_number":303},
  {"content":"\r\n\r\nاشرارند و بايد كسى آنان را كنترل و هدايت كند . اگر اين مردم به حال خود بمانند ، دين را زير پا مىگذارند ، فساد را ترويج و قوانين كتاب آسمانى را تغيير مىدهند .\r\nاين خاطرات دردناك روح زكريا را مىآزرد ، و اندوهى شديد بر جان و دل او مىافكند ، ولى زكريا مردى صابر و بردبار بود . او تنها در دل شب آه و ناله‌اى جانسوز سر مىداد و بدين‌وسيله خود را از عقده‌هاى دل سبك مىساخت و بايد چنين باشد زيرا كه به اراده و تقدير الهى معتقد و به قضاى او خشنود بود .\r\n\r\nزكريا عليه السّلام و ميوه‌هاى بهشتى « * »\r\nتقدير الهى بر سختى زكريا واقع شده است و پيامبران خدا براى رضا و خشنودى از قضاى او شايسته‌ترند . شايد در پس اين محنتهاى ظاهرى حكمتى باشد كه زكريا نداند و همان گونه كه وظيفه بندگان صالح شكر و صبر است ، زكريا بر نعمتهاى خداوند حمد و سپاس و در برابر ناملايمات ، شكيبايى پيشه مىكرد .\r\nيك روز زكريا طبق برنامه معمول به معبد رفت تا به نماز و انجام فرائض بپردازد ، سپس به قصد احوالپرسى وارد محراب عبادت مريم شد و او را غرق درياى تفكر و عبادت خدا ديد ، زكريا ناگهان در مقابل مريم ظرفى پر از ميوه‌هاى تازه ديد كه موجب تعجب و حيرت او شد ، زيرا ميوه‌هاى آن تابستانى بود ، حال آنكه اكنون زمستان است و بعلاوه زكريا در شگفت بود كه چگونه و توسط چه كسى اين ميوه‌ها نزد مريم آورده شده است .\r\nاز روزى كه قاريان تورات در معبد دربارهء كفالت مريم به قرعه پرداختند و قرعه به نام زكريا درآمد و او مريم را تحت سرپرستى خود درآورد ، تا امروز مريم در غرفه و محراب خود بوده و با اطرافيان ارتباطى نداشته و از اجتماع خود جدا بوده است ؛ حتى از روزى كه مادر مريم براى وفاى به نذر خود ، او را به معبد آورد تا به خداى خويش تقرب جويد ، تا امروز نتوانسته است يك مرتبه به ملاقات فرزندش نائل آيد ، پس اين رزق عجيب از كجا بدست مريم رسيده است ؟ و اين موضوع غريب چگونه\r\n\r\n\r\n","description":"","footnote":"\r\n( * ) . بخشى از اين داستان ، در سرگذشت مريم عليها السّلام آمده است .\r\n","page_name":" 304 ","page_number":304},
  {"content":"\r\n\r\nاتفاق افتاده است ؟ !\r\nزكريا بايد حقيقت را دريابد ، لذا به مريم گفت : اين ميوه‌ها را از كجا آورده‌اى ؟ در اين فصل كه چنين ميوه‌هايى يافت نمىشود و بعلاوه كسى تاكنون به غرفهء تو راه نيافته است .\r\nمريم گفت : از پيش خدا . من هر روز صبحگاه و شب‌هنگام روزى و خوراك خود را در اينجا آماده مىبينم ، درحالىكه تاكنون براى كسب اين رزق تلاشى نكرده‌ام و حتى از خدا آن را خواهش ننموده‌ام . روزى من بدون رنج و زحمت پيش من حاضر مىگردد . سپس رو به زكريا كرد و گفت : اى زكريا ! چرا وحشت‌زده و متعجبى ؟ علت تعجب تو چيست ؟ خدا به هركس كه بخواهد بىحساب و بدون واسطه روزى مىدهد .\r\n\r\nسخنان مريم عليها السّلام زكريا را منقلب كرد .\r\nبرخورد با مريم زكريا عليه السّلام را دگرگون كرد و او را در فكرى عميق فروبرد . اين دوشيزه بزرگوار در روح زكرياى پير آشوبى به پا كرد . اين دختر آسمانى و خداجوى و مقرب درگاه خدا ، با يادآورى اين مطلب كه قدرت خدا وابسته به اسباب و اوضاع نيست ، اميد و تمايل به اولاد را در دل زكريا شعله‌ور ساخت و آرزوى فرزند را در او تشديد كرد .\r\nبدون ترديد زكريا در اين سن پيرى از قواى جسمى و نيروى عضلانى كافى برخوردار نيست و در شرايط عادى و طبيعى انتظار اولادى از او نمىرود و همسر او هم پيرزنى نازا است و اميد بارورى ندارد ، ولى خدايى كه مريم را به كرامت خود امتياز داده و براى بذل نعمت خويش او را برگزيده و ميوه‌هاى بهشتى در غير موسم خود همه روزه برايش فرستاده ، قادر است به زكريا هم فرزندى بدهد ، گرچه همسر زكريا نازا است و او خود نيز پيرمردى ناتوان است ، پس بايد خدا را بخواند زيرا آن كس كه دست نياز و تضرع به سوى او دراز كند ، مأيوس برنمىگردد .\r\nزكريا دست نياز و نيايش به سمت خدا بلند كرد و اين كلمات را آهسته بر زبان خود جارى ساخت ، « بارخدايا ! مرا تنها مگذار ، تو بهترين وارثان هستى ! »\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nزكريا نزد خدا بزرگوارتر از آن است كه دعاى او به اجابت نرسد و گرامىتر از آنست كه خدا او را نااميد گرداند . پس از مدتى به هنگامى كه زكريا در محراب مشغول به عبادت بود ، ملائك به او ابلاغ كردند : اى زكريا ! خدا تو را به فرزند پسرى بشارت مىدهد كه نامش يحيى است و پيش از اين‌چنين نامى به كسى داده نشده است .\r\nزكريا صداى ملائكه را شنيد و دچار وحشت و تعجب شد ، تعجب او نه از روى غفلت از قدرت خدا بود بلكه ناشى از هيجان و شادى شنيدن اين خبر مسرت‌بخش بود و حالت او مانند بيماران و مستمندانى بود كه پس از مدتى به آرزو و حاجت خود رسيده باشند . آنگاه كه زكريا از بهت و حيرت و هيجان شادى و شعف خارج شد به خود آمد و رو به ملائكه كرد و گفت : چگونه ممكن است به پيرمردى ، همچون زكريا و همسر پير و نازايش فرزندى عنايت گردد ؟ !\r\nسؤال زكريا همچون پرسش ابراهيم از خدا به سبب اطمينان بود ، چنان كه ابراهيم هم قبل از زكريا از خدا پرسيده بود چگونه مرده‌ها زنده مىشوند و چگونه در روز قيامت مردم مبعوث مىگردند ؟ ! و اين سؤالها از روى انكار نبود ، بلكه براى افزودن اطمينان قلبى بود .\r\nفرشتگان در پاسخ گفتند : آن خدايى كه تو را از نيستى بوجود آورد ، قادر است در شرايطى فوق العاده اولادى به تو عنايت كند ، گرچه تو در واپسين روزهاى عمر خود بسر مىبرى ولى اين كار از قدرت خدا بعيد نيست .\r\nزكريا عليه السّلام از خدا خواهش كرد ، براى پيش درآمد اين لطف و عنايت علامتى قرار دهد و به طريقى به او خبر دهد كه انجام وعده نزديك است .\r\nخدا در پاسخ به زكريا وحى كرد : علامت براى تو اين است كه سه روز زبانت از سخن گفتن بازمىماند و نمىتوانى با مردم سخن گويى و تنها با زبان اشاره و رمز مىتوانى منظورت را به ديگران بفهمانى .\r\nخدا در روزگار پيرى زكريا فرزند پاكيزه‌اى به او بخشيد و در همان دوران كودكى علم سرشار و وحى و نبوت را به او عنايت كرد . آنگاه كه يحيى بزرگ شد چنان عاشق و شيفتهء عبادت شد كه از شدت عبادت جسمش ضعيف و اندامش نحيف گشته بود ،\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nپوست صورتش به استخوان چسبيده و عضلاتش تحليل رفته بود . يحيى با برخوردارى از توانايى علمى ، مسائل تورات را مورد بررسى و دقت قرار داد و مشكلات آن را حل نمود و بر اصول و فروع آن مسلط شد . او براى مردم احكام تورات را بيان مىكرد و در حل مسائل مردم قضاوت مىنمود . بين مردم مشهور شده بود كه او در اجراى حق ، شجاع و در مخالفت با باطل سرسخت است و در راه خدا از سرزنش نكوهش‌كنندگان باكى ندارد و از قدرت خودسران ستمگر ترسى به خود راه نمىدهد .\r\n\r\nيحيى عليه السّلام و ازدواج نامشروع هيروديس\r\nروزى به يحيى خبر رسيد كه هيروديس حاكم فلسطين ، عشق هيروديا دختر برادر خود را در سر مىپروراند ، زيرا او دخترى است بسيار زيبا با چشمان دلربا و اندامى موزون و جذاب و عمويش تصميم گرفته اين دوشيزهء زيبا را به ازدواج خود درآورد و با وى همبستر گردد . مادر دختر و بستگان او با خواسته هيروديس موافق هستند و او را در اين كار حمايت مىكنند . يحيى اعلام كرد اين ازدواج نامشروع و باطل است و آئين تورات اين كار را تأييد نمىكند . اين پيوند با روح تورات سازش ندارد و من اين كار را نمىپذيرم .\r\nسپس به مخالفت با تمايلات نفسانى هيروديس پرداخت . مخالفت يحيى در شهر منتشر شد ، و در تمام محافل و مجالس ورد زبانها گشت و به گوش هيروديا رسيد و او از آنچه در بين مردم شهرت يافته بود آگاه و سخت غضب‌آلود شد ولى عداوت و دشمنى خود را پنهان داشت . بتدريج خشم و غضب او به كينه‌اى روزافزون تبديل شد و اين دختر ترسيد سخن يحيى آرزوى شيرين او را نابود كند و چه‌بسا عموى او را از ازدواج با وى بازدارد .\r\nبه همين منظور تصميم گرفت از زيبايى و حسن جمال خود استفاده كند شايد بتواند بدين‌وسيله به هدف خود برسد و آرزوى خويش را جامهء عمل پوشاند . سپس خود را با فاخرترين لباسها و گرانترين جواهرات زينت داد و با چهره‌اى خندان و اندامى\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nآراسته نزد عموى خود رفت تا با تسخير عقل و دل ، او را به دام جمال رعناى خود گرفتار سازد ، سرانجام با طنازى و دلبرى چنان در اين راه موفق شد كه عمويش از او پرسيد : چه آرزويى در سر مىپرورانى ؟ بگو كه من در بند اشاره و اسير فرمان تو هستم .\r\nهيروديا گفت : اگر شاه مايل و خرسند باشد ، من جز سر يحيى بن زكريا چيز ديگرى نمىخواهم . اين مرد كسى است كه نسبت به من و شما بدگويى كرده و ما را نقل محافل و ورد زبانها كرده است . اگر شاه با خواهش من موافق باشد مرا خرسند و آسوده خاطر و كينهء مرا بر طرف نموده است .\r\nهيروديس اسير هواى نفس و مقهور حسن جمال و زيبايى هيروديا شد و گوش خود را بر نداى وجدان و سخن حق بست و پس از مدت كوتاهى سر يحيى در مقابل چشم دختر برادر قرار گرفت و كينهء او بر طرف و شعلهء خشم وى خاموش گشت ، ولى با اين عمل عذاب الهى را بر خود و بنى اسرائيل نازل كرد . « 1 »\r\n\r\n\r\n","description":"","footnote":"\r\n( 1 ) . به روايتى منقول است به كيفر اين ظلم و جنايت ، حق تعالى بختنصر را بر بنى اسرائيل مسلط كرد و به بدترين خلق خود از ايشان انتقام كشيد . حياة القلوب : 2 / 1057 ؛ قصص الانبياء راوندى : 219 .\r\n","page_name":" 308 ","page_number":308},
  {"content":"\r\n\r\n\r\nحضرت مريم عليها السّلام « * »\r\n\r\nآرزوى مادر\r\nمادر مريم « 1 » زنى نازا بود و فرزندى نياورده بود و مدتها در آرزوى فرزند بسر مىبرد تا شايد دل و ديده‌اش از رؤيت سيماى وى روشن گردد . او هر زمانى كه مىديد پرنده‌اى به جوجهء خود غذا مىدهد و يا زنى طفلش را در آغوش گرفته ، عاطفهء مادريش شدت مىيافت و نهايت ميل خود به فرزند را احساس مىكرد .\r\nمادر مريم مانند هر زن ديگر ، آنگاه كه فرزندى در كنار خود نمىديد ، خود را در زندگى تنها و بدون انيس و مونس احساس مىكرد و از اينكه فرزندى ندارد تا موجب شادى و تسكين دردهاى او باشد متأثر و اندوهگين مىشد .\r\nاين تصور ، خواب راحت را از چشم مادر مريم ربوده بود . او راضى است عزيزترين چيز و گرانبهاترين ثروتش را بدهد تا شاهد نگاه دوست داشتنى و لبخند شيرين فرزند باشد و او را در آغوش گرم خود بفشارد و رنج و محنت خود را فراموش كند و با نثار جان شيرين خود شاهد رشد و شكوفايى و بالندگى جگر گوشه‌اش باشد ، تا\r\n\r\n\r\n","description":"","footnote":"\r\n( * ) . اقتباس از سوره آل عمران ؛ آيات : 33 تا 47 ، سوره نساء ؛ آيه : 156 ، سوره مريم ؛ آيات : 16 تا 24 ، سوره انبياء ؛ آيه : 91 ، سوره تحريم ؛ آيه : 12 .\r\n( 1 ) . نام مادر مريم ( زن عمران ) را حنّه ذكر كرده‌اند .\r\n","page_name":" 309 ","page_number":309},
  {"content":"\r\n\r\nچون به سن جوانى رسيد ، آوازه او در سراسر زمين بگسترد و شهره آفاق شود .\r\nمادر مريم روزها و بلكه سالهاى متمادى را به اميد نيل به آرزوى ديرين خود پشت سر گذاشته و در انتظار تحقق آرزوى چندين ساله خود بسر مىبرد و در اين راه آن‌قدر سختىها ديد و تلخى نااميدىها را چشيد كه گاهى به درخت بارور و زنان باردار نيز غبطه مىخورد .\r\nالبته مادر مريم به نداى طبيعى و غريزى خود پاسخ مىداد ، زيرا شيرين‌ترين آرزوى هر زن اين است كه فرزندش در كنار او باشد و طفلش را در آغوش بگيرد ، همچنان كه اين غريزه در نهاد دختران به حكم غريزه وجود دارد و آنها نيز به عروسكهاى خود عشق مىورزند و نسبت به آنها همچون فرزند حقيقى با نرمى و ملاطفت رفتار مىكنند .\r\nمادر مريم به پروردگار آسمانها و زمين پناه برد و با خضوع و تواضع متوسل به خدا شد و نذر كرد كه اگر آرزويش برآورده شود و اميدش تحقق يابد و خدا به او فرزندى عطا فرمايد ، او را به رسم تصدق تقديم بيت المقدس گرداند ، تا خدمتگزار و خادم حرم باشد .\r\nمادر مريم با خود پيمان بست كه فرزند خود را به هيچ كارى وادار نكند و از او هيچ انتظارى نداشته باشد ، بلكه او را براى خدمت به خانه خدا فارغ از هر قيد و بند آزاد بگذارد .\r\n\r\nمادر مصيبت‌زده !\r\nنذر مادر مريم شاهدى بر اين مدعاست كه او فرزند را تنها براى آرامش غريزه طبيعى و اطمينان نفس خويش مىخواهد او فرزند را به خاطر حمايت و سرپرستى از خود نمىخواهد ، بلكه او آرزوى فرزند را در سر مىپروراند و اميدش را در دل تقويت مىكند تا آنگاه كه آرزويش تحقق يافت و دعايش به اجابت رسيد ، فرزندش را به خدا ببخشد و او را براى خدمت به خانه خدا آزاد گذارد . او به همين قانع است كه فرزندى بياورد تا قلبش مطمئن و دلش آرام گيرد .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nپروردگار دعاى مادر را به اجابت رسانيد . و خواهش او را برآورد و روزى مادر احساس كرد كه جنين در رحم او به حركت درآمده است ، اين حادثه طراوتى به مادر بخشيد و دنيا در نظرش روشن شد ، چين و چروك جبين او را بر طرف و لبخند خشنودى بر لبانش نشاند . او با چهره‌اى گشاده و آغوشى باز به استقبال زندگى رفت و با دلگرمى به آينده خوش‌بين شد .\r\nاز اين پس ، او روزها پهلوى همسرش مىنشيند و آنچه در جان و دل خويش احساس مىكند با شوهر در ميان مىگذارد و آينده كودك و آنچه را براى او آرزو دارد براى شوهر بيان مىكند .\r\nشوهر او عمران با خوشحالى و مسرت به سخنان همسرش گوش مىدهد و با عشق و علاقه به مطالب دلپذير او توجه مىكند . اين زن و شوهر غرق در شادى و سرور شده‌اند و اين طفل با آنكه هنوز در رحم مادر است رنج و ناراحتيهاى زندگى را از آنان بر طرف ساخته و بارش اشك را از ديدگان آن دو متوقف ساخته است .\r\nدر آن هنگام كه مادر مريم در قعر درياى افكار و آرزوهاى شيرين خود شناور بود و براى مولود خويش وسايل لازم را فراهم مىساخت و بخاطر فرزند به زندگى دلگرم شده بود برگ تازه‌اى از زندگى او رقم خورد و روزگار بار ديگر چهرهء عبوس خود را بر او نمايان كرد و غم و اندوه را در دل او جايگزين شادى و شعف كرد . آرى او در انتظار فرزند و آرامش روان بود كه مرگ شوهرش فرارسيد و اشك فراق را همچون باران بهارى از ديدگانش سرازير ساخت .\r\nمادر مريم اميدوار بود كه شوهرش از ديدن پارهء جگر خود كامياب گردد و چشمش به حاصل زندگىاش منور گردد ولى فرمان خدا نافذ است و كسى را توان سد راه قضا و قدر او نيست .\r\nبار ديگر مادر مريم تنها شد و مانند مرغ پرشكسته با چهره‌اى اندوهبار كنج عزلت گزيد و هر قدر زمان وضع حمل او نزديك مىشد تلخى غم و شهد آرزو در وجود او درهم مىآميخت و هر زمان احساس مىكرد كه دردهاى درونى او افزايش يافته و كاخ آرزوهايش متزلزل گشته ، اميد به خدا قوت قلب او را احياء مىكرد و آرزوى رؤيت\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nسيماى فرزندى كه در رحم داشت پرتوى در دلش مىافكند و ناراحتى و اندوه او را تسكين مىداد و موجب تسليت خاطرش مىشد .\r\n\r\nتولد مريم عليها السّلام\r\nدرد زايمان در مادر مريم شروع و زمان وضع حمل وى فرارسيد ، مقدمات عمل فراهم شد و لحظاتى بعد ، مولود وى چشم به جهان گشود ولى ناگهان مادر مريم متوجه شد كه فرزندش دختر است و در اين لحظه بار ديگر كاخ آمال و آرزوهايش فروريخت و نقشه‌هاى او نقش بر آب شد .\r\nاو با صداى نالان به درگاه خدا شتافت ، زيرا اميدوار بود كه فرزندش پسر باشد ، تا او را به بيت المقدس ببخشد و وقف خدمت به خانهء خدا نمايد ، تا بدين‌وسيله به خدا تقرب جويد و شكر نعمت وى را بجا آورد ، ولى اكنون معلوم شد كه فرزندش دختر است و دختران ، مناسب خدمت خانه خدا نيستند . به همين جهت ابرى از غم وجود مادر را فراگرفت و موجى از نااميدى او را در كام خود فروبرد ، سپس او را مريم ( زن عبادتكار ) نام نهاد و از خدا خواست تا به لطف خود او را حفظ و با عنايت خويش او را پرورش دهد و او را مطابق نامش عابد و پارسا قرار دهد و مريم و ذريه او را از شر شيطان رجيم حفظ نمايد .\r\nمادر مريم با قلبى شكسته و روحى اندوهگين كه محنتهاى پياپى بر آن وارد شده ، بيشتر زندگى و بهار جوانى خود را با غم و اندوه و قلب شكسته سپرى كرده است ، زيرا مدت مديدى در غم بىفرزندى مىسوخت و آنگاه كه اين آرزو برآورده شد و غم از وجود او رخت بربست و خداوند دعاى او را به اجابت رساند و او حركات جنين را در ميان رحم خود احساس كرد ، خشم روزگار ، شوهر او را در كام مرگ فرو برد ، بعلاوه مادر مريم از خدا مىخواست كه پسرى به او عطا كند كه بىريا به خدمت خانه خدا بپردازد ولى اكنون او دختر زاييده است و اين حادثه ، غم و حسرت او را تكرار كرده است .\r\nدر اين حال مادر مريم در غم و اندوه فرورفت و به خداى خود پناه برد ، خدا به\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nدرماندگى او رحمت كرد و دعاى او را به اجابت رساند و هبه و تقديمش را پذيرفت و نعمت خود را بر وى تمام كرد . خداى تعالى راضى شد كه دخترش را براى وفاى به نذر قبول كند و به وى خبر داد كه خدا نسبت به آنچه وضع حمل نموده داناتر از مادر اوست و ارزش و اعتبار فرزندى را كه به او بخشيده بهتر مىداند .\r\n\r\nمريم عليها السّلام خادم بيت المقدس\r\nآنگاه كه مادر مريم فهميد دختر او در خدمت به بيت المقدس پذيرفته شده ، بار ديگر غمهايش زدوده شد و دانست كه خدا او را مشمول لطف و كرم خاص خود قرار داده است و او را بر اين نعمت برگزيده است ، لذا مريم را در پارچه‌اى پيچيد و به سوى بيت المقدس روان شد و او را به روحانيون حرم سپرد و گفت : اين دختر نزد شما باشد ، زيرا من نذر كرده‌ام كه او خدمتگزار اين خانه باشد ، سپس فرزند را گذاشت و خود بازگشت .\r\nما اكنون ، اين مادرى كه ديروز همسر خود را از دست داد و امروز پاره جگر خويش را در اختيار خادمين و روحانيون بيت المقدس گذاشت وامىگذاريم و تصور مىكنيم كه او تسليم قضاى الهى شد و به آنچه برايش مقدر شده بود خرسند گشت و بخاطر پذيرش دخترش به بهترين وجه براى خدمت به معبد و تعلق چنين امتياز و برترى در ميان زنان جهان به وى ، خوشحال و شادمان شده است .\r\nاز طرفى فرض مىكنيم عاطفهء مادرى و احساس نگرانى براى دخترش گاهگاهى او را تحريك مىكند تا به بيت المقدس برود و دورادور از حال مريم جويا شود و آنگاه كه از سلامت وى مطمئن شد و خاطرش آسوده گشت ، ديده به بيت المقدس دوخته و خدا را ستايش مىكند كه هديه او را پذيرفته و نعمت بىپايان خود را بر او جارى ساخته است و سپس بازمىگردد .\r\nما اكنون جوياى حال دخترى مىشويم كه بتازگى ميهمان خادمين بيت المقدس شده است . آنگاه كه نوزاد ، تحويل روحانيون بيت المقدس شد ، خادمين و متوليان با اشتياق اطراف او جمع شدند و در پرستارى و تكفل او به نزاع پرداختند و هريك\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nمىخواستند امور دختر را زير نظر خود آورند و تربيت او را خود به عهده گيرند ، زيرا مريم دختر پيشواى آنها بود و پدرش در زمان حيات در بين خادمين بيت المقدس ، مقامى و الا و ارجمند داشته ، ازاين‌رو همگى مىخواستند كه اين افتخار نصيب آنها گردد .\r\n\r\nقرعه كفالت مريم عليها السّلام به نام زكريا عليه السّلام درآمد\r\nدر بين متوليان بيت المقدس زكريا نسبت به مريم مهربانتر بود و رغبت بيشترى به نگهدارى او داشت . او مىگفت : من شوهر خالهء او هستم ، اين دختر را به من بدهيد و مرا مخصوص توجه به او قرار دهيد ، زيرا من از جهت ارتباط خويشاوندى به او نزديكتر و بيشتر مورد اعتمادم .\r\nمشاجره بالا گرفت و مباحثه و اختلاف بر سر كفالت مريم به طول انجاميد و هر يك براى مقصود خود دليلى اقامه و برترى خود را بر ديگران عنوان مىكردند و با اصرار و پافشارى مىخواستند اين افتخار را نصيب خود سازند و سرپرستى مريم را خود به عهده گيرند و هيچكدام حاضر نشدند كه از ميان خود بر يكى اتفاق كنند و كفالت مريم را به او سپارند ، زيرا هركدام اميدوار بودند كه بدين‌وسيله به پروردگار خود تقرب جويند .\r\nزكريا همچنان خود را براى اين افتخار سزاوارتر مىديد و براى كسب اين مقام خود را برتر از ديگران مىپنداشت . آنگاه كه همگى فهميدند ، بعيد است در اين مورد اتفاق نمايند و احساس كردند كه اين موضوع ، جمع آنان را به تفرقه و جبهه‌بندى مىكشاند ، اعلام كردند كه تسليم راى زكريا نخواهند شد و نمىگذارند كه او در اين كار پيش قدم گردد تا اينكه روى كفالت مريم قرعه بيندازند ، پس زكريا نيز راضى شد تا حكم قرعه اختلاف را بر طرف سازد .\r\nپس همه احبار و روحانيون بيت المقدس كنار نهرى جمع شدند و قلمهاى قرعه خود را در آب انداختند ، تا قلم هركس بالا آمد كفالت مريم از آن او باشد ، پس از لحظاتى قلمها زير آب رفت و تنها قلم زكريا بود كه روى آب آمد و قلمهاى ديگران زير آب باقى ماند ، لذا تسليم رأى او شدند و مريم را به او سپردند . از اين پس مريم\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nتحت سرپرستى و كفالت زكريا عليها السّلام درآمد و زكريا تربيت او را به عهده گرفت .\r\nزكريا تصميم گرفت به شكرانهء اينكه خداى تعالى سرپرستى امور مريم را به وى سپرده است وسايل آسايش و رفاه او را به بهترين وجه فراهم سازد . عشق و علاقهء زكريا و احتياط در محافظت از مريم او را واداشت تا مريم را دور از دسترس مردم نگهدارد و خود را مخصوص خدمت وى سازد و ديگران را از وارد شدن بر مريم منع كند . لذا اطاق بلندى در بيت المقدس براى او بنا كرد كه راهى به آن جز بوسيله نردبان نبود . زكريا شخصا به بررسى و كفالت امور مريم پرداخت ، او مرتب به مسكن و محراب عبادت مريم سرمىزد تا از حال وى آگاه و مطمئن گردد و ما يحتاج زندگى او را فراهم سازد .\r\n\r\nنزول مائده آسمانى بر مريم عليها السّلام\r\nبدون ترديد زكريا از سرپرستى مريم بسيار شاد و خرسند بود و همواره به فكر آسايش مريم و تدارك اسباب سعادت وى بود . تا اينكه يك روز چيز عجيبى ديد كه در كار مريم متحير و متعجب شد . آن روز چون زكريا وارد محراب مريم شد ، ديد خوراك مريم آماده است و چون پيمان زكريا با مريم اين بود كه كسى حق ورود به اطاق مريم را ندارد ، تعجب كرد . زكريا تاكنون مثل اين غذا را براى او نياورده بود و نمىدانست چه كسى ممكن است اين‌چنين غذايى را نزد مريم آورده باشد . او در اين مورد به جستجو و تحقيق پرداخت تا شايد از رمز اين مطلب آگاه گردد .\r\nزكريا پس از تفحص فراوان چون نتوانست به علت موضوع واقف شود ، شخصا نزد مريم آمد و گفت : اى مريم ! اين خوراكيها را كه شبيه به غذاهاى مردم دنيا نيست و در اين فصل نيز يافت نمىشود ، از كجا آورده‌اى ؛ درحالىكه درهاى اين اطاق نيز بر روى تو بسته است و كسى نمىتواند بر تو وارد گردد .\r\nمريم پاسخ داد : اين خوراكها از نزد خداى يكتا مىآيد ، خدا به هركس كه بخواهد رزق فراوان و بىحساب مىبخشد .\r\nكشف اين حادثه بر ارزش مريم در نظر زكريا افزود و عنايت وى به او بيشتر شد و\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nدريافت كه خدا مقامى ممتاز و منزلتى برجسته به مريم عطا كرده و او را بر همهء زنان عالم برگزيده است .\r\nداستان مريم و توجه فوق العاده خداوند نسبت به او ، آرزوى ديرينه طلب فرزند را در زكريا برانگيخت و آتش اميد را در او شعله‌ور ساخت و از خدا خواست تا به او نيز فرزندى عنايت فرمايد كه از صلب وى باشد .\r\nزكريا عليها السّلام با خود مىگفت ، گرچه سن من از آن حدى كه ديگران فرزند مىآورند ، گذشته است و همسرم نيز به سن پيرى و يائسگى رسيده و از ابتدا هم نازا بوده است ولى رحمت خدا بىپايان است و هيچ چيزى از قدرت او خارج نيست و او همان گونه كه بدون وسيله براى مريم غذا مهيا مىكند ، مىتواند بطور خارق العاده به من نيز فرزندى عطا كند ، به همين جهت رو به سوى فاطر آسمانها و زمين كرد و خدا را آهسته خواند و خواهش كرد كه اين نعمت بر او جارى گردد و آرزوى او برآورده شود .\r\nزكريا عرضه داشت : « پروردگارا ! استخوانهاى من سست شده و موى سرم از پيرى سفيد گشته ولى تا به حال از توسل به تو نااميد نشده‌ام . من پس از خود از خويشان و بازماندگانم بيم دارم « 1 » و همسرم نازا است ، مرا از نزد خويش فرزند و جانشينى عطا فرما ! تا وارث من و از خاندان يعقوب باشد . پروردگارا ! او را شايسته و منتخب خود قرار ده ! » « 2 » خدا دعاى زكريا را به اجابت رساند و خواستهء او را برآورد و به او ابلاغ كرد .\r\n« اى زكريا ! ما به تو مژدهء پسرى مىدهيم كه نام او يحيى است و قبلا همنامى براى او قرار نداده‌ايم ! » « 3 »\r\nمريم رشد كرد و بتدريج بزرگ و جوان و نيرومند شد . خداوند دل او را با نور معرفت و تقوى منور ساخته بود . او سالهاى متمادى در خانهء خدا ماند و با خلوص به عبادت خدا مشغول بود و رزق خود را از ناحيهء حق‌تعالى دريافت مىكرد ، او در خدمت به خانهء خدا آن‌چنان بىريا بود كه زبانزد خاص و عام گرديد .\r\n\r\n\r\n","description":"","footnote":"\r\n( 1 ) . علت ترس زكريا در داستانش بررسى شد .\r\n( 2 ) . سوره مريم ؛ آيات : 3 تا 6 .\r\n( 3 ) . سوره مريم ؛ آيه : 7  « يا زَكَرِيَّا إِنَّا نُبَشِّرُكَ بِغُلامٍ اسْمُهُ يَحْيى . . . » . \r\n","page_name":" 316 ","page_number":316},
  {"content":"\r\n\r\n\r\nولادت عيسى عليه السّلام « * »\r\n\r\nفرشته خدا و مريم عليها السّلام\r\nيك روز طبق عادت معمول ، مريم عليها السّلام به نماز و عبادت خدا مشغول بود كه ناگهان روحش مضطرب گشت و در خود ترس و نگرانى بىسابقه‌اى احساس كرد ؛ در اين حال فرشته‌اى از آسمان به صورت مردى تمام عيار در پيش‌روى مريم ظاهر شد تا مريم با او مأنوس و همدم شود . مريم با مشاهده مرد ناشناس از او گريخت و به خدا پناه برد ، زيرا گمان برد كه او مردى گنهكار و متجاوز است ، و مريم خانمى پرهيزكار و مؤمنى عفيف و پاكدامن است و چنين ارتباطى را خلاف عفت و تقوى مىداند .\r\nدرحالىكه ترس و اضطراب ، روح مريم عليها السّلام را مىآزرد ، مرد ناشناس مريم را آرامش و اطمينان خاطر داد و اضطراب او را كاست و سپس رو به مريم كرد و گفت :\r\n« من فرستادهء پروردگار توام ، آمده‌ام كه پسر پاكيزه‌اى به تو بخشم . »\r\nابرى از غم و اندوه بر سر مريم سايه افكند و موجى از تأثر او را فراگرفت ولى به زودى بر اعصاب خود مسلط شد و نيروى تحليل رفته خود را متمركز كرد و به\r\n\r\n\r\n","description":"","footnote":"\r\n( * ) . اقتباس از سوره مريم ، آيات : 16 تا 24 ؛ بقره ، آيه : 87 ؛ آل عمران ، آيات : 45 تا 60 ؛ نساء ، آيات : 156 تا 159 و 171 و 172 ؛ مائده ، آيات : 17 و 46 و 72 و 75 ؛ توبه ، آيات : 30 و 31 ؛ مؤمنون ، آيه : 50 ؛ زخرف ، آيات : 57 تا 65 ؛ صف ، آيات :\r\n6 و 14 ؛ مائده ، آيات : 109 تا 120 ؛ حديد ، آيات : 26 و 27 و سورهء توبه ، آيهء : 111 .\r\n","page_name":" 317 ","page_number":317},
  {"content":"\r\n\r\nفرشته گفت « چگونه ممكن است كه من فرزند پسرى آورم ، درحالىكه هرگز مردى با من تماس نداشته و من زن بدكردارى نبوده‌ام » .\r\n« فرشته گفت : خدايت چنين گفته و اين كار براى من آسان است و مىخواهيم اين حادثه آيت و رحمتى باشد از جانب ما براى مردم و اين امرى است كه قضايش از جانب خدا رانده شده و بايد انجام گيرد . »\r\nفرشته پس از ابلاغ اين پيام ، ناپديد شد ، اما مريم عليها السّلام نشسته و در آنچه شنيده حيران و متحير است و به يقين فكر مىكند كه مردم در اين مورد چه خواهند گفت ؟ چگونه دختر باكره‌اى باردار شده و صاحب فرزند مىگردد ، او كه هيچگاه شوهر به خود نديده است . اين افكار مريم را به وحشت انداخت و او را ناراحت و مضطرب ساخت ، زيرا اين پيشامد در دل مردم شك و ترديدهايى ايجاد مىكرد و اين ترس و نگرانى مريم را به گوشه‌گيرى و انزوا كشاند ، غم بر او چيره و ترس بر او غلبه كرد و همواره در مورد اين سر وحشتناكى كه در نهاد خود داشت فكر مىكرد .\r\n\r\nتشويش و نگرانى مريم عليها السّلام\r\nچند ماه گذشت و مريم عليها السّلام در اين مدت پيوسته با شكنجه‌هاى روحى شديدى دست به گريبان بود ، تشويش و نگرانى همواره قلب او را مىآزرد و هر لحظه وسوسه و خيال جان و دلش را فرامىگرفت ، او بيشتر اوقات در تنهايى و حزن و اندوه بسر مىبرد . زندگى شيرين و خواب و خوراك گوارا از او سلب شده و بسيارى از اوقات فكرش پريشان و روحش پراكنده بود ؛ به سخنى گوش نمىداد و به هيچ چيز توجهى نداشت .\r\nمريم ناگزير به شهر ناصره زادگاه و موطن خود رفت و همراه با فرزندى كه در رحم و غم و اندوهى كه در سينه داشت در آنجا اقامت گزيد و در يك منزل تابستانى بسيار ساده ساكن شد تا از چشم و زبان مردم در امان و از نظر آنها مخفى باشد .\r\nمريم عليها السّلام به اين دليل از رفت و آمد با قوم و خويش و ارتباط با طايفه خود دورى مىكرد و خود را به بيمارى و كسالت مىزد كه مىترسيد اسرار نهانى او آشكار شود و\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nبر سر زبانها بيافتد و مردم از او به زشتى ياد كنند و دربارهء او سخنى گزاف بگويند ، هر قدر دوره باردارى مريم پيش مىرفت اندوه او نيز افزايش مىيافت و آلام و حزن او بيشتر مىشد و به زودى آنچه را كه مىكوشيد مخفى نگه دارد ظاهر مىگشت .\r\nبارخدايا خودت رحم كن ! اين چه سرنوشتى است كه مقدرات ، براى من در نظر گرفته و چه حادثه‌اى است كه روزگار براى من رقم زده ؟ من از سلالهء انبيا و از خانواده‌اى هستم كه ريشه آن بر تقوى و شاخه‌هاى آن سر به آسمان حكمت برآورده ، پدرم مردى سالم و مادرم زنى پاك بوده ، چگونه ممكن است زبانها آبروى مرا مورد شك قرار دهند ؟ و چگونه تهمتى را كه بر من وارد مىشود ، دفع كنم ؟\r\nراستى اين موقعيتى است كه بدن را مىلرزاند و از هول آن كودكان پير مىشوند ، آيا مردم فكر مىكنند كه مريم سرمايه گرانقيمت خود را كه دختران در حفظ آن مىكوشند از دست داده است ؟ آيا مىگويند ، او آبروى خاندان خويش را برده و شرافت طايفه خود را لكه‌دار ساخته است ؟ و آيا او را از اوج عزت به زير مىكشند و خوار و ذليل مىسازند ؟ چنين سرنوشتى غير قابل تحمل است .\r\nهمه اين مطالب گفته شده و يا گفته مىشود ، در صورتى كه مريم عليها السّلام مرتكب گناهى نشده ، و دامن خود را به معصيت آلوده نساخته است . مريم از تصوراتى كه در ذهن مردم دور مىزند پيراسته و از آنچه در خاطرشان مىگذرد مبرا است .\r\nاما آيا براستى مريم در چنين شرايطى بجز تسليم در برابر قضاى خداوند چاره‌اى دارد و آيا جز انتظار مقدرات راه ديگرى به نظر او مىرسد ؟\r\n\r\nمريم عليه السّلام و بيم و اميد\r\nبىترديد اميد به خدا و پرهيزكارى مريم ، تا حدى مشكلات و ناراحتىهاى او را تخفيف مىداد ، و او را اميدوار مىساخت كه از تنگناى موجود نجات يابد و خاطر پريشانش آسوده گردد . مگر فرشتهء خدا به او خبر نداده بود كه به زودى فرزندى مىآورد كه در گهواره با مردم سخن مىگويد ؟ و آيا اين برهان ، دليلى روشن بر بىگناهى و پاكدامنى او نبود ؟ ! قطعا چرا ، زيرا چنين كودكى خود بهترين گواه بر برائت و\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nپاكى مريم است و شايد تنها اين فكر بود كه موجب تسلى خاطر و اميدوارى او بود .\r\nزمان وضع حمل مريم فرارسيد و درد زايمان را احساس كرد . مريم عليها السّلام بىدرنگ از شهر و ديار خود بيرون رفت و سر به بيابان گذاشت ، تا دور از مردم فرزند خود را به دنيا آورد . فشار درد زايمان مريم عليها السّلام را به سمت درخت نخل خشكيده‌اى كشاند .\r\nمريم تنها و بىپناه و بدون يار و مددكارى كه او را محافظت كند و باعث تسكين درد او شود ، درد طاقت‌فرسا و مشقت وضع حمل را چشيد و فرزند خود را در محيطى باز و در زير آسمان صاف به دنيا آورد .\r\nتنهايى مريم عليها السّلام را مىآزرد و بر خلاف همهء زنان نظارهء ميوهء زندگىاش قلب او را جريحه‌دار مىساخت او با غم و اندوه و حسرت نظرى به طفل افكند و آرزو مىكرد كه قبل از اينكه بدون شوهر ، مادر شود ، جهان را ترك گفته بود . مريم بىاختيار با خود مىگفت : « اى كاش من پيش از اين واقعه مرده و فراموش شده بودم . »\r\nاكنون مريم نمىداند چه كند ! سرگردان و در كار خود حيران است ، خشم و اندوه شديد ، طوفانى در او به وجود آورده و گريه گلوگيرش شده و با حالتى غضبناك نشسته است ، ولى طولى نكشيد كه صدايى در گوش او طنين افكند و او را اميدوار كرد . اين صدا كه از پايين به گوشش مىرسيد گفت : « غم مخور ، پروردگارت جوى آبى در زير پايت روان ساخته است كه آب آن در اين صحراى بىآب و علف جارى مىگردد ، درخت خرما را تكان بده تا خرماى رسيده و تازه براى تو فروريزد ، پس از اين خرما بخور تا نيروى از دست رفتهء خود را تجديد كنى ! از آب نهر استفاده كن و خرسند باش و قلبت را به قدرت الهى مطمئن ساز ، همان خدايى كه نخل خشكيده را برايت سبز و بارور كرده و در اين دشت سوزان برايت چشمه آبى گوارا پديد آورده است . »\r\n\r\nسرزنش مريم عليها السّلام\r\nبدون ترديد سبز شدن نخل خشكيده محكم‌ترين دليل بر بىگناهى مريم و روشن‌ترين برهان بر پاكدامنى او بود و اين آيت روشن مىتوانست راه تهمت دروغگويان و عيب‌جويان را سد كند . ولى اين معجزه فقط براى اقناع آن دسته\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nكارساز است كه در همين مكان و در كنار نخل با مريم روبرو مىشوند ، اما مريم براى آنان كه او را در داخل شهر سرزنش و از او عيب‌جويى مىنمايند و با زخم زبان او را رنج مىدهند ، جواب مىخواهد و چون پاسخى نمىيابد ، تيرگى غم و اندوه از ذهن او پاك نمىشود .\r\nلطف و عنايت خدا بار ديگر شامل حال مريم شد و نوزاد تازه رسيده را از نگرانى مادر آگاه ساخت و نوزاد مسئوليت پاسخگويى به مادر را خود عهده‌دار شد و با كلامى مادر خود را تبرئه كرد . وى به مادر گفت : « اگر احدى از مردم را ديدى ، تنها با زبان اشاره به آنها بگو : من براى خدا نذر كرده‌ام روزه سكوت بگيرم و امروز با كسى سخن نمىگويم . »\r\nمريم با آسودگى خاطر تمركز از دست‌رفتهء خود را بازيافت و قواى باقيمانده خود را به كار گرفت و درحالىكه كودك خود را در بغل داشت به طرف قريه و قوم و قبيلهء خود به راه افتاد .\r\nبه زودى خبر ورود مريم منتشر شد و ماجراى او آشكار گشت مردم بحث آبروى او را پيش كشيدند و پاكدامنى وى را مورد ترديد قرار دادند و سرزنشهاى خود را متوجه او ساختند . و در ملامت و سركوب او شدت عمل به خرج دادند . برخى شرافت خاندانش را بخاطرش مىآوردند و بزرگوارى اصل و نسب او را تذكر مىدادند و مىگفتند : « اى مريم ! كار ناشايست و تازه‌اى مرتكب شده‌اى ، اى خواهر هارون ، پدرت مرد بدى نبود و مادرت زن بدكردارى نبود . »\r\n\r\nپيامبرى كه در گهواره سخن گفت !\r\nدر مقابل سرزنش مردم ناصره لبهاى مريم عليها السّلام از يكديگر باز نشد و حيا مانع سخن گفتن او بود . او سكوت پيشهء خود ساخت و با زبان اشاره به آنان فهماند كه من براى خدا نذر كرده‌ام روزه سكوت بگيرم و حتى يك كلمه سخن نگويم و پاسخى ندهم .\r\nاگر شما طالب حقيقت هستيد با اين نوزاد سخن بگوييد . مردم از كار مريم تعجب كردند و اشارهء او را به فرزند خويش مسخره پنداشتند و گفتند : « چگونه ما با كودكى كه\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nدر گهواره است سخن بگوييم ؟ ! »\r\nاما خدا زبان طفل صغير را در گهواره گشود و فرياد از دهانى كه هنوز تكوينش به حد كمال نرسيده بود خارج شد و آن لبهايى كه هنوز با سينه مادر آشنا نشده بودند به حركت در آمدند و با كمال فصاحت و بلاغت شروع به تكلم كردند ، ولى او دربارهء حرفهاى نامربوطى كه به مادرش نسبت داده بودند و تهمتهايى كه به دامن پاك مادر نيكوكارش بسته بودند سخن نگفت بلكه درباره خود سخن گفت . او خطاب به مردم گفت : « من بندهء خدا هستم . او مرا كتاب داده و به پيغمبرى برگزيده و در هر كجا باشم موجب خير و بركت فراوان قرار داده و تا زنده‌ام مرا سفارش به نماز و زكات نموده و به احسان مادرم توصيه كرده و مرا ستمگر و سنگدل قرار نداده است . درود بر من ؛ روزى كه به دنيا آمدم از شر شيطان ، و روزى كه از دنيا مىروم از حب دنيا ، و روزى كه زنده مبعوث مىگردم از بيم رستاخيز در امانم . »\r\nراستى آيا بعد از اين بيان قاطع كه از دهان يك نوزاد خارج مىگردد نيازى به حجت و برهان ديگرى بر عفت و پاكدامنى مريم بود ؟ ! البته نه ؛ حكمت خدا كه طفل را در به دو تولد توان سخن گفتن بخشيده و به پيغمبرى برگزيده است . بطور مسلم دليل برائت مريم و آيت و معجزه‌اى روشن بر طهارت او است . زيرا خدايى كه نوزاد را در اين سن به سخن آورده ، قادر است كه مانند اين طفل را بدون پدر بوجود آورد .\r\nپس قوم دريافتند كه اين كودك با خواست خدا خلق شده و بايد دست از ملامت و سرزنش مريم بردارند و آبرو و حيثيت او را مورد ترديد قرار ندهند و فتنه و آشوب بر پا نكنند .\r\n\r\nنوزاد سخنگو ، سخن روز شهر ناصره\r\nبيان حكيمانه كودك مردم را مبهوت ساخت و اين معجزهء بزرگ ، زبان قوم را از تهمت و دروغ بست و اين منطق حكيمانه از طفل درون گهواره ، داستان مريم را در ناصره شايع و در خانه‌هاى شهر منتشر كرد و اين موضوع ، بحث روز مردم شد و به همين جهت مقام اين كودك را ارج نهادند و سوءظن آنها نسبت به مريم به برائت او\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nتبديل شد و دانستند كه اين كودك مانند ساير اطفال ناصره نيست بلكه وى مقامى بزرگ و شأنى عظيم دارد .\r\n[ تصوير 
  ] تصويرى از حضرت مريم عليها السّلام در كليساى دمشق\r\nبا وجود تمام شواهد دال بر برائت مريم عليها السّلام ، عده‌اى حاضر به قبول اين واقعيت نبودند و آن را خرافه و وهم مىدانستند و يا آن را داستانى ساختگى براى سرپوش گذاشتن بر خطاى مريم و تلاش براى حفظ آبروى وى مىپنداشتند تا بدين وسيله سوءظن‌ها بر طرف شود و سخن‌پراكنى مردم متوقف گردد . اما ترديدى نيست كه اين عده تيره‌دل گروهى اندك بيش نبودند كه جهل و تعصب آنها مانع نفوذ نور حق در قلب تيره‌اشان مىشد و ظلمت شك و ترديد بر ذهن آنها غالب گشته بود و دلايلى چنين روشن و واضح نمىتوانست وسوسه را از وجود آنها پاك كند ، اين عده قادر به درك اين موضوع نيستند كه خدايى كه قادر مطلق آسمان و زمين است و آنها را از تلاشى و زوال حفظ مىكند ، مىتواند فرمان آفرينش انسانى را بدون نياز به پدر صادر كند و تنها اراده او بر آفرينش كفايت مىكند . چنين خدايى قادر است از طريقى غير معمول و بدون نياز به لوازم طبيعى ، موجودى را خلق كند .\r\nقومى كه راه جهالت را با اين سماجت طى مىكنند سزاوارند كه مانند هستهء خرما كنار گذاشته شوند و رأى و گفتارشان به هيچ انگاشته شود ، زيرا كه اين عناد و لجاجت\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nناحق ، ناشى از كينهء ديرينه‌اى است كه در قلب آنها ريشه دوانيده و چشم و گوش آنها را كور و كر و دلهاى آنها را از درك حقيقت عاجز ساخته است .\r\nبه همين دليل مريم اعتنايى به رأى گروه ستمگر و كينه‌توز نكرد و با آسودگى خاطر و اطمينان قلبى سرگرم مراقبت و تربيت فرزند خويش شد ، زيرا مريم عليها السّلام مىدانست كه خدا طفلش را تحت توجهات و در ظل عنايت خود محافظت مىكند تا آنگاه كه به رسالت خود در هدايت مردم قيام نمايد .\r\n\r\nنبوغ عيسى بن مريم عليها السّلام\r\nاگرچه عيسى مانند بيشتر كودكان رشد كرد و همچون ديگر نوجوانان به جوانى رسيد ولى آثار فضل و آيات رسالت در او آشكار بود . هنگامى كه او با همسالان خود به بازى و سرگرمى مشغول بود ، از آنچه كه آنها در خانه‌هاى خود خورده‌اند و يا ذخيره نموده‌اند ، خبر مىداد . عيسى وقتى نزد آموزگار دهكده مىرفت و در حضور او مىنشست ، از هر حيث با ديگر همسالان خود متفاوت بود و با جديت تمام به گفتار استاد گوش مىداد و با شوق فراوان ، در يادگيرى اهتمام مىورزيد . هنوز استاد دربارهء موضوع درس سخن نگفته بود كه عيسى آن را بيان مىداشت و از آموزگار سؤالاتى مىكرد ، مشكلى بر او باقى نمىماند و موضوعى از ذهنش خارج نمىگشت .\r\nعيسى هنوز دوازده سال نداشت كه به اتفاق مادرش به بيت المقدس رفت ، جمعيتهاى مختلف و مناظر جالب بيت المقدس و آثار سحرانگيز و ديدنى اين عبادتگاه او را مبهوت نساخت . شهر بزرگ بيت المقدس با آن‌همه نقش و نگار و زيبايى كه داشت عيسى را به خود جذب نكرد . با اينكه عيسى در سنى بود كه مستلزم بازى و سرگرمىهاى كودكانه بود ، اما او از تمام زيبايى و نقش و نگار شهر چشم پوشيد و خود را به حوزه‌هاى فضل و حكمت رساند تا از سرچشمه علم و معرفت سيراب گردد .\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n\r\nمناظرهء عيسى عليه السّلام با كاهنان\r\nعيسى عليه السّلام به حلقهء درس دانشمندان بيت المقدس وارد مىشد و به سخنان و آراء آنان گوش مىسپرد و در آنها دقت و تأمل مىكرد ، او مىديد كه مردم براحتى به هر سختى اعتقاد پيدا مىكنند و آن را تصديق مىنمايند و نفس از سينه احدى بيرون نمىآيد .\r\nعيسى نتوانست خود را اين‌گونه با مستمعين هماهنگ سازد و بىاختيار از ميان مردم به ارائه افكار و آراء خود پرداخت و با بيان حق به مجادله با آنان پرداخت ، به حدى كه بعضى كاهنان از برخورد او عصبانى شدند و سؤالات او را ناديده گرفتند ، اما بتدريج كار به جايى رسيد كه چون عيسى لب به سخن مىگشود ، همه سراپا گوش مىشدند و عرصه بر آنهايى كه بر عقيدهء باطل خود استوار بودند تنگ آمد و او را در سرزنش خود فروبردند ، زيرا تاكنون سابقه نداشته كه كسى در برابر عقايد باطلشان به مباحثه با آنان بپردازد و يا سخنان شنونده‌اى بر گفتارشان مقدم بيفتد .\r\nاما عيسى به اعتراض ايشان اعتنايى نكرد و خشم و كينه آنان ، عيسى را از روش خود بازنداشت ، بلكه سؤالات خود را چون باران بر سر آنان فرومىريخت و با استدلالهاى خود عرصه بيان را بر آنان تنگ مىساخت .\r\nيك روز بحث و مناظره عيسى عليه السّلام با دانشمندان بنى اسرائيل چنان او را مشغول كرد ، كه او خوردن و آشاميدن را فراموش كرد ، مادر عيسى كه به انتظار بازگشت او نشسته بود ، نااميد شد ، لذا برخاست و به هر جايى كه گمان مىبرد او رفته باشد سر زد و از هر انجمنى كه احتمال حضور او را مىداد پرسيد ، ولى چون از جستجو نتيجه‌اى نگرفت ، آزرده و خسته به سوى شهر خود بازگشت .\r\nچون مريم از جستجوى در شهر خسته شد ، فكر كرد كه ممكن است عيسى به همراه نزديكان و يا با بعضى از همشهريان خويش به دهكده بازگشته باشد . پس در پى او به دهكده رفت و به جستجوى او پرداخت ولى چون خبر و اثرى از او نيافت ، ناچار دوباره به سوى بيت المقدس بازگشت و در آنجا به تفحص فرزند خود پرداخت ولى اثرى از او نيافت . او بار ديگر با دقت بيشتر در شهر به جستجوى يوسف\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nخود پرداخت و اين‌بار به هر مكان و منزلى كه حدس مىزد فرزندش به آنجا رفته باشد ، سرزد و در همين حال ناگهان چشمش به عيسى افتاد كه در جمع علما و دانشمندان و در درياى بحث و استدلال و مناظره غوطه‌ور است و قوم را مغلوب بيان حق و استدلال و برهان محكم خود كرده است . مريم از آنچه مىديد متعجب شد و با ناراحتى و نگرانى عيسى را نزد خود خواند و پرسيد ، چرا از من روىگردان شده‌اى ؟ ! سپس او را مورد سرزنش قرار داد و به خاطر غيبتش با او درشتى نمود و گفت : من در جستجوى تو سختىها كشيدم و براى يافتن تو چه رنجها كه تحمل نكردم .\r\nعيسى در پاسخ گفت : بحث علمى با علما و مناظره با دانشمندان مرا آن‌چنان در خود فروبرد كه ديگر نتوانستم به موقع به ديدار شما نايل گردم . سپس با عرض پوزش به همراه مادر خود به شهر ناصره بازگشت .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n\r\nرسالت عيسى عليه السّلام « 1 »\r\nچون عيسى به سى سالگى رسيد جبرئيل بر او نازل شد و رسالت او را ابلاغ كرد و بدين ترتيب نبوت او آغاز شد ، سپس از پروردگار خود انجيل را كه تصديق‌كننده تورات بود دريافت كرد و رسالت خود را شروع و مردم را به شريعت خود خواند .\r\nعيسى عليه السّلام سعى كرد يهود را از انحراف و گمراهى به راه راست هدايت كند ، زيرا ايشان از راه راست منحرف شده بودند و آيين سهل و آسان موسى را تحريف نموده بودند و تنها فكرشان جمع‌آورى سيم و زر و اندوختن ثروت بود و در اين راه فقرا و بينوايان را مجبور مىكردند تا مال و اموال خود را به صورت نذر و هديه تقديم معبد كنند ، سپس اين بذل و بخشش را به خود اختصاص مىدادند ، تا جيب و انبارهاى خود را از طلا پر سازند ، هرچند افراد بىبضاعت به سبب پرداخت اجبارى نذر و صدقه در نهايت فقر و تنگدستى به سر برند و نتوانند قوت لايموت پدران درمانده و فرزندان بينواى خويش را تأمين كنند ، و بدن خويش را مستور سازند .\r\nدر بين يهود گروهى منكر رستاخيز بودند و قيامت را باور نداشتند و ثواب و عقاب را دروغ مىپنداشتند ، گروهى ديگر بنده زر و زيور دنيا بودند و در گرداب\r\n\r\n\r\n","description":"","footnote":"\r\n( 1 ) . سورهء آل عمران ، آيات : 49 و ما بعد آن .\r\n","page_name":" 327 ","page_number":327},
  {"content":"\r\n\r\nلذات فانى غرق شده بودند ، آنها تنها متوجه خواهشهاى نفسانى و به آن خرسند بودند و دور از چشم مردم و در پنهان به انجام منكرات و منهيات مىپرداختند .\r\nرياكارى را پيشه خود ساخته بودند و با حربهء ريا و تظاهر ، به فريب عوام و بهره بردارى از آنها مىپرداختند .\r\nدر اين هنگام ستاره رسالت و خورشيد نبوت عيسى بدرخشيد و خدا او را فرستاد ، تا آنان را از ظلمت به سوى نور رهنمون گردد . پس عيسى هر طريقى كه به نظرش مىرسيد براى هدايت قوم مؤثر باشد پيمود و از هر مقدورى را كه براى ارشاد آنان مفيد مىدانست مضايقه نكرد تا آنان را از منجلاب گمراهى و لجنزار مفاسد رها سازد .\r\n\r\nمبارزه عيسى عليه السّلام با رجال دينى يهود\r\nرجال دينى يهود دريافتند كه سيلى مهيب و بنيان‌كن ايشان را تهديد مىكند و حيات و حيثيت آنها رو به نابودى است . اكنون عيسى است كه شهوترانى و خوش گذرانى ايشان را نكوهش مىكند و به زراندوزى و دنياپرستى آنها معترض است ، اسرارشان را آشكار و رياكارى و مفاسدشان را بين مردم منتشر مىسازد ، لذا تصميم گرفتند كه با شدت به مخالفت با او بپردازند و او را تكذيب كنند .\r\nاما عيسى به اتحاد سران قوم اعتنايى نكرد و به دشمنى آنان توجهى ننمود بلكه در راه حق استوار ماند و بر دعوت صحيح خود اصرار نمود . عيسى در دهكده‌ها سير مىكرد و با ارشاد مردم افكار روحانيون يهود را مردود و به گفتار آنان اعتراض مىكرد .\r\nمردم از عيسى عليه السّلام معجزه‌اى خواستند تا رسالت او را تأييد و دعوت وى را تثبيت نمايند و به صحت نبوتش ايمان آورند . خدا معجزهء باهرى به وى عطا كرد و او را با حجتى آشكار يارى نمود . چنان كه او پرنده‌اى از گل مىساخت و در آن مىدميد و بلافاصله به اذن خدا پرنده جان مىگرفت ، كور مادرزاد و مبتلايان به برص را شفا مىداد و مردگان را زنده مىكرد .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nبىشك ، اين‌گونه امور از حد توانايى بشر خارج است و هيچكس بدون اذن و تاييد خدا قادر به انجام آنها نيست ، ولى يهوديان با وجود مشاهده اين آيات و معجزات روشن ، دست از طغيان و عصيان برنداشتند و بر گمراهى خود مصر بودند و آنان كه منكر مبدأ و معاد بودند گفتند : اعمال عيسى غير از سحر و جادو نيست .\r\nبالاخره دعوت عيسى عليه السّلام در گوشهاى شنوا و قلبهاى بيدارى كه هنوز زر و زيور دنيا گمراهشان نساخته بود اثر كرد و عده‌اى كه فريفته دنياى فانى نشده بودند به او گرويدند ، اما دشمنان نيز موجب سلب آسايش ياران عيسى بودند ، پس غيرت دينى عيسى را برانگيخت تا روحانى نمايان يهود را در مركز قدرت خود درهم بكوبد .\r\nعيسى عليه السّلام به منظور ترويج افكار خود به سوى بيت المقدس حركت كرد و روز عيد يهود را برگزيد تا در اجتماعشان دعوت خود را اعلام كند . او دعوت خود را بر مهاجرينى كه از نقاط دور و نزديك آمده بودند عرضه كرد و آنها را اطراف خود فراهم آورد . سخنان الهى و بيان نافذ عيسى عليه السّلام در دل مخاطبين نفوذ كرد و در پى آن عده بيشترى دعوت او را پذيرفتند .\r\nاين حادثه خشم روحانيون يهود و كينه ديرينه آنان را برانگيخت و ايشان را به تفكر واداشت تا راهى براى آسايش خويش و رهايى از دعوت عيسى بيابند ولى آنان موفق به آزار و اذيت عيسى نشدند ، زيرا خدا وعده داده او را تاييد و نصرت نمايد « كه اراده خداوند بالاتر از هر مكر و حيله‌اى است » .\r\nعيسى براى دعوت به دين خدا به راه افتاد و در شهرها و روستاها رسالت خود را به مردم اعلام مىكرد ، او مصمم بود كاخ ظلم و بيداد را ريشه‌كن و آثار شرك و فساد را نابود گرداند . عيسى در اين سفر تبليغى ، حواريون ( ياران ) خود را نيز همراه برده بود تا كمك او باشند و به وى نيرو بخشند و در غم و شادى و ضيق معيشت شريك او باشند و مشكلات سفر وى را تخفيف دهند و تنگناى زندگى را بر او هموار سازند ، بين عيسى و جاسوسانى كه چون سايه در پس او در حركتند ، حائل باشند و در هر مكانى از او دفاع نمايند ، زيرا عيسى از طايفه‌اى بود كه ياران و دوستان محدودى داشت ، شعله تعصب خويشاوندى در طايفه او افسرده بود و شكى نيست كه تعصب\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nقومى در دفع تجاوز و تعدى ستمگران تأثير به سزايى دارد . همان‌طور كه قوم شعيب به او گفتند : « سخنان تو براى ما قابل درك نيست و ما تو را در بين خود ضعيف مىدانيم و اگر به خاطر طايفه تو نبود ما تو را سنگباران مىكرديم ، و تو به تنهايى بر ما عزتى ندارى . »\r\nعيسى عليه السّلام و يارانش مدتى در يك دهكده اقامت مىكردند و سپس عازم روستاى ديگرى مىشدند ، با كمى درنگ در اين منزل ، مجددا براى حركت به محل ديگرى اسباب سفر خود را مهيا مىكردند و بدين‌طريق دعوت خود را ابلاغ مىكردند ، تا اينكه يك روز در انتهاى مسير به بيابانى پهناور رسيدند كه در آن اثرى از آب و آبادى ديده نمىشد . گرسنگى حركت را براى آنان دشوار كرده و فرط تشنگى زبان به كام آنها چسبانيده ، نيروى آنان تحليل رفته و سختى و مشقت راه بر آنان غالب گشته بود ، ناچار ، بدون آب و غذا توقف كردند و در مورد ادامهء كار خويش به تبادل نظر پرداختند و آراء خود را در مورد ادامهء حركت و دعوت بررسى كردند تا شايد به بهترين و مناسب‌ترين روش دست يابند و با مشكلاتى كه بر سر راه آنان به وجود آمده مبارزه كنند و از شر دشمنانى كه در كمين ايشان نشسته‌اند نجات يابند .\r\nدر اين بحران ، عيسى عليه السّلام با يادآورى اهداف ، اميد را در آنان زنده مىكرد و تصميم آنان را تقويت مىنمود ، رنجهاى ايشان را تخفيف مىداد و با غمديدگان برادرى و همدردى مىكرد و همواره مشكلاتى را كه از درك آن عاجز بودند بر ايشان تشريح مىكرد و به رفع شبهات آنها مىپرداخت .\r\n\r\nدرخواست حواريون از عيسى عليه السّلام\r\nاگرچه حواريون « 1 » به رسالت عيسى و نبوت وى ايمان آورده‌اند و در زير پرچم او اجتماع نموده و در ياريش جانبازى مىكنند ولى هميشه محتاج تقويت ايمان و يقين بودند . اين نياز در روحشان ريشه دوانده بود و لذا در اين شرايط بحرانى پرده از افكار\r\n\r\n\r\n","description":"","footnote":"\r\n( 1 ) . حواريون ، سفيران و شاگردان عيسى عليه السّلام بودند . اين كلمه در آيه 52 سوره آل عمران و آيه 112 سوره مائده و آيه 14 از سوره صف آمده است .\r\n","page_name":" 330 ","page_number":330},
  {"content":"\r\n\r\nخود برداشتند و در اين بيابان خشك و بىآب و علف به عيسى گفتند : آيا خدايت قدرت دارد از آسمان براى ما خوراكى بفرستد ؟\r\nياران عيسى عليه السّلام گرچه به قدرت خدا ايمان آورده و به رسالت عيسى نيز شهادت داده بودند و در پيروى از رأى او از بذل جان خود دريغ نداشتند . ولى در هر حال نياز به تقويت و تكميل يقين داشتند و درخواست غذا از خداوند نيز به همين منظور بود ، چنان كه ابراهيم هم قبلا از پروردگار خويش سؤال كرد و گفت : « پروردگارا ! به من بنمايان كه چگونه مردگان را زنده مىكنى ؟ »\r\nخدا فرمود : مگر ايمان نياوردى ؟\r\nابراهيم عرضه داشت : « چرا ايمان آورده‌ام ولى مىخواهم قلبم مطمئن گردد . »\r\nعيسى عليه السّلام كه از حال يارانش تعجب كرده بود و از عاقبت آنها مىترسيد گفت : اگر ايمان داريد از خدا بترسيد و از پيشنهاد اين‌گونه معجزات اجتناب كنيد ، تا سبب فساد شما نگردد ، مگر شما قبلا آنچه سبب اطمينانتان باشد و ترديد قلبهاى شما را بر طرف سازد ، نديده‌ايد ؟ اين خواهش شما از دشمنى و عناد خبر مىدهد ، چرا اين گناه و جرم را مرتكب شديد و معجزه مجدد خواستيد ؟ ! مگر معجزاتى را كه خدا به دست من اجرا كرد و در آنها كور مادرزاد را بينا ساخت ، برص‌زده را عافيت بخشيد و مردگان را زنده كرد ، نديديد ؟ ! آيا اين معجزات هر باطلى را ابطال و هر ترديدى را زايل نمىگرداند ؟ آيا باز شك و ترديد در شما راه يافته و حدس و گمان به روح شما رخنه كرده است ؟ ! اى ياران من ! اين لجاجت و وسوسه را كنار بگذاريد ، اگر ايمان داريد .\r\n\r\nمعجزهء آسمانى\r\nحواريون فكر مضطرب عيسى عليه السّلام را آرام ساختند و غضب او را فرونشاندند و حقيقت امر را برايش توضيح دادند . ياران عيسى گفتند : ما در ايمان خود صادق و در اعتقاد خويش بىريا هستيم . منكر معجزات تو نيستيم و در رسالت تو نيز ترديد نداريم ، هميشه به نبوت تو اقرار داشته‌ايم و به دعوتت پاىبند بوده‌ايم . اگر ما از شما درخواست غذاى بهشتى كرده‌ايم و اين معجزه را پيشنهاد داديم فقط به خاطر اين\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nاست كه اين اعجاز براى ما نعمت و رحمتى است و ما مىخواهيم از غذاى بهشتى استفاده كنيم . همان‌طور كه مىدانى گرسنگى بر ما فشار آورده و قوت و غذايى نمىيابيم كه جان ما را حفظ كند و رنج گرسنگى ما را تخفيف دهد . « 1 »\r\n[ تصوير 
  ] تصويرى از حضرت مسيح عليه السّلام در كليسايى در دمشق\r\n\r\n\r\n","description":"","footnote":"\r\n( 1 ) . بعضى از مفسرين گفته‌اند كه ياران عيسى روزه‌دار بودند ، لذا گفتند : مىخواهيم غذاهاى بهشتى را بخوريم تا اطمينان پيدا كنيم كه خدا روزهء ما را پذيرفته است . مؤلفين\r\n","page_name":" 332 ","page_number":332},
  {"content":"\r\n\r\nصرف‌نظر از گرسنگى كه ما را آزار مىدهد و هرچند ما قدرت خدا را با دليل دريافته و آثار آن را به وضوح ديده‌ايم ، آياتش را از خواندن كتاب آفرينش شناخته‌ايم و به او ايمان آورده و تصديق رسالت تو را نموده‌ايم ، اما اگر اين معجزه را نيز براى ما بياورى قلب ما اطمينان بيشترى مىيابد و يقين و ايمانمان استوارتر مىشود .\r\nما مىدانيم و يقين داريم ، معجزات تو امراض لاعلاج ما را شفا داده ، تخمهاى شك و ترديد در ما ريشه‌كن شده و قبلا رسالت شما با همين معجزات تأييد گشته و بدين‌وسيله صدق دعوت تو را دريافته‌ايم ، در ما ترديدى نمىبينى و مخالفتى نمىيابى ما را مورد لطف خويش قرار ده ! زيرا ما يقين داريم كه تو در دعوت خود صداقت دارى ، وحى خود را از پروردگار مىگيرى و مىدانيم كه خدا با قدرت خويش تو را تأييد مىكند و نعمتهاى خود را بر تو جارى مىسازد ، معجزات گذشته شما زمينى بود و معجزه‌اى كه اكنون ما مىخواهيم آسمانى است ، تا بدين‌وسيله اعجازى بزرگتر و عجيب‌تر از آنچه تاكنون مشاهده كرده بوديم ببينيم تا بتوانيم بر يقين خود بيفزاييم و با انتشار آن پيروان شما افزايش يابند و معتقدين به شما افزون گردند .\r\n\r\nنزول مائدهء آسمانى\r\nآنگاه كه عيسى عليه السّلام اصرار و پافشارى ياران خود را ديد ، دريافت كه آنها به فكر سركشى و عناد نيستند و شك و ترديد آنان را به اين سؤال وادار نكرده و چون بر حسن نيت و صدق غرض آنها واقف شد ، خدا را خواند و عرضه داشت : « بارخدايا ! اى مالك ملك و گردانندهء آسمانها و زمين و اى مدبر امور خلق و متولى اعمال بندگان ، مائده‌اى از آسمان براى ما بفرست كه روز نزول آن براى اول و آخر ما عيد و معجزه‌اى از جانب تو باشد و از آن به ما روزى عطا فرما كه تو بهترين روزى دهندگانى ! »\r\nخداى تعالى دعاى عيسى عليه السّلام را به اجابت رساند و تضرع او را پذيرفت و گفت : من غذاى آسمانى بر شما فرومىفرستم تا ايمان يارانت افزايش و اعتقاد به رسالت تو در ايشان فزونى يابد ولى بايد بدانند كه اين انعام اتمام حجتى است بر ايشان و از طرف كسى است كه باطل به او راه نيافته و نخواهد يافت و آنان بايد بدانند از اين پس هر\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nكس كافر گردد به آن‌چنان عذابى معذبش مىكنم كه هيچ‌يك از جهانيان تاكنون به چنين عذابى گرفتار نشده باشند .\r\nخدا طبق وعده‌اى كه داده بود سفره‌اى از آسمان بر ايشان فرستاد كه رزق فراوان و نعمت بىپايانش به همه جارى گشت ، تا بدين‌وسيله پيغمبر خود را تأييد و دعاى وى را مستجاب نمايد . عيسى با مشاهده انعام پروردگار از روند اين آزمون بر آشفت و ترسيد كه مبادا اين معجزه كار حواريون را به فتنه و فساد بكشاند ، لذا از خدا خواست كه اين غذا رحمت و نعمتى براى آنان باشد و يارانش را به ايمان ثابت و راه صحيح هدايت نمايد . سپس به ياران خود گفت : اين غذاى آسمانى را خدا براى شما فرستاد ، از آنچه درخواست كرديد بخوريد و سپاس او را بجاى آوريد ، تا فضل و كرمش بر شما افزايش دهد .\r\nياران عيسى هرچه خواستند از طعام آسمانى خوردند و خرسند گشتند و بر نيروى ايمانشان افزوده شد ، سپس اين اعجاز درخشان را در بين مردم منتشر ساختند و جمعيت كثيرى از مردم به عيسى عليه السّلام ايمان آوردند ، و مؤمنين در ايمان خود استوارتر گشتند و بر يقين آنان افزوده شد .\r\n\r\nمخالفت يهود با عيسى عليه السّلام\r\nعيسى در رسالت خود كوشا و خستگىناپذير بود ، در دعوت خود سستى روا نمىداشت و پيوسته به اخاذى و عياشى و خوشگذرانى يهود اعتراض مىنمود آنان را سرزنش مىكرد كه چرا خود را اسير تشريفات ظاهرى شريعت تورات مىسازند و بندهء ظواهر دين مىگردند و با تحريف دين جوهر آن را انكار و از صراط مستقيم منحرف مىشوند . ! عيسى براى يهود با بيانى روشن يادآورى مىكرد كه روش شما با روح دين و دعوت پروردگارتان سازش ندارد .\r\nعيسى عليه السّلام از همبستگى يهود عليه وى و اعلام مخالفت و جنگ با او و تعقيب جاسوسان باك نداشت و ترسى به خود راه نمىداد و تنها هدف خود را دنبال مىكرد ، تا اينكه استدلالهاى عيسى عقلهايشان را مغلوب و معجزات او چشمهايشان را خيره\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nكرد و نور حق ، تصور باطل آنان را منكوب ساخت . از اين پس يهود تدبيرى براى مقابله با براهين اشكار عيسى نيافتند ولى باز با زبان و بيان و از روى عناد و دشمنى ، و حسادت و لجاجت به تكذيب او پرداختند ، زيرا بيم آن داشتند ، تبليغات عيسى دولت ايشان را سرنگون و تخت عزت آنان را واژگون سازد و طومار حكومت آنان را درهم پيچد .\r\nاگرچه يهود با عناد و دشمنى به تكذيب عيسى عليه السّلام پرداختند ولى هر روز بر ياران و پيروان او كه اغلب از طبقات پايين و متوسط جامعه بودند افزوده مىشد ، لذا يهوديان تصميم به مقابله با دعوت او گرفتند و خواستند شك و ترديد نسبت به دعوت عيسى را در ذهن مردم ايجاد كنند ولى نتوانستند كوچكترين گامى در اين راه بردارند ، زيرا دعوت عيسى عليه السّلام مانند انوار ستارهء سيار هر مكانى را نورافشانى مىكرد و مردم را عليه ريا و فريبكارى يهود مىشوراند .\r\nعيسى افكار آنها را پست و عقايدشان را باطل مىشمرد ، تا اينكه عليه او غضب نمودند و عرصه را بر او تنگ كردند ، عيسى را در نظر سياستمداران مخل نظم و آسايش اجتماع و آشوب‌طلب و سركش معرفى كردند تا رجال سياست را در عناد با عيسى با خود همراه سازند و از اين رهگذر به آرزوهاى خود دست يابند .\r\n\r\nاستقامت عيسى عليه السّلام\r\nعيسى در هر زمان تنها و بىپناه و از خويشاوند و حامى مقتدر و طايفه‌اى كه او را يارى كنند محروم بود ، ولى با اين حال اعتنايى به غضب يهود نمىكرد و از ظلم و ستم آنان باك نداشت ، زيرا خدا حفظ و حراست او را به عهده گرفته بود و با قدرت خويش او را از شر مخالفين محفوظ و از منكرين رسالتش در امان مىداشت به او وعده داده بود كه مكر يهود را بر طرف سازد و حيلهء آنان را به خودشان بازگرداند .\r\nيهود از توجه مردم به عيسى عليه السّلام و گسترش دعوت او دچار وحشت شدند و بيم آن داشتند كه آشوبى ايجاد شود و ياران عيسى انقلابى به پا كنند ، درصورتىكه عيسى آمده بود تا تورات را تصديق و آنان را به اطاعت از دستورات الهى و ترك گناه و توجه به\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nحقيقت دين تشويق كند . آنان نعمت خدا را كفران كردند و قوم خود را به گمراهى كشيدند و دين را وسيله‌اى براى اندوختن ثروت و كسب درآمد قرار دادند تا بدين ترتيب زمام ملت و مملكت را در دست خود نگه دارند .\r\nآنگاه كه يهوديان در مقابل دعوت عيسى كه چون سيلى بنيان‌كن آنها را تهديد مىكرد ، واقع شدند و در مقابل حجت و برهان قاطع او تاب مقاومت نياوردند ، با تبليغات مسموم به سمپاشى عليه او پرداختند و توسط مأموران خود به انتشار خبر جادوگرى عيسى در بين مردم همت گماشتند و گفتند : عيسى ساحر است و معجزاتى كه ارائه مىدهد ، حاكى از اعمالى است كه شيطان به او تعليم مىدهد ، عيسى به دين يهود نيست و آيين ما را انجام نمىدهد ، او روز شنبه كه روز عيد و عبادت يهود است امور دنيوى را ترك نمىكند . سپس عيسى را متهم كردند كه از دين يهود خارج و به پيغمبر يهود كافر شده و دست از عقايد ايشان برداشته است .\r\nولى اين‌گونه تبليغات دعوت عيسى عليه السّلام را مختل نكرد و تصميم او را تغيير نداد ، بلكه با شهامت و شجاعت به دعوت خود ادامه داد و رسالت خود را ابلاغ كرد چنان كه هر كلمه از سخنان عيسى همچون تيرى بود كه به جانب آنان پرتاب مىشود و صداى ملايم او مانند غريوى سهمگين آنان را مىآزرد و با انتشار و تكرار اين سخنان و افشاى حقايق ، مردم گروه‌گروه از گرد آنها متفرق مىشدند و بيم آن مىرفت سرچشمهء ثروت و منابع ارزاق ايشان متلاشى گردد .\r\nهمين هشدار ، سران يهود را به مشورت و اخذ تصميم نهايى در مورد عيسى واداشت تا بدين‌وسيله فتنه را ريشه‌كن سازند و آتش درونى خود را فرونشانند .\r\nسرانجام تصميم گرفتند كه خون او را بريزند و نقشه قتل عيسى عليه السّلام را طرح كردند ، تا شايد دعوت او خاموش و حيات و سلطهء سران يهود حفظ شود .\r\n\r\nنقشه قتل عيسى عليه السّلام توسط بنى اسرائيل\r\nراستى تا چه حد از دين خدا جاهل و از صراط مستقيم دور بودند كه تصميم قتل عيسى را گرفتند ، پيغمبرى كه به كتاب يهود ايمان دارد و به دينشان اقرار مىكند و تنها\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nجرم و گناهش اين بود كه مىگفت : حدود خدا را حفظ و از ظلم و ستم دورى كنيد و به حقيقت و اصل دين توجه و عمل كنيد ، در حفظ آن بكوشيد و در عمل به آن اخلاص داشته باشيد .\r\nسران يهود تصميم قتل او را گرفتند ، ولى چگونه مىتوانند چنين كارى را انجام دهند ، درحالىكه از مكان عيسى عليه السّلام اطلاعى ندارند و اگر درصدد جستجو برآيند بىشك او را نخواهند يافت ، پس اميدى در اين كار نيست لذا به وعده‌هاى دروغ و تطميع مردم پرداختند و گفتند : هركس عيسى را بياورد به پاداش بزرگى مىرسد .\r\nيهود جاسوسان خود را از هر سو به جستجوى عيسى روانه كردند و علاوه بر تطميع و ترغيب آنها ، خشم و غضب حكومت را نيز بر عليه عيسى برانگيختند و چنان وانمود كردند كه دعوت عيسى كاخ سلطنتى و رژيم حكومتى قيصر را تهديد به زوال مىكند .\r\nاجتماع رجال دينى يهود در بيت المقدس تشكيل شد و دربارهء نحوهء برخورد با عيسى به مذاكره پرداختند شايد به مكان او راه يابند و انتقام خود را از او بستانند و كينه درونى خود را فرونشانند ، در همين احوال كه ايشان در بيم و اميد بسر مىبردند و گاهى غم و نوميدى آنان را احاطه مىكرد و در كار خود حيران مىشدند و مىترسيدند كه دولت يهود نابود گردد و تخت قدرت و جاه و جلالشان فروريزد و مردم از دور آنان متفرق گردند ، يكى از پيروان عيسى ( يهودا ) مضطرب و نگران به جمع يهود شتافت و درحالىكه به دليل عذاب وجدان گامى به پيش و گامى پس برمىداشت ، بالاخره با ترس و وحشت ، زير گوش دربان مجلس گفت : من مطلب مهمى دارم كه بايد در اجتماع يهود و كنفرانس آنان بيان كنم .\r\n\r\nخيانت به عيسى عليه السّلام\r\nيهودا چون وارد كنفرانس شد اعضا را متوجه خود ساخت ، حاضرين از كار او خبر گرفتند و سبب حضور او را جويا شدند . يهودا مطلبى گفت كه اضطراب يهود را فرو نشاند و ترس آنان را بر طرف و قلبهاى آنان را مطمئن نمود . وى گفت : من از خروج\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nعيسى از دين يهود سخت عصبانى و نگرانم و روش وى خواب راحت را از چشم من ربوده است و اين افرادى كه اطراف او را گرفته و او را تاييد مىكنند براى من قابل تحمل نيستند .\r\nسپس با كمال احتياط و اضطراب تمايل خود را در راهنمايى يهود به مكان عيسى اعلام داشت و گفت : حاضر است مكان وى را نشان دهد ، تا علت پريشانى آنان را بر طرف سازد و زندگى آنان را پس از تحمل مدتها ناراحتى و اضطراب تسكين بخشد .\r\nهنوز سخنان يهودا تمام نشده بود كه قوم نفس عميقى كشيدند و آثار مسرت و خوشحالى در صورتشان آشكار شد و به تشريح وعده و نويدهاى خود به يهودا پرداختند و قول دادند آرزوهاى او را جامه عمل بپوشانند . سرانجام يهودا به گفتار آنان اطمينان كرد و از وعده‌هاى شيرينشان خرسند گشت و شايد بدين ترتيب كينه‌اى كه در سينهء او جوانه زده و عنادى كه در قلب وى جاى گرفته بود تسكين يافت .\r\n[ تصوير 
  ] تصويرى سنگى از تيباريوس قيصر معاصر عيسى عليه السّلام\r\nيهوديان آن مرد را نزد حاكم خود بردند و داستان را براى او نقل كردند و از حقيقت كار عيسى آگاهش ساختند ، لذا حاكم گروهى از سربازان خود را همراه آن مرد فرستاد تا عيسى را بياورند و حكم يهود را درباره او به اجرا گذارند .\r\nدر اين موقع عيسى عليه السّلام از فكر و نقشه سوء آنان آگاه بود و مىدانست تصميم آنان دربارهء وى به كجا انجاميده ، لذا متوارى گشت ، گاهى مخفى و زمانى\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nظاهر مىشد ، از اين مكان به مكان ديگر مىرفت و در هر حال در انجام رسالت خود كوتاهى نمىكرد و در اعلام دعوت خويش مسامحه نمىنمود ، مرتب مردم را به ارتباط با خدا و دورى از منكرات و گناهان تشويق مىكرد و شاگردان و حواريون عيسى هم سايه‌وار در پى او روان بودند و لحظه‌اى از او جدا نمىشدند .\r\n\r\nعيسى عليه السّلام را به سوى خدا بردند !\r\nروزى عيسى و يارانش در باغى منزل گرفتند تا شب را در آنجا استراحت كنند و گمان مىكردند جاسوسان آنان را پيدا نمىكنند و به مكانشان راه نمىيابند ولى حدس آنها درست نبود ، زيرا هنوز روز به پايان نرسيده بود و تاريكى شب ايشان را فرا نگرفته بود كه جاسوسان از مخفيگاه آنان اطلاع يافتند و آنها را محاصره كردند .\r\nشاگردان عيسى چون از اين موضوع آگاه شدند ، دست از يارى آن جناب برداشته و از اطراف وى پراكنده شدند و با ترس و وحشت پشت به عيسى كرده و پا به فرار گذاشتند .\r\nآنگاه كه عيسى عليه السّلام در حلقه محاصره دشمن قرار گرفت ، قدرت لايزال الهى به يارى او شتافت و همان‌طور كه در طول دوره دعوت ، او را با معجزات و براهين آشكار از مكر دشمنان نجات داده بود ، به او وعده داد كه او را بر دشمن پيروز گرداند و از حيله مكاران نجاتش دهد .\r\nدر اين لحظه وحشتناك و رعب‌آور قدرت خدا تجلى كرد و دست عنايت او متوجه عيسى شد و او را از چشم مردم مخفى ساخت و چشم يهوديان به مردى افتاد كه شباهت زيادى به عيسى عليه السّلام داشت و بىدرنگ او را به جاى عيسى محاصره و دستگير كردند . وحشت و اضطراب قدرت تكلم را از وى ربود و نتوانست از خود دفاع و يا خود را معرفى كند ، بلكه با ترس و پريشانى تسليم آنان شد ، و جاى تعجب ندارد و بعيد به نظر نمىرسد زيرا در اجتماعات به هنگام آشوب و اضطراب و ازدحام ، حقايق امور بررسى نمىشود ، بلكه برنامه اغلب آنان براساس سرعت عمل و شتاب و هيجان است و به آنچه در نگاه اول منطقى جلوه مىكند بدون فكر و تأمل ،\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nعمل مىشود .\r\nمردى كه اسير اين حادثه شد يهوداى اسخريوطى « 1 » بود ، همان كسى كه سربازان را به سوى عيسى راهنمايى كرد . ولى خدا مكر او را به خودش بازگرداند و كيفر خيانت خود را گرفت و به جاى عيسى گرفتار بلا شد . مأمورين دولت او را به ميدان بردند و در ميان غوغا و فرياد ، خوشحالى و هلهله به جاى عيسى عليه السّلام به دار زدند ، درحالىكه تصور مىكردند عيسى را كشته‌اند اما « او را نكشتند و به دارش نياويختند بلكه امر به آنها مشتبه شد و همانا ، آنان كه دربارهء او اختلاف دارند و در اين امر شك و ترديد دارند ، از حقيقت آگاه نيستند فقط پيروى گمان را مىنمايند ، به يقين يهوديان عيسى را نكشتند بلكه خدا او را به سوى خويش بالا برد و خدا مقتدر و كارش همه از روى حكمت است . » « 2 »\r\n\r\n\r\n","description":"","footnote":"\r\n( 1 ) . برخى از علماء قديمى مسيحى اين شخص را شمعون قيروانى و برخى كتب اروپايى وى را سيمون دوسيرون معرفى كرده‌اند هرچند امروز اغلب مسيحيان معتقدند كه عيسى عليه السّلام را به دار آويختند .\r\n( 2 ) . سوره نساء ، آيات 157 و 158 .\r\n- توضيح مطلب در كتاب دوم فرهنگ اسلام « به سوى اسلام يا آيين كليسا ؟ » اثر مترجم\r\n","page_name":" 340 ","page_number":340},
  {"content":"\r\n\r\n\r\nلقمان حكيم « * »\r\nلقمان حكيم ، غلام سياهى بود كه در سرزمين سودان چشم به جهان گشود . گرچه او چهره‌اى سياه و نازيبا داشت ، ولى از دلى روشن ، فكرى باز و ايمانى استوار برخوردار بود . او كه در آغاز جوانى برده‌اى مملوك بود ، بدليل نبوغ عجيب و حكمت وسيعش آزاد شد و هر روز مقامش اوج گرفت تا شهرهء آفاق شد .\r\nاو مردى امين بود ، چشم از حرام فرومىبست ، از اداى حرف ناسزا و بىمورد پرهيز مىكرد و هيچگاه دامن خود را به گناه نيالود و همواره در امور زندگى شرط عفت و اخلاص را رعايت مىكرد .\r\nاوقات فراغت خود را به سكوت و تفكر در امور جهان و معرفت حق‌تعالى مىگذراند و براى گذراندن امور زندگى به حرفهء خياطى و يا درودگرى مشغول بود .\r\n( بعضى گويند لقمان بنده‌اى بود حبشى كه از راه شبانى معيشت خود را مىگذراند . )\r\nلقمان از خنده بىمورد و استهزاء ديگران پرهيز مىكرد و هيچگاه ارادهء خود را\r\n\r\n\r\n","description":"","footnote":"\r\n( * ) . در كتاب جاد المولى در مورد لقمان ذكرى نشده است و با توجه به اينكه در قرآن سوره‌اى به نام وى آمده ، مترجم با استناد به آيات 11 تا 19 از سوره لقمان سرگذشت او را از جزء سيزدهم بحار صفحات 434 - 408 اقتباس و در اين قسمت آورده است . در بين علما در حكمت و فضل و دانش لقمان اتفاق‌نظر وجود دارد ، اما جز معدودى او را پيغمبر ندانسته‌اند .\r\n","page_name":" 341 ","page_number":341},
  {"content":"\r\n\r\nتسليم خشم و هواى نفس نمىكرد ، از كاميابى در دنيا مغرور و از ناكامى اندوهگين نمىشد و صبر و شكيبايى او به حدى بود كه با از دست دادن چند فرزند ، از سر زبونى ديدگان خود را به سرشك غم نيالود .\r\nدر اصلاح امور مردم و حل نزاع و مرافعه آنها سعى وافر داشت و نگذشت هرگز به دو كس كه با يكديگر مخاصمه و منازعه يا مقاتله كنند ، مگر آنكه در ميان ايشان اصلاح كرد و تا ايشان از يكديگر جدا نشدند ، نگذشت . بيشتر وقت خود را در همنشينى با فقها و دانشمندان و پادشاهان مىگذراند و مسئوليت خطير آنها را گوشزد مىكرد و آنها را از كبر و غرور برحذر مىداشت و خود نيز از احوال ايشان عبرت مىگرفت .\r\nدر اين شرايط بود كه لقمان شايسته پوشيدن جامه حكمت شد « 1 » و سپس در نيمروزى گرم كه مردم در خواب قيلوله بودند جمعى از فرشتگان كه لقمان قادر به رؤيت آنها نبود ، نظر لقمان را در مورد خلافت و پيغمبرى خدا جويا شدند .\r\nلقمان در پاسخ فرشتگان گفت : اگر خداى متعال مرا به حتم به قبول اين امر خطير امر كند ، فرمان او را با ديده منت خواهم پذيرفت و اميد و يقين دارم كه در آن صورت او مرا در اين كار يارى خواهد كرد و علم و حكمتى كه لازمهء اين وظيفه باشد به من عطا خواهد كرد و مرا از خطا و اشتباه حفظ مىكند ، ولى اگر اختيار رد يا قبول اين امر با من باشد ، از پذيرش اين مسئوليت بزرگ عذر خواهم خواست و عافيت را اختيار مىكنم . « 2 »\r\nچون فرشتگان علت امتناع لقمان از پذيرش اين مسئوليت را جويا شدند ، لقمان گفت : حكومت بر مردم اگرچه منزلتى عظيم دارد ، ولى كارى بس دشوار است و در جوانب آن فتنه‌ها و بلاها و لغزشها و تاريكىهاى بيكرانى وجود دارد كه هركس را\r\n\r\n\r\n","description":"","footnote":"\r\n( 1 ) . سوره لقمان آيه 12  « وَ لَقَدْ آتَيْنا لُقْمانَ الْحِكْمَةَ . . . » \r\n( 2 ) . به سند معتبر از حضرت امام صادق عليه السّلام منقول است كه فرمود : چون لقمان پيغمبرى را قبول نكرد حق‌تعالى ملائكه را امر فرمود كه حضرت داود عليه السّلام را ندا كردند به خلافت ، و او قبول كرد و آن شرطى كه حضرت لقمان كرد ، او نكرد .\r\nپس حق تعالى او را خليفهء خود گردانيد در زمين ، و مكرر او را امتحان كرد و از آن حضرت ترك اولايى چند صادر شد كه خدا بر او بخشيد . حياة القلوب ، 2 / 860 .\r\n","page_name":" 342 ","page_number":342},
  {"content":"\r\n\r\nخدا به خود واگذارد گرفتار آن شود و از صراط مستقيم و راه رستگارى منحرف گردد و هركس از آنها برهد به فلاح و رستگارى نائل خواهد شد .\r\nخوارى و گمنامى دنيا در برابر عزت و بزرگوارى آخرت گوارا است ولى اگر هدف كسى جاه و جلال دنيوى باشد ، دنيا و آخرت هر دو را از كف خواهد داد ، زيرا عزت و نعمت دنيا موقت و عاريه است و چنين كسى به نعمت و عزت جاودان اخروى نيز دست نخواهد يافت .\r\nفرشتگان كه به عقل سرشار لقمان پى بردند او را تحسين كردند و خداى تعالى او را مورد لطف و عنايت قرار داد و سرچشمهء حكمت خود را بر لقمان روان ساخت تا سيل حكمت و نور معرفت بر زبان و بيان لقمان جارى گردد و تشنگان حقيقت را در خور استعدادشان از زلال معرفت و حكمت خود سيراب سازد و در اين ميان فرزند برومند لقمان كه نظر پدر را به خود معطوف داشته بود ، بيشتر مورد خطاب او قرار مىگرفت گرچه نصايح لقمان بيشتر جنبه عمومى داشت .\r\n\r\nنصايح لقمان به فرزندش\r\nسعى لقمان بر اين بود كه در مناسبتهاى مختلف فرزندش و همچنين ساير مردم را پند و اندرز دهد . لقمان فرزندش ناتان را خطاب قرار داد و گفت : فرزندم هميشه شكر خدا را به جاى آور ، براى خدا شريك قائل مشو ، زيرا مخلوقى ضعيف و محتاج را با خالقى عظيم و بىنياز برابر نهادن ، ظلمى بزرگ است .\r\nفرزندم : اگر عمل تو از خردى چون ذره‌اى از خردل در صخره‌هاى بلند كوه يا آسمانها و يا در قعر زمين مخفى باشد از نظر خدا پنهان نخواهد بود و در روز رستاخيز در حساب اعمال تو منظور خواهد ساخت و به پاداش و كيفر آن خواهى رسيد .\r\nفرزندم : نماز را به پاى دار ! تا ارتباط تو با خدا محكم گردد و از ارتكاب فحشا و منكر مصون باشى و چون به حد كمال رسيدى ، ديگران را به معروف و تهذيب نفس و تزكيه روح دعوت و رهبرى كن و در اين راه در مقابل سختىها ، صبور و شكيبا باش .\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nفرزندم : نسبت به مردم تكبر مكن و به ديگران فخر مفروش كه خدا مردم خود خواه و متكبر را دوست ندارد .\r\nفرزندم : مردم را شماتت مكن كه كينهء تو را بدل خواهند گرفت و خود را در برابر ايشان زبون مساز كه در تحقيرت خواهند كوشيد ، نه آن‌قدر شيرين باش كه ترا بخورند و نه چندان تلخ باش كه بدورت افكنند .\r\nفرزندم : در راه رفتن نه به شيوه ستمگران گام بردار و نه مانند مردم خوار و ذليل ، و به هنگام سخن گفتن آهسته و ملايم سخن بگو زيرا صداى بلند ، بيرون از حد ادب و تشبه به ستوران است .\r\nفرزندم : از دنيا پند بگير و آن را ترك نكن كه جيره‌خوار مردم شوى و به فقر و فاقه مبتلا گردى و تا آنجا خود را در بند و گرفتار دنيا نكن و در انديشه سود و زيان آن فرو مرو كه زيانى به آخرت تو برسد و از سعادت جاودان باز مانى !\r\nفرزندم : دنيا درياى ژرف و عميقى است كه دانشمندان فراوانى را در خود غرق كرده است پس براى عبور از اين دريا ، كشتى از ايمان و بادبانى از توكل فراهم كن و براى اين سفر توشه‌اى از تقوى بيندوز ، و بدان و آگاه باش كه اگر از اين راه پرخطر برهى ، مشمول رحمت خدا شده‌اى و اگر در آن دچار هلاك شوى به غرقاب گناهانت گرفتار گشته‌اى .\r\nفرزندم : در زندان شب و روز زمانى را براى كسب علم و دانش منظور كن و در اين راه با دانشمندان همدم و همراه شو و در معاشرت با آنها شرط ادب را رعايت كن و از مجادله و لجاج بپرهيز تا تو را از فروغ دانش خود محروم نسازند .\r\nفرزندم : هزار دوست اختيار كن و بدان كه هزار رفيق كم است و يك دشمن ميندوز و بدان كه يك دشمن هم زياد است .\r\nفرزندم : دين مانند درخت است . ايمان به خدا آبى است كه آن را مىروياند . نماز ريشهء آن ، زكات ساقهء آن ، دوستى در راه خدا شاخه‌هاى آن ، اخلاق خوب برگهاى آن و دورى از محرمات ميوهء آن است . همان‌طورىكه درخت با ميوهء خوب كامل مىگردد ، دين هم با دورى از اعمال حرام تكميل مىشود .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n\r\nلقمان از ديدگاه امام صادق عليه السّلام\r\nاز امام صادق عليه السّلام سؤال كردند خدا چه حكمتى به لقمان داد كه از او در قرآن ياد شده است ؟ حضرت فرمود : به خدا سوگند حكمتى كه به لقمان داده شده بود نه مال بود و نه مقام و طايفه و نه هيكل و زيبايى ، بلكه او مردى بود در كار خدا نيرومند ، در راه او پرهيزكار ، ساكت ، باوقار ، دقيق ، آينده‌نگر ، تيزبين و پندآموز . او روزها نمىخوابيد و هميشه بر اعمال خود كنترل و نظارت دقيق داشت .\r\nاز ترس گناه هيچگاه نمىخنديد ، غضب و شوخى نمىنمود ، خداوند به او اولاد زيادى بخشيد و درحالىكه همه آنها قبل از وى جان سپردند با صبر و شكيبايى مصائب را تحمل كرد و به رضاى خدا راضى بود و براى هيچيك اشك بر ديدگان جارى نكرد .\r\nهرگاه به دو نفر كه اختلاف و يا نزاع داشتند برخورد مىكرد ميان آنان صلح و صفا برقرار مىساخت و آتش كينه و عداوت را در آنها خاموش مىساخت .\r\n\r\nلقمان از ديدگاه مفسرين\r\nدسته‌اى از مفسرين معتقدند او پيامبر بوده ولى اغلب او را حكيمى فرزانه دانسته‌اند در سياهى چهره او ترديدى نيست و گرچه داراى صورتى نازيبا و لبهايى كلفت بوده ولى قلب روشن ، ضمير آگاه و حكمت بىنظير ، سيرت او را بسيار منور كرده بود . كسى از او پرسيد مگر تو همدوش ما گوسفندچرانى نمىكردى چه شد كه به اين مقام و منزلت رسيدى ؟\r\nلقمان پاسخ داد : خدا را شناختم ، امانت را حفظ كردم ، راست گفتم و از حرف بىفائده و بىمورد پرهيز كردم .\r\nبعضى گفته‌اند او پسر خواهر ايوب بوده و بعضى ديگر او را پسر خالهء ايوب معرفى كرده‌اند و عده‌اى ديگر او را از عموزادگان ابراهيم عليه السّلام دانسته‌اند .\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n\r\nنمونه‌هايى از حكمت لقمان « * »\r\nلقمان در آغاز ، بردهء خواجه‌اى توانگر و خوش‌قلب بود . ارباب او در عين جاه و جلال و ثروت و مكنت دچار شخصيتى ضعيف و در برابر ناملايمات زندگى بسيار رنجور بود و با اندك سختى زبان به ناله و گلايه مىگشود ، اين امر لقمان را مىآزرد اما راه چاره‌اى به نظر او نمىرسيد ، زيرا بيم آن داشت كه با اظهار اين معنى ، غرور خواجه جريحه‌دار شود و با او راه عناد پيش گيرد .\r\nروزگارى دراز وضع بدين منوال گذشت تا روزى يكى از دوستان خواجه خربزه‌اى به رسم هديه و نوبر براى او فرستاد . خواجه تحت تأثير خصائل ويژه لقمان ، خربزه را قطعه‌قطعه نمود به لقمان تعارف كرد و لقمان با روى گشاده و اظهار تشكر آنها را تناول كرد تا به قطعه آخر رسيد ، در اين هنگام خواجه قطعه آخر را خود به دهان برد و متوجه شد كه خربزه به شدت تلخ است . سپس با تعجب زياد رو به لقمان كرد و گفت : چگونه چنين خربزه تلخى را خوردى و لب به اعتراض نگشودى ؟\r\nلقمان كه دريافت زمان تهذيب و تأديب خواجه فرارسيده است ، به آرامى و با احتياط گفت : واضح است كه من تلخى و ناگوارى اين ميوه را به خوبى احساس كردم اما سالهاى متمادى من از دست پربركت شما ، لقمه‌هاى شيرين و گوارا را گرفته‌ام ، سزاوار نبود كه با دريافت اولين لقمه ناگوار ، شكوه و شكايت آغاز كنم .\r\nخواجه از اين برخورد ، درس عبرت گرفت و به ضعف و زبونى خود در برابر ناملايمات پى برد و در اصلاح نفس و تهذيب و تقويت روح خود همت گماشت و خود را به صبر و شكيبايى بياراست .\r\n* * * روزى خواجه لقمان در سرايى ، سفره‌اى گسترده بود و ميهمانان خود را در سايه جود و كرمش پذيرايى مىكرد . لقمان كه در خدمت ميهمانان و تهيه وسايل رفاه ايشان سعى وافر داشت از شنيدن سخنان بيهوده آنها سخت در عذاب بود و همواره مترصد\r\n\r\n\r\n","description":"","footnote":"\r\n( * ) . اين عنوان در ويرايش به متن كتاب افزوده شده است .\r\n","page_name":" 346 ","page_number":346},
  {"content":"\r\n\r\nفرصتى بود تا عادت زشت آنها را گوشزد كند و در اصلاح و تهذيب آنها گامى بردارد .\r\nدر اين هنگام گروهى از ميهمانان خواجه ، وارد سرا شدند و خواجه به لقمان فرمان داد تا گوسفندى ذبح كند و غذايى از بهترين اعضاء گوسفند مهيا سازد . لقمان دستور داد از دل و زبان گوسفند ، غذايى لذيذ فراهم نمودند و نزد ميهمانان آوردند ، روزى ديگر خواجه امر كرد ، از بدترين اعضاء گوسفند ، غذايى آماده سازد ، لقمان بار ديگر غذا را از دل و زبان گوسفند مهيا كرد .\r\nخواجه با تعجب پرسيد : چگونه است كه اين دو عضو گوسفند هم بهترين و هم بدترين هستند ، لقمان پاسخ داد : اين دو عضو مهمترين اعضا در سعادت و شقاوتند ، چنان كه اگر دل سرشار از نيت خير و زبان گوياى حكمت و معرفت و حلال مشكلات و مسائل مردم باشد ، اين دو عضو بهترين اعضاء هستند و هرگاه دل بدانديش و پست نيت باشد ، زبان گوياى غيبت و تهمت و محرك فتنه و فساد ، هيچيك از اعضا ، بدتر و زيان‌بارتر از اين دو عضو نخواهد بود .\r\n* * * لقمان نيك و بد هر كارى را مشروط به رضاى وجدان و خشنودى خداوند مىدانست و تمجيد و تحسين خلق را هدف خود قرار نمىداد و از خرده‌گيرى و عيبجويى آنها نيز هراسى نداشت و اين موضوع را نيز همواره به فرزند خود گوشزد مىنمود ، تا روزى به جهت اطمينان خاطر ، تصميم گرفت اين حقيقت را نزد پسر خود مصور سازد .\r\nلقمان به فرزند خود گفت : مركب را آماده ساز و مهياى سفر شو و چون مركب آماده شد ، لقمان خود سوار شد و پسرش را پياده دنبال خود روان كرد . در اين حال گروهى كه در مزارع خود مشغول كار بودند آنها را نظاره كردند و به زبان اعتراض گفتند : عجب مرد سنگدلى ، خود سواره و كودك معصوم را پياده به دنبال مىكشد .\r\nسپس لقمان خود از مركب پياده شد و پسر را سوار بر مركب كرد تا به گروهى ديگر از مردم رسيد ، اين بار مردم با نظاره آنها گفتند : عجب پسر بىادب و بىتربيتى ، پدر پير و ضعيف خود را پياده گذاشته و خود با نيروى جوانى و تنومندى بر مركب\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nسوار است . حقا كه در تربيت او غفلت شده است .\r\nدر اين حال لقمان نيز همراه فرزند خود سوار مركب شد و هر دو سواره راه را ادامه دادند تا به گروه سوم رسيدند ، مردم اين قوم چون آنها را ديدند گفتند : عجب مردم بى رحمى ، هر دو چنين بار سنگينى را بر حيوان ناتوان تحميل كرده‌اند و هيچيك زحمت پياده‌روى را به خود نمىدهند . در اين هنگام لقمان و پسر هر دو از مركب پياده شدند و راه را پياده ادامه دادند تا به دهكدهء ديگرى رسيدند ، مردم با مشاهده آنها ، زبان به نكوهش گشودند و گفتند : آن دو را بنگريد ، پير سالخورده و جوان خردسال هر دو پياده در پى مركب مىروند و جان حيوان را از سلامت خود بيشتر دوست دارند .\r\nچون اين مرحله از سفر نيز تمام شد لقمان با تبسمى معنىدار به فرزند خود گفت :\r\nحقيقت را در عمل ديدى ، اكنون بدان كه هيچگاه خشنودى تمام مردم و بستن زبان آنها امكان‌پذير نيست پس خشنودى خداوند و رضاى وجدان را مد نظر قرار ده و به تحسين و تمجيد يا توبيخ و نكوهش ديگران توجهى نكن .\r\n* * * لقمان همواره رعايت اعتدال و ميانه‌روى را از شروط كاميابى و موفقيت در امور زندگى مىدانست و رعايت اين اصل را در كليهء شئون زندگى لازم و ضرورى مىشمرد و معتقد بود افراط و تندروى مىتواند لذتها را به آلام و عادتها را به آلودگى تبديل كند . لقمان براى درك صحيح اين موضوع ، با بيانى جالب و منطقى ، فرزند خود را چنين نصيحت كرد .\r\nفرزندم اين نصيحت پدر را همواره آويزه گوش خود كن و در زندگى همواره لذيذترين غذاها را ميل كن و فاخرترين جامه‌ها را بپوش و در بهترين بستر بيارام و از زيباترين همسر كام بگير .\r\nفرزند لقمان از نصايح پدر سخت متعجب شد ، زيرا پدر همواره او را به اعتدال و اقتصاد در امور زندگى تشويق مىكرد ولى اين بار او را به افراط و تن‌پرورى ترغيب مىكند . لذا علت امر را از پدر خويش جويا شد . لقمان گفت : منظور من از اين سخن آن بود كه اگر زمانى براى برآورد حاجت خود اقدام كنى كه ضرورت و شدت آن به\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nاوج خود رسيده باشد ؛ از ساده‌ترين آنها عالىترين مراتب لذت را خواهى برد .\r\nاگر هنگامى براى خواب و استراحت اقدام كنى كه بىخوابى حواس و قواى تو را تحت تأثير و تسخير خود قرار داده باشد ، در اين حال پاره خشتى بهتر از بالش پر و بسترى زبر و خشن خوشايندتر از ملايمترين آنها خواهد بود .\r\nفرزندم اگر زمانى بر سر سفره بنشينى كه گرسنگى صبر و طاقت از تو بريده باشد ، ساده‌ترين غذاها براى تو لذيذتر از طعام پادشاهان خواهد بود . اگر نياز تو به جامهء تازه مبرم باشد و لباس پيشين قابل استفاده نباشد ، جامهء كرباس از خلعت شاهانه براى تو برازنده‌تر خواهد بود .\r\nو اگر زمانى براى ارضاء غريزهء جنسى آماده شوى كه فشار شهوت بر تو غالب شده باشد آغوش كنيزى مطبخى جذابتر از الههء حسن و زيبايى خواهد بود .\r\n* * * مريدى خلاصه معرفت و روح حكمت لقمان را جويا شد وى گفت :\r\nخلاصه معرفت و روح حكمت من آن است كه از امور زندگى آنچه به عهده خالق است ، تكلف و زحمتى بر خود روا نمىدارم و آنچه به عهده من است در آن سستى و كوتاهى نمىكنم .\r\n\r\n","description":"","footnote":"","page_name":" 349 ","page_number":349},
  {"content":"\r\n . \r\n","description":"","footnote":"","page_name":" 350 ","page_number":350},
  {"content":"\r\n\r\n\r\nذو القرنين « * »\r\nذو القرنين به سوى مغرب لشكر كشيد و با جنگ و جهاد به كشورگشايى پرداخت .\r\nاو كوه و دشت را زير پا مىگذاشت و از گرما و سرما نمىهراسيد و هموار و ناهموار براى او تفاوتى نداشت ، زيرا خدا وى را بر زمين مسلط و فرمانبردارى و اطاعت سربازان را نصيب او كرده بود و هرآنچه براى استحكام قدرت وى لازم بود به او ارزانى داشته بود و مشيت خداوند بر اين قرار گرفته بود كه او را به پيروزيهاى با ارزش و فتوحات بىنظيرى برساند .\r\nذو القرنين در راه گسترش فتوحات خود شب و روز مىكوشيد ، تا به بركه‌اى رسيد كه آب و گل در آن مخلوط بود و چنين به نظرش آمد كه خورشيد در اين سرزمين غروب مىكند و در پشت آن مخفى مىشود . ذو القرنين فكر كرد كه پس از اين ناحيه ، سرزمينى براى فتح نيست ولى در همين سرزمين جمعيتى را ديد كه كفر و عقايد خرافيشان حيرت‌آور بود .\r\nفساد و خودسرى آنان براى ذو القرنين گران آمد ، زيرا اين مردم به ظلم و ستم پرداخته و در زمين طغيان و سركشى مىكردند و تحت نفوذ شيطان و تحريكات هوى و هوس خونها بر زمين جارى مىكردند . ذو القرنين از خدا كسب تكليف كرد كه\r\n\r\n\r\n","description":"","footnote":"\r\n( * ) . اقتباس از سوره كهف ، آيات : 83 تا 98 .\r\n","page_name":" 351 ","page_number":351},
  {"content":"\r\n\r\nدربارهء آنان چه عملى انجام دهد ، خدا او را بين دو راه مخير نمود تا يكى از اين دو راه را انتخاب نمايد . يا خودسران را به تيغ شمشير بسپارد تا به كيفر كفر و طغيان خود برسند و يا اينكه به آنان مهلت بدهد و به صراط مستقيم دعوت و ارشادشان نمايد ، شايد افرادى پذيراى حرف حق باشند و از طريق ظلم و ستم بازگردند .\r\nذو القرنين احسان را بر كشتار ترجيح داد و نيكى را برگزيد و گفت : « هركس از اين پس ظلم كند ، به زودى او را به كيفر خواهيم رساند و در آخرت هم كه به سوى پروردگار خويش بازگردد خدا او را به عذاب سختى گرفتار مىسازد و اما هركس ايمان آورد و عمل صالح انجام دهد ، پاداش نيكى خواهد داشت و ما هم بر او سهل و آسان گيريم و از هر جهت وسايل آسايش او را فراهم سازيم . » « 1 »\r\nذو القرنين به منظور اداره امور و ارشاد عموم مدتى در ميان اين مردم بماند ، با ستمگران مبارزه و مظلومان را يارى كرد ، دست ضعفا را گرفت و عدل را برقرار كرد و پرچم اصلاح را برافراشت . سپس تصميم گرفت به سوى شرق عزيمت كند ، لذا با جهاد پيوسته و پيروزى مداوم به كشورگشايى ادامه داد ، تا در مسير خود به محلى رسيد كه به نظر آخرين نقطه آباد و مسكون زمين بود . ذو القرنين در اين سرزمين اقوامى را ديد كه روى زمين بدون مسكن و سايبانى زندگى مىكنند و آفتاب بر آنها طلوع و غروب مىكند و حتى درخت و سايبانى ندارند كه از سايهء آن استفاده كنند و در وضع نابسامان و وحشيانه‌اى به سر مىبردند و گرفتار جهل و نادانى بودند .\r\nذو القرنين پرچم عنايت خود را بر سر آنان برافراشت و از نور علم و تدبير خويش ، آنان را روشنى بخشيد و از تاريكى جهل رهانيد .\r\n\r\nذو القرنين و قبايل يأجوج و مأجوج\r\nذو القرنين پس از رهايى اين قوم به سوى شمال رهسپار شد و با سعى و تلاش و جهاد فتوحات خود را گسترش داد تا به سرزمينى در بين دو كوه سر به فلك كشيده رسيد ، در اين سرزمين مردمى در آسايش زندگى مىكردند كه زبان تكلم آنان مفهوم\r\n\r\n\r\n","description":"","footnote":"\r\n( 1 ) . سوره كهف ؛ آيات : 86 تا 88 .\r\n","page_name":" 352 ","page_number":352},
  {"content":"\r\n\r\nنبود و در جوار آنها قومى مفسد و ستمگر مىزيستند . اين قوم وحشى و متجاوز و در عين حال گمراه‌كننده كسى نبودند جز قوم يأجوج و مأجوج .\r\nمردم چون دريافتند كه ذو القرنين پادشاهى نيرومند و مقتدر است و حدود سلطنت او گسترده و سپاهيانش فراوانند ، به او پناه بردند و از وى خواستند تا سدى بين آنان و يأجوج و مأجوج بنا كند و سرزمين ايشان را از يكديگر جدا سازد و از تجاوز و تعدى آنان جلوگيرى نمايد . زيرا يأجوج و مأجوج قومى بودند كه ظلم و ستم با طينت و سرشت آنها آميخته شده ، و شمشير و نصيحت قادر به تسليم آنان نيست سپس آن قوم در ادامه خواهش خود گفتند : حاضريم براى بناى سد ، تو را يارى دهيم و هزينه آن را در اختيار تو بگذاريم .\r\nذو القرنين كه خدا ذات او را با نيكى سرشته و خلقت او با خير آميخته بود و گنجهاى زمين و منافع آن را در اختيار وى گذاشته بود ، خواهش آنان را پذيرفت و اموال آنان را نيز بازگرداند و گفت : « آنچه خدا به من عطا فرموده بهتر است » سپس از آنان خواست كه به وى كمك كنند و در عمل سدسازى مشاركت نمايد تا كار را شروع نمايد .\r\nمردم براى ذو القرنين مقدار زيادى آهن و مس ، و چوب و ذغال آماده ساختند ، ذو القرنين قطعه‌هاى آهن را در بين دو كوه مىگذاشت و اطراف آن را ذغال و چوب مىنهاد آنگاه آتش را روشن مىكرد و مس ذوب شده را در مفاصل و منافذ آن جارى مىساخت و بدين طريق سد بزرگ و محكمى بين دو كوه بوجود آوردند تا يأجوج و مأجوج نتوانند از آن بالا روند يا از آن عبور كنند و بدين طريق خداوند قومى را كه گرفتار ظلم و ستم بودند ، آسايش و راحتى بخشيد و از شر يأجوج و مأجوج رهانيد .\r\nذو القرنين چون ديد سد محكم و بزرگى ساخته شد از صميم قلب گفت :\r\n« اين از لطف و رحمت خداى من است و هرگاه وعده پروردگار من فرارسد ، اين سد را با زمين يكسان خواهد ساخت و البته وعده پروردگار من حق است . » « 1 »\r\n\r\n\r\n","description":"","footnote":"\r\n( 1 ) . سوره كهف ، آيه : 98 .\r\n","page_name":" 353 ","page_number":353},
  {"content":"\r\n\r\n\r\nآيا مراد از ذو القرنين كوروش است ؟ « * »\r\nدر سوره كهف ، آيات 83 تا 98 به نام و بعضى اعمال ذو القرنين و ويژگىهاى شخصيت وى اشاره شده است . كه در متن قصه ذو القرنين مشروح آن آمد .\r\nاين آيات سوره كهف درباره ذو القرنين ، به نوشتهء اغلب مفسران داراى شأن نزول بوده است . از خود قرآن كريم هم برمىآيد كه نزول اين آيات مسبوق به طرح پرسشى از جانب معاصران حضرت رسول صلّى اللّه عليه و إله و سلّم است زيرا مىفرمايد : « و از تو دربارهء ذو القرنين مىپرسند . بگو هم‌اكنون يادى از او بر شما مىخوانم » و اخبار نيز همين معنى را تاييد مىكند چنان كه در كتاب مسند روايت كرده‌اند كه قريش به تحريك يهود ، راجع به چند موضوع كه از جمله شخصيت ذو القرنين بود ، سؤال كردند و گفتند : « اين مرد كيست و كارهايش چيست ؟ »\r\nتوجه به شأن نزول اين حقيقت را آشكار مىسازد كه يادى از ذو القرنين - هركه هست - در تورات بايد باشد ؛ اما درباره اينكه ذو القرنين كيست ، مفسران و مورخان قديم وجوه بسيارى ياد كرده‌اند از جمله :\r\n1 . مراد از ذو القرنين اسكندر است ( تفسير طبرى ، تفسير سورآبادى )\r\n2 . ابو ريحان مصاديق ديگرى نيز براى ذو القرنين ياد مىكند از جمله : اطوكس نامى ، كه به حاميرس يكى از ملوك بابل چيره شده است ؛ منذر بن ماء السماء و\r\n\r\n\r\n","description":"","footnote":"\r\n( * ) . اين عنوان خارج از كلام جاد المولى است و در ويرايش به متن كتاب افزوده شده است .\r\n","page_name":" 354 ","page_number":354},
  {"content":"\r\n\r\nابو كرب شمر يرعش بن افريقس حميرى\r\n3 . صعب بن جبل ( غزالى در سر العالمين ) .\r\nاما در عصر جديد مولانا ابو الكلام محيى الدين احمد آزاد ( 1958 - 1888 م ) وزير فرهنگ سابق كشور هند ( گويا به اقتباس سر سيد احمد خان مصلح معروف به مسلمان هندى مفسر معروف قرآن ) در تفسيرش به اردو به نام « ترجمان القرآن » با ادله بسيار بر آن است كه مراد از ذو القرنين ، كوروش كبير پادشاه هخامنشى است .\r\nبارى نظريهء مولانا ابو الكلام آزاد در ايران و جهان اسلام انعكاس وسيعى يافت و يكى از مورخان معاصر استاد دكتر محمد ابراهيم باستانى پاريزى رساله او را با شرح و بسط لازم به فارسى ترجمه كرد ، و مفسران بزرگى چون علامه طباطبائى ( قدّس سرّه ) صاحب الميزان و آيت الله مكارم شيرازى صاحب تفسير نمونه و ترجمه قرآن كريم هم آن را محتمل الصدق يافتند و بعضى از قرآن‌پژوهان از جمله شادروان خزائمى صاحب « اعلام قرآن » نيز آن را معقول شمرد و از آن دفاع كرد . بعلاوه يكى از محققان و زبان‌شناسان بزرگ معاصر آقاى دكتر فريدون بدره‌اى نيز كتاب محققانه‌اى در اثبات صدق و صحت اين نظريه تحت عنوان « كوروش كبير در قرآن مجيد و عهد عتيق » نوشت .\r\nاما هنوز محققان ديگرى هم در ايران و جهان اسلام و اسلام‌شناسى هستند كه مراد از ذو القرنين را اسكندر رومى يا مقدونى و يا ديگران مىدانند ، از جمله مونتگمرى وات ( در دايرةالمعارف اسلام ، به انگليسى ، طبع لندن ) . يا آقاى دكتر حسن صفوى از محققان معاصر ايرانى كه كتابى به نام ذو القرنين كيست ؟ نوشته است . ايشان نظريهء افرادى را كه عقيده دارند ، ذو القرنين همان كوروش هخامنشى است را رد كرده و مراد از ذو القرنين را اسكندر مقدونى دانسته‌اند .\r\nاما در اين ميان ، رقابت بين دو نظريه قوىتر است ، يكى نظريه‌اى كه مراد از ذو القرنين را اسكندر مقدونى يا رومى مىداند و ديگرى نظر يا نظريه‌اى كه مراد از آن را كوروش هخامنشى مىداند .\r\nدر رد احتمال اول يعنى نفى ذو القرنين بودن اسكندر ، دلايلى اقامه شده است كه\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nاهم آنها از اين قرار است .\r\n1 ) يادى از اسكندر در عهد عتيق نيست . حال آنكه از كوروش هست .\r\n2 ) اسكندر موحد و خداپرست نبوده ، حال آنكه ذو القرنين به توصيف و تصريح قرآن مجيد خداشناس و مؤمن بوده است .\r\n3 ) ديگر اينكه سدى با مشخصات قرآنى كه داراى مس و آهن باشد ، به اسكندر منسوب نيست .\r\nاما قرينه‌هاى مؤيد نظر مولانا ابو الكلام آزاد از اين قرار است :\r\n1 ) كوروش شخصيتى است كه در كتاب مقدس يعنى عهد عتيق ( در كتاب رؤياى دانيال ، و كتاب عزرا و چند رسالهء ديگر ) از او با تلويحى شبيه به تصريح ياد شده است . دانيال در رؤيايى مىبيند كه در قصر شوشان در كشور عيلام و در كنار نهر « اولاى » است و قوچى با دو شاخ به همه حيوانات غلبه مىكند ، مگر بزى با يك شاخ كه سرانجام بر او غلبه مىيابد . سپس دانيال پس از اين خواب از خود بى خود مىشود و فرشته وحى بر او ظاهر مىگردد و مىگويد « آن قوچ صاحب دو شاخ را كه ديدى ، پادشاهان ماديان و فارسيان مىباشد و آن بز نر پادشاه يونان است » . « 1 »\r\n2 ) ذو القرنين قرآن شخصيتى است كه خداوند به او تمكن در روى زمين و قدرت و اختيار داده است ، و اين با شخصيت كوروش كه بر بخش عظيمى از آسيا و اروپا دست يافته و نخستين امپراطورى بزرگ تاريخ را تأسيس كرده است ، توافق دارد .\r\n3 ) ذو القرنين قرآن خداشناس و موحد است ، و كوروش هم خداشناس و يكتاپرست بوده و معقول‌ترين تاريخى كه براى ظهور زرتشت « 2 » ياد مىشود قرن ششم پيش از ميلاد است كه با تاريخ حيات كوروش توافق دارد .\r\n4 ) ذو القرنين اولين بار سفر يا لشكركشى به غرب يا مغرب خورشيد داشته است\r\n\r\n\r\n","description":"","footnote":"\r\n( 1 ) . كتاب دانيال ، باب 8 . آيات 20 و 21 .\r\n( 2 ) . زرتشت ، پيامبر ايران باستان بوده ، عصر وى را حدود 600 ق . م مىدانند ، اغلب خاورشناسان زمان او را قرنهاى 6 و 7 قبل از ميلاد ذكر مىكنند . وى معاصر گشتاسب بوده و آن شهريار دين او را پذيرفت . ( فرهنگ فارسى ، ج 5 . اعلام ، ص 648 ) . برخى تواريح او را معاصر با يوشع و ارمياء از پيامبران بنى اسرائيل مىدانند .\r\n","page_name":" 356 ","page_number":356},
  {"content":"\r\n\r\nو اين موضوع با لشكركشى كوروش به غرب ايران و شكست كروزس پادشاه ليديا و تسلط بر آن سرزمين انطباق دارد .\r\n5 ) ذو القرنين در سفر يا لشكركشى دوم خود به سمت شرق يا مشرق حركت كرده است ، و اين موضوع با لشكركشى كوروش به جنوب شرقى ( مكران و سيستان ) و شمال شرقى ( حدود بلخ ) انطباق دارد و ظن قوى اين است كه كوروش در اين سفر ، بلاد سند را هم فتح كرده است و ايرانيان ، سند را هند مىناميده‌اند و از اين جهت در كتيبهء داريوش ، نام هند نيز در ميان نامهاى ممالك بيست و هشت‌گانهء مفتوحه ذكر شده است .\r\n6 ) ذو القرنين قرآن با قومى وحشى مواجه شده است و اين با رفتن كوروش به سمت شمال و كوههاى قفقاز و نبرد با اقوام وحشى سكا كه به يك تعبير همان يأجوج و مأجوج هستند ، انطباق دارد . در اينجا كوروش اقوام وحشى را عقب راند و در معبر داريال كه تنها معبر آنان بوده است كه از آن راه به اقوام مجاور تعدى و تجاوز مىكردند ، سدى با آهن و مس مىسازد و شك نيست كه اين ديوار همان سدى است كه كوروش بنا نهاده است ، زيرا اوصافى كه قرآن درباره سد ذو القرنين بيان كرده كاملا بر آن منطبق است و در آثار باستانى ارامنه اين ديوار بهاگ گورايى ناميده شده كه معنى اين كلمه تنگه كوروش يا معبر كوروش است .\r\nمولانا ابو الكلام آزاد اين اقوام وحشى تجاوزگر را اقوامى دانسته‌اند كه در هر منطقه به نامى خوانده شده‌اند ؛ از جمله در نزد يونانيان ليت و در ازمنه اخير در اروپا آنها را ميگر ( مجار ) و در آسيا تاتار ناميده‌اند . « 1 »\r\nآيت‌الله مكارم شيرازى صاحب تفسير نمونه در تفسير آيات مربوط به ذو القرنين ضمن مقايسه‌اى كامل بين اوصاف ذو القرنين كه در قرآن آمده است و اوصاف كوروش به نظريات تاريخى در اين مورد نيز اشاره مىكند از جمله از قول هرودت مورخ يونانى مىنويسد « كوروش فرمان داد تا سپاهيانش جز به روى جنگجويان شمشير نكشند ، و هر سرباز دشمن كه نيزه خود را خم كند ، او را نكشند و لشكر كوروش فرمان او را اطاعت كردند به طورىكه توده ملت ، مصائب جنگ را احساس نكردند » .\r\n\r\n\r\n","description":"","footnote":"\r\n( 1 ) . فصلنامه بينات 14 / 105 : استاد بهاء الدين خرمشاهى .\r\n","page_name":" 357 ","page_number":357},
  {"content":"\r\n\r\n[ تصوير 
  ] مجسمه كوروش كه در قرن نوزدهم در حفريات استخر پيدا شده است ، اين مجسمه كه نمونه گرانبهايى از فن حجّارى قديم و يگانه نمونه هنر آسيايى است با زيباترين مجسمه‌هاى يونانى برابرى مىكند و اكتشاف آن از نظر هنر و تاريخ اهميت فراوانى داشت .\r\nهمچنين از قول هرودت اضافه مىكند .\r\nكوروش پادشاهى كريم و سخى و بسيار ملايم و مهربان بود . مانند ديگر پادشاهان به اندوختن مال حرص نداشت ، بلكه نسبت به كرم و عطا حريص بود ، ستم‌زدگان را از عدل و داد برخوردار مىساخت و هرچه را متضمن خير بيشتر بود ، دوست مىداشت .\r\nو نيز از قول مورخ ديگرى به نام ذى نوفن مىنويسد : كوروش پادشاه عاقل و مهربان بود و بزرگى ملوك با فضايل حكما در او جمع بود ، همتى فائق و وجودى غالب داشت ، شعارش خدمت به انسانيت و خوى او بذل عدالت بود ، و تواضع و سماحت در وجود او جاى كبر و غرور را گرفته بود .\r\nجالب اينجاست كه اين مورخان كه كوروش را اين‌چنين توصيف كرده‌اند از تاريخ نويسان بيگانه بوده‌اند نه از اقوام يا ابناء وطن او ، بلكه اهل يونان بودند و مىدانيم كه مردم يونان به نظر دوستى به كوروش نگاه نمىكردند ، زيرا با فتح ليديا بدست\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nكوروش شكست بزرگى براى ملت يونان فراهم شد . « 1 »\r\nدر پايان بايد اضافه كرد در اين‌گونه تحقيق و تطبيق‌ها ، بويژه در مورد قصص قرآن ، با قاطعيت نمىتوان تعيين مصداق كرد . اما چنان كه ملاحظه مىشود اين نظر و نظريه كه مراد از ذو القرنين قرآن ، كوروش كبير باشد ، نظريه‌اى معقول و محتمل الصدق است . و ادلهء مؤيد آن بسيار بيشتر و معقول‌تر است .\r\n\r\n\r\n","description":"","footnote":"\r\n( 1 ) . براى اطلاع بيشتر مىتوانيد به منابع زير مراجعه كنيد :\r\n1 - تفسير نمونه ، 12 / 542 ؛\r\n2 - تفسير الميزان ، 13 / 395 ؛\r\n3 - فرهنگ قصص قرآن ، صدر الدين بلاغى ؛\r\n4 - ذو القرنين يا كوروش كبير : دكتر محمد ابراهيم باستانى ؛\r\n5 - ترجمان القران ، مولانا ابو الكلام آزاد .\r\n","page_name":" 359 ","page_number":359},
  {"content":"\r\n . \r\n","description":"","footnote":"","page_name":" 360 ","page_number":360},
  {"content":"\r\n\r\n\r\nاصحاب كهف « * »\r\n\r\nتوحيد ، نداى فطرت\r\nمردم شهر افسوس « 1 » در روز عيد گرد خدايان خويش ، جشن گرفته و به بتهاى خود تقرب مىجستند ولى يكى از جوانان اشراف‌زاده كه از خاندان اصيل شهر بود ، به آنچه مىديد اعتقادى نداشت و پرستش و عبادت اين‌گونه خدايان مورد توجه او نبود و موجب آسايش خاطر او نمىشد و به همين جهت در عقيده آنان ترديد داشت و فكرش مضطرب و متحير بود ، لاجرم از جمع مردم جدا شد و مخفيانه از صفوفشان بيرون رفت تا به درختى رسيد و در زير سايه آن درخت با غم و اندوه ، در تفكر و تحير فرورفت . چيزى نگذشت كه جوان ديگرى نيز به او پيوست ، او هم در عقيدهء مردم شك و ترديد پيدا كرده و در آن متحير و متفكر بود .\r\nجوان دوم هم از شرافت نژاد و اصالت خانواده برخوردار بود ، سپس افراد ديگرى نيز به آنها پيوستند تا تعداد آنان به هفت نفر بالغ شد و جملگى به عقيده مردم معترض\r\n\r\n\r\n","description":"","footnote":"\r\n( * ) . اقتباس از سوره كهف ، آيات : 9 تا 26 .\r\n( 1 ) . شهر افسوس در كشور تركيه و در جنوب شرقى ازمير واقع است و مشهور است غار معروف اصحاب كهف در دو فرسخى شهر هنوز زيارتگاهى محترم براى مردم است ، اما برخى مفسرين اين نظر را قبول ندارند و معتقدند كه دهانه چنين غارى كه صبح و عصر آفتابگير بوده بايد جنوبى باشد و اين مشخصات با غار « رجيب » در 8 كيلومترى عمان پايتخت اردن مطابق است .\r\n","page_name":" 361 ","page_number":361},
  {"content":"\r\n\r\nو به خدايان آنها اعتقادى نداشتند .\r\nبه زودى مهر و محبت و انس و الفت بين آنها برقرار شد و در عقيده خود با يكديگر مشترك و متحد شدند . آنها گرچه خويشاوندى نزديك و يا بستگى قريبى باهم نداشتند ولى با يكديگر مأنوس شدند و شك و ترديد خود را نسبت به خدايان ملت خود آشكار ساختند و تنفر خويش را از آنها اظهار نمودند .\r\nسپس ايشان با فكر نافذ و فطرت سليم خويش به تحقيق نظام خلقت و آفرينش پرداختند تا افكارشان به نور توحيد منور گشت و به وجود خالق يكتا هدايت شدند و روحشان آسوده و قلبشان مطمئن شد .\r\nاين جوانان تصميم گرفتند كه عقيدهء خود را محفوظ دارند تا كسى به رمز و راز آنها پى نبرد ، زيرا شاه مملكت فردى بت‌پرست و در عقيدهء خود متعصب و حامى و پشتيبان مشركين بود .\r\n\r\nدستگيرى خداپرستان\r\nجوانان خداپرست مانند ديگران در مراسم و مجالس عمومى شركت مىكردند و تظاهر به همسويى با آنها مىنمودند ولى آنگاه كه به خلوت خود مىرفتند به عبادت و نماز و ذكر خدا مىپرداختند ، تا اينكه در يكى از شبها كه گرد يكديگر جمع شده بودند و انجمن آنان برقرار بود . يكى از جوانان با صداى آهسته و ترس و ترديد گفت : اى دوستان ! ديروز خبرى شنيده‌ام و به صداقت حامل خبر نيز اعتقاد دارم ، اگر چنين باشد ، نتيجهء آن نابودى دين و يا از دست رفتن جان ما است ! من شنيده‌ام پادشاه از راز ما آگاه شده و عقيده و دين ما در نظر او خوشايند نيست . او از اين موضوع بسيار خشمگين و عصبانى شده و تهديد كرده كه اگر از عقايد قلبى خود دست برنداريم ما را تحت آزار و اذيت قرار مىدهد ، و همين فرداست كه ما را احضار كند و ما با وعده و وعيد و يا شمشير برهنه جلاد او روبرو خواهيم شد . اكنون در كار خود فكر كنيد و تصميمى عاقلانه بگيريد .\r\nنفر دوم گفت : من هم اين خبر را قبلا شنيده بودم ولى فكر مىكردم حقيقت ندارد\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nو اين سخنان ناشى از كينه و دشمنى است ولى اكنون معلوم مىشود ، اين مطلب را اغلب مردم مىدانند و اين خبر شايع شده ، پس از اين به بعد امكان وقوع هر حادثه‌اى مىرود .\r\nوى در ادامه گفت : من معتقدم كه ما بايد بر حفظ دين خود استوار باشيم و در مقابل تهديدى كه در كمين ما است استقامت داشته باشيم ، محال است كه ما در مقابل اين مجسمه‌هايى كه آنها پرستش مىكند سر تعظيم فرود آوريم ، زيرا ما به فساد و بطلان مسلك آنان يقين داريم و دست از عبادت خداى يكتا برنمىداريم ، خدايى كه هر طلوع و غروب خورشيد دليلى آشكار بر قدرت و عظمت او و هر موجودى در جهان هستى دليلى بر وجود و توحيدش است .\r\nاما افشاى راز يكتاپرستى و توحيد اين گروه صحت داشت و با فاصلهء كمى از پايان جلسه ، آنها مجددا به حضور شاه احضار شده و گرد هم آمدند .\r\nشاه خطاب به آنها گفت : مىخواستيد عمل خود را پنهان كنيد ولى نتوانستيد ، كوشيديد كه دين خود را كتمان نماييد ولى موفق نشديد . شما در نهان و آشكار به اعمالى دست مىزنيد كه من از آنها آگاهم و شما نيز كم‌وبيش مىدانيد ؛ به من خبر رسيده كه از دين پادشاه و رعيت خارج شده و به دين جديدى روى آورده‌ايد كه من نمىدانم از كجا به شما رسيده است . براى من ممكن بود كه شما را رها كنم كه در دين خود آزاد باشيد و اختيارتان را بدست خودتان بدهم ، ولى شما از بزرگان قوم و از افراد سرشناس اين كشور هستيد ، اگر مردم از وضع شما آگاه شوند بيم آن مىرود به زودى به دين شما روى آورند و آيين شما را بپذيرند و از عقايد شما پيروى نمايند و بدنبال آن مملكت متلاشى شده و امنيت آن از دست مىرود .\r\nسپس ادامه داد ، من در كيفر شما عجله نمىكنم و مدتى شما را به حال خود مىگذارم تا در كار خود تأمل و تجديدنظر كنيد و به دين و آيين ما بازگرديد و به عقايد مردم احترام گذاريد در غير اين صورت به زودى رهگذرى كه از كنار قصر من مىگذرد ، مىبيند كه سرهايى آويزان و بدنهايى قطعه‌قطعه است و خون شما از آن جارى است .\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n\r\nفرار خداپرستان\r\nخداى يگانه قلبهاى يكتاپرستان را محكم كرد و به آنها اطمينان بخشيد ، لذا در جواب گفتند : اى شاه ! ما از روى تقليد در اين دين وارد نشديم ، از روى اكراه و اجبار به آن عمل نمىكنيم و با جهل و نادانى آن را انتخاب نكرده‌ايم بلكه فطرتمان ، ما را به اين دين دعوت كرد و ما هم به نداى فطرت خود پاسخ مثبت داديم ، عقل مسير روشنى را به ما نشان داده و ما در پرتو آن حركت كرديم ، ما به سوى خداى يكتا دعوت شديم و جز او معبود ديگرى را نمىپذيريم .\r\nاگر حقيقت را بخواهى اين قوم ما هستند كه از روى جهل و تقليد به عبادت بت پرداخته‌اند و هيچ دليلى بر كار خود ندارند و با حجت و برهان روشنى راهنمايى نشده‌اند و اكنون اين است حاصل فكر ما و آنچه به آن يقين پيدا كرده‌ايم ، هرچه مىخواهى درباره ما انجام بده !\r\nپادشاه گفت : امروز برويد ؛ به شرطى كه فردا بياييد تا درباره شما بينديشم و قضاوت كنم .\r\nجوانان خداپرست بار ديگر گرد هم آمدند و در كار خويش به تفكر و مشورت و تبادل نظر پرداختند . يكى از آنها گفت : اكنون كه پادشاه از رمز و راز ما آگاه گشته ، ما ديگر نمىتوانيم در مقابل وعده و وعيد ، و تهديد و تطميع او استقامت كنيم . ما بايد براى حفظ دين خود به سمت كوه حركت كنيم و در غار آن كوه پناه بگيريم ، زيرا تاريكى شكاف كوه و تنگى آن براى ما روشن‌تر و وسيع‌تر از محيطى است كه در آن نتوانيم با آسايش خاطر به عبادت خداى يكتا بپردازيم و آزادانه عقايد خود را بيان و به آن عمل كنيم .\r\nسكونت در جايى كه ما را به دينى باطل دعوت مىكنند براى ما قابل تحمل نيست و سرزمينى كه در آن نتوانيم مراسم دينى خود را به راحتى انجام دهيم ، محل مناسبى براى زندگى نيست .\r\nجوانان خداپرست ، بار سفر بسته و دست از وطن خود شستند و براى حفظ دين خود هجرت كردند ، در ميان راه سگى همراه ايشان شد و به آنان پيوست و حراست و\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nنگهبانى از آنان را به عهده گرفت لذا آنها نيز حيوان را پذيرفتند .\r\nجوانان ، پيوسته راه پيمودند تا به شكاف غار كوه رسيدند . در آنجا از ميوه درختان خوردند و از آب چشمه‌اى نوشيدند . پس براى رفع خستگى به درون غار رفتند و دراز كشيدند تا توان از دسته رفته را بازيابند ولى لحظاتى بعد سنگينى پلكها ، چشمهاى آنها را فروبست و جملگى را در خواب عميقى فروبرد .\r\n\r\nسيصد و نه سال در خواب\r\nشبهاى متوالى از پس روزها آمد و سالى پس از سال ديگر گذشت ولى جوانان خداپرست همچنان در خوابى عميق بودند ، در اين مدت بادهاى هولناك و رعد و برقهاى مهيبى بر آنها گذشت ولى چشم و گوش آنها بر درك حوادث بسته بود ، خورشيد چون طلوع مىكرد از روزنه‌اى درون شكاف كوه را روشن مىساخت و نور و حرارت به آن مىبخشيد ولى اشعه زرين خورشيد به بدن ايشان آسيبى نمىرساند تا بدين گونه اراده خدا تحقق يابد و بدنشان حفظ گردد و حياتشان بقاء يابد و اگر كسى در وضع آنان دقت مىكرد ، مىديد گاهى از راست به چپ و زمانى از چپ به راست مىغلطند و ظاهرشان به قدرى تغيير يافته كه هر بيننده‌اى را به وحشت مىاندازد .\r\nسيصد و نه سال از زمان خواب آنها گذشته بود كه ناگهان از خواب بيدار شدند ، در حالى كه گرسنگى شديدى در خود احساس مىكردند و از فرط ضعف و گرسنگى به سختى از جاى خود برمىخاستند و لذا متوجه تغيير ظاهر يكديگر نشدند ، آنها تصور نمىكردند كه زمان زيادى در خواب بوده‌اند و از گذشت زمان اطلاعى نداشتند .\r\nيكى از آنها گفت : من فكر مىكنم كه ساعتهاى طولانى در خواب بوده‌ايم نظر شما چيست ؟\r\nدومى گفت : من گمان مىكنم كه يك روز خوابيده باشيم و اين گرسنگى و ضعفى كه من احساس مىكنم تاييدى بر نظر من است .\r\nسومى گفت : ما صبح خوابيديم و هنوز خورشيد به غروب نزديك نشده ، من گمان\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nمىكنم كه بخشى از يك روز را در خواب بوده‌ايم .\r\nچهارمى گفت : گفتگو را كنار بگذاريد ، خدا به زمان خواب ما آگاهتر است ، من گرسنه‌ام و آن‌قدر گرسنگى بر من فشار آورده كه گويا چند روز است غذا نخورده‌ام ، بايد يكى از ما به شهر برود و غذا و خوراكى تهيه كند ولى بايد بسيار دقت كند و هوشيار و زيرك باشد تا كسى او را نشناسد و از حال وى آگاه نگردد زيرا اگر مردم افسوس بر ما دست يابند و مخفيگاه ما را بشناسند ، ما را مىكشند و يا ما را بالاجبار از دين و آيين خود خارج مىكنند .\r\n\r\nموحدين و تصور شهر جديد ؟ !\r\nيكى از جوانان خداپرست به شهر رفت تا غذايى فراهم كند ، او با ترس و وحشت زياد وارد شهر افسوس شد زيرا مىديد كه وضع شهر بطور كلى تغيير كرده ، بناها دگرگون شده ، خرابه‌هاى ديروز كاخ و كاخهاى ديروز به صورت ويرانه و آثار باستانى درآمده است ، قيافه مردم شهر براى او آشنا نيست و گويا قبلا آنها را نديده است و بقول شاعر عرب :\r\n أمّا الديار فانها كديارهم * و أرى رجال الحىّ غير رجاله « 1 » \r\nنگاههاى او حيرت‌آميز است ، زياد به اين‌سو و آن‌سو مىنگرد ، اضطراب و نگرانى در حركت او مشاهده مىشود و هر لحظه بر آن افزوده مىگردد ، همين امر موجب جلب توجه مردم شد و آنها كنجكاو شدند ، تا از وضع مرد ناشناس آگاه شوند .\r\nيكى گفت آيا تو در اين شهر غريبى ؟ به چه فكر مىكنى و در جستجوى چه هستى ؟\r\nجوان گفت : من غريب نيستم ، به جستجوى غذايى مىگردم ولى محل فروش آن را نمىيابم . مرد دستش را گرفت و او را به سمت مغازه‌اى هدايت كرد . جوان چند سكه از جيب خود درآورد و به دست مغازه‌دار داد . صاحب مغازه چون به سكه‌ها نگاه كرد فهميد كه از زمان ضرب اين سكه‌ها بيش از سيصد سال مىگذرد ، لذا فكر كرد كه اين جوان گنجى پيدا كرده و اين چند سكه نمونه‌اى از آنهاست و او به ثروت سرشارى\r\n\r\n\r\n","description":"","footnote":"\r\n( 1 ) . گويا شهر همان شهر آنهاست ولى مردم حاضر با اهالى اصلى آن تفاوت دارند .\r\n","page_name":" 366 ","page_number":366},
  {"content":"\r\n\r\nدست پيدا كرده است ، لذا مردم را خبر كرد و از هر سو اطرافش جمع شدند .\r\nجوان گفت : مردم ، شما اشتباه مىكنيد . اين سكه‌ها جزئى از يك گنج نيست . اين پولهايى است كه ديروز در دادوستد از دست مشترى گرفتم و امروز به قصد خريد آنها را خرج مىكنم . وحشت و تعجب شما از چيست ؟ ! چرا به من افترا مىبنديد و بر حدس و گمان خود اصرار مىورزيد ؟ !\r\nجوان كه اين وضع را ديد از بيم آنكه حقيقت كارشان آشكار گردد تصميم گرفت به غار بازگردد ، ولى مردم اطراف وى را گرفته و از روى مهربانى و شفقت با وى به گفتگو پرداختند و از اصل و نسب او پرسيدند و بالاخره فهميدند ، اين جوان يكى از اشراف‌زادگان و يكى از آن جوانان اصيل شهر است كه سيصد و نه سال پيش از ظلم حاكم وقت فرار كرده‌اند و از قرار مسموع مدتهاى مديدى پادشاه آنان را جستجو مىكرد ولى به آنان دست نيافت و خبرى از آنان كسب نكرد . راستى چقدر جوان خداپرست ترسيد ، آنگاه كه فهميد حقيقت كار او فاش شده و مردم بر داستانش آگاه شده‌اند و بىترديد از بيم جان خود و برادرانش به فكر فرار افتاد .\r\n\r\nموحدين آرزوى بازگشت بسوى خدا كردند\r\nيكى از افرادى كه ناظر ماجرا بود گفت : اى جوان وحشت نكن ، آن حاكمى كه تو از او مىترسى سيصد سال پيش مرده و پادشاهى كه اكنون بر تخت سلطنت تكيه زده مانند تو معتقد و مؤمن به خداى يگانه است . « 1 » حال بگو بقيهء رفقاى تو كجايند ؟ !\r\nبدين ترتيب جوان حقيقت وضع خود را دريافت و فهميد كه شكاف عميقى از تاريخ بين آنان و مردم بوجود آمده است و پنداشت اكنون براى مردم مانند يك رؤياى خيالى و يا سايه‌اى متحرك است ، لذا به مردم گفت : مرا واگذاريد تا به غار بازگردم و\r\n\r\n\r\n","description":"","footnote":"\r\n( 1 ) . زمانى كه اصحاب كهف به غار پناهنده شدند ، پادشاهى رومى به نام « دقيانوس » بر آن سرزمين حكومت داشت كه با نصارى بسيار بدرفتارى مىكرد ، اما هنگامى كه اصحاب كهف از خواب بيدار شدند « تأودوسيوس صغير » امپراطور مسيحى دولت روم حاكم وقت بود و در اين دوران عقيده معاد روحانى و انكار معاد جسمانى رايج بود و حادثه اصحاب كهف بر ابطال اين عقيده و اثبات قدرت الهى بر معاد جسمانى بوقوع پيوسته است .\r\n","page_name":" 367 ","page_number":367},
  {"content":"\r\n\r\nشرح ماجرا را براى دوستانم بازگويم ، زيرا اكنون انتظارشان طولانى گشته و مضطرب و نگران هستند .\r\nشاه چون از وضع آنان آگاه شد ، براى ديدار آنان شتافت و به سوى غار رهسپار گشت . در آنجا گروهى را ديد كه زنده هستند و نور حيات در جبينشان مىدرخشد و خون گرم در رگهايشان جارى است ، با آنان دست داد و آنان را در آغوش كشيد و به كاخ خويش دعوتشان كرد و از آنان خواست كه در كاخ وى منزل كنند .\r\nولى جوانان گفتند اكنون ، ديگر علاقه‌اى به زندگى نداريم ، زيرا فرزندان و بازماندگان ما مرده‌اند ، خانه‌ها و منازل ما خراب شده و رشتهء زندگى ما گسسته است .\r\nسپس از صميم قلب به سوى خدا روى آوردند و از او خواستند كه آنان را نزد خود فرا خواند و رحمت خود را شامل حالشان گرداند ، و سپس به فاصله پلك‌زدنى مانند جسدهاى بىجان بر زمين افتادند .\r\nمردم شهر گفتند : خداوند از اين جهت ما را از حال اين جوانان آگاه كرد كه بدانيم وعدهء خدا و رستاخيز حقيقت است و قيامت بدون ترديد مىآيد . سپس در مورد اجساد آنها به اختلاف‌نظر پرداختند : « گروهى گفتند : ساختمانى بر روى آنان بنا مىكنيم ، و سرانجام تصميم گرفتند مسجدى بر در غار و روى اجساد آنان بنا كنند . »\r\n\r\n","description":"","footnote":"","page_name":" 368 ","page_number":368},
  {"content":"\r\n\r\n\r\nاصحاب اخدود « * »\r\nشهر صنعا زير نور درخشان خورشيد به صورت كورهء گداخته‌اى درآمده ، وزش بادهاى داغ از جانب صحراى سوزان بر حرارت شهر افزوده و به همين جهت خيابانهاى صنعا خلوت شده و حركتى در آن ديده نمىشود ، در چنين وضعى يك مرد كه از جانب شمال به سمت شهر در حركت بود و گويا از صحراى سوزان مىآمد دروازه شهر و حريم آن را پشت سر گذاشت و سراسيمه راه قصر ذى نواس پادشاه يمن را پيش گرفت .\r\nحركات و سكنات و چهرهء مضطرب و گامهاى لرزان او هر بيننده‌اى را به شك و ترديد وامىداشت و به خوبى نشان مىداد كه براى امر مهمى آمده است . اما آيا در اين گرماى ظهر پادشاه به او وقت ملاقات خواهد داد . سرانجام مرد به قصر رسيد ، نگهبان رشتهء افكارش را بريد و پرسيد : چه سبب شده است كه در اين ساعت كه مردم از شدت گرما به منازل پناه برده‌اند و انسان و حيوان و پرنده از حركت بازمانده‌اند تو به راه افتاده‌اى و به صنعاء و درب كاخ آمده‌اى ؟ !\r\n\r\n\r\n","description":"","footnote":"\r\n( * ) . اقتباس از سوره بروج .\r\nاخدود ( به ضم همزه و سكون خاء ) به معنى شكاف زمين و يا خندق آمده است و گويا اين قوم به اين جهت به اين نام شهرت يافتند كه در شكاف زمين به وسيلهء آتش كشته شدند .\r\n","page_name":" 369 ","page_number":369},
  {"content":"\r\n\r\nمرد گفت : من به سبب امر خطير و مهمى به اين مكان آمده‌ام تا ذى نواس را از خطر بزرگى مطلع سازم .\r\nنگهبان گفت : پادشاه اكنون از ملاقات شما و هركس ديگر كه نياز به ديدار او داشته باشد معذور است ، حتى اگر او ذى الشّناتر را به قتل رسانده و فتنه او را خاتمه داده باشد و يهوديت يمن را به وضع و اعتبار عصر تبّع رسانده باشد ، بعلاوه او اكنون آماده حركت است و قصد جنگى طولانى دارد و مىخواهد شرق و غرب عالم را زير نفوذ خود آورد . او سوگند ياد كرده و آسايش و خواب را بر خود حرام كرده تا اينكه يهوديت را دين رايج سازد و حكم تورات را در روى زمين نافذ گرداند .\r\nسپس ادامه داد : پادشاه هنگام غروب كه هوا قدرى خنك مىشود از كاخ خود به اين باغ مىآيد و همه بزرگان ، رؤسا و فرماندهان سپاه و سران لشكر را به حضور مىپذيرد و آنگاه در مورد جنگ و جهاد با آنها به شور و مشورت مىپردازد و طرح مبارزه و وسايل و مهمات سپاه را بررسى مىكند .\r\nمرد مسافر گفت : مطلب من با اين موضوع ارتباط نزديك دارد و آنچه من آورده‌ام مربوط به همان مهمى است كه وى براى گسترش آن شمشير از نيام كشيده و قصد دارد در اين راه وارد عمل شود ؛ اگر مطلب مرا به پادشاه بگويى ، ترديدى ندارم كه مرا به حضور مىپذيرد و به سخنانم توجه مىكند و در مورد آن به فكر و تدبير و چاره‌جويى مىپردازد .\r\nمرد مسافر اين را بگفت و به گوشه‌اى از كاخ پناه برد ، تا به دور از گرماى هوا دمى بياسايد تا موقعى كه پادشاه براى تبادل نظر در امور از كاخ خارج شد ، او بتواند پادشاه را ملاقات كند .\r\n\r\nظهور مسيحيت در نجران\r\nذو نواس از كاخ خود خارج شد و راه باغ را پيش گرفت ، درباريان و رجال اطراف او را گرفتند اما قبل از اينكه وارد بحث و بررسى مسائل جارى شوند ، پيشخدمت آمد و گفت : مردى از نجران براى ملاقات و تشرف به حضور شما آمده است و چنين\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nاظهار مىدارد كه قصد دارد پادشاه را از خطر دين جديدى كه يهوديت را تهديد مىكند ، مطلع سازد .\r\nذونواس با تعجب گفت : دين جديد ! فورا آن مرد را نزد من آوريد . مرد نجرانى بىدرنگ وارد شد و گفت : اى پادشاه تاج‌دار عصر شما بخير و سلطنت جاويد باد ، دستت بر دشمنان گشوده و منصور باد ، خداوند بر هدايت و توفيقت در آنچه اراده كرده‌اى بيفزايد .\r\nپادشاها ! من به طلب احسان يا براى دفع ظلم و ستم به اين سفر نيامده‌ام ، بلكه حادثه‌اى در نجران واقع شده كه اگر جلوى آن سد نشود انتظار مىرود به ساير بلاد نيز سرايت كند و شايد به يمن هم نفوذ كند و با عبور از يمن ، به ساير ممالك نيز برسد و عالمگير شود .\r\nذونواس گفت : تو با اخبار خود مرا به وحشت انداختى و فكر مرا مشغول ساختى ! تفصيل آنچه را كه اشاره كردى بيان كن !\r\nمسافر گفت : مدتى است كه در نجران دين جديدى به نام نصرانيت ظهور كرده و مبلغين آن ، به نام عيسى مسيح بشارت مىدهند . بت‌پرستان نجران به اين دين گرايش پيدا كرده‌اند و فوج‌فوج به آن ايمان مىآورند ، عده‌اى از يهوديان نيز از دين خود خارج شده و به همراه بت‌پرستان به دين جديد وارد مىشوند و گروهى از يهود كه به دين خود باقى مانده‌اند ، مورد آزار و اذيت قرار مىگيرند . اگر پادشاه ، يهوديت نجران را حمايت نكند ، به زودى آثار يهود از آن سرزمين محو و نابود مىگردد و تاريخ آن به سرانجام مىرسد .\r\nذونواس خود را جمع كرد و محكم روى دو زانو نشست و درحالىكه از شدت عصبانيت گلويش خشك شده بود ، گفت : چگونه اين دين به نجران راه يافته است ؟ و چطور در اين سرزمين نفوذ كرده و در اين مدت كم آشناى دلها شده و آنها را تسخير نموده ؟ دراين‌باره توضيح بيشترى بده !\r\nمرد نجرانى در پاسخ ذونواس چنين گفت : چندى قبل در ميان بردگانى كه وارد نجران شدند ، دو برده بودند ، يكى رومى بنام فيميون و ديگرى عرب به نام صالح .\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nيكى از بت‌پرستان كه « نخله » را پرستش مىكرد ، فيميون را خريد و او را مردى كريم و بزرگوار يافت كه نور تقوا و پرهيزكارى در سيمايش مىدرخشد و گفتار و كردارش پسنديده و نيكوست . او تمام روز را كار مىكند و هيچگاه اظهار خستگى نمىكند و آنگاه كه شب فرامىرسد ، به اطاق خود وارد مىشود و به عبادت و نيايش پروردگار خويش مىپردازد .\r\nيك روز كه ارباب فيميون او را در حال نماز ديد متوجه شد كه اطاق او بدون چراغ روشن است ، از كار او متعجب گشت و از دين وى جويا شد و از او پرسيد : آيا تو جز اين درخت خرمايى كه معبود ماست مىپرستى ؟\r\nفيميون گفت : من خدايى را پرستش مىكنم كه مالك زمين ، مدبر موجودات و سرچشمه حيات است ، همان خدايى كه مسيح به وجود او گواهى داده ، و به قدرتش ما را رهنمون شده است ، اما اين درخت خرما مالك سود و زيانى براى شما نيست و حتى قادر به جلب منفعت و دفع ضررى از خود نيست ، پس چگونه مىتواند مالك خير و شر ديگران باشد ، اگر من بخواهم مىتوانم از خدا خواهش كنم هم‌اكنون بادى بفرستد و آن را ريشه‌كن كند و يا آتشى بفرستد و آن را بسوزاند .\r\nارباب فيميون به او گفت : آيا مىتوانى چنين كارى انجام دهى ؟\r\nفيميون گفت : اگر انجام دادم به نصرانيت ايمان مىآورى ؟\r\nارباب فيميون گفت : بلى ، و سپس مطابق اعتقاد خود و يارانش نماز بر پاى داشت و از خداى خويش خواهش كرد بادى سخت بفرستد ، سپس چيزى نگذشت كه بادى بر درخت خرماى ارباب او وزيد و آن را خشكانده و بر زمين افكند . در همين موقع ارباب وى به خداى عيسى ايمان آورد و اين داستان در نجران منتشر شد و مردم گروه گروه به نصرانيت گرويدند و اكنون هركه را بنگرى به اين دين ايمان آورده و يا قصد گرايش به آن را دارد .\r\nذى نواس گفت : آيا مطلب ديگرى در اين مورد مىدانى ؟\r\nمرد نجرانى گفت : اگر ما يلى آنچه مردم نجران دربارهء فيميون نقل مىكنند برايت بازگو كنم ، تا شدت علاقه مردم نسبت به دين او را دريابى !\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nذونواس گفت : آنچه دربارهء او مىدانى ، بگو ، زيرا اين داستان ، فكر و دل مرا به خود مشغول ساخته است .\r\nمرد نجرانى گفت : صالح ، دوست فيميون نحوه آشنايى خود با فيميون را اين‌طور نقل مىكند : كه يك روز در دهكده‌اى از توابع شام كار مىكردم كه فيميون را در يكى از كوچه‌هاى دهكده ديدم و در اولين نگاه آثار تقوا را در سيماى او مشاهده نمودم .\r\nچهرهء او از عقل سرشارى خبر مىداد ، لذا به او علاقه‌مند شدم و بىاختيار دل به او سپردم .\r\nصالح در ادامه مىگويد : سپس پنهانى به دنبال او حركت كردم تا اينكه يكى از روزهاى هفته او به قصد عبادت عازم صحرا شد و به هنگام نماز اژدهايى به سوى او شتافت و قصد حمله به او را داشت ، من ترسيدم و وحشت‌زده فرياد زدم ، اى فيميون ! از اژدها بپرهيز ، زيرا به طرف تو مىآيد . ولى فيميون همچنان بىاعتنا به نماز خويش ادامه داد و اژدها هنوز به وى نزديك نشده بود كه در جاى خود خشكيد و جان داد .\r\nصالح مىگويد : من با مشاهده اين منظره نزديك فيميون آمدم و از وى طلب رفاقت و انس كردم ، پس اجازه داد و از آن روز ، همواره باهم از روستايى به روستاى ديگر مىرفتيم و چون فيميون كرامات و كارهاى عجيب خود را آشكار مىساخت ، بر علاقه من نسبت به او افزوده مىشد و بيشتر به او دل مىسپردم ، تا اينكه روزى در يكى از بيابانها ، گروهى عرب بر ما وارد شدند و ما را به اسارت بردند و سپس در شهر نجران فروختند ، و داستان فيميون در نجران چنين بود .\r\n\r\nآتش خشم يهود و مقاومت مردم نجران\r\nهنوز مرد نجرانى سخن خود را تمام نكرده بود كه غضب وجود ذونواس را فرا گرفت و آتش خشم در سينهء او شعله‌ور شد ، چه در نجران دينى غير يهود شايع و قانونى غير از حكم تورات رايج گشته ، سپس سوگند ياد كرد كه شمشير خود را غلاف نسازد و غضب خود را فروننشاند ، تا اينكه مردم نجران را به آتش قهر و خشم خود بسوزاند ، مگر آنكه آنها را دوباره به دين و آيين يهود بازگرداند .\r\n\r\n","description":"","footnote":"","page_name":" 373 ","page_number":373},
  {"content":"\r\n\r\n« ذونواس » با لشكرى گران صنعاء را به قصد نجران ترك كرد و چون به نجران رسيد ، شهر را در حلقه محاصره خود درآورد ، مردم شهر دچار بيم و هراس شدند ، اما ذونواس قبل از اينكه آنان را مورد حمله قرار دهد ، بزرگان و صاحب‌نظران نجران را فراخواند و گفت : قبل از اينكه شما را مورد حمله قرار دهم و در چنگال عذاب گرفتارتان سازم ، از روى لطف و كرم خود ، فرصتى به شما مىدهم تا دوباره به آيين يهود و دين من و تبع پيش از من برگرديد ، در غير اين صورت من شما را به تيغ عذاب و آتش انتقام گرفتار مىسازم ، پس تا نقشهء خود را در مورد شما به اجرا نگذاشته‌ام ، در كار خود فكر كنيد و با دقت تصميم خود را بگيريد .\r\nمردم نجران گفتند : نصرانيت دينى است كه با جان ما آميخته و در تار و پود وجود ما نفوذ كرده است ، ما دست از آن برنمىداريم و از آن سرپيچى نمىكنيم ، مىخواهى ما را امان ده يا از دم تيغ خود بگذران .\r\nچون ذونواس اصرار و پايدارى مردم نجران و شدت اعتقادشان به نصرانيت را ديد ، دستور داد در اطراف شهر خندقى بزرگ حفر و هيزم بسيار فراهم كنند ، سپس آتشى عظيم برپا داشت و مسيحيان را در كام شعله‌هاى آن انداخت و حتى از پيرمردان زمين‌گير و پيرزنان خميده و اطفال شيرخوار نيز چشم نپوشيد و همه را در كام آتش افكند ، تا اينكه نجران از پيروان مسيح خالى و در بست در اختيار يهود قرار گرفت .\r\n\r\n","description":"","footnote":"","page_name":" 374 ","page_number":374},
  {"content":"\r\n\r\n\r\nسيل عرم « * »\r\nدولت سبأ به جاى دولت معينيه در يمن تأسيس و در زبان و فرهنگ ، جانشين آنان شد و تمدن آن را اقتباس كرد و بتدريج از دولتى محدود به مملكتى وسيع و حكومتى مقتدر تبديل شد . دولتمردان سبأ ابتدا در صرواح كاخهاى رفيعى بنا نمودند و سپس از صرواح به مآرب نقل مكان كردند و آنجا را پايتخت خود قرار دادند ، زيرا در آنجا وسايل آسايش و رفاه ، براى آنها مهيا بود و از نعمت سرشار برخوردار بودند .\r\nيمن سرزمين وسيع و پهناورى است و خاكى حاصلخيز دارد ولى از آب بهرهء چندانى ندارد و رودهاى آن اغلب اوقات خشك است ، فقط گاهگاهى كه رگبار و بارانهاى فصلى در كوهستانها مىبارد ، سيلاب به سوى دشت جارى مىگردد و آن هم بدون آنكه در محلى ذخيره شود بتدريج جذب زمين مىشود و يا هدر مىرود و اين مدت همچون عبور يك ابر بهارى و يا يك روياى شيرين كوتاه بود ، لذا مردم مأرب ناگزير شدند براى جمع‌آورى سيلاب و بهره‌بردارى از آن تدبيرى بينديشند ، و به همين جهت به فكر سدسازى و سيل‌بندى و ذخيره‌سازى آب افتادند و به اين منظور در مسيلها و دره‌هاى بين كوهها ، سدهايى احداث و نهرهاى مناسب بنا كردند تا\r\n\r\n\r\n","description":"","footnote":"\r\n( * ) . اقتباس از سوره سبا ، آيات : 15 تا 20 .\r\nعرم ( به فتح عين و كسر راء ) به معنى سخت و خروشان .\r\n","page_name":" 375 ","page_number":375},
  {"content":"\r\n\r\nبتوانند از آبهاى ذخيره شدهء پشت سد استفاده كنند . بتدريج صدها سد و سيل‌بند در بيابانها و پاى كوههاى سيل‌آور ساخته شد ولى سد « مآرب » از همه محكمتر و مهم‌تر بود و بازده بيشترى داشت . شهر مآرب در انتهاى درهء وسيعى به سمت جنوب گسترده است ، ولى حدود آن بتدريج كم و محدودهء آن تنگ‌تر مىشود و در نهايت بين دو كوه و به طرف مجراى سيلهايى كه از كوههاى سراة جارى مىگردد ، امتداد مىيابد .\r\nدر همين سرزمين پادشاهان صيد از دودمان سبأ سدى عظيم و استوار بنا كردند و در دو طرف آن دريچه‌هايى منظم با اصول مهندسى براى آبرسانى ترتيب دادند ، و به اين وسيله آب فراوان در پشت سد ذخيره شد و اين سرزمين خشك و سوزان به كشتزارهايى سرسبز و باغهايى خرم مبدل گشت ، سنگهاى زبر و خشن با برگهاى لطيف و گلهاى رنگارنگ آراسته شد . بيابان و ريگزارهاى داغ به كشتزارهاى آباد تبديل و در ميان شنها قناتهاى پر آبى حفر شد . در اين سبزه‌زار پرندگان خوش الحان به عشق ميوه‌هاى رسيده و گلهاى الوان به نغمه‌سرايى مشغول بودند .\r\n\r\nسرزمين رفاه و آسايش ، و غفلت مردم\r\nآن‌قدر درختان پربار و ميوه فراوان بود كه زنان و دختران زنبيل خود را بر سر مىگذاشتند و از وسط باغ عبور مىكردند و هنوز چند قدم برنداشته بودند كه زنبيل آنها از ميوه درختان پر مىشد . نعمت اين مردم روزافزون و خير و بركت ايشان فراوان بود تا جايى كه در اثر كثرت آمد و شد ، راهها آباد گشت و گروهى به تجارت و بازرگانى پرداختند و كاروانهاى بازرگانى به شام و حجاز گسيل داشتند و در كمال امنيت و اطمينان خاطر با اين دو كشور مبادلات تجارى برقرار كردند و در طول مسير ، هنوز يك يا دو منزل طى نكرده بودند كه به قريه و آبادى ديگرى مىرسيدند و خادمين وسايل استراحت را براى آنها فراهم مىكردند ، تا خستگى از تن بگيرند و با لذيذترين خوراكها و گواراترين نوشيدنيها ، پذيرايى شوند از همه مهمتر ايشان در طول مسير از امنيت و اطمينان كامل برخوردار بودند و به فضل و احسان خدا نعمتهاى گوناگون ، پىدرپى بر آنان جارى و سارى بود .\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nسزاوار و شايسته بود كه اين مردم نعمتهاى خدا را سپاس و او را شكر و ستايش كنند كه آنها را از فقر و گرسنگى و ترس و ناامنى نجات داده ، ولى اين ملت هم مانند اقوام پيش از خود گرفتار غفلت و غرور و خودسرى شدند و روش و عقايد آنان را پيشه خود ساختند ، به نعمتهاى خدا كفر ورزيدند ، در عيش و نوش و خوشگذرانى افراط كردند و به خودخواهى پرداختند ، پس خدا پيغمبرانى را براى ارشاد آنها فرستاد تا آنان را پند و اندرز دهند ولى قوم به دعوت آنها اعتنايى نكردند .\r\nقوم با كبر و عناد به عصيان خود ادامه دادند و به هنگام دعوت به حق ، پنبه در گوش نهاده تا حرف حق را نشنوند و پيداست كه چنين مردمى بتدريج دست از كار و عمران مزارع كشيدند تا آنگاه كه خدا خواست كيفر اعمالشان را به ايشان بچشاند و سرانجام كفران نعمت را به آنان بنمايد ، تا عبرت ديگران گردند و سرمشقى باشند براى مردمى كه بعد از ايشان مىآيند ؛ اگر مىخواهند روش آنان را پيشه خود سازند و عمل آنان را تكرار كنند .\r\n\r\nشكست سد مآرب\r\nخداوند سيل عظيمى فرستاد و سد مآرب درهم شكست و فروريخت و نتوانست از حركت سيلابهاى خطرناك و رودهاى متلاطم كوهستان جلوگيرى كند و آبهاى ذخيره در دره‌ها جارى گشت ، اراضى زير كشت ويران و گوسفندان و چهارپايان هلاك شدند ، كاخ‌ها و خانه‌ها فروريخت و اين سرزمين به يكباره به صورت اوليه خود و صحرايى خشك و بىآب و علف مبدل شد ، از آن‌همه باغهاى خرم و درختان پربار ، بجز تعدادى درخت بىثمر مانند گز و معدودى درخت سدر چيز ديگرى باقى نماند ، مرغان خوش‌آواز و بلبلان غزلخوان كوچ كردند و به جاى آنها بوم و كلاغ بر فراز خرابه‌ها نالهء سوزناك و دلخراش سردادند .\r\nو بدين ترتيب اهالى دريافتند كه منبع رزق و روزى آنها از بين رفته و سرچشمه آب حياتشان خشكيده ، پس آنهايى كه تا ديروز در سرزمينى همچو بهشت و در كاخهايى مجلل زندگى مىكردند تاب زندگى در صحراى سوزان و خانه‌هاى ويران را\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nنداشتند ، لذا از روى اكراه و ناراحتى وطن مألوف خود را رها كردند و با قلبى سوزان و چشمى گريان ، دست از سرزمين خود شستند و در شهرهاى اطراف متفرق و آواره شدند .\r\nقبيله غسّان به سوى شام رفتند و طايفه أنمار به جانب يثرب ، قبيله جذام به سمت تهامه و طايفه ازد به سوى عمان كوچ كردند و چنان متفرق و پراكنده شدند كه داستانشان در بين مردم به صورت ضرب المثل درآمد و حكايت و سرنوشت آنها نقل مجالس شد .\r\nآرى اين قوم در ناز و نعمت غوطه‌ور بودند ولى آن را حفظ نكردند ، در اوج عزت بودند و آن را به ذلت تبديل كردند ، و خداى تعالى جزاى كفرشان را داد ، و به سزاى طغيان و عصيانشان رساند .\r\n\r\n","description":"","footnote":"","page_name":" 378 ","page_number":378},
  {"content":"\r\n\r\n\r\nسپاه فيل‌سواران « * »\r\nكشور يمن تحت سلطه ذونواس درآمد . اين كشور داراى سرزمينى آباد و نعمتى سرشار بود چون ذونواس به حكومت يمن رسيد خوشگذرانى و شهوترانى پيشينيان خود را سخت نكوهش كرد و تمايل به عياشى و تبهكارى آنان را مورد اعتراض قرار داد . او از كردار ناپسند و اعمال ناشايست دورى جست و بدين طريق نشان داد كه به زهد و تقوا پاىبند و از ظلم و ستم متنفر و بيزار است و به اصلاح روح مردم و ترويج دين و تقوا در بين آنها علاقه وافرى دارد .\r\nروزى ذونواس در سفرى از يثرب عبور كرد و بر مردم آنكه يهودى و در دين و آيين خود پابرجا بودند گذشت . اصول و مبانى دين يهود در قلوب اين مردم ريشه دوانيده بود و يثرب پايگاه تبليغى و مركز دينى آنان محسوب مىشد . آنها معابد يهود را در اين شهر توسعه داده بودند و يثرب به مركز مهمى براى رشد و تربيت مبلغين دين يهود تبديل شده بود و مبشرين در سراسر شهر به تبليغ و دعوت دين يهود مىپرداختند .\r\nمبلغين يهود چون به ذونواس دست يافتند ، فرصت را غنيمت شمردند و دين و آيين يهود را به او عرضه داشتند و تا آنجا كه مىتوانستند و مىدانستند معارف و\r\n\r\n\r\n","description":"","footnote":"\r\n( * ) . اقتباس از سوره فيل .\r\n","page_name":" 379 ","page_number":379},
  {"content":"\r\n\r\nمزاياى يهوديت براى او شرح دادند تا شايد او را متمايل به دين خود كنند و از وجود او به منظور تحكيم و تبليغ دين خود بهره‌بردارى نمايند . آنها بالاخره توانستند در روح او اثر بگذارند و علاقه فراوانى به آيين يهود در او به وجود آورند ، ذونواس رسما پيرو اين دين شد و در دعوت به آن همت گماشت و خود را مبلغ و پشتيبان يهود اعلام كرد و قبايل عرب را به پيروى از آن دعوت كرد و در عقاب مخالفين آن شدت‌عمل به خرج داد .\r\nبه اين ترتيب ، بسيارى از اعراب از او پيروى كردند ، بعضى از ترس خشم و غضب او و دسته‌اى ديگر به خاطر اين‌كه ذونواس به يهوديت گرويده و عده‌اى نيز با تمايل قلبى خود به آيين يهود روى آوردند و به اين ترتيب كار ذونواس بالا گرفت و قدرت و شوكت او روزافزون شد .\r\nاما مردم نجران خود را براى پذيرش دين تازه‌اى آماده كرده بودند ، آنان به كيش مسيحيت گرويدند و با جان و دل به آن عشق مىورزيدند و از بذل جان در راه حمايتش دريغ نداشتند و از دعوت ذونواس سر برتافتد و عليه وى خروج كردند .\r\nدر اين ميان يكى از هواداران يهود از نجران حركت كرد و نزد ذونواس رفت تا خشم او را عليه مردم نجران برانگيزد و از غرور وى در اين راه استفاده كند ، شايد اين سدى كه يهود قادر به شكست آن نيست به دست ذونواس منهدم گردد و اين پايگاه محكم كه دستيابى به آن مشكل است به دست او سقوط كند و اين دين جديد كه يهوديت را تهديد مىكند و ممكن است تاريخ آن را دگرگون سازد ، بدست او ريشه كن گردد .\r\nذونواس تسليم و فريفته سخنان مرد يهودى شد و با سپاهى انبوه به اهل نجران حمله برد و از آنان خواست تا آيين مسيح را كنار بگذارند و به دين يهود رجوع كنند و به جمع پيروان و علاقمندان اين دين درآيند ، اما آنان از دين جديد خود دست برنداشتند و بر امتناع خود اصرار ورزيدند و از عزت و شوكت ذونواس نهراسيدند و به خضوع در مقابل او تن درندادند .\r\n\r\n","description":"","footnote":"","page_name":" 380 ","page_number":380},
  {"content":"\r\n\r\n\r\nلشكركشى نجاشى به سوى يمن\r\nدر اين گيرودار يكى از اهالى نجران كه مىبايد به آتش ذونواس بسوزد ، فرار كرد و راه كشور روم را پيش گرفت و با ورود به دربار قيصر واقعه را گزارش داد و از او در جنگ با ذونواس و سربازانش استمداد طلبيد .\r\nقيصر روم گفت : سرزمين شما از ما فاصله زيادى دارد و اين كار براى ما ممكن نيست ، ولى من نامه‌اى به پادشاه حبشه مىنويسم ، او نيز مسيحى و در همسايگى شماست و از او براى شما كمك مىخواهم .\r\nقيصر روم نامه‌اى به پادشاه حبشه نوشت و از وى خواهش كرد كه به مردم نجران كمك كند . مرد نجرانى نامهء قيصر روم را پيش نجاشى پادشاه حبشه برد و از هلاكت و خانه خرابى مردم نجران سخن گفت ، و آه و ناله و نداى استمداد مردم را به او رساند و خبر سوختن پيروان مسيح و طرفداران اين دين را به او ابلاغ كرد .\r\nاين واقعه براى نجاشى گران آمد كه مشعل مسيحيت را در نجران خاموش ببيند و از اين ماجرا بسيار متأثر شد ، لذا تصميم گرفت كه به خونخواهى كشتگان و انتقام تخريب مال و اموال مردم نجران قيام كند .\r\nنجاشى لشكرى گران با تجهيزاتى انبوه فراهم و به سوى يمن اعزام داشت تا با سپاه ذونواس بجنگند و انتقام خون مردم نجران را از آنها بگيرند . آنگاه كه سربازان دو لشكر در مقابل هم صف‌آرايى كردند ، شكست سنگينى به ذونواس و سربازانش وارد آمد و به دنبال آن نجاشى بر آن كشور تسلط يافت و از آن پس سرزمين يمن در قلمرو سلطنت او قرار گرفت .\r\n\r\nسپاه فيل‌سواران\r\nبا تصرف يمن نجاشى حكومت آنجا را به ابرهه سپرد . وى تصميم به ترويج دين مسيح و تقويت پيروان آن گرفت . ابرهه چون ديد عموم مردم آنجا هر سال به مكه رهسپارند ، تا خانهء خدا و كعبه مقدس را زيارت كنند ، در صدد برآمد كه تاج افتخار قريش را كه باعث زينت ايشان است از تارك بردارد و مردم را از مكه و زيارت خانه خدا\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nمنصرف سازد و دلها را متوجه سرزمين خود كند و مردم را متمايل به دين خود گرداند .\r\nابرهه به همين منظور كليسايى در صنعا بنا كرد و آن را به قدرى زينت داد و بياراست كه چشم هر بيننده‌اى را خيره و عقل هر رهگذرى را مبهوت مىكرد ، سپس آن را با پارچه‌ها و پرده‌هاى نفيس تزئين كرد ، با اين تصور كه اين زروزيور و آرايش ظاهرى ، اعراب را از سفر به مكه منصرف و حتى كاروانهايى از اهل مكه را به سمت خود جلب مىكند ، ولى بر خلاف تصور خود ديد كه اعراب فقط به خانه كعبه همان معبد ديرين خود توجه دارند و حتى اهل يمن نيز عبادتگاهى را كه ابرهه بنا كرده ، رها كرده و براى زيارت به سوى مكه مىشتابند .\r\nدر مقابل ، اعراب نيز از اين اقدام ابرهه سخت عصبانى شدند و آتش كينه در دلهايشان زبانه كشيد ، زيرا مىديدند معبدى در مقابل خانه عبادتشان بنا شده و مأمن بتهايشان رقيبى پيدا كرده ، لذا به تحقير معبد صنعا پرداختند تا آن را از ارزش و اعتبار ساقط سازند و يكى از مردان طايفه كنانه در شبى از شبها ، عبادتگاه مسيحيان را نجس و آلوده ساخت . ابرهه چون از اين حادثه آگاه شد غضبناك برآشفت ، آتش خشمش شعله كشيد و سوگند ياد كرد كه كعبه را ويران سازد و خانه ابراهيم و اسماعيل را ريشه كن كند و انتقام معبد خود را از عرب بگيرد تا آنها حتى به زور هم كه شده از كعبه روى گردان و متوجه معبد ابرهه گردند .\r\nابرهه با لشكرى انبوه و تجهيزات كامل آماده جنگ شد و درحالىكه چند فيل سوار پيشاپيش لشكر او در حركت بودند به سوى مكه رهسپار گشت ، تا عبادتگاه اعراب را ويران و پناهگاه و كعبه آمال و مركز اجتماع آنها را منهدم سازد .\r\nقبايل عرب چون از اين خبر آگاه شدند سخت متأثر شدند و بر ايشان گران آمد كه يك نفر حبشى بخواهد خانه كعبه را تخريب و مقام خدايانشان را از اعتبار ساقط سازد ، لذا يكى از اشراف يمن به نام ذونفر با فراخوانى افراد خويش قوم خود را تحريك كرد و غيرت و حميت آنان را برانگيخت و مردم وطن خود و اعراب ديگر را به نبرد با ابرهه دعوت كرد تا او را از تصميم خود بازدارند ، ولى كارى از پيش نبرد و نتوانست در مقابل سپاه ابرهه مقاومت كند و سرانجام سپاهيان او شكست خوردند و خود نيز به اسارت ابرهه درآمد .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n\r\nابرهه و احضار عبد المطلب\r\nمخالفت با ابرهه و مقاومت در برابر سپاه او منحصر به يمن نبود ، بلكه غيرت دينى گروهها و قبايل ديگر را نيز به دفاع از خانه خدا و يارى دين خود واداشت و به مبارزه و مقابله با ابرهه پرداختند ولى همگى با شكست مواجه شدند و با تحمل خسارت بازگشتند .\r\nابرهه مست پيروزى بسوى مكه رهسپار بود و مغرورانه تاج پيروزى بر سر نهاده و مدال موفقيت بر سينه آويخته بود ، قبايل عرب تسليم وى شده و نمايندگان قبايل نزد وى مىشتافتند و با تواضع ، اظهار اطاعت مىكردند و عده‌اى از ايشان در پيشاپيش لشكر او به عنوان راهنما به راه افتاده بودند تا او را به راهى بهتر و امن‌تر راهنمايى كنند تا براحتى به هدف خود نايل شود .\r\nابرهه به راهنمايى ابو رغال حركت كرد ، تا وارد سرزمين مغمّس ( نزديك طائف ) شد و در آنجا خود و سپاهيانش منزل گزيدند ، سپس ابرهه يكى از سپاهيان خود را مأمور ساخت تا اموال و احشام و شتران اهل تهامه از قريش و غير قريش را جمع كرده و نزد وى آورند . در ميان اين اموال دويست شتر هم از عبد المطلب فرزند هاشم ضبط شد . عبد المطلب در آن زمان ، ساقى حجاج « * » و بزرگ قوم خود بود ، لذا مردم قريش و ساير افراد مكه كه از غارت اموال خود باخبر شدند تصميم به جنگ با ابرهه گرفتند ولى چون سپاه انبوه او را ديدند ، دريافتند كه توان مقاومت در برابر ابرهه را ندارند ، پس از جنگ صرف‌نظر كردند و ناچار با تسليم در برابر حوادث مجبور به تحمل ظلم و ستم او شدند .\r\nدر اين زمان كه قريش در نگرانى و پريشانى خاطر بودند يكى از سران لشكر ابرهه وارد مكه شد و گفت : پيشوا و بزرگ اين شهر كيست ؟ مردم مرد مسيحى را نزد عبد المطلب بردند ، چون در مقابل عبد المطلب قرار گرفت ، گفت : پادشاه مىگويد ، من قصد جنگ با شما را ندارم و تنها براى انهدام خانه كعبه به اين سرزمين آمده‌ام و اگر شما در اين راه مانع و مزاحم ما نشويد ، خونى از شما ريخته نمىشود و طبق فرمان\r\n\r\n\r\n","description":"","footnote":"\r\n( * ) . سقايت حاج اين بود كه مويز را داخل آب مىريختند و آن را به زائرين خانه خدا مىدادند . مؤلف\r\n","page_name":" 383 ","page_number":383},
  {"content":"\r\n\r\nاگر قصد جنگ با ما را نداريد ، بايد شما را نزد او ببرم .\r\nعبد المطلب پاسخ داد : به خدا سوگند ما در صدد جنگ با او نيستيم و توان مقابله با او را هم نداريم .\r\nنماينده ابرهه گفت : پس همراه من بيا تا نزد ابرهه برويم .\r\nعبد المطلب با تنى چند از پسرانش و برخى بزرگان مكه و صاحب‌نظران قوم حركت كردند تا به مقر لشكر ابرهه رسيدند .\r\n\r\nكعبه هم خدايى دارد\r\nآنگاه كه عبد المطلب وارد خيمه ابرهه شد ، پادشاه حبشه را خبر دادند كه وى بزرگ قريش است ، همان كسى كه مردم شهر و وحوش اين منطقه را خوراك مىدهد .\r\nابرهه چون عبد المطلب را كه مردى قوى هيكل و خوش‌سيما و داراى هيبت و وقار بود ، ديد مقدمش را گرامى داشت و او را بسيار محترم شمرد و در جوار خود روى تخت نشاند و با او به صحبت پرداخت و از حوائجش جويا شد .\r\nعبد المطلب گفت : سپاهيان تو شترهاى مرا ضبط كرده‌اند ، فرمان بده تا آنها را بازگردانند .\r\nابرهه گفت : من چون هيكل و هيبت شما را ديدم تحت تأثير قرار گرفتم و تو را مرد بزرگى پنداشتم ولى اكنون كه با تو صحبت كردم و خواهش تو را شنيدم ، ارزش تو در نظرم فروكاست . در اين موقع حساس تو چگونه درباره دويست شتر خود سخن مىگويى ، درحالىكه كعبه عبادتگاه تو و پدرانت در آستانه تخريب و انهدام است ! من آمده‌ام تا آن را ويران كنم ، آيا دربارهء آن سخنى ندارى ؟ !\r\nعبد المطلب گفت : « من صاحب شترهايم هستم و خانه هم خدايى دارد كه از آن محافظت مىكند ! » « 1 »\r\nابرهه گفت : خداى خانه نمىتواند از تصميم من جلوگيرى كند .\r\nعبد المطلب پاسخ داد : اينك اين شما و اين خانه خدا .\r\n\r\n\r\n","description":"","footnote":"\r\n( 1 ) . انى انا رب الابل و انّ للبيت ربا سيمنعه .\r\n","page_name":" 384 ","page_number":384},
  {"content":"\r\n\r\nابرهه دستور داد ، تا عبد المطلب را خشنود سازند و شترهايش را به او بازگردانند .\r\nبزرگان مكه به ابرهه گفتند : حاضريم يك سوم ثروت تهامه را به تو بدهيم تا از تخريب كعبه صرف‌نظر كنى ، ولى ابرهه حاضر نشد كوچكترين سخنى در اين‌باره بشنود و هيچ فديه‌اى را براى رهايى كعبه نپذيرفت . بزرگان مكه كه از اين حادثهء مهم بسيار ناراحت و متأثر بودند با نوميدى كامل و درحالىكه آثار شكست در صورت آنها هويدا بود ، به سوى مكه بازگشتند .\r\nعبد المطلب چون بازگشت براى حفظ جان مردم به آنان سفارش كرد كه از مكه خارج شوند و به دره‌هاى اطراف پناه ببرند . راستى اين شب ، بسى طولانى و ظلمانى بود . شبى كه مردم تصميم گرفتند شهر خود را ترك كنند درحالىكه به آنچه بر سر كعبه و مكه خواهد آمد مىانديشيدند ، شيون و فرياد از هر سو به گوش مىرسيد و مردم با ترس و هراس به كوه پناه مىبردند و ناله‌زنان و گريه كودكان و فرياد شتران و صداى گوسفندان صحنه رقت‌بارى را ايجاد كرده بود .\r\nعبد المطلب در ميان ناله و فرياد و غوغاى مردم باتفاق عده‌اى از سران قريش به سوى خانه خدا رفت ، حلقهء درب كعبه را در دست گرفت و مشغول دعا و تضرع شد و سپس همگى دست به دعا برداشتند و پيروزى بر ابرهه و سپاهيانش را از خدا خواستند و با ناله و تضرع از خدا خواستند خانه خود را حفظ كند ، سپس عبد المطلب و همراهان بازگشتند و مانند ساير مردم به سمت كوه رفتند و منتظر ماندند تا شاهد معامله ابرهه با كعبه و خدا با سپاه ابرهه باشند .\r\nچون مردم مكه شهر را ترك كردند ، زمان ورود لشكر ابرهه فرارسيد . لشكر انبوه و فيل‌سواران آماده حركت شدند ، ابرهه لشكريان و فيلهاى خود را مهيا كرد و از سربازان خود سان ديد ، ولى در اين حال خدا دسته‌هايى از پرندگان را به سوى آنان اعزام داشت كه در منقار آنها سنگريزه‌اى بود و هر پرنده بالاى سر يكى از سپاهيان ابرهه به پرواز درآمد و سنگريزه خود را بر سر او فرود مىآورد و بقدرت خدا استخوان سرهايشان خرد و گوشت اندامشان متلاشى مىگشت و آنها را در دم هلاك مىكرد و به صورت اجسادى بىجان و خون‌آلود بر زمين مىافكند .\r\nچون ابرهه نيز به بلاى سپاهيان خود گرفتار شد و سنگريزه‌اى به سرش اصابت\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nكرد ترس وجود او را فراگرفت و فرمان عقب‌نشينى را صادر كرد و دستور داد : هر كس زنده مانده است راه يمن را پيش گيرد . وى پس از اينكه تعداد كثيرى از سربازان خود را از دست داد و لشكرش متفرق و منهدم شدند با معدود نفرات باقيمانده به صنعا بازگشت و در پايتخت خود توان مقاومت در برابر آن زخم را از دست داد و در نهايت بدبختى جان داد .\r\nخدا بدين طريق كعبه را براى قريش حفظ كرد و زعامت آنان را براى ايشان باقى گذاشت و اين داستان عجيب مقام و منزلت كعبه را افزود و درس عبرتى شد براى كسانى كه به فكر تجاوز و تعدى به خانه خدا هستند و اهل مكه را نيز برآن داشت تا بيش از پيش حرمت آن را مرعى دارند .\r\nداستان اصحاب فيل ، حادثه‌اى بود كه از رسالت محمد صلّى اللّه عليه و إله و سلّم خبر مىداد و جهان را براى بعثت رسول خاتم كه از طايفه محترم قريش بود و در سايه خانه خدا نشو و نما خواهد كرد ، مهيا مىساخت و سرنوشت فيل‌سواران از عجيب‌ترين حوادث دنياست ، زيرا خدا فيل‌سواران را با شكست و زيان مواجه ساخت و اعراب مدتى اين سال را مبدأ تاريخ خود قرار دادند ( 570 ميلادى ) و نسلهاى پىدرپى اين حادثه زبانزد خاص و عام شد .\r\nدر همين سال جهان به نور ولادت حضرت ختمى مرتبت محمد مصطفى صلّى اللّه عليه و إله و سلّم منور گشت .\r\nو مولوى چه نيك مىگويد :\r\n جمله ذرات زمين و آسمان * لشكر حقند گاه امتحان \r\n آب را ديدى كه در طوفان چه كرد ؟ * باد را ديدى كه با عادان چه كرد ؟ \r\n و انچه آن با بيل با آن پيل كرد * وانكه پشه كله نمرود خورد \r\n سنگ مىباريد بر اعداء لوط * تا كه در آب سيه خوردند غوط \r\n گر بگويم از جمادات جهان * عاقلانه يارى پيغمبران \r\n مثنوى چندان شود كه چل شتر * گر كشد عاجز شود از بار پر \r\n\r\n","description":"","footnote":"","page_name":" 386 ","page_number":386},
  {"content":"\r\n\r\n\r\nاقرأ باسم ربك الذى خلق « * »\r\n\r\nانتظار بعثت خاتم الانبيا محمد صلّى اللّه عليه و إله و سلّم\r\nدر عهد جاهليت و در اوج ظلم و ستم و بت‌پرستى و فساد در جزيرة العرب گروهى از مردم از زندگى خويش ناخشنود و بنا به فطرت پاك و سليم و انسانى خود از عادات زشت و خلق و خوى جاهلى احساس تنفر و انزجار مىكردند ، اما در اين محيط آلوده و لجنزار فساد و تبهكارى كسى نبود كه ايشان را راهنمايى كند و طريق حق و صلاح را فرارويشان قرار دهد .\r\nدر چنين شرايطى معدودى از مردم كه از خواب غفلت بيدار شده و در گذشته خود تفكر و تعمق كرده بودند رو به ديگران كرده و گفتند : اى مردم بدانيد و آگاه باشيد كه قوم شما مردمى پست و فرومايه هستند زيرا دين جدشان حضرت ابراهيم عليه السّلام را كنار گذاشته و دچار گمراهى شده‌اند و در عوض سنگى را طواف و عبادت مىكنند كه قادر به شنيدن و ديدن نيست و نمىتواند ضررى را دفع و يا نفعى را جلب كند .\r\nاى مردم در جستجوى طريق حق و اصلاح امور خود باشيد و دين و آيين صحيح\r\n\r\n\r\n","description":"","footnote":"\r\n( * ) . اقتباس از سورهء علق .\r\nاين بخش در چاپ جديد قصص القرآن استاد جاد المولى آمده است ، لذا به هنگام ويرايش و توسعه اين كتاب ، ترجمهء آن نيز به متن افزوده شد .\r\n","page_name":" 387 ","page_number":387},
  {"content":"\r\n\r\nرا انتخاب كنيد و به راه راست روى آوريد . به خدا سوگند زندگى شما در حال حاضر پوچ و بيهوده است و در پرتگاه ضلالت و گمراهى بسر مىبريد و دين و آيين درستى را انتخاب نكرده‌ايد و به راه راست گام ننهاده‌ايد .\r\nگروهى از مردم اين سخنان و نصايح را براى ديگران نقل مىكردند و اميدوار بودند كه در بيدارى مردم و نجات ايشان از ظلمت و گمراهى و حركت بسوى نور و روشنايى مؤثر باشند . ولى در چنين محيطى كه مردم غرق در فساد و گمراهى هستند ، چگونه ممكن بود بدون رهبر و راهنما و رسولى الهى بتوانند سد محكم جهل و خرافات را درهم شكنند و طريق حق را آشكار سازند .\r\nعده‌اى از حق‌جويان به اميد دستيابى به حقيقت از شبه جزيره عربستان به سرزمين‌هاى ديگر رفتند تا شايد از گمشده خود و دين و آيين پدرشان ابراهيم عليه السّلام خبرى كسب كنند . از جمله اين افراد ورقة بن نوفل بود كه به انتظار دين جديد روزشمارى مىكرد و چون اطلاعاتى در اين زمينه داشت احساس مىكرد كه مدت انتظارش طولانى شده و پيوسته با خود مىگفت : تا كى بايد در انتظار باشيم ؟\r\nزيد بن عمرو بن نفيل نيز از جمله كسانى بود كه به جستجوى دين ابراهيم عليه السّلام از مكه خارج شد و به قصد تحقيق و تفحص نزد راهبها و كشيشان رفت ، او در اين سفر به موصل و جزيره و سپس به شام وارد شد تا در نزديكى دمشق به راهبى برخورد و از او در مورد دين ابراهيم عليه السّلام پرسيد ، راهب گفت : تو به دنبال دينى هستى كه فعلا براى آن راهنما و مرشدى وجود ندارد ، اما ترا بشارت مىدهم كه زمان ظهور پيامبرى در جزيرة العرب فرارسيده كه به دين ابراهيم مبعوث خواهد شد ، خود را به او برسان كه زمان رسالت او فرارسيده است .\r\nزيد بن عمرو به سوى مكه بازگشت و در راه قصيده‌اى طولانى را به نظم درآورد كه دو بيت از آن چنين است :\r\n رضيت بك اللّهم ربّا ، فلن أرى * أدين إلها غيرك الله ثانيا \r\n فربّ العباد ألق سيبا و رحمة * علىّ ، و بارك فى بنى و ماليا « 1 » \r\n\r\n\r\n","description":"","footnote":"\r\n( 1 ) . خدايا ترا مىپرستم و به رضاى تو راضيم و جز تو معبود ديگرى را بنده نيستم ، پس اى خالق يكتا ، عطا و كرم و نعمت و رحمتت را بر خانه و خانواده‌ام نازل گردان .\r\n","page_name":" 388 ","page_number":388},
  {"content":"\r\n\r\nاما او در راه مكه و قبل از وصول به مراد خود كشته شد .\r\n\r\nآغاز رسالت محمد صلّى اللّه عليه و إله و سلّم\r\nابرهاى تيره و متراكم جهل و نادانى سراسر گيتى را تيره و تار ساخته بود و اكثر مردم به انجام منكرات مشغول و از راه خير و صلاح بدور و در ظلمت و تاريكى سرگردان بودند و تنها اقليتى معدود در جستجوى مسير حق و طريق هدايت تلاش مىكردند .\r\nبا طلوع سپيده‌دم يك روز مبارك ، عمر شريف محمد صلّى اللّه عليه و إله و سلّم به چهل سالگى رسيد و دوران رسالت آن حضرت آغاز شد . در اين زمان رؤياهاى صادق بر آن حضرت واقع مىگشت و هيچ خوابى را در شب نمىديد ، مگر اينكه در روز تعبير مىشد و بوقوع مىپيوست . گويا خواب و رؤيا براى آن حضرت مانند چراغى راهنما ، مسير حق را روشن و هويدا مىساخت .\r\nبه خواست خداوند ، حضرت مدتى دورى از مردم و گوشه‌نشينى اختيار كرد ، به حدى كه هيچ چيز براى آن حضرت مطلوبتر از تنهايى و تفكر نبود و تفكر طولانى در آفرينش و نظام هستى و گردش زمين و آسمانها براى او حياتى و ارزشمند بود .\r\nمدتى بود كه حضرت غذايش را به غار حرا مىبرد و در آنجا به مدت يك ماه معتكف مىشد و در اين مدت هر مستمند و بينوايى كه از آنجا مىگذشت ، حضرت او را به غذاى خود ميهمان مىكرد و خود به طعام مختصرى قناعت مىنمود . آنگاه به تسبيح و حمد و تقديس و عبادت آفريدگار كائنات مىپرداخت .\r\nپس از گذشت يك ماه محمد صلّى اللّه عليه و إله و سلّم به مكه مراجعت مىنمود و ابتدا به بيت الله الحرام مشرف مىشد و پس از هفت بار طواف به منزلش بازمىگشت . در اين حال همسر وفادارش خديجه كبرى عليها السّلام با چهره‌اى خندان و رويى گشاده از او استقبال مىكرد و با روحى مصفا و قلبى مهربان به امور آن حضرت رسيدگى و از او تقدير مىنمود و متقابلا آن وجود مقدس دريچه‌اى از معرفت و هدايت را به روى همسر با وفايش مىگشود و روح او را به بلنداى عظمت و شكوه و جلال پرواز مىداد .\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nمرحبا به اين زوج نمونه و محبوب جهانيان . همسرى فداكار و بىنظير كه شوهرش را تشويق و از او به نحو احسن مراقبت و تقدير مىكند و شوهرى بزرگ و مقدس كه هدايت و نجات بندگان را متعهد شده و خالق هستى او را برگزيده و انوار وحى الهى را بر قلب پاك و منور او منعكس ساخته است .\r\nو خانه مقدسى كه اين ارزش و لياقت تنها شايستهء اوست ، منزلى كه زوجى الهى و باشكوه و جلال را در خود جاى داده و زمين مباركى كه گنج گرانبها و در نايابى در آن نهفته است .\r\nرسول خدا صلّى اللّه عليه و إله و سلّم خود را آماده تبليغ و رسالت و همسر فداكارش او را تشويق و مراقبت مىكند و عنايت خداى تعالى آنها را از گزند حوادث مصون داشته و قدرت لايزال الهى حافظ و حامى و مراقب آنهاست .\r\n\r\nنزول وحى الهى بر رسول خاتم صلّى اللّه عليه و إله و سلّم\r\nمحمد امين صلّى اللّه عليه و إله و سلّم را رسم چنان بود كه هر سال در اول ماه مبارك رمضان از منزل خارج و در غار حرا منزل مىگزيد و در آنجا معتكف مىشد و به ذكر و شكر و تسبيح خداوند مشغول مىگشت و از درگاه پرفيض الهى الهام مىگرفت ، تا در سال موعود و آخرين روزهاى ماه مبارك ، اين شخصيت وارسته و ذاكر و شاكر ، و متفكر و الهام گيرنده به مراتبى از پاكى و خلوص و معرفت حق رسيد كه شايسته مقام عظماى نبوت و مرتبه رفيع رسالت گشت .\r\nدر شب قدر كه از هزار ماه بهتر است ، خداوند سبحان بندگانش را مورد رحمت قرار داد و توسط جبرئيل امين فرمان رسالت محمد صلّى اللّه عليه و إله و سلّم را ابلاغ نمود و قرآن كريم پيچيده در پارچه‌اى حرير به دست آن حضرت رسيد و آنچه لازم بود بيان شد .\r\nپس از مراجعت جبرئيل ، رسول اللّه صلّى اللّه عليه و إله و سلّم در دنياى نور غرق شد و در غار حرا به همان حال بىحركت ماند . او اين‌بار بر خلاف معمول در زمان مقرر به منزل مراجعت نكرد و همسر باوفايش همچنان در انتظار او بسر مىبرد . شوق ديدار و نگرانى ، خديجه عليها السّلام را بر آن داشت كه افرادى را به جستجوى آن حضرت به كوه بفرستد ، شايد\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nخبرى از او به دست آورند . آنها اطراف مكه و هر جايى كه احتمال حضور آن حضرت را مىدادند ، گشتند ولى اثرى از او به دست نياوردند .\r\nاما محمد صلّى اللّه عليه و إله و سلّم در جايگاه مناجات و محل ارتباط خويش با خداوند بود و چون از حالت نزول وحى خارج شد به منزل بازگشت و همسرش را متأثر و ناراحت ، و نگران و مضطرب ديد . خديجه عليها السّلام چون چشمش به نور جمال محمد صلّى اللّه عليه و إله و سلّم روشن شد ، بىاندازه خوشحال و خرسند گشت و از او پرسيد ، چه خبر شده است ؟ چرا پريشانى ؟\r\nآن حضرت نزديكتر آمد و در كنار همسرش نشست ، خديجه عليها السّلام باز پرسيد : اى ابو القاسم ، كجا بودى ؟ به خدا سوگند چندين نفر را به دنبالت فرستادم و آنها تمام كوههاى مكه را گشتند ولى ترا نيافتند .\r\nحضرت فرمود : جبرئيل آمد درحالىكه در دستش دستمالى از حرير بود و در آن كتابى قرار داشت و به من گفت : بخوان .\r\nگفتم : خواندن نتوانم .\r\nاو مرا به شدت فشار داد تا جايى كه نفسم گرفت و گمان بردم كه خواهم مرد ، پس مرا رها كرد و گفت : بخوان .\r\nگفتم : چه بخوانم ؟\r\nپس گفت :\r\n      « اقْرَأْ بِاسْمِ رَبِّكَ الَّذِي خَلَقَ . خَلَقَ الْإِنْسانَ مِنْ عَلَقٍ اقْرَأْ وَ رَبُّكَ الْأَكْرَمُ الَّذِي عَلَّمَ بِالْقَلَمِ عَلَّمَ الْإِنْسانَ ما لَمْ يَعْلَمْ »       « * »\r\n« ( اى رسول گرامى برخيز ) قرآن را به نام پروردگارت كه آفرينندهء عالم است بر خلق قرائت كن ، آن خدايى كه آدمى را از خون بسته ( كه تحول نطفه است ) آفريد ، بخوان قرآن را ( و بدان كه ) پروردگار تو كريم‌ترين كريمان عالم است ، آن خدايى كه بشر را علم نوشتن به قلم آموخت و به آدم آنچه را نمىدانست ، به الهام تعليم داد ( كه به اين نوشتن براى انسان افكار و علوم گذشتگان را محفوظ داشت و نظم معاش و معاد و هر فضل و علم و كمال را منظم و برقرار ساخت ) » .\r\nحضرت ادامه داد پس از ابلاغ پيام ، جبرئيل ناپديد شد و من از حالت خواب بيدار\r\n\r\n\r\n","description":"","footnote":"\r\n( * ) . سوره علق ، آيات : 1 تا 5 .\r\n","page_name":" 391 ","page_number":391},
  {"content":"\r\n\r\nشدم ، درحالىكه اين كلمات مانند نقش بر قلبم حك شده بود . سپس از آنجا خارج شدم ، اما چون به دامنه كوه رسيدم ، ناگهان صدايى آسمانى شنيدم كه مىگفت :\r\nاى محمد : تو رسول خدايى و من جبرئيل هستم .\r\nبىحركت ايستادم و به آسمان نگريستم درحالىكه به هر طرف نگاه مىكردم او را مىديدم كه سرتاسر افق را پوشانده و من همچنان به او خيره شده بودم و توان حركت نداشتم تا از نظرم دور شد و من به خانه مراجعت كردم .\r\nهمسر فداكار و عاقل و رشيد چون سخنان محمد صلّى اللّه عليه و إله و سلّم را شنيد ، عشق و علاقه به اسلام به قلبش راه يافت و نور آن سرتاسر وجودش را فراگرفت و با اطمينان به ريسمان خدا متصل گشت و به اسلام ايمان آورد و با مهر و علاقه شديد به يارى همسر همت گماشت و هرچه در توان داشت در راه رضاى خداى منان و رسول گراميش بذل و بخشش نمود و چه نيكو معين و وزيرى بود براى آن حضرت .\r\nخديجه كبرى عليها السّلام با شنيدن اين سخنان رو به همسرش كرد و گفت : بشارت باد ترا و دل خوش دار و ثابت‌قدم باش ، سوگند به كسى كه جان خديجه در دست اوست ، من ايمان و باور راسخ دارم كه تو پيامبر اين امت باشى ، پس برخاست و جامه‌اى بر آن حضرت پيچيد تا از لرزشى كه از نزول پيام الهى بر حضرت عارض گشته بود ، بكاهد و محمد صلّى اللّه عليه و إله و سلّم از شدت خستگى به خواب رفت .\r\nسپس خديجه شتابان نزد پسر عمويش ورقة بن نوفل كه كتب آسمانى را خوانده و از مبانى تورات و انجيل مطالبى را مىدانست ، رفت و به او گفت : شوهرم مىگويد كه جبرئيل بر او نازل گشته و سپس داستان آن حضرت را براى ورقه بازگو كرد . ورقه با شنيدن سخنان خديجه عليها السّلام گفت : قدّوس ، قدّوس .\r\nسوگند به كسى كه جان ورقه به دست اوست ، اى خديجه اگر راست گفته باشى ، جبرئيل همان ناموس اعظم كه خدمت موسى عليه السّلام مىآمد ، به حضور محمد رسيده است و او پيامبر اين امت است و خديجه با شنيدن اين خبر ، خوشحال و شادمان و با دلى سرشار از عشق و علاقه به آن حضرت به خانه بازگشت .\r\n\r\n","description":"","footnote":"","page_name":" 392 ","page_number":392},
  {"content":"\r\n\r\n\r\nبلال « * »\r\nاميّة بن خلف در مجلس شب‌نشينى قريش نشسته بود كه مردى به آرامى نزد او آمد و گفت : خبر جديد به تو نرسيده است ؟ !\r\nاميه گفت : كدام خبر ؟\r\nآن مرد گفت : من به چشم خود ديدم بلال غلام تو مخفيانه با محمد رفت و آمد مىكند ، گاهى در وسط روز و گرماى ظهر و گاهى از تاريكى شب استفاده مىكند ، آهسته مىرود و مىآيد و در حركت و نگاه او ترس و احتياط آشكار است . من از تغييرات چهره و حركات و سكنات او متوجه شده‌ام كه به دين محمد گرويده است و مانند بسيارى از مردم تحت تأثير سخنان او قرار گرفته و روش او را پذيرفته است .\r\nاميّه با تعجب پرسيد : آيا آنچه مىگويى حقيقت دارد ؟ و براى آنچه بر زبان مىرانى دليل و گواهى هم دارى ؟ !\r\nگفت : آرى دليل دارم و چون گواهى بر مطلب خود داشتم ، موضوع را به شما گفتم .\r\nمن آنچه ديده بودم براى شما بازگو كردم ، تا غلام خود را از اين عمل بازدارى و ريشهء اين فتنه را از بن بركنى ، چه ممكن است شعله اين آتش گسترش يابد و به ساير بردگان هم سرايت كند ، چنان كه اين گرايش در برخى مردم نيز ايجاد شده است .\r\n\r\n\r\n","description":"","footnote":"\r\n( * ) . اقتباس از سوره ليل ، آيات : 14 تا 21 .\r\n","page_name":" 393 ","page_number":393},
  {"content":"\r\n\r\nاميه مجلس را ترك كرد و به سوى خانهء خود حركت كرد ، درحالىكه آتش خشم و غضب در وجودش شعله‌ور بود و در اين فكر بود كه چگونه اين خطاى بلال را با انواع آزار و شكنجه تلافى كند .\r\nچون بلال آمد و در مقابل اميه ايستاد ترس و هراس وجودش را فراگرفت ، زيرا مىديد اميه به قدرى خشمگين است كه خون از چشمش مىبارد ، پس دريافت كه اربابش قصد سوئى در مورد او دارد .\r\nاميه به بلال گفت : اين چه خبرى است كه در مورد تو شنيده‌ام ؟ آيا راست است كه تو گاه‌وبيگاه از تاريكى شب و يا از خلوت گرماى روز استفاده مىكنى و پيش محمد مىروى ؟ آيا تو به دين او ايمان آورده‌اى ؟ خرافات و ضلالت او را پذيرفته‌اى و به لات و عزى كافر شده‌اى و از پرستش خدايان عرب و قريش سرپيچى كرده‌اى !\r\nبلال پاسخ داد : اكنون كه از سر من آگاه و از اسلام من مطلع گشته‌اى ، من داستان خود را از تو كتمان نمىكنم . من نزد محمد رفته‌ام و به رسالت او ايمان آورده‌ام و سخنان او را تصديق كرده‌ام و اكنون كه تو بر اين موضوع آگاه شدى ، ديگر مرا از اطلاع ديگران باكى نيست ، گرچه همه مردم از اين موضوع باخبر شوند .\r\nاميه با عصبانيت تمام گفت : مگر نمىدانى كه تو بندهء زرخريد منى و تملك تو مانند ساير اموالم در دست من است ، از روزى كه تو را خريده‌ام ، جسم و عقل تو را نيز خريده‌ام ، و روح و اعضاء تو را مالك شده‌ام روح تو چنين قدرتى ندارد كه به هرچه خواست معتقد شود و فكر تو اجازه ندارد هر كجا كه بخواهد جولان دهد ! اين چه گستاخى است كه پيش گرفته‌اى و از حدود خود تجاوز كرده‌اى و از دين ارباب و مولاى خود خارج شده‌اى ؟\r\nبلال گفت : درست است كه من بنده و اسير ، و خادم و نوكر توام و آن را منكر نمىشوم و در اين راه اگر مرا مأمور سازى كه در شبهاى تاريك ، مسيرى ترسناك و پر خطر را طى كنم ، دستور تو را اجرا مىكنم و يا اگر به من امر كنى كه سنگهاى گران را در اوج گرماى ظهر بر دوش بگيرم ، سرپيچى نمىكنم ، اما عقل و فكر ، و عقيده و ايمانم ، تحت تملك و سلطه تو نيست و من در ايمان و اعتقاد خود آزادم ، راستى ايمان و\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nاسلام من چه ضررى به تو مىرساند ؟ ! درحالىكه من در خدمت و تملك تو هستم اگر در ايمان و عقيده با تو همراه نباشم ، عهد و پيمان بردگى خود را نقض نكرده‌ام .\r\nاميه درحالىكه سخت منقلب شده و به هيجان آمده بود گفت : تو به عنوان يك برده سراپا در اختيار منى ، عقل و فكر تو و حتى طپش قلبت و خاطرات درونى و زمزمهء زبانت همه و همه از آن من است و تو بر تمام وجود خود ذره‌اى تملك ندارى .\r\nبه زودى طعم انواع شكنجه‌ها را خواهى چشيد و به سزاى تمرد خودخواهى رسيد تا ريشهء اين عقايد جديد از وجود تو كنده شود ، به زودى من تار و پود عقايد تو را مىشكافم و آن را از سينه‌ات خارج مىسازم .\r\nسپس اميه در نهايت خشم و غضب و با قلبى تهى از عاطفه و انسانيت به سوى بلال حمله‌ور شد و گريبان او را محكم گرفت ، دست و پايش را بست و او را به دست كودكان سپرد تا سنگ‌بارانش كنند و همچون گوى او را هدف قرار دهند .\r\n\r\nبلال در زير شكنجه\r\nاميه در آخر روز پيش بلال آمد و اميدوار بود كه اين آزار و اذيت ، تمايل به دين محمد را از روح او زدوده باشد و او از پيروى از دين و آيين جديد نادم و پشيمان شده باشد ، ولى آيا قلبى كه تسليم خداوند يگانه شود ، مىتواند از آن دل بركند ؟ تحمل غل و زنجير ، و عذاب و شكنجه در مقابل كسب حلاوت ايمان آسان است و بلال كه دلش از نعمت اسلام متنعم شده است براحتى از آن چشم نمىپوشد .\r\nاميه به بلال گفت : اى بلال خود را چگونه يافتى ؟ آيا حاضرى اين همه آزار و اذيت را تحمل كنى و يا اينكه به پرستش لات و عزى باز مىگردى و به گفتار محمد و دين جديد او كافر مىشوى ؟\r\nبلال با نگاهى پرمعنى آمادگى خود را براى تحمل شكنجه‌ها نشان داد و بىاعتنايى خود را به شكنجه و آزارهاى اميه اعلام داشت ، گويا به اميه مىگفت : تو تازيانه دارى مىتوانى جسم مرا كبود سازى ، ريسمان دارى و مىتوانى گردن و دست و پاى مرا ببندى ، تير و شمشير دارى و مىتوانى گردن مرا هدف قرار دهى ، اما ابزارى\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nندارى كه با آن عقل و قلب مرا تسخير كنى و دين و عقيده مرا اسير خود سازى . خشم و غضب تو نمىتواند بر عقل و روح من غالب شود ، ايمان و عقيدهء من همچون قله‌اى است كه تو با تمام قدرت و نيرويت توان دسترسى به آن را ندارى .\r\nبلال پس از نگاهى پرمعنى گفت : « أحد ، أحد » ( خدا يكى است ، خدا يكى است ) و به اين ترتيب به ارباب خود اعلام كرد كه بر توحيد و ايمان ، و عقيده و تصديق خود استوار است هرچند انواع شكنجه‌ها و اقسام بلاها را ببيند .\r\nروز بعد ، زمانى كه خورشيد با شعاع تابناك خود طلوع كرد و امواج سوزان خود را در پهنه صحرا پراكنده ساخت و ريگهاى بيابان از شدت گرما سرخ و تفتيده شد . اميه بلال را آورد و روى ريگهاى داغ بيابان خوابانيد و قطعه سنگ بزرگى روى سينهء او گذاشت و بلال روى ريگهاى سوزان و در زير فشار تخته سنگ بزرگ و در مقابل تشعشع داغ آفتاب و باد گرم و سوزان و غبار تفتيده بيابان ، همچنان نستوه و استوار ، بر اعتقاد راسخ خود پافشارى مىكرد و تمام اين بلايا و شكنجه‌هاى غير انسانى و غير قابل تحمل خللى در ايمان و اعتقاد او بوجود نياورد و او همچنان مىگفت : « أحد ، أحد » خداى من همان معبود يگانه‌اى است كه او را عبادت مىكنم و به او توجه دارم .\r\nپناهگاهى است كه به او پناه مىبرم و به او اميدوارم . مرا از اين شكنجه‌ها باكى نيست و شما نمىتوانيد ايمان مرا متزلزل سازيد .\r\nأحد ، أحد : همان خداى يكتايى است كه همواره بلاها را از من دفع مىكند ، هرچند روزنه‌هاى اميد تنگ و رشته‌هاى نجات ضعيف باشد ، من در اين محنت بزرگ به او پناه مىبرم و به عنايت او اميدوارم .\r\n« احد ، احد » همان خدايى كه محمد صلّى اللّه عليه و إله و سلّم را به رسالت برگزيد و راهنما و امين قرارش داد ، از نعمتهاى خدا بر من همان بس كه از پيروان محمد و از دوستان و ارادتمندان او هستم ، من به شكرانهء اين نعمت ، با اين بلا مىسازم و صبر مىكنم و در مقابل اين حوادث ثابت‌قدم مىمانم .\r\nروزها يكى پس از ديگرى مىآمد و بلال همچنان در زير انواع شكنجه و بلا بسر مىبرد اما در هر حال براى اميه جز غضب و كينه حاصلى نداشت و بلال با صبر و توكل به خدا همچنان مقاومت و پايدارى مىكرد .\r\n\r\n","description":"","footnote":"","page_name":" 396 ","page_number":396},
  {"content":"\r\n\r\n\r\nبازخريد بلال\r\nروزى ابو بكر از يكى از دره‌هاى مكه عبور مىكرد ، بلال را ديد كه در زير شكنجه‌هاى سخت و طاقت‌فرسا آه و ناله مىكند و اميه هم از روى تكبر و جهالت تمام مقابل وى ايستاده و شاهد فرياد سوزناك او بود ، اميه به وضع نالان و اسفناك بلال مىنگرد و گويا غضب خود را تسكين مىدهد و آتش كينه خود را خاموش مىسازد و از تماشاى اين منظره لذت مىبرد ، ابو بكر با مشاهده اين صحنه رقت‌بار دلش به حال بلال سوخت و عاطفه انسانى در او تحريك شد ، پيش آمد و گفت : اميه تا چه زمانى اين بيچاره بايد هدف شكنجه و آزار و اذيت تو باشد به راستى تو از اين آه و ناله دلخراش بلال چه سودى مىبرى و از اين اشكهاى سوزان كه از صورت او جارى است چه لذتى مىبرى ؟ چه جرمى مرتكب شده كه مستوجب چنين عذابى است ؟ !\r\nاميه از روى كبر و غرور و خودخواهى گفت : اين غلام من است ، من مالك او هستم به هر طريقى كه بخواهم او را شكنجه مىدهم و هر موقع بخواهم او را آزاد مىسازم ، تو و رفيقت بلال را در اين دام گرفتار و اسباب بدبختى او را فراهم ساختيد ، اگر دلت به حال او مىسوزد و قصد ترحم بر او دارى ، او را از من خريدارى كن و از اين شكنجه‌ها نجاتش ده ولى تا زمانى كه بندهء من است ، در زير شكنجه و عذاب است ، تا به عبادت لات و عزى بازگردد .\r\nابو بكر فرصت را غنيمت شمرد و تصميم گرفت با خريد بلال او را از اين وضعيت رقت‌بار نجات دهد ، لذا رو به اميه كرد و گفت : بلال را از تو خريدم و از اين پس در اختيار تو نخواهد بود و اما تو اى بلال ! بخاطر خدا و به پاداش صبر و مقاومتت در راه او ، آزادى .\r\n\r\n","description":"","footnote":"","page_name":" 397 ","page_number":397},
  {"content":"\r\n . \r\n","description":"","footnote":"","page_name":" 398 ","page_number":398},
  {"content":"\r\n\r\n\r\nاسراء و معراج « * »\r\nرسول خدا صلّى اللّه عليه و إله و سلّم نماز شامگاه را به پايان رسانيد و پس از بررسى امور مردم به سوى منزل همسرش ام هانى رهسپار شد و چون صبحگاهان از پس پرده شب طلوع كرد ، رسول خدا براى انجام فريضهء نماز از جاى برخواستند و از ام هانى آب طلب كردند تا وضو بگيرند و در مسجد حاضر شوند و نماز خود را به جاى آورند ، سپس ام هانى را احضار كرد تا با او سخن گويد ، زيرا براى رسول خدا در اين شب امر مهمى واقع شده و موضوعى عجيب براى وى اتفاق افتاده بود و خداوند او را به فضيلت و شرافت خاص خود مفتخر كرده بود ، كسى نمىداند كه انبياء ديگر قبل از رسول خدا صلّى اللّه عليه و إله و سلّم به چنين شرافتى برگزيده شده باشند و يا چنين فرصتى براى احدى بعد از وى پديد آيد و معلوم نيست آن حضرت در اين موضوع هم وزنى پيدا كند و چنين حديثى در مورد ديگرى گفته شود .\r\nام هانى كه دختر عموى محمد صلّى اللّه عليه و إله و سلّم و فرزند ابى طالب و از زنان مؤمن و علاقمند و معتقد به آن حضرت بشمار مىرفت نزد رسول خدا صلّى اللّه عليه و إله و سلّم آمد ، رسول الله به او فرمود :\r\n\r\n\r\n","description":"","footnote":"\r\n( * ) . اقتباس از سورهء اسراء ، آيه : 1 .\r\n  « سُبْحانَ الَّذِي أَسْرى بِعَبْدِهِ لَيْلًا مِنَ الْمَسْجِدِ الْحَرامِ إِلَى الْمَسْجِدِ الْأَقْصَى الَّذِي بارَكْنا حَوْلَهُ لِنُرِيَهُ مِنْ آياتِنا إِنَّهُ هُوَ السَّمِيعُ الْبَصِيرُ . »  \r\n","page_name":" 399 ","page_number":399},
  {"content":"\r\n\r\nام هانى من شب گذشته نماز عشاء را در پيش روى شما و در اين سرزمين بجا آوردم ، سپس به بيت المقدس رفتم و آنجا نيز نماز خواندم و اينك نماز صبح خود را در اينجا با شما به پاى داشتم . من هم‌اكنون به ديدن قريش مىروم و با بيان ماجراى اسراء ( سفر شبانه ) و آنچه در اين سفر ديده‌ام نعمت خدا را به ايشان گوشزد مىكنم تا قدرت او را به قريش و مشركين بنمايانم .\r\nگرچه ام هانى ايمانى محكم داشت ، اسلام او قوى بود و در گفتار رسول خدا صلّى اللّه عليه و إله و سلّم ترديدى پيدا نكرد و آن را تصديق نمود و بر صحت آنچه آن حضرت نقل نمود يقين داشت ولى بر عناد و دشمنى قريش نيز واقف بود و سابقهء حيله و تكذيب آنان را به خاطر داشت ، لذا از حيله و نيرنگ قريش نسبت به آن حضرت ترسيد و از بيم آزار و تمسخر آنان و از روى شفقت و مهربانى عباى رسول خدا صلّى اللّه عليه و إله و سلّم را گرفت و گفت : اى پسر عمو ، خداى را به ياد شما مىآورم و ترا به او سوگند مىدهم كه به سوى مردمى مىروى كه رسالت تو را منكر شدند و زير بار سخن حق تو نرفتند ، من بيم آن دارم كه تو را آزارى برسانند .\r\nام هانى از روى لطف و مهربانى كه نسبت به رسول خدا صلّى اللّه عليه و إله و سلّم و ترس و وحشتى كه از قريش و كفار داشت ، پس از اينكه دامن رسول اللّه را رها كرد از وى خواهش كرد كه داستان اين حادثه را با كسى در ميان نگذارد و آنچه را كه ديده است در سينه و گنجينهء اسرار خود محفوظ بدارد .\r\nاما رسول خدا صلّى اللّه عليه و إله و سلّم كه رسالت تمام جهان را بر دوش گرفته و مردم عصر خود و آينده را در نظر دارد ، چگونه ممكن است ترس بر او غالب شود و مطلب مهمى كه بر او واقع شده ، كتمان كند ؟ محمد صلّى اللّه عليه و إله و سلّم از كيد و نيرنگ نمىترسيد ، از تمسخر و تكذيب هراسى نداشت ، لذا آمادهء حركت شد و تصميم خود را گرفت و از منزل خارج شد .\r\n\r\nواكنش قريش در قبال جريان اسراء\r\nرسول خدا صلّى اللّه عليه و إله و سلّم بدون ترس و وحشت به سوى قريش شتافت تا آنها را در جريان واقعهء شب گذشته قرار دهد و با حركت پيغمبر صلّى اللّه عليه و إله و سلّم بر ترس و هراس ام هانى افزوده و\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nدچار وحشت شد ، لذا نبعه كنيز ، و رازدار خود را احضار كرد و به او گفت : به دنبال رسول خدا صلّى اللّه عليه و إله و سلّم حركت كن و سخنان او را به خاطر بسپار و سپس بازگرد و جريان را براى من بيان كن .\r\nكنيز ام هانى در پى رسول اللّه حركت كرد و بعد از ساعتى ، بازگشت و گفت : چون حضرت به حطيم ( بين كعبه و حجر الاسود ) رسيد ، ابو جهل آن حضرت را ديد و طبق معمول از روى تمسخر گفت : هان چيز تازه‌اى آورده‌اى ؟\r\nحضرت فرمود : بلى ديشب مرا به معراج بردند .\r\nابو جهل گفت : كجا بردند ؟ !\r\nرسول خدا فرمود : به سوى بيت المقدس .\r\nابو جهل گفت : ديشب بيت المقدس بودى و اكنون در بين ما هستى ؟ !\r\nمحمد صلّى اللّه عليه و إله و سلّم : آرى ديشب به معراج رفتم و اكنون بين شما هستم .\r\nابو جهل از سر تمسخر و استهزاء گفت : آيا مىخواهى قوم و عشيره‌ات را احضار كنم تا داستان خود را براى آنان بيان كنى ؟\r\nحضرت فرمود : بلى مايلم .\r\nابو جهل همچون گاو نر نعره كشيد و گفت : اى طايفه بنى كعب بن لؤى بشتابيد .\r\nدر اين حال ام هانى به كنيز خود گفت : بنشين و مطلب خود را به پايان برسان از آنچه گفتى چنين برمىآيد كه داستان تو طولانى است . نبعه نشست و چنين ادامه داد :\r\nناگهان مردم از هر سو ، از كوه و دره به حركت در آمدند ، درحالىكه پيشاپيش آنان ابو جهل در حركت بود ، تا اينكه جمعيت اطراف رسول خدا صلّى اللّه عليه و إله و سلّم را گرفتند و مجمع عمومى مكه تشكيل يافت .\r\nابو جهل از رسول اللّه خواست آنچه را ديده براى مردم بازگو كند و گمان مىكرد كه رسول خدا صلّى اللّه عليه و إله و سلّم سخن خود را پس مىگيرد و يا آن را تغيير مىدهد ، اما حضرت فرمود : ديشب مرا به بيت المقدس بردند ، عده‌اى از پيغمبران و از جمله ؛ ابراهيم ، موسى و عيسى نيز حاضر شدند و باهم نماز خوانديم درحالىكه من امام آنان بودم و سپس با آنان سخن گفتم .\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nابو جهل كه تمسخر و نيرنگ را حربه خود قرار داده بود گفت : اگر پيغمبران را ديده‌اى اوصافشان را بيان كن !\r\nرسول خدا صلّى اللّه عليه و إله و سلّم فرمود : عيسى مردى با قامت متوسط بود ، صورتش سرخ رنگ و گويا از آن جواهر جارى بود . موسى هيكل‌مند ، سيه‌چرده و بلندقامت و همانند مردم شنوئه بود و اما ابراهيم در ميان مردم مانندى غير من ندارد و من هم مانندى غير او ندارم .\r\nمشركين و مخالفين گفتند : بايد دليل ديگرى بر صدق گفتهء خود بياورى !\r\nحضرت فرمود : گواه من اين است كه در راه شام در فلان وادى و بيابان به قافلهء فلان طايفه برخورد كردم ، از صداى مركب من شتران آنها ترسيدند و رم كردند و يكى از آنها گم شد و من آنان را به محل شتر راهنمايى كردم ، در اين موقع در راه شام بودم و در راه بازگشت چون به دامنه كوه ضجنان نزديكى مكه رسيدم به قافله ديگرى برخوردم و ايشان را در حال خواب يافتم ، آنها ظرف آبى داشتند كه روى آن را پوشانده بودند ، من روپوش آن را برداشتم و از آن آب نوشيدم و باز روى آن را پوشاندم ، نشانه ديگر اين است كه قافله ايشان هم‌اكنون با نعمت فراوان وارد ثنيّه تنعيم شده‌اند و پيشاپيش اين قافله شترى خاكسترى رنگ در حركت است كه دو خورجين سياه و ابلق به همراه دارد .\r\nمردم به وادى ثنيّه شتافتند و قافله را با همان اوصافى كه رسول خدا صلّى اللّه عليه و إله و سلّم بيان كرده بود ، يافتند .\r\n\r\nنگرانى امّ هانى\r\nام هانى به كنيز خود گفت : زود باش ، بگو ببينم مردم با مشاهده اين اعجاز و كرامت چه واكنشى از خود نشان دادند ؟\r\nنبعه گفت : ديدم سرهاى خود را به زير انداخته و با چشمهاى خود به يكديگر اشاره كردند و همگى به انكار حجت پرداختند و سپس تا آنجا كه مىتوانستند صداى خود را به اعتراض بلند كردند و از ميان آنان مطعم بن عدى جرأت كرد و گفت : تا\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nديروز فهم سخنان تو آسان‌تر بود ، اما امروز از مطالب عجيب و غريب سخن مىگويى ! ما كه با سعى و تلاش فراوان شترهاى خود را مىرانيم ، يك‌ماهه به بيت المقدس مىرويم و يك ماه نيز طول مىكشد تا بازگرديم و تو گمان مىكنى كه اين راه دو ماهه را در يك شب رفته و بازگشته‌اى ؟ سوگند به لات و عزى كه تو را تصديق نمىكنم و شهادت مىدهم كه تو دروغگويى .\r\nچون گفتار نبعه به اينجا رسيد ابر اندوه بر چهرهء ام هانى ظاهر شد و از شدت ترس اشك در چشمانش حلقه زد ، ولى كنيز به گفتار خود ادامه داد و گفت : اما يكى از ياران او فورا به سخن آمد و به رسول خدا صلّى اللّه عليه و إله و سلّم عرضه داشت : گواهى مىدهم كه تو راستگويى !\r\nمطعم به او گفت : تو تصديق مىكنى كه محمد صلّى اللّه عليه و إله و سلّم شبانه به بيت المقدس رفته و قبل از صبح ، به مكه بازگشته است ؟\r\nياور رسول الله گفت : من در مواردى كه از اين هم به ذهن دور تر باشد ، او را تاييد مىكنم . من رسول خدا را در رفت و آمد به آسمانها نيز تصديق مىكنم . چگونه او را تكذيب كنم درحالىكه تنها فاصله يك ماه را به خواست خدا در يك شب طى نموده است .\r\nمسلمانان با ياور رسول خدا صلّى اللّه عليه و إله و سلّم همصدا شدند ولى با كمال تأسف چند نفر انگشت‌شمار از آنان با او به مخالفت برخواستند ، چه افكار و عقلهايشان هنوز قادر به درك قدرت خداوند نبود و قلبهايشان از اين امتيازى كه به رسول خدا عنايت شده ، ناخرسند بود .\r\nام هانى گفت : بىترديد دين رسول خدا صلّى اللّه عليه و إله و سلّم از فقدان اين عده قليل زيانى نخواهد ديد ، شايد بهتر باشد كه آنها از صفوف مسلمين جدا شوند و نامشان از دفتر پيروان محمد صلّى اللّه عليه و إله و سلّم محو گردد ، زيرا آن عده ضعيف كه در افكار و عقايد خود شك و ترديد دارند براى مسلمانان نفعى ندارند و افراد منافق و مضطرب و ترسو به درد اسلام و مسلمين نمىخورند . « 1 »\r\n\r\n\r\n","description":"","footnote":"\r\n( 1 ) . مؤلف در بيان داستان معراج به سفر شبانه پيغمبر به بيت المقدس و بازگشت به مكه اكتفا كرده است اما به نظر مفسرين اين جريان اسراء ناميده مىشود و سفر پيامبر اكرم صلّى اللّه عليه و إله و سلّم از بيت المقدس به آسمانها را معراج مىگويند كه شرحى مفصل دارد .\r\n","page_name":" 403 ","page_number":403},
  {"content":"\r\n . \r\n","description":"","footnote":"","page_name":" 404 ","page_number":404},
  {"content":"\r\n\r\n\r\nمناظره رسول خدا صلّى اللّه عليه و إله و سلّم با سران قريش « * »\r\nپس از بعثت پيامبر اكرم صلّى اللّه عليه و إله و سلّم سران قريش احساس خطر كردند ، چون مىديدند كه دعوت آن حضرت بسرعت منتشر و مورد قبول عموم واقع مىشود و جان و دل آنها را تسخير مىكند و بدين ترتيب ياران محمد صلّى اللّه عليه و إله و سلّم روز به روز بيشتر مىشوند و اگر اوضاع به همين صورت ادامه يابد دولتشان رو به زوال و رياست و حكومتشان رو به نابودى است . لذا سران و بزرگان قريش به منظور چاره‌جويى به رايزنى و مشورت پرداختند و سرانجام به اين نتيجه رسيدند كه ابتدا با محمد صلّى اللّه عليه و إله و سلّم صحبت و او را گوشزد كنند و به او هشدار دهند كه راهى كه در پيش گرفته‌اى موجب خوارى و ذلت قريش و بطلان دين و آيين نياكانشان خواهد شد و به فروپاشى حكومت و رياست آنها مىانجامد ، پس دست از اين كار خود بردار و با ما از در سازش وارد شو ، آنها با خود گفتند ، اگر در اين راه موفق شويم و با بحث و جدل او را از دعوت خود بازداريم ، براى ما و شهر مقدس بلد الحرام بهتر است ، ولى اگر پيشنهاد ما را نپذيرفت ، حجت را بر او\r\n\r\n\r\n","description":"","footnote":"\r\n( * ) . اقتباس از سورهء اسراء ، آيات 90 تا 93 .\r\nاين بخش در چاپ جديد قصص القرآن استاد جاد المولى آمده است ، لذا به هنگام ويرايش و توسعه اين كتاب ، ترجمهء آن نيز به متن افزوده شد .\r\n","page_name":" 405 ","page_number":405},
  {"content":"\r\n\r\nتمام مىكنيم و به قصد تنبيه او وارد عمل مىشويم و هر مجازاتى را عليه او و يارانش اعمال مىكنيم .\r\nدر پى اين تصميم سران و اشراف قريش محمد صلّى اللّه عليه و إله و سلّم را به انجمن خود دعوت كردند تا در مورد دين جديد با او وارد بحث و مذاكره شوند .\r\nمحمد صلّى اللّه عليه و إله و سلّم پيامبرى كريم النفس بود و همواره مردم را به برادرى و برابرى دعوت و از نفاق و اختلاف پرهيز مىكرد . او به هدايت قوم خود علاقمند و از اصرار ايشان بر باطل ناراحت بود ، لذا قصد داشت بهر طريق ايشان را از گمراهى نجات دهد و به اين منظور از هر فرصتى استفاده مىكرد تا ايشان را به پذيرش حق و توحيد فراخواند تا آنها نيز به جمع مسلمانان بپيوندند و با يكديگر برادر و برابر باشند .\r\nپيامبر اكرم صلّى اللّه عليه و إله و سلّم با اشتياق به ديدار قريش رفت و در جمع آنان نشست و به سخنانشان گوش فراداد و خدا را سپاس گفت كه اين فرصت را در اختيار او قرار داده تا اصول دينش را به اطلاع قريش برساند ، شايد قانع شوند و از جهل و گمراهى نجات يابند .\r\nقريش صحبت خود را آغاز كردند و در ابتدا تصميم گرفتند با تطميع رسول خدا صلّى اللّه عليه و إله و سلّم و پيشنهاد مقام و ثروت و رياست و تحريك احساسات آن حضرت ، او را از راه خود بازدارند ، لذا به آن حضرت گفتند :\r\nبه خدا سوگند ، ما احدى از عرب را نمىشناسيم كه مانند تو در مورد قوم خود ستم كرده باشد ، تو پدران ما را به باد انتقاد گرفتى و دين و آيين ما را فاسد شمردى و خدايان ما را كه مظهر اميد و آرزوى ما هستند به تمسخر گرفتى و وحدت عرب را متفرق ساختى و خلاصه هر ستمى كه ممكن بود در مورد ما اعمال كردى .\r\nاى محمد ، اگر منظورت از اين حركات كسب مال و ثروت است كه ما آن را برايت تضمين مىكنيم و قول مىدهيم ثروتى برايت فراهم كنيم كه كسى تاكنون تصور آن را نكرده باشد و چنانچه طالب رياست و شهرت هستى ، ترا به رياست خود خواهيم پذيرفت و حتى حاضريم ترا به پادشاهى خود منصوب كنيم ، اكنون بگو بدانيم منظورت چيست ؟\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nمحمد صلّى اللّه عليه و إله و سلّم از سخنان قريش سخت متعجب و متحير شد ، زيرا قبل از حضور در جلسه ايشان تصور مىكرد كه ايشان به راه حق متمايل شده‌اند و آماده هدايتند ، ولى اينك دريافت كه ايشان هنوز گرفتار كج‌فهمى و گمراهى هستند و در مورد او به حدس و گمان ناروا و نادرست مىپردازند و بر اين باورند كه رسول خدا طالب رياست و ثروت و مقام است ، پس فرمود : شما هيچيك حقيقت دعوت مرا درك نكرده‌ايد كه اين‌گونه قضاوت مىكنيد . خداوند مرا به عنوان پيامبر به سوى شما فرستاده و كتابى بر من نازل كرده و مرا دستور داده كه شما را به رحمت الهى بشارت و از عذاب الهى بيم دهم ، و من رسالت خدايم را به شما ابلاغ كردم و شما را پند دادم ، اگر پذيرفتيد كه در دنيا و آخرت سعادتمند خواهيد شد و چنانچه نپذيرفتيد من صبر پيشه مىكنم تا خدا بين من و شما حكم كند .\r\n\r\nلجاجت و تقاضاهاى جاهلانه قريش\r\nقريش چون پاسخ رسول خدا صلّى اللّه عليه و إله و سلّم را شنيدند و اصرار و پافشارى آن حضرت را در دعوت خود ديدند ، موضع خود را تغيير دادند و شيوه‌اى جديد اتخاذ كردند تا شايد عزم و ارادهء حضرت را در تبليغ و نشر دعوت خود تضعيف كنند ، لذا با لحنى ملايم گفتند : اگر تو پيشنهاد ما را نمىپذيرى و همچنان اصرار دارى كه ما به دين و آيين تو روى آوريم پس تو بايد خواست و خواهش ما را برآورى .\r\nتو به خوبى مىدانى كه ما در سرزمينى خشك و سوزان و در فقر و مشقت زندگى مىكنيم ، تو از خدايت بخواه كه اين كوهها را از اطراف سرزمين ما بردارد و سرزمين ما را وسعت بخشد و رودهايى مانند رودخانه‌هاى شام و عراق در آن جارى سازد و پدران ما را از جمله قصى بن كلاب كه مردى راستگو و درستكار بود را زنده كند تا ما از او در مورد ادعاى تو سؤال كنيم ، شايد او ادعاى ترا تصديق كند . اين است پيشنهاد و خواست ما ، اگر آنچه را گفتيم عمل كردى ، ترا تصديق مىكنيم و به مقام و منزلت تو نزد خداوند ايمان خواهيم آورد .\r\nبرخورد جاهلانه و تقاضاى بيهوده قريش بر تعجب و حيرت محمد صلّى اللّه عليه و إله و سلّم افزود و\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nخطاب به ايشان گفت : من براى آنچه شما مىگوييد مبعوث نشده‌ام ، بلكه از طرف خداى سبحان مأمورم رسالت خود را به شما ابلاغ كنم ، اگر پذيرفتيد كه خير دنيا و آخرت نصيبتان خواهد شد و چنانچه دعوت مرا رد كرديد ، باز به امر خدا صبر مىكنم ، كه او بهترين حامى و ياور است .\r\nقريش كه با ارادهء آهنين و تصميم راسخ محمد صلّى اللّه عليه و إله و سلّم مواجه شدند و با اين روش نيز نتوانستند در دعوت او خللى ايجاد كنند ، راهى ديگر در پيش گرفتند و خطاب به آن حضرت گفتند : پس از خدايت بخواه كه براى ما فرشته‌اى بفرستد كه ترا تصديق و تاييد كند و همچنين از او خواهش كن تا در زمين براى تو بهشتى مهيا كند و در آن كاخها و گنجهايى از طلا و نقره فراهم سازد ، تا از اين پس در زندگى خود بىنياز شوى و مجبور نباشى براى امرار معاش و اداره امور زندگى به كار و فعاليت تن دردهى و در پى رزق و روزى خود عرق از جبين جارى سازى .\r\nو بدين ترتيب قريش در بحث و جدل با رسول خدا صلّى اللّه عليه و إله و سلّم راه لجاجت پيش گرفتند و به ياوه‌گويى پرداختند و در ادامه به آن حضرت گفتند : تو كه ادعا مىكنى خدايت قادر به انجام هر كاريست ، بگو قطعاتى از آسمان را بر ما بفرستد .\r\nرسول خدا صلّى اللّه عليه و إله و سلّم فرمود : برآوردن حاجات شما در اختيار من نيست ولى خداى سبحان بر هر كارى قادر است ، اگر صلاح بداند خواسته شما را اجابت مىكند .\r\nپاسخ منطقى حضرت راه ادامه بحث و جدل ، و لجاجت را بر آنها بست ولى با اين حال يكى از قريش آخرين تير تركش خود را رها كرد و گفت : اى محمد به تو ايمان نمىآوريم مگر خدا و فرشتگانش سخنت را تاييد كنند و شاهد بر صحت آن باشند .\r\nديگرى اين سخن را تاييد و شرح و تفسير نمود و گفت : به تو ايمان نمىآوريم مگر اينكه در حضور ما با پلكان به آسمان به روى و نسخه‌اى را همراه بياورى ، و تعدادى فرشته نيز گواهى دهند كه تو رسول خدايى و خداوند ترا جهت ارشاد و راهنمايى ما فرستاده است و تو مأمور دعوت به توحيد و مبشر دين جديد هستى .\r\nچون سخن به اينجا رسيد و قريش نتوانستند حضرت را از ابلاغ رسالت و دعوت به اسلام منصرف سازند و پيشنهادهاى نارواى ايشان سودى نبخشيد ، بر لجاجت و\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nخواسته‌هاى بيهودهء خود اصرار و پافشارى كردند تا سرانجام رسول خدا صلّى اللّه عليه و إله و سلّم غمگين و افسرده از جمع ايشان خارج شد و به منزل خود مراجعت نمود ، غم و اندوه حضرت از اين جهت بود كه اميد و انتظار داشت قوم و قبيله‌اش از او پيروى كنند و دعوتش را لبيك گويند و براستى كه صلاح كارشان در اين بود كه به دين و آيين محمد صلّى اللّه عليه و إله و سلّم ايمان آورند .\r\nقرآن كريم اين مناظره را كه در آن جبهه حق نيرومند و روشن و جبهه باطل ضعيف و مبهم ظاهر شدند به زيبايى ترسيم مىكند و مىگويد :\r\n« گفتند ما هرگز به تو ايمان نخواهيم آورد تا آنكه از زمين براى ما ( به اعجاز ) چشمهء آبى بيرون آورى ، يا آنكه ترا باغى از خرما و انگور باشد كه در ميان آن باغ نهرهاى آب جارى گردد ، يا آنكه بنابر وعدهء تو آسمان بر سر ما فروافتد ، يا آنكه خدا را با فرشتگانش مقابل ما حاضر كنى ( تا ما آنها را به چشم ببينيم و تصديق كنيم ) ، يا آنكه خانه‌اى از زر و كاخى زرنگار داشته باشى ، يا بر آسمان بالا روى و باز هم هرگز ايمان بر آسمان رفتنت نياوريم تا آنكه بر ما كتابى نازل كنى كه آن را قرائت كنيم و از آن يقين به رسالت تو بر ما حاصل شود ( تو در پاسخ اين تقاضاى جاهلانه آنان ) بگو خدا منزه است از آنكه من ، او يا فرشتگان او را حاضر كنم ، آيا من فرد بشرى بيشترم ( كه از جانب خدا به رسالت آمده‌ام ؟ ) » « * »\r\n\r\n\r\n","description":"","footnote":"\r\n( * ) . سوره اسراء ، آيات : 90 تا 93  « وَ قالُوا لَنْ نُؤْمِنَ لَكَ حَتَّى . . . » \r\n","page_name":" 409 ","page_number":409},
  {"content":"\r\n . \r\n","description":"","footnote":"","page_name":" 410 ","page_number":410},
  {"content":"\r\n\r\n\r\nآغاز بيعت و مقدمات هجرت « * »\r\n\r\nتبليغات پراكنده\r\nافراد قبيله اوس متقاعد شده بودند كه جنگ و ستيز با قبيله خزرج كه پسر عموهايشان بودند ، آنها را به زحمت و مشقتى طاقت‌فرسا واداشته و اينك كه خزرجيان با يهود پيمان همكارى بسته‌اند و مىتوانند از توان جنگى آنها كمك بگيرند ، ما نيز بايد با برخى قبايل عرب هم‌پيمان شويم تا بتوانيم در برابر آنها مقاومت كنيم .\r\nاوس و خزرج دو قبيله بودند كه از يك ريشه منشعب شده بودند « 1 » ، ايشان در مدينه ساكن بودند و آتش جنگ هميشه بين آنان شعله‌ور بود و اختلاف بين آنها ريشه‌كن نمىشد بلكه روز به روز شدت مىيافت تا اينكه به جنگ بعاث « 2 » منجر شد كه در اين جنگ ، بزرگان و رؤساى دو قبيله به هلاكت رسيدند ، سپس صلحى بين آنان برقرار گرديد ، در اين مدت خزرج با يهود هم‌پيمان شدند و اين كار طايفه اوس را بر آن داشت تا هم‌پيمانى در قبايل عرب براى خود پيدا كنند .\r\n\r\n\r\n","description":"","footnote":"\r\n( * ) . اقتباس از سوره انفال ؛ آيه : 31 .\r\n( 1 ) . اوس و خزرج فرزندان حارثة بن ثعلبة بن عمرو از بزرگان سبأ پادشاهان يمن بودند .\r\n( 2 ) . جنگ بعاث از جنگهاى مشهور عرب است و بعاث نام مكانى است نزديك مدينه كه جنگ در اين مكان واقع شده است .\r\n","page_name":" 411 ","page_number":411},
  {"content":"\r\n\r\nدر اين زمان عده‌اى از طايفه اوس از جمله أبو الحيسر و إياس بن معاذ و چند نفر ديگر به سوى مكه شتافتند تا با قريش يا قبايل ديگر عرب پيمانى منعقد سازند و در مقابل تهديد خزرجيان از حمايت آنها استفاده كنند .\r\nاز سوى ديگر پيغمبر خدا صلّى اللّه عليه و إله و سلّم هر كجا جمعيتى و يا مسافرى را مىديد دعوت خود را براى آنان تشريح مىكرد و رسالت خويش را منتشر مىساخت و در اين راه باكى از آزار و اذيت ديگران نداشت و از عناد و دشمنى مخالفان نمىهراسيد و تمام ناملايمات و مشقات را در راه خدا با رضايت متحمل مىشد .\r\nرسول خدا صلّى اللّه عليه و إله و سلّم چون دريافت كه طايفه اوس به مكه آمده‌اند تا براى خود هم پيمانى بيابند ، نزد آنها رفت و در جمع آنها نشست و گفت : آيا بهتر از آنچه را براى آن آمده‌ايد طالبيد ؟\r\nمردان اوس گفتند : چه چيزى است كه بهتر از هدف ما است ؟\r\nمحمد صلّى اللّه عليه و إله و سلّم گفت : من رسول خدايم ، خداوند مرا به سوى بندگان خود فرستاده تا آنان را به پرستش خداى يگانه و دورى از هرگونه شرك و بت‌پرستى دعوت كنم .\r\nاو از طريق وحى به من كتابى عطا كرده است و سپس قسمتى از قرآن را تلاوت فرمود ، و پس از آن به معرفى دين خود پرداخت .\r\nإياس كه جوانى نوخاسته بود گفت : اى قوم ! به خدا سوگند ، كه پذيرش اسلام بهتر از هدفى است كه ما به قصد آن به مكه آمده‌ايم . ابو الحيسر مشتى از ريگهاى بيابان برداشت و به صورت إياس كوبيد و گفت : تو از ما نيستى و به خدا قسم كه ما براى چنين كارى نيامده‌ايم . اياس ساكت شد و رسول خدا به‌پا خاست و آنها هم به مدينه بازگشتند .\r\n\r\nبيعت انصار با رسول الله صلّى اللّه عليه و إله و سلّم\r\nدر همين سال و در ايام حج عده‌اى از طايفه خزرج به مكه آمدند و رسول خدا صلّى اللّه عليه و إله و سلّم آنان را ملاقات كرد و پرسيد ، شما كيستيد ؟\r\nگفتند : عده‌اى از طايفه خزرج .\r\nحضرت فرمود : شما از هم‌پيمانان يهود هستيد ؟\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nخزرجيان گفتند : بلى از هم‌پيمانان يهوديم .\r\nمحمد صلّى اللّه عليه و إله و سلّم فرمود : آيا نمىنشينيد تا لحظاتى با شما سخن بگويم .\r\nخزرجيان آمادگى خود را براى گفتگو اعلام كردند و آنگاه پيش رسول خدا صلّى اللّه عليه و إله و سلّم نشستند . رسول اللّه آنان را به سوى خداوند يكتا دعوت كرد و اسلام را بر آنان عرضه داشت و سپس آياتى از قرآن را بر ايشان تلاوت نمود .\r\nخزرجيان به يكديگر گفتند : به خدا سوگند كه اين شخص همان پيغمبرى است كه يهود به شما وعده داده‌اند ، بشتابيد تا قبل از ديگران به او ايمان آوريم . سپس جملگى دعوت رسول خدا و سخنان او را تصديق كردند و آنچه از اسلام بر آنان عرضه كرده بود پذيرفتند و به رسول خدا صلّى اللّه عليه و إله و سلّم عرضه داشتند : ما قوم خود را در مدينه گذاشته‌ايم و در اثر دشمنى و كينه‌اى ديرينه ارتباط خويشاوندى ما گسسته است و اميدواريم كه خدا به وسيله شما عداوت بين ما را بر طرف سازد ، به زودى به سوى ايشان مىرويم و آنان را به دين تو دعوت مىكنيم و آنچه از دين شما دانستيم به آنان عرضه مىكنيم ، اگر خداوند آنان را با تو همراه كند ، به راستى كه در بين اعراب ، كسى نيرومندتر از شما نخواهد بود .\r\nخزرجيان به مدينه بازگشتند و قوم خود را به پذيرش اسلام دعوت كردند و به لطف خدا همگى آماده قبول اسلام شدند و پس از مدت كمى اسلام بين آنان انتشار يافت و خانه‌اى از خانه‌هاى انصار نماند ، مگر آنكه از رسول خدا صلّى اللّه عليه و إله و سلّم در آن به نيكى ياد شود .\r\nرسول اللّه از گرايش آنها به اسلام بسيار خرسند و مسرور گشت و به آرزوهاى خود در راه بسط اسلام اميدوار شد ، زيرا تا قبل از اين واقعه قريش در مقابل دعوت آن حضرت مقاومت مىكردند و او را مورد اذيت و آزار و تهمتهاى ناروا قرار مىدادند . آنها هميشه در كمين ياران محمد صلّى اللّه عليه و إله و سلّم بودند ، تا آنان را با شكنجه يا زخم زبان آزرده سازند . لذا رسول خدا صلّى اللّه عليه و إله و سلّم دعوت خود را بر طوايف و قبايل مختلف عرضه داشت و به گسترش دين خود اميدوار شد . در اين راه ، قبايل ثقيف ، كنده ، بنى عامر و بنى حنيفه را دعوت به اسلام نمود ، ولى به نتيجهء مثبتى نرسيد و واكنش آنها\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nنسبت به رسول خدا صلّى اللّه عليه و إله و سلّم بهتر از قريش نبود ، و اظهار مخالفت يا بىاعتنايى كردند .\r\nدر مقابل عناد و سرسختى برخى قبايل و عشاير مكه ، قبيلهء خزرج در پذيرش اسلام تمايل و رغبت زيادى از خود نشان دادند و رسول خدا صلّى اللّه عليه و إله و سلّم در اين دعوت هيچگونه اذيت و آزار و زحمتى را متحمل نشد . زيرا آنها به محض دعوت از روى اخلاص و با اطمينان به اسلام گرويدند و اين تازه مسلمانان مىتوانند در آينده از ياران و دوستان و علاقمندان آن حضرت باشند .\r\nيك سال گذشت و رسول خدا صلّى اللّه عليه و إله و سلّم منتظر موسم حج بود . در اين ايام دوازده نفر از مدينه به مكه و نزد رسول اللّه آمدند . دو نفر از اوس و ده نفر از خزرج و اسلام خود را بر رسول خدا عرضه داشتند ، رسول خدا دست مبارك خويش را براى بيعت با آنها پيش آورد و ايشان با رسول اللّه بيعت كردند و با وى پيمان بستند كه هرگز به خدا شرك نورزند ، مرتكب زنا نشوند ، فرزندان خود را نكشند ، به كسى بهتان نبندند و در امور اجتماعى با فرامين خدا مخالفت نكنند . اگر به اين معاهده عمل كردند ، بهشت در انتظارشان خواهد بود و اگر در انجام اين امور قصور كردند ، كيفرشان با خدا خواهد بود ، اگر خواست آنها را عذاب كند و اگر خواست ايشان را مورد آمرزش خود قرار دهد .\r\nسپس از آنان خواست كه اسلام خود را كتمان كنند و مراقب باشند قريش از وضع آنان مطلع نگردند و در پايان وعده كرد كه در سال آينده باهم ملاقات نمايند .\r\nرسول خدا صلّى اللّه عليه و إله و سلّم مصعب بن عمير را به همراه آنان فرستاد ، تا مسائل دينى را به آنان تعليم دهد و تلاوت قرآن و قواعد اسلام را به ايشان بياموزد .\r\n\r\nدومين گروه از مسلمانان مدينه\r\nاولين گروه مسلمانان در حالى به مدينه بازگشتند كه دلهاشان سرشار از ايمان و سيمايشان منور به نور اسلام بود .\r\nروزگارى گذشت و دعوت رسول خدا صلّى اللّه عليه و إله و سلّم در دلهاى مردم مدينه نفوذ كرد . علاقه به توحيد در سينه آنها جاى خود را باز كرد . كينه‌هاى ديرين و حسادتهاى كهنه و\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nاختلافهاى قومى و نژادى را كنار گذاشتند و قلوب آنها ، صفا و خلوص ديگرى پيدا كرد ، تا اينكه سال بعد فرارسيد و در بين افرادى كه به قصد زيارت خانه خدا به مكه آمده بودند هفتاد نفر مرد و زن از مسلمانان اوس و خزرج رهسپار مكه شدند . رسول خدا صلّى اللّه عليه و إله و سلّم از ورودشان آگاه شد و با آنان وعده كرد در نيمهء ايام تشريق « 1 » در عقبه ( منزلى در راه مكه ) با يكديگر ملاقات كنند .\r\nزمان ملاقات فرارسيد و چون يك سوم از شب گذشت ، مسافرين مدينه تك‌تك و به آهستگى از خيمه‌هاى خود خارج شدند و به راه افتادند تا در دره‌اى در نزديكى عقبه اجتماع نمودند . سپس رسول خدا صلّى اللّه عليه و إله و سلّم به همراهى عباس فرزند عبد المطلب به آنها پيوست . گرچه عباس هنوز اسلام نياورده بود ولى دوست مىداشت كه در امور برادرزاده‌اش حاضر باشد و موجب اطمينان و دلگرمى او باشد .\r\nعباس شروع به سخن كرد و گفت : اى گروه انصار ! مىدانيد كه محمد از ماست و در بين ما بسيار محترم است . ما محمد را از شر مخالفينش حفظ كرده‌ايم ، او در بين قوم خود عزيز و در شهر خود آبرومند است ، اكنون كه تصميم گرفته به شهر شما بيايد و بر اين تصميم اصرار دارد اگر مىخواهيد دست از حمايت او برداريد و او را تنها گذاشته و تسليم دشمن سازيد و او را شكست دهيد ، از هم‌اكنون او را رها سازيد ، زيرا او در ميان قوم و شهر خود از عزت و شرف برخوردار است و ما تا جان در بدن داريم از او دفاع مىكنيم .\r\nنمايندگان مدينه گفتند : سخنان شما را شنيديم . يا رسول اللّه اكنون شما سخن بگوييد و هرچه را به صلاح خود و خداى خود مىدانيد ، اختيار كنيد .\r\nرسول خدا صلّى اللّه عليه و إله و سلّم چون لب به سخن گشود ابتدا آياتى از كلام خدا را تلاوت نمود و آنها را به سوى معبودى يگانه دعوت كرد ، سپس فرمود : من با شما بيعت مىكنم به شرطى كه همان‌طورىكه از زنان و فرزندان خود محافظت مىكنيد ، از من هم محافظت نماييد .\r\n\r\n\r\n","description":"","footnote":"\r\n( 1 ) . ايام تشريق به روزهاى يازدهم ، دوازدهم و سيزدهم ذى الحجه مىگفتند كه در اين روزها قربانى مىكردند و گوشت آن را خشك مىكرده‌اند .\r\n","page_name":" 415 ","page_number":415},
  {"content":"\r\n\r\nبراء بن معرور به عنوان سخنگوى انصار به‌پاخاست و عرضه داشت : شرط را مىپذيريم و با شما پيمان مىبنديم . سوگند به آن خدايى كه تو را به حق مبعوث نموده همان‌طورى كه از اولاد و بستگان خود محافظت مىكنيم از شما هم محافظت مىنماييم .\r\nاى رسول خدا با ما بيعت كن ، به خدا سوگند كه ما فرزندان جنگيم و جنگ‌آورى و شجاعت را از پدران خود به ارث برده‌ايم .\r\nعباس بن عباده گفت : اى مردم خزرج آيا مىدانيد با چه شرط و پيمانى با اين مرد بيعت مىكنيد ؟\r\nپاسخ دادند : آرى .\r\nگفت : شما با وى بيعت مىكنيد كه با مخالفين او از سرخ و سياه بجنگيد اگر فكر مىكنيد چون اموال و افرادتان در معرض خطر قرار بگيرند ، دست از حمايت و يارى محمد برمىداريد و او را تسليم دشمن مىكنيد ، هم‌اكنون او را رها سازيد و با وى دست بيعت ندهيد كه در اين صورت ضرر دنيا و آخرت را برده‌ايد و اگر مىدانيد كه به عهد خود با محمد وفاداريد و از عهده بيعت خود برمىآييد ، پس درنگ جايز نيست كه به خدا سوگند نفع دنيا و آخرت را برده‌ايد .\r\nانصار گفتند : ما پيمان مىبنديم كه جان و مال خويش را در راه او فدا كنيم و از هستى خود در راه هدف او چشم پوشيم ، يا رسول اللّه اگر ما به اين پيمان عمل كرديم چه سودى مىبريم ؟\r\nرسول خدا صلّى اللّه عليه و إله و سلّم فرمود : در اين صورت بهشت پاداش عمل شما است .\r\nانصار گفتند : دستت را باز كن تا با شما بيعت كنيم و سپس با آن حضرت بيعت كردند .\r\nدر اين هنگام ابو الهيثم بپاخاست و عرضه داشت : يا رسول اللّه بين ما و يهود پيمانهايى موجود است ، و ما به خاطر شما آنها را برهم مىزنيم ، آيا ممكن نيست كه چون ما با شما بيعت كرديم و خداوند دين شما را توسعه و نيروى شما را افزايش داد ، به سوى قوم خود بازگردى و ما را رها كنى .\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nرسول خدا صلّى اللّه عليه و إله و سلّم لبخندى زد و فرمود : خون من خون شماست ، اگر خونى ريخته شد از همه ماست ، من از شما و شما از من هستيد ، ما با آن‌كس كه با شما بجنگد ، مىجنگيم و با آن‌كس كه با شما در صلح باشد در صلح هستيم ، سپس فرمود : شما دوازده نماينده از بين خود تعيين كنيد ، پس از آنكه آنها انتخاب شدند ، رسول خدا صلّى اللّه عليه و إله و سلّم به آنان فرمود : شما دوازده نفر همانند حواريون عيسى نمايندگان من در ميان قوم خود هستيد و من هم كفالت امور قوم خود را برعهده مىگيرم .\r\n\r\nوضعيت مسلمانان در مكه پس از بيعت انصار\r\nموضوع پيمان مردم مدينه با محمد صلّى اللّه عليه و إله و سلّم در مكه شايع شد و قريش دريافتند كه اسلام در مدينه هم نفوذ كرده است ، لذا بر خود لرزيدند و خشم و غضب وجودشان را فراگرفت ولى چون چاره‌اى بر مشكل خود نيافتند ، متوجه مسلمانان مكه شدند و آنها را تحت سخت‌ترين شكنجه‌ها قرار دادند و به هنگام عبادت آنها را مورد اذيت و آزار قرار مىدادند و به استهزاء و تمسخر آنها مىپرداختند . بتدريج عرصه بر مسلمانان مكه تنگ شد و جان آنها در راه حفظ عقيده‌اشان در معرض خطر قرار گرفت و بر غم و اندوهشان افزوده شد .\r\nرسول خدا صلّى اللّه عليه و إله و سلّم چون دريافت كه زندگى در مكه براى مسلمانان غير قابل تحمل شده ، به آنان اجازه داد كه به مدينه مهاجرت كنند و به آنان فرمود : خدا برادرانى وفادار و خانه‌هايى امن در مدينه برايتان فراهم ساخته ، دعوت خدا را بپذيريد ، امر رسولش را اطاعت كنيد و دسته‌دسته به مدينه مهاجرت كنيد .\r\nپيروان رسول خدا صلّى اللّه عليه و إله و سلّم در چنين شرايطى به خاطر كسب رضايت خدا دست از خانه و مال و اموال خود شستند و به سوى مدينه حركت كردند .\r\nبراستى آيا در چنين شرايطى ادامه زندگى در مكه ممكن بود ، درحالىكه مسلمانان تحت انواع شكنجه بودند و در هر شرايط مورد اذيت و آزار قرار مىگرفتند . آنها حتى نمىتوانستند به راحتى در كوچه‌ها و معابر مكه رفت و آمد كنند و اجازه نداشتند آزادانه به نماز و عبادت بپردازند ، البته كه بايد به سوى مدينه يا حبشه\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nمهاجرت مىكردند !\r\nرسول خدا صلّى اللّه عليه و إله و سلّم كه شريف‌ترين افراد در زير اين آسمان نيلگون است و خورشيد تا به حال به مانند او نتابيده است ، در بين اين مردم به حدى مورد اذيت و آزار است كه حتى پارچه‌اى بر گردن او انداختند و به قدرى آن را فشار دادند كه نزديك بود جان از تن مباركشان بدر شود . و در جايى ديگر همين مردم با سنگ به فرق مبارك آن حضرت كوبيدند كه اگر لطف خدا نبود ، آن حضرت را كشته بودند .\r\nآرى اين شهر خانه بلا و شكنجه مسلمانان شده است و مسلمانهايى كه هم‌نژاد با اعراب هستند ، نمىتوانند در زير بار ظلم زندگى كنند و اسلام هم دين عزت و آبرو است ، دين آزادى و حريت است ، با اين دين و نژاد چگونه ممكن است مسلمانها در اين سرزمين تن به ذلت و خوارى دهند .\r\nاسلام دين جهانى است و تنها براى ارشاد مردم مكه و قبيله قريش نيامده ، بلكه اين دين راهنماى تمام بشر است ، دين مردم حال و آينده است ، آيين افراد بشر از عرب و عجم گرفته تا سرخ و سياه است ، اين دين از زمان بعثت محمد صلّى اللّه عليه و إله و سلّم تا روز قيامت ، دين عمومى و جهانى است ، لذا بايد اين مسلمانان ستمديده به مدينه مهاجرت كنند و نمونه عالى صبر و پايدارى باشند و با عمل خود به نسلهاى آينده درس ايثار و از خود گذشتگى بياموزند .\r\nآرى مسلمانان در چنين شرايطى از مكه به سوى مدينه حركت كردند و انصار مدينه به گرمى از آنان استقبال كردند و آنها در مدينه با مردمى خونگرم و خوش برخورد روبرو شدند و محيط دوستانه‌اى يافتند .\r\n\r\nتبادل نظر قريش براى جلوگيرى از هجرت رسول خدا صلّى اللّه عليه و إله و سلّم\r\nرجال قريش چون فهميدند كه مسلمانان به مدينه پناه برده‌اند ، بسيار حيران و نگران شدند و باهم گفتند : اگر در مورد مسلمانان تدبيرى نينديشيم و آينده آنان را مورد توجه و بررسى قرار ندهيم ، محمد هر روز موقعيت بهترى پيدا مىكند و براى ما تهديدى جدى مىشود . لذا در دار الندوه اجتماع كردند و به مشاوره و تبادل نظر\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nپرداختند ، زيرا روش هميشگى آنان چنين بود كه هرگاه اتفاق مهمى مىافتاد و اختلاف‌نظر پيش مىآمد ، بزرگان و صاحب‌نظران و افراد برجسته آنان در اين محل اجتماع مىكردند تا با تبادل نظر ، به راه حل مناسبى دست يابند .\r\nاز ميان اين جمع يك نفر به‌پاخاست و گفت : امروز اين انجمن را تشكيل داديم تا در مورد برخورد با محمد تبادل نظر و تصميم‌گيرى كنيم . زيرا همان‌طورىكه مىدانيد دعوت او آشكار شده و توسعه يافته است و از حد و مرز مكه تجاوز كرده و تا مدينه گسترش يافته و چه‌بسا دامنه فعاليت او به ساير شهرها هم كشيده شود . اكنون قبل از اينكه به بحث و تبادل نظر بپردازيد ، بدانيد كه ما محمد را با انواع آزار و اذيت آزموديم و ديديم كه او بردبار و صبور است ، يارانش را مورد شكنجه‌هاى طاقت‌فرسا قرار داديم اما آنها را نيز استوار و پايدار يافتيم .\r\nما آن روز كه فهميديم محمد در طايفه بنى حنيفه مورد بىمهرى قرار گرفته و در طايفه ثقيف آزار و اذيت شده و در ميان قبايل ديگر نيز با تكذيب و مخالفت روبرو شد ، خرسند شديم و خود را آسوده يافتيم و بار ديگر چون ابو طالب ، حامى و پشتيبان محمد از دنيا رفت ، نفس راحتى كشيديم و احساس آسودگىخاطر كرديم ولى با كمال تاسف امروز مىبينيم كه محمد توسط قبايل اوس و خزرج كه خود دشمنانى ديرينه بوده‌اند ، مورد حمايت و پشتيبانى قرار مىگيرد و او بين دو قبيله صلح و دوستى را حاكم نموده و احساس برادرى در بين آنها ايجاد كرده است . اقوام و قبايل ضعيفى كه تا ديروز مخالف هم بودند و در امور يكديگر كارشكنى مىكردند ، امروز متحد و نيرومند شده‌اند و خاطرات تلخ گذشته و كينه‌هايشان محو گشته ، و اى كاش مصيبت ما به همين جا ختم مىشد و از اين حد تجاوز نمىكرد .\r\nاكنون اصحاب محمد و پيروان او چشم از خانه و كاشانه خود پوشيده‌اند و براى حفظ دين ، مال و اولاد خود را فراموش كرده و به سوى مدينه حركت نموده‌اند و اين احتمال قريب به يقين است كه محمد به زودى به آنها ملحق مىشود كه در اين صورت مصيبت ما سخت‌تر و بزرگتر خواهد بود ، و چه اطمينانى وجود دارد كه مردم مدينه به ما حمله نكنند و امور مكه را از دست ما نگيرند و اوضاع به ضرر ما ختم نشود .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\n\r\nنقشهء قتل محمد صلّى اللّه عليه و إله و سلّم\r\nأبو البخترى بن هشام گفت : محمد را بايد بگيريد و به زنجير بكشيد و در ميان درهاى بسته او را زندانى كنيد تا به سرنوشت شعراى ديگر گرفتار شود .\r\nديگران به او گفتند : اين چاره كار نيست ، شما كه ياران محمد را مىشناسيد و از شدت علاقه و دلبستگى آنها به محمد آگاهيد ، ارتباط قلبى بين آنها بقدرى قوى است كه اگر ما چنين كارى را انجام دهيم و محمد را اسير و دربند سازيم ، ياران او بدون ترديد بر ما هجوم خواهند آورد و او را آزاد خواهند كرد كه در اين صورت ما موفق نخواهيم بود و شرايط تفاوتى نمىكند .\r\nابو الاسود ربيعة بن عمرو گفت : محمد را تبعيد و او را از ميان خود بيرون مىكنيم ، آنگاه كه از جمع ما خارج شد ، به خدا سوگند براى ما فرقى نمىكند و باكى نداريم كه او كجا رفته و چه موقعيتى دارد .\r\nعده‌اى گفتند : به خدا سوگند كه اين فكر خوبى نيست ، مگر بيان شيرين و كلام جذاب او را نشنيده‌ايد ؟ مگر نديده‌ايد كه او چگونه بر دلهاى مردم تسلط دارد ، به خدا سوگند اگر محمد را تبعيد كنيد ، از خطر او در امان نيستيد و چه زود باشد كه كلام او در طايفه‌اى از اعراب نفوذ كند و با بيان سحرآميز خود آنان را شيفته و پيرو خود سازد و با حمايت پيروان جديد خود بر شما بتازد و آنچه در نظر دارد ، در مورد شما اجرا كند . پس براى مبارزه با او تدبيرى ديگر بينديشيد و از فكر تبعيد او خارج شويد .\r\nابو جهل بن هشام گفت : به خدا سوگند من درباره محمد راى و نظرى دارم كه فكر نمىكنم هرگز به راهى بهتر از آن دست يابيد . گفتند : رأى شما چيست ؟\r\nابو جهل گفت : نظر من اين است كه از هر طايفه‌اى جوانى نيرومند و شجاع كه از افراد متوسط جامعه باشند ، انتخاب شوند سپس به هر جوان شمشيرى بدهيم و اين گروه در نيمه‌شب به او حمله كنند و با يك ضربت هماهنگ كار او را بسازند و او را\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nبكشند و اگر چنين طرح و نقشه‌اى عملى شود ، خون محمد بين قبايل مختلف قريش پخش مىشود و فرزندان عبد مناف ( بستگان محمد صلّى اللّه عليه و إله و سلّم ) چون نمىتوانند با تمام مردم مكه بجنگند ، به پول خون و ديه او راضى مىشوند .\r\nاعضاء انجمن به نشان پذيرش نظر ابو جهل ، براى او كف زدند و رايش را پذيرفتند و با همين قرار متفرق شدند .\r\n\r\nهجرت رسول اللّه صلّى اللّه عليه و إله و سلّم\r\nهمان روزى كه قريش براى مقابله با حضرت محمد صلّى اللّه عليه و إله و سلّم در دار الندوه تشكيل جلسه دادند ، خدا به رسول خويش وحى كرد كه مردم مكه در انجمنى گرد آمده و عليه تو متحد گشته‌اند و قصد سوئى در مورد تو دارند ولى خدا تو را از مكر آنان برحذر مىدارد و از نيرنگشان محافظت مىكند ، مهياى سفر شو و خود را براى حركت به سوى مدينه آماده كن .\r\nرسول خدا صلّى اللّه عليه و إله و سلّم مىدانست كه مردم مكه به زودى او را محاصره مىكنند و با شمشيرهاى برهنه بر سرش خواهند ريخت و ديرى نپاييد كه خانه محمد صلّى اللّه عليه و إله و سلّم به محاصره آنان درآمد و ايشان در انتظار خروج رسول اللّه بودند تا بر وى حمله برند ولى محمد صلّى اللّه عليه و إله و سلّم اعتنايى به تجمع آنها نكرد و از مكر آنها نهراسيد ، زيرا حق‌تعالى آيه‌اى فرستاد و حضرت را به تدبير ايشان مطلع كرد :\r\n وَ إِذْ يَمْكُرُ بِكَ الَّذِينَ كَفَرُوا لِيُثْبِتُوكَ أَوْ يَقْتُلُوكَ أَوْ يُخْرِجُوكَ وَ يَمْكُرُونَ وَ يَمْكُرُ اللَّهُ وَ اللَّهُ خَيْرُ الْماكِرِينَ  « 1 »\r\n« و ياد كن آنان را كه مكر كردند به تو ، آنان كه كافر شدند تا حبس كنند تو را ، يا بكشند تو را به شمشيرهاى قبايل يا بيرون كنند تو را از مكه ، و ايشان مكر مىكنند و جزا مىدهد خدا ايشان را و خدا بهترين جزادهندگان است ، مكاران را . »\r\n\r\n\r\n","description":"","footnote":"\r\n( 1 ) . سوره انفال ، آيه : 30 .\r\n","page_name":" 421 ","page_number":421},
  {"content":"\r\n\r\n\r\nعلى عليه السّلام در بستر رسول اللّه « 1 »\r\nهنوز شب به نيمه نرسيده بود كه محمد صلّى اللّه عليه و إله و سلّم حضرت على عليه السّلام را بر بستر خود خواباند و آن حضرت روانداز رسول اللّه را بر خود پيچيد .\r\nسپس خدا خواب را بر چشم دشمنان آن حضرت مسلط ساخت و ايشان متوجه خروج رسول خدا صلّى اللّه عليه و إله و سلّم از منزل نشدند و حضرت پس از عبور از دام دشمن نزد ابو بكر رفت و به اتفاق وى به سوى مدينه رهسپار شدند و در بين راه به غار ثور نزديك مكه رسيدند و در آنجا پنهان شدند .\r\nاما گروهى كه در انتظار خروج محمد صلّى اللّه عليه و إله و سلّم از منزل بودند تا او را به قتل برسانند ، ناگهان متوجه شدند كه شب به پايان رسيده و آنها در انتظارى بيهوده به سر برده‌اند زيرا تمام شب على بن ابي طالب عليه السّلام در منزل خوابيده بود و اثرى از محمد نيست .\r\nدر اين هنگام متعجب و متحير به سوى اشراف و بزرگان مكه شتافتند و با شرح ماجرا آنها را نيز نگران و حيران ساختند . در اين ميان ابو جهل به خانه ابو بكر رفت و از اسماء دختر او پرسيد : پدرت كجا است ؟\r\nاسماء گفت : نمىدانم .\r\nابو جهل با سيلى به صورت اسماء زد و از منزل خارج شد و به اتفاق همراهان به جستجوى محمد صلّى اللّه عليه و إله و سلّم پرداختند ، سپس رد پاى ايشان را يافتند و با تعقيب آن به غار ثور رسيدند ، ولى خدا به يارى رسولش آمد و منظره غار را در نظر آنان طورى مجسم كرد كه همگى باور داشتند كه مدتهاى مديد است كسى در اين غار قدم نگذاشته ، پس\r\n\r\n\r\n","description":"","footnote":"\r\n( 1 ) . سورهء بقره ، آيهء : 207 - در تفسير نمونه به نقل از مفسّر معروف اهل تسنّن ( ثعلبى ) آمده است :\r\nهنگامى كه پيغمبر اسلام تصميم به هجرت گرفت ، براى اداى دين و تحويل امانتهايى كه نزد او بود ، على عليه السّلام را به جاى خويش قرار داد و شب‌هنگام كه مىخواست از مكه خارج شود و مشركان اطراف خانهء او را محاصره كرده و آمادهء حمله بودند ، دستور داد على عليه السّلام در بستر او بخوابد و پارچهء سبز رنگى ( برد حضرمى ) كه مخصوص خود پيغمبر بود ، روى خود بكشد . در اين حال آيهء فوق نازل شد و به همين دليل آن شب تاريخى ، « ليلة المبيت » ناميده شده است . اين جريان كه يكى از بزرگترين فضايل على عليه السّلام است ، در اكثر كتابهاى اسلامى آمده و مورد تأييد مفسّرين و مورّخين قرار گرفته است .\r\n","page_name":" 422 ","page_number":422},
  {"content":"\r\n\r\nاز ورود به آن صرف‌نظر كردند . « 1 »\r\n\r\nمژدگانى براى يابندهء محمد صلّى اللّه عليه و إله و سلّم\r\nمخالفين رسول الله ناچار به مكه بازگشتند و صد شتر ماده مژدگانى براى يابنده آن حضرت مقرر كردند . در اين حال سراقه كنانى داوطلب اين كار شد و خود را مهياى جستجوى رسول خدا صلّى اللّه عليه و إله و سلّم كرد ، تا پس از تسليم حضرت صد شتر به عنوان جايزه دريافت كند .\r\nاما رسول خدا صلّى اللّه عليه و إله و سلّم و ابو بكر به مدت سه روز در غار ماندند و همه روزه عامره بن فهيره غلام ابو بكر به هنگام عصر ، گوسفندان را نزديك غار مىآورد تا محمد صلّى اللّه عليه و إله و سلّم و ابو بكر از شير آنها استفاده كنند و عبد الله فرزند ابو بكر هم در اين مدت اخبار مكه را براى آنان مىآورد ، تا اينكه خبر رسيد ، مردم دست از جستجوى رسول خدا صلّى اللّه عليه و إله و سلّم برداشته‌اند و او را فراموش كرده‌اند و سپس عبد الله بن اريقط راحله‌هايى براى ايشان آماده كرد و رسول اللّه و همراهش به سوى مدينه رهسپار شدند . در بين راه ابو بكر از بيم آنكه كسى آنها را تعقيب كند و يا ناگهان در دام دشمن بيفتند ، مرتب به پشت سر خود نگاه مىكرد و دائم در هراس از افرادى بود كه ممكن است بر سر راه كمين كرده باشند .\r\nدر اين هنگام سراقه كه در تعقيب آنها بود ، ناگهان به آنها رسيد ولى هنوز كاملا نزديك آنها نشده بود كه اسبش به زمين خورد و دست و پاى حيوانش در زمين فرو رفت و از اطراف او گردبادى از دود و غبار به هوا برخاست ، لذا سراقه دريافت كه دستيابى به محمد صلّى اللّه عليه و إله و سلّم ، براى وى مقدور و جايز نيست و ناچار براى نجات از اين مهلكه از رسول الله درخواست يارى نمود مشروط به اينكه قريش را از آنچه ديده است باخبر نسازد ، محمد صلّى اللّه عليه و إله و سلّم درباره سراقه دعا نمود و او نجات يافت و به مكه بازگشت و آنچه را ديده بود نزد خود محفوظ نگه داشت .\r\n\r\n\r\n","description":"","footnote":"\r\n( 1 ) . مشهور است كه عنكبوت به امر خدا بر در غار تارى تنيد و كفار قريش ورود به آن را بيهوده پنداشتند .\r\n","page_name":" 423 ","page_number":423},
  {"content":"\r\n\r\n\r\nورود رسول اللّه صلّى اللّه عليه و إله و سلّم به مدينه\r\nاكنون به مدينه و وصف حال مسلمانان بازگرديم ، مسلمانان مدينه همه روز از مدينه خارج مىشدند تا با رؤيت جمال محمد صلّى اللّه عليه و إله و سلّم با استقبالش بشتابند ، و آن‌قدر منتظر مىماندند تا خورشيد غروب كند و يا بر اثر شدت گرما ، پاهايشان دچار سوختگى شود ، يك روز كه طبق معمول در انتظار رسول خدا صلّى اللّه عليه و إله و سلّم بودند ناگهان صدايى به گوش آنها رسيد كه مىگويد : محمد آمد .\r\nچون اين خبر به گوش مردم مدينه رسيد با شور و شوق فراوان به استقبال رسول اللّه شتافتند تا آنكه او را با ابو بكر يافتند كه در سايه درخت خرمايى نشسته‌اند .\r\nمردم رسول خدا را در قلب خود جاى دادند و با جان و دل پذيراى قدوم مبارك او شدند . رسول خدا صلّى اللّه عليه و إله و سلّم به طايفه بنى عمرو بن عوف وارد شد و چند روز در ميان آنان ماند و مسجد قبا را تأسيس نمود .\r\nرسول اللّه پس از چند روز از جمع اين طايفه خارج و سوار بر ناقه خود شده و افسار آن را رها كرد ، در اين حال به هر طايفه‌اى كه مىرسيد ، مردم به سمت آن حضرت مىشتافتند و با التماس از آن حضرت خواهش مىكردند كه به منزل آنان وارد گردد و اظهار مىداشتند كه نفرات و نيروها و امكانات ما بيشتر است و شما نزد ما در امنيت و آسايش خواهى بود ، ولى رسول خدا صلّى اللّه عليه و إله و سلّم مىفرمود : شتر را رها كنيد كه ماموريت دارد مرا به منزل مقدر برساند . شتر به راه خود ادامه داد تا اينكه درب منزل مالك ابن نجار رسيد ، خانه‌اى كه در آن روز انبار و محل خشك كردن خرما و در دست سهل و سهيل دو فرزند يتيم رافع بن عمر بود و آن دو در كفالت أسعد بن زرارة بسر مىبردند ، ناقه حضرت در آنجا لحظه‌اى سينه بر زمين زد و باز به حركت درآمد و درحاليكه رسول خدا صلّى اللّه عليه و إله و سلّم بر روى آن سوار بود ، بر در منزل ابو ايوب انصارى خوابيد .\r\nرسول خدا فرمود : به خواست خدا اينجا منزلگاه من است .\r\n« بارخدايا مرا به منزل مبارك ( و جايگاه بركت و رحمت خود ) فرود آر كه تو بهترين كسى هستى كه بارها به منزل خير و سعادت توانى فرود آورد . » « 1 »\r\n\r\n\r\n","description":"","footnote":"\r\n( 1 ) . سورهء مؤمنون ، آيه : 29 .\r\n","page_name":" 424 ","page_number":424},
  {"content":"\r\n\r\nابو ايوب ، وسايل و رحل رسول گرامى را به دوش گرفت و حضرت را در منزل خود جاى داد . و اسعد بن زراره آمد و زمام ناقه آن حضرت را گرفت و آن را به خانه برد .\r\nآنگاه رسول خدا صلّى اللّه عليه و إله و سلّم مسلمانانى را كه از مكه آمده بودند و مسلمانان مدينه را احضار فرمودند و افرادى را كه از مكه آمده بودند مهاجرين ( افرادى كه از شهر خود بيرون رفته‌اند ) ناميد و افرادى را كه در مدينه مسلمان شده بودند انصار ( ياوران ) ناميد و بين اين دو دسته پيمان اخوت و برادرى منعقد كرد و همگى را در يك راه روشن و طريق مستقيم پيوند داد ، سپس با عزمى راسخ و نيرويى مضاعف به ادامه دعوت خود پرداخت . « 1 »\r\n\r\n\r\n","description":"","footnote":"\r\n( 1 ) . بنابر روايات زيادى در صورتى كه بعثت را در سن چهل سالگى بدانيم ، هجرت رسول گرامى اسلام در ماه ربيع الاول سال سيزدهم بعثت بوده است و از عمر شريف آن حضرت در هنگام هجرت پنجاه و دو سال مىگذشته است .\r\n","page_name":" 425 ","page_number":425},
  {"content":"\r\n . \r\n","description":"","footnote":"","page_name":" 426 ","page_number":426},
  {"content":"\r\n\r\n\r\nجنگ بدر « * »\r\n\r\nآغاز درگيرى با مكه\r\nهنوز مدت زيادى از استقرار مهاجرين در مدينه نگذشته بود كه رشته‌هاى محبت بين آنان و انصار محكم گرديد و آنها به صورت برادرانى مهربان و همسايگانى نوعدوست و ميهمان‌نواز در آمدند ولى هرگز شكنجه‌هاى دشمنان خود در مكه را فراموش نكردند و گرچه به نشر و تبليغ دين خود همت گماشتند ولى فكر آنها به سوى وطنشان ميل داشت و همواره به فكر سرزمينى بودند كه در آن بزرگ شده بودند ، از آبش نوشيده و از هوايش تنفس كرده بودند . هنوز فرزندان و بستگانشان و گاه همسرانشان در مكه بودند . بعلاوه اهالى مكه به بازرگانى اشتغال داشتند در حالى كه مردم يثرب زراعت پيشه بودند و ادامه كار مهاجرين در مدينه ميسر نبود و از كار زراعت نيز تجربه‌اى نداشتند .\r\nآنان كه به اجبار و در اثر آزار و اذيت ، و ظلم و ستمى كه در مكه از قريش مىديدند وطن خود را ترك كرده بودند تصميم گرفتند كه متعرض بازرگانى قريش گردند و در مسير تردد كاروان آنان ايجاد مزاحمت نمايند ، تا اينكه قريش در امور بازرگانى خود\r\n\r\n\r\n","description":"","footnote":"\r\n( * ) . اقتباس از سورهء بقره ؛ آيات : 217 و 218 و سوره انفال ؛ آيه : 5 و بعد از آن .\r\n","page_name":" 427 ","page_number":427},
  {"content":"\r\n\r\nاحساس خطر كنند و بعلاوه به قدرت مردم يثرب پى ببرند و قريش چون از زوال سلطهء اقتصادى و بازرگانى خود در هراس بودند ، ممكن بود به رفع اختلاف با مهاجرين بينديشند و بدين ترتيب مهاجرين امتيازاتى را از قريش بگيرند و فرصت و موقعيت بهترى براى ترويج و تبليغ اسلام به دست آورند .\r\n\r\nاولين درگيرى مسلمانان با قريش\r\nدر ماه رجب سال دوم هجرت رسول خدا صلّى اللّه عليه و إله و سلّم عبد الله بن جحش را به اتفاق عده‌اى مهاجرين اعزام داشت و نامه‌اى به او داد و فرمود : تا دو روز ديگر حركت كنيد و در اين مدت به متن نامه نگاه نكنيد و پس از دو روز نامه را باز كن و آن را بخوان ! عبد الله به همراه مهاجرين به حركت خود ادامه مىدادند و در طول مسير با اينكه از هدف خود اطلاعى نداشتند ولى به سبب اطاعت فرمان رسول گرامى و به اميد استعانت خداوند همچنان به راه خود ادامه دادند .\r\nگروه اعزامى دو روز كامل حركت كردند ، سپس عبد الله نامه را باز كرد ، در آن چنين نوشته بود : « وقتى نامه مرا باز كردى به راه خود ادامه بده تا به نخله بين مكه و طائف برسى و آنجا در كمين قريش بنشين و اخبار آنان را براى من بفرست . »\r\nعبد الله دستور رسول خدا صلّى اللّه عليه و إله و سلّم را براى ياران خود اعلام كرد و گفت : رسول الله به من دستور داده كه به نخله بروم و در كمين قريش بنشينم تا خبرى از آنان بدست آورم و نيز دستور داده هيچيك از شما را به كارى ناگزير نسازم اينك هركس خواهان شهادت و علاقمند به آن است همراه من بيايد و هركس از كشته شدن مىترسد ، باز گردد ولى من طبق امر رسول خدا به راه خود ادامه مىدهم .\r\nياران عبد الله دعوت او را پذيرفتند و آماده همراهى وى شدند و همگى به سوى هدف خود رهسپار گشتند . ايمان به خدا و اعتماد به رسول او ، آنان را به ادامه مسير اميدوار مىكرد و لطف خداوند شامل حال آنان بود و عبد الله هم به يارى همراهان خود دلگرم بود . اما در راه يكى از شتران آنها متوارى و گم شد و دو نفر از ياران عبد الله مجبور شدند كه با يك شتر به راه خود ادامه دهند و به نوبت سوار آن شوند ، به\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nهمين دليل از ساير افراد گروه عقب ماندند و در همين فاصله اسير قريش شدند .\r\nعبد الله و ساير يارانش به راه خود ادامه دادند تا به نخله رسيدند و قافله قريش را به سركردگى عمرو بن الحضرمى ديدند كه كالاهاى بازرگانى را حمل مىكند ، عبد الله و همراهان از اين برخورد ناگهانى متحير و هراسناك بودند و لذا با يكديگر به مشورت پرداختند تا در مورد نحوه رويارويى با كاروان تصميم‌گيرى كنند .\r\nيكى از مسلمانان گفت : اگر قريش را در اين محل رها كنيم به زودى وارد مسجد الحرام ( مكه ) مىگردند و شما را از ورود منع مىكنند و جنگ با آنان ممكن نيست ، و اگر با آنان نبرد كنيم ، حرمت ماه حرام را شكسته‌ايم . ياران عبد الله حيران بودند كه چه كنند و براى آنان حمله به قريش سخت بود و مىترسيدند كه با آنان جنگ كنند ولى چند لحظه‌اى نگذشت كه به كاروان تاختند و نبرد آغاز شد .\r\nدو جبهه به يكديگر حمله‌ور شدند . واقد بن عبد تميمى تيرى به عمرو بن حضرمى زد و او را به قتل رساند و عثمان بن عبد الله و حكم بن كيسان اسير شدند و كالاى آنان به تصرف مسلمانان درآمد و اموال بازرگانى آنان به همراه دو اسير به يثرب منتقل شد .\r\n\r\nمبادله اسيران جنگى\r\nعبد الله بن جحش و يارانش با شتران باربر قريش و دو اسير جنگى به سوى مدينه حركت كردند تا نزد حضرت رسول صلّى اللّه عليه و إله و سلّم رسيدند . چون حضرت آنان را ديد دريافت كه بين گروه اعزامى او و قريش درگيرى بوجود آمده و مشركين شكست خورده و مسلمانان پيروز شده‌اند ، سپس فرمود : من در اين ماه حرام دستور جنگ نداده بودم .\r\nشتر و دو اسير به حال خود گذاشته شد و رسول خدا صلّى اللّه عليه و إله و سلّم حاضر نشد درباره آنها تدبيرى كند تا اينكه خدا حكمى صادر و درباره آنان قضاوت نمايد . عبد الله و همراهان از اين موضوع ناراحت شدند و فكر كردند كه مرتكب خطاى بزرگى شده‌اند و مسلمانان آنان را به خاطر جنگ و درگيرى با قريش مورد سرزنش و ملامت قرار مىدهند .\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nآنگاه كه قريش فهميدند كه كاروان بازرگانى و اقوامشان مورد حمله مسلمانان قرار گرفته‌اند گفتند : محمد و ياران او حرمت ماه حرام را شكستند ، خونريزى و غارت نموده‌اند و افرادى از ما را اسير ساخته‌اند .\r\nخدا براى رفع نگرانى مسلمانان ، رحمت خويش را نازل كرد و سايه لطف و مهربانى را بر سر آنان گسترد و به پيغمبر اكرم صلّى اللّه عليه و إله و سلّم وحى فرمود : « درباره جنگ در ماه حرام از تو سؤال مىكنند بگو : جنگ در ماه حرام گناهى بزرگ است و بازداشتن خلق از راه خدا و كفر به خدا و پايمال كردن حرمت حرم خدا و بيرون كردن اهل حرم ( كه مشركان مرتكب شده‌اند ) بسيار گناه بزرگتر است نزد خدا ، و فتنه‌گرى فسادانگيزتر از قتل است و كافران پيوسته با شما مسلمانان نبرد مىكنند تا آنكه اگر بتوانند شما را از دين خود بگردانند » « 1 »\r\nچون اين آيه نازل شد ، ترس مسلمانان بر طرف گرديد ، و غم و اندوه از چهره سربازان مسلمان پاك شد و رسول خدا صلّى اللّه عليه و إله و سلّم اموال و اسيران را تحويل گرفت ، سپس قريش نماينده‌اى نزد رسول خدا صلّى اللّه عليه و إله و سلّم فرستادند و درخواست خريد اسيران خود را دادند ولى حضرت فرمود : زمانى اين دو نفر آزاد مىشوند كه دو اسير ما هم آزاد گردند و ما قبل از آزادى دو اسير خود حاضر نيستيم اسيران شما را آزاد سازيم ، زيرا بيم آن مىرود كه شما آنان را آسيب رسانيد كه در اين صورت ما هم در مورد اسيران شما همان گونه عمل مىكنيم .\r\nقريش پيشنهاد محمد صلّى اللّه عليه و إله و سلّم را پذيرفتند و دو اسير مسلمان را فرستادند و اسيران خود را بازگرفتند و خدا نعمت خود را بر مسلمين تمام و به وعده خود وفا كرد و آنان را با يارى خود تاييد نمود .\r\nعبد الله بن جحش و يارانش چون از نگرانى و ترديد در مورد عمل خود فارغ شدند ، به پاداش عمل و ثواب مجاهدت خود اميدوار شدند ، لذا عرضه داشتند : يا رسول اللّه آيا ما مىتوانيم به پاداش عمل و ثواب جهاد خود برسيم ؟ خدا درباره آنان اين آيه را نازل كرد : « آنان كه به دين اسلام گرويدند و از وطن خود مهاجرت كرده و در\r\n\r\n\r\n","description":"","footnote":"\r\n( 1 ) . سورهء بقره ؛ آيه : 217  « يَسْئَلُونَكَ عَنِ الشَّهْرِ الْحَرامِ . . . » \r\n","page_name":" 430 ","page_number":430},
  {"content":"\r\n\r\nراه خدا جهاد كردند ، آنان اميدوار و منتظر رحمت خدا باشند كه خدا بر آنها بخشاينده و مهربان است . » « 1 »\r\nو بدين طريق اندوه آنها بر طرف گشت و قلبهايشان از تزلزل بيرون آمد و خوشحال و شادمان شدند ، زيرا نعمت خدا آنان را فراگرفت و رحمت او بر سرشان سايه افكند .\r\nاين سريه اولين جنگى بود كه مسير توسعه اسلام را مشخص كرد و اولين حركتى بود كه برنامه ترويج اسلام را پايه‌گذارى كرد . در اين جنگ پاسخ مشركين كه مىگفتند : جنگ در ماه حرام كارى بزرگ است داده شد و خداوند وحى كرد : كارى مهمتر از جنگ در ماه حرام نيز وجود دارد و آن ممانعت از امور خير و بازگرداندن مسلمانان از دين خود بوسيله تهديد و تطميع ، كفر به خدا و بيرون راندن مردم از مسجد الحرام است و اين همان اعمالى است كه مشركين انجام داده بودند و بدين طريق جنگ ، با افرادى كه از ترويج دين خدا جلوگيرى مىكنند و مردم را از توحيد و يكتاپرستى بازمىدارند ، تجويز گرديد .\r\nقريش دريافتند كه عزت و شوكت خود را از دست داده‌اند و قدرت و امنيت از ايشان سلب شده ، اموال ايشان مورد تعدى قرار گرفته ، فرزندانشان كشته شده و مردانشان اسير گشته‌اند . به همين دليل تصميم گرفتند اعراب را عليه محمد صلّى اللّه عليه و إله و سلّم و اصحاب او بشورانند و گفتند : محمد در ماه حرام به جنگ پرداخته است و آن‌قدر روى اين مطلب تأكيد و تبليغ كردند كه مسلمانان يقين كردند كه ديگر راهى براى همكارى و اتحاد و سازش وجود ندارد .\r\nيك روز محمد صلّى اللّه عليه و إله و سلّم خبردار شد كه ابو سفيان فرزند حرب با قافلهء قريش و اموال بازرگانى آنان از شام عازم مكه است ، لذا مسلمانان را تشويق نمود راه را بر آنان بگيرند و به آنان گفت : اين قافلهء قريش است ، به سوى آن بشتابيد ، باشد كه با يارى خدا قافله به دست شما بيفتد و نيروى شما افزايش يابد .\r\nبدنبال سخن رسول خدا صلّى اللّه عليه و إله و سلّم عده‌اى ترسيدند و برخى اظهار بىميلى كردند ، اما\r\n\r\n\r\n","description":"","footnote":"\r\n( 1 ) . سوره بقره ؛ آيه : 218 .\r\n","page_name":" 431 ","page_number":431},
  {"content":"\r\n\r\nحق‌تعالى اميد غنيمت و دستيابى به قافله را وسيلهء خروج ايشان گردانيد هرچند غرض اصلى مغلوب شدن مشركان و رفعت اسلام و قوت مسلمانان بود .\r\nابو سفيان هم كه همواره در صدد دريافت خبرى از جانب مدينه بود هركه را در راه مىديد از مدينه و سپاه اسلام مىپرسيد ، تا آنكه متوجه شد حضرت گروهى از مهاجرين و انصار را به قصد دستيابى به قافله او روانه كرده و چون حرص فراوانى به حفاظت از كاروان و اموال خود داشت ، به جانب شام مراجعت نمود و در راه ضمضم بن عمرو را به ده دينار اجير كرد و او را با شترى به سوى مكه روانه كرد و به او گفت :\r\nچون به مكه رسيدى قريش را آگاه كن كه محمد با گروهى از يارانش به قصد غارت قافله بيرون آمده‌اند ، هرچه سريعتر خود را به قافله برسانيد .\r\nسه روز قبل از اينكه ضمضم وارد مكه شود عباس فرزند عبد المطلب ، وليد بن عتبه را ديد و به او گفت : خواهرم عاتكه خوابى ديده است كه او را مضطرب ساخته و چون براى من نقل كرد ، از اين‌كه مصيبتى دامنگير طايفه شما گردد ، در هراسم .\r\nوليد پرسيد : عاتكه چه خوابى ديده است ؟\r\nعباس پاسخ داد : عاتكه در خواب ديده است يك نفر شترسوار وارد مكه شد و چون به ابطح رسيد ، با صداى بلند گفت : چرا كوچ نمىكنيد ؟ ! شما پيمان‌شكنان سه روز ديگر به جايى خواهيد رفت كه در آنجا كشته مىشويد ، سپس داخل مسجد شد ، درحالىكه مردم از عقب آن مرد روان بودند و آنگاه كه مردم اطراف او را گرفتند بر فراز كعبه رفت و فرياد زد : اى ملت چرا قيام نمىكنيد ؟ ! سه روز ديگر پيمان شكسته مىشود . بعد با شتر خود روى كوه ابو قيس رفت و همين مطلب را باز تكرار كرد ، سپس سنگى برداشت و آن را پرتاب كرد و آن سنگ به طرف پايين سرازير شد و چون بر شهر فرود آمد ، خانه‌اى از قريش نبود مگر اينكه ريزه‌اى از آن سنگ در آن افتاده باشد . »\r\nاى وليد اين بود جريان خواب ، ولى تو آن را از مردم پوشيده‌دار .\r\nاما وليد پدر خود را از اين مطلب آگاه ساخت و جريان اين خواب منتشر شد و سخن روز مردم شد و مورد بحث و نقد مردم قرار گرفت تا به گوش ابو جهل رسيد .\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nعباس مشغول طواف خانه خدا بود و ابو جهل هم در ميان عده‌اى از قريش نشسته بود و درباره خواب عاتكه سخن مىگفت . ابو جهل چون عباس را ديد گفت : وقتى از طواف خود فارغ شدى ، پيش ما بيا !\r\nعباس چون طوافش را به پايان رساند ، پيش ابو جهل و اطرافيان وى آمد و در جمع آنها نشست . ابو جهل به عباس گفت : اى فرزندان عبد المطلب از كى تا به حال يك پيغمبر زن هم در ميان شما پيدا شده ؟\r\nعباس گفت : كدام زن ؟\r\nابو جهل گفت : عاتكه ، همان كه مدعى است چنين خوابى براى ما ديده است !\r\nعباس : عاتكه چه خوابى ديده است ؟\r\nابو جهل : اى فرزندان عبد المطلب ! شما به پيغمبرى مردان خود قانع نيستيد ، زنان خود را هم پيغمبر نموده‌ايد ؟ عاتكه ادعا مىكند كه در خواب ديده است كه مردى شتر سوار مىگويد : سه روز ديگر فرصت داريد تا كوچ كنيد و كشته شويد ، ما تا سه روز ديگر صبر مىكنيم اگر ادعاى اين زن صحيح شد ، شما را تصديق مىكنيم و اگر حرف شما نادرست درآمد ، پس شما دروغگوترين طايفه عرب هستيد .\r\nعباس به كلى انكار كرد كه عاتكه چيزى گفته باشد و سپس از آنها دور شد .\r\nچون شب فرارسيد ، تمام زنان طايفه عبد المطلب نزد عباس آمدند و به او اعتراض كرده و گفتند : چرا به اين فاسق خبيث ( ابو جهل ) فرصت داديد كه به مردان شما اهانت كند و سپس زنان شما را به باد تمسخر بگيرد و شما هم بشنويد و از آنچه شنيده‌ايد متأثر نشويد و غيرت شما به جوش نيايد .\r\nعباس گفت : به خدا سوگند كه برخورد او براى من بسيار گران تمام شد و جبران آن براى من كار دشوارى نيست . سوگند به حق ، اگر بار ديگر به رفتار زشت خود ادامه دهد و از زنان ما به زشتى ياد كند با او به نبرد مىپردازم و شما را از شر او خلاص مىكنم .\r\nسه روز از زمانى كه عاتكه آن خواب را ديده بود گذشت و عباس با عصبانيت تمام براى جبران و تلافى ياوه‌گوييهاى ابو جهل به سمت مسجد الحرام حركت كرد و چون ابو جهل را ديد ، به سوى او رفت تا اگر بار ديگر حرف خود را تكرار كند با او درگير\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nشود . ولى عباس ديد كه ابو جهل به سوى درب مسجد مىرود .\r\nعباس گمان كرد كه ابو جهل از تكرار عمل خود ترسيده است ولى ابو جهل صدايى شنيده بود كه او را متحير ساخته و نظر او را به خود جلب كرده بود زيرا او تاكنون چنين صدايى را نشنيده بود ، لذا براى كشف موضوع ، از مسجد خارج شد تا به تعقيب صدا بپردازد .\r\n\r\nپيك ابو سفيان به مكه رسيد\r\nاين صدا همان فرياد ضمضم بن عمرو غفارى فرستاده ابو سفيان بود كه وارد مكه شده و روى حيوان خود ايستاده بود ، بينى شتر خود را شكافته ، جهاز شتر خود را واژگون ساخته ، پيراهن خود را از پس‌وپيش دريده بود و فرياد مىزد : اى طايفه قريش ! مال‌التجاره ، ثروت و اموالتان به همراه ابو سفيان بوده و محمد با يارانش راه را بر او گرفته‌اند و فكر نمىكنم كه به آنان دست يابيد ، عجله كنيد و به فرياد ابو سفيان برسيد .\r\nمردم مكه متحير و متعجب مطلب را دريافتند و به فكر چاره‌جويى افتادند ، سپس تصميم گرفتند كه هرچه زودتر آماده حركت شوند و هركس يا خود عازم شود و يا اينكه كسى را به جاى خود بفرستد ، بدين ترتيب طايفه قريش همگى عازم سفر شدند و از اشراف آنان غير از ابو لهب كسى باقى نماند ، و او هم يك نفر را كه چهار هزار درهم به وى بدهكار بود به سوى جبهه رهسپار كرد ، و به ازاى آن از طلب خود صرف نظر كرد .\r\nآنگاه كه مردم مكه آماده شدند و خود را مهياى نبرد كردند ، به فكر اختلاف خود با طايفه كنانه و جنگهايشان افتادند و يكى از آنها گفت : بيم آن دارم كه افراد كنانه از پشت سر بيايند و به ما حمله كنند و همين ترس اراده آنها را در حركت سست كرد ولى سراقة بن مالك كه از بزرگان كنانه بود گفت : من ضمانت مىدهم كه طايفه كنانه از پشت بر شما نتازند و آسيبى به شما نرسانند . در اين موقع بود كه فكر خروج تقويت شد و هر كس را كه قدرت جنگ بود دست از مكه شسته و رهسپار ميدان شد .\r\n\r\n","description":"","footnote":"","page_name":" 434 ","page_number":434},
  {"content":"\r\n\r\n\r\nمشورت محمد صلّى اللّه عليه و إله و سلّم با يارانش\r\nمحمد صلّى اللّه عليه و إله و سلّم دو پرچم آماده ساخت ، پرچم مهاجران را به دست على بن ابي طالب عليه السّلام و پرچم انصار را به دست يكى از ايشان سپرد . اصحاب رسول اللّه هرچند نفر به نوبت سوار بر يك شتر مىشدند و به حركت خود ادامه مىدادند و هرگاه رهگذرى را در بيابان مىديدند از او خبرى مىخواستند ولى خبرى نزد ايشان نمىيافتند . آنها شب و روز به حركت خود ادامه دادند تا نزديك صفراء رسيدند . رسول خدا صلّى اللّه عليه و إله و سلّم افرادى را فرستاد كه از قافله ابو سفيان خبرى كسب كند و خود به راه ادامه داد تا به ذفران يكى از بيابانهاى اطراف صفرا رسيدند و از حيوانات خود پياده شدند ، فرستادگان محمد صلّى اللّه عليه و إله و سلّم خبر آوردند كه قريش به كمك ابو سفيان شتافته‌اند ، تا از قافله او محافظت كنند .\r\nرسول اللّه با ياران خود درباره برخورد با قريش مشورت كرد ، زيرا اكنون صورت مسئله عوض شده بود و اينك در مقابل دشمنى قرار گرفته بود كه بايد در نبرد با آنان درآميزد و به قتال ايشان بپردازد .\r\nمقداد بن عمرو بپاخاست و عرضه داشت : يا رسول اللّه طبق دستورى كه خدا داده هدف خود را تعقيب كن كه ما با شما هستيم ، به خدا سوگند آن سخنى را كه بنى اسرائيل در پاسخ دعوت موسى گفتند : اى موسى تو برو و تنها با يارى خداى خود بجنگ ما اينجا نشسته‌ايم ، ما نخواهيم گفت بلكه ما به شما مىگوييم شما به يارى پروردگارت جنگ را شروع كنيد ما از دل و جان با شما همكارى و با دشمن نبرد مىكنيم .\r\nسوگند به خدايى كه تو را بر حق فرستاده است ، اگر ما را به برك غماد ( يكى از شهرهاى يمن كه به نظر ايشان دورترين نقطه معموره زمين بود ) ببرى ، شما را صميمانه و با شجاعت همراهى مىكنيم تا به هدف خود برسيد .\r\nمحمد صلّى اللّه عليه و إله و سلّم از مقداد تشكر كرد و در حق او دعاى خير نمود ، سپس رو به انصار نمود و فرمود : نظر شما چيست ؟\r\nسعد بن معاذ انصارى گفت : يا رسول اللّه ! ما به شما ايمان آورده و شما را تصديق نموده‌ايم و گواهى مىدهيم آنچه براى ما آورده‌اى حق است ، ما بر اين مطلب\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nوفاداريم و با خود عهد و پيمان بسته‌ايم كه گوش به فرمان شما باشيم و اوامرت را اجرا كنيم .\r\nيا رسول اللّه حركت كن و به سوى هدف خود بشتاب كه ما با شماييم ، به آن خدايى كه شما را بر حق فرستاده ، اگر ما را به دريا بخوانى و بر آن پا نهى ما به جان وارد آن مىشويم .\r\nمطمئن باش كه احدى از انصار در اين امر كوتاهى نمىكند و ما را از اين جنگ باكى نيست . شما فقط دشمن را به ما نشان دهيد . ما در تداوم اين جنگ بردبار و به فنون آن آشناييم .\r\nشايد خدا در ميدان جنگ نيرو و توانى از ما به شما نشان دهد كه چشم شما را روشن گرداند ، بنابراين ما را همراه خود ببر و به يارى و همراهى ما اميدوار باش و به عنايت خدا ، توفيق و پيروزى هم با ماست .\r\nهنوز سخنان سعد بن معاذ تمام نشده بود كه لبخند رضايت بر لبان رسول خدا صلّى اللّه عليه و إله و سلّم شكفت و آثار خرسندى بر چهره‌اش نمودار شد ، سپس فرمود : حركت كنيد و اميدوار باشيد ، زيرا خدا وعدهء تصرف قافله و يا شكست قريش را به من داده و به يقين وعدهء خدا تحقق مىيابد ؛ به خدا سوگند گويا به مقتل آنان مىنگرم ، سپس حضرت رسول و يارانش حركت كردند و در نزديكى چاههاى بدر فرود آمدند .\r\n\r\nارزيابى لشكر قريش\r\nمحمد صلّى اللّه عليه و إله و سلّم بعضى از ياران خود را براى كسب اخبار به سوى چاه بدر فرستاد . « 1 »\r\nفرستادگان حضرت به دو نفر برخوردند كه براى قريش آب برمىداشتند ، و از آنان پرسيدند كجا مىرويد و منسوب به چه قبيله‌اى هستيد و چه هدفى داريد ؟\r\nآن دو غلام گفتند : ما غلام قريشيم ، ما را فرستاده‌اند كه براى آنان آب ببريم . اين خبر براى مسلمانان خوشايند نبود زيرا آنها اميدوار بودند كه اين دو نفر از قافلهء\r\n\r\n\r\n","description":"","footnote":"\r\n( 1 ) . بدر چاه آبى است در 28 فرسخى مسير مدينه به مكه و قريش در نقطه‌اى دور از اين چاه استقرار يافته بودند .\r\n","page_name":" 436 ","page_number":436},
  {"content":"\r\n\r\nابو سفيان باشند و خبرى از محموله كاروان بدهند ، لذا به آزار و اذيت آن دو پرداختند و آن دو نفر چون خود را در عذاب ديدند ناچار و به دروغ گفتند : ما براى ابو سفيان آب مىبريم ، پس مسلمانان آنان را رها كردند .\r\nآنگاه كه اين عمل از ياران محمد صلّى اللّه عليه و إله و سلّم سرزد ، رسول اللّه مشغول نماز بود ، سپس رو به سوى يارانش كرد و فرمود : اگر سخن راست بگويند آنان را مىزنيد و چون دروغ گفتند ايشان را رها مىكنيد . به خدا سوگند كه آنها راست مىگفتند و براى قريش آب مىبردند ، سپس رو به سوى آن غلام كرد و گفت : دربارهء قريش براى من سخن بگوييد .\r\nآن دو مرد گفتند ، به خدا سوگند كه قريش در پشت اين تپه شن كه از دور نمايان است ، مستقر هستند .\r\nحضرت پرسيد : لشكر آنها چند نفر هستند ؟\r\nآن دو مرد سقا گفتند : فراوانند .\r\nرسول خدا صلّى اللّه عليه و إله و سلّم پرسيد : تجهيزات آنها چگونه است ؟\r\nپاسخ دادند : نمىدانيم .\r\nآنگاه حضرت پرسيد : روزى چند شتر ذبح مىكنند ؟\r\nگفتند : يك روز 9 شتر و روز ديگر 10 شتر .\r\nرسول خدا صلّى اللّه عليه و إله و سلّم فرمود : سپاه قريش در حدود نهصد تا هزار نفر هستند ، سپس رو به مردم كرد و فرمود : اين مكه است كه عزيزترين كسان خود را در مقابل شما قرار داده است .\r\n\r\nنجات قافله ابو سفيان\r\nاما ابو سفيان قبل از ورود قافله به بدر توسط جاسوسان خود از محل سپاه اسلام مطلع شد و چون ديد مسلمانان در بدر فرود آمدند و قصد تعرض به كاروان او را دارند ، مسير حركت قافله را تغيير داد و آن را از سمت چپ بدر عبور داد و از ديد سپاه محمد صلّى اللّه عليه و إله و سلّم دور شد و كاروان خود را از چنگ مسلمانان نجات داد .\r\nآنگاه كه ابو سفيان يقين كرد كه قافله او نجات يافته و مال‌التجاره او محفوظ مانده ،\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nنماينده‌اى به سوى قريش فرستاد و به آنان اطلاع داد ، شما براى حفظ قافله و مال و اموال خود حركت كرده‌ايد ولى من كاروان را نجات دادم ، پس شما بازگرديد .\r\nابو جهل گفت : به خدا سوگند ما بازنمىگرديم تا به آب بدر برسيم و سه روز بمانيم . شترها ذبح كنيم و بخوريم و درحالىكه زنان آوازه‌خوان براى ما مىخوانند ، از شراب سرمست شويم . ما بايد قدرت خود را به عرب گوشزد كنيم ، سپاه خود را در مسير به آنان نشان دهيم ، تا از اين پس هيچكس جرات و جسارت مزاحمت براى كاروان ما را نداشته باشد .\r\nاما اخنس بن شريق با فكر ابو جهل مخالفت كرد و دليل وى را براى اين كار رد كرد و به طايفه بنى زهره كه هم‌پيمان آنان بود گفت : اى بنى زهره ! اموال و افراد شما نجات يافته و شما به اين سفر آمديد كه آنها را محافظت كنيد و ثروت خود را نجات دهيد ، اكنون بازگرديد و نيازى نيست كه شما به سرزمينى رهسپار شويد كه در آن خيرى براى شما منظور نشده است .\r\nاخنس در ميان بنى زهره محترم و حرف او براى آنها حجت بود ، لذا هيچيك از افراد اين طايفه در سرزمين بدر باقى نماندند ، ولى قريش به حركت خود ادامه دادند تا نزديك وادى بدر ، رسيدند .\r\n\r\nتصرف مراكز حساس\r\nآفتاب صبح طلوع كرد و مسلمانان همچنان در انتظار ورود قافله ابو سفيان بودند ولى خبر رسيد كه كاروان ابو سفيان از دست مسلمانان فرار كرده ولى نبرد با قريش ، اجتناب‌ناپذير است و به زودى آتش جنگ بين آنها شعله‌ور خواهد شد .\r\nعده‌اى از افراد و سپاهيان مدينه كه با تصور حمله به قافله ابو سفيان ، نقشه‌ها و آرزوهايى در سر داشتند ، با شنيدن اين خبر ، تار و پود آمالشان از هم پاشيد و برخى از آنان به بحث با محمد صلّى اللّه عليه و إله و سلّم پرداختند تا او را از جنگ منصرف كنند و به مدينه بازگردانند و به اين ترتيب از درگيرى و نبرد با سپاهيان مكه خلاص شوند .\r\nدر اين زمان از جانب خدا وحى نازل شد : « اى رسول ما ) به ياد آر زمانى را كه خدا\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nبه شما وعده پيروزى به يكى از دو طايفه ( قافله قريش يا كاروان شام ) را داد و شما مايل بوديد كه آن طايفه كه شوكت و سلاحى به همراه ندارد ( بدون رنج جهاد ) اموالشان نصيب شما شود و خدا مىخواست صدق سخنان حق را ثابت گرداند و ريشه كافران را از بن بركند تا حق دين اسلام را پايدار و باطل را محو و نابود سازد هر چند كه بدكاران را خوش نيايد . » « 1 »\r\nدر پى نزول اين آيه مسلمانان مصمم شدند كه به نبرد با دشمنان بپردازند و در اين راه ثابت‌قدم باشند ، پس به دستور حضرت رسول صلّى اللّه عليه و إله و سلّم به سوى آب بدر شتافتند ، خدا بارانى نرم و آهسته بر سر مسلمانان فرستاد و زمين ريگزار را براى حركت سپاه مدينه مناسب گرداند ولى بر سر قريش بارانى شديد فرستاد و زمين خاكى محل ايشان گل و لغزنده شد و نتوانستند به سهولت حركت كنند و بدين ترتيب سپاه رسول خدا صلّى اللّه عليه و إله و سلّم به راحتى حركت كرد و نزديك آب بدر فرود آمد .\r\nمحمد صلّى اللّه عليه و إله و سلّم مصمم بود در اين سرزمين بماند . اما حباب بن منذر عرضه داشت : يا رسول اللّه ! آيا انتخاب اين مكان به امر خداست و نمىتوان دربارهء آن اظهارنظر كرد و يا اينكه تدبير جنگ و نقشه نبرد است .\r\nحضرت فرمود : اين عمل از تدبير و نقشهء جنگ است .\r\nحباب عرضه داشت : يا رسول اللّه ! اينجا ، محل مناسبى نيست ، سپاه را فرمان حركت بده ، تا به محلى رويم كه چاههاى آن پايين‌تر از چاه آب دشمن باشد ، سپس چاههاى ديگر را به اين چاه وصل كنيم و حوضى بر سر چاه بنا كنيم و آنان را از آب انباشته سازيم و بدين ترتيب دشمن از آب بىبهره خواهد شد .\r\nرسول خدا صلّى اللّه عليه و إله و سلّم فرمود : فكر خوبى است . سپس حركت كردند و در محل مورد نظر فرود آمدند . سپس حضرت رسول خدا صلّى اللّه عليه و إله و سلّم دستور داد : چاه‌ها را به يكديگر راه دهند و حوضى بنا كنند و آن را از آب پر سازند .\r\nو بدين ترتيب سپاه آماده نبرد شد و افراد در اين مورد با يكديگر به شور و مشورت پرداختند . در اين هنگام سعد بن معاذ نزد حضرت آمد و عرضه داشت يا\r\n\r\n\r\n","description":"","footnote":"\r\n( 1 ) . سوره انفال ، آيات : 7 و 8  ( وَ إِذْ يَعِدُكُمُ اللَّهُ إِحْدَى الطَّائِفَتَيْنِ . . . ) \r\n","page_name":" 439 ","page_number":439},
  {"content":"\r\n\r\nرسول اللّه ! اجازه مىفرماييد سايبانى چوبى براى شما مهيا كنيم كه در آن قرار بگيريد و وسايل مورد نياز شما در اين محل آماده باشد ، سپس ما به جنگ دشمن مىرويم ، اگر پيروز شديم و به هدف خويش رسيديم كه مطلوب ما حاصل شده است و اگر پيروز نشديم شما با وسايل سفر و شتران آماده به مدينه بازگرديد ، زيرا گروهى از مسلمانان علاقمند در مدينه مانده‌اند كه اگر مىدانستيد سفر ما به جنگ مىانجامد ، هرگز دست از همراهى شما برنمىداشتند ، اگر چنين اتفاقى افتاد شما به مدينه بازگرديد تا خدا شما را در حمايت مسلمين مدينه حفظ كند و آنها مشاور و ياور و در ركابتان خواهند بود و شر دشمن را از شما دفع خواهند كرد .\r\nرسول خدا صلّى اللّه عليه و إله و سلّم از پيشنهاد سعد تقدير و در حق او دعاى خير نمود ، سپس سعد اطاقكى چوبى براى آن حضرت ساخت تا اگر مسلمانان پيروز ميدان نشدند ، دست دشمن به رسول خدا نرسد و ايشان بتوانند به سلامت به مدينه و نزد ياران خود بازگردند و به استمرار دعوت خويش بپردازند و دين خود را در بين آنان و ساير اعراب منتشر سازند . زيرا اسلام براى قوم و طايفهء خاصى نيامده و رسول خدا مأمور به رهبرى تمام اقوام و قبايل و مردم جهان است .\r\n\r\nقريش در جبهه بدر\r\nسپاه قريش آرايش جنگى به خود گرفت ، سپس شخصى را فرستادند ، تا از وضع مسلمانان آگاه گردند . جاسوسان قريش بازگشتند و به آنان خبر دادند كه تعداد مسلمانان حدود سيصد نفر هستند و آنها بجز شمشير و وسايل ساده نبرد هيچ سنگر و جان پناهى براى خود تدارك نديده‌اند و تنها اميد آنها اتكا به نيروى ايمان و يقين است .\r\nوحشت و نگرانى بر قلوب سپاهيان قريش حاكم شد و برخى دورانديشان آنها بيم آن داشتند كه مسلمانان با تعداد محدود ، لشكر انبوه قريش را نابود و ارزش و اعتبار قواى مكه را پايمال سازند ، در اين ميان عتبة بن ربيعة « 1 » به‌پاخاست و گفت : اى طايفه\r\n\r\n\r\n","description":"","footnote":"\r\n( 1 ) . عتبه از فرزندان عبد مناف است و فرزندش ابو حذيفه در جنگ بدر در خدمت رسول خدا صلّى اللّه عليه و إله و سلّم بوده است .\r\n","page_name":" 440 ","page_number":440},
  {"content":"\r\n\r\nقريش ! به خدا سوگند اگر با محمد و ياران او روبرو شويد ، پشيمان مىشويد ، زيرا هر يك از شما چون در سپاه محمد نظرى افكند ، يكى از خويشان و بستگان خود را خواهد ديد و شايد مجبور به كشتن همديگر شويد . شما را به خدا بازگرديد و محمد را به اعراب ديگر بسپاريد ، اگر ديگران او را از ميان برداشتند ، شما هم به هدف خود رسيده‌ايد ، ولى اگر او بر اعراب فائق آمد ، حد اقل شما دست خود را به كار ناپسندى آلوده نكرده‌ايد .\r\nسخنان عتبه به گوش ابو جهل رسيد ، او به شدت عصبانى شد و اختلاف بين مسلمانان و مردم مكه را يادآور شد و دشمنىهاى آنان را تداعى نمود ، خونهاى ريخته شده را به خاطر مردم آورد و آنها را به جنگ تشويق نمود ، پس قريش آماده رزم شدند و بر قتال با سپاه رسول الله همصدا شدند .\r\n\r\nروحيه رسول خدا صلّى اللّه عليه و إله و سلّم در بدر\r\nرسول الله وقتى كثرت و شوكت نيروهاى دشمن و فراوانى تجهيزات آنان را ديد ، به سوى يارانش شتافت و روحيه آنان را تقويت و صفوف ايشان را مرتب نمود و فرمود : به جانب مشركان نظر نكنيد و پيش از دستور من ، جنگ را شروع نكنيد .\r\nچون رسول خدا صلّى اللّه عليه و إله و سلّم نگران سرنوشت جنگ و آينده اسلام و مسلمين بود به درگاه خداوند منان ملتجى گشته و از وى طلب كمك و خواهش كرد كه وعدهء خويش را به انجام برساند ، سپس با تضرع به درگاه الهى گفت :\r\nبارخدايا ! اين قريشند ، كه با فخر و تكبر خود به ميدان نبرد آمده‌اند ، با تو دشمنى نموده و رسولت را تكذيب مىكنند .\r\nبارالها ! آن نصرت كه وعده فرمودى عنايت فرما .\r\nبارخدايا ! اگر امروز اين جمعيت مسلمانان كشته شوند ، براى تو عبادت‌كننده‌اى روى زمين باقى نخواهد ماند .\r\nآن‌قدر رسول خدا صلّى اللّه عليه و إله و سلّم پروردگار خويش را با دست نياز و تضرع خواند كه بىحال بر روى زمين خوابيد و خواب كوتاهى حضرت را فراگرفت و در عالم رؤيا پيروزى\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nمسلمانان را ديد ، زيرا به وى وحى شد : « اى پيغمبر ! مؤمنين را به جنگ تشويق كن ! اگر شما بيست نفر بردبار و صبور باشيد بر دويست نفر از دشمنان پيروز مىگرديد و اگر صد نفر باشيد بر هزار نفر از كفار غلبه مىكنيد ، زيرا آنان مردمى جاهل هستند . » « 1 »\r\nبدنبال اين وحى بود كه حضرت نزد ياران خود بازگشت و آنان را به جنگ ترغيب نمود و فرمود : « سوگند به آن‌كس كه جان محمد به دست او است ، هريك از شما كه در اين نبرد شريك است و با كفار مبارزه مىكند اگر با صبر و شكيبايى استقامت كند و كشته شود خدا او را وارد بهشت مىكند . »\r\nرسول خدا صلّى اللّه عليه و إله و سلّم پس از تشجيع قوم خود كفى از ريگهاى بيابان برداشت و به سوى قريش پاشيد و فرمود : « شاهت الوجوه » قبيح باد اين صورتها ، سپس به ياران خود گفت : محكم و استوار باشيد ، در اين حال نيروى مسلمانان افزايش يافت و شادى كنان يك‌صدا فرياد زدند : « أحد ، أحد » ( خدا يكى است ، خدا يكى است ) .\r\nخداى يكتا ملائك را به يارى ايشان فرستاد و به آنان بشارت فتح و پيروزى داد و به يقين و ايمان آنان افزود ، سپس رسول اللّه در ميان صفوف مسلمانان ايستاد و به تقويت روحيه و نيروى آنان همت گماشت و آنان را به نصرت الهى بشارت داد .\r\n\r\nپيروزى مسلمانان در جنگ بدر\r\nروحيه مسلمانان در اثر تشويق پيغمبر صلّى اللّه عليه و إله و سلّم و شركت او در صفوف آنان تقويت و خدا نيز فرشتگان خود را به مدد مسلمين مأمور كرد ، آتش جنگ شعله‌ور شد و گرد و غبار منطقه را تيره و تار كرد و مسلمين تعداد زيادى از قريش را كشته و يا به اسارت درآوردند و افتخارى جاودان را در تاريخ اسلام به ثبت رسانده و جنگ را به سود خود به انجام رساندند .\r\nبلال ، امية بن خلف را در بين جنگجويان قريش ديد كه با نخوت و تكبر در بين مشركين جولان مىدهد . او كسى بود كه در مكه بلال را تحت انواع شكنجه قرار داد تا شايد اسلام را ترك كند و براى اين كار او را در بيابانهاى سوزان مكه به پشت\r\n\r\n\r\n","description":"","footnote":"\r\n( 1 ) . سوره انفال ، آيه : 65 .\r\n","page_name":" 442 ","page_number":442},
  {"content":"\r\n\r\nمىخوابانيد و سنگ بزرگى روى سينهء او مىگذاشت سپس مىگفت : اين وضع ادامه دارد تا از دين محمد دست بردارى ، اما بلال با استقامت و شجاعت مىگفت : « أحد ، أحد » .\r\nبلال چون اميه را ديد با خشم و غضب و نگاهى حقارت‌آميز به سوى او شتافت و گفت : او ريشه كفر و فتنه عليه مسلمين است ، خدا مرا نبخشد اگر او را نكشم و سپس كسى را كه قصد داشت او را اسير كند خطاب قرار داد و گفت : رهايش كن ، و آنگاه به سوى او حمله برد و با فريادى بلند ، او را مورد اصابت شمشير خود قرار داد و اين ستمگر كافر را بر خاك مذلت افكند .\r\nغبار معركه فرونشست و بدنهاى متلاشى و پراكنده آشكار شدند . سپاه مكه با روح و فكر پريشان و ذلتى كه بر وجود ايشان غالب شده بود به سوى مكه متوارى گشتند .\r\nرسول خدا صلّى اللّه عليه و إله و سلّم دستور داد كشتگان قريش را در چاهى كهنه بريزند ، سپس بالاى سر آنان ايستاد و فرمود : « مردم چاه ! شما بد طايفه‌اى براى رسولتان بوديد . شما مرا تكذيب كرديد درحالىكه اين مردم مرا تصديق نمودند ، شما مرا از شهر و ديار خود بيرون رانديد ولى اين مردم مرا پناه دادند ، شما به جنگ من آمديد و ديگران مرا يارى كردند ، اكنون بگوييد آيا آنچه پروردگار شما وعده داده بود حق بود ، زيرا آنچه كه پروردگارم به من وعده داده به حقيقت پيوست و عملى شد .\r\nاصحاب رسول خدا صلّى اللّه عليه و إله و سلّم عرضه داشتند : يا رسول اللّه ! آيا با بدنهاى متعفن و فاسد سخن مىگوييد ؟\r\nحضرت پاسخ داد : شما حرف مرا از بهتر آنان نمىشنويد ولى آنها نمىتوانند مرا پاسخ دهند .\r\nهمان‌طور كه محمد صلّى اللّه عليه و إله و سلّم با سپاه خود درباره كشتگان قريش سخن مىگفت ، ابو حذيفه پسر عتبه ، محزون و با صورتى دگرگون حاضر شد .\r\nرسول اللّه فرمود : اى ابو حذيفه شايد به علت كشته شدن پدرت متأثر و ناراحتى ؟\r\nابو حذيفه گفت : به خدا سوگند ناراحتى ندارم . من در مورد پدرم و ضلالت او\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nترديد ندارم ، ولى من او را مردى داراى فضل و علم و رأى مىدانستم و دوست داشتم و اميدوار بودم كه به اسلام هدايت گردد ولى حال كه وضع او را مىبينم و به ياد مىآوردم كه با كفر از دنيا رفته است ، اميد خود را بر باد رفته مىبينم و متأثر مىشوم .\r\nرسول خدا صلّى اللّه عليه و إله و سلّم او را دلدارى داد و برايش دعاى خير نمود ، مسلمانان به سوى غنايم جنگى شتافتند و به جمع‌آورى آنها پرداختند و وسايل و ادوات پراكنده را بر روى هم انباشتند و به شكرگزارى و سپاس خداوند پرداختند كه آنها را مورد عنايت و حمايت خويش قرار داد و پيروزى بر كفر را نصيبشان كرد .\r\n\r\n","description":"","footnote":"","page_name":" 444 ","page_number":444},
  {"content":"\r\n\r\n\r\nعتابى در مورد گرفتن فداء « * »\r\n\r\nسرنوشت اسيران جنگى\r\nدر پايان جنگ بدر قريش با قلبهاى شكسته و پر و بال ريخته ، در حالى به سوى مكه بازگشتند كه از ذلت و خوارى سرافكنده بودند و رنج شكست ، كمر آنها را خميده و كينه و عداوت وجود آنها را فراگرفته بود ، زيرا در اين روز ، نبردى سنگين با سپاه اسلام داشتند و مردان شجاع و دلير دو لشكر باهم درآويختند و با تمام توان به مبارزه يكديگر رفتند ، اما پس از فروكش آتش جنگ ، قريش خود را با دهها كشته و اسير مواجه ديد و مجبور شد بسيارى از وسايل و تجهيزات و اسبها و شترهاى خود را بر جاى گذاشته و متوارى گردند و هرگز چنين احتمالى نمىدادند كه با سپاهى حدود ثلث لشكر خود روبرو شوند و چنين شكست سنگينى را هم تحمل كنند .\r\nبعلاوه اين كشتگان و اسيران از افراد عادى و معمولى و بردگان ايشان نبودند كه تسلى آن آسان باشد بلكه مصيبت قريش آن بود كه در اين جنگ دليران و شجاعان و بزرگان خود را از دست داده‌اند و امروز خود را ذليل و خوار مىبينند .\r\nدر مقابل ، رسول اللّه كه تا آن روز در معرض آزار و اذيت قريش بود ، امروز به\r\n\r\n\r\n","description":"","footnote":"\r\n( * ) . اقتباس از سوره انفال آيات : 67 و ما بعد آن .\r\n","page_name":" 445 ","page_number":445},
  {"content":"\r\n\r\nعنايت خدا در اين جنگ به پيروزى رسيد و خداوند رسولش را مورد حمايت قرار داد و او مأمور شد كشتگان را در چاه بريزد و بدنهاى پراكنده آنها را در زير خاك مدفون سازد ، سپس متوجه غنايم جنگى شد و آنها را از روى عدالت و انصاف بين مسلمانان قسمت كرد .\r\nاما تكليف اسراء چيست ؟ بايد با آنان چه كرد ؟ چه روشى را بايد در مورد آنان اعمال كرد ؟ رسول خدا صلّى اللّه عليه و إله و سلّم دستورى صريح و يا قانونى آسمانى در اين مورد ندارد لذا متوجه ياران خود شد و نظر آنان را نيز پرسيد و در ميان صحابه در اين باب اختلاف شد .\r\nگرچه رسول اللّه از عقلى سرشار و حكمتى نافذ و تصميمى استوار در حوادث برخوردار بودند ولى روش وى بر اين قرار گرفته بود كه در بسيارى از موارد به خصوص در جنگ و جهاد با مسلمانان مشورت نمايد .\r\nرسول خدا صلّى اللّه عليه و إله و سلّم رو به يارانش كرد و فرمود : در مورد اسيران نظر شما چيست ؟\r\nيكى از اصحاب گفت : اينها از طايفه و بستگان تو هستند ، شايد بهتر باشد از كشتن آنها صرف‌نظر كنى و فرصتى به آنها بدهى بلكه خداوند گناهشان را ببخشد و هدايتشان كند . بعلاوه مىتوانيد در عوض آنها از قريش فديه بگيريد و با آن مشكلات اصحاب را سروسامان دهيد .\r\nديگرى گفت : يا رسول اللّه اينها تو را از مكه بيرون كرده و تكذيب نمودند به نظر من ، آنها را از دم تيغ بگذران ، چه اينها از رؤسا و سران كفرند و خدا شما را از فديه آنان بىنياز مىسازد و به لطف خود مشكلات اصحاب را مرتفع مىكند .\r\nحضرت رسول نظرات آنها را شنيد ، ولى بدون تأييد و يا اظهارنظر در مورد آنها به منزل خويش بازگشت و حكمى در اين مورد صادر نكرد . پس از رفتن آن جناب مسلمانان به اختلاف‌نظر و مشاجره پرداختند ، يكى مىگفت : هم‌اكنون محمد صلّى اللّه عليه و إله و سلّم دستور قتل آنان را صادر مىكند و ديگرى مىگفت : آنان را آزاد مىسازد .\r\nلحظاتى بعد رسول خدا صلّى اللّه عليه و إله و سلّم بيرون آمد و فرمود : آنان كه مىگويند اسيران را نكشم گفتهء ابراهيم را تكرار مىكنند كه گفت : « هركس متابعت من كند از من است و هركس\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nنافرمانى كند خدا بخشنده گناه و مهربان است . » « 1 » و باز گفته عيسى را تكرار مىكنند كه گفت : « اگر بندگان خود را عذاب كنى بندگان تو هستند و اگر آنان را بيامرزى باز توانا و درست‌كردارى ( و هيچكس را قدرت مخالفت با حكمت و علم تو نيست ) » . « 2 » و رأى آنان كه مىگويند : اسيران را بكشم مانند سخن نوح است كه گفت : « بارخدايا ! از كافران ديارى بر روى زمين باقى نگذار » ! « 3 » و مانند گفتهء موسى است كه گفت : « بارخدايا ! اموالشان را تباه و قلبهايشان را تيره گردان ، اينها ايمان نمىآورند تا به عذابى سخت گرفتار شوند . » « 4 »\r\nسرانجام رسول خدا صلّى اللّه عليه و إله و سلّم فديه اسيران را پذيرفت و با ضعفاى قريش نيز مدارا كرد . به زودى در مكه و محافل و مجالس قريش منتشر شد كه رسول اللّه اعلام كرده كه اسيران در كشته شدن و يا خريد خود آزادند ، لذا قريش با رغبت و سرعت به سوى مدينه شتافتند و اموال زيادى به فديهء افراد خود پرداختند و آنها را از اسارت نجات دادند .\r\nهنوز رسول خدا صلّى اللّه عليه و إله و سلّم از كار اسيران فارغ نشده بود كه خطابى عتاب‌آميز در مورد اصحابى كه رأى به فديه گرفتن داده بودند ، به او وحى شد كه چرا به گرفتن فديه و باز خريد اسراء رأى داديد ، زيرا مسلمانان دولتى نوبنياد دارند و تازه اساس حكومتشان پايه‌ريزى شده و احتياج آنان به شكست و ذلت دشمن بيشتر است تا بدين‌وسيله قدرت و شوكتى بدست آورند و اقتدار و هيبت ايشان در دل دشمن نفوذ كند و موقعيت دشمن تضعيف گردد ، ولى كسب مال و ثروت يك پيروزى و نفع موقت است و در اين شرايط نسبت به كشتن دشمنان در مرتبه دوم اهميت قرار مىگيرد .\r\nلازم به ذكر است ، برنامهء خداى تعالى و مقتضاى رحمت و حكمت او اين است كه اگر بنده‌اى با سعى و كوشش فراوان و در راه پيشبرد اهداف متعالى نظرى داد و هر\r\n\r\n\r\n","description":"","footnote":"\r\n( 1 ) . سوره ابراهيم ، آيه : 36 .\r\n( 2 ) . سوره مائده ، آيه : 118 .\r\n( 3 ) . سوره نوح ، آيه : 26 .\r\n( 4 ) . سوره يونس ، آيه : 88 .\r\n","page_name":" 447 ","page_number":447},
  {"content":"\r\n\r\nچند پيروزى كامل را هم به دست نياورد ، او را مورد تعقيب قرار ندهد ، لذا خطاب كرد به رسول خدا صلّى اللّه عليه و إله و سلّم و فرمود : « هيچ پيغمبرى را روا نباشد كه از اسيران جنگى فدا گرفته آنها را رها كند ، تا قدرت بگيرد و نبوتش مستحكم گردد ( پس اصحاب تو اى رسول نبايد به طمع دنيا اين انتظار را از تو داشته باشند ) شما ( اى اصحاب رسول ) متاع فانى ناچيز دنيا را مىخواهيد و خدا ( براى شما سراى ابدى ) آخرت را و خدا مقتدر و كارش همه از روى حكمت است ، اگر نبود حكم سابق از امر نافذ خدا ( كه بر پيغمبر اسلام فدا و غنائم روا نيست ) همانا در آنچه گرفتيد به شما عذاب سخت رسيده بود » . « 1 »\r\n\r\n\r\n","description":"","footnote":"\r\n( 1 ) . سوره انفال ، آيات : 67 و 68 .\r\n","page_name":" 448 ","page_number":448},
  {"content":"\r\n\r\n\r\nجنگ احد « * »\r\n\r\nبسيج قريش\r\nپس از آنكه در سال دوم هجرت كفار قريش در جنگ بدر شكست خوردند ، گروهى كشته و عده‌اى ديگر اسير شدند و باقيماندهء لشكر قريش با شرمندگى و سرشكستگى به مكه بازگشتند ، ابو سفيان بزرگ قريش با خودخواهى و تكبر حزب شيطانى خود را دوباره مهيا مىكند و با يادآورى كشته‌ها و اسيرانى كه در بدر داده‌اند ، قريش را تحريك و آماده انتقام مىنمايد .\r\nگرچه رسول خدا صلّى اللّه عليه و إله و سلّم و اصحابش خريد اسيران را مىپذيرند و ضعفاى آنها را مورد لطف و رحمت خود قرار مىدهند . ابو عزهء جمحى از اين موارد بود كه مىگفت :\r\nيا رسول اللّه ! من فقير و عيالوارم و همان‌طور كه مىدانى محتاجم . بر من منت گذار و مورد لطف خود قرار ده ، در اين حال حضرت او را مورد رحمت و شفقت قرار مىدهد و ياريش مىكند .\r\nاما قريش به مدت يك سال به تجهيز قوا و تأمين نيرو پرداختند تا در سال سوم هجرت عبد الله بن ربيعه و عكرمة بن ابى جهل و صفوان بن اميّه به همراه گروهى از قريش كه در جنگ بدر پدران خود را از دست داده و يا در سوگ فرزندان و برادران\r\n\r\n\r\n","description":"","footnote":"\r\n( * ) . اقتباس از سوره آل عمران ، آيه : 125 و ما بعد آن .\r\n","page_name":" 449 ","page_number":449},
  {"content":"\r\n\r\nخود بودند در بين مردم به راه افتادند و آنها را بر قتال و خونخواهى تحريك كردند و فرياد مىزدند : اى گروه قريش ! محمد به شما ستم كرده و بزرگان شما را كشته و خاك بدر را به خون آنان آغشته است ، اينك شما با مال و ثروت فراوان خود ما را يارى كنيد تا انتقام كشتگان خود را از او و يارانش بگيريم .\r\nچون اين سخنان به گوش مردم رسيد ، آنها را متأثر كرد و همگى در جمع‌آورى لشكر و تجهيز آن به‌پاخاستند و از اموال خود در اين راه بذل و بخشش كردند ، در اين ميان جبير بن مطعم به غلام خود مىگويد : اگر حمزه عموى محمد را به انتقام خون عمويم كه در بدر كشته شد ، كشتى ، تو آزادى و بدين ترتيب ديگر ياغيان و مشركان قريش نيز مال و غلامان خود را براى تدارك جنگى بزرگ واگذار مىكردند .\r\nخداى تعالى دراين‌باره در قرآن كريم مىفرمايد : « آنان كه كافر بودند اموال خود را خرج مىكردند ، تا شايد راه خدا را به روى بندگانش سد نمايند ، پس به زودى اموالشان بر سر اين خيال باطل برود و حسرتش بر دل آنها بماند و آنگاه مغلوب نيز خواهند شد و گروه كافران به سوى جهنم رهسپار مىشوند . » « 1 »\r\nو به اين ترتيب خداى تعالى وعدهء پيروزى به مسلمانان داد و راستگوتر از او كيست ؟ خدا هم وعدهء خود را عملى ساخت و در روز موعود ، فتح و پيروزى بزرگى به آنان عطا كرد .\r\nگروه قريش به سركردگى ابو سفيان و همراهى جمعى از مردم كنانه و تهامه ، به اتفاق آماده جنگ با محمد صلّى اللّه عليه و إله و سلّم شدند ، شيطان صفتان خود را به هر سو گسيل داشتند تا جنگجويان را براى جنگ با رسول اللّه تشويق كنند ، در اين ميان صفوان ابن اميه نزد ابو عزه اسير آزاد شده بدر آمده مىگويد : اى ابو عزه : تو مرد شاعر و سخنورى هستى ، با ما عازم جنگ شو و با سحر زبانت ما را يارى كن .\r\nابو عزه پاسخ داد : محمد در جنگ بدر به من لطف كرد و مرا به خرج خودش آزاد نمود ، بنابراين سزاوار نيست كه من مردم را عليه او تحريك كنم .\r\nصفوان با تطميع او مىگويد : اگر ما را همراهى كنى ، بعد از بازگشت ، ترا غنى و\r\n\r\n\r\n","description":"","footnote":"\r\n( 1 ) . سوره انفال ، آيه : 36 .  « إِنَّ الَّذِينَ كَفَرُوا يُنْفِقُونَ أَمْوالَهُمْ . . . » \r\n","page_name":" 450 ","page_number":450},
  {"content":"\r\n\r\nثروتمند خواهيم كرد و اگر كشته شدى ، دخترانت را مانند دختران خود سرپرستى مىكنيم و مطمئن باش كه فرزندان تو و ما در فقر و رفاه باهم خواهند بود .\r\nبزرگان قريش به همراه همسران خود از مكه خارج شدند . درحالىكه هند دختر عتبه و همسر ابو سفيان در ميان زنان و بزرگان قريش به تحريك لشكر و تشويق جنگجويان مىپرداخت و بدين ترتيب بود كه لشكر انبوه قريش از مكه به سوى مدينه حركت كرد و در دامنه كوه احد در مقابل مدينه مستقر شدند و اردوى خود را بر پا كردند .\r\n\r\nآمادگى مسلمانان براى دفاع\r\nرسول خدا صلّى اللّه عليه و إله و سلّم با گروهى از اصحاب خود به مشاوره و تبادل نظر پرداخت و سپس رو به ياران خود كرد و فرمود : نظرتان در مورد ماندن در مدينه و دفاع چيست ؟\r\nدر اين صورت كفار دو راه بيشتر ندارند ، يا اينكه در كنار شهر مدينه باقى مىمانند كه براى آنها مقدور نيست و يا قصد ورود به شهر را مىكنند كه در اين صورت ما نيز دست به شمشير مىبريم و وارد كارزار مىشويم .\r\nعبد الله ابن ابى بن سلول با خوشحالى پيشنهاد رسول اللّه را پذيرفت و گفت : اين روش ، تدبير خوبى است ، ولى گروهى ديگر از مسلمانان كه از شهادت در راه خدا باكى نداشتند ، گفتند : يا رسول اللّه دستور حركت ما را به سوى دشمن صادر كن تا قريش گمان نبرند كه از آنها ترسيده‌ايم ، عبد الله ابن ابى با آنها مخالفت كرد و گفت : يا رسول اللّه در مدينه بمان تا در كوچه‌هاى مدينه با كفار بجنگيم و همگى در دفع ايشان اتفاق كنيم . براستى كه هرگز گروهى بر سر مدينه نيامدند كه بر ما ظفر يابند و ما هرگز از مدينه به قصد جنگ خارج نشده‌ايم ، مگر اينكه شكست خورديم .\r\nمسلمانان در بحث و جدل بودند كه رسول خدا صلّى اللّه عليه و إله و سلّم پس از اداى نماز جمعه زره جنگى به تن كرد و آماده قتال شد . عده‌اى گفتند : يا رسول اللّه اگر شما راضى به جنگ نباشيد ما هم در مدينه مىمانيم ، به‌هرحال در شأن ما نيست كه شما را به انجام كارى واداريم .\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nحضرت در پاسخ گفت : « شايسته نيست پيامبرى لباس رزم بپوشد و آن را از تن خارج كند ، مگر پس از پايان جنگ » .\r\nرسول اللّه ابن ام مكتوم را به امامت جماعت مدينه برگزيد و با هزار نفر از اصحاب خود عازم جنگ شد ، ولى در بين راه سخنان عبد الله ابن ابى موجب انصراف حدود يك سوم لشكريان رسول خدا صلّى اللّه عليه و إله و سلّم گشت و اين گروه از ادامه همراهى با سپاه مدينه خوددارى كردند و تيره بنى سليمه از طايفه خزرج و تيره بنى حارثه از طايفه اوس از آن جمله بودند و عذر و بهانهء شيطنت عبد الله ابن ابى اين بود كه محمد صلّى اللّه عليه و إله و سلّم گوش به حرف ديگران داده و به رأى او اعتنايى نكرده است ، سپس به بهانه‌جويى خود اضافه كرد و گفت ، اگر راه جنگ را پيش گرفته بوديد ، از شما اطاعت مىكرديم ، ولى اين‌كه جنگ نيست بلكه خود را به مهلكه انداختن است .\r\nعبد الله بن عمرو در پى آنان شتافت و گفت : خدا را ياد كنيد و به قوم و پيامبر خود پشت نكنيد ، ولى آنها به سخنان عبد الله اعتنايى نكردند و راه بازگشت را پيش گرفتند ، و اين خود امتحانى بود از جانب خداوند تا چهره واقعى منافقان آشكار گردد .\r\n« تا معلوم شود حال آنانى كه در دين نفاق و دورويى كردند ، و چون به آنها گفتند :\r\nبياييد در راه خدا جهاد يا دفاع كنيد ، عذر آوردند كه اگر فنون رزم را مىدانستيم ، به پيروى از شما مىجنگيديم ، اينان با آنكه دعوى مسلمانى مىكنند به كفر نزديك‌ترند تا ايمان . به زبان چيزى اظهار مىكنند كه در دل خلاف آن پنهان داشته‌اند و خدا بر آنچه پنهان مىدارند ، آگاه‌تر از خود آنان است . آن كسانى كه در جنگ سپاه اسلام را همراهى نكردند ، گفتند : اگر خويشان و برادران ما نيز سخن ما را شنيده بودند و به جنگ احد نرفته بودند ، كشته نمىشدند ، اى پيغمبر به چنين مردم منافقى بگو ، پس شما كه براى حفظ حيات ديگران چاره مىكنيد ، اگر راست مىگوييد مرگ را از جان خود دور كنيد . » « 1 »\r\nرسول خدا صلّى اللّه عليه و إله و سلّم راهى احد شد و سپاه خود را در دره كنار كوه احد مستقر كرد و سربازان و نيروهاى خود را در دامنه كوه قرار داد و فرمود : قبل از اينكه به شما دستورى بدهم كسى حق شروع جنگ را ندارد .\r\n\r\n\r\n","description":"","footnote":"\r\n( 1 ) . سوره آل عمران ، آيات : 167 و 168 .\r\n","page_name":" 452 ","page_number":452},
  {"content":"\r\n\r\n\r\nرويارويى سپاه اسلام و كفار مكه در جنگ احد\r\nرسول اللّه با هفتصد تن از ياران خود آماده نبرد شد و از سوى ديگر قريش نيز با لشكرى بالغ بر سه هزار نفر مرد جنگى و دويست سواره نظام ، عازم جنگ شدند و سمت راست سپاه خود را بدست خالد بن وليد و سمت چپ سپاه را به دست عكرمة بن ابى جهل سپردند .\r\nدر اين حال رسول اللّه شمشير بركف گرفت و فرمود : كيست كه حق اين شمشير را ادا كند ؟\r\nابو دجانه پرسيد : يا رسول اللّه حق اين شمشير چيست ؟\r\nآن حضرت فرمود : حق اين شمشير آن است كه آن‌قدر با آن بجنگى تا كه از ميان خم شود .\r\nابو دجانه گفت : من اين شمشير را مىگيرم و حق آن را ادا مىكنم ، سپس رسول اللّه صلّى اللّه عليه و إله و سلّم شمشير را به او سپرد و او دستمال خود را بيرون آورد و حضرت آن را محكم بر پيشانى وى بست و ابو دجانه با تكبر و افتخار بين صفوف نيروها به راه افتاد .\r\nآنگاه كه رسول خدا وى را در اين حال ديد ، فرمود : اين روش حركت تنها در اين موارد مطلوب و پسنديده است و گرنه مورد پسند حق‌تعالى نيست .\r\nاز سوى ديگر ، ابو سفيان پرچمداران قريش را كه از طايفه « بنى عبد الدار » بودند ، خطاب قرار داد و به منظور تحريك و تحريص آنان گفت : اى بنى عبد الدار ! شما در جنگ بدر پرچم‌دار ما بوديد و ديديد كه چه بر سر ما آمد ، شما مىدانيد كه شكست و پيروزى هر لشكرى بسته به پرچمداران آن است . امروز اگر مسئوليت پرچمدارى را در اين جنگ عهده‌دار مىشويد ، بايد تا سرحد جان خود به آن وفادار باشيد ، در غير اين صورت آن را به خودمان واگذاريد تا وظيفهء شما را انجام دهيم .\r\nبنى عبد الدار از سخنان ابو سفيان برآشفتند و با تندى و عصبانيت اظهار داشتند : تو انتظار دارى كه ما پرچم خود را تسليم تو سازيم ؟ فردا در ميدان نبرد خواهى ديد كه ما چه مىكنيم .\r\nدر اين ميان علاوه بر ابو سفيان كه به تحريك مردان مشغول بود ، هند دختر عتبه نيز\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nزنان را تشويق مىكرد تا با دف زدن در پشت سر مردان ، آنها را به جنگ و قتال با نيروهاى اسلام تحريك كنند .\r\nآتش جنگ درگير شد و شعله‌هاى آن زبانه كشيد . ابو دجانه با شمشير رسول خدا به نبرد مشغول شد و در اين حال ناگهان متوجه يكى از كفار شد كه با شدت تمام سپاه خود را بر قتال مسلمانان تحريك و تحريص مىكرد . ابو دجانه رو به جانب او كرد و شمشير خود را به قصد جان او به اهتزاز درآورد ، اما قبل از اينكه شمشير ابو دجانه فرق او را بشكافد ، صداى شيون و فرياد او بلند شد و از بيم جان خود گريخت ، ابو دجانه چون به او نظر كرد فهميد كه او همان هند دختر عتبه است و لذا با خود گفت :\r\nارزش شمشير رسول خدا صلّى اللّه عليه و إله و سلّم والاتر از آن است كه با آن چنين زنى را از پاى درآورم .\r\nدر سوى ديگر از سپاه قريش وحشى غلام جبير بن مطعم به دنبال فرصتى مىگردد تا به اميد وعدهء اربابش ، حمزه عموى پيغمبر را به قتل برساند و از بردگى نجات يابد .\r\nناگهان وحشى ديد كه حمزه چون شير خروشى برآورد و به ميدان نبرد شتافت و به قتال كفار پرداخت .\r\nوحشى به سوى او رفت و درحالىكه خود را از ديد او پنهان مىكرد در فرصتى مناسب ، با نيزه شكم آن حضرت را نشانه رفت و او را بر زمين انداخت و بدين ترتيب سردار رشيد اسلام و عموى گرامى رسول اللّه در احد به شهادت رسيد .\r\n\r\nغفلت مسلمانان در احد\r\nجنگ به شدت ادامه داشت ، رسول خدا صلّى اللّه عليه و إله و سلّم در زير پرچم انصار نشسته بود و روحيه مسلمانان را تقويت مىكرد و ايشان را به صبر و بردبارى و تقوى و پرهيزكارى را در راه خدا توصيه مىنمود و از مخالفت خدا و رسولش برحذر مىداشت ، و مرتب آنان را سفارش مىكرد تا مواضع خود را در جنگ حفظ كنند ، از پيش‌درآمد پيروزى مغرور نشوند و زرق و برق مال دنيا آنان را فريب ندهد . در جمع‌آورى غنايم جنگى حريص نباشند و براى كسب ثروت و به طمع زينت ، مشركين را تعقيب ننمايند .\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nدر اين شرايط خداى تعالى ، پيروزى را نصيب مسلمانان كرد و وعدهء خود را عملى ساخت و آنان را فاتح نبرد گردانيد و سپاه قريش را از مقر و لشكرگاهشان عقب راند و شكست آنان حتمى گشت و مشركين پشت به جبهه كردند و متوارى شدند ، ولى يكى از لغزشهاى شيطانى كه همواره انسان را تهديد مىكند در دل مسلمانان نفوذ كرد و آنها را از ادامه نبرد با مشركين بازداشت . ايشان نصيحت رسول خدا را كه فرموده بود به پيروزيهاى ابتدايى خرسند نشويد و به جمع‌آورى غنايم نپردازيد فراموش كردند .\r\nرسول خدا صلّى اللّه عليه و إله و سلّم كه در گوشهء ميدان ايستاده بود ، هرچه مسلمانان را به هوشيارى و مراقبت از دشمن تا پايان كار فراخواند ، سودى نبخشيد زيرا پيروزيهاى اوليه چنان آنها را شاد و سرگرم جمع‌آورى غنايم كرده بود كه به كلى از دشمن و حيله‌هاى آنان غافل شده بودند .\r\nخدا دربارهء آنان مىفرمايد « همانا كه آنان كه از شما در جنگ احد پشت به جنگ كردند و منهزم شدند ، شيطان آنها را به سبب نافرمانى و بدكرداريشان به لغزشى افكند و خدا از آنها درگذشت ، كه خدا آمرزنده و بردبار است . » « 1 »\r\nآرى درحالىكه مسلمانان پرچم پيروزى خود را به اهتزاز درمىآوردند ، پرچم كفار بدست غلام ابى طلحه بود و او جنگيد تا هر دو دستش قطع شد ، سپس پرچم را به سينه گرفت و در اين لحظه عمره دختر علقمه حارثيه به سوى او شتافت و پرچم را بالا برد و قريش را فراخواند و آنها را در زير پرچم خود گرد آورد .\r\nدر همين زمان بود كه مسلمانان غافل از نيرنگ دشمن عقب‌گرد كردند و در اثر همين غفلت ، ضعف و سستى بر آنان غالب گشت و كفار از جانبى ديگر بر مسلمين تاختند و ايشان را غافلگير ساختند ، زيرا گروهى از تيراندازانى كه به فرماندهى عبد الله بن جبير مأمور حفظ تنگه‌اى در كوه احد بودند ، علىرغم دستور اكيد رسول خدا بر حفظ اين محل تا پايان جنگ ، به محض مشاهدهء پيروزى اوليه مسلمانان ، محل مأموريت خود را ترك كردند و هرچه عبد الله بر ماندن اصرار كرد ، سودى نبخشيد و در همين لحظه خالد بن وليد با گروهى از مشركين مسير خود را تغيير دادند و با به\r\n\r\n\r\n","description":"","footnote":"\r\n( 1 ) . سوره آل عمران ، آيه : 155  « إِنَّ الَّذِينَ تَوَلَّوْا مِنْكُمْ يَوْمَ الْتَقَى الْجَمْعانِ . . . » \r\n","page_name":" 455 ","page_number":455},
  {"content":"\r\n\r\nشهادت رساندن عبد الله و تعدادى از مسلمانان ، از پشت بر لشكر اسلام حمله بردند و آنها را در تنگناى سختى قرار دادند .\r\nاين روز ، روز بلا و آزمايش بود ، عده‌اى از مسلمانان به شهادت رسيدند و با اينكه حضرت على عليه السّلام خود را سپر بلاى رسول اللّه كرده بود ، دندان جلوى آن حضرت آسيب ديد ، صورتش خون‌آلود گشت و لب مبارك آن حضرت شكافت و در بين مسلمانان اين خبر منتشر شد كه محمد صلّى اللّه عليه و إله و سلّم كشته شده ، و اين خبر مسلمانان را دچار وحشت و اضطراب بيشترى كرد .\r\nو خداى تعالى در اين مورد مىفرمايد : « محمد نيست مگر پيامبرى از جانب خدا ، كه پيش از او نيز پيامبرانى بوده‌اند و از اين جهان درگذشتند ، اگر او نيز درگذرد ( به مرگ يا شهادت ) ، شما باز به دين جاهليت خود رجوع خواهيد كرد ؟ پس هركه مرتد شود به خدا ضررى نخواهد رسانيد و خود را به زيان انداخته است و هركس شكر نعمت دين گذارد و در اسلام پايدار بماند ، البته خداوند جزاى نيك و حلال به شكرگزاران عطا خواهد كرد و هيچكس جز به فرمان خدا نخواهد مرد كه اجل هركس در لوح قضاى خدا به وقت معين ثبت است ، هركه براى متاع دنيا بكوشد ، از دنيا بهره‌مندش گردانيم و هركه براى ثواب آخرت سعى نمايد ، از نعمت آخرت برخوردارش گردانيم ، البته خداوند سپاسگزاران را اجر نيك ( آسايش دنيا و بهشت آخرت ) خواهد داد . » « 1 »\r\nشايعهء كشته شدن رسول خدا روحيه مسلمانان را سخت مىآزرد كه ناگهان يكى از ياران آن حضرت به نام كعب بن مالك چشمهاى آن حضرت را ديد كه از زير كلاه خود مىدرخشد و حكايت از سلامت او دارد ، لذا با صداى بلند فرياد برآورد كه اى مسلمانان بشارت باد شما را كه رسول خدا صلّى اللّه عليه و إله و سلّم زنده است .\r\nچون مسلمانان از سلامت آن حضرت اطمينان يافتند خوشحال و شادمان بسوى او شتافتند و حضرت على عليه السّلام كه در تمام مدت جنگ مراقبت و محافظت از رسول الله را برعهده داشت بهمراه عده‌اى ديگر از اصحاب آن حضرت ، پيامبر را تا دامنه كوه احد\r\n\r\n\r\n","description":"","footnote":"\r\n( 1 ) . سوره آل عمران ، آيات : 144 و 145  « وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ . . . » \r\n","page_name":" 456 ","page_number":456},
  {"content":"\r\n\r\nهمراهى كردند و در آنجا منزل گزيدند .\r\nدر اين حال يكى از مشركين بنام ابىّ بن خلف فرياد برآورد : محمد كجاست ؟ من زنده نمانم ، اگر او جان سالم بدر برد .\r\nمسلمانان گفتند : يا رسول اللّه اجازه بفرماييد يكى از ما با او وارد نبرد شويم ، حضرت فرمود : او را رها كنيد و چون ابى نزديك‌تر شد ، حضرت يك ضربت به گردن او زد و همين جراحت با آنكه مختصر بود سبب مرگ او شد . سپس على عليه السّلام براى رسول خدا صلّى اللّه عليه و إله و سلّم ظرف آبى فراهم كرد و خون از سر و روى آن حضرت شست و بعد از آن رسول اللّه كه دچار ضعف شديدى شده بود ، نشسته نماز خود را به جاى آورد .\r\nو بدين ترتيب جنگ مسلمانان و كفار در احد خاتمه يافت و مسلمين پس از پيروزى اوليه ، بخاطر قصور در وظايف و ترك تنگه احد شكست خوردند و هفتاد نفر از بهترين ياران رسول خدا صلّى اللّه عليه و إله و سلّم شهيد شدند ولى گويا تقدير الهى چنين بود و خداوند دراين‌باره در قرآن كريم مىفرمايد :\r\n« و به حقيقت ، صدق وعدهء خدا را كه شما را بر دشمنان غالب گرداند ، آنگاه دريافتيد كه غلبه كرديد و به فرمان خدا كافران را در خاك هلاك انداختيد و هميشه بر دشمن غالب بوديد تا اينكه در كار جنگ ( احد ) سستى كرده و اختلاف انگيختيد ( برخى در سنگرى كه پيغمبر دستور داد ايستاده و گروهى از پى غنيمت رفتيد ) و نافرمانى حكم پيامبر كرديد ، پس از آنكه هرچه آرزوى شما بود ( از فتح و غلبه بر كفار و غنيمت بردن ) به آن رسيديد . منتها برخى براى دنيا و برخى براى آخرت مىكوشيديد ، سپس از غلبه و پيشرفت شما را بازداشت تا شما را بيازمايد ، خدا از تقصير شما ( كه نافرمانى از پيغمبر خود كرديد ) درگذشت كه خدا را با اهل ايمان عنايت و رحمت است . به ياد آريد هنگامى كه روى به هزيمت گذاشته چنان به دشت مىگريختيد كه به هيچكس حتى پيغمبر هم كه شما را در صف كارزار به يارى ديگران مىخواند توجهى نداشتيد ، اين بىثباتى غمى بر غم شما افزود ، تا از اين پس براى از دست دادن يا به دست آوردن چيزى اندوهناك نشويد و خدا بر هرچه كنيد ( و هرچه انديشيد ) آگاه خواهد بود ، بعد از آن غم و انديشه ، خداوند شما را ايمنى\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nبخشيد كه خواب آسايش گروهى از شما را فراگرفت و گروهى كه وعده نصرت خدا را از روى نادانى راحت نمىپنداشتند و هنوز در غم جان بودند ، از روى انكار مىگفتند : آيا ممكن است ما را قدرت و فرمانى به دست آيد ، بگو اى پيغمبر تنها خدا بر عالم هستى فرمانرواست ( منافقان سست ايمان كه از ترس مؤمنان خيالات باطل خود را با تو اظهار مىدارند ، با خود گويند اگر كار ما بر وحى الهى و آيين حق بود ، شكست نمىخورديم . بگو اى پيغمبر ، اگر در خانه‌هاى خود هم مىبوديد باز آنان كه سرنوشت آنها در قضاى الهى كشته شدن است ، از خانه به قتلگاه البته به پاى خود بيرون مىآمدند ، تا خدا آنچه در سينه دارند بيازمايد و هرچه در دل دارند پاك و خالص گرداند ، و خدا از راز درونها آگاه است » . « 1 »\r\n\r\nابو سفيان در پايان جنگ احد\r\nجنگ به پايان رسيد و ابو سفيان تصميم گرفت سپاه قريش را به مكه بازگرداند ، لذا بالاى كوه احد رفت و با صداى بلند گفت : جنگ مانند مسابقه است و برد و باخت دارد . اين جنگ به جاى جنگ بدر ، آن روز به نفع شما تمام شد و امروز به سود ما .\r\nرسول خدا فرمود : اى عمر ، برخيز و پاسخ او را بده :\r\nعمر برخاست و پاسخ هميشگى سپاه اسلام را تكرار كرد و گفت : « الله اعلى و اجل » و خدا برتر و بزرگتر است ، درست است كه ما در اين جنگ كشته بيشترى داديم اما آنها باهم برابر نيستند ، شهيدان ما در بهشت منزل دارند و كشتگان شما در جهنم .\r\nابو سفيان كه صداى عمر را شنيد گفت : نزد من بيا با تو كارى دارم ، رسول خدا صلّى اللّه عليه و إله و سلّم به عمر فرمود : برو ببين چه مىگويد ؟ عمر نزد او رفت و ابو سفيان گفت : اى عمر ترا به خدا سوگند مىدهم بگو آيا محمد را كشتيم ؟\r\nعمر گفت : خدا گواه است كه او زنده است و اكنون سخنان تو را مىشنود ، پس ابو سفيان راه مكه را در پيش گرفت و رسول خدا صلّى اللّه عليه و إله و سلّم به على عليه السّلام دستور داد در پى ايشان حركت كن و ببين اگر اسبها را يدك مىكشند و شترها را سوار شده‌اند عازم مكه\r\n\r\n\r\n","description":"","footnote":"\r\n( 1 ) . سوره آل عمران ، آيات : 153 و 154 .\r\n","page_name":" 458 ","page_number":458},
  {"content":"\r\n\r\nهستند ولى اگر سوار بر اسبها شده‌اند و شترها را از جلو مىبرند ، قصد شبيخون به مدينه را دارند ، سوگند به خدايى كه جانم در دست اوست ، اگر اراده مدينه كنند ، بسوى ايشان مىشتابم و با آنان وارد جنگ مىشوم .\r\nاما ابو سفيان و سپاه او به سوى مكه حركت كردند و در راه جسد برخى از شهداى اسلام را مثله كردند و زنان آنها بينى و گوشها را بريده و از آنها براى خود گردنبند ساختند ، در اين ميان هند شكم حمزه عموى رسول اللّه را دريد و جگرش را بيرون آورده بود و آن را مىجويد ولى نتوانست آن را فرودهد و بر زمين انداخت .\r\nرسول خدا صلّى اللّه عليه و إله و سلّم چون جنازهء حمزه را در اين حال ديد دستور داد كه پارچه‌اى روى جسد او انداختند ، سپس فرمود : همگى شهدا را كنار يكديگر گذاشتند و برايشان نماز خواند و در نماز هفتاد تكبير بر جنازه حمزه گفت ، سپس دستور داد ايشان را دفن كنند .\r\nرسول اللّه پس از نماز و دفن شهدا ، با پرچم افراشته تا هشت ميلى مدينه « حمراء الاسد » به تعقيب قريش پرداخت تا قريش را بترساند و به آنان بفهماند كه نيروى اسلام تضعيف نشده و مغلوب نگشته است . چون ابو سفيان و يارانش دريافتند كه سپاه محمد صلّى اللّه عليه و إله و سلّم در تعقيب آنهاست ، به خواست خداوند دچار ترس و هراس شدند و به سرعت خود را به مكه رساندند و از شدت ترس هر روز منتظر حمله سپاهيان اسلام بودند .\r\n« آنان كه خريدار شدند كفر را به عوض ايمان ، هرگز به خدا زيانى نمىرسانند ، ليكن آنان را عذاب دردناك خواهد رسيد ، و البته آنان كه به راه كفر رفتند ، گمان نكنند مهلتى كه به آنان مىدهيم به حالشان بهتر خواهد بود ، بلكه مهلت مىدهيم براى امتحان تا بر سركشى و طغيان خود بيفزايند و آنان را عذابى رسد كه به آن سخت خوار و ذليل شوند . » « 1 »\r\n\r\n\r\n","description":"","footnote":"\r\n( 1 ) . سوره آل عمران ، آيات : 177 و 178 .\r\n","page_name":" 459 ","page_number":459},
  {"content":"\r\n . \r\n","description":"","footnote":"","page_name":" 460 ","page_number":460},
  {"content":"\r\n\r\n\r\nحمزه سيد الشهداء عليه السّلام « * »\r\nحمزه فرزند عبد المطلب از بزرگان قريش و از شخصيتهاى نمونه در رفتار و كردار بود ، او مردى شجاع ، با اراده و همتى بلند و مصمم و بعلاوه عموى گرامى رسول خدا صلّى اللّه عليه و إله و سلّم و برادر رضاعى آن حضرت بود و ثويبه كنيز ابو لهب مدتى اين دو بزرگوار را شير داده بود و اثرات روانى اين دوران شيرخوارگى دلهاى آن دو را به يكديگر نزديك و الفتى شديد ميان ايشان برقرار كرده بود و به سبب خويشاوندى نيز روابط آنها محكم و برقرار بود .\r\nپس از ظهور اسلام ، و نبوت پيامبر صلّى اللّه عليه و إله و سلّم ، آن حضرت مدتى مخفيانه مردم را به اسلام دعوت مىكرد و در اين مدت خانه ارقم بن ارقم اولين پايگاه و پناه مسلمانان بود ولى جز تعداد اندكى به حضرت ايمان نياوردند ، سپس دستور رسيد كه حضرت دعوت خود را علنى سازد و اين كار را از اقوام نزديك و خانوادهء خود شروع كند و اين‌چنين بود كه اسلام منتشر شد و مردم به صورت فردى و گروهى به دين جديد وارد شدند .\r\nسران و بزرگان قريش از اين رويداد به ترس و وحشت افتادند و بر زوال مقام و\r\n\r\n\r\n","description":"","footnote":"\r\n( * ) . اسباب النزول ، 214 ، استيعاب ، 1564 .\r\nاين بخش در چاپ جديد قصص القرآن استاد جاد المولى آمده است ، لذا به هنگام ويرايش و توسعه اين كتاب ، ترجمه آن نيز به متن افزوده شد .\r\n","page_name":" 461 ","page_number":461},
  {"content":"\r\n\r\nرياستشان بيمناك شدند و بر افول خدايان و بتهايشان دلسوزى مىكردند ، لذا بر دشمنى و آزار رسول خدا صلّى اللّه عليه و إله و سلّم متفق القول شدند و در اين ميان ابو جهل عمرو بن هشام مخزومى عناد و كينه بيشترى به دل داشت و با دست و زبان به آزار و اذيت رسول اللّه مىپرداخت و در اين راه گوى سبقت را از ديگران ربوده بود و هرچه در توان داشت در تهديد و شكنجه ياران آن حضرت به كار گرفت ، تا جايى كه شقاوت و عناد او با ياران رسول خدا ورد زبان مردم شد و حتى مورد ملامت قبيله‌اش قرار گرفت ، اما آنها از حمايت رسول خدا صلّى اللّه عليه و إله و سلّم و يارانش مضايقه كردند .\r\nروزى حمزه از يكى از كوچه‌هاى مكه عبور مىكرد كه ناگهان دخترى « 1 » كه آزار و اذيت ابو جهل نسبت به محمد صلّى اللّه عليه و إله و سلّم را شنيده و ديده بود ، او را مورد سرزنش قرار داد و گفت : اى حمزه موقعيت تو در بين بنى هاشم مانند قلب در بدن انسان است ، پدرت عبد المطلب و برادرت ابو طالب است و محمد صلّى اللّه عليه و إله و سلّم نزديكترين افراد به تو مىباشد ولى به گونه‌اى مورد آزار و اذيت قرار گرفته كه نه مستحق آن است و نه شايسته شأن و شخصيت اوست .\r\nحمزه پرسيد ، چه مىگويى ؟ كيست كه محمد را مورد بىحرمتى قرار داده ؟ گفت :\r\nابو جهل و سپس ادامه داد ، داستان آزار و اذيت محمد توسط او نقل محافل و مجالس است ، تو چگونه از اين موضوع اطلاع ندارى ؟\r\nدر اين حال حمزه كه گويى از خوابى سنگين به هوش آمده و از غفلت خود احساس گناه مىكرد ، برآشفت و با خشم و غضب نزد ابو جهل رفت و به او گفت : چگونه به خود اجازه مىدهى محمد را مورد اهانت و اذيت قرار دهى ، آيا نمىدانى كه او پسر برادر و برادر رضاعى من است ؟\r\nابو جهل گفت : آيا تو نمىدانى كه او به خدايان ما ناسزا مىگويد و افكار و عقايد ما را به تمسخر مىگيرد و دين جديدى آورده است ! حمزه كه تصميم به دفاع و يارى محمد صلّى اللّه عليه و إله و سلّم گرفته بود به او گفت :\r\nگوش كن اى ابو جهل ؛ من از امروز به دين برادرزاده‌ام درآمده‌ام و ترا هشدار\r\n\r\n\r\n","description":"","footnote":"\r\n( 1 ) . اين دختر ظاهرا كنيز عبد الله بن جدعان بوده است .\r\n","page_name":" 462 ","page_number":462},
  {"content":"\r\n\r\nمىدهم مبادا از اين لحظه به بعد ، او را مورد اذيت و آزار قرار دهى و يا سبب ناراحتى او را فراهم سازى .\r\nحمزه اين بگفت و خدمت رسول اللّه صلّى اللّه عليه و إله و سلّم رسيد و دست او را به گرمى فشرد و اسلام آورد . و از آن روز دين خدا به وجود حمزه عزت و قدرت بيشترى يافت و او با رسول خدا صلّى اللّه عليه و إله و سلّم بر جهاد و مبارزه با كفار پيمان بست و در همه جنگها و مصائب در خدمت حضرت بود ، تا زمان جنگ بدر رسيد . حمزه در اين جنگ جانفشانىها كرد و با شجاعت و قدرت در صف اول مسلمين جنگيد ، شيبه بن ربيعه را كشت و در قتل برادر او عقبه شركت كرد ، سپس طعيمه بن عدى و عده‌اى ديگر از كفار را نيز هلاك نمود و رسول خدا صلّى اللّه عليه و إله و سلّم به سبب رشادت و شهادت حمزه به او لقب شير خدا را عطا كرد .\r\nدر اين جنگ مسلمانان به پيروزى رسيدند و فاتح و سربلند ميدان جنگ را ترك كردند ، اما مشركان قريش كه شكست سنگينى را تحمل كرده بودند ، تصميم گرفتند كه انتقام كشته‌شدگان خود را از سپاه اسلام بگيرند . در اين ميان جبير بن مطعم بيش از ديگران خشمگين بود و بنا داشت بهر قيمتى انتقام خون عمويش طعيمه بن عدى را از حمزه و ياران محمد صلّى اللّه عليه و إله و سلّم بگيرد ، زيرا عمويش پس از مرگ پدر ، سرپرستى او را به عهده گرفته و در حق او پدرى كرده بود و جبير زندگى خود را مديون او مىدانست ، پس كينه حمزه را سخت به دل گرفت و عزم خود را جزم كرد هر زمان كه باشد انتقام خون عمويش را از او بگيرد .\r\nماهها سپرى شد تا زمان جنگ احد پيش آمد ، پيامبر خدا صلّى اللّه عليه و إله و سلّم با يارانش سپاه اسلام را آرايش جنگى دادند و قريش نيز با لشكر انبوه خود كه در دل كينه عميق نسبت به مسلمين داشتند ، در صحنه نبرد حاضر شدند . در اين جنگ گرچه ابتدا پيروزى با نيروهاى اسلام بود ولى به سبب قصور عده‌اى از نيروهاى اسلام و ترك موضع حساس خود ، قريش مجددا بر نيروهاى اسلام مسلط شدند و تعداد زيادى از مسلمانان را به شهادت رساندند ، و از آن جمله حضرت حمزه سيد الشهداء بود كه به دست وحشى غلام جبير بن مطعم شربت شهادت نوشيد .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\n\r\nاعتراف وحشى در قتل بهترين و بدترين خلق خدا !\r\nوحشى خود در اين مورد گفته است : من غلام جبير بودم ، چون قريش تصميم به جنگ احد گرفتند ، جبير به من گفت : اگر حمزه را به جاى عمويم طعيمه كشتى ، تو آزاد خواهى بود و من اهل حبشه بودم و با حربه‌اى كه در آنجا مىجنگيدند بسيار كار كرده بودم و در استفاده از آن مهارت زيادى داشتم و هرگز در نشانه‌گيرى با آن تيرم به خطا نمىرفت . چون آتش جنگ احد شعله‌ور شد ، من فقط به دنبال حمزه بودم كه ناگهان او را همچون شيرى غران و خروشان يافتم كه هيچكس تاب مقاومت در برابر او را نداشت و به خدا سوگند با اينكه خود را آماده كرده بودم ، از ديد او مخفى مىشدم ، اما ناگهان ديدم كه به من نزديك شد درحالىكه با سباع بن عبد العزى درگير بود . حمزه او را با ضربتى كه بر سرش زد هلاك نمود ، و من حربه‌ام را نشانه رفتم و به سوى او پرتاب كردم كه بر شكمش اصابت كرد و او را از پاى انداخت ، سپس او تلاش كرد كه برخيزد اما نتوانست و من او را از دور تماشا كردم تا از دنيا رفت ، بعد بسوى او رفتم و حربه‌ام را از بدنش درآوردم و با ديگران كارى نداشتم ، فقط حمزه را كشتم تا آزاد شوم .\r\nرسول خدا صلّى اللّه عليه و إله و سلّم بر جسد عموى شهيد خود حاضر شد و منظره‌اى هولناك را ديد « 1 » و در همان حال فرمود : به خدا سوگند كه هفتاد نفر را به جاى تو خواهم كشت و خداى متعال آيه شريفه زير را نازل كرد : « و اگر به شما مسلمانان كسى عقوبت و ستمى رسانيد شما بايد به قدر آن در مقابل انتقام كشيد ( نه بيشتر ) و رسم عدالت را از دست ندهيد و اگر صبورى كنيد و از او درگذريد البته براى صابران اجرى بهتر ( از انتقام ) خواهد بود » « 2 »\r\nحضرت رسول صلّى اللّه عليه و إله و سلّم فرمود : صبر خواهم كرد .\r\nروزها و ماهها از ماجراى احد گذشت ، وحشى نيز مانند ديگران مسلمان شد و به خدمت رسول خدا صلّى اللّه عليه و إله و سلّم رسيد . حضرت به او گفت : تو وحشى هستى ؟\r\n\r\n\r\n","description":"","footnote":"\r\n( 1 ) . مشهور است هند كه يكى ديگر از محركان وحشى در حمله به حمزه بود ، پس از شهادت ، سينه حمزه را شكافت و جگر او را از سينه‌اش خارج كرد تا آتش كينه خود را خاموش سازد .\r\n( 2 ) . سوره نحل ، آيه : 126 .\r\n","page_name":" 464 ","page_number":464},
  {"content":"\r\n\r\nپاسخ داد : بله .\r\nرسول اللّه فرمود : تو حمزه را كشتى ؟\r\nگفت : قضا و قدر چنين بود .\r\nحضرت فرمود : آيا مىتوانى چهره‌ات را از جلو ديدگان من دور سازى ؟\r\nوحشى مىگويد : چون رسول خدا صلّى اللّه عليه و إله و سلّم رحلت فرمودند ، مسلمانان در نبردى به جنگ مسيلمه كذّاب رفتند ، با خود گفتم من هم مىروم شايد بتوانم او را بكشم و ننگ قتل حمزه را جبران كنم ، لذا به جمع سپاه اسلام پيوستم و اتفاقا به كشتن مسيلمه نيز موفق شدم .\r\nابن عبد البر مىگويد : بعد از آن واقعه وحشى مىگفت : با اين حربه بهترين و بدترين خلق خدا را به قتل رساندم .\r\n\r\n","description":"","footnote":"","page_name":" 465 ","page_number":465},
  {"content":"\r\n . \r\n","description":"","footnote":"","page_name":" 466 ","page_number":466},
  {"content":"\r\n\r\n\r\nبنى نضير « * »\r\nعمرو بن اميه ضمرى با حالتى نگران و مضطرب وارد مدينه شد ، يكى از او پرسيد :\r\nقيافهء مضطرب و نگران تو حاكى از آن است كه كار بزرگى انجام داده‌اى ، بگو ببينم در سينه‌ات چه رازى پنهان دارى ؟\r\nعمرو بن اميه كه در زمان جاهليت جنگجويى بىباك بود ، پس از گرايش به اسلام نيز دلاورى شجاع به شمار مىرفت ، او در پاسخ آن مرد گفت : درست حدس زده‌اى و فكرت خطا نرفته است ، من در راه خود به مدينه به دو نفر از طايفهء بنى عامر برخورد كردم ، از غفلت آنها استفاده كردم و هر دو را كشتم و زمين را از خونشان سيراب ساختم و آتش خشمى كه از حادثه بئر معونه « 1 » از بنى عامر در دل داشتم ، خاموش ساختم .\r\nآن مرد گفت : اى عمرو ، نابود باد فكر و عمل تو ، كه كار بسيار زشتى مرتكب شدى ، تو درحالىكه فكر مىكنى كار خوبى انجام داده‌اى ، براى مسلمانان دردسر بزرگى ايجاد كردى ، تو مىخواستى خون مسلمانانى را كه در واقعهء بئر معونه به دست بنى عامر كشته شدند ، تلافى كنى ولى فعل حرامى را مرتكب شدى و مسلمانان را در\r\n\r\n\r\n","description":"","footnote":"\r\n( * ) . اقتباس از سوره حشر ، آيه : 3 و بعد از آن .\r\n( 1 ) . در واقعه بئر معونه تعدادى از اصحاب رسول خدا كه به درخواست و امان « ابو براء عامر مالك » براى آموزش قرآن و احكام به نجد رفته بودند ، توسط بنى عامر به شهادت رسيدند .\r\n","page_name":" 467 ","page_number":467},
  {"content":"\r\n\r\nكار انجام شده قرار دادى . تو دو نفر عامرى را كشتى و فكر نكردى كه ايشان با رسول خدا پيمان دارند و خود را در پناه مسلمين مىدانند و داراى حرمت و زمه هستند ، هرچه سريعتر نزد رسول خدا صلّى اللّه عليه و إله و سلّم بشتاب و جريان را براى ايشان تعريف كن .\r\nعمرو فهميد كه در تصميم عجولانهء خود اشتباه كرده و عمل خطايى را مرتكب شده ، لذا با نگرانى از فرجام كار خود و با ترس و دلهره حضور پيامبر صلّى اللّه عليه و إله و سلّم شرفياب شد و عرضه داشت : يا رسول اللّه ، من در راه مدينه به دو نفر از طايفه بنى عامر برخورد كردم و آنان را كشتم و فكر كردم كه تلافى خون مسلمانان را نموده‌ام .\r\nهنوز سخن عمرو به پايان نرسيده بود كه رنگ چهرهء حضرت تغيير كرد و هاله‌اى از اندوه و نگرانى بر سيمايش هويدا گشت ، آنگاه فرمود : تو دو نفر را كشتى كه بايد به زودى ديه و خونبهاى آنان را بپردازيم .\r\nرسول خدا صلّى اللّه عليه و إله و سلّم در اين ايام در سختى و فشار اقتصادى است ، زندگى ايشان و اداره امور مسلمين با مشكلات زيادى روبروست ، پس چاره چيست ؟ خونبها را هم بايد فورا پرداخت و براى تسكين بنى عامر راه ديگرى به نظر نمىرسد ، پس بايد از بنى نضير كمك گرفت ، زيرا بنى نضير از طرفى با مسلمانان و از طرفى با بنى عامر هم پيمان هستند و مانعى وجود ندارد كه براى پرداخت خونبهاى دو كشته بنى عامر از بنى نضير كمك بگيريم ، لذا رسول خدا صلّى اللّه عليه و إله و سلّم چند نفر از اصحاب خود را احضار كرد و همگى به سوى قبيله بنى نضير كه در اطراف مدينه ساكن بودند ، حركت كردند .\r\n\r\nبنى نضير و نقشهء قتل رسول اللّه صلّى اللّه عليه و إله و سلّم\r\nحىّ بن أخطب رئيس قبيله بنى نضير گفت : اين محمد است كه با تنى چند از ياران خود مىآيد ، محمد تاكنون بطور مستقيم در امرى دخالت نكرده و براى هيچ كارى به اين سرزمين نيامده است ، بايد همگى به استقبال او بشتابيم و علت حضورش را جويا شويم .\r\nطايفه بنى نضير در ظاهر با شادى و خرسندى به استقبال حضرت شتافتند و مقدم او را گرامى داشتند ، درحالىكه دلهايشان از خشم و كينه سرشار بود و اميد و آرزوى پليدى در دل داشتند .\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nحى بن اخطب به رسول خدا صلّى اللّه عليه و إله و سلّم گفت : يا محمد ، خير باشد ، به چه منظور به سوى ما آمدى ؟ ديدارى شايسته و مكانى آماده را انتخاب كردى .\r\nرسول اللّه فرمود : يكى از مسلمانان دو نفر از طايفه بنى عامر را به گمان اينكه دشمن هستند و به تلافى خونهايى كه از مسلمانان ريخته‌اند ، كشته است ، ولى اين دو نفر در پيمان و ذمه ما بوده‌اند ، به اين جهت كه بين ما و شما پيمان و عهد است ، ما آمده‌ايم تا در پرداخت ديه و خونبهاى اين دو نفر ، مسلمانان را يارى كنيد .\r\nحى ابن أخطب گفت : خواست شما ممكن و انجام آن براى ما آسان است ، بفرماييد چند لحظه در اينجا استراحت كنيد و به ما مهلت دهيد تا مبلغ مورد نياز شما را فراهم سازيم .\r\nرسول خدا صلّى اللّه عليه و إله و سلّم نشست و به ديوارى تكيه داد ، و اصحابش گرد آن حضرت حلقه زدند و منتظر ماندند ، اما طايفه بنى نضير چون به جمع خود بازگشتند به فكر فتنه و فساد افتادند و به مشورت و تبادل نظر با يكديگر پرداختند و گفتند : چرا اكنون كه محمد در چنگ ماست او را نكشيم ، فرصت خوبى است ، جز تعداد محدودى از اصحابش همراه او نيستند ، و اين عده هم نه قدرت بدنى كافى دارند و نه سلاحى به همراه دارند . اگر محمد را بكشيم ، هم خود از دست او راحت مىشويم و هم اعراب را از نگرانى نجات مىدهيم و همگى نفس راحتى مىكشيم . اگر محمد از اينجا خارج شود ، ديگر دستيابى به او ممكن نيست ، اينك كيست كه براى كشتن او داوطلب باشد ؟\r\nعمرو بن جحاش گفت : من براى اين كار آمادگى دارم ، مرا واگذاريد تا او را به قتل برسانم و خشم شما را فرونشانم ، سپس رفت و سنگ بزرگى آماده ساخت تا از بالاى ديوار بر سر آن حضرت فرود آورد .\r\nاما چون مقدمات نقشه پليد خود را آماده كرد ، از بالاى ديوار نگاهى به پايين انداخت و ناگهان متوجه شد كه كسى پشت ديوار نيست و رسول خدا صلّى اللّه عليه و إله و سلّم و همراهانش بازگشته‌اند و بدين ترتيب خدا نقشه آنان را با شكست مواجه ساخت و رسولش را از مكر آنها مطلع ساخت و از اين پس عهد و سوگند ميان مسلمين و بنى نضير نقض شد .\r\n\r\n","description":"","footnote":"","page_name":" 469 ","page_number":469},
  {"content":"\r\n\r\n\r\nاعلام جنگ رسول اللّه صلّى اللّه عليه و إله و سلّم به بنى نضير\r\nرسول خدا صلّى اللّه عليه و إله و سلّم نزد اصحاب خود بازگشت و فرمود : بنى نضير به مخالفت و دشمنى با ما برخاسته و پيمان خود را نقض كرده و در فكر كشتن و آزار من افتاده‌اند ، و اگر نبود عنايت خداى تعالى ، كه پيامبر خود را از سوءنيت و خبث طينت آنان اطلاع داد ، حيله و نيرنگ آنان كارگر مىافتاد . بنابراين از اين پس ايشان با ما عهد و پيمانى ندارند و مسلمانان مىتوانند با آنها وارد جنگ شوند ، زيرا وجود آنان در جوار ما ، امنيت ما را سلب مىكند و ايشان بر پيمان خويش پاىبند و استوار نيستند .\r\nرسول خدا صلّى اللّه عليه و إله و سلّم محمد بن سلمه را به عنوان نماينده به سوى ايشان اعزام داشت ، تا به آنها اعلام كند كه هرچه زودتر اطراف مدينه را ترك و از سرزمين خود كوچ كنند و اگر حاضر به چنين كارى نباشند به زودى مسلمانان با آنها وارد جنگ خواهند شد و به بدترين عذاب گرفتارتان مىسازند .\r\nمحمد بن سلمه بسوى بنى نضير رفت و در ميان آنها با صداى بلند گفت : اى بنى نضير ، خبر حيله و پيمان‌شكنى شما به ما رسيد ، و خدا رسول خود را از مكرتان نجات داد ، از اين پس ما را به عهد و پيمان شما اعتمادى نيست ، پس از اين ديگر نمىتوانيد در سرزمين ما بمانيد و ما به شما امان نمىدهيم ، چون در جوار شما امنيت نداريم ، پس اگر جان و مال خود را مىخواهيد مانند طايفه بنى قينقاع هرچه زودتر از اين سرزمين خارج شويد ، در غير اين صورت منتظر پاسخ ما باشيد .\r\nبنى نضير به اشتباه خود پى بردند و پايان كار خود را يافتند ، لذا تصميم به ترك محل گرفتند تا از عواقب عمل سوء خود در امان باشند ، اما گويا تقدير آنان چيز ديگرى بود .\r\nعبد الله بن ابى سركردهء منافقين مدينه به آنان گفت : از سرزمين خود خارج نشويد و از ديار خود دست نكشيد كه به زودى ما به شما مىپيونديم و شما را يارى مىكنيم ، و بنى نضير فريب دروغهاى ابن ابى را خوردند و از رأى خود بازگشتند و بر ماندن تأكيد ورزيدند .\r\nخدا در مورد اين پيشنهاد منافقين مىفرمايد :\r\n\r\n","description":"","footnote":"","page_name":" 470 ","page_number":470},
  {"content":"\r\n\r\n« اى رسول ما ، آنان كه ( به ظاهر مسلمان شده ) با خدا نفاق ورزيدند ، نبينى كه با برادرانشان ( دشمنان اسلام ) و همان ( يهود ) اهل كتاب كه كافر شدند ، گويند اگر شما از ديارتان اخراج شديد ، البته ما هم به همراهى شما خارج خواهيم شد و در راه حمايت شما ، هرگز از احدى اطاعت نخواهيم كرد و اگر مسلمانان با شما جنگ كردند ، البته شما را مدد مىكنيم و خدا گواهى مىدهد كه آنها محققا دروغ مىگويند . » « 1 »\r\nرسول خدا صلّى اللّه عليه و إله و سلّم كه از كفر و عناد ايشان آگاه بود ، آماده جنگ با آنان شد و به قصد نبرد با بنى نضير قيام كرد و قلعه آنها را شبانه به محاصره درآورد ، اما بنى نضير در را بر روى سپاه مسلمين بستند و تسليم نشدند ولى پس از چند روز محاصره آنگاه كه فهميدند مسلمانان آماده حمله و غارت باغات و مراتع آنها هستند ، به سرعت تسليم شدند و به رسول خدا صلّى اللّه عليه و إله و سلّم پناه آوردند و از حضرت خواهش كردند كه از خون آنها درگذرد و به آنان اجازه كوچ دهد ، با اين شرط كه فقط در حد توان شترها ، از اموال خود بردارند .\r\nحضرت خواهش آنان را پذيرفت و ايشان به كيفر مكر و پيمان‌شكنى خود رسيدند و سرزمين خود را ترك كرده و از وطن خويش كوچ نمودند و خداوند در مورد آنها چنين مىفرمايد :\r\n« و اگر خدا بر آنها حكم جلاء وطن نمىكرد ( سخت‌تر از آن ) در دنيا ( به قتل و اسارت مانند كفار بدر ) معذب مىكرد ، به‌هرحال عذاب آتش دوزخ در آخرت بر آنها خواهد بود . اين ( آوارگى آنها از وطن ) براى اين بود كه آنها با خدا و رسولش سخت دشمنى و مخالفت كردند و هركه با خدا دشمنى آغاز كرد ( بترسد ) كه عقاب خدا بسيار سخت است » . « 2 »\r\n\r\n\r\n","description":"","footnote":"\r\n( 1 ) . سوره حشر ، آيه : 11 .\r\n( 2 ) . سوره حشر ، آيات : 3 و 4 .\r\n","page_name":" 471 ","page_number":471},
  {"content":"\r\n . \r\n","description":"","footnote":"","page_name":" 472 ","page_number":472},
  {"content":"\r\n\r\n\r\nجنگ احزاب يا خندق « * »\r\nحىّ بن أخطب رئيس قبيله بنى نضير و از بزرگان يهود است او پس از اخراج از اطراف مدينه ، به حال تبعيد در سرزمين خيبر بسر مىبرد . بال و پر او شكسته ، شمشير خود را غلاف كرده و از سر ذلت و خوارى سر به زير افكنده است ، از آن روزى كه رسول خدا صلّى اللّه عليه و إله و سلّم او و قومش را به خاطر مكر و حيله و سوء قصد به جان آن حضرت و پيمان شكنى ، تبعيد كرد ، غصه گلو گيرش شده و آتش خشم همچنان در سينه او شعله‌ور است . اين غم دل او را مجروح ساخته و از آن پس در كمين حضرت نشسته و در فكر انتقام از رسول خداست و مترصد فرصتى مناسب است تا كفار و مشركين را عليه مسلمانان بشوراند و يارى كند .\r\nحى آرزو داشت كه رسول خدا صلّى اللّه عليه و إله و سلّم در مدينه به قتل برسد تا او بتواند به وطن خود بازگردد و رياست خود را بازيابد ، ولى خواست و مشيت خداوند بر خلاف انتظار او بود و او بايد پيوسته شاهد فتح و پيروزى مسلمين باشد و اين شرايط داغ او را تازه و غمش را دوچندان مىكرد و لذا تحمل اين شرايط براى وى بسيار مشكل و طاقت‌فرسا بود و او پيوسته در آتش حسرت و غيظ مىسوخت و همچون مارگزيده ، بر خود مىپيچيد .\r\n\r\n\r\n","description":"","footnote":"\r\n( * ) . اقتباس از سوره احزاب ، آيات : 10 و ما بعد آن .\r\n","page_name":" 473 ","page_number":473},
  {"content":"\r\n\r\nتا اينكه يك روز او تصميمى شيطانى گرفت و مصمم شد نقشهء موهوم و باطلى را كه در سر پرورانده بود عملى سازد . او درصدد برآمد ، تمام تبعيديان و دشمنان آن حضرت را جمع كند و با تحريك آنها ، همگى را در يك حزب و ائتلاف درآورد تا در فرصتى مناسب از رسول اللّه انتقام بگيرد . زيرا قبايلى كه از دعوت محمد صلّى اللّه عليه و إله و سلّم متضرر شده‌اند بسيارند و قلب آنها سرشار از كينه و عداوت آن حضرت است . او خيال مىكرد به اين ترتيب دولت محمد صلّى اللّه عليه و إله و سلّم واژگون خواهد شد و چرخ دعوت او از حركت خواهد ايستاد و مخالفين او بار ديگر عزت و شوكت بر باد رفتهء خود را به دست خواهند آورد .\r\nسلام بن حقيق و كنانة بن ربيع از طايفه بنى نضير و هوذة بن قيس و ابا عماره از طايفه وائل و عده‌اى ديگر نقشه موهوم و طرح شيطانى او را پذيرفته و به اتفاق بسوى مكه و مذاكره با قريش شتافتند .\r\n\r\nنيرنگ يهوديان و ائتلاف عشاير عرب\r\nقريش به يهوديان گفتند : اى طايفه يهود ، قبل از بيان مقصود و هدف خود ، آنچه براى ما جاى سؤال است پاسخ دهيد ؛ شما خود اهل كتابيد و به يقين حكم ميان ما و محمد بايد در كتاب شما موجود باشد ، ما در كار خود با محمد دچار ترديد شده‌ايم و در دين خود شك كرده‌ايم ، نظر شما چيست ؟ دين ما بهتر است يا دين محمد ؟\r\nخدايان ما بر حق‌اند يا خداى او ؟\r\nيهوديان فرصت را غنيمت شمردند و با اظهار تعجب گفتند : آيا در عقيدهء خود شك كرده‌ايد ؟ به خدا سوگند كه دين شما بر حق است و آيين محمد خرافاتى بيش نيست ، خدايان شما موجوداتى معلوم و داراى نفع و ضرر هستند ، اما خداى محمد را هرگز كسى نديده و او قادر نيست شر را از مردم مرتفع و خير را براى ايشان فراهم سازد . مبادا كه شك در روح شما راه يابد و گمان به عقايد شما رخنه كند ، از مخالفت با محمد پشيمان نشويد و از جنگ با او نهراسيد كه ما به زودى تمام قبايل را عليه او متحد و قبايل غطفان و أشجع و بنى قريظه را تحريك مىكنيم و اتحاد شما با اين عشاير و\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nقبايل مانع رشد و توسعه دين محمد خواهد شد .\r\nحى ابن اخطب پس از اين ملاقات بسوى طايفه غطفان رفت و به تحريك آنان بر عليه محمد صلّى اللّه عليه و إله و سلّم پرداخت و چون به منظور پليد خود رسيد به سوى قبيله اشجع رفت و چون در آنجا نيز شيطنت او موثر افتاد ، بسوى طايفه بنى قريظه شتافت .\r\nطايفه بنى قريظه طبق قراردادى كه با مسلمانان داشتند در مدينه ساكن بودند و حق جنگ با رسول خدا صلّى اللّه عليه و إله و سلّم را نداشتند و مسلمانان نيز امنيت ايشان را حفظ مىكردند و طبق قرارداد بايد با يكديگر در صلح و آرامش زندگى مسالمت‌آميزى داشته باشند و يكى نمىتوانست بر عليه ديگرى وارد قرارداد يا پيمانى شود .\r\nبنى قريظه بر پيمان خود با مسلمانان پاىبند و استوار بودند تا اينكه حى بن اخطب و همراهانش بسوى آنها حركت كردند ، در اين حال كعب ابن اسد كه رئيس بنى قريظه بود چون از ورود يهوديان بنى نضير آگاه شد ، بقوم خود گفت : اين مردم غير از شر ، براى ما ارمغانى ندارند ، درب منازل خود را به رويشان ببنديد و گوشهاى خود را از شنيدن سخنانشان حفظ كنيد كه به خدا سوگند شما را هيچگاه به سوى خير رهبرى نمىكنند و شما را به راه صواب سوق نمىدهند .\r\nبنى قريظه درها را به روى حى ابن اخطب بستند و او از پشت درب فرياد برآورد :\r\nاى كعب ، واى بر تو ، درب را باز كن ، من پسر عموى تو و بر كيش و عقيدهء توام ، من جهت كارى نزد تو آمده‌ام و اميدوارم صلاح تو و قومت در آن باشد .\r\nكعب از پشت در گفت : وجود تو براى ما شوم است ، تو در پند و نصيحت مزور و در گفتارت حيله‌گر و دروغگويى . من با محمد پيمان دارم و از او جز راستگويى و وفاى به عهد نديدم ، ما در جوار او در آسايش و امنيت بسر مىبريم و با احدى قصد جنگ و ستيز نداريم .\r\nحى بن اخطب گفت : گرچه محمد با تو هم‌پيمان است ولى همدين تو نيست ، و اگر با تو فعلا كنار آمده فقط به خاطر ترس از همسايگى توست ، اما در باطن مايل است تو را نيز تبعيد كند و از شهر و ديار خود كوچ دهد همان گونه كه با ما اين‌چنين كرد .\r\nمن تو را به عزت جاودان بشارت مىدهم ، شكست محمد بسيار نزديك است ، من با\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nسعى و تلاش فراوان تمام قبايل قريش را بر عليه او متحد كرده‌ام و اكنون قريش در راه خود به مدينه در مسيلى اردو زده‌اند و از سوى ديگر طوايف غطفان و اشجع نيز حركت كرده و بسوى مدينه رهسپارند ، آنها همگى در تصميم خود راسخ و در جنگ با محمد مورد اعتمادند .\r\nكعب پاسخ داد : به خدا سوگند كه ذلت ابدى و شكست حتمى را براى ما آورده‌اى ، تو ابرى بر سر ما آورده‌اى كه باران ندارد ، غرش مىكند ، برق مىزند ولى دريغ از قطره‌اى آب . مرا به جنگ با محمد مبتلا نساز ، من عهد خود را نمىشكنم و پيمان خود را زير پا نمىگذارم ، برو و ما را به حال خود واگذار .\r\nاما حى به قدرى در تحريك و وسوسه كعب اصرار ورزيد تا او را در دام شيطنت خود گرفتار ساخت و او را با نفراتش آماده جنگ با محمد صلّى اللّه عليه و إله و سلّم كرد .\r\nاز سوى ديگر پىدرپى به رسول خدا صلّى اللّه عليه و إله و سلّم خبر مىرسيد كه قريش قوا و نيروهاى خود را آماده جنگ كرده‌اند ، قبايل غطفان و اشجع با ايشان همراه شده‌اند و اينك جملگى براى جنگ با مسلمانان عازم مدينه هستند .\r\nرسول اللّه اين اخبار را با دقت بررسى كرد و با ايمان و يقين به استعانت پروردگار و با صلاحديد سلمان فارسى دستور داد مسلمانان اطراف مدينه خندقى حفر نمايند تا اين بار بر خلاف شيوه جنگ احد ، شهر حالت دفاعى به خود بگيرد .\r\nدر همين زمان كه مسلمانان آماده مقابله با قريش و همپيمانان ايشان بودند به محمد صلّى اللّه عليه و إله و سلّم خبر رسيد كه بنى قريظه نيز پيمان خود با مسلمانان را شكسته و به صف قريش پيوسته‌اند و در صدد فرصتى مناسب هستند تا از داخل شهر و از پشت به نيروهاى اسلام ضربه وارد سازند .\r\nمسلمانان از اتحاد دشمنان و ائتلاف قريش با ساير طوايف و قبايل دچار ترس و وحشت شدند و به يكديگر خيره شدند و عده‌اى از ايشان در مورد لطف و يارى خداوند دچار وسوسه و ترديد شدند و به حدس و گمان نادرست پرداختند . اما مؤمنين واقعى باور داشتند كه اين حادثه نيز آزمايش و امتحانى الهى است تا مشخص شود مسلمانان به چه اندازه در راه خدا صبر و استقامت دارند و ايشان مىترسيدند كه\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nنكند در اين آزمون بزرگ دچار لغزش و خطايى شده و نتوانند از آن سربلند خارج شوند .\r\nاز طرفى منافقين نيز در بين مسلمانان مضطرب و مؤمنين واقعى شروع به سمپاشى كردند ، عده‌اى گفتند : محمد به ما وعده گنجهاى كسرى و قيصر روم را مىداد ولى اكنون ما براى اداره امور خود نيز مشكل داريم .\r\n« آنچه خدا و رسول او به ما وعده داده بودند ، غرور و فريبى بيش نبود . « 1 » »\r\nعده‌اى ديگر از مسلمانان تصميم به فرار گرفتند و به تضعيف روحيه ديگران پرداختند ، و از روى نفاق و دروغ نزد رسول اللّه آمده و گفتند : « خانه‌هاى ما در معرض تجاوز است ؛ در صورتى كه خانه‌هاى آنان را خطرى تهديد نمىكرد بلكه به فكر فرار بودند » « 2 »\r\nمحمد صلّى اللّه عليه و إله و سلّم با دشمنانى از روبرو و يهوديان بنى قريظه از پشت سر و منافقينى از داخل سپاه خود روبرو بود ، چنان كه شاعر مىگويد :\r\n و لو كان همّا واحدا لا تقيته * و لكنّه همّ و ثان و ثالث ! « 3 » \r\n\r\nايجاد شك و ترديد در صفوف دشمن و شكست ائتلاف\r\nدر اين شب تاريك كه اختلاف شديد و غم و اندوه بر ظلمت آن مىافزود و در اين طوفان ترس و اضطراب كه جز افق تيره‌اى از آن نمودار نبود ، خداى تعالى نعيم ابن مسعود را كه از رجال غطفان بود نزد رسول خدا صلّى اللّه عليه و إله و سلّم فرستاد و او عرضه داشت : يا رسول اللّه ، من اسلام آورده‌ام ، ولى قوم من از اين موضوع خبر ندارند ؛ اينك من مطيع شما هستم ، هر امرى داريد بفرماييد .\r\nرسول اللّه فرمود : از طايفه بنى غطفان تنها تو در جمع ما هستى و به تنهايى كار چندانى از پيش نخواهى برد ، جز اينكه نزد ايشان بازگردى و با ترفندى آنها را از\r\n\r\n\r\n","description":"","footnote":"\r\n( 1 ) . سورهء احزاب ، آيه : 12  « . . . ما وَعَدَنَا اللَّهُ وَ رَسُولُهُ إِلَّا غُرُوراً . . . » \r\n( 2 ) . سورهء احزاب ، آيه : 13  « . . . وَ ما هِيَ بِعَوْرَةٍ إِنْ يُرِيدُونَ إِلَّا فِراراً . . . » \r\n( 3 ) . اگر گرفتارى يكى باشد مىتوان با حزم و احتياط بر آن فائق آمد ، ولى وقتى زياد شد چه مىتوان كرد !\r\n","page_name":" 477 ","page_number":477},
  {"content":"\r\n\r\nجنگ با ما منصرف سازى ، زيرا جنگ صحنه حيله و نيرنگ است و اكنون اين امر جايز است .\r\nنعيم گرچه اسلحه خود را بوسيده و كنار گذاشته و از قوم خود بريده بود ولى به حمايت نيروى ايمان و يقينى كه خداوند به او عطا كرده بود ، عزمى راسخ‌تر از شمشير و همتى استوارتر از كوه داشت ، او درحالىكه شمشيرى در حمايل و كمانى بر دوش نداشت به جمع بنى قريظه ( يهوديان مدينه ) درآمد تا به فرمان رسول خدا صلّى اللّه عليه و إله و سلّم با زيركى و تيزبينى خود در دل دشمنان نفوذ كند و ضربه‌اى كارساز به آنان وارد سازد كه از هيچ شمشير برانى چنين انتظارى نباشد .\r\nنعيم به سوى بنى قريظه حركت كرد ، او در زمان جاهليت ، همدم و نديم ايشان بود ، لذا به ايشان گفت : اى بنى قريظه ، دوستى و رفاقت مرا با خود به ياد داريد و علاقه و خيرخواهى مرا نسبت به خود آزموده‌ايد .\r\nگفتند : آرى ، ما صداقت تو را تأييد مىكنيم و نصايح تو را از هرگونه اعمال غرض دور مىدانيم .\r\nنعيم گفت : شما خود را با قريش و غطفان قياس نكنيد ، آنها به اين شهر تعلق ندارند ، شما در اين شهر مال و اولاد داريد و اين شهر محل سكونت شماست ، شما نمىتوانيد از اين شهر به محل ديگرى كوچ كنيد ؛ اگر قريش و غطفان براى جنگ با محمد آمده‌اند ، شما چرا با ايشان همكارى كنيد ، اينجا شهر آنان نيست و زن و فرزند آنان در اين ديار نيستند ؛ اگر آنها در اين جنگ پيروز شوند كه هيچ ، ولى اگر شكست خوردند ، به سرزمين خود بازمىگردند و شما را با محمد تنها مىگذارند كه در اين صورت شما تاب مقاومت در برابر مسلمانان را نخواهيد داشت .\r\nبنى قريظه گفتند : در اين شرايط نظر شما چيست ؟ ما با ايشان پيمان نظامى بسته‌ايم و در جنگ با محمد پيرو آنهاييم .\r\nنعيم گفت : صلاح شما در اين است كه تعدادى از اشراف و بزرگان قريش و غطفان را به عنوان گروگان در اختيار خود نگهداريد ، تا در صورت بروز خطر و احتمال شكست ، آنها شما را در مقابل محمد تنها رها نسازند و خود جان سالم به در برند .\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nبنى قريظه رأى او را پسنديدند و تصميم به اجراى آن گرفتند .\r\nنعيم كه تدبير خود را مؤثر يافت ، ايشان را رها كرد و به سوى قريش رفت و به آنان گفت : شما دوستى مرا با خود و دشمنى مرا با محمد صلّى اللّه عليه و إله و سلّم به ياد داريد ، به من خبر مهمى رسيده كه از سر خيرخواهى لازم دانستم آن را به اطلاع شما برسانم تا از خطرى كه در كمين شماست ، آگاه شويد اما به شرطى آن را به شما مىگويم كه شما اين مطلب را از من نشنيده بگيريد و ديگران را با من دشمن نكنيد ؛ آن خبر اين است كه بنى قريظه از پيمان‌شكنى خود با محمد پشيمان شده‌اند و نماينده‌اى نزد او فرستاده‌اند و گفته‌اند : ما از كردهء خود پشيمان و از خيانت خود شرمساريم ، اگر از ما بگذرى ، ما حاضريم چند تن از اشراف و بزرگان قريش و غطفان را بگيريم و تحويل شما دهيم تا آنها را به راحتى از بين ببريد ، سپس ما نيز به ياريت مىشتابيم تا ما بقى را اسير سازيم ؟\r\nمحمد نيز اين موضوع را پذيرفته تا در عوض از خيانت آنها چشم بپوشد ، بنابراين اگر طايفه بنى قريظه پيش شما فرستادند و افرادى را به عنوان گروگان مبارزه از شما خواستند ، كسى را به ايشان نسپاريد كه به دست خود گردن او را زده‌ايد .\r\nنعيم پس از اين گفتگو قريش را به حال خود گذاشت و نزد غطفان رفت و مطالبى را كه براى قريش گفته بود ، براى طايفه غطفان نيز تكرار كرد و آنگاه بازگشت و در انتظار نتيجه كار نشست .\r\n\r\nاختلاف در صفوف دشمن و پيروزى سپاه محمّد صلّى اللّه عليه و إله و سلّم\r\nدر شب شنبه‌اى از ماه شوال ، طايفه قريش و غطفان هيئتى به رياست عكرمة بن ابى جهل را نزد بنى قريظه فرستادند تا آنان را آماده كارزار سازند .\r\nعكرمه به ايشان گفت : ما در اردوگاه خود راحت نيستيم و حيوانات خود را به تدريج از دست مىدهيم ، لذا با ما همراه شويد تا فردا جنگ با محمد را شروع و كار او را يكسره سازيم .\r\nبنى قريظه گفتند : امروز شنبه است و ما در اين روز دست به كارى نمىزنيم ، زيرا اگر در اين روز كارى را شروع كنيم ، جز ضرر و زيان عايدمان نمىگردد . بعلاوه ما در\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nاين شرايط حاضر به جنگ با محمد نيستيم ، مگر آنكه شما چند تن از سران سپاه خود را به عنوان گروگان به ما بسپاريد ، زيرا بيم آن داريم كه در صورت تشديد جنگ و احتمال شكست ، شما به سوى شهر و ديار خود فرار كنيد و ما را با محمد تنها بگذاريد كه در اين صورت ما توان مقابله با او را نداريم .\r\nهيئت اعزامى قريش و غطفان بسوى قوم خود بازگشتند و پاسخ بنى قريظه را به اطلاع آنها رساندند . در اين حال رؤساى ايشان گفتند : به خدا سوگند كه نعيم بن مسعود راست گفته بود . لذا بار ديگر فرستادگان خود را به سوى بنى قريظه فرستادند و گفتند : به خدا سوگند كه هيچيك از مردان خود را به شما نخواهيم داد ، اگر اراده جنگ داريد ، بشتابيد و اگر مايل به جنگ نيستيد ، به حال خود بمانيد .\r\nاين بار چون فرستادگان قريش و غطفان بازگشتند ، بنى قريظه گفتند : به خدا سوگند كه حرف نعيم راست بود و بدين ترتيب اختلاف و دو دستگى در بين احزاب پديد آمد و ترس و وحشت به قلب ايشان راه يافت .\r\nاز سوى ديگر ، خداى تعالى در آن شب تندباد سردى به خيمه‌گاه دشمن فرستاد ، به حدى كه ديگ و ظروف آنها را به دوردست پرتاب مىكرد و همين امر بر رعب و وحشت ايشان افزود و ترديدشان مضاعف شد ، لذا ناگزير اطراف مدينه را به قصد مكه ترك كردند و به ديار خود بازگشتند « و خدا كافران را با همان خشم و غضبى كه به مؤمنان داشتند ، بىآنكه هيچ خير و غنيمتى بدست آوردند ، نااميد بازگرداند و خدا خود امر جنگ را از مؤمنان كفايت نمود كه خدا بسيار توانا و مقتدر است » . « 1 »\r\nپس رسول خدا صلّى اللّه عليه و إله و سلّم از اردوگاه خود بازگشت و به سوى بنى قريظه كه پيمان خود با مسلمانان را شكسته و به حمايت غطفان و قريش پرداخته بودند ، رفت و چون بر عناد و لجاجت خود اصرار كردند از آنان انتقام گرفت و ايشان را از شهر و ديار خود بيرون راند و مردانشان را كشت و زنانشان را اسير ساخت و املاك و اموالشان را به مسلمين سپرد . « و خدا بر هر كارى قادر و تواناست » .\r\n\r\n\r\n","description":"","footnote":"\r\n( 1 ) . سوره احزاب ، آيه : 25 ،  « . . . وَ كَفَى اللَّهُ الْمُؤْمِنِينَ الْقِتالَ . . . » \r\n","page_name":" 480 ","page_number":480},
  {"content":"\r\n\r\n\r\nرشادت و شهامت حضرت على عليه السّلام در جنگ خندق « * »\r\nهمان گونه كه در متن داستان جنگ احزاب آمد ، در سال پنجم هجرت پس از اتحاد قريش با يهوديان در حمله به مدينه ، سپاه فراوانى از قبايل و طوايف مختلف كه شمار آن به ده هزار نفر مىرسيد فراهم شد و به سوى مدينه حركت كردند .\r\nاز طرفى چون حضرت از پيمان‌شكنى بنى قريظه اطلاع يافت ، نمايندگانى بسوى آنها فرستاد تا از حقيقت امر بيشتر مطلع شود و چنانچه بتواند ايشان را از تصميم خود منصرف سازد ، اما چون نمايندگان آن حضرت به قلعه بنى قريظه رسيدند ، با برخورد ناشايست ايشان روبرو شدند و سرانجام مأيوس بازگشتند .\r\nدر اين حال رسول اللّه براى تعيين شيوه جنگ و دفاع ، اصحاب خود را كه در آن حال حدود هفتصد نفر و به روايتى سه هزار نفر بودند طلبيد تا با ايشان مشورت كند ؛ از بين آنها سلمان فارسى عرض كرد : يا رسول اللّه ، با اين سپاه اندك نمىتوان در مقابل سپاه انبوه كفار ايستاد .\r\nحضرت فرمود : پس چه بايد كرد ؟\r\n\r\n\r\n","description":"","footnote":"\r\n( * ) . اين بخش خارج از كلام استاد جاد المولى است و به هنگام ويرايش كتاب و به جهت تكميل داستان جنگ احزاب ، به متن افزوده شد .\r\n","page_name":" 481 ","page_number":481},
  {"content":"\r\n\r\nسلمان عرض كرد : خندقى بر دور خود حفر مىكنيم تا مانعى باشد ميان ما و دشمن ، پس جنگ را از يك جانب ادامه مىدهيم و ما در بلاد عجم وقتى لشكر گرانى متوجه ما مىشد ، چنين عمل مىكرديم .\r\nرسول خدا صلّى اللّه عليه و إله و سلّم رأى سلمان را پذيرفت و هر بيست تا سى قدم از موضع مورد نظر را به جماعتى از مهاجر و انصار سپرد تا خندق را حفر نمايند و خود به همراه على عليه السّلام شروع به حفارى كرد و حضرت زمين را مىكند و على عليه السّلام خاك آن را به جاى ديگر منتقل مىكرد و بدين ترتيب سه روز قبل از آنكه قريش به اطراف مدينه برسند ، كار حفر خندق به اتمام رسيد و حضرت براى مراقبت از شهر و زن و فرزندان مسلمين ، گروهى از سپاهيان خود را به داخل مدينه فرستاد تا مبادا يهود بنى قريظه از پشت به شهر حمله برند و يا مسلمانان را غافلگير سازند .\r\nسرانجام مشركان به مدينه رسيدند و در نواحى خندق شهر را محاصره كردند ، سپس گروهى از اشقياء قريش متوجه ميدان قتال شدند كه از جمله ايشان عمرو بن عبد ود و عكرمة ابن ابى جهل و نوفل بن عبد الله و هبيرة ابن ابى وهب و ضرار بن الخطاب بودند ، پس سلاح برگرفتند و بر اسبان عربى سوار شدند و درحالىكه رجز مىخواندند و سپاه كفار را بر قتال تحريص مىكردند به كنار خندق رسيدند و گفتند :\r\nاين مكرى است كه عرب آن را نمىدانست ، و به يقين تدبير آن مرد فارسى است كه همراه محمد است . ايشان ناچار اطراف خندق را گشتند تا مكان تنگترى را يافتند و با اسبان خود از آن پريدند و عمرو بن عبد ود كه به شجاعت ميان عرب مشهور بود در ميدان نبرد شروع به جولان و رجزخوانى كرد و مبارز طلبيد .\r\nرسول خدا صلّى اللّه عليه و إله و سلّم فرمود : آيا كسى هست كه شر اين مرد را دفع كند .\r\nپس چون هيچكس جواب نداد ، حضرت على عليه السّلام برخاست و گفت : من حاضرم با او وارد نبرد شوم . رسول الله مدتى سكوت اختيار كرد و عمرو دوباره شروع به رجز خوانى كرد ، آنگاه على عليه السّلام دوباره برخاست و اجازهء مبارزه خواست .\r\nپس رسول اللّه فرمود : نزديك من بيا ؛ و به دست مبارك خود عمامه بر سر او گذاشت و ذو الفقار را به دستش داد و فرمود : برو و با اين شمشير قتال كن ، و به روايت\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nابن ابى الحديد حضرت در اين حال فرمود : « اينك كل ايمان در برابر شرك رفت »\r\nعلى عليه السّلام همچون شيرى متوجه ميدان كارزار شد ، عمرو با ديدن آن حضرت گفت :\r\nتو كيستى كه به خود جرأت داده‌اى با من وارد جنگ شوى ؟\r\nحضرت امير فرمود : منم على بن ابى طالب پسر عم رسول خدا و داماد او .\r\nعمرو گفت : على ، من با پدرت يار و نديم ديرينه بوديم ، من مردى كارآزموده و تو نوجوانى بىتجربه هستى ، نمىخواهم كه با نيزهء خود ترا ميان زمين و آسمان و مرگ و زندگى نگهدارم .\r\nعلى عليه السّلام فرمود : ولى من مايلم كه ترا بكشم و رسول خدا مرا خبر داده كه چه ترا بكشم و چه به دست تو كشته شوم ، من در بهشت خواهم بود و تو در جهنم .\r\nعمرو از سر استهزا گفت : هر دو از براى تو خواهد بود .\r\nآنگاه حضرت گفت : اى عمرو من ترا به سه چيز دعوت مىكنم ، اول آنكه : گواهى دهى بر وحدانيت خدا و رسالت محمد صلّى اللّه عليه و إله و سلّم و مسلمان شوى . عمرو گفت : مرا بدان حاجتى نيست .\r\nدوم آنكه : برگردى و اين مشركان را از رسول خدا برگردانى . عمرو گفت : اين نيز ممكن نيست كه آنگاه همه خواهند گفت ، من از جنگ ترسيدم و فرار كردم .\r\nسوم آنكه : من پياده‌ام و تو سواره ، پس تو نيز از اسب فرود آى كه هر دو پياده بجنگيم . عمرو سومى را پذيرفت و پياده شد و سپس ضربتى بر سر على عليه السّلام فرود آورد كه سپر او را دو نيم كرد و سر مبارك آن حضرت را مجروح ساخت . سپس على عليه السّلام در حالى كه صداى تكبير او بلند بود ، مانند شير بسوى او حمله‌ور شد و در دم ضربتى بر پاهاى او زد كه هر دو پايش را قطع كرد و بر زمين انداخت و گردى به هوا برخواست كه مردم نفهميدند كداميك ديگرى را كشته است و چون گرد و خاك فرونشست ، حضرت على عليه السّلام را ديدند كه بر سينه عمرو نشسته و سرش را جدا مىكند .\r\nدر روايات زيادى آمده است كه رسول اللّه در اين مورد فرمود : « ضربة على يوم الخندق افضل من عبادة الثقلين » « 1 » . يعنى : ضربه على در روز خندق از عبادت جن و\r\n\r\n\r\n","description":"","footnote":"\r\n( 1 ) . شرح تجريد علامه و حياة النبى و سيرته\r\n","page_name":" 483 ","page_number":483},
  {"content":"\r\n\r\nانس تا روز قيامت بهتر است .\r\nچون عمرو كشته شد ، رفقاى او گريختند و از خندق عبور كردند و نوفل بن عبد الله در ميان خندق افتاد و مسلمانان سنگ بر او مىانداختند و او مىگفت : مرا به اين مذلت نكشيد ، كسى بيايد و با من مبارزه كند ، پس حضرت امير عليه السّلام بر او تاخت و ضربتى بر او زد و او را هلاك ساخت و هبيره را نيز ضربتى زد كه زرهش افتاد و او گريخت .\r\nو بدين ترتيب بود كه به عنايت پروردگار و به دست تواناى على بن ابى طالب عليه السّلام كمر كفار شكست و سپس خداى تعالى گردبادى سخت را بر ايشان مأمور ساخت و اتحاد و ائتلاف احزاب آنها را نيز درهم شكست و ناچار تن به شكست و فرار دادند و يهود بنى قريظه هم كه از تابعين قريش بودند ، به سزاى پيمان‌شكنى و مكر و عناد خود رسيدند .\r\n\r\n","description":"","footnote":"","page_name":" 484 ","page_number":484},
  {"content":"\r\n\r\n\r\nقصه افك يا داستان دروغ « * »\r\nخيمه شب بر بيابان گسترده شد و پرده‌اى از سكوت و ظلمت بر آن پوشيد و صحرا به صورت صفحه‌اى سياه و تاريك درآمد ، در اين ظلمت قيرگون هيچ مسافرى همراه خود را نمىديد و فضا به قدرى آرام بود كه شايد صداى جنبش جانداران و حركت مورچگان نيز به گوش مىرسيد .\r\nدر اين فضاى تاريك و آرام ، صداى رهگذرى به گوش مىرسيد كه به سرعت نزديك مىشود ، گويا او قاتلى فرارى است و يا خود قاتلى را تعقيب مىكند كه چنين به سرعت مىشتابد .\r\nاما نه ، او كسى نبود جز صفوان بن معطل كه براى انجام كارى از سپاهيان رسول خدا صلّى اللّه عليه و إله و سلّم كه از جنگ بنى المصطلق عقب مانده بود و اكنون در تلاش بود تا به آنها برسد و به سپاه ملحق شود و با آنان به حركت خود ادامه دهد . او در بين راه ناگهان با تعجب شخصى را يافت كه خود را در ردايى پيچيده و در خوابى عميق است .\r\nصفوان از شتر خود پياده شد و به سوى او رفت و در اطراف وى به تفحص پرداخت و سعى او بر اين بود كه شخص خواب را نترساند و اسباب ناراحتى او را\r\n\r\n\r\n","description":"","footnote":"\r\n( * ) . اقتباس از سورهء نور ، آيات : 11 و 12 .\r\n","page_name":" 485 ","page_number":485},
  {"content":"\r\n\r\nفراهم نسازد ، هرچند خود او نيز تا حدى مىترسيد كه نكند او دشمنى در كمين باشد .\r\nاما ناگهان متوجه شد كه او « عايشه » همسر رسول خدا صلّى اللّه عليه و إله و سلّم است كه غرق در خواب است و خود را در لباسى پيچيده و در اين بيابان خشك و تاريك مانده است ، در اين حال صفوان يقين كرد كه او در اثر حادثه‌اى از دنيا رفته است ، لذا كنترل خود را از دست داد و وحشت‌زده فرياد برآورد : انا لله و انا اليه راجعون ، اين پرده‌نشين رسول اللّه است كه مرگ او را ربوده است .\r\nعايشه با شنيدن اين صداى هولناك و اداى كلمهء استرجاع از جا پريد و صورت خود را پوشاند و گفت : خدا ترا رحمت كند ، چه خبر شده است ؟\r\nصفوان از شدت ترس و حيا نتوانست سخنى بگويد ، تنها شتر خود را نزديك آورد و عايشه را سوار كرد و زمام شتر را به دست گرفت و به تعقيب سپاه به راه افتاد ، تا اينكه در محلى به نام ظهيره به سپاه مسلمين ملحق شد .\r\nرسول خدا صلّى اللّه عليه و إله و سلّم چون آنها را ديد ، از عايشه علت را پرسيد كه چرا از اردو عقب مانده است ؟ عايشه پاسخ داد : ديشب شنيدم كه منادى شما دستور حركت داد ، من براى قضاء حاجت به مكان دورى رفته بودم ، چون برگشتم و براى حركت آماده شدم ، متوجه شدم گردنبندم از گردنم افتاده است ، لذا به جستجوى آن پرداختم و چون بازگشتم ، ديدم اردو حركت كرده و صداى احدى به گوش نمىرسد و هرچه فرياد زدم پاسخى نشنيدم ، ناچار خود را در لباس خويش پيچيدم و در كنار مسير نشستم تا شايد كسى متوجه غيبت من شود و به دنبالم بيايد و مرا بازگرداند ، در همين موقع بود كه خواب بر من مسلط شد تا ناگهان با صداى صفوان از خواب پريدم .\r\nمحمد صلّى اللّه عليه و إله و سلّم ادعاى عايشه را پذيرفت و در كار او ترديد نكرد\r\n\r\nياوه‌گويان و اتهام به عايشه همسر رسول اللّه صلّى اللّه عليه و إله و سلّم\r\nدروغ‌پردازان و ياوه‌گويان از موقعى كه ديدند صفوان عايشه را سوار بر شتر خود كرده و او را از بيابان مىآورد ، به اداى اتهام و تجاوز به آبروى عايشه پرداختند و دامن او را به صفوان متهم ساختند .\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nعبد الله ابن ابى سركردهء منافقين چون آنها را ديد گفت : به خدا سوگند ، نه عايشه از شر صفوان محفوظ مانده و نه صفوان از شر عايشه . به زودى اين موضوع در بين مردم منتشر شد و مسطح ابن ابى و سپس حسان و زيد بن رافعه و حمنه بنت جحش نيز به آن دامن زدند و به انتشار اين اتهام و حواشى آن پرداختند تا اينكه خبر به رسول خدا صلّى اللّه عليه و إله و سلّم رسيد و ابى بكر نيز از اتهام دختر خود آگاه شد .\r\nمردم در اين جريان به اتهام و دفاع ، و شك و يقين پرداختند تا اردو به مدينه رسيد ، ولى هنوز اين موضوع بين مردان بود و عايشه از آن خبرى نداشت ، اما با ورود سپاه به مدينه ، عايشه ناگهان به يك بيمارى مبتلا شد و لاجرم به انتظار بهبودى و سلامت در بستر بيمارى افتاد و طبق معمول منتظر بود تا رسول اللّه با قلبى مهربان و آغوشى باز از او عيادت كند ، ولى حضرت بر خلاف انتظار ، در مدت كوتاهى از او عيادت كرد و به‌طور گذرا حالى از او پرسيد .\r\nعيادت كوتاه‌مدت و سرد رسول اللّه عايشه را سخت غمگين و افسرده ساخت و بيمارى او شدت يافت و درد او دوچندان شد زيرا به اين فكر بود كه چرا رسول خدا به حال او رقت نمىكند ؟ چرا نگران او نيست و كمتر به او اعتنا مىكند ؟\r\nعايشه از اسرار پشت پرده آگاه نيست ، او نمىتواند برخورد محمد صلّى اللّه عليه و إله و سلّم را با سابقه‌اى كه از او در ذهن دارد مربوط سازد و لذا از همسرش اجازه خواست تا به منزل پدر خود برود و اميدوار بود كه فراق و دورى ، علاقه رسول اللّه به وى را بازگرداند . رسول اللّه به او اجازه داد و عايشه بيش از بيست روز در منزل پدرش در بستر بيمارى بود تا بتدريج بهبود يافت .\r\nيك روز در همين ايام ، عايشه به اتفاق أمّ مسطح بنت أبى رهم از ميدان مدينه عبور مىكرد كه ناگهان ام مسطح به زمين خورد و با خود گفت : مرگ بر تو اى مسطح .\r\nعايشه گفت : به خدا سوگند بد حرفى زدى در مورد كسى كه در جنگ بدر شركت كرده .\r\nام مسطح گفت : اى دختر ابو بكر مگر از داستان خبر ندارى ؟\r\nعايشه پرسيد : كدام داستان ؟ ام مسطح داستان دروغ را براى عايشه تعريف كرد و آنچه مسطح ( پسر او ) و حسان درباره عايشه شايع كرده بودند و ابن ابى نيز آن را\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nمنتشر ساخته و مطالبى را كه حمنه دختر جحش به آن اضافه كرده بود ، براى عايشه بازگو كرد .\r\nعايشه پرسيد : آيا مطلبى كه گفتى صحت دارد ؟\r\nام مسطح گفت : آرى ، به خدا سوگند كه چنين شايع شده است .\r\nعايشه رو به ام مسطح كرد و گفت : زود بازگرديم ، سپس به خانه پناه آورد و از آن روز به بعد اشك چشمش خشك نشد و نالهء او تسكين نيافت ، سپس رو به مادرش كرد و گفت : اى مادر خدا ترا بيامرزد ، آيا تو هم گفتهء مردم را تكرار مىكنى و معترض آنها نمىشوى ؟\r\nمادر عايشه گفت : دخترم ، موضوع را خيلى جدى نگير ، به خدا سوگند كمتر زنى مانند تو يافت مىشود كه شوهرش چند زن داشته باشد و آنها به يكديگر حسادت نكنند .\r\n\r\nردّ اتهام عايشه\r\nيك ماه گذشت و رسول خدا صلّى اللّه عليه و إله و سلّم همچنان در كار عايشه حيران بود و در انتظار وحى يا رؤيايى بود كه او را از حقيقت موضوع آگاه سازد و شك و شبهه او را بر طرف سازد ، ولى وحى نازل نشد و در رؤيا مطلبى به او الهام نگشت . لذا ناگزير در صدد تحقيق برآمد و نظر تنى چند از اصحاب را در مورد عايشه پرسيد .\r\nمحمد صلّى اللّه عليه و إله و سلّم از همسرش زينب بنت جحش كه شايد رقيبى براى عايشه محسوب مىشد پرسيد : نظرت در مورد عايشه چيست ؟\r\nزينب گفت : چشم و گوش من همواره مراقب او بوده ، ولى غير از خوبى چيز ديگرى از او نديده‌ام .\r\nحضرت از اسامة بن زيد نيز همين سؤال را پرسيد ، او گفت : يا رسول اللّه ، عايشه همسر شماست و من جز خوبى از او نديده‌ام .\r\nآنگاه رسول اللّه از حضرت على عليه السّلام در مورد عايشه جويا شد ، آن حضرت گفت :\r\nحقيقت موضوع را از بريره كنيز عايشه بپرس . سپس بريره آمد و رسول خدا صلّى اللّه عليه و إله و سلّم فرمود : آيا تو در عايشه مورد مشكوكى ديده‌اى ؟\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nبريره پاسخ داد : به خدايى كه شما را به حق فرستاده ، تاكنون از او مورد مشكوك و موضوعى معيوب نديده‌ام ، جز اينكه او نوجوان است و موقع خمير كردن خوابش مىرود و مرغها مىآيند و خميرها را مىخورند .\r\nمحمد صلّى اللّه عليه و إله و سلّم از تحقيق و مشورت فارغ شد و به مورد مشكوكى كه بتوان عايشه را بدان متهم كرد ، برخورد نكرد ، لذا با عصبانيت بين مردم رفت و فرمود : اى مردم ، چرا برخى از شما ، به اهل من نسبت ناروا مىدهيد و مرا ناراحت مىكنيد ، به خدا سوگند من جز خوبى و عمل نيك از ايشان نديده‌ام .\r\nآنها مردى را متهم مىكنند كه من جز خير و صلاح از او به ياد ندارم و هرجا كه من باشم ، او نيز همراه من است .\r\nآنگاه حضرت بسوى عايشه كه در منزل پدر خود بود ، رفت و چون او را ديد ، متوجه شد كه با يكى از زنان انصار در حال گريستن است و پدر و مادرش نيز در كنار او هستند .\r\nآن حضرت سلام كرد و خطاب به عايشه گفت : پس سخنان مردم به گوش تو هم رسيده است ، از خدا بترس و اگر خطايى مرتكب شده‌اى ، توبه كن كه خدا توبه بندگان خود را مىپذيرد ، ولى عايشه نتوانست پاسخ دهد و به پدرش گفت : به جاى من با رسول اللّه سخن بگو .\r\nابو بكر گفت : به خدا سوگند كه من نمىدانم چه بگويم ! پس عايشه نگاهى به مادرش كرد و گفت : شما به جاى من با محمد صلّى اللّه عليه و إله و سلّم صحبت كن ، مادرش گفت : به خدا سوگند ، من نيز نمىدانم چه بگويم .\r\nآنگاه كه عايشه از پدر و مادر خود ، دفاعى در رد اتهام خود نشيند ، گفت : به خدا سوگند كه من در اين روزها ، خانواده‌اى را كه به اندازه خانوادهء ابو بكر گرفتار باشند نديده‌ام و سپس اشك از چشمانش جارى شد و ادامه داد : به خدا سوگند كه توبه نمىكنم ، زيرا عمل خطايى مرتكب نشده‌ام و از اين اتهام مبرى هستم ، اگر اقرار كنم ، مطلبى غير واقع گفته‌ام و اگر حرف مردم را انكار كنم ، مرا تصديق نمىكنند ، سپس گريه سرداد و خواست از حضرت يعقوب در اين مورد ياد كند ، نام او را فراموش كرد\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nو گفت : من در اين مورد سخنى را مىگويم كه پدر يوسف گفت : « و در اين مصيبت صبر جميل مىكنم كه بر دفع اين بليه تنها خداست كه مرا يارى تواند كرد » « 1 »\r\n\r\nتاييد وحى بر برائت عايشه\r\nدر اين حال رسول خدا صلّى اللّه عليه و إله و سلّم در فكر فرورفت و چهرهء ابو بكر درهم شد و « ام رومان » مادر عايشه آه سردى كشيد ، آنگاه حالت نزول وحى بر رسول خدا عارض گشت ، لذا عباى خود را به تن پيچيد و بالشى زير سر گذاشت و دراز كشيد .\r\nعايشه كه ناظر حال حضرت بود ، دريافت كه به زودى وحى در مورد او نازل مىشود و مشكل او را حل و ترديد را از ذهن مردم پاك مىسازد ، او درحالىكه قلبش به شدت مىتپيد ، بىحركت اما شجاعانه منتظر وحى ماند زيرا به عفت و پاكدامنى خود مطمئن بود ، هرچند پدر و مادرش هم بر صدق ادعاى او يقين نداشتند و مشاهدهء حالت رسول اللّه و فكر عاقبت داستان ، ايشان را دچار ترس و هراس كرده بود .\r\nلحظاتى گذشت و سرانجام رسول خدا صلّى اللّه عليه و إله و سلّم در حالى از جاى برخاست كه قطرات عرق مانند دردانه‌اى از جبين آن حضرت جارى بود ، سپس فرمود : اى عايشه بشارت باد ترا ، خدا عفت و پاكدامنى ترا ضميمه قرآن كرد و فروفرستاد تا در ميان مردم خوانده شود و آنگاه شروع به تلاوت قرآن كرد :\r\n« همانا از آن گروه منافقان كه بهتان به شما مسلمانان بستند ( به عايشه تهمت كار ناشايست زدند كه رسول و مؤمنان را بيازارند ) مپنداريد ضررى به آبروى شما مىرسد ، بلكه خير و ثواب نيز ( چون بر تهمت صبر كنيد از خدا ) خواهيد يافت و هر يك از آنها به عقاب اعمال خود خواهند رسيد و هركس از منافقان كه رأس و منشأ اين بهتان بزرگ گشت ، هم او به عذابى سخت معذب خواهد شد ، آيا سزاوار نبود كه شما مؤمنان زن و مردتان چون از منافقان چنين بهتانى شنيديد ، حسن ظنتان درباره يكديگر بيشتر شده گوييد ، اين ( سخن منافقان ) دروغى آشكار است ( كه براى تفرقه\r\n\r\n\r\n","description":"","footnote":"\r\n( 1 ) . سوره يوسف ، آيه : 18 ،  « . . . فَصَبْرٌ جَمِيلٌ وَ اللَّهُ الْمُسْتَعانُ عَلى ما تَصِفُونَ » \r\n","page_name":" 490 ","page_number":490},
  {"content":"\r\n\r\nمسلمين مىگويند ) ، چرا منافقان بر دعوى خود چهار شاهد ( عادل ) اقامه نكردند ، پس حال كه شاهد نياوردند البته نزد خدا مردمى دروغگويند و اگر فضل و رحمت خدا در دنيا و عقبى شامل حال مؤمنان نبود ، به مجرد فرض در اين‌گونه سخنان ( نفاق‌انگيز ) به شما عذاب سخت مىرسيد ، زيرا شما آن سخنان ( دروغ ) منافقان را از زبان يكديگر تلقى كرده و حرفى بر زبان مىگوييد كه علم به آن نداريد و اين كار را سهل و كوچك مپنداريد ، در صورتى كه نزد خدا گناهى بسيار بزرگ است . چرا به محض شنيدن اين سخن ( منافقان ) نگفتيد كه هرگز ما را تكلم به آن سزاوار نيست .\r\nپاك خدايا ، اين بهتان بزرگ و تهمت محض است . خدا به شما مؤمنان موعظه و اندرز مىكند كه زنهار ديگر گرد اين سخن ، اگر اهل ايمانيد هرگز نگرديد و خدا آيات خود را براى شما بيان فرمود كه او به حقايق امور و سراير خلق دانا و به مصالح بندگان و نظام عالم كاملا آگاه است . آنان كه چون ( عبد الله ابن ابى و غيره ) دوست مىدارند كه در ميان اهل ايمان كار منكرى را اشاعه دهند ، آنها را در دنيا و آخرت عذاب دردناك خواهد بود و خدا ( فتنه‌گرى و دروغشان را ) مىداند و شما نمىدانيد و اگر فضل و رحمت خدا و رأفت و مهربانى او شامل حال شما ( مؤمنان ) نبود ، ( در عقاب گناهانشان شتاب كردى و توبه نپذيرفتى ) ، اى كسانى كه به خدا ايمان آورده‌ايد ، زنهار پيروى شيطان مكنيد كه هركس قدم‌به‌قدم از پى شيطان رفت ، او به كار زشت و منكرش وامىدارد ( و عاقبت هلاك مىگردد ) و اگر فضل و رحمت خدا شامل حال شما نبود ، احدى از شما ( از گناه و زشتى ) پاك و پاكيزه نشدى ، ليكن خدا هركس را كه مىخواهد پاك و منزه گرداند ، كه خدا شنواى ( نداى حق ) و دانا ( به احوال بندگان ) است . » « 1 »\r\n\r\n\r\n","description":"","footnote":"\r\n( 1 ) . سورهء نور ، آيات : 11 تا 21 .\r\n","page_name":" 491 ","page_number":491},
  {"content":"\r\n . \r\n","description":"","footnote":"","page_name":" 492 ","page_number":492},
  {"content":"\r\n\r\n\r\nمنافقين « * »\r\nپيامبر اسلام به رسالت مبعوث شد و به زودى با دعوتش قلبها را به تسخير درآورد و در اعماق دلها جايگزين شد و رسالتش را به اطراف و اكناف جهان ابلاغ كرد و شهرتش در همه جا پيچيد .\r\nاما در مقابل اين پيشرفتهاى چشمگير همواره سه گروه با محمد صلّى اللّه عليه و إله و سلّم به دشمنى و ستيز برخواستند ، و در انتظار فرصتى بودند تا به وى و آيينش ضربه‌اى وارد سازند .\r\nزيرا اين گروه از زوال رياست خود بيم داشتند و براى حفظ قدرت خود كوشش مىكردند ، و يا نسبت به آن حضرت حسادت مىورزيدند .\r\nاين سه دسته عبارت بودند از : مشركين قريش كه در مكه ساكن بودند ، يهوديان مدينه و منافقينى كه در ظاهر اسلام آورده ولى در باطن بر كفر خود پاىبند بودند .\r\nاما مشركين قريش به‌طور صريح كفر خود را اعلام و دشمنى خويش را آشكار ساخته و بارها آتش جنگ با مسلمانان را شعله‌ور كرده بودند و هر روز بر فتنهء آنها عليه اسلام افزوده مىشد . يهوديان مدينه هم كه قبل از حضور محمد صلّى اللّه عليه و إله و سلّم در اين شهر ، مخالفت خود را با وى و توسعه و حاكميت اسلام آشكار كرده بودند و به وجود\r\n\r\n\r\n","description":"","footnote":"\r\n( * ) . اقتباس از سوره منافقون .\r\n","page_name":" 493 ","page_number":493},
  {"content":"\r\n\r\nآن حضرت حسادت مىورزيدند و با انكار رسالت وى ، در عمل با قريش همكارى و در كفر و عناد و دشمنى با رسول خدا صلّى اللّه عليه و إله و سلّم روش آنان را دنبال مىكردند .\r\nرسول اللّه در برخورد با اين دو گروه راه روشنى را انتخاب كرده بود ، با آنها به صراحت به دشمنى پرداخت ، گاهى به جنگ و زمانى به انعقاد پيمان متوسل مىشد تا بتدريج برايشان پيروز گشت و يا آنان را به پذيرش اسلام متقاعد نمود .\r\nاما مشكل اصلى رسول خدا صلّى اللّه عليه و إله و سلّم با گروه سوم بود ، كه به منافقين شهرت داشتند ، آنها در ظاهر اظهار محبت و اخلاص نسبت به آن حضرت مىكردند ، اما در باطن مترصد فرصتى بودند تا ضربه خود را وارد سازند . اين جماعت ظاهر خود را همچون دوستان خالص و صميمى آراسته بودند ، اما قلبشان مملو از عناد و كينه و خدعه بود ، با شمشير در صف مسلمين حاضر مىشدند ، اما در اصل همراه كفار بودند و در عين حال خود را پرهيزكار و بىريا معرفى مىكردند و دروغ مىگفتند كه آنان مردمى ترسو ، پست و جفاكار بودند ؛ « چون به اهل ايمان برخورند ، گويند : ما ايمان آورده‌ايم و با شما هستيم و هرگاه با شيطانهاى خود خلوت كنند ، گويند : ما با شماييم و فقط مسلمانان را مسخره مىكنيم . » « 1 »\r\nاين گروه از مخالفين رسول اللّه ، نه با صداقت و راستگويى اسلام اختيار مىكردند تا در رديف انصار درآيند و نه به صراحت كفر خود را اعلام مىكردند تا حضرت حكم كفار را در مورد ايشان جارى سازد ، و به همين جهت خطر آنها به مراتب بيشتر از دو گروه قبلى بود . زيرا رسول خدا صلّى اللّه عليه و إله و سلّم ناگزير بود به ظاهر حالشان اكتفا كند و افكار و نيات درونيشان را به خدا واگذارد و ايشان ظاهرشان صلح و اسلام و باطنشان كفر و كفران بود .\r\nبرخى از منافقين با سياست ريا و دورويى و مكر و خدعه نزد مسلمانان موقعيتى كسب كرده بودند و همچون خارى در چشم و جراحتى در قلب ، مسلمين را مىآزردند ، اين وضع ادامه داشت تا غزوه بنى المصطلق واقع شد و مسلمانان به هنگام بازگشت از اين غزوه بر سر چاهى ( چاه مريسيع ) منزل كردند و در اينجا بود كه\r\n\r\n\r\n","description":"","footnote":"\r\n( 1 ) . سوره بقره ، آيه : 14 .\r\n","page_name":" 494 ","page_number":494},
  {"content":"\r\n\r\nخداوند نيت پليد منافقان را آشكار و افكار درونشان را ظاهر ساخت و با آيات خود ايشان را رسوا نمود و ادعاى پوچشان را برملا ساخت .\r\n\r\nتعصب قومى و فتنهء منافقين\r\nپس از توقف سپاه رسول اللّه در كنار چاه آب ، افراد براى برداشتن آب و سيراب نمودن چهارپايان خود ، در اطراف چاه ازدحام كردند ، جمعيت زياد بود و رقابتى بر سر كشيدن آب پديد آمد ، در اين ميان جهجاه ابن مسعود غفارى كه اجير عمر بن خطاب بود و اسب وى را يدك مىكشيد با سنان بن مسعود جهنى هم‌پيمان عوف از طايفه خزرج درگير شد و سخنانى بين آنها ردوبدل شد كه آتش اختلاف و خشم و بغض را در بين سپاه شعله‌ور ساخت .\r\nاز يك طرف اجير عمر فرياد برآورد : اى مهاجرين به فريادم رسيد و از طرف ديگر مرد خزرجى فرياد زد : اى گروه انصار به كمك بشتابيد و تعصب قبيله‌اى و روش جاهليت دوباره در آنها زنده شد و هر گروه به هوادارى افراد قبايل خود پرداختند و بدين ترتيب با درگيرى دو نفر مشاجره و نزاع بين مسلمانان اوج گرفت و مهاجرين و انصار كه به سبب پذيرش اسلام و نعمت وجود رسول خدا صلّى اللّه عليه و إله و سلّم پيمان برادرى بسته بودند و در جنگ با كفار متحد و متفق شركت كرده بودند ، رودرروى يكديگر ايستادند .\r\nاين اتفاق چون مورد پسند منافقين بود ، به سرعت بين آنان منتشر شد و فرصتى براى ايشان پديد آورد تا نيات پليد خود را تعقيب كنند ، در اين ميان عبد الله ابن ابىّ بن سلول همان سركردهء منافقين كه به اميد غنيمت در اين جنگ شركت كرده بود ، فرصت را غنيمت شمرد و كينه درونى و عداوت پنهان خود را آشكار ساخت و به سمپاشى و اشاعهء اختلاف بين مسلمين پرداخت .\r\nاو عده‌اى از همفكران و هواداران خود را فراخواند و به آنها گفت : چنين ذلتى را باور نمىكردم كه در شهر و ديار خود ، عده‌اى ما را مورد ستم قرار دهند و در برداشت آب از چاه حق تقدم براى خود قائل شوند ، وضع ما انصار با مهاجرين مصداق اين\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nسخن پيشينيان است كه مىگفتند « سمن كلبك يأكلك ؛ سگت را فربه كن تا تو را بخورد ! »\r\nبه خدا سوگند ، چون به مدينه رسيديم و مهاجرين را از شهر خود بيرون رانديم ، عزيز و ذليل مشخص خواهند شد ، اين ثمرهء اقبال شماست كه آنها را در خانه‌هاى خود پذيرفتيد و با ايشان مساوات كرديد .\r\nبه خدا سوگند ، اگر آنچه داريد از ايشان دريغ كنيد و آنان را در فشار اقتصادى قرار دهيد ، از مدينه خارج مىشوند و به شهرهاى ديگر كوچ مىكنند . دوستان كمى فكر كنيد ، براستى كه شما خود را وسيله تحقق آرزوهاى محمد قرار داده‌ايد ، ايشان را به جان خود نگهدارى كرديد و سينه خود را برايش سپر كرديد تا عده‌اى از زنان شما بيوه و اطفال شما يتيم شدند ، اى مردم ، اگر خير و سعادت خود را طالبيد ، كمك خود را از مهاجرين مضايقه كنيد و به ايشان اعتنا نكنيد تا ناچار از مدينه كوچ كنند .\r\n\r\nحمايت مسلمانان واقعى از رسول اللّه\r\nهنگامى كه عبد الله ابن ابى به تحريك انصار عليه مهاجرين مشغول بود ، زيد بن ارقم كه جوانى نورس و مسلمانى خالص و ارادتمند به رسول اللّه صلّى اللّه عليه و إله و سلّم و علاقمند به اتحاد مسلمين بود ، بدون اعتنا به موقعيت و مقام عبد الله ابن ابى به او گفت : اى عبد الله ، به خدا سوگند اين تويى كه در قوم خود ذليل و تنها و منفور خواهى شد و محمد صلّى اللّه عليه و إله و سلّم به لطف خداوند عزيز و موجب شوكت مسلمين خواهد بود .\r\nزيد سپس از جاى برخاست و نزد رسول اللّه رفت و سخنان عبد الله را به اطلاع آن حضرت رساند ، غم و اندوه بر چهره مبارك رسول خدا صلّى اللّه عليه و إله و سلّم آشكار شد ، زيرا مىديد كه احتمال آشوب و درگيرى داخلى بين مسلمين وجود دارد و دست پنهان شيطان در اين موضوع دخيل است و هر لحظه ممكن است آتش اختلاف داخلى شعله‌ور شود و گسترش يابد .\r\nدر اين حال ، عده‌اى از بزرگان خزرج كه در محل حاضر بودند به محمد صلّى اللّه عليه و إله و سلّم گفتند : عبد الله بزرگ و پير ماست ، ادعاى نوجوانى را عليه او نپذير ، شايد او دچار توهم و خيال شده باشد .\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nرسول خدا صلّى اللّه عليه و إله و سلّم از زيد پرسيد : اى زيد ، نكند از او كينه‌اى به دل دارى و اين سخنان را از روى غضب بر زبان راندى !\r\nزيد گفت : به خدا سوگند ، چنين نيست .\r\nحضرت فرمود : آيا اشتباه متوجه نشدى ؟\r\nگفت : نه ، اشتباه نمىكنم .\r\nسپس حضرت ، عبد الله را احضار كرد و فرمود : تو چنين سخنى گفته‌اى ؟ عبد الله بدون پروا منكر آن شد و گفت : به خدايى كه قرآن را براى شما فرستاد سوگند ياد مىكنم كه من چنين چيزى نگفته‌ام و زيد دروغ مىگويد .\r\nعمر گفت : اى رسول خدا ، دستور بده تا او را هلاك سازند .\r\nمحمد صلّى اللّه عليه و إله و سلّم فرمود : اگر چنين كنم ، مردم خواهند گفت كه محمد ياران خود را مىكشد ، نه چنين كارى صلاح نيست و سپس دستور حركت كاروان را صادر كرد .\r\nرسول خدا صلّى اللّه عليه و إله و سلّم بر مركب خود سوار شد و اصحاب همگى در پى او به راه افتادند ، تا آتش فتنه و آشوب خاموش و سنتهاى جاهليت فراموش شود .\r\nعده‌اى از صحابه متوجه حركت نابهنگام رسول اللّه شدند و از بين آنها اسيد بن حضير خود را به آن حضرت رساند و درحالىكه بسيار مضطرب و نگران بود ، عرض كرد : يا نبى الله ، در ساعتى حركت كرديد كه سابقه نداشت .\r\nرسول خدا صلّى اللّه عليه و إله و سلّم فرمود : مگر نشنيده‌ايد كه رئيس شما چه گفته است ؟\r\nاسيد گفت : كدام رئيس .\r\nحضرت فرمود : عبد الله ابن ابى\r\nاسيد گفت : چه گفته است ؟\r\nحضرت فرمود : او گفته ، چون به مدينه بازگرديم ، عزيزتر ذليل‌تر را بيرون خواهد كرد .\r\nاسيد گفت : يا رسول اللّه به خدا سوگند ، اگر اراده كنى ، او را از مدينه بيرون مىكنى و به راستى كه او ذليل و شما عزيز خواهيد بود ، من از شما خواهش مىكنم كه نسبت به او مدارا كنيد ، زيرا كه شما از جانب پروردگار بر ما مبعوث شده‌ايد و براى همه\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nمردم رحمتى الهى هستيد و اين آدم پست و زبون به اين دليل ناراحت است كه روزگارى رياست قوم و قبيله‌اش را عهده‌دار بود و به اميد سلطنت و زعامت بر قوم خود قصد تاجگذارى داشت ، اما اكنون شاهد فروپاشى كاخ اميال و آرزوهايش است و با مشاهدهء عزت و شوكت شما در بين مردم ، دچار حسرت و اندوه روزافزون و كشنده‌اى شده است .\r\n\r\nنزول وحى و تكذيب منافقين\r\nرسول خدا صلّى اللّه عليه و إله و سلّم به حركت خود به سوى مدينه ادامه داد و جز براى نماز فرود نيامد و چون مسلمانان به مدينه رسيدند ، حضرت را حالت نزول وحى عارض گشت و اين آيات از سوى خدا نازل شد : « اى رسول ما چون منافقان ( رياكار ) نزد تو آمده گفتند كه ما به يقين و حقيقت گواهى مىدهيم كه تو رسول خدايى ( باور مكن ) خدا مىداند كه تو رسول اويى و خدا هم گواهى مىدهد كه منافقان سخن ( به مكر و خدعه ) دروغ مىگويند . قسمهاى ( دروغ ) خود را سپر جان خويش ( و مايه فريب مردم ) كرده‌اند تا بدين‌وسيله راه خدا را ( به روى خلق ) ببندند ( و بدانيد اى اهل ايمان ) كه آنچه مىكنند ، بسيار بد مىكنند ، براى آنان ( نفاق و دروغ ) كه آنها ( به زبان ) ايمان آوردند و سپس ( به دل ) كافر شدند و خدا هم مهر ( ظلمت ) بر دلهاشان نهاد تا هيچ درك نكنند . اى رسول تو چون ( از برون ) كالبد آنان منافقان را مشاهده كنى ( به آراستگى ظاهر ) ترا به شگفت آورند و اگر سخن گويند ( بسيار خوش‌گفتار و چرب زبانند ) به سخنان ايشان گوش فراخواهى داد ( ولى از درون ) گويى چوب خشك بر ديوارند ، هر صدايى بشنوند ، به زيان خويش پندارند ، اى رسول ( بدان كه ) دشمنان ( دين و حقيقت ) اينها هستند ، از آنها برحذر باش ( كه ) خدايشان بكشد ، چقدر از حق بازمىگردند و هرگاه به آنها گويند ، بياييد تا رسول خدا براى شما از حق آمرزش طلبد ، سربپيچند و بنگرى كه با تكبر و نخوت روى مىگرداند ، اى رسول بر آنان آمرزش بخواهى يا نخواهى به حالشان يكسان است ، خدا هرگز آنها را نمىبخشد ، كه همانا قوم نابكار و فاسق را خدا هيچوقت ( به راه سعادت ) هدايت نخواهد كرد ، اينها همان مردم بدخواهند كه\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nمىگويند بر اصحاب رسول انفاق مال نكنيد تا از گردش پراكنده شوند ، در صورتى كه خدا را گنجهاى زمين و آسمان است ، ليكن منافقان درك آن نمىكنند ، آنها ( پنهانى ) مىگويند اگر به مدينه مراجعت كرديم ، ابتدا بايد ارباب عزت و ثروت ، مسلمانان ذليل و فقير را از شهر بيرون كنند و حال آنكه عزت مخصوص خدا و رسول و مؤمنان است ( و ذلت خاص كافران ) ، ولى منافقان از اين معنى آگاه نيستند . » « 1 »\r\nرسول خدا اين آيات را در بين مسلمانان تلاوت كرد ، سپس زيد را نزد خود فرا خواند و فرمود : اى نوجوان قول تو راست بود و آنچه شنيده بودى ، درست به خاطر داشتى و حق‌تعالى آياتى فرستاد كه قول تو را تأييد و منافقين را تكذيب نمود .\r\nو اما در به دو ورود به مدينه ، آنگاه كه عبد الله ابن ابى مىخواست وارد مدينه شود ، فرزند او كه مسلمانى مخلص بود ، راه را بر پدر بست و گفت : بازگرد كه به خدا سوگند ترا اجازه نخواهم داد تا وارد مدينه شوى ، تا به ذلت خود و عزت خدا و رسولش و مومنين گواهى دهى . رسول اللّه صلّى اللّه عليه و إله و سلّم كه شاهد اين صحنه بود ، به پسر عبد الله فرمود :\r\nخدا ترا از جانب رسولش و مؤمنين پاداش خير عطا فرمايد ، راه را بر او باز كن تا به شهر وارد شود ، شايد توبه كند .\r\n\r\n\r\n","description":"","footnote":"\r\n( 1 ) . سوره منافقون ، آيات : 1 تا 8 .\r\n","page_name":" 499 ","page_number":499},
  {"content":"\r\n . \r\n","description":"","footnote":"","page_name":" 500 ","page_number":500},
  {"content":"\r\n\r\n\r\nخبر فاسق « * »\r\nجنگ سپاه اسلام با طايفه بنى مصطلق به سود مسلمين پايان پذيرفت و در اين نبرد ، عده‌اى از ايشان كشته شدند و گروهى به اسلام گرويدند . رسول اللّه صلّى اللّه عليه و إله و سلّم چون به مدينه بازگشت وليد بن عقبه را براى اخذ صدقات و زكات از اغنيا و تقسيم بين فقرا بسوى ايشان فرستاد .\r\nبنى مصطلق چون از آمدن نماينده رسول اللّه باخبر شدند ، آماده استقبال از او شده و به سوى او شتافتند ، اما چون از روزگار قديم بين وليد و طايفه بنى مصطلق اختلاف وجود داشت و يك كينه موروثى بين آنها بود ، وليد تصور كرد كه ايشان براى سوء قصد به جان او اين‌چنين با شتاب مىآيند ، لذا از همانجا بازگشت و نزد رسول اللّه آمد و چنين وانمود كرد كه مردم بنى مصطلق از اسلام خارج شده‌اند و حاضر به پرداخت صدقات نيستند و افكار پليدى در سر مىپرورانند .\r\nمردم از اين خبر سخت عصبانى شدند و با فشار و اصرار به رسول اللّه از او خواستند دوباره با بنى مصطلق وارد جنگ شود و ايشان را بر جاى خود بنشاند ، اما بنى مصطلق نيز كه چنين حدسى را مىزدند و از اين اتهام مبرا بودند ، هيئتى را به منظور بررسى موضوع نزد رسول اللّه فرستادند ، فرستادگان بنى مصطلق چون به مدينه\r\n\r\n\r\n","description":"","footnote":"\r\n( * ) اقتباس از سوره حجرات ؛ آيات : 6 و بعد از آن .\r\n","page_name":" 501 ","page_number":501},
  {"content":"\r\n\r\nرسيدند سپاه مدينه را آماده قتال ديدند ، لذا به حضور حضرت رسيدند و عرضه داشتند : يا محمد ، ما از ورود نماينده‌ات آگاه شديم و براى احترام و استقبال از او از شهر خارج شديم تا صدقات خود را تحويل دهيم ، ولى او بسرعت بازگشت و اكنون شنيده‌ايم كه او وانمود كرده ، ما براى كشتن او بيرون آمده‌ايم و از دين خود خارج شده و از پرداخت زكات امتناع ورزيده‌ايم ، ولى ما از زمانى كه ايمان آورده‌ايم ، هرگز به خدا كافر نشده و بر اسلام خود باقى مانده‌ايم .\r\nرسول خدا صلّى اللّه عليه و إله و سلّم ادعاى وليد « 1 » و سخنان بنى مصطلق را شنيد و در مورد آن در تفكر بود كه آيات زير نازل شد :\r\n« اى مؤمنان عالم ، هرگاه فاسقى خبرى براى شما آورد ، ( تصديق مكنيد تا ) تحقيق كنيد ، مبادا به سخن‌چينى فاسق و نادانى ، به قومى رنجى برسانيد و سخت پشيمان گرديد ، بدانيد كه رسول خدا در ميان شماست ( شما او را به راى جاهلانه خود وامداريد كه ) اگر در بسيارى از امور راى شما را پيروى كند ، خود به رنج و زحمت مىافتيد و ليكن خدا مقام ايمان را محبوب شما گردانيد و در دلهاتان آن را نيكو بياراست و كفر و فسق و معصيت را زشت و منفور در نظرتان ساخت ( تا سعادتمند شويد ) و اينان به حقيقت اهل صواب و هدايتند . » « 2 »\r\n\r\n\r\n","description":"","footnote":"\r\n( 1 ) . وليد بن عقبه همان مرد فاسق و دروغ‌گويى بود كه در زمان عثمان به جاى سعد بن ابى وقاص ، والى كوفه شد و در حال مستى نماز صبح را بر مسلمين امامت كرد و دو ركعت را چهار ركعت خواند و سپس در محراب استفراغ كرد و سرانجام به شكايت مردم ، عثمان او را از ولايت كوفه عزل كرد .\r\n( 2 ) . سوره حجرات ، آيات : 6 و 7 .\r\n","page_name":" 502 ","page_number":502},
  {"content":"\r\n\r\n\r\nرؤياى فتح مكه « * »\r\nرسول خدا صلّى اللّه عليه و إله و سلّم با طبعى مسرور و ظاهرى شادمان از خواب برخاست و ياران و مريدان خود را احضار كرد . اصحاب چون شرفياب حضور شدند ، محمد صلّى اللّه عليه و إله و سلّم را با صورتى بشاش و چهره‌اى گشاده يافتند كه خرسندى و مسرت از آن نمايان بود ، براى آنان اين سؤال پيش آمد كه علت اين شور و شعف رسول اللّه در چيست ؟ و در وراى اين چهره شادمان و درخشان چه چيز پنهان است ؟ به يقين خبرى خوش و بشارتى نيكو نزد آن حضرت است ؟\r\nهنوز تمامى اصحاب در مسجد جمع نشده بودند كه حضرت خوابى را كه ديشب ديده بود برايشان نقل كرد و آنها را بشارت كه « به خواست خدا به زودى با سرهاى تراشيده و موها و ناخن‌هاى تقصير كرده به مسجد الحرام وارد خواهيد شد » پس آماده حركت شويد و وسايل سفر خود را مهيا كنيد و هدف خود را عمره و طواف قرار دهيد و به جهت احترام و بزرگداشت خانه خدا ، شترهاى خود را به همراه برداريد تا از آنها به عنوان قربانى استفاده كنيد ، چون خبر رؤياى محمد صلّى اللّه عليه و إله و سلّم و نويد فتح مكه فاش شد ، مسلمانان آن را به يكديگر بشارت دادند و تبريك گفتند و همگى خوشحال و مسرور شدند . يكى گفت : مگر اين خبر در خواب به پيامبر الهام نشده\r\n\r\n\r\n","description":"","footnote":"\r\n( * ) . اقتباس از سورهء فتح .\r\n","page_name":" 503 ","page_number":503},
  {"content":"\r\n\r\nاست ؟ ديگرى مىگفت : رسول اللّه در طول زندگى خود ، خوابى نديده است مگر اينكه مانند طلوع صبح آشكار و همچون خورشيد تابان ، نمودار گشته است .\r\nسومى گفت : مگر محمد صلّى اللّه عليه و إله و سلّم نويد فتح مكه را نداده است ؟ مگر سابقه داشته كه پيشگويى آن حضرت خلاف واقع باشد و براستى كه او هرچه گفته ، تحقق يافته و او هرگز اشتباه نمىكند .\r\nاكنون مردمى كه سالها از وطن عزيز خود دور مانده‌اند ، اميدوارند به شهر و وطن خود و كعبه دلها و مجمع خويشان و بستگان خويش بازگردند . به زودى اين مردم عاشق ، خاك وطن را مىبوسند و عطر دلاويز آن را استشمام مىكنند ، و مطابق روياى صادق رسول اللّه ، گرد خانه خدا به طواف مىپردازند و حجر الاسود را مىبوسند و سعى صفا و مروه مىكنند و قدم در جاى پاى جدشان ابراهيم و اسماعيل مىگذارند و شايد پس از انجام حج ، به خواست و عنايت خداى تعالى ، قريش تسليم مسلمين شوند و منافقين و پيروان آنها نيز شرمسار و سرشكسته گردند و نداى توحيد در مكه و مسجد الحرام طنين‌انداز گردد .\r\n\r\nبازتاب رؤياى فتح مكه نزد قريش\r\nروز بعد ، گويا طلوع خورشيد جلوه و شكوه ديگرى داشت ، نسيم رحمت و عنايت الهى از هر سو مىوزيد و به جانها روح تازه‌اى مىبخشيد و نهال اميد را در دلها شكوفا مىساخت ، شور و شعف مسلمانان به حدى است كه گويا همه اكنون شترهاى خود را براى اداى قربانى به قربانگاه مىرانند ، گروهها و افراد متفرق ، اجتماع مىكنند و با شور و نشاط فراوان ، براى حركت مصمم و مهيا مىشوند .\r\nدر اين ميان گروهى كه به هنگام جنگ و دعوت به جهاد از جانب رسول اللّه صلّى اللّه عليه و إله و سلّم تعلل و سستى مىكردند و مىگفتند : « ما گرفتار زن و فرزند و مال و منال خود هستيم ، ما را از جنگ برحذر داريد » و همانهايى كه به هنگام عزيمت رسول خدا صلّى اللّه عليه و إله و سلّم و اصحابش به صحنه‌هاى نبرد ، در پى آنان سخنان ناپسند بر زبان مىراندند و مىگفتند :\r\nاو و سپاهيانش ديگر به منزل بازنخواهند گشت ، اكنون مهر سكوت بر لب زده‌اند و در\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nعوض مسلمانان راستين با اطمينان و آسايش خاطر و با يك دنيا اميد و آرزو در حال حركتند و در اين راه ايمان قوى و يقين به نصرت الهى گامهاى آنان را استوار و محكم مىكند و دلهاى ايشان را نيرو مىبخشد .\r\nهنوز مسلمانان به نيمه راه نرسيده بودند كه بشر خزاعى به شتاب وارد شد و به سوى محمد صلّى اللّه عليه و إله و سلّم شتافت ، و چنين گزارش داد : يا رسول اللّه ، همان گونه كه فرموده بوديد ، به‌طور ناشناس خود را به قريش رساندم تا اطلاعات و اخبار لازم را كسب كنم ، اما با كمال تعجب از گفتگوى آنان متوجه شدم كه ايشان از جريان خواب شما اطلاع كامل دارند و بر حركت شما بسوى مكه نيز واقفند . من نمىدانم چگونه اين خبرها به آنها رسيده است و توسط چه كسى از جريان خواب شما مطلع شده‌اند .\r\nحضرت فرمود : اى بشر ، بگو بدانم بازتاب اين خبر در مكه چگونه بود ؟ و آنها چگونه خود را آماده رويارويى با ما مىكردند ؟\r\nبشر گفت : يا رسول اللّه ، آنها شتران و بچه‌شتران را به همراه خود دارند و از شدت غضب ، گويى لباس پلنگ بر تن كرده و با خود عهد بسته‌اند كه از ورود شما به مكه ممانعت كنند ، آنها خالد بن وليد را كه از قهرمانان و جنگجويان مكه است ، به استقبال شما فرستاده‌اند و شايد او هم‌اكنون به كراع الغميم ( موضعى در سه ميلى عسفان ) رسيده باشد .\r\n\r\nمسلمانان در راه مكه\r\nرسول خدا صلّى اللّه عليه و إله و سلّم با شنيدن خبر ، آه عميقى از دل برآورد و سپس گفت : بيچاره قريش ! همه چيز خود را بر سر كينه و عداوت با من ، از دست مىدهند ، براستى چه مىشد اگر آنها از ابتدا مرا به ساير قبايل عرب واگذار مىكردند ، اگر قبايل ديگر مرا شكست مىدادند ، قريش نيز به مقصود خود رسيده بودند و اگر من پيروز مىشدم ، همگى به اسلام مىگرويدند و به وجود من نيز افتخار مىكردند ، حتى اگر به چنين كارى راضى نبودند و قصد ادامه جنگ با من را داشتند ، حد اقل مانند امروز نيرويشان تحليل نرفته بود ، آخر آنها چه فكرى در سر دارند ؟\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nبه خدا سوگند آن‌قدر در نيل به هدف خود سعى و تلاش مىكنم تا پيروز گردم و بر شرك و كفر فائق آيم يا در اين راه كشته شوم .\r\nخالد اكنون به چه نيتى راه را بر ما مىگيرد ؟ ما كه به قصد جنگ بيرون نيامده‌ايم ، بلكه به منظور ايجاد صلح و صفا خارج شده‌ايم ، امروز كه روز جنگ و خونريزى نيست ، زمان حج و زيارت خانه كعبه است ، پس حضرت رو به يارانش كرد و فرمود :\r\nآيا در بين شما كسى هست كه بتواند ما را از مسيرى راهنمايى كند كه با سپاهيان خالد روبرو نشويم و از ديد جاسوسان او در امان باشيم ؟\r\nدر ميان مردى از طايفه أسلم كه از راههاى منتهى به مكه اطلاع كامل داشت و نشيب و فراز آن را به خوبى مىشناخت ، جلو آمد و مهار قصوا « 1 » را در دست گرفت و به راه افتاد ، او مدتى را در مسيرى سنگلاخ و ناهموار و با مشقت زياد پيمود تا سرانجام به گذرگاهى وسيع و راحت رسيد .\r\nمسلمانان با قلبى سرشار از اميد و آرزو و درحالىكه با نزديك شدن به مقصود و هدف ، هر لحظه بر اميدشان افزوده مىشد ، به راه خود ادامه مىدادند و همراهى رسول اللّه نيز اشتياق و دلگرمى ايشان را دوچندان مىنمود . اما ناگهان متوجه شدند كه ناقهء پيغمبر از حركت ايستاد و در عرض مسير توقف كرد .\r\nمسلمانان متعجب و متحير شدند ، آيا رسول اللّه از ادامهء سفر پشيمان شده ، و يا از جانب خداوند بر تغيير مسير ، وحى نازل شده است ؟\r\nاما نه ؟ گويا محمد صلّى اللّه عليه و إله و سلّم نيز تصميم به ادامهء مسير دارد و ناقهء خود را نهيب مىزند ، اما شتر از ادامهء حركت خوددارى مىكند و دستور نمىپذيرد ، اين اتفاق غير منتظره نظر همهء مسلمانها را به خود جلب مىكند و آنها را مضطرب و نگران مىسازد .\r\nرسول خدا صلّى اللّه عليه و إله و سلّم چون از اضطراب مسلمين و احتمال پخش شايعات مطلع شد ، فرمود : « نه به خدا سوگند كه شتر من ، مركبى بسيار چابك و رام و مطيع است » قطعا آن خدايى كه فيلهاى ابرهه را از حركت به سوى مكه بازداشت ، ناقهء مرا نيز از راه رفتن بازداشته و به يقين در اين امر مصلحتى است ، به خدا سوگند ، قريش خواهشى از من\r\n\r\n\r\n","description":"","footnote":"\r\n( 1 ) . قصوا ، نام شتر رسول اللّه بوده است .\r\n","page_name":" 506 ","page_number":506},
  {"content":"\r\n\r\nنخواهد كرد كه در آن حرمت خانهء خدا حفظ شده باشد ، مگر آنكه آن را بپذيرم .\r\nبدين ترتيب رسول خدا صلّى اللّه عليه و إله و سلّم دريافت كه صبر و انتظار در اين محل بر او لازم است و اين دستورى است از جانب حق ، پس اصحاب را فرمان داد تا در محلى وسيع و هموار اردو برپا كنند و اين محل همان سرزمين حديبيه بود . آنگاه همراهان رسول اللّه شترهاى خود را خواباندند و خيمه‌هاى خود را برپا كردند و علائم و بيرقهاى خود را برافراشتند .\r\n\r\nخبرى جديد از بسيج قريش\r\nناگهان مردى از دور نمايان مىشود ، گويا او در حال حركت به سوى اردوى رسول اللّه است ، و به نظر مىرسد كه جهت امر مهمى به اين‌سو مىآيد . آرى او بديل بن ورقاء خزاعى است ، مانع ورودش نشويد ، هرچند او از مكه مىآيد ولى از طايفه خزاعه است و اين طايفه در رفاقت و دوستى با ما مخلص و بىريا هستند و او به زودى حقيقت را بيان مىكند و ما را از وضع قريش مطلع مىسازد .\r\nبديل وارد اردوى مسلمانان شد ، اصحاب از هر سو براى شنيدن سخنانش گرد او جمع شدند و او را غرق در سؤال كردند : از كجا آمده‌اى ؟ به كجا مىروى ؟ آيا از راه دور خبر دارى ؟ اگر از مكه مىآيى ، بگو بدانيم وضع قريش چگونه است ؟ قريش براى رويارويى با ما چگونه مهيا شده‌اند ، و تجهيزات و نفرات آنها در چه حد است ؟\r\nآيا خالد و سپاهيانش پس از خروج از مكه دوباره به شهر بازگشته‌اند يا خير ؟\r\nبديل كه نمىتوانست اين همه سؤال را يكباره پاسخ دهد ، گفت : دست از تكرار پرسش برداريد و مرا راحت بگذاريد ، من به هيچيك از سؤالات شما پاسخ نمىدهم تا نزد رسول خدا صلّى اللّه عليه و إله و سلّم شرفياب شوم و سپس بسوى خيمه آن حضرت به راه افتاد و در حضور او نشست و پس از اداى احترام اخبار و اسرار مكه را با رسول اللّه در ميان گذاشت و گفت :\r\nاى رسول خدا ، من هم‌اكنون بدون اطلاع قريش از مكه مىآيم ، روز پيش من مانند هميشه در جلسهء سران قريش شركت كردم ، مطالبى شنيدم كه از پايان كار شما مىترسم ، نقشهء خطرناكى عليه شما در جريان است كه مايلم شما را از آن مطلع سازم .\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nقريش در حالى از شما سخن مىگفتند كه تمام گفتارشان حاكى از غيظ ، و دشمنى و عناد با شما بود ، شدت غضب ايشان عليه شما به حدى بود كه در حين صحبت بر خود مىلرزيدند ، زيرا آنها از قصد ورود شما به مكه مطلع شده‌اند .\r\nبارى ، آنها در اين جلسه تصميم جدى به جنگ با شما گرفتند ، نيروها و تجهيزات خود را مهيا كرده و همگى سوگند ياد كرده‌اند كه براى هميشه از ورود شما به مكه جلوگيرى كنند و خدايان خود لات و عزى و هبل بت بزرگ را بر سوگند خود گواه گرفته‌اند و من به اين منظور به سوى شما آمدم تا وضع آنها را به شما اطلاع دهم تا چاره‌اى در مورد كار خود و يارانت بينديشى و فريب آنها را نخوريد و غافلگير نشويد .\r\nمحمد صلّى اللّه عليه و إله و سلّم فرمود : اى بديل ما براى جنگ نيامده‌ايم و آماده نبرد هم نيستيم ، ما تنها قصد زيارت خانهء خدا را داريم و مىخواهيم حرمت كعبه را پاس داريم ، مىبينى كه شمشيرهاى ما در غلاف است ، شترهاى ما نشان قربانى دارند ، و ما در احرام عمره هستيم ، اينك اگر لازم مىدانى وضعيت ما را به اطلاع قريش برسان و هدف ما را بر ايشان بيان كن ، شايد بوسيلهء تو خونها حفظ و كينه‌ها بر طرف گردد .\r\nبديل اين‌بار به عنوان سفير رسول اللّه بسوى قريش بازگشت ، و چون به مكه رسيد ، متوجه شد كه قريش بار ديگر مجلسى تشكيل داده‌اند و سرگرم بحث و تبادل نظر در مورد نحوهء رويارويى با محمد صلّى اللّه عليه و إله و سلّم هستند ، او دريافت كه قريش همچنان بر اين عقيده‌اند كه از ورود رسول خدا صلّى اللّه عليه و إله و سلّم جلوگيرى كنند ، اما تمايلى به جنگ و خونريزى هم ندارند ، و اميدوارند كه محمد و يارانش از ورود به مكه منصرف شوند و بازگردند و به همين منظور دوباره گرد هم جمع شده و به تبادل نظر پرداخته‌اند و اين در حالى بود كه قريش نمىدانستند بديل نزد آن حضرت رفته و بازگشته و با همين تصور از او نيز نظر خواستند و پرسيدند :\r\nاى بديل از اخبار محمد چه مىدانى ؟ آيا فكر مىكنى كه محمد در شهرمان با ما قصد جنگ دارد ؟ آيا مىخواهد بار ديگر عزت ما را زير پا بگذارد ؟ آيا آن‌همه بزرگان و جنگجويان ما را كه به قتل رساند ، برايش كافى نيست ، هنوز مجالس عزاى « عتبه و شيبه و حنظله و ابن هشام » برپاست ، هنوز اشكهاى گرم نوحه‌سرايان در سوگ « عمرو بن\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nعبد ود » جارى است ، او بار ديگر آمده تا جنگ را از سر بگيرد و خاطرات تلخ گذشته را احيا و جنگ ويران‌كننده‌اى را برپا كند ، اكنون بگو بدانيم نظر تو در اين مورد چيست ؟\r\nبديل در پاسخ گفت : بدون شك ، شما در اشتباهيد و از حدس و گمان خود پيروى و بر مبناى آن تصميم‌گيرى مىكنيد ، من اينك از نزد محمد مىآيم و ضمن گفتگو با او از قصد و نيت او آگاه شدم ، و اكنون اگر مايليد و رأى مرا مىپذيريد ، آنچه را ديده و شنيده‌ام در اختيار شما مىگذارم .\r\nقريش گفتند : آنچه مىدانى بگو ، رأى شما محترم است و ديگران نيز نظراتى دارند .\r\nبديل گفت : من نزد محمد رفتم و از تصميم وى جويا شدم ، او به من گفت : من ارادهء جنگ و تجاوز ندارم ، و تنها به منظور انجام عمره و پاس احترام خانهء كعبه قصد ورود به مكه را دارم ، و سپس طرحى را به من پيشنهاد كرد كه با طبع من سازگار بود و من آن را پسنديدم و شما هم اگر اين رأى را بپذيريد ، اختلاف‌ها بر طرف و آتش كينه و نفرت خاموش مىشود .\r\nبراى اين كار لازم است شما راه او را باز بگذاريد تا خانهء خدا را طواف و مراسم عمره را به‌جا آورد و سپس با او پيمان عدم تعرض ببنديد و او را به ساير اعراب واگذاريد ، در اين صورت يا محمد بر آنها پيروز مىگردد و يا اعراب بر او غالب مىشوند ، و شما مىتوانيد با پيروز ميدان همراه شويد و در نتيجه از جنگ در امان باشيد و خدا مىداند در آنچه كه گفتم ، هدفى جز اصلاح و جلوگيرى از جنگ و خونريزى ندارم .\r\nچون گفتار بديل به پايان رسيد ، قريش گفتند : عجب پيشنهاد پوچ و گمراه كننده‌اى ! تو مىخواهى ما را بازيچهء خود قرار دهى و چشم‌بسته به هلاكت رسانى ، تو مىگويى ما شمشيرهاى خود را غلاف و سرهاى خود را تسليم محمد كنيم ، تا به قيمت خوارى و ذلت ما ، آزادانه و با عزت وارد مكه شود ! ، اين است راه صحيحى كه به نظر تو مىرسد ، براستى كه در رأى تو سمى مهلك نهفته است ، و البته ما نيز چنين انتظارى از تو داشتيم ، زيرا تو از طايفهء خزاعه هستى و طرفدارى و دوستى شما با دودمان محمد بر همه آشكار است .\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nدر اين حال بديل خواست به دفاع از خود بپردازد كه با پرخاش و تندخويى قريش مواجه شد و سرانجام به او گفتند : از اين پس زبان در دهان نگهدار و بيهوده سخن مگو و در اين كار دخالت مكن .\r\nبديل نيز در مقابل گستاخى قريش گفت : شما در كار خود آزاديد ولى به زودى بر صحت رأى من آگاه مىشويد و خواهيد ديد كه من جز خيرخواهى و نيك‌انديشى منظورى نداشتم .\r\n\r\nقريش سفير خود را به سوى محمّد صلّى اللّه عليه و إله و سلّم مىفرستند\r\nقريش نزد زعيم و پيشواى خود ابو سفيان شتافتند تا از رأى و نظر او مطلع شوند ، ابو سفيان گفت : ما براى اين كار مىتوانيم از وجود حليس بن علقمه بزرگ احابيش « 1 » كه هم‌اكنون در جمع ماست استفاده كنيم ، او هم‌پيمان و همسايه ماست و صرف‌نظر از حق همجوارى ، او خود صاحب‌نظر است ، مشكلات را به خوبى مىسنجد و راه صحيح را مىيابد ، بايد او را به عنوان سفير و نماينده نزد محمد بفرستيم ، او فردى محترم و امين است ، شايد محمد را از تصميم خود بازدارد و از هدفش منصرف سازد ، سپس ما نتيجه را ارزيابى مىكنيم و در مورد او تصميم مىگيريم .\r\nرسول اللّه در جايگاه خود نشسته بود كه از دور حليس را ديد كه به سوى اردوى مسلمانان مىآيد ، سپس فرمود : اين حليس است كه مىآيد ، گويا قريش او را به عنوان سفير نزد ما فرستاده‌اند ، او مردى خداپرست است ، شما شتران خود را كه نشان قربانى دارند ، بر سر راهش بفرستيد تا او دريابد كه ما به چه منظور قصد ورود به مكه را داريم .\r\nحليس ناگهان شترانى را ديد كه نشان قربانى دارند و چون مدتى از چرا بازمانده بودند ، پشمهاى بدن آنها ريخته بود و به اين ترتيب بر حقيقت موضوع واقف گشت ، سپس با عصبانيت و خشم به سوى قريش بازگشت و گفت : اى مردم به خدا سوگند كه\r\n\r\n\r\n","description":"","footnote":"\r\n( 1 ) . أحابيش قبايلى هستند كه با قريش پيمان دفاعى مشترك بستند و سوگند ياد كردند تا شب و روز برجاست به پيمان خود وفادار باشند ، اين پيمان در دامنه كوه حبشى منعقد شد و به همين دليل آنان را احابيش مىنامند .\r\n","page_name":" 510 ","page_number":510},
  {"content":"\r\n\r\nشما در اشتباهيد و بىجهت خود را به سختى مىاندازيد .\r\nبراستى شما مىخواهيد مردمى را كه به قصد زيارت خانهء خدا آمده‌اند و مىخواهند عمره به‌جا آورند و حرمت خانه خدا را پاس دارند ، از زيارت بازداريد ، آيا سزاوار است كه هر جذامى و حميرى در زيارت كعبه آزاد باشد ولى فرزندان عبد المطلب كه در شرافت و عظمت خاندان بر همه برترى دارند ، از زيارت خانه كعبه محروم باشند ، به خدا سوگند كه قريش هلاك مىشوند . شما بايد بدانيد كه اگرچه ما با شما هم‌پيمانيم ولى براى ظلم و بيداد با شما عهدى نداريم و شما را در تجاوز يارى نمىكنيم و اگر زيارت محمد را مانع شديد ، تمام احابيش عرب را مانند يك تن واحد در برابر خود خواهيد ديد .\r\nقريش گفتند : اى فرزند علقمه آرام باش و ما را واگذار تا در كار خويش بينديشيم ، غبار غم و اندوه بر چهرهء قريش نشست ، آنگاه متحير و افسرده دور هم نشستند و به مشورت پرداختند .\r\nيكى گفت : اين محمد است كه در نزديكى مكه رحل اقامت افكنده و به زودى وارد مكه مىشود ، گرچه ما بر سر دفاع از آيين خود و جنگ با محمد سوگند خورده‌ايم ، ولى بايد ديد اين روش براى ما چه سودى دارد ؟ محمد با نيروهايى كه ما آنها را به خوبى مىشناسيم و بارها با آنها جنگيده و استقامت و شهامت ايشان را ديده‌ايم ، قصد ورود به مكه را دارد ، درحالىكه تمامى آنها براى شهادت در راه دين و آيين خود آماده‌اند ، ولى ما قهرمانان خود را در جنگ از دست داده‌ايم ، ما اين مردم را در جنگ بدر ديديم و چه ديدار نحس و مهلكى براى ما بود ، ما تصور مىكرديم كه در جنگ احد آنان را شكست داديم و قوايشان را درهم شكستيم ولى هنوز زخم‌هاى آن جنگ بهبود نيافته بود كه آنها در جنگ خندق با قدرت و نيرويى مضاعف با ما روبرو شدند .\r\nدورانى كه ما ايشان را تعقيب مىكرديم گذشته است ، امروز آنها به دنبال ما آمده‌اند و پس از مدتى كه روش دفاعى داشتند ، اينك شيوه تهاجمى به خود گرفته‌اند . اگر ما بخواهيم با مسلمانان وارد جنگ شويم و يا به دفاع بپردازيم ، بىترديد شكست مىخوريم و جنگ به زيان ما به پايان مىرسد ، و اگر محمد را رها كنيم تا وارد مكه\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nشود ، داغ ننگى را بر پيشانى خود زده‌ايم ، آبروى خود و دودمانمان را از بين برده و خود را در معرض سرزنش قرار داده‌ايم . باوجود اين اضطراب و نگرانى تصميم‌گيرى بسيار مشكل است . ما نه به شروع كار اطمينان داريم و نه از فرجام آن آسوده‌خاطريم .\r\n\r\nآخرين هشدار قريش به رسول اللّه صلّى اللّه عليه و إله و سلّم\r\nنعيم بن مسعود قريش را متحير و سرگردان ديد ، او تصميم گرفت طرحى را با ايشان در ميان گذارد و پيشنهادى ارائه كند ، لذا گفت : اى قريش ، شما مرا مىشناسيد كه از جهت نسبت بر ساير قبايل عرب شرافت دارم و هم‌اكنون رئيس قبيله ثقيف و از مالكين طائف هستم ، گرچه وطن من از شما دور است ، ولى از شما جدا نيستم ، چون با شما ريشهء خويشاوندى دارم و از اسرارتان آگاه هستم و بر وضع شما اشراف دارم .\r\nشما تاكنون بارها مرا آزموده و نظرات مرا سنجيده‌ايد و دروغى در من نيافته‌ايد و در خيرخواهى من ترديد نداريد ، شما خوب به خاطر داريد كه من قبلا اهل « عكاظ » را به حمايت شما تشويق كردم و آنگاه كه حاضر به يارى شما نشدند ، نزديكان و اولاد و افراد خويش را به كمكتان فرستادم ، بنابراين من خود را مجاز مىدانم كه در امور شما دخالت و رأى و نظر خود را اعلان كنم .\r\nاجازه دهيد من به عنوان سفير و رسول شما نزد محمد بروم و با او به صحبت و تبادل نظر بپردازم ، مشروط بر اينكه اگر طرح مناسبى از وى آوردم شما نيز بپذيريد ، و بدانيد كه من به وكالت و حمايت شما نزد او مىروم و اميدوارم كه اين سفر با موفقيت و پيروزى توأم باشد .\r\nقريش گفتند : اى برادر ثقيف ، ما تاكنون با بىاعتنايى به رأى تو نظر نكرده‌ايم و تاكنون دروغ و ناروايى نيز از تو به خاطر نداريم ، با حفظ امانت حركت كن و در آنچه پيش مىآيد ، از جانب ما اختيار تام دارى .\r\nابن مسعود نزد رسول خدا صلّى اللّه عليه و إله و سلّم آمد و آن حضرت را در حالى ميان ياران خود ديد كه گويا او را بر تختى از قلبهاى خود نشانده و جان خود را سپر بلاى او قرار داده‌اند ،\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nبه هر كارى فرمان مىدهد ، در انجام آن بر يكديگر سبقت مىگيرند ، آنگاه كه سخن مىگويد خاموش مىشوند و چون نظر مىكند ، چشمهاى خود را از روى شرم و حيا برهم مىگذارند ، هيبت و شكوه آن حضرت در قلوبشان جاى گرفته و مقام و منزلتش ديدهء مسلمين را منور ساخته است .\r\nابن مسعود چون اين وضع را ديد ، در ادامهء كار مردد شد و در انجام مأموريت خود دچار شك گرديد ، ولى سرانجام حواس خود را جمع كرد و بر اعصاب خويش مسلط شد و به آرامى صفوف مسلمين را شكافت تا به رسول خدا صلّى اللّه عليه و إله و سلّم رسيد ، پس با كسب اجازه از آن حضرت گفت : يا رسول اللّه چرا اين جماعت را گرد خود جمع كرده‌اى ؟\r\nچرا سربازان خود را بسيج داده‌اى ؟ هدف شما از اين حركت چيست و چه خيالى در سر دارى ؟\r\nآيا اين عده را فراهم كرده‌اى تا قوم خود قريش را خوار و ذليل سازى و حرمت ايشان را بشكنى ؟ به خدا سوگند ، اينها قريشند ، شجاعت آنها در جنگ و صبر و پايدارى ايشان به هنگام نبرد بر كسى پوشيده نيست ، اينها خود آتش‌افروزان جنگند و عمرى را در پشت اسبان و جنگ با ديگران گذرانده‌اند . به آنان خبر رسيده كه شما براى جنگ با آنان به اين سرزمين آمده‌اى و شايد قصد فريب ايشان را دارى ! آگاه باش كه آنها با خدايان خود عهد بسته‌اند كه به هيچ قيمتى اجازه ندهند داخل مسجد الحرام شويد ، به خدا سوگند بر من آشكار است كه يارانت از گردت پراكنده مىشوند و تو تنها مىمانى . اگر قصد چنين كارى را دارى ، بدان كه جان خود و حرمت فاميل خود را به خطر مىاندازى و در اين صورت آشوب بزرگى برپا مىكنى .\r\nرسول اللّه در پاسخ ابن مسعود فرمودند : من قبلا با بديل و حليس نيز صحبت كردم و به آنها گفتم كه براى جنگ و خونريزى نيامده‌ام و تنها به قصد انجام عمره و احترام و طواف خانهء خدا به مكه آمده‌ام ، اكنون اگر قريش مايلند ، راه را براى زيارت ما بازگذارند و اگر مايل نيستند ، منتظر دستور خدا هستيم تا چه دستورى از جانب حق تعالى برسد .\r\nابن مسعود نااميد و بدون كسب نتيجه مطلوب نزد قريش بازگشت ، مردم مكه\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nهمان‌طور كه قبلا به ميانجىگرى بديل و حليس اميدوار بودند ، اين‌بار نيز با اميد بيشتر به استقبال ابن مسعود شتافتند و براى اطلاع از نتيجهء سفر گرد او جمع شدند و با اشتياق و عجله ، از انجام مأموريتش پرسيدند ؛ هان بگو بدانيم به چه نتيجه‌اى رسيدى ؟ آيا راهى يافتى كه در نتيجهء آن خونها حفظ شود ، و ارزش و اعتبار خانه خدا و حرمت قريش در بين عرب محفوظ بماند .\r\nابن مسعود گفت : اى مردم ، گوش كنيد ، به خدا سوگند من به حضور سلاطين بسيارى رسيده‌ام ، به دربار روم راه يافته‌ام و عزت و شوكت كسرى پادشاه ايران را ديده‌ام و آنگاه كه نجاشى ( پادشاه حبشه ) بر تخت سلطنت خود تكيه زده بود نزد وى رفتم ، اما احترام هيچيك را به اندازه حرمت محمد در نزد ياران خويش نديدم ، آرى مسلمانان زمام اختيار خود را به دست محمد داده و رهبرى خويش را به وى سپرده‌اند ، كلامى از سخن وى را رد نمىكنند و رأى او را هرگز زير پا نمىگذارند ، اكنون خود دانيد در كار خود نيك بينديشيد و تدبير كنيد و بدون تفكر و عاقبت انديشى دست به كارى نزنيد .\r\nقريش كه اسير تعصب جاهلانه خود بودند ، گفتند : ما پلى نيستيم كه به هركس اجازهء عبور دهيم ، سرزمين ما ملكى نيست كه فرش پاى هر رهگذرى شود و مقام ما رفيع‌تر و بلندتر از آن است كه دست هركسى به آن برسد ، آرزويى كه محمد در سر مىپروراند مانند بازگشت جوانى كلاغ و رشد مغز شترمرغ ، آرزوى خامى است .\r\n\r\n","description":"","footnote":"","page_name":" 514 ","page_number":514},
  {"content":"\r\n\r\n\r\nصلح حديبيه\r\n\r\nشبيخون به اردوى محمّد صلّى اللّه عليه و إله و سلّم\r\nپس از بازگشت ابن مسعود ، قريش گفتند : پيداست كه محمد در تصميم خود استوار است و آن را دنبال مىكند و نمايندگان ما نتوانستند او را از قصد و هدف خود منصرف سازند و يا رأى او را تغيير دهند .\r\nاكنون اى ابن مكرز ما بر شجاعت و تهور و بىباكى تو آگاهيم ، برخيز و چرخى بزن و جولانى بده ، شايد روحيهء ياران محمد تضعيف شود و در دل آنها رعب و وحشت بوجود آيد و در تصميم خود تجديد نظر كنند .\r\nپاسى از شب گذشته و خيمه‌هاى مسلمانان گسترده شده بود كه حفص بن مكرز اطراف اردوى رسول اللّه به تاخت و تاز پرداخت ، اما ناگهان به نقطه‌اى خيره شد و از همراهانش پرسيد : اين مرد كيست كه از اردوى محمد پاسدارى مىكند ؟\r\nخوب دقت كنيد ، بيم آن دارم كه او محمد بن مسلمه باشد ، سپس گفت : آرى حدس من درست بود و او همان محمد بن مسلمه است ، من او را از قد و قامتش مىشناسم و شما را هشدار مىدهم كه سخت مراقب او باشيد ، به خدا سوگند كه او همچون شيرى در كمين است ، او به مانند گرگى گرسنه ، حتى اگر خواب باشد يك چشمش باز است و چون قصد هجوم كند كسى را توان مقابله با او نيست .\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nشبگردان و عوامل نفوذى قريش هنوز به وجود محمد بن مسلمه يقين نكرده بودند كه قالب تهى كرده و لرزه بر اندامشان افتاد و جرأت و جسارت خود را از دست دادند .\r\nمحمد بن مسلمه كه با هوشيارى كامل به پاسدارى مشغول بود ، متوجه صداى عوامل قريش شد و به اطرافيان خود گفت : اين صدا حتما از سپاه قريش است ، بىشك آنها براى شروع جنگ و آغاز تجاوز آمده‌اند و با توسل به خدعه و نيرنگ هدفى جز جنگ و خونريزى ندارند ، سپس با صداى بلند فرياد برآورد ، اى مسلمانان شمشيرهاى خود را از غلاف خارج كنيد و براى جنگ آماده شويد كه پيش قراولان سپاه قريش در اطراف شما هستند و قصد شروع جنگ را دارند .\r\nپس از اين هشدار ساعتى نگذشت كه ابن مكرز و همراهانش به اسارت نيروهاى اسلام در آمدند .\r\nاما محمد صلّى اللّه عليه و إله و سلّم براى جنگ‌افروزى و ايجاد آشوب نيامده بود ، او تنها به قصد انجام عمره و طواف و پاس حرمت خانه خدا حركت كرده بود ، لذا نيازى به اسارت نيروهاى دشمن نداشت و به ياران خود دستور داد ، اسيران را آزاد سازيد تا به وطن خود بازگردند ، شايد به اين طريق به هدف و منظور ما اطمينان پيدا كنند .\r\n\r\nنمايندگان رسول اللّه صلّى اللّه عليه و إله و سلّم به مكه مىروند\r\nرسول اللّه پس از آزادى اسرا رو به خراش كرد و فرمود : تو در پى اسيران به سوى قريش حركت كن و از دور واكنش آنان را ارزيابى كن ، تا دريابى كه ايشان در قبال آزادى اسيران و حسن نيت ما ، چه عكس العملى از خود نشان مىدهند .\r\nخراش به مكه رفت و بازگشت و سپس عرضه داشت ! يا رسول اللّه ، قريش همچنان بر مكر و كينهء خود باقى هستند و در مقابل اين همه رفتار مسالمت‌آميز شما ، اميدى به نرمش در آنها نيست آنها با مشاهدهء من ، مرا به باد توهين و ناسزا گرفتند و شترى را كه شما به من سپرده بوديد ، پى كردند و كشتند و اگر نبود وساطت عشاير عرب ، آنها خون مرا ريخته بودند .\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nرسول خدا صلّى اللّه عليه و إله و سلّم چون سخنان او را شنيد در فكر فرورفت ولى با توسل به صبر و شكيبايى ، خشم و غضب خود را كنترل كرد و فرمود : آن‌قدر با آنان از روى حلم و بردبارى برخورد مىكنم و سوء رفتارشان را با عفو و گذشت پاسخ مىدهم تا كينه‌هاى درونى و حسادتشان را ريشه‌كن سازم ، و در ادامه فرمود : شايد برخورد ناشايست آنان با خراش از اين جهت بوده كه او از طايفه خزاعه است و ايشان با خزاعه رابطه خوبى ندارند .\r\nآنگاه حضرت متوجه ابن خطاب شد و فرمود : اى عمر تو صاحب عقل و درايتى ، با قريش سابقه دوستى دارى و نزد ايشان محترمى ، به مكه برو و قصد ما را به اطلاع آنها برسان ، و آنان را از اشتباه و توهم خارج ساز .\r\nعمر گفت : اى رسول خدا ، اطاعت امر شما بر من لازم است ، ولى من بر جان خود از اين مردم بيمناكم و از شر آنان در امان نيستم ، اين مردم از من كينه‌هاى ديرينه به دل دارند و طايفه بنى عدى ( قوم عمر ) كه پشتيبان من بوده‌اند ، از مكه كوچ كرده‌اند و اكنون كسى در مكه مرا حمايت نمىكند ، من تصور مىكنم عثمان بن عفان كه در مكه ارتباط خويشاوندى با بنى اميه دارد براى اين كار سزاوارتر باشد ، او در مكه حاميانى دارد ، بعلاوه معاويه و ابو سفيان ، عقبه و أبان در مكه هستند و تنها حمايت ايشان براى او كافى است .\r\nأبان بن سعيد در مكه و درب منزلش نشسته بود كه كسى درب را كوبيد ، از منزل خارج شد و ديد عثمان بن عفان پشت در ايستاده ، به او خوش‌آمد گفت و پرسيد : پسر عمو چگونه در اين ساعت محمد را رها كرده و دست از حمايت او برداشته و نزد ما آمدى ؟\r\nعثمان گفت : من به عنوان سفير و نماينده محمد صلّى اللّه عليه و إله و سلّم نزد قريش آمده‌ام تا موضوعى را كه قريش از آن بىاطلاعند روشن سازم ، من مىخواهم بار ديگر هدف و مقصود رسول اللّه را براى قريش بيان كنم ، تا شايد با رفع سوءتفاهم ، دلها به يكديگر نزديك شود ، اما بيم آن دارم كه قريش در صدد آزار و اذيت من برآيند ، لذا به شما پناه آوردم تا به سبب خويشاوندى كه با شما دارم ، در حمايت شما وظيفه خود را انجام دهم .\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nصبح روز بعد أبان بن سعيد ، عثمان را نزد سران قريش آورد و گفت : اين عثمان بن عفان پسر عموى من و فرستاده محمد است ، او به عنوان سفير محمد نزد شما آمده و مىخواهد با شما سخن بگويد ، و بدانيد كه او در پناه من است .\r\nسران قريش با اكراه و سختى عثمان را در پناه أبان پذيرفتند و گفتند : اگر جهت وساطت و جلب موافقت ما براى ورود محمد و يارانش به مكه ، به اين مأموريت آمده‌اى ، بدان كه اين امر امكان‌پذير نيست و هرگز با ما به چنين توافقى نخواهى رسيد ، اما اگر خودت قصد طواف و زيارت خانه كعبه را دارى ، در اين كار مجازى .\r\nعثمان گفت : سوگند ياد مىكنم كه هرگز بدون وجود رسول خدا صلّى اللّه عليه و إله و سلّم پاى در طواف خانه كعبه نخواهم گذاشت ، پس به حالت قهر از آنان روى گردانيده و بسوى مسلمانان مظلومى كه از هجرت به مدينه منع شده بودند رفت و آهسته به آنان بشارت داد كه فتح مكه نزديك است و زمان نجات و خلاصى آنان از اين وضع اسفناك به زودى فرامىرسد . اما علىرغم احتياطى كه عثمان در گفتگو با مسلمانان به خرج داد ، سخنان او به گوش قريش رسيد و ايشان از ترس انتشار اين خبر و تضعيف روحيه مردم ، عثمان را بازداشت و در حبس كردند .\r\nآنگاه كه محمد صلّى اللّه عليه و إله و سلّم به انتظار خبر خوشى از جانب عثمان بود ، ناگهان خبر رسيد كه عثمان كشته شده ، به زودى اين خبر در بين مسلمانان منتشر شد و خشم و غضب وجود آنها را فراگرفت و كاسهء صبرشان لبريز شد . آنگاه همگى با عصبانيت تمام آماده نبرد و قتال شدند . رسول اللّه نيز كه تا به حال نهايت صبر و شكيبايى را از خود نشان داده بود ، دريافت كه رشتهء اميدش از هم گسسته ، لذا فرمود : از جاى خود حركت نمىكنم تا تكليف قريش را روشن سازم .\r\n\r\nبيعت رضوان\r\nدر اين حال رسول خدا صلّى اللّه عليه و إله و سلّم در زير سايه درختى نشسته و به بررسى وضعيت مسلمانان مشغول بود كه يكى از اصحاب فرياد برآورد ، هركس حاضر است از جان خود بگذرد ، آماده بيعت با رسول اللّه شود .\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nابو سنان اسدى نزد حضرت آمد و عرضه داشت : يا محمد دست خود را باز كن تا با شما بيعت كنم .\r\nحضرت فرمود : بر چه چيز با من بيعت مىكنى ؟\r\nابو سنان گفت : براى حفظ اهداف و آنچه منظور شما باشد ، حاضرم تا سرحد جان تحمل مشقت و شكنجه كنم ، سپس بقيه مسلمانان در پى او ، يك‌به‌يك با رسول اللّه بيعت كردند و مراتب اطاعت خود را اعلام داشتند و خداى تعالى از آنان خشنود گشت و بخاطر اين فداكارى ، آرامش را بر دلهاشان نشاند و آنان را به فتحى قريب بشارت داد .\r\nمسلمانان پس از بيعت مجدد با رسول اللّه ، آماده جنگ شدند و شمشيرهاى خود را از نيام خارج ساختند ، اما ناگهان متوجه سوارى شدند كه از سوى مكه مىآمد ، همه نگاهها به او دوخته شد ، به دقت نگريستند تا او را شناسايى كنند ، سپس يكى فرياد زد :\r\nمن او را مىشناسم ، او سهيل بن عمرو است كه به سوى ما مىآيد .\r\nرسول اللّه فرمود : اگر او واقعا سهيل باشد ، قريش به فكر صلح افتاده‌اند ، زيرا من او را مىشناسم ، او مردى زيرك و هوشيار ، و خردمند است و همواره ترجيح مىدهد مشكلات را از طريق صلح ، حل و فصل نمايد .\r\nحدس ديده‌بان و پيش‌بينى رسول اللّه صحيح بود و آن مرد سهيل بود كه به قصد ايجاد صلح و آشتى بين قريش و محمد صلّى اللّه عليه و إله و سلّم به اردوگاه مسلمانان آمده بود . سهيل آمد و نزد رسول خدا نشست و پس از رفع خستگى گفت : يا محمد ، خبر بيعت يارانت به ما رسيده و ما از جزئيات كار شما آگاه شده‌ايم ، و قريش نيز از فرجام كار خود سخت در هراسند و از خشونت و رفتار ناپسند رؤساى خود نادم و پشيمان هستند ، به علاوه بر خلاف تصور شما ، عثمان كشته نشده ، بلكه در حبس سران قريش است و اهالى مكه نيز از اين موضوع ناراحتند .\r\nاينك من به نمايندگى از جانب قريش جهت برقرارى صلح و آرامش نزد شما آمده‌ام و اميدوارم بتوانم زمينه‌اى براى ترك خصومت و ايجاد آشتى بين قريش و مسلمين فراهم كنم ، تا بدين‌وسيله آتش خشم و كينه را در دلها فروبنشانم ، در ضمن شما را بشارت مىدهم كه عثمان به زودى آزاد مىشود .\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nحضرت هم كه همواره طالب صلح و آرامش بود و هرگز قصد تعرض نداشت و از خونريزى اجتناب مىكرد و در شرايط حاضر در حفظ حرمت خانهء خدا سعى فراوان داشت و به همين دليل در چند مرحله بديل ، خراش و عثمان را جهت مذاكره با قريش نزد آنان فرستاد ، از پيشنهاد سهيل استقبال كرد .\r\nمحمد صلّى اللّه عليه و إله و سلّم رو به سهيل كرد و فرمود : من حاضر به گفتگو و حل اختلاف هستم ، سپس با او به بحث و تبادل نظر پرداخت و پس از ساعتى سهيل نتيجهء بحث را براى مسلمانان چنين اعلام كرد :\r\nامسال مسلمانان بدون انجام عمره به مدينه بازمىگردند ، اما سال بعد مسلمانان به همراه پيغمبرشان مىتوانند وارد مكه شوند و قريش شهر را براى زيارت مسلمانان به مدت سه روز تخليه مىكنند . مشروط بر اينكه در اين سه روز مسلمانان از اسلحه تنها بايد شمشيرى غلاف كرده به همراه داشته باشند و مقرر شد طرفين ده سال جنگ را كنار بگذارند ، چنانچه كسى از قريش به مسلمانها پناه آورد ، بايد بازگردانده شود ، ولى اگر از مسلمانان به قريش پناه بردند ، قريش ملزم نباشند او را بازگردانند و مردم و قبايل آزادند ، هركس مايل است مىتواند با قريش معاهده‌اى منعقد كند و يا با محمد وارد پيمان شود و در اين امر محدوديتى وجود ندارد .\r\n\r\nواكنش مسلمانان در برابر پيمان صلح\r\nچون مسلمانان از انعقاد پيمان بين محمد صلّى اللّه عليه و إله و سلّم و قريش آگاه شدند ، گروهى به مخالفت برخاستند و به يكديگر مىگفتند : با اين پيمان ما از عمرهء امسال محروم شديم و قريش به مقصود خود رسيدند ، تير آنها به هدف خورد و حرفشان بر كرسى نشست .\r\nچگونه ممكن است كه اگر مشركى اسلام آورد و به ما پناهنده شد ، ما او را تحويل دشمن دهيم ولى اگر مسلمانى مرتد شد و به آنها پناه برد ، رهايش سازيم . اين پيمان ما را در تنگنا قرار داده و اختيارات ما را محدود ساخته است .\r\nدر اين ميان عمر كه مردى تندخو و عصبانى بود خود را به ابو بكر رساند و گفت :\r\nترا به خدا سوگند ، مگر محمد رسول خدا نيست ؟\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nابو بكر گفت : چرا او رسول خدا است . پرسيد ، مگر ما مسلمان نيستيم ، گفت : چرا مسلمان هستيم ، پس عمر ادامه داد : مگر قريش مشرك نيستند ، ابو بكر گفت : چرا آنها مشركند .\r\nعمر گفت : پس روى چه حسابى ما بايد دين خود را خوار و ذليل ببينيم ؟\r\nابو بكر پاسخ داد : اوامر محمد صلّى اللّه عليه و إله و سلّم را اطاعت كن ، زيرا من شهادت مىدهم كه او رسول خداست و ما نيز مسلمانيم و بايد حكم او را بپذيريم .\r\nعمر گفت : من هم شهادت مىدهم كه محمد رسول خداست و سوگند مىخورم از روزى كه در خانه « ابن أرقم » مسلمان شدم ، تا امروز در دين خود ترديد پيدا نكرده‌ام و عقايد من مشوش نشده است ، اما امروز ترديد در فكر من نفوذ كرده و وسوسه وجودم را فراگرفته است .\r\nابو بكر گفت : شفاى درد و تسكين اعصاب تو ، ملاقات با محمد صلّى اللّه عليه و إله و سلّم است ، نزد او برو و مشكل خود را با او در ميان بگذار .\r\nعمر به سرعت خود را به رسول اللّه رساند و بار ديگر سؤالات خود را تكرار كرد و گفت :\r\nمگر شما رسول خدا نيستى ؟\r\nحضرت فرمود : چرا من رسول خدا هستم .\r\nعمر گفت : مگر ما مسلمان نيستيم ؟\r\nحضرت فرمود : چرا ما مسلمان هستيم .\r\nعمر گفت : مگر قريش مشرك نيستند ؟\r\nفرمود : چرا قريش مشركند .\r\nگفت : پس چرا بايد راضى باشم كه دين ما ذليل گردد ؟\r\nحضرت فرمود : من بندهء خدا و رسول او هستم ، هرگز با دستورات او مخالفت نميكنم و خدا هم مرا تنها نخواهد گذاشت .\r\nعمر گفت : مگر شما به ما وعده نداده بودى كه به زودى به خانهء خدا مىرويم و كعبه را طواف مىكنيم ؟\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nحضرت فرمود : چرا من خبر دادم ولى آيا گفتم همين امسال به زيارت موفق مىشويم ؟\r\nعمر گفت : نه\r\nحضرت فرمود : اكنون هم مىگويم تو به خانهء خدا راه مىيابى و آن را طواف مىكنى ، و بدين ترتيب سخنان رسول اللّه خشم و غضب عمر را فرونشاند و شك و ترديد او را بر طرف ساخت .\r\n\r\nدعوت از على عليه السّلام براى نگارش متن پيمان\r\nرسول خدا صلّى اللّه عليه و إله و سلّم و سهيل نشسته بودند و از على عليه السّلام دعوت كردند تا متن پيمان را بنويسد . حضرت قلم و دوات را فراهم نمودند و خطاب به على عليه السّلام فرمودند : بنويس « بسم اللّه الرّحمن الرّحيم » سهيل گفت : نه ، من به اين كلام اعتقادى ندارم ، و آن را به رسميت نمىشناسم ، بايد بنويسى ، « باسمك اللهم » على عليه السّلام نوشت و به انتظار متن عهدنامه از كلام رسول اللّه نشست . حضرت فرمود : بنويس ، اين صلح‌نامه‌اى است كه ميان محمد رسول خدا و سهيل بن عمرو منعقد مىشود .\r\nسهيل قلم را از دست مبارك على عليه السّلام گرفت و گفت ننويس ، و سپس رو به سوى محمد صلّى اللّه عليه و إله و سلّم كرد و گفت : اگر ما رسالت تو را از ناحيهء خدا پذيرفته بوديم كه نيازى به اين همه جنگ و خونريزى نبود ، شما تنها نام خود و پدرت را بنويس .\r\nعلى عليه السّلام از حذف عنوان رسول خدا اكراه داشت اما حضرت رو به او كرد و گفت :\r\nبنويس : « اين صلح‌نامه‌اى است كه ميان محمد بن عبد الله و سهيل بن عمرو واقع شده است ، و براساس آن مقرر شد طرفين به مدت ده سال از جنگ و خونريزى پرهيز كنند و مردم در اين مدت در امان هستند و به يكديگر تعرض و تجاوز نمىكنند . قرار شد كه هركس بدون اذن ولى خود نزد محمد آيد ، محمد او را به وليش بازگرداند ولى اگر كسى از ياران محمد نزد قريش آمد ، ايشان ملزم به بازگرداندن او نباشند . مردم آزادند ، هركس بخواهد با محمد پيمان ببندد و هركس مايل است به عهد قريش درآيد ، به علاوه محمد متعهد مىشود در اين سال به مكه وارد نشود و از عمره صرف‌نظر كند و\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nدر عوض در سال آينده قريش مكه را تخليه مىكنند و محمد و يارانش براى طواف وارد مكه مىشوند و به مدت سه روز به زيارت مىپردازند ، و در اين مدت مسلمانان تنها مجازند شمشيرى غلاف كرده به همراه داشته باشند »\r\nو بدين ترتيب عهدنامه به پايان رسيد و عده‌اى از طرفين آن را امضاء كردند و مسلمانان درحالىكه از اين موضوع عصبانى و ناراحت بودند ، با اكراه و بىميلى آن را خواندند .\r\n\r\nپناهندگى مسلمانان ستمديده\r\nهمان‌طور كه مسلمانان ناراحت و متحير بودند ناگهان متوجه مردى شدند كه خسته و نالان و در قيد و زنجير به سوى آنان مىآيد ، به زودى متوجه شدند كه او همان ابو جندل بن سهيل است كه به شدت فرياد مىزند و از رسول خدا طلب يارى و پناه مىكند .\r\nاو با حالتى رقت‌بار مىگفت : يا رسول اللّه ، دعوت شما به من رسيد و آياتى از قرآنت را شنيدم و اسلام آوردم و آن را از قريش پنهان داشتم ، اما سرانجام آنها متوجه خروج من از كيش بت‌پرستى شدند و به آزار و اذيت من پرداختند ، بارها سعى كردم به سوى شما مهاجرت كنم اما راه را بر من بستند ، اكنون با وضعى كه دارم مىترسم كه در دين خود دچار ضعف و سستى شوم ، خواهش مىكنم كه مرا نيز به همراه مسلمانان به مدينه ببر تا در صف مهاجرين درآيم و در راه خدا جهاد كنم .\r\nسهيل بن عمرو متوجه فرزند خود شد و شكايتش را شنيد و از اين موضوع به شدت عصبانى و متأثر شد ، اما با اين حال به رسول اللّه صلّى اللّه عليه و إله و سلّم گفت : اى محمد قبل از آنكه فرزندم ابو جندل به تو پناهنده شود ، پيمان ما منعقد شده بود و اكنون مانعى در بازگرداندن او به سوى مكه نيست ، چه فرزندم راضى به اين امر باشد و چه نباشد بايد به مكه بازگردد .\r\nرسول خدا صلّى اللّه عليه و إله و سلّم با ناراحتى فرمود : راست مىگويى و در كار خود آزادى .\r\nسهيل دست فرزند خود را گرفت ، لباسهايش را به گردنش پيچيد و او را كشان‌كشان\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nبه سوى مكه برد ، اما ابو جندل مرتب فرياد مىزد و از مسلمانان كمك مىخواست و مىگفت : آيا راضى مىشويد كه مشركان مرا به مكه بازگردانند و مرا در دين خود دچار وسوسه نمايند ، اين فرياد دلخراش تا اعماق جان مسلمانان نفوذ كرد و آنها را به خشم و اندوهى شديد گرفتار ساخت ، اما چاره‌اى نداشتند و اين امر خداست كه توسط رسولش ابلاغ شده است .\r\nرسول خدا صلّى اللّه عليه و إله و سلّم ابو جندل را خطاب قرار داد و فرمود : صبر پيشه كن و به وظايف خود بپرداز كه خدا براى تو و ساير مسلمانان در بند ، راه فرار و نجاتى مقرر كرده است . ما فعلا عهدى بسته‌ايم و بايد به مفاد آن پاىبند باشيم .\r\nآنگاه منادى در مكه فرياد برآورد : هركس آزاد است با هر گروهى داخل پيمان شود و بدين ترتيب قبيله « بكر » به پيمان قريش در آمدند و قبيله « خزاعه » هم‌پيمان رسول خدا صلّى اللّه عليه و إله و سلّم شدند .\r\n\r\nواكنش مسلمانان در قبال دستور بازگشت\r\nيكى از اصحاب از جانب رسول اللّه صلّى اللّه عليه و إله و سلّم اعلام كرد : اى مسلمين كار عهدنامه و پيمان صلح پايان پذيرفته ، از احرام خارج شويد ، شترهاى قربانى را نحر و موهاى خود را تقصير كنيد ، و سپس آمادهء حركت شويد تا بازگرديم ؛ اما منادى متوجه شد كه هيچيك از مسلمانان مايل نيستند از احرام خارج شوند و در اين امر متحير و مردد هستند . لذا دوباره سخن خود را تكرار كرد ، اما باز پاسخى نشنيد و براى بار سوم پيام رسول اللّه را ابلاغ نمود ، اما اين بار هم كسى به سخن او اعتنا نكرد و احدى از مسلمانان از احرام خارج نشدند .\r\nمنادى ناگزير ، سرپيچى و بىاعتنايى بىسابقهء مردم را به اطلاع آن حضرت رساند ، محمد صلّى اللّه عليه و إله و سلّم كه جز اطاعت و اجراى اوامر ، انتظارى از اصحاب خود نداشت ، از اين موضوع بسيار ناراحت و متأثر شد و با نگرانى و اندوه وارد خيمه همسرش ام سلمه شد .\r\nام سلمه از رسول اللّه پرسيد : يا محمد چه اتفاقى افتاده كه شما را تا اين حد نگران مىبينم ؟\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nحضرت فرمود : براستى كه قوم من با اين نافرمانى خود را هلاك مىسازند ، من ايشان را دعوت كردم كه از احرام خارج شده ، سرهاى خود را بتراشند و قربانى كنند ولى هيچيك اعتنايى نكردند .\r\nام سلمه گفت : يا رسول اللّه مسلمانان حتما از عمل شما پيروى مىكنند و در اقتداء به كردار شما درنگ نخواهند كرد ، شما بيرون رويد و در حضور ايشان قربانى و تقصير كنيد ، من يقين دارم كه آنها به روش شما عمل و از كار شما تقليد خواهند كرد .\r\nرسول اللّه از خيمه ام سلمه خارج و به جمع مسلمين وارد شد و فرمود : در مورد پيمان صلح و نگرانى شما لازم است كه به اطلاعتان برسانم ، هركس از جمع مسلمانان خارج شود و به مكه بازگردد مورد نياز ما نيست و هركس از قريش به ما ملحق شود ، خدا به زودى برايش گشايش و آسايشى فراهم مىسازد ، و اما راجع به طواف خانه كعبه بگويم كه شما به زودى به خواست خدا ، به زيارت نايل مىشويد و كارى كه انجام شد به اختيار من نبود ، بلكه از ناحيه خداوند بود و او خود پشتيبان من است و هرگز مرا فراموش نمىكند .\r\nحضرت اين بگفت و سر خود را تراشيد و قربانى خود را نحر كرد و از احرام خارج شد و راه مدينه را پيش گرفت .\r\nمسلمانان كه رفتار رسول اللّه را ديدند ، همگى سر تراشيده و قربانى كردند و از احرام خارج شدند و درحالىكه تشنهء ديدار مكه و زيارت كعبه بودند ، به اميد استعانت خدا و وعدهء رسولش به سوى مدينه حركت كردند .\r\n\r\n","description":"","footnote":"","page_name":" 525 ","page_number":525},
  {"content":"\r\n\r\n\r\nسرانجام پيمان صلح\r\nگرچه مسلمانان به سهولت و با سلامت به مدينه بازگشتند ولى به آرزوى خود كه زيارت خانه خدا بود ، دست نيافتند . آنها درحالىكه تا نزديكى وطن خود پيش رفته بودند ، قدم بر خاك آن نگذاشته بازگشتند و از اين پيشامد ناراحت بودند .\r\nرسول خدا صلّى اللّه عليه و إله و سلّم به آنها وعده داده بود كه حتما وارد مكه خواهند شد و پيرامون كعبه طواف خواهند كرد . مردم مىدانستند كه محمد صلّى اللّه عليه و إله و سلّم رسول خداست و گفتار او صدق و وعده‌اش صحيح است و از روى هوا و هوس سخن نمىگويد و آنچه مىگويد به وسيلهء فرشتهء امين به او وحى شده است ، اما از طرفى عشق به خانه كعبه و شوق ديدار وطن و ميل به جنگ و جهاد در ايشان اضطراب و هيجانى ايجاد كرده بود كه خواب راحت از چشمشان ربوده بود .\r\nمسلمانان قبل از اين واقعه روحيه شادى داشتند ، و مقام و منزلت آنها ارجمند و در اقتدار كامل بودند ، اما در شرايط جديد احساس خوشايندى نداشتند ، مهاجرينى كه سختى هجرت و طعم تلخ غربت را چشيده بودند ، به خوبى مىدانند كه تا چه حد تلخ و ناگوار است كه يك نفر مكى به عشق اسلام و علاقه به رسول خدا صلّى اللّه عليه و إله و سلّم شهر و ديار خود را ترك و به مدينه مهاجرت كند ، اما مسلمانان مدينه طبق عهدنامه نتوانند پذيراى او باشند و بالاجبار او را به مكه بازگردانند كه به يقين با شكنجه و آزار و اذيتى\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nمضاعف روبرو خواهد شد و بدين ترتيب دين و ايمان آنها در معرض تهديد جدى قرار مىگيرد و هيچگونه تضمينى براى حفظ دين و انجام عبادت و حتى تأمين سلامت آنها وجود ندارد ، اما از طرف ديگر هركس از اسلام دست برداشت و از دين خارج شد ، به راحتى بسوى كفار مىرود و مسلمانان در بازگرداندن او حقى ندارند .\r\nمسلمانان هنوز خاطره تلخ پناهندگى ابا جندل را فراموش نكرده‌اند ، آن روز كه او از مكه متوارى شد و با كند و زنجير به مسلمانان پناه آورد ، اما پناه و ياورى نيافت و نتوانست خود را به مدينه برساند و به خاطر انعقاد پيمان ، مسلمانان از پذيرش او منع شده بودند و سرانجام پدرش بار ديگر او را با حالتى رقت‌بار ، كشان‌كشان به مدينه بازگرداند ، و هيچيك از مسلمانان نتوانستند به آه و ناله و نداى استمداد او پاسخ دهند .\r\nاما در اين شرايط نامساعد روحى ، مصيبتى جديد در شرف وقوع است كه بر غم گذشتهء مسلمين مىافزايد ، آرى ، اين بار ابو بصير است كه مضطرب و نگران و با چشمانى گريان و درحالىكه آثار كند و زنجير هنوز در دست و پاى او باقى است ، به سوى مسلمانان مىآيد . مردم مدينه به سرعت گرد او جمع شدند و گفتند : چه بلايى بر سرت آمده ؟ چرا اين‌گونه مضطرب و پريشانى ؟ بر فكر و اعصاب خود مسلط باش و بگو بدانيم چه اتفاقى افتاده و به چه منظور به مدينه آمده‌اى ؟\r\nابو بصير كه در جمع مسلمانان تا حدى احساس امنيت و آسايش خاطر مىكرد ، گفت بشنويد : محمد صلّى اللّه عليه و إله و سلّم در حالى از مكه هجرت كرد كه در نظر من سخنى بدتر از دعوت او نبود و رسالت او براى من بسيار نامطلوب بود ، آرى من او را مردى خارج از دين مىدانستم كه بر طايفه و اقوام خود پشت نموده و عليه عقايد آنها قيام كرده ، تا اينكه در يكى از شبها صدايى به گوشم رسيد كه مرا به سوى خود جلب كرد ، احساس كردم كه در من تمايلى به شنيدن اين صدا وجود دارد ، سپس متوجه شدم كه مردى در حال قرائت قرآن است ، در اين حال به قدرى شيفتهء مضامين آن شدم كه اسلام آوردم و با وجود اينكه همهء سعى من بر اين بود كه مردم مكه به اعتقاد من پى نبرند ، اما آنها عاقبت از ايمان من به اسلام باخبر شدند و مرا در زنجير كشيدند و به روشهاى مختلف به شكنجه و آزار و اذيت من پرداختند ، به حدى كه هركس را توان تحمل آن\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nنبود ، تا اينكه سرانجام يك روز از غفلت آنها استفاده كرده و قيد و زنجير را از پاى خود برداشته و از زندان فرار كردم تا دين و جان خود را حفظ كنم و بتوانم از اسلام بهره‌مند شوم و در مجاهدت همراه و شريك مسلمانان شوم .\r\nابو بصير در حالى سرگذشت خود را تعريف مىكرد كه مىپنداشت زمان رنج و حرمان او پايان يافته و هنگام سعادت و نيكبختى او فرارسيده و اكنون مىتواند آزادانه به عبادت و پرستش خداى يكتا بپردازد . اما او غافل از اين بود كه دشمن در يك قدمى او در تعقيبش است و پيمان رسول اللّه با قريش مانع پذيرش او در مدينه است .\r\nابو بصير راه خود را به سوى مسجد رسول اللّه كج كرد تا به حضور ايشان برسد ، اما قبل از اينكه با آن حضرت روبرو شود ، ديد دو نفر از قريش نزد محمد صلّى اللّه عليه و إله و سلّم نشسته‌اند و در مورد او صحبت مىكنند و قصد دستگيرى او را دارند و در اين مورد مفاد پيمان و عهدنامه را براى آن حضرت يادآورى مىكنند . يكى از آنها گفت : اى محمد ، ما تاكنون سابقهء پيمان‌شكنى در تو نديده‌ايم ، چه شد كه امروز يك نفر فرارى از مكه را پناه دادى ؟\r\nابو بصير از دين ما خارج شده و از جمع ما گريخته و درحالىكه اسلام آورده ، به شما پناهنده شده ، ما با شما عهد بستيم كه هركس از ما كه مسلمان شد و به شما پناه آورد ، به ما بازگردانى و اكنون قريش ما را فرستاده‌اند تا به ميزان پاىبندى شما به پيمان خود واقف شوند . رسول اللّه فرمود : من پيمان را نقض نكرده‌ام و بر خلاف سوگند خود ، عملى انجام نداده‌ام . اينك ابو بصير در اختيار شماست ، او را با خود ببريد ، شايد خدا در كار او گشايشى ايجاد كند و براى حفظ دين او فرجى حاصل گردد .\r\nابو بصير نيز در جمع مسلمانان دستگير و اسير شد و مردم با دلى پر درد و قلبى آكنده از غم و اندوه او را بدرقه كردند ، اما هنوز ساعتى از اين موضوع نگذشته بود كه مسلمانان ديدند ابو بصير به تنهايى بازگشت ، مردم به او گفتند : با مأمورين چه كردى ؟\r\nابو بصير پاسخ داد : يكى از ايشان را كشتم و ديگرى راهى جز فرار نداشت ، اينك\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nحرمت عهد رسول حفظ شده و پيمان نقض نشده است ، بنابراين اگر در بين شما بمانم اشكالى ندارد .\r\nمحمد صلّى اللّه عليه و إله و سلّم چون از كار ابو بصير آگاه شد فرمود : واى بر او ، اگر ياورى داشت عجب جنگ‌افروزى بود ، به او بگوييد مدينه را ترك كند و متوارى شود و بداند از اين پس هرجا كه باشد مىتواند نماز بخواند و خدا را عبادت كند .\r\nابو بصير بار ديگر تنها و خسته و با چشمانى گريان و حيران و قلبى پريشان و سرگردان از مدينه خارج شد ، درحالىكه نمىدانست بايد به كجا برود ، و بار ديگر گروهى از مسلمانان منقلب و اندوهگين او را بدرقه كردند و ابو بصير از شهر خارج شد و راه بيابان را در پيش گرفت .\r\n\r\nتجمع مسلمانان فرارى و تهديد كاروانهاى قريش\r\nروزها و ماهها سپرى شد و هروقت مسلمانان به ياد وضع خود با قريش و ظلم و ستم آنها مىافتادند ، غم و اندوه ايشان بيشتر مىشد و از شدت حسرت و تأسف ناله سرمىدادند ، در اين زمان ناگهان تازه‌واردى از مكه به مدينه رسيد ، يكى از مسلمانان گفت : بىترديد اين مرد نيز مانند ابو بصير يك مسلمان فرارى است كه به ما پناه آورده ، او آمده تا داغ ما را تازه كند و نمك بر زخمى بپاشد كه هنوز تازه است .\r\nيكى ديگر از مسلمانان جلو آمد و خطاب به تازه‌وارد گفت : اى مرد ، آيا مسلمان شده‌اى و اسلام آورده‌اى ؟ اگر چنين است بايد بدانى كه مدينه جاى تو نيست و در اين شهر پناهى نمىيابى تو بايد بدانى كه بين محمد و مردم مكه پيمانى است كه مىگويد :\r\nهيچ فردى از قريش نمىتواند در حمايت مسلمانان درآيد ، و هيچيك از اهالى مكه نمىتوانند اسلام آورده و در مدينه بمانند .\r\nآرى محمد صلّى اللّه عليه و إله و سلّم بر پيمان خود استوار است و عهد خود را نمىشكند ، اگر در مدينه بمانى به زودى قريش در پى تو مىفرستند و در اين صورت تو نمىتوانى از دست آنها جان سالم بدر برى ، و توان مقاومت در برابر آنها را هم ندارى ، پس بهتر است منزلى غير از مدينه انتخاب كنى و پناهگاهى جز اين شهر بيابى و ما اميدواريم كه خداى تعالى\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nبه همين زودى گشايشى در كار شما فراهم سازد .\r\nمسافر تازه‌وارد خنديد و با تعجب گفت : حدس درستى نزده‌ايد و در گمان خود خطا رفته‌ايد ، من مسلمان نشده و از مكه به قصد فرار خارج نشده‌ام و جز دين خود دين ديگرى را نمىپذيرم و به عقيدهء قوم خود پاىبندم . من براى عرض مطلبى به حضور محمد آمده‌ام و ديدار من با او پرده از اين راز برمىدارد .\r\nمسلمانان به يكديگر گفتند : چه اتفاقى افتاده كه قريش نماينده نزد محمد صلّى اللّه عليه و إله و سلّم فرستاده‌اند ؟ سپس همگى به سوى مسجد شتافتند تا از سر اين موضوع مطلع شوند .\r\nچون مسلمانان وارد مسجد شدند ، ديدند كه اين مرد با اطمينان و عبارتى محكم به رسول خدا صلّى اللّه عليه و إله و سلّم چنين مىگويد : قريش مرا به خاطر ابو بصير و مشكلاتى كه او براى ما فراهم نموده ، نزد شما فرستاده‌اند .\r\nابو بصير پس از فرار تنها به كشتن يكى از بهترين و شجاعترين مردان ما قناعت نكرده ، بلكه در محلى به نام سيف البحر پايگاهى براى خود درست كرده و ساير مسلمانان فرارى را نيز تحت حمايت خود درآورده و اين گروه امنيت راههاى تجارى ما را سلب كرده‌اند و در مسير كاروانهاى ما ايجاد مزاحمت مىكنند و حتى پا را از اين فراتر گذاشته و دست به شمشير برده و به تهديد قافله‌ها و كاروانهاى قريش كه بين مكه و شام در تردد هستند مىپردازند . لذا ما از اين عهد و قرار خود پشيمانيم ، زيرا اين عهد و پيمان جز شر و ضرر براى ما حاصلى نداشته است ، پس اگر شما موافق باشيد اين ماده از قرارداد لغو گردد و از اين پس ما تازه مسلمانها را از شما مطالبه نكنيم و هر مسلمانى نزد تو آمد مىتواند در مدينه بماند و تحت حمايت شما باشد .\r\nمسلمانان چون اين وضع را ديدند و از موقعيت قريش آگاه شدند ، تا حدى غمها و خاطرات تلخ گذشته را فراموش كردند و آرامشى نسبى بر افكارشان حاكم شد . اما با گذشت زمان عشق و علاقه مسلمانها به زيارت خانه كعبه بيشتر مىشد ، افق روشن و نسيم جان‌بخشى كه از جانب مكه مىوزيد شوق و اشتياق ايشان را براى حركت بسوى وطن مىافزود .\r\nموسم حج فرارسيد و قريش به عهد خود وفا كردند و سوگند خود را محترم\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nشمردند و شهر را در اين ايام براى زيارت مسلمانها تخليه كردند و مسلمانان براى انجام عمره وارد مكه شدند و پيرامون خانه كعبه طواف نمودند و حرمت قبلهء خود را پاس داشتند ، ولى اين زيارت مختصر آنها را راضى و خشنود نساخت ، زيرا در اين مدت كوتاه همواره در بيم و هراس از حمله قريش و مكر و نيرنگ آنها بودند و از طرفى طبق عهدنامه حق دست بردن بر شمشير را هم نداشتند ، لذا در اين شرايط و با وجود اين عهد و پيمان نمىتوانند مدت زيادى در مكه بمانند و احتمال مىرود كه شرايط موجود براى ساليان متمادى به قوت خود باقى بماند و زيارت آنها محدود به همين ايام باشد .\r\n\r\nنقض پيمان\r\nجمعى از مسلمانان مدينه پس از اداى نماز عشاء در منزلى جمع شدند و در آنجا به گفتگو پرداختند ، سخن از هرجا به ميان آمد تا اينكه بحث به اختلاف دو طايفه خزاعه و بكر رسيد ، دشمنى ديرينه آنها يادآورى شد و از خونهاى زيادى كه در جنگهاى بين ايشان بر زمين ريخته شده بود ، سخن رفت .\r\nيكى از مسلمانان كه از تاريخ و سرگذشت پادشاهان قديم اطلاع داشت و شبها فرازى از آنها را براى مردم بيان مىكرد ، گفت : من از خاطرات گذشته بكر و خزاعه چيزى مىدانم كه اگر برايتان نقل كنم ، اطمينان دارم مورد پسندتان واقع مىشود و شنيدن آن برايتان جالب است ، به شرطى كه خوب در آن دقت كنيد .\r\nديگران گفتند : ما منتظر شنيدن مطالب تو هستيم .\r\nگفت : پدرم در يكى از شبها كه دور هم جمع بوديم ، برايمان نقل كرد كه در زمانهاى سابق روابط اين دو طايفه بسيار دوستانه و مطمئن بود و با يكديگر رفت و آمد و وصلت فراوان داشتند و به مسافرت و تجارت مشترك علاقمند بودند و حتى چند بار عليه دشمنان هم‌پيمان شدند و يكديگر را مورد حمايت قرار دادند .\r\nارتباط اين دو طايفه همچنان محكم و منسجم بود تا اينكه مالك بن عباد هم‌پيمان بكر براى تجارت به سرزمين خزاعه رفت و در آنجا يك نفر نادان به او حمله كرد و او\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nرا از پاى درآورد و از آن روز آتش فتنه و آشوب در بين اين دو طايفه شعله‌ور شد ، روابط دوستانه و صميمى بتدريج فراموش شد و جاى خود را به كينه و عداوت سپرد ، در اين ميان چند تن از بزرگان عشاير كوشيدند تا اختلاف آنها را حل و كينه موجود را بر طرف سازند ولى موفق نشدند ، سپس چند تن ديگر از افراد سرشناس و معتمد براى حل اين مشكل اقدام كردند ، ولى آنها نيز به نتيجه‌اى نرسيدند .\r\nفضاى ارتباط بين اين دو طايفه همچنان تاريك و مبهم بود و هر روز بر تيرگى آن افزوده مىشد و انتظار صلح و آرامش وجود نداشت ، تا اينكه محمد صلّى اللّه عليه و إله و سلّم در مكه ظهور كرد و قلبها را به تسخير خود درآورد و آنها را گرد خود جمع كرد و صلح و صفا را بين ايشان برقرار نمود .\r\nاما آنگاه كه پيمان صلح حديبيه منعقد شد ، متأسفانه بار ديگر دشمنى ديرينه آنها زنده شد ، زيرا خزاعه در پيمان مسلمانان وارد شد و بكر به عهد قريش در آمدند و بدين ترتيب كينه‌هاى خاموش خود را بيدار ساختند و در آينده نيز امكان حوادث ناگوار وجود دارد و موجب نگرانى است .\r\nراوى چون سخن خود را به پايان برد ، آماده ترك مجلس شد كه ناگهان صداى سگها در خارج از منزل حكايت از ورود غريبه‌اى كرد . حاضرين در مجلس از يكديگر پرسيدند ، اين ميهمان غريبه در اين شب تاريك كيست ؟ يكى برود و او را شناسايى كند ، شايد ره گم كرده‌اى و يا نيازمندى است كه پناه و غذايى مىجويد .\r\nسرانجام يكى از حاضرين در مجلس از منزل خارج شد و لحظاتى بعد همراه عمرو بن سالم خزاعى بازگشت . عمرو سلام داد و با حالتى خسته و رنجور در جمع مسلمانان نشست ، درحالىكه چهرهء او حكايت از غم و اندوهى شديد مىكرد و سينه او مالامال از درد بود ، اين وضعيت عمرو مسلمانان را كنجكاو و نگران كرد . يكى پرسيد : چرا پريشانى ؟ چرا در اين ساعت شب از منزل خارج شدى و هدفت از آمدن به اينجا چيست ؟ تصادف عجيبى است زيرا ما امشب از سابقه درگيرى شما با طايفه بكر ياد كرده بوديم .\r\nعمرو گفت : علت آمدن من هم پيرامون همين موضوع و سابقه خصومت ما با\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nطايفه بكر است ، حقيقت اين است كه درگيرى تازه‌اى بين ما و طايفه بكر به وجود آمده كه داغهاى گذشته را تازه كرده است .\r\nيك روز صبح طايفه بكر در حوالى الوتير به ما حمله كردند و در اين هجوم خونها جارى ساخته و بدنهاى زيادى را مثله كردند . در اين جريان ، قريش پيمانش را با شما شكسته و طايفه بكر را مسلح نموده و با مردان جنگجو و حيوانات مورد نياز ، ايشان را تقويت كردند و چون عدهء آنها بر ما فزونى يافت ، بر ما غلبه كردند و به كشتار ما پرداختند ، حتى زمانى كه ما به حرم پناه برديم تا از گزند آنان در امان باشيم ، ايشان حرمت حرم را شكستند و اگر به خانه بديل بن ورقاء پناه نبرده بوديم ، شايد تمام افراد خزاعه را كه در مكه بودند ، هلاك مىساختند ، اكنون ما برآنيم كه خونخواهى كنيم و انتقام كشتگان خود را از آنها بگيريم .\r\nخورشيد طلوع كرد و همراه با انتشار شعاع منور آن ، اين خبر نيز در شهر پخش شد كه قريش عهد خود با مسلمانان را شكسته و سوگند خود را زير پا نهاده‌اند و با خدعه و نيرنگ طايفه بكر ( هم‌پيمان قريش ) را عليه خزاعه ( هم‌پيمان مسلمانان ) يارى كرده‌اند . مردم به مسجد شتافتند تا نظر رسول اللّه را در اين مورد جويا شوند ، اما ناگهان ديدند كه عمرو بن سالم خود نزد رسول خدا صلّى اللّه عليه و إله و سلّم نشسته و با صداى لرزان و نگران اشعارى را مىخواند و از حضرت طلب يارى مىكند .\r\nرسول خدا صلّى اللّه عليه و إله و سلّم در پاسخ عمرو فرمود : اى عمرو بن سالم يارى شدى ، پس سر به آسمان بلند كرد و عرضه داشت : بار الهى ، جاسوسان قريش را از ما بازدار تا ما بدون اطلاع ايشان وارد بلادشان شويم .\r\n\r\n","description":"","footnote":"","page_name":" 533 ","page_number":533},
  {"content":"\r\n . \r\n","description":"","footnote":"","page_name":" 534 ","page_number":534},
  {"content":"\r\n\r\n\r\nفتح مكّه\r\n\r\nبسيج مسلمانان\r\nآنگاه كه ظلمت شب بر طرف شد و سپيده صبح طلوع كرد ، قريش از خواب غفلت بيدار شدند و دريافتند كه چه خطاى بزرگى مرتكب شده‌اند ، بكر را عليه خزاعه يارى كردند ، به هم‌پيمان خود عليه هم‌پيمان ديگرى كمك كرده‌اند ، پس عاقبتى وخيم و سرانجامى مهلك در انتظار ماست .\r\nبه زودى اين خبر چون نور خورشيد و جريان باد سير مىكند و به محمد و يارانش مىرسد و اين نقض پيمان و سوگند قريش ، آشوبى به پا مىكند و وسيله‌اى براى نفوذ و تهاجم مسلمانان فراهم مىسازد و در اين شرايط قريش آمادگى لازم براى جنگ را ندارند ، لذا سران قريش در خانه‌اى گرد آمدند و به تبادل نظر پرداختند تا راه فرجى براى گريز از اين خطا و پيمان‌شكنى بيابند و در اين شرايط وخيم ، عاقبت و سرانجام كار خود را بررسى كنند .\r\nدر اين فضاى اضطراب و تشويش ، آراء و عقايد متعددى عرضه شد ، اما سرانجام همگى بر يك نظر اتفاق كردند تا شايد از اين مهلكه نجات يابند . آنها پيشنهاد دادند كه ابو سفيان كه سركرده قريش و برگزيده ايشان است ، به مدينه برود . او كسى است كه نزد مردم ارزش و اعتبارى دارد و بايد قبل از آنكه خبر نقض پيمان به محمد و يارانش\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nبرسد ، وارد مدينه شود و به حضور محمد برسد و ضمن تجديد عهد ، مدت آن را نيز بيفزايد ، تا محمد و يارانش دليلى براى شروع جنگ و بهانه‌اى براى نقض پيمان نداشته باشند .\r\nابو سفيان به سوى مدينه حركت كرد ، درحالىكه چشم اميد قريش به او دوخته شده بود و او به خوبى به مشكلات قريش و نگرانى ايشان واقف بود و با تدبيرى كه در تبادل افكار با قريش انديشيده بود ، اميد داشت تا ظلم و پيمان‌شكنى قريش را سرپوش نهد .\r\nاما ابو سفيان هنوز به مدينه نرسيده بود كه فهميد جريان درگيرى طايفه بكر و خزاعه در بين مردم منتشر شده و مسلمانان از اين اتفاق سخت ناراحت و خشمگين هستند ، آتش غضب آنها زبانه مىكشد و خود را مهياى نبرد مىكنند تا از قريش انتقامى سخت بگيرند . ابو سفيان متوجه شد كه اوضاع بر وفق مراد او نيست ، لذا اندوه و نگرانى وجودش را فراگرفت و به انتظار حادثه و مصيبت نشست .\r\nابو سفيان سخت دچار شك و ترديد شده بود ، آيا با نوميدى و بدون تعقيب هدف خود به مكه بازگردد ، كه در اين صورت رياست و زعامت او در قريش خدشه‌دار مىشود و يا نهايت سعى و تلاش خود را به كار گيرد تا به حضور محمد برسد و از عمل قريش عذرخواهى كند . سرانجام تصميم گرفت طرح دوم را آزمايش كند ، شايد در ملاقات با محمد در كار او فرجى حاصل شود ، پس با بيم و اميد عازم منزل رسول اللّه صلّى اللّه عليه و إله و سلّم شد و در ميان حياط منزل ايستاد و درحالىكه چشمانش متحير و فكرش مضطرب بود ، با دختر خود ام حبيبه « 1 » كه همسر رسول خدا صلّى اللّه عليه و إله و سلّم بود مشغول صحبت شد ، اما او پدرش را نپذيرفت و با تندى او را از منزل راند و به او گفت : هرگز اجازه نخواهم داد بر فرشى بنشينى كه رسول خدا بر آن نشسته است تو كه خود را مردى عاقل و دورانديش مىدانى ، چرا از پرستش بتها دست برنمىدارى ؟\r\nابو سفيان به دخترش گفت : تو احترام مرا رعايت نكردى و از دين من خارج شدى و مرا به جهل نسبت دادى و سپس از خانه رسول خدا صلّى اللّه عليه و إله و سلّم خارج شد و آنگاه كه با\r\n\r\n\r\n","description":"","footnote":"\r\n( 1 ) . نام ام حبيبه در اصل « رمله » بوده ، خالد بن سعيد در سرزمين حبشه او را براى رسول خدا صلّى اللّه عليه و إله و سلّم كابين بست و نجاشى پادشاه حبشه چهارصد دينار به جاى رسول اللّه مهر او كرد . ( مؤلفين )\r\n","page_name":" 536 ","page_number":536},
  {"content":"\r\n\r\nرسول اللّه برخورد كرد ، از حضرت نيز چيزى جز عصبانيت و بىاعتنايى نديد ، سپس نزد ابو بكر رفت تا او را شفاعت كند ، ولى ابو بكر گفت : هيچكس نمىتواند بدون رخصت رسول خدا صلّى اللّه عليه و إله و سلّم تو را امان دهد ، پس بسوى عمر رفت و از او نيز پاسخى مشابه شنيد و سرانجام نااميد و با دلى سرشار از غم و اندوه راه مكه را در پيش گرفت و به مكه بازگشت تا قريش را نسبت به خطرى كه تهديدشان مىكند ، مطلع سازد .\r\n\r\nتجهيز مسلمانان براى فتح مكه\r\nرسول خدا صلّى اللّه عليه و إله و سلّم دستور بسيج مسلمانان و آمادگى براى جنگ و فتح مكه را صادر كرد و فرمود : هركس به خدا و روز جزا معتقد است ، در بيابان كنار مدينه حاضر شود و بدين ترتيب با تجهيز نيروها مردم مهياى نبرد شدند ، قبايل مزينه ، غفار ، اشجع و سليم حركت كردند و چنان لشكرى فراهم شد كه تاكنون سابقه نداشت و در آن حدود ده‌هزار نفر به امر رسول اللّه بودند .\r\nآنگاه رسول خدا صلّى اللّه عليه و إله و سلّم فرمان مهمى صادر كرد و فرمود : مسلمانان بايد اسرار خود را حفظ كنند تا مبادا كفار قريش از حركت ما مطلع شوند ، در اين صورت ما مىتوانيم به راحتى بر آنها پيروز شده و بدون جنگ و درگيرى وارد مكه شويم و شهر را فتح كنيم و اين اصرار آن حضرت بود تا حتى الامكان در مكه جنگى به‌پا نشود و خونى بر زمين نريزد و اختلافها تشديد نگردد .\r\nمسلمانان به لطف خداوند و در سايه عقاب « 1 » از مدينه به سوى مكه حركت كردند .\r\nدر بين راه و در يكى از منازل مردى بلندقد و قوىهيكل را ديدند كه به همراه خانواده‌اش به سوى آنها مىآيد ، مسلمانان پس از چند لحظه متوجه شدند كه او عباس بن عبد المطلب است . عباس حضور رسول خدا صلّى اللّه عليه و إله و سلّم شرفياب شد و فرمود : يا رسول اللّه ، من مدتهاست كه اسلام آورده‌ام اما موفق نشده‌ام ايمان خود را آشكار سازم ، امروز به همراه خانواده‌ام به سوى شما آمده‌ام .\r\nرسول اللّه صلّى اللّه عليه و إله و سلّم فرمود : عمو جان خوش آمديد ، اسلام گواراى شما باشد و ايمانتان\r\n\r\n\r\n","description":"","footnote":"\r\n( 1 ) . عقاب نام پرچم رسول اللّه صلّى اللّه عليه و إله و سلّم بوده است .\r\n","page_name":" 537 ","page_number":537},
  {"content":"\r\n\r\nمبارك باد ، آنگاه عباس به دستور حضرت خانواده‌اش را به مدينه فرستاد و خود در ركاب رسول اللّه باقى ماند .\r\nعباس نگاهى به اطراف لشكر اسلام انداخت و ديد انبوه سپاهيان محمد صلّى اللّه عليه و إله و سلّم كوه و دشت را پر كرده‌اند ، به حدى كه قابل شمارش و تخمين نيستند ، سپس با خود گفت :\r\nخدا به قريش رحم كند ، اگر اين لشكر به قصد جنگ به مكه وارد شوند ، احدى از قريش جان سالم به در نمىبرد ، سپس وحشت‌زده و نگران از آينده قريش به بيابانهاى اطراف رفت تا شايد رهگذر و يا چوپانى را بيابد و توسط او پيامى براى قريش بفرستد و به آنها خبر دهد كه تا فرصت باقى است و دير نشده ، بزرگان و سران خود را نزد محمد بفرستند و از او امان بخواهند و حرم را تسليم وى سازند و بدين‌طريق مال و جان خود را حفظ كنند .\r\nعباس همان‌طور كه با دقت بيابان را در نظر داشت تا شايد كسى را ببيند . صداى آهسته‌اى به گوشش رسيد كه حكايت از صحبت دو نفر مىكرد ، يكى مىگفت : اين شعله‌هاى آتش را نگاه كن ، اين جماعت بسيار و سپاه انبوه از كجاست ؟ نفر دوم گفت :\r\nگويا قبيله خزاعه باشد كه پس از جنگ الوتير و قتل‌عام قبيله‌اشان ، تصميم به قتال و خونريزى گرفته‌اند ، نفر اول گفت : نه به خدا سوگند كه عده خزاعه محدودتر و افراد آنها ذليل‌تر از اين هستند كه چنين لشكر انبوهى را مهيا سازند و تداركى چنين گسترده فراهم كنند .\r\nهمان‌طور كه آن دو نفر سرگرم صحبت بودند ، ناگهان عباس را در كنار خود ديدند ، عباس رو به يكى از آنها كرد و با تعجب پرسيد : تو ابو سفيانى ؟ اى ابو حنظله ، چه چيزى ترا در اين تاريكى شب به اينجا كشانده است ؟\r\nابو سفيان گفت : مصيبت قريش و نگرانى از حوادث آينده مرا به اين كار واداشته است ، آمده‌ام تا از تصميم محمد ، پسر برادرت آگاه شوم و بدانم كه آنها چه تدبير و نقشه‌اى براى قريش دارند . زيرا از روزى كه ما پيمان را شكستيم و بر خلاف سوگند عمل كرديم ، قريش همواره از بروز جنگ و رويارويى با مسلمانان مدينه در هراس و وحشت به‌سر مىبرند .\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nعباس گفت : اى ابو سفيان واى بر تو ، اين سپاه محمد است كه در نزديكى توست ، رقم آنها به تعداد ريگهاى بيابان است و اگر به تو دست يابند ، گردنت را مىزنند ، ابو سفيان گفت : چاره چيست ؟ عباس گفت : تو راهى ندارى جز اينكه بر پشت استر من سوار شوى و من ترا نزد محمد ببرم ، شايد از او براى تو امان بگيرم .\r\n\r\nابو سفيان مسلمان مىشود\r\nياران رسول اللّه ناگهان ديدند ، ابو سفيان به همراه عباس به سوى آنها مىآيد ، عمر كه در آن شب نگهبانى لشكر را به عهده داشت ، چون آنها را ديد بلند شد و گفت :\r\nابو سفيان ، اى دشمن خدا ، سپاس خداى را كه در زمانى كه پيمان نقض شده است ، بر تو دست يافتم و سپس به سوى محمد صلّى اللّه عليه و إله و سلّم شتافت و گفت : يا رسول اللّه ، اين ابو سفيان است كه خدا او را خارج از عهد و پيمان در اختيار ما گذاشته ، اجازه دهيد گردن او را بزنم ، تا آتش غضب خود را فرونشانم و كينه درونى خود را تسكين دهم .\r\nعباس گفت : يا رسول اللّه ، من به ابو سفيان امان داده‌ام و او در پناه من است و انتظار دارم ، شما كه رسولى امين و فردى بزرگوار و حليم هستى ، پناه مرا پذيرى و او را امان دهى .\r\nعمر گفت : يا رسول اللّه ، اين ابو سفيان همان سركردهء قريش در جنگ بدر است ، او بود كه در جنگ احد قريش را تحريك به قتال مىكرد و در جنگ احزاب فرماندهى دشمن را به عهده داشت ، اكنون او پس از نقض عهد و سوگند خود ، در اختيار ماست ، قتل او موجب تسكين درد و شفاى قلب رنجور مسلمانان است .\r\nعباس گفت : اى عمر ، آرام باش ، به خدا سوگند اگر ابو سفيان از طايفه خودت و از بنى عدى بود ، اين‌گونه سخت نمىگرفتى ، اما چون او از طايفه عبد مناف است با او اين چنين رفتار مىكنى !\r\nعمر گفت : اى عباس ، از حدود خود تجاوز كردى ، به خدا سوگند لحظه‌اى كه اسلام آوردى ، براى من شيرين‌تر از آن بود كه اگر « خطاب » اسلام مىآورد و من دريافتم كه اسلام تو در نظر رسول اللّه بهتر از اسلام خطاب بود ، اگر او ايمان مىآورد ، . . .\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nعباس خواست ادامه دهد كه رسول اللّه بين آنها وساطت كرد و به نيكى بحث و جدل آنها را خاتمه داد ، سپس فرمود : اى عباس ، وسايل خود را بردار و امشب ابو سفيان را در خيمه خود نگهدار ، و سپس فردا او را نزد من بازگردان .\r\nعباس ابو سفيان را به خيمهء خود برد و شب را تا سحر با او سخن گفت و اميدوار بود كه او را به اسلام متمايل سازد و از بت‌پرستى بازدارد ، هنگام صبح كه ابو سفيان از خواب برخواست ، ديد مسلمانان با خلوص نيت و تواضع ايستاده‌اند و عباراتى را تكلم مىكنند كه براى او آشنا نيست ، سپس به ركوع مىروند و پس از آن صورتهاى خود را بر خاك گذاشته و سجده مىكنند ، لذا پرسيد : اين مردم چه مىكنند ؟\r\nعباس گفت : اين نماز است ، برخيز و تطهير كن و با من نزد رسول خدا صلّى اللّه عليه و إله و سلّم بيا ، ابو سفيان ناچار تطهير كرد و به اتفاق عباس نزد رسول اللّه رفت .\r\nحضرت فرمود : اى ابو سفيان واى به حال تو ، آيا وقت آن نشده كه بدانى خدا يكى است ؟\r\nابو سفيان گفت : پدر و مادرم به فدايت ، چقدر صبور و كريمى ، به خدا سوگند كه دانستم جز خداى تعالى ، هيچ معبودى نيست .\r\nسپس حضرت فرمود : آيا وقت آن نشده كه مرا رسول خدا بدانى ؟\r\nابو سفيان گفت : در اين مورد هنوز فكر من مشغول است و نفسم بر اين امر راضى نيست . در اين حال عباس او را به اسلام تشويق كرد و گفت : اى ابو سفيان ، ابر شك و ترديد را جلو ديدگان خود دور ساز و حجاب جهل و عناد را از قلب خود بردار تا حقايق بر تو روشن و آشكار گردد و با اعتقاد و اعتراف به توحيد و رسالت محمد صلّى اللّه عليه و إله و سلّم دنيا و آخرت خود را محفوظ دار .\r\nابو سفيان مدتى در فكر و اضطراب و شك و ترديد باقى ماند و سرانجام گفت :\r\nگواهى مىدهم كه خدايى جز معبود يكتا نيست و محمد رسول خداست .\r\nرسول اللّه از اين پيشامد خرسند گشت و علائم خوشحالى و مسرت در چهره عباس نيز ظاهر شد ، سپس دست ابو سفيان را گرفت ، وضو و نماز را به او تعليم داد و او را از اصول اسلام آگاه ساخت .\r\n\r\n","description":"","footnote":"","page_name":" 540 ","page_number":540},
  {"content":"\r\n\r\n\r\nفتح آشكار\r\nعباس بن عبد المطلب نزد محمد صلّى اللّه عليه و إله و سلّم بازگشت و عرض كرد : يا رسول اللّه ، همان‌طور كه مىدانى ابو سفيان مردى است كه فخر را دوست دارد و مىخواهد همواره نزد قريش محترم باشد و انتظار دارد او را به شرفى مخصوص گردانى ، او به تازگى اسلام آورده و هنوز ايمان در روح او استقرار نيافته ، لذا به گونه‌اى با او رفتار كن كه به روحيه‌اش لطمه‌اى وارد نشود ، شايد در اعتقاد خود محكم و نسبت به اسلام وفادارتر شود .\r\nرسول خدا صلّى اللّه عليه و إله و سلّم فرمود : هركس از اهل مكه داخل خانه ابو سفيان شود ، در امان است و هركس سلاح بر زمين گذارد و در داخل منزل خود و يا داخل مسجد الحرام بماند ، در امان است .\r\nابو سفيان فرموده حضرت را شنيد و به سوى مكه روان شد و در گوشه و كنار مكه و روى بلنديها فرياد برآورد : اى طايفه قريش ، محمد با نيرويى به سوى مكه مىآيد كه شما توان مقابله با آن را نداريد ، هركس داخل خانه من شود ، ايمن است و . . .\r\nهند زن ابو سفيان چون اين سخن را شنيد ، به‌پاخاست و گفت : بكشيد اين پير خبيث ( ابو سفيان ) را ، خدا لعنت كند او را كه چه بد مخبر و زشت طليعه‌اى بود براى شما .\r\nابو سفيان گفت : اى قريش ، مراقب باشيد اين زن شما را فريب ندهد ، اگر من شما را پند دادم ، مقصود و منظورى جز حفظ خون شما نداشتم ، من محمد را با چنان دولتى ديدم كه شما را هرگز توان مقاومت در برابر او نيست .\r\nمردم وحشت‌زده گفتند : اى ابو سفيان واى بر تو ، خانه تو كه گنجايش ما را ندارد ، ابو سفيان پاسخ داد : هركس سلاح بر زمين گذارد و در خانه خود بماند در امان است ، هركس داخل مسجد الحرام گردد ، در امان است ، لذا مردم به مسجد الحرام و يا خانه‌هاى خود پناه بردند .\r\nآنگاه محمد صلّى اللّه عليه و إله و سلّم درحالىكه كمر به سپاس حق‌تعالى خم كرده و چشم به ستايش او برهم نهاده بود ، عمامه سياه خود را بر سر و زير آن تكه‌اى از حله سرخ گذاشته بود\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nوارد مكه شد و در اين حال هيچ شمشيرى را برهنه و هيچكس را مسلح نديد پس آيات زير را تلاوت نمود :\r\n« اى رسول ، ما ترا به فتح آشكار در عالم پيروز مىگردانيم تا از گناهان گذشته و آيندهء تو درگذريم و نعمت خود را بر تو به حد كمال رسانيم و ترا به راه راست هدايت كنيم و خدا ترا به نصرتى باعزت و كرامت يارى خواهد كرد ، اوست خدايى كه سكينت و وقار بر دلهاى مؤمنان آورد تا بر يقين و ايمانشان بيفزايد و كامل‌تر از آنكه بودند ، گرداند و ( بدانيد كه ) سپاه زمين و آسمانها از آن خداست و خدا به حكمت ( نظام آفرينش ) داناست . ( اين فتح يا فزودن ايمان ) براى آن بود كه خدا مىخواست مردان و زنان مؤمن را تا ابد در بهشتهايى كه زير درختانش نهرها جارى است ، داخل گرداند و گناهانشان را تمام ببخشد و اين به حقيقت نزد خدا پيروزى بزرگ ( و سعادت ابد ) است و نيز خدا خواست تا همه منافقان و مشركان از مرد و زن ( به كيفر شرك و نفاق ) عذاب كند ، كه آنها بدگمان بودند ( و وعده فتح خدا را دروغ پنداشتند ) در صورتى كه روزگار بد و هلاك بر خود آنها خواهد بود و خدا بر آنان خشم و لعن كرد و جهنم را كه بسيار بد منزلگاهى است بر ايشان مهيا ساخت و ( بدانيد كه ) سپاه زمين و آسمانها لشكر خداست و خدا بسيار مقتدر و به تدبير نظام عالم داناست » « 1 »\r\nمحمد صلّى اللّه عليه و إله و سلّم سپس به طواف خانه خدا پرداخت و حجر الاسود را بوسيد ، درحالىكه مسجد الحرام از جمعيت موج مىزد و همه براى مشاهدهء چهره مبارك حضرت و نظارهء اعمالش بر يكديگر سبقت مىگرفتند .\r\nآرى اين رسول خداست كه روزگارى قريش او و يارانش را با تهديد و شكنجه مجبور به ترك شهر و ديار خود كردند و سلامت و آسايش آنها را صلب و ايشان را مورد حمله قرار دادند . اما امروز به يارى حق‌تعالى محمد صلّى اللّه عليه و إله و سلّم با پيروزى و اقتدار كامل وارد مكه مىشود ، درحالىكه قدرت آن را دارد كه قريش را به كيفر اعمالشان برساند .\r\nرسول خدا صلّى اللّه عليه و إله و سلّم بر بلنداى مسجد ايستاد و آماده سخن شد ، سپس فرمود : اى گروه قريش ، اكنون چه مىانديشيد و من با شما چه معامله‌اى بكنم ؟\r\n\r\n\r\n","description":"","footnote":"\r\n( 1 ) . سوره فتح ، آيات : 1 تا 7 .\r\n","page_name":" 542 ","page_number":542},
  {"content":"\r\n\r\nدر اين ميان يكى گفت : يا رسول اللّه ما جز خير و خوبى چيزى نينديشيم و ترا برادر گرامى و پسر عم كريم خود مىدانيم و اكنون كه قدرت در دست شماست ، جز نيكى از تو انتظار نداريم .\r\nحضرت فرمود : برويد كه شما آزادشدگانيد ( و به همين جهت مردم مكه را طلقاء مىنامند ) . ( مشهور است كه در اين حال رسول اللّه به ياد تقاضاى عفو برادران يوسف افتاد و اشك در ديدگان مبارك آن حضرت حلقه زد و اهل مكه چون اين بديدند ، به گريه افتادند ، پس فرمود : من همان گويم كه برادرم يوسف به برادرانش گفت ، « 1 » امروز گناهى بر شما نيست و جرم و گناه ايشان را عفو كرد و مردم جملگى مسلمان شدند ) .\r\n\r\n\r\n","description":"","footnote":"\r\n( 1 ) . سوره يوسف ، آيه : 92 .\r\n","page_name":" 543 ","page_number":543},
  {"content":"\r\n . \r\n","description":"","footnote":"","page_name":" 544 ","page_number":544},
  {"content":"\r\n\r\n\r\nجنگ حنين « * »\r\n\r\nمسلمانان بين شكست و پيروزى\r\nدريد بن الصّمّه مردى جنگ‌آزموده و خبره كارزار است ، او عمرى را در جنگ و ستيز سپرى كرده و به فنون و رموز اين كار به خوبى آشنايى دارد ، گرچه امروز او پير مردى خميده و نابينا و كهنسالى ناتوان است و حتى در قبيله خود بنى جشم حرمت سابق را ندارد ولى بااين‌حال او هنوز مجرى قوانين و يگانه مرجع مشكلات و اختلافات مردم به شمار مىرود .\r\nيك روز كه قبيله‌اش او را در هودجى نشانده و مهار ناقه‌اش را مىكشيدند ، از ايشان پرسيد ، به كجا مىرويد ؟ اكنون در كدام وادى هستيم ؟\r\nپاسخ دادند : در وادى أوطاس\r\nدريد گفت : چه نيك محلى است براى جولان اسبان ، نه ناهموار دندانه‌دار است كه سوار را خسته كند و نه نرم و لغزنده است كه حركت اسب را مشكل سازد .\r\nبعد از لحظاتى دريد رو به همراهان خود كرد و گفت : صداى گوسفندان و نعره شتران و گريهء اطفال به گوش مىرسد ، ايشان گفتند : آرى درست شنيده‌اى ؛ اين\r\n\r\n\r\n","description":"","footnote":"\r\n( * ) . اقتباس از سوره توبه ، آيه : 25 .\r\n","page_name":" 545 ","page_number":545},
  {"content":"\r\n\r\nمالك بن عوف است كه مردم خود را با زن و فرزند و حتى اموال و مواشى برداشته و به جنگ مىرود .\r\nدريد گفت : مرا پيش او ببريد ، به خدا سوگند كه او مردى كوته‌فكر و بىتدبير است و به زودى فرصت را از دست مىدهد . آيا اين روش جنگ است ؟\r\nغلام دريد زمام شتر را گرفت و او را به مالك رساند .\r\nدريد گفت : اى مالك ، تو بعد از من رئيس اين قوم و زمامدار ايشان شده‌اى ، در مورد علت حركت اين گروه با من سخن بگو .\r\nمالك گفت : اينها همان قوم من و شما هستند و من ايشان را براى مبارزه با محمد گسيل داشته‌ام ، شنيده‌ام كه محمد با سپاهى كه عرب تاكنون نظيرش را نديده وارد مكه شده و كسى توان مقابله با او را نداشته و او با كوچكترين مانعى روبرو نشده است و قريش با آن‌همه غرور و تكبر به راحتى در برابر او سر تسليم فرود آورده‌اند و از آن پس سخنى نگفته‌اند .\r\nاگر امروز ما با محمد نجنگيم ، به زودى او با ما مىجنگد و اگر امروز ما قدرت او را درهم نكوبيم ، بعيد نيست كه طايفه هوازن نيز تسليم او شوند و در پى آنها طوايف نصر ، جشم و ثقيف نيز به او ملحق شوند و محمد پادشاه تمام عرب شود ، اينك همان‌طور كه مىبينى قبل از اينكه محمد مهياى نبرد با ما شود من عازم جنگ با او شده‌ام و پيش از اينكه او به سراغ ما بيايد ، من بسوى او مىروم .\r\nدريد پرسيد : مردان جنگى از پياده و سواره در سپاه تو مرتب است ، اما بگو بدانم ، اين بانگ شتران و فرياد شيرخواران و حتى صداى گوسفندان از چيست ؟ اينها را چرا در پى خود روان كرده‌اى ؟\r\nمالك گفت : اين تدبير من در جنگ است و براى اثبات مهارت من در جنگ ، همين امر كافى است ، نفرات من نسبت به سپاه محمد كمتر است و امكان فرار آنها وجود دارد ، من زن و فرزند و مال و اموال آنها را به همراه برداشتم تا ايشان فكر فرار را در سر نپرورانند و در جنگ با عزمى راسخ و تصميمى ثابت شركت كنند .\r\nدريد سر خود را تكان داد و گفت : به خدا سوگند ، تو سزاوار چوپانى هستى تا\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nاميرى لشكر . تو امروز مردان هوازن و اهل و عيال ايشان را در برابر لشكر آورده‌اى ، هرگز ديده‌اى كه لشكر گريخته ملتفت زن و فرزند و مال و حشم شوند ، تو اگر پيروز شوى ، آن را مديون مردان جنگى خود هستى و اگر با شكست مواجه شوى ، هم مردم خود را هلاك كرده‌اى و هم مال و اموال آنها را هدر داده‌اى .\r\nاى مالك ، تو با اين روش كارى از پيش نخواهى برد ، بهتر است گروهى از نيروهايت را در منتهاى بلاد ايشان مستقر مىكردى و با سواره‌نظام خود با لشكر دشمن وارد نبرد مىشدى ، اگر توفيقى داشتى ، آنگاه نيروهاى ذخيره به ياريت مىآمدند و اگر شكست خوردى و گريختى فضيحتى به سبب اهل و عيال بر تو لازم نمىشد .\r\nمالك گفت : اى دريد ، تو ديگر پيرو فرتوت شده‌اى و رأى و فكرت نيز فرسوده است ، نظرت را براى كسى بازگو كه بپذيرد ، نه براى ما كه به زودى وارد جنگ مىشويم و به قلب دشمن مىتازيم .\r\nمالك پس از اين سخنان نزد جنگجويان خود بازگشت و گفت : اى مردم ، هم‌اكنون يا از من اطاعت مىكنيد تا اينكه شكم خود را بر نوك شمشير گذاشته ، آن‌قدر فشار مىدهم تا شمشير از پشتم خارج شود و بدين‌وسيله خودكشى مىكنم .\r\nسران قبايل و طوايف گفتند : دست به خودكشى مزن كه ما مطيع امر توييم .\r\n\r\nمسلمانان و آزمون غرور و غفلت\r\nاز سوى ديگر ، رسول اللّه كه آماده حركت از مكه بود ، با خبر شد كه مالك بن عوف ، قبيله هوازن را آماده جنگ ساخته و طوايف ثقيف ، نصر و جشم را نيز براى جنگ با مسلمانان بسيج كرده و به زودى آتش جنگ شعله‌ور مىشود .\r\nرسول خدا صلّى اللّه عليه و إله و سلّم مسلمانان را فراخواند و فرمود : سلاح بر زمين نگذاريد و استراحت را فراموش كنيد تا با مالك روبرو شويم ، شايد اين آخرين جنگ ما با اقوام عرب باشد و مالك آخرين سنگر مشركين است كه بايد فتح و درهم كوبيده شود ، تا اين فتنه ريشه‌كن گردد .\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nمسلمانان با رغبت تمام دعوت رسول اللّه را پذيرفتند ، و عده لشكر رسول خدا صلّى اللّه عليه و إله و سلّم بالغ بر دوازده هزار نفر شد ، ده هزار نفر كه از مدينه به همراه حضرت وارد مكه شده بودند و دو هزار نفر هم آنهايى كه در مكه به سپاه اسلام پيوستند و اين سپاه انبوهى بود كه چشم هر بيننده‌اى را خيره مىكرد و محمد همان رسول خداست كه در تاريكى شب از مكه هجرت كرد ، درحالىكه جز يكى از اصحاب كسى را به همراه نداشت ، اما اكنون سپاه او همانند ريگ در بيابان روانند و تفاوت زيادى است بين عده مسلمانان در اين جنگ و جنگهاى بدر و احد و خندق .\r\nامروز هر بيننده‌اى با مشاهده اين سپاه ، در پيروزى آنها به خود ترديدى راه نمىدهد ، اما اگر خدا نخواهد كثرت نفرات نمىتواند ضامن پيروزى باشد .\r\nاين سپاه از جهت ديگر نيز با لشكر اسلام در جنگهاى قبل متفاوت است ؛ در اين سپاه افراد مشركى همچون صفوان بن أميه حضور دارند كه هنوز بر شرك خود باقى هستند و تنها از ترس جان و يا به خاطر مصلحت روزگار اسلام آورده‌اند ، در جمع اين لشكر ابو سفيان حاضر است كه هنوز بتهاى خانگى خود را به همراه دارد و كلدة بن حنبل را با خود آورده كه قتل رسول اللّه از آرزوهاى اوست . پس بين اين لشكر كذايى و آن لشكرى كه در جنگ بدر شركت داشت ، و افراد آن‌همه مؤمنان راسخ و مجاهدان صادق و فداكار بودند ، تفاوت بسيار است . لشكر امروز از جهت تعداد غرورانگيز است اما جز عجب و خودنمايى و تكبر چيز ديگرى به همراه ندارد .\r\nمسلمانان در تاريكى صبحگاهان از مكه خارج و به سوى وادى حنين ( بين طائف و مكه ) رهسپار شد و مانند سيل بر اين سرزمين جارى شدند و تصور مىكردند كه هيچ نيرويى را توان برابرى با آنها نيست ، ولى مشركين كه قبلا به اين محل رسيده و در ميان دره‌ها و پشت صخره‌ها سنگر گرفته بودند ، ناگهان بر سپاه اسلام تاختند و آنها را غافلگير كردند .\r\nعده زيادى از مسلمانان كه از روى طمع غنيمت به جنگ رفته و از روى ترديد به سپاه پيوسته بودند ، پا به فرار گذاشتند و اين عمل آنها رعب و وحشت زيادى در دل ساير سربازان ايجاد كرد .\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nگرد و غبار جنگ فرونشست ، رسول خدا صلّى اللّه عليه و إله و سلّم استر سفيد خود را سوار شد و نگاهى به اطراف انداخت و فرياد زد : اى مردم كجا مىرويد ؟ بسوى من بياييد ، من رسول خدا محمد بن عبد الله هستم ، اما كسى به نداى او پاسخى نداد و همه در فكر فرار بودند و تنها حضرت على عليه السّلام و عباس و تعدادى انگشت‌شمار از اصحاب گرد حضرت بودند و از او حمايت مىكردند .\r\nدر اينجا بود كه كينه درونى ابو سفيان آشكار شد و آنچه در سينه داشت ظاهر ساخت و گفت : اين لشكر تا ساحل درياى سرخ عنان نخواهد كشيد و كلدة بن حنبل نيز فرياد مىزد : امروز سحر محد باطل شد .\r\nرسول خدا صلّى اللّه عليه و إله و سلّم بار ديگر عباس را صدا زد و دستور داد انصار را فراخوان ، عباس كه مردى قوىهيكل و بلند اندام بود و صدايى رسا داشت فرياد برآورد : اى گروه انصار ، اى مردمى كه در حديبيه و در زير درخت بر سر جان خود با رسول اللّه بيعت كرديد ، اكنون رسول اللّه شما را دعوت مىكند و براى دفاع از دين خود از شما كمك مىخواهد ، فرياد عباس سينه‌ها را شكافت و در اعماق دلها اثر كرد و انصار فرياد زدند : لبيك يا رسول اللّه ، لبيك . . .\r\nخدا مىخواست عاقبت غرور و خودپسندى مسلمانان را به ايشان بفهماند و به آنها گوشزد كند كه به هنگام نبرد تنها كثرت افراد ملاك نيست .\r\nمسلمانان متفرق بار ديگر جمع شدند و به خواست خدا دلهايشان محكم و گامهايشان استوار گرديد و خدا آرامشى بر دلهايشان حاكم كرد و به لشكرى كه آن را نمىديدند ياريشان نمود و پس از شكست و هزيمت ، دوباره طعم پيروزى را به آنها چشاند و قبيله هوازن و طوايف هم‌پيمانش از صحنه گريختند و غنايم زيادى را براى مسلمانان برجاى گذاشتند .\r\n\r\n","description":"","footnote":"","page_name":" 549 ","page_number":549},
  {"content":"\r\n . \r\n","description":"","footnote":"","page_name":" 550 ","page_number":550},
  {"content":"\r\n\r\n\r\nسرگذشت متخلفين از جنگ تبوك « * »\r\nمسلمانان از جهت مالى در مضيقه بودند و زندگى ايشان به سختى مىگذشت . هوا گرم بود و باد داغ مىوزيد ، اما همه به گشايشى زودهنگام اميدوار بودند ، آنها به زودى محصولات باغها و مزارع خود را برداشت مىكردند و از درآمد آن به آسايشى نسبى مىرسيدند .\r\nدر اين شرايط كه مسلمانها اين آرزوها را در دل مىپروراندند و به انتظار برداشت محصول انگيزه‌اى براى خروج از مدينه و اقدام به سفر نداشتند ، منادى رسول اللّه ندا درداد كه محمد صلّى اللّه عليه و إله و سلّم مسلمانان را به جنگ دعوت كرده و اعلام نموده كه همگى بايد عازم ميدان نبرد شوند « براى جنگ با كافران سبكبار و مجهز بيرون شويد و در راه خدا به مال و جان جهاد كنيد » « 1 »\r\nهركس كه قدرت دارد از مال خود انفاق نمايد و هزينه سفر ديگرى را به عهده گيرد و هركس مىتواند ديگرى را بر مركب خود سوار كند و بدانيد كه هدف ما جنگ با روم است ، هركس قدرت جهاد دارد نبايد از جنگ كناره‌گيرى و از اين امر تخلف كند .\r\n\r\n\r\n","description":"","footnote":"\r\n( * ) . اقتباس از سوره توبه ، آيه : 118 .\r\n( 1 ) . سوره توبه ، آيه : 41  « انْفِرُوا خِفافاً وَ ثِقالًا وَ جاهِدُوا . . . » \r\n","page_name":" 551 ","page_number":551},
  {"content":"\r\n\r\nمسلمانان از يكديگر مىپرسيدند ، چه شده كه رسول اللّه ما را در اين هواى گرم و تابستانى و قبل از برداشت محصول به جنگ اعزام مىدارد ؟ چرا در اين جنگ بر خلاف معمول جهت و هدف خود را مشخص مىكند ؟ آيا افشاى برنامه جنگ در اين شرايط به صلاح است ؟ رسول اللّه همواره سعى داشت هدف خود را تا حدى مخفى نگه دارد تا از آمادگى دشمن بكاهد ، حال چه شده كه به اين روش عمل مىكند ؟\r\nاما مسلمانان از حكمت و تدبير رسول خدا صلّى اللّه عليه و إله و سلّم غافل بودند ، حضرت مىخواستند سپاه خود را براى جنگى نابرابر و سفرى طولانى مهيا سازند و چاره‌اى جز اين نبود ، زيرا روميان نيرو و تجهيزات خود را براى جنگ با مسلمانان فراهم كرده بودند و عدهء آنها به مراتب بيشتر از مسلمانان بود و چنانچه مسلمانان به موقع اقدام به مقابله نمىكردند بر جسارت دشمن افزوده و كار از اين مشكل‌تر مىشد .\r\n\r\nمبارزه با هواى نفس\r\nآرى ، بايد پذيرفت كه مسلمانان در اين شرايط سخت زندگى و بحران اقتصادى در آزمايش سختى قرار گرفته‌اند و از اين امتحان الهى تنها كسانى سربلند و موفق خارج خواهند شد كه داراى ايمانى سرشار و عزمى راسخ باشند و براى خشنودى خداوند هر سختى و محنتى را به جان بخرند ، و اينجاست كه هركس به اقتضاى ايمان و يقين خود به استقبال جنگ مىرود و به شرايط سخت و ناگوار آن توجهى ندارد .\r\nاكنون كه محمد صلّى اللّه عليه و إله و سلّم حكم بسيج عمومى را صادر كرده ، جان و مال مسلمين در اختيار او قرار مىگيرد و سزاوار است كه مردم مدينه امر رسول اللّه را به جان خريدار باشند ، زيرا هرچه مسلمانان در اين راه متحمل سختى و مشقت شوند و هر قدمى كه در اين مسير بردارند و هر قدر از ناحيه دشمن مورد صدمه و آزار و اذيت قرار گيرند ، در نامه اعمال آنها به عنوان عملى صالح ثبت خواهد شد و هرآنچه در اين راه انفاق كنند ، خداوند پاداشى بهتر از آنچه كرده‌اند ، به ايشان عطا خواهد كرد .\r\nدر مقابل انبوه مسلمانان از خودگذشته ، گروهى وجود دارند كه هنوز دلهايشان به نور ايمان منور نگشته ، ايشان بين شك و يقين و كفر و ايمان مردد و سرگردانند و\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nچون دعوت به جهاد را شنيدند ، آن را بسيار سخت شمردند و به بهانه‌هاى مختلف سعى كردند از شركت در اين امر خوددارى كنند .\r\nچون منادى رسول اللّه مسلمانان را به جنگ تبوك دعوت كرد ، مسلمانان به انفاق مال پرداخته و هزينه سفر گروهى را كه استطاعت مالى نداشتند ، تقبل كردند و از سوى ديگر منافقين هم فرصت را براى كارشكنى غنيمت شمردند و سعى در منصرف ساختن مردم از شركت در جهاد نمودند ؛ هرچند در كار خود موفقيتى به دست نياوردند .\r\nپهنه صحرا از كثرت جنگجويان و مجاهدين اسلام موج مىزد ، آثار خوشحالى و مسرت از توفيق شركت در اين جهاد مقدس در چهره آنان نمودار بود ولى در ميان صفوف مسلمانان ، غيبت چهار تن مشهود بود و مسلمانها از يكديگر علت غيبت آنها و تخلف از دستور رسول اللّه را مىپرسيدند و اين امر همگان را به حيرت و تعجب واداشته بود زيرا اين چهار تن از افراد سرشناس و توانگر شهر به شمار مىرفتند ، ايشان عبارت بودند از ابو خيثمه از طايفه بنى سالم بن عوف ، كعب بن مالك از قبيله بنى سلمه ، مرارة بن ربيع از طايفه عمرو بن عوف و هلال بن مره از قبيله بنى واقف .\r\nابو خيثمه چون از جمع سپاهيان رسول اللّه جدا شد ، به باغ خود و نزد دو همسرش بازگشت و آنها را در حالى ديد كه هريك در زير سايبانى فرشى گسترده‌اند و اطراف را آب‌پاشى كرده و صفايى داده‌اند و با تدارك نوشيدنىهاى خنك و طعامى گوارا در انتظار همسر خود هستند ، تا از او به گرمى استقبال كنند ، ابو خيثمه بر زنان خود وارد شد و در آن سايه خنك نسيم جان‌بخشى را احساس كرد و ديد كه گوشت بريان و آب خنك مهياست و همسرانش در خدمت به وى آماده هستند و اين در حالى بود كه رسول خدا صلّى اللّه عليه و إله و سلّم و يارانش در راه جهاد ، بيابانهاى تفتيده و داغ را پشت سر مىگذارند .\r\nدر اين حال بود كه ابو خيثمه ناگهان به ياد رسول خدا صلّى اللّه عليه و إله و سلّم افتاد و صحنهء جنگ را در ذهن خود تصور كرد كه اكنون محمد صلّى اللّه عليه و إله و سلّم و يارانش در ميدان نبرد مشغول جانفشانى هستند و چه‌بسا از فرط تشنگى ، كسى را در پى آب فرستاده‌اند ولى آبى براى رفع تشنگى نمىيابند و شايد از شدت گرسنگى در طلب لقمه‌اى نان باشند ،\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nراستى چقدر تفاوت است بين من و محمد و يارانش و چقدر فرق است ميان حال من و حال ايشان .\r\nبدين ترتيب او به جنگ با هواى نفس خود پرداخت و لجام آن را در اختيار گرفت و با خود گفت : آيا سزاوار است كه رسول خدا صلّى اللّه عليه و إله و سلّم و اصحابش در آفتاب گرم و سوزان به‌سر برند و من در زير سايه خنك استراحت كنم ، غذاى من آماده و زنان خوش‌سيما پذيراى من باشند و رسول الله گرسنه بماند ؛ نه اين از انصاف به دور است و شرط مروت نباشد .\r\nابو خيثمه رو به زنان خود كرد و گفت : به خدا سوگند به بستر هيچيك از شما در نيايم تا به رسول خدا صلّى اللّه عليه و إله و سلّم ملحق شوم ، آنگاه مركب سوارى و خوراك مورد نياز خود را آماده ساخت و به شتاب خود را به رسول الله رساند .\r\n\r\nعذاب وجدان\r\nاما سه فرارى ديگر يعنى كعب ، مراره و هلال كه در ابتدا اعتنايى به دعوت رسول خدا صلّى اللّه عليه و إله و سلّم نكردند و تسليم هواى نفس خود شدند ، بعد از مدتى به ندامتى سخت دچار شدند ، گاهى تصميم مىگرفتند كه خود را به لشكر اسلام برسانند و به ايشان ملحق شوند ولى از رويارويى با رسول الله و يارانش احساس شرم و خجالت مىكردند .\r\nروزها سپرى شد و رسول خدا صلّى اللّه عليه و إله و سلّم همچنان در راه جهاد بود و اين سه نفر در شك و ترديد به نتيجه‌اى نرسيدند و براى پيوستن به سپاه اسلام راهى نيافتند ، گذشت ايام بر آنها بسيار طولانى مىنمود و مانند افرادى كه خيانت يا جنايتى مرتكب شده باشند ، همواره در عذاب وجدان به سر مىبردند . آنها اغلب دور از ديد مردم و بين دو كوه مدينه قدم‌زنان در فكر بودند ، و اگر مردى را در شهر مىديدند يا از منافقان و دشمنان سرسخت اسلام بود و يا مسلمانى بود كه به دليل ضعف و يا عذرى موجه از جهاد معاف شده بود .\r\nاين سه نفر با مشاهدهء اين وضع به غفلت خود بيشتر پى بردند و خود را در شمار منافقين و رياكاران قرار مىدادند ، لذا اندوهشان شدت مىيافت ، زيرا نه از منافقان و\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nرياكاران بودند و نه ضعف و عذرى داشتند كه از جهاد معذور و معاف باشند .\r\nهرچه زمان مىگذشت و احتمال بازگشت رسول خدا صلّى اللّه عليه و إله و سلّم بيشتر مىشد ، عذاب وجدان آنها نيز شدت مىيافت و با خود مىگفتند : ما كه شرايط تكليف را داشتيم و به جهاد و شهادت در راه خدا نيز راغب بوديم ، پس چه شد كه از همراهى با رسول الله بازمانديم و خود را از اين توفيق محروم ساختيم .\r\nبراستى در ديدار با محمد صلّى اللّه عليه و إله و سلّم چگونه تخلف خود را توجيه كنيم و چه عذرى بر قصور خود بياوريم ؟ بگوييم ما در تنگناى اقتصادى گرفتار بوديم ، دچار بيمارى و ضعف بوديم و يا ايمان نداشتيم ، كه در هر حال دروغ گفته‌ايم .\r\nسرانجام رسول خدا صلّى اللّه عليه و إله و سلّم و ساير مسلمانان با سرافرازى و پيروزى به شهر بازگشتند « 1 » و يك‌راست به سوى مسجد رفتند . حضرت پس از به‌جا آوردن دو ركعت نماز ، مشغول صحبت با مردم شد ، در اين حال منافقين متخلف كه دعوت به جنگ را نپذيرفته بودند ، شروع به عذرخواهى و بهانه‌جويى كردند و در اين باب به اداى سوگند پرداختند .\r\nرسول خدا صلّى اللّه عليه و إله و سلّم در ظاهر عذرشان را پذيرفت ولى نيت درونى و باطن ايشان را به خدا واگذار كرد ، در اين ميان كعب در حالى وارد شد كه گامهايش مىلرزيد و از شدت اضطراب و شرمندگى دچار لكنت شده بود . حضرت با تبسمى معنىدار و غضبناك فرمود : چرا در جهاد شركت نكردى ، مگر مركب مناسبى نداشتى ؟\r\nكعب عرضه داشت : يا رسول الله ، مركب مناسبى هم داشتم ، سپس ادامه داد ، به خدا سوگند اگر در برابر شخص ديگرى قرار گرفته بودم و حتى اگر جرم و جنايتى مرتكب شده بودم ، با قدرت بيانى كه خدا به من عطا كرده مىتوانستم او را راضى كنم و دل او را به دست آورم ولى در مقابل شما توان سخن گفتن از من سلب شده ، زيرا مىدانم كه اگر دروغ بگويم ، شايد از من راضى شوى ولى اطمينان دارم كه به زودى خدا\r\n\r\n\r\n","description":"","footnote":"\r\n( 1 ) . در تبوك چون روميان با لشكر اسلام مواجه شدند به شهر خويش بازگشتند و پيغمبر صلّى اللّه عليه و إله و سلّم تعقيب ايشان را صلاح ندانست و سرانجام فرماندار آن مرز و بوم تسليم شد و پذيرفت كه هر سال مبلغى خراج بدهد و دو طايفه ديگر نيز قبول كردند كه جزيه بدهند و حضرت از آنها نيز پذيرفت .\r\n","page_name":" 555 ","page_number":555},
  {"content":"\r\n\r\nدروغ مرا فاش و مرا رسوا مىسازد .\r\nبه خدا سوگند كه من عذرى نداشتم و خدا گواه است ، آن هنگام كه تصميم گرفتم از شركت در جنگ خوددارى كنم ، كسى از من قوىتر و غنىتر نبود .\r\nرسول خدا صلّى اللّه عليه و إله و سلّم فرمود : تو راست مىگويى ، برخيز و به درگاه خدا استغفار كن و از وى تقاضاى عفو كن شايد از گناهت درگذرد .\r\nچون كعب مسجد را ترك كرد ، مراره و هلال آمدند و همانند كعب واقع قضيه را بيان كردند و پاسخى مشابه از حضرت شنيدند .\r\nرسول خدا صلّى اللّه عليه و إله و سلّم ايشان را به خدا و تقدير الهى سپرد و منتظر ماند تا حكمى در مورد آنها از جانب حق‌تعالى صادر شود ، سپس فرمود : كسى با اين سه تن سخن نگويد و با ايشان تردد و آميزش نكند ، تا خدا در مورد آنها حكم كند ، و حق‌تعالى ممكن است عذابشان كند و يا آنها را ببخشد .\r\n\r\nدعوت پادشاه غسّان از متخلفين\r\nبدين ترتيب روزگارى تلخ براى اين سه تن آغاز شد ، پس از فرمان محمد صلّى اللّه عليه و إله و سلّم آنها متفرق و سرگردان و با غم و اندوهى فراوان از جمع مردم طرد گشتند و اين عذابى دردناك و مصيبتى بزرگ براى ايشان بود كه از خدا و رسولش طرد شوند و مسلمانان نيز حق آميزش و سخن گفتن با آنها را نداشته باشند .\r\nمرارة بن ربيع و هلال بن مره به اندرون خانه خود پناه بردند و به آه و ناله پرداختند و به درگاه خدا گريستند و به انتظار فرمان الهى نشستند ، ولى كعب كه جوانتر بود در محل كار خود در بازار حاضر مىشد و به كسب و كار مىپرداخت و در نماز جماعت نيز حاضر مىشد ، اما در هر حال هيچكس با او صحبت نمىكرد و رفت و آمد با او جايز نبود ، او هر روز پس از نماز حضور رسول خدا صلّى اللّه عليه و إله و سلّم شرفياب مىشد و عرض سلام مىكرد ولى از شدت اضطراب و شرمندگى متوجه نمىشد كه حضرت پاسخ سلامش را داد يا نه .\r\nبتدريج عرصه براى كعب تنگ شد و بىاعتنايى مردم بر وى گران آمد ، ناچار نزد\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nحارث بن ربعى مشهور به « ابو قتاده » رفت ، وى پسر عموى كعب و در نظر او محبوبترين مردم بود . كعب در كنار ديوار باغ او ايستاد و سلام كرد ، ابو قتاده جواب سلام او را نداد .\r\nكعب با دلى پر از اندوه فرياد برآورد : اى ابو قتاده ترا به خدا سوگند آيا من خدا و رسولش را دوست نمىدارم و آيا تو فكر مىكنى تخلف من از روى نفاق بوده ؟\r\nابو قتاده ساكت ماند ، كعب بار ديگر سخن خود را تكرار كرد ، ابو قتاده پاسخ داد : خدا و رسول او داناتر است ، و در اين حال اشك از چشمان كعب جارى شد و ناچار بازگشت .\r\nروزى كعب با چشمانى گريان و فكرى پريشان از مسيرى عبور مىكرد كه ناگهان يك نفر مسيحى را ديد كه از شام به قصد فروش كالاى خود به مدينه آمده بود ، مرد شامى در ضمن فروش اجناس خود ، از مشتريان مىپرسيد : اين كعب كه رانده خدا و رسولش شده ، كيست ؟ مردم با اشاره كعب را به وى نشان دادند و آن مرد مسيحى نامه‌اى را كه از جانب پادشاه غسّان آورده و در پارچه حريرى پيچيده بود ، به كعب داد . كعب نامه را باز كرد و با تعجب ديد كه در آن چنين نوشته شده : « به من خبر رسيده كه حاكم شما ترا طرد كرده و از خود و مردم رانده است ، خدا ترا در هيچ سرزمينى پست و بىارزش نمىخواهد ، تو مىتوانى به ما ملحق شوى ، ما با شما برادرى و مساوات مىكنيم » .\r\nكعب چون متن نامه را خواند ، به شدت گريست و درحالىكه صداى نالهء او بلند بود ، گفت : خداوندا ، كار كعب به جايى رسيده كه ديگران در دين او طمع مىكنند و قصد دارند او را از دينش جدا سازند ، براستى كه من خوار و ذليل شده‌ام . سپس نامه را گرفت و آن را در تنور آتش انداخت و سوزاند .\r\n\r\nعفو الهى\r\nچهل روز تمام از اين ماجرا گذشت و رسول خدا صلّى اللّه عليه و إله و سلّم در مورد اين سه نفر به حكمى نرسيد و بدون فرمان خدا هم نمىتوانست درباره آنها امرى صادر كند ، لذا براى جلب رحمت خدا به آنان فرموده : بايد از خانواده خويش جدا شويد تا دستور\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nخدا صادر شود .\r\nهمسر هلال چون دستور رسول اللّه را شنيد نزد حضرت رفت و گفت : يا محمد ، هلال پيرمردى سالخورده و ناتوان است و خدمتكارى هم ندارد ، آيا مرا نيز از خدمت او منع مىكنى ؟ حضرت فرمود : خير ، تو مىتوانى در خدمت او باشى ولى حق هم خوابى با تو را ندارد ، همسر هلال گفت : به خدا سوگند از موقعى كه تحت اين فشار روانى و اجتماعى قرار گرفته ، جز گريه و شيون كار ديگرى از او ساخته نيست .\r\nسپس كعب نزد رسول خدا صلّى اللّه عليه و إله و سلّم آمد و حضرت به او فرمود : تو نيز بايد از همسر خود كناره‌گيرى كنى . كعب عرض كرد : آيا طلاقش بدهم يا او را از خود دور كنم ؟\r\nحضرت فرمود : با او همبستر نشو .\r\nيكى از بستگان كعب به او گفت : اى كاش تو نيز مىرفتى و همان‌طور كه زن هلال براى خدمتگزارى همسرش اجازه گرفت ، شما هم براى همسرت اجازه مىگرفتى ، كعب گفت : به خدا سوگند از رسول خدا در اين مورد خواهشى نمىكنم ، زيرا من مردى جوانم و نياز به خدمتكار ندارم و سپس زن خود را رها كرد و يك زندگى مجردى را آغاز كرد .\r\nبارى ، سرنوشت اين سه نفر همچنان در پردهء ابهام باقى ماند و سخن گفتن با آنها ممنوع بود تا مدت گرفتارى ايشان به پنجاه روز رسيد و سرانجام يك روز صبح پس از اداى نماز ، رسول اللّه را حالت وحى عارض شد و پس از مدتى كه به حال عادى بازگشت و با صورتى بشاش و قلبى شادمان به اطراف خود نگريست و اعلام كرد ، خدا توبه كعب ، مراره و هلال را پذيرفت ، به آنها بشارت دهيد و تبريك گوييد .\r\nمردم به سرعت به سوى آنها شتافتند ، عده‌اى سواره و برخى دوان‌دوان خود را به ايشان رساندند ، كعب چون مژده را دريافت ، لباسهاى خود و هرآنچه را به همراه داشت به عنوان مژدگانى به بشارت‌دهنده هديه كرد و خود با يكدست جامه عاريتى به سوى رسول اللّه شتافت و آن حضرت را در بين ياران خود در مسجد ديد .\r\nحضرت فرمود : بشارت باد ترا به بهترين روز زندگى خود . . .\r\nدر پى كعب ، هلال و سپس مراره شرفياب حضور شدند و حضرت به آنان نيز\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nتبريك گفت و آيات زير را تلاوت نمود :\r\n« خدا بر پيغمبر و اصحابش از مهاجر و انصار كه در ساعت سختى كه نزديك بود ، دلهاى بسيارى از آنان بلغزد ، ( در سختيهاى جنگ تبوك و غيره ) از رسولش پيروى كردند باز لطف فرمود و از لغزشهاى ايشان درگذشت كه او دربارهء رسول و مؤمنان به يقين مشفق و مهربان است و بر آن سه تن ( كعب ، هلال و مراره ) كه ( از توبه يا جنگ تبوك ) تخلف ورزيدند تا آنكه زمين با آن‌همه پهناورى بر آنها تنگ شد و بلكه از خود دلتنگ شدند و دانستند كه از غضب خدا جز به لطف او ملجأ و پناهى نيست ، پس خدا بر آنها باز لطف فرمود تا توبه كنند كه خدا بسيار توبه‌پذير و در حق خلق مشفق و مهربان است » « 1 »\r\n\r\n\r\n","description":"","footnote":"\r\n( 1 ) . سوره توبه ، آيات : 117 و 118 .\r\n","page_name":" 559 ","page_number":559},
  {"content":"\r\n . \r\n","description":"","footnote":"","page_name":" 560 ","page_number":560},
  {"content":"\r\n\r\n\r\nمسجد ضرار « * »\r\nظلمت شب حجاب خود را بر سر مدينه گسترد و سكوت و آرامش همه جا را فرا گرفت ، ترس و هراس بر كوچه‌ها و معابر حاكم بود و ساكنين شهر همه در خواب عميقى فرورفته بودند و تنها يك خانه بود كه اهالى آن به دليل تشويش و اضطرابى كه در دل داشتند ، خواب در چشمشان نفوذ نمىكرد .\r\nاهل اين منزل شب هنگام دور هم جمع مىشدند و با درد دل و تبادل غم و اندوه خود ، يكديگر را تسلى مىدادند و مطمئن بودند كه در اين تاريكى شب كسى از راز آنها باخبر نمىشود .\r\nدر اين خانه معتب بن قشير با ياران منافق خود تبادل نظر مىكرد ، او كه در ظاهر خود را مسلمان نشان مىداد به حاضرين در مجلس مىگويد : اين چه مصيبتى است كه وجود مرا فراگرفته و مرا از درون متلاشى مىسازد و اين چه شعله‌اى است كه شراره‌هاى آن تمام اعضاء و جوارح مرا مىسوزاند و تسكين آن ممكن نيست .\r\nبه خدا سوگند هرگاه در مسير خود چشمم به مكانى كه قبيلهء بنى عوف به خود اختصاص داده‌اند و بر آن نام مسجد قبا نهاده‌اند ، مىافتد و به ياد مىآورم كه ايشان ادعا\r\n\r\n\r\n","description":"","footnote":"\r\n( * ) . اقتباس از سوره توبه ، آيه : 107 .\r\n","page_name":" 561 ","page_number":561},
  {"content":"\r\n\r\nدارند محمد ديوارهاى آن را بنا نهاده ، گويا بر خارى پلك مىزنم و طاقت ديدن آن را ندارم ، مگر ما چه تفاوتى با آنها داريم كه تمامى اهل مدينه نام بنى عمرو بن عوف را بر زبان مىرانند و در مورد مسجد قبا سخن مىگويند ، مگر ما با آنها در شرايط مساوى نبوديم ، آنها بر ما چه مزيتى دارند ؟\r\nما و ايشان از يك ريشه و پسر عموهاى يكديگريم ، من نمىتوانم درد درونى و عقدهء دلم را كتمان كنم ، آتش بخل و حسد در وجود من شعله‌ور است ولى چاره‌اى به نظرم نمىرسد و درمانى براى درد خود نمىيابم ، مگر اينكه روزى شاهد ويرانى و تخريب اين مسجد باشم تا اقتدار و شوكت آنها پايمال شود اما چگونه چنين كارى ممكن است ، ما كه يار و ياورى نداريم تا بتوانيم در مقابل انبوه مسلمانان بايستيم ، پس اميد به شكست آنها آرزويى واهى است .\r\nثعلبة بن حاطب برخاست و خود را جابجا كرد و گفت : نگرانى تو در مورد عموزاده‌هايت چندان موردى ندارد و چاره آن آسان است ، مصيبت واقعى ما كه درد و داغ گذشته ما را تازه مىكند ، توسعه و گسترش روزافزون اين دينى است كه امروز همه‌گير شده و لحظه‌اى از حركت نمىايستد و هر روز بر هواداران و معتقدانش افزوده مىشود .\r\nتو كه خود مسلمانان را ديده‌اى و شاهد بوده‌اى كه وقتى بلال حبشى با آن صداى ناهنجار و ناموزونش كه پرده گوش را مىخراشد ، به اذان گفتن مىايستد ، تمام مردم با رغبت و اشتياق تمام بسوى مسجد مىشتابند و در آنجا ضمن عبادت خدا به تقويت ارتباط و صفا و صميميت بين خود مىپردازند و بدين ترتيب هر روز تازه مسلمانى به جمع آنها افزوده مىشود . اعتقاد من بر اين است كه اگر وضع به همين صورت ادامه يابد ، پيروان محمد روز به روز افزايش مىيابند و موجب حسرت و تأثر روزافزون ما مىشوند .\r\n\r\nبناى مسجد براساس نفاق و نيرنگ\r\nوديعة بن عامر برخاست و گفت : آه و ناله را كنار بگذاريد و غمهاى گذشته را\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nتداعى نكنيد ، بايد فكر چاره كرد و من در اين مورد طرحى دارم . حاضرين با اظهار تعجب و اشتياق گفتند : طرح و نقشهء تو چيست ؟ بگو بدانيم .\r\nگفت : امروز نامه‌اى از ابو عامر راهب « 1 » به دستم رسيد ، همان‌طور كه مىدانيد او از مخالفين سرسخت محمد بشمار مىرود و از شوكت و اقتدار او و گسترش دينش سخت ناراحت و متأسف است . او در نامهء خود نوشته است ، « زمانى كه مدينه را ترك كردم ، مدتها در كوه و بيابان سرگردان و حيران بودم تا اينكه پس از مدتى به پايتخت روم رفتم و به هر ترتيب خود را به قيصر روم كه مردى مسيحى و متعصب است رساندم و ماجراى ظهور محمد و گسترش روزافزون دين او را برايش بازگو كردم و نسبت به خطرى كه از جانب اسلام و محمد او را تهديد مىكند ، هشدارش دادم و در پايان به او گفتم كه اگر به دين و آيين خود علاقمندى ، بايد هرچه زودتر مانع پيشرفت و توسعه دين محمد شوى و اگر غفلت كنى ، به زودى مسيحيت منقرض و نابود مىشود .\r\nاو در ادامه نامه خود نوشته : من از قيصر روم درخواست كمك كردم و او خواهش مرا پذيرفت و به من وعده كمك و همراهى داد ، ولى براى تحقق اهداف خود نياز به يك مركز و پايگاهى دارد تا از طريق آن نقشه‌هاى خود را عملى سازد و قول داده كه در آينده نزديك از مدينه ديدارى داشته باشد »\r\nبا اين اوصاف نظر شما چيست ؟ و ما چگونه مىتوانيم راه را براى تحقق اهداف او و مبارزه پنهان با محمد باز كنيم و اكنون كه ابو عامر راهب و قيصر روم ما را حمايت مىكنند ، بهترين فرصت است ، من خود در اين مورد بسيار فكر كرده‌ام و طرحى به نظرم رسيده كه آن را براى شما بيان مىكنم ، اگر آن را مناسب دانستيد ، بپذيريد .\r\nحاضرين در مجلس با عجله و شتاب به او گفتند : آنچه در نظر دارى بگو تا بدانيم\r\n\r\n\r\n","description":"","footnote":"\r\n( 1 ) . ابو عامر از طايفه خزرج بود كه در جاهليت رهبانيت اختيار كرده و پلاس پوشيده بود ، چون محمد صلّى اللّه عليه و إله و سلّم به سوى مدينه هجرت كرد ، آن ملعون تحريص كافران بر جنگ با آن حضرت مىنمود و در جنگ بدر كه مسلمانان پيروز شدند او به مكه رفت و مشركين را عليه حضرت تحريك كرد تا جنگ احد را بوجود آورد و پس از مدتى با مشاهده قوت اسلام و مسلمانان ، متوارى و به هرقل ، قيصر روم پناهنده شد ، او پدر حنظله بود كه در جنگ احد شهيد شد .\r\n( مؤلفين )\r\n","page_name":" 563 ","page_number":563},
  {"content":"\r\n\r\nبه چه نتيجه‌اى رسيده‌اى ؟\r\nوديعه گفت : شما به خوبى مىدانيد كه محمد در مدينه از قدرت و توان فوق العاده‌اى برخوردار است و ما نمىتوانيم به‌طور مستقيم و آشكار با او وارد جنگ شويم و از طرفى وضع حاضر نيز براى ما قابل تحمل نيست ، پس بايد با نفاق و تملق به محمد نزديك شويم و در باطن بر عليه او عمل كنيم و هدف خود را دنبال كنيم .\r\nگرچه همه مىدانيم كه محمد به تجربه به نفاق و دورويى ما به خوبى آگاه است و اغلب به اعمال ما مظنون و مشكوك است .\r\nبه‌هرحال نظر من اين است كه زمين مناسب و بزرگى را اختيار و در آن مسجدى بنا كنيم و به مسلمانان وانمود كنيم كه ما در اين مسجد مشغول عبادت و راز و نياز هستيم ، سپس از بين خود امامى انتخاب و از محمد خواهش مىكنيم براى رسميت مسجد و تأييد امامت آن به اينجا بيايد و آن را افتتاح كند . اگر اين نيرنگ و سوگندهاى دروغين ما مؤثر افتد ، آنگاه به دو هدف مهم خود دست يافته‌ايم ، يكى اينكه بين مسلمانان تفرقه مىافتد و وحدت آنها مختل مىگردد و دوم اينكه ما در مسجد پناهى براى خود و پايگاهى براى ابى عامر خواهيم داشت تا با ورود او اهداف خود را دنبال كنيم .\r\nبعلاوه من براى امامت مسجد نيز مورد مناسبى پيدا كرده‌ام ، مجمع ابن جاريه « 1 » براى اين كار به صلاح است زيرا او هم قرآن را به خوبى تلاوت مىكند و هم به واجبات دين محمد آشناست .\r\nچون سخنان وديعه پايان پذيرفت ، حاضران در مجلس راى و نظر او را پسنديدند و وى را تحسين كردند ، سپس به اتفاق براى تهيه زمين مناسب و اقدام به بناى آن از جاى برخاستند . به زودى مقدمات بناى مسجد آماده شد و ستونهاى آن استوار گرديد ،\r\n\r\n\r\n","description":"","footnote":"\r\n( 1 ) . مجمع بن جاريه در اين زمان نوجوانى بود كه به جمع‌آورى آيات قرآن همت مىگماشت و گويا از نقشهء وديعه و همراهانش اطلاعى نداشت . نقل شده كه عمر بن خطاب در زمان خلافت خود ، خواست او را از امامت عزل كند و به او گفت : مگر تو امام مسجد ضرار نبودى ؟ مجمع سوگند ياد كرد كه از نقشهء آنان آگاه نبوده و تصورش بر اين بوده كه ايشان نيت خير دارند ، عمر او را تصديق كرد و بر امامت مسجد ابقا نمود . ( مؤلفين )\r\n","page_name":" 564 ","page_number":564},
  {"content":"\r\n\r\nدر اين حال هرچه ساختمان مسجد رو به تكميل مىرفت ، ايشان به تحقق اهداف پليد خود بيشتر اميدوار مىشدند و شيطان آرزوهاى فريبنده را در نظر آنها مجسم مىساخت و ايشان را به ادامه كار ترغيب مىكرد .\r\n\r\nمسجدى كه به آتش كشيده شد\r\nمسجدى كه در اصل مقر و پايگاه منافقين بود ، آماده شد ، پس به خدمت آن حضرت آمده و گفتند : يا رسول اللّه ، مسجدى بنا كرده‌ايم براى بيماران و پيران و شبهاى سرد و بارانى زمستان ، تا در آن به عبادت و نماز و نيايش ، و تعظيم شعائر الهى بپردازيم ، براى امامت آن مجمع بن جاريه را برگزيده‌ايم كه او از حافظين قرآن به شمار مىرود و به احكام اسلام نيز به خوبى آگاه و بصير است .\r\nاى رسول خدا ، اكنون تمنا داريم كه به مسجد ما بيايى و نمازگزارى و موجب بركت آن گردى ، اگر دعوت ما را بپذيرى بر ما منت نهادى و ما را سرافراز نموده‌اى .\r\nرسول خدا صلّى اللّه عليه و إله و سلّم فرمود : اكنون من عازم سفرم ، آنگاه كه بازگشتم ، به خواست خدا دعوت شما را اجابت مىكنم ، پس چون حضرت از غزوه تبوك به مدينه مراجعت مىكرد و هنوز دو روز راه به مدينه باقى مانده بود كه حق‌تعالى اين آيات را در شأن مسجد ايشان فرستاد :\r\n« و آن گروه منافقى كه مسجدى به زيان اسلام برپا كردند ( كه خلق به مسجد پيغمبر و نماز او حاضر نشوند ) و مقصودشان كفر و عناد و ايجاد تفرقه كلمه بين مسلمانان و مساعدت با دشمنان ديرينه خدا و رسول او بود و با اين همه ، قسمهاى مؤكد ياد مىكنند كه در بناى اين مسجد جز قصد خير و توسعه اسلام نداريم و خدا گواهى مىدهد كه بىترديد دروغ مىگويند »\r\n« تو اى رسول ما هرگز در مسجد آنها قدم مگذار ، همان مسجد كه بنايش از اول بر پايه تقواى محكم بنا گرديده ، شايسته و سزاوار است كه در همان اقامهء نماز كنى كه در آن مسجد مردان پاكى كه مشتاق تهذيب نفوس خود هستند ، درآيند و خدا مردان پاك و مهذب را دوست دارد »\r\n\r\n","description":"","footnote":"","page_name":" 565 ","page_number":565},
  {"content":"\r\n\r\n« آيا كسى كه مسجدى به غرض تقوى و خداپرستى تأسيس كرده و رضاى حق را طالب است مانند كسى است كه بنايى ( به غرض كفر و نفاق و تفرقه كلمه در اسلام ) سازد ، بر پايه سستى در كنار سيل كه زود به ويرانى كشد و عاقبت آن بنا از پايه به آتش دوزخ افتد ( و اين حال بناى نفاق و ستم است ) و خدا هرگز ستمكاران را هدايت نخواهد كرد . بنايى كه آنها بر كفر و نفاق بنا كردند ، دلهاى ايشان را هميشه به حيرت و ريب افكند تا آنكه يا به مرگ يا توبه دل بركنند كه خدا به اسرار خلق دانا و به دقايق امور عالم آگاه است » « 1 »\r\nسپس چون اين آيات نازل شد ، رسول خدا صلّى اللّه عليه و إله و سلّم مسلمانان را از نقشهء شوم و نيرنگ شيطانى منافقين آگاه ساخت و مسلمانان دريافتند كه در پس تملق و سوگندهاى دروغين ايشان چه دامى گسترده بود . سپس حضرت رسول صلّى اللّه عليه و إله و سلّم عمار بن ياسر و وحشى را فرستاد تا آن مسجد را تخريب كرده و بسوزانند و از اساس برآورند .\r\nصبح روز بعد چون معتب بن قشير از خواب برخاست ، متوجه شد كه مسجدشان تخريب و بنايش درهم فروريخته است ، و به زودى دريافت كه طرح شوم آنها فاش و او و همراهانش رسوا گشته‌اند . سرانجام او و همراهانش گرد هم جمع و شريك غم و اندوه يكديگر شدند . « آرى اگر ايشان با تو مكر كنند ، خدا هم به آنها مكر مىكند كه خدا بهتر از هركس مكر تواند كرد » « 2 »\r\n\r\n\r\n","description":"","footnote":"\r\n( 1 ) . سوره توبه ، آيات : 107 تا 110 .\r\n( 2 ) . سوره انفال ، آيه : 30  « . . . وَ يَمْكُرُونَ وَ يَمْكُرُ اللَّهُ وَ اللَّهُ خَيْرُ الْماكِرِينَ » \r\n","page_name":" 566 ","page_number":566},
  {"content":"\r\n\r\n\r\nمباهله « * »\r\nابو الحارث اسقف مسيحيان نجران غلام خود را احضار كرد و به وى دستور داد :\r\nفورا شرجيل را نزد من بياور كه با او كار مهمى دارم ، شرجيل محرم اسرار و مشاور امين او بود ، غلام با شتاب به جستجوى شرجيل پرداخت و لحظاتى بعد به اتفاق او نزد ابو الحارث بازگشت .\r\nابو الحارث رو به شرجيل كرد و گفت : اگر ترا سر زده و نابهنگام احضار كردم ، به اين دليل است كه موضوع مهمى فكر مرا به خود مشغول ساخته و متأسفانه بايد اعتراف كنم به تنهايى راه چاره‌اى نيافتم ، جز اينكه ترا به مشورت بطلبم ، شايد چاره آن را نزد تو جويم .\r\nآن مهم كه مرا تا اين حد نگران كرده ، اين است كه محمد بن عبد الله براى من نامه‌اى فرستاده و در آن مرا به دين اسلام دعوت كرده و در پايان تذكر داده كه اگر از دعوتش سرباز زنم و اسلام را نپذيرم يا بايد جزيه بدهم و يا آماده جنگ شوم ، اكنون از شما چه پنهان كه دعوت او مرا سخت به وحشت و هراس انداخته و خواب راحت را از من ربوده است . من هرچه در اين مورد فكر كردم به جايى نرسيدم و اكنون\r\n\r\n\r\n","description":"","footnote":"\r\n( * ) . اقتباس از سوره آل عمران ، آيات : 60 و ما بعد آن .\r\n","page_name":" 567 ","page_number":567},
  {"content":"\r\n\r\nمىخواهم بدانم شما در اين مورد چه پيشنهادى دارى ؟\r\nشرجيل در پاسخ گفت : سرور من ، فكر من در اين مورد به جايى نمىرسد ، شما خود مىدانيد كه من اگرچه در امور دنيوى و سياسى و حوادث عادى صاحب‌نظر هستم ، اما در مسائل مذهبى فكرم قاصر است و توان نظريه‌پردازى ندارم . تنها چيزى كه من مىتوانم بگويم ، اين است كه خداوند وعده داده از ذريه اسماعيل پيغمبرى خواهد آمد ، اينك اگر يقين دارى كه او همان رسول بر حق است ، چاره‌اى جز پذيرش دينش ندارى و اگر اطمينان دارى كه محمد بن عبد الله آن پيغمبر موعود نيست ، پس براى رويارويى و يا دفع شر او به فكر چاره باش .\r\nابو الحارث چون از نظر شرجيل مطلع شد ، او را مرخص كرد و گفت : من بايد در اين مورد با ديگران نيز مشورت كنم . سپس دو نفر ديگر از صاحب‌نظران قوم خود را احضار كرد و در اين مورد با آنها نيز به مشورت پرداخت ، اما چيز تازه‌اى عايدش نشد و آنها نيز نظر شرجيل را تكرار كردند .\r\nاسقف نجران چون ديد همهء مشاوران يك نظر دارند ، دستور داد ناقوسها را به صدا درآورند و آتش بيفروزند و پرچم‌ها را بر سردر كليساها بياويزند و همه مردم را براى مشورت عمومى به كليسا فراخوانند ، زيرا در چنين مواردى كه فكر آنها به جايى نمىرسيد و در اتخاذ تصميم دچار ترديد مىشدند ، برنامه آنها چنين بود كه در يك مجمع عمومى ، از آراء و نظرات مختلف استفاده مىكردند تا به روش مطلوب دست يابند و در مقابل دعوت رسول خدا صلّى اللّه عليه و إله و سلّم نيز چنين روشى اتخاذ كردند .\r\nمردم از سراسر سرزمين نجران و حومه آن به سوى كليساى شهر روان شدند و در اين مجمع حضور يافتند ، سپس اسقف نجران بپاخاست و جريان نامه رسول خدا صلّى اللّه عليه و إله و سلّم را براى آنان فاش ساخت و از ايشان براى يافتن راه چاره طلب همكارى و همفكرى كرد . حاضرين در مجلس به بحث و بررسى موضوع پرداختند و سرانجام به اتفاق به اين نتيجه رسيدند كه هيئتى از ايشان به مدينه اعزام شود تا با محمد صلّى اللّه عليه و إله و سلّم در اين مورد به بحث و گفتگو بپردازد و در بازگشت نتايج سفر خود را براى ديگران گزارش كند .\r\n\r\n","description":"","footnote":"","page_name":" 568 ","page_number":568},
  {"content":"\r\n\r\n\r\nمناظره رسول اللّه صلّى اللّه عليه و إله و سلّم با مسيحيان نجران\r\nهيئت اعزامى مسيحيان نجران به رياست شرجيل رهسپار مدينه شد و چون به شهر رسيدند ، جامه سفر را از تن خارج كردند و لباسهاى فاخر و حرير خود را پوشيدند و انگشتريهاى گران‌قيمت به انگشت كردند و به ديدار رسول خدا صلّى اللّه عليه و إله و سلّم شتافتند . آنگاه هداياى خود را تقديم حضور آن حضرت كردند و به نماز و عبادت مشغول شدند . محمد صلّى اللّه عليه و إله و سلّم هداياى ايشان را رد نكرد و از انجام نماز و عبادت آنها نيز ممانعت به عمل نياورد .\r\nآنگاه شرجيل كه رهبر و سخنگوى آنها بود ، گفت : يا محمد ، شما مىدانيد كه ما مسيحى هستيم و اكنون كه شما خود را پيغمبر خاتم مىدانيد ، مايلم نظر شما را در مورد عيسى بدانم .\r\nرسول خدا فرمود : تاكنون در مورد عيسى بر من چيزى نازل نشده ، تا فردا صبر كنيد ، شايد در اين مورد وحى نازل شود ، و صبح روز بعد اين آيات بر آن حضرت نازل شد :\r\n« همانا مثل خلقت عيسى ( در خارق العاده بودن ) به امر خدا مانند خلقت آدم ابو البشر است كه خداوند او را از خاك ساخت و سپس بدان خاك گفت : بشرى به حد كمال باش و همان دم چنان گرديد . سخن حق همان است كه از جانب خدا به تو رسيد ، مبادا هيچگاه در آن شك و ريب كنى ، پس هركس با تو در مقام مجادله برآيد درباره عيسى ، پس از آنكه به وحى خدا بر احوال او آگاه شدى ، بگو كه بياييد ما و شما با فرزندان و زنان خود باهم به مباهله برخيزيم ( يعنى در حق يكديگر نفرين كرده ، در دعا و استجابه درگاه خداوند اصرار كنيم ) تا دروغگو و كافران را به عذاب خدا گرفتار سازيم » « 1 »\r\nچون اين آيات نازل گشت ، محمد صلّى اللّه عليه و إله و سلّم مسيحيان را احضار كرد و گفت : از جانب حق‌تعالى در مورد عيسى چنين نظريه‌اى آمده ، اگر آن را قبول نداريد بايد باهم مباهله\r\n\r\n\r\n","description":"","footnote":"\r\n( 1 ) . سوره آل عمران ؛ آيات : 59 تا 61 .\r\n","page_name":" 569 ","page_number":569},
  {"content":"\r\n\r\nكنيم ، يعنى با زنان و فرزندان خود يك جا جمع شويم و سپس به درگاه خدا تضرع و دعا كنيم و بخواهيم لعنت خدا را بر هركه دروغ گويد از ما و شما .\r\nمسيحيان نجران گفتند : اجازه دهيد ما با يكديگر در اين مورد مشورت كنيم و نتيجه را به اطلاع شما برسانيم و چون به قصد مشورت گرد يكديگر جمع شدند ، شرجيل به آنها گفت : مىدانيد كه من در بين شما به روشنفكرى و عاقبت‌انديشى مشهورم و در سرتاسر نجران همه امور به صلاحديد و رأى من انجام مىشود ، اما به خدا سوگند كه من امروز مشكل بزرگى را پيش روى خود مىبينم ، زيرا اگر محمد پادشاه باشد و به دروغ ادعاى رسالت كند ، حد اقل او پادشاه مقتدرى است و ما كه در همسايگى او بسر مىبريم اگر با او به مخالفت برخيزيم ، از آتش خشم او در امان نيستيم و چون اراده كند ما را درهم خواهد كوبيد و اگر او براستى رسول خدا باشد و ما با او به مباهله بپردازيم و يكديگر را لعن و نفرين كنيم به يقين احدى از ما و اثرى از نصارى بر زمين باقى نخواهد ماند . در ضمن اگر او در واقع پيغمبر باشد ، فردا هنگام مباهله به همراه نزديكان و فرزندان خود خواهد آمد و اگر چنين نباشد دوستان و ياران خود را خواهد آورد .\r\nمسيحيان گفتند : اى ابا مريم ( شرجيل ) به‌هرحال نظر تو چيست ؟\r\nشرجيل پاسخ داد : من معتقدم كه او را به قضاوت در مورد خود بخوانيم ، زيرا به نظر من او در حكميت و قضاوت خيانت نمىكند .\r\nمسيحيان گفتند : اين تو و اين محمد ، هرطور صلاح مىدانى اقدام كن\r\nشرجيل چون در روز مقرر مشاهده كرد كه حضرت با خاندانش « 1 » در محل حاضر شده‌اند ، لذا از مباهله صرف‌نظر كرد و گفت : اى محمد ، من پيشنهادى دارم كه از\r\n\r\n\r\n","description":"","footnote":"\r\n( 1 ) . مشهور است كه حضرت در روز مقرر با دخترش فاطمه عليها السّلام و دامادش على بن ابى طالب عليه السّلام و دو فرزندش حسن و حسين عليهما السّلام براى مباهله حاضر شد .\r\nصاحب كشاف و جميع اهل سنت در صحاح خود نقل كرده‌اند از عايشه كه : حضرت رسول صلّى اللّه عليه و إله و سلّم در روز مباهله بيرون آمد و عبايى پوشيده بود از موى سياه ، پس حضرت امام حسن و امام حسين و فاطمه و على بن ابى طالب عليهم السّلام را در زير عبا داخل كرد و آيه مباركه تطهير را تلاوت كرد  ( إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً )  سوره احزاب ، آيه : 33 .\r\n","page_name":" 570 ","page_number":570},
  {"content":"\r\n\r\nمباهله بهتر است .\r\nحضرت فرمود : پيشنهادت چيست ؟\r\nشرجيل پاسخ داد : از امروز تا فردا صبح اختيار با شماست ، هر حكمى در مورد ما صادر كردى ، بر همه ما نافذ است .\r\nرسول خدا صلّى اللّه عليه و إله و سلّم فرمود : شايد در بين همراهانت و ساير اهالى نجران تو را سرزنش كنند و به حكم من تن در ندهند .\r\nشرجيل گفت : از همراهان من بپرس ، در سرزمين ما انجام همه امور به صلاحديد و رأى من صورت مىگيرد .\r\nرسول خدا صلّى اللّه عليه و إله و سلّم فرمود : برويد و فردا بياييد ، تا حكم خود را صادر كنم فرداى آن روز محمد صلّى اللّه عليه و إله و سلّم ابتدا اسلام را بر آنان عرضه كرد ، ايشان نپذيرفتند ، سپس پيشنهاد جنگ كرد ، گفتند : ما قدرت جنگ نداريم و سرانجام فرمود : پس جزيه بدهيد .\r\nپرسيدند : مقصودت از جزيه چيست ؟\r\nرسول اللّه فرمود : بايد سالانه دو هزار حله به ما بپردازيد ، هزار حله در ماه رجب و هزار حله در ماه صفر و در مقابل اين جزيه‌اى كه مىدهيد ، اموالتان در امان است و در پناه خدا و رسول او زندگى مىكنيد و شما در اداره امور كليساها و تغيير و ابقاء اسقفهاى خود آزاديد ، حقى از حقوقتان ضايع نمىشود و ظلم و ستمى به شما نمىرسد و اين شرايط ما دامى كه با مسلمانان در صلح و صلاح و خيرخواهى زندگى كنيد ، پابرجاست .\r\nمسيحيان چون ديدند رأى محمد صلّى اللّه عليه و إله و سلّم قضاوتى عادلانه و صحيح است به سرزمين خود بازگشتند و به ستايش و تكريم رسول اللّه پرداختند .\r\n\r\n","description":"","footnote":"","page_name":" 571 ","page_number":571},
  {"content":"\r\n . \r\n","description":"","footnote":"","page_name":" 572 ","page_number":572},
  {"content":"\r\n\r\n\r\nمجادله « * »\r\n\r\nظهار همسر ، رسم جاهليت\r\nخوله دختر ثعلب خزرجى به كابين اوس بن صامت درآمد ، او در عنفوان جوانى و بهار عمر بود ، صورتى زيبا و اندامى موزون داشت . اين زوج خوشبخت سالهاى متمادى در اوج سعادت با يكديگر زندگى مىكردند و از وضع مرفه و آبرومندى نيز برخوردار بودند ، اما بالاخره روزگار چهرهء زشت خود را نيز به ايشان نشان داد و رفاه و آسايش را از آنها سلب كرد و آنها دچار فقر و تنگدستى شدند ، اما در اين شرايط هم خوله تا حدى آب و رنگ جوانى و جمال و زيبايى خود را حفظ كرده بود .\r\nيك روز كه خوله مشغول نماز و عبادت بود و به ركوع و سجود مىرفت ، حركات و سكنات او شوهرش را تحريك كرد و چون نماز خوله به پايان رسيد ، اوس با شتاب و اشتياق برخاست و به شوخى و ملاعبه با همسرش پرداخت ، ولى خوله كه در حال و هواى عبادت بود ، روى خوشى به شوهرش نشان نداد و خود را كنار كشيد ، اوس از اين رفتار همسرش سخت عصبانى و خشمگين شد و در حال خشم او را بر خود حرام كرد و به او گفت : « انت علىّ كظهر امّى ؛ تو بر من مانند پشت مادرم ، حرام هستى . »\r\n\r\n\r\n","description":"","footnote":"\r\n( * ) . اقتباس از سوره مجادله .\r\n","page_name":" 573 ","page_number":573},
  {"content":"\r\n\r\nخوله چون اين جمله را از شوهرش شنيد ، با تعجب پرسيد ، تو چه گفتى ؟ اوس پاسخ داد : من ترا ظهار كردم ، پس ديگر بر من حرام شدى و ظهار در عصر جاهليت از محكم‌ترين طلاقها به شمار مىرفت .\r\nاين حادثه براى خوله گران آمد و حيران و متعجب در فكر فرورفت ، براى او سخت و ناگوار بود كه در اين سن و سال از شوهر و پدر فرزندانش جدا شود ، همسرى كه يك عمر انيس و مونس و شريك و غمخوار او بوده و آنها سالها تلخ و شيرين زندگى را باهم چشيده‌اند ، لذا نزد رسول خدا صلّى اللّه عليه و إله و سلّم رفت و مشكل خود را با آن حضرت در ميان گذاشت تا شايد راه چاره‌اى بيابد و خود را از اين گرفتارى خلاص سازد .\r\nخوله گفت : يا رسول اللّه من در جوانى و در سنين شادابى و طراوت به عقد ازدواج اوس درآمدم ، ولى اكنون كه سنى بر من گذشته و من از او تعدادى فرزند دارم ، او مرا ظهار كرده و همچون مادر خويش بر خود حرام نموده است .\r\nيا محمد ، من از او دختران كوچكى دارم كه اگر به او بسپارم ضايع مىشوند و اگر خود تكفل آنها را به عهده گيرم ، گرسنه مىمانند . اينك از حضور شما عاجزانه تقاضا مىكنم اوضاع نابسامان زندگى ما را دريابيد و مشكل ما را بر طرف سازيد .\r\nرسول خدا صلّى اللّه عليه و إله و سلّم نمىتوانست در اين مورد از پيش خود حكمى صادر كند و قانونى جعل نمايد ، او رسول خداست و پناه و مرجع وى وحى است و در اين مورد تاكنون دستورى به او نرسيده ، لذا خطاب به زن فرمود : من براى حل مشكل شما دستورى ندارم .\r\nغم و حسرت خوله دوچندان شد و گفت : يا رسول اللّه ، اوس سخنى از طلاق به ميان نياورده ، او پدر فرزندان من و از نظر من از هركس دوست داشتنىتر است همان‌طور كه او به من عشق مىورزد .\r\nخوله انتظار داشت با اين سخنان ، احساسات رسول خدا صلّى اللّه عليه و إله و سلّم را تحريك كند تا حضرت به حال او و فرزندانش ترحم كند ، اما محمد صلّى اللّه عليه و إله و سلّم با اينكه از حقيقت حال خوله و اندوه درونى او آگاه بود ، ولى چون در اين مورد براى آن حضرت از جانب حق\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nتعالى دستورى نرسيده بود ، نمىتوانست براى او كارى انجام دهد .\r\nمسلمانان را عادت بر اين بود كه هرگاه مشكلى بر ايشان پيش مىآمد و در حل آن عاجز مىماندند ، به رسول اللّه مراجعه مىكردند و آن حضرت از روى عدل و داد بين آنها قضاوت و مشكلاتشان را مرتفع مىكرد ، خوله نيز با توجه به همين سابقه نزد آن حضرت آمد و لذا براى دومين بار تقاضاى خود را تكرار كرد ، اما جواب ديگرى نشنيد ، سپس با حالتى مأيوس و ديده‌اى گريان دست نياز به درگاه رحمت الهى گشود تا شايد خالق زمين و آسمان او را مورد عنايت و توجه خويش قرار دهد و در گره زندگى او فرجى حاصل شود .\r\n\r\nنزول وحى در ردّ سنتهاى جاهليت\r\nمدتى وضع به همين صورت ادامه داشت و خوله هر وقت آينده تلخ خود را تصور مىكرد با حالت رقت‌بارى به درگاه بارىتعالى به آه و ناله مىپرداخت تا سرانجام ابواب رحمت الهى بر وى گشوده شده و خداوند او را مورد لطف و رحمت خود قرار داد .\r\nروزى رسول خدا صلّى اللّه عليه و إله و سلّم را حالت وحى عارض گشت و آياتى از قرآن بر زبان مباركش جارى گشت و چون به حال عادى بازگشت ، فرمود : خوله را بشارت دهيد كه خداوند دعايش را اجابت كرد و از اين پس هر مرد كه همسر خود را از راه ظهار بر خود حرام كند و تمايل به بازگشت داشته باشد بايد بنده‌اى را در راه خدا آزاد كند و اگر امكان آن را ندارد دو ماه پىدرپى روزه بگيرد و اگر بر آن هم قادر نيست شصت فقير را طعام دهد .\r\nخوله چون اين مژده را دريافت ، بسيار شادمان شد و لبخند بر لبانش نقش بست ، زيرا دريافت كه خداوند او را مورد عنايت خويش قرار داده و گرفتارى او را بر طرف ساخته ، اكنون او به خانه و كاشانهء خود بازمىگردد و پر و بال محبت خود را بر سر اطفال معصومش مىگسترد و چون شمعى روشنىبخش خانه و زندگى خود و همسرش مىشود و زندگى توأم با سعادت و خوشبختى آنان احيا مىگردد .\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nپيغمبر صلّى اللّه عليه و إله و سلّم اوس را احضار كرد و آنگاه كه وى نزد رسول اللّه آمد ، حضرت به او فرمود : چه شد كه اين عمل ناشايست را مرتكب شدى ؟\r\nاوس پاسخ داد : شيطان عقل مرا ربود و مرا از راه راست منحرف ساخت و در حال غضب مرا گمراه كرد و بدين گونه ارتباط و صميميت چندين ساله من و همسرم را قطع كرد ، اكنون آيا راهى وجود دارد كه من و همسرم دوباره زندگى مشترك خود را از سر بگيريم .\r\nرسول خدا صلّى اللّه عليه و إله و سلّم فرمود : آرى راهى هست و سپس آيات زير را تلاوت فرمود :\r\n« ( اى رسول ما ) سخن آن زن را كه درباره شوهرش با تو به مجادله برخاسته و شكوهء او به خدا مىبرد را بىترديد خدا شنيد و گفتگوهاى شما را نيز مىشنود ، كه خدا ( به سخنان بندگان ) البته شنوا و ( به احوال ايشان ) بيناست ، آنان كه بر زنان خود ظهار كنند ( گويند تو بر من چون پشت مادرى ) ، آنها مادر حقيقى شوهران ( به مجرد اين گفته ) نخواهند شد ، بلكه مادر ايشان جز آنكه آنها را زاييده نيست و اين مردم ( به عادت زمان جاهليت ) سخن باطل و ناپسندى گويند و خدا را عفو و بخشايش بسيار است ، و آنان كه به زنان خود ظهار كنند ( آنها را به منزله مادر و محارم ديگر گفتند ) و آگاه از گفته خويش برگشتند ، پيش از تماس و مجامعت برده‌اى آزاد كنند . به اين عمل پند و موعظه مىشويد ( تا ديگر به اين كار حرام اقدام نكنيد ) و خدا به تمام كردار شما آگاه است . پس هركه برده نيابد ، باز بايد پيش از جماع دو ماه پىدرپى روزه بگيرد و باز اگر نتواند بايد شصت مسكين را طعام دهد . اين ( حكم كفاره ) براى آن است كه شما به خدا و رسول ايمان ( كامل ) آوريد و اين حدود احكام الهى است و كافران را ( كه به خدا و احكامش نمىگروند ) عذاب دردناك ( دوزخ ) مهياست . » « 1 »\r\nسپس رسول خدا صلّى اللّه عليه و إله و سلّم از او پرسيد : آيا مىتوانى بنده‌اى را آزاد كنى ؟\r\nاوس پاسخ داد : خدا گواه است كه توان آن را ندارم .\r\nحضرت پرسيد : آيا مىتوانى روزه بگيرى ؟\r\nگفت : خدا شاهد است توان روزه هم ندارم . اگر من در روز يك يا دو مرتبه غذا\r\n\r\n\r\n","description":"","footnote":"\r\n( 1 ) . سوره مجادله ؛ آيات : 1 تا 4 .\r\n","page_name":" 576 ","page_number":576},
  {"content":"\r\n\r\nنخورم ، ديد چشمم ضعيف مىشود و به‌علاوه ضعف بدنى هم مرا عذاب مىدهد .\r\nرسول خدا صلّى اللّه عليه و إله و سلّم پرسيد : آيا مىتوانى شصت فقير را اطعام كنى ؟\r\nاوس گفت : چنين قدرتى هم ندارم مگر آنكه مرا با صدقه يارى كنى .\r\nحضرت به او كمك كرد تا اينكه توانست شصت مسكين را طعام دهد و بدين طريق همسرش بر او حلال گشت و وسيله‌اى شد كه مسلمانان اين عادت ناپسند و روش جاهليت را ترك كنند . اين حكم و صدها مورد مشابه باعث توسعه روزافزون اسلام شد و بدين ترتيب اسلام تا اعماق جانها نفوذ كرد و تيرگى جهل و ضلالت را از قلبها زدود و به جاى آن نور ايمان و رستگارى را جايگزين كرد ، تا مردم در اين حيات نوين بتوانند يك زندگى سعادتمند و رستگار را بنا نهند . آرى : خداوند بر بندگان خود رحيم و مهربان است .\r\n\r\n","description":"","footnote":"","page_name":" 577 ","page_number":577},
  {"content":"\r\n . \r\n","description":"","footnote":"","page_name":" 578 ","page_number":578},
  {"content":"\r\n\r\n\r\nتحريم زناشويى « * »\r\n\r\nغيرت نابجا\r\nمقوقس حاكم مصر براى رسول خدا صلّى اللّه عليه و إله و سلّم هدايايى فرستاد و به همراه آن ماريه قبطيه را به كنيزى به محمد صلّى اللّه عليه و إله و سلّم هديه كرد . آن حضرت ماريه را به همسرى خود پذيرفت ولى مانند ديگر همسران ، براى او در نزديكى مسجد منزلى تهيه نكرد ، بلكه او را در باغى در اطراف مدينه كه پر از درختان خرما و انگور بود ، جاى داد .\r\nمحمد صلّى اللّه عليه و إله و سلّم گاه‌وبيگاه مانند ديگر همسرانش ، به منزل ماريه مىرفت تا آنكه ماريه باردار شد و از او فرزندى پسر متولد شد كه او را ابراهيم نام نهادند . چشم و دل حضرت از اين واقعه روشن و منور گشت و روح مهربان پدر با فرزند خوش‌سيماى خود انس و علاقه شديدى پيدا كرد و مقام ماريه نزد رسول خدا صلّى اللّه عليه و إله و سلّم بالا گرفت و همرديف زنان مقرب آن حضرت شد و حضرت از اين بابت بسيار خرسند و شادمان بود و همواره شكر و سپاس خداوند كريم را به جاى مىآورد .\r\nمحمد صلّى اللّه عليه و إله و سلّم به فرزندش ابراهيم عشق مىورزيد و با مشاهدهء سيماى جذاب او دلش آرام و قلبش آسوده مىگشت و هر روز به ماريه و فرزندش سركشى مىكرد و از لبخند پاك و بىآلايش او جان تازه‌اى مىگرفت و باران مهر پدرى را بر او جارى مىساخت .\r\n\r\n\r\n","description":"","footnote":"\r\n( * ) . اقتباس از سوره تحريم .\r\n","page_name":" 579 ","page_number":579},
  {"content":"\r\n\r\nروزى رسول خدا صلّى اللّه عليه و إله و سلّم فرزندش ابراهيم را در آغوش گرفت و او را به منزل عايشه برد ، ولى عايشه با مشاهدهء ابراهيم ، افسرده و اندوهگين شد و غيرت و حسادت او ، محمد صلّى اللّه عليه و إله و سلّم را نيز متأثر ساخت .\r\nرسول خدا صلّى اللّه عليه و إله و سلّم براى همسران خود احترام خاصى قائل بود و مقام ايشان را ارج مىنهاد و بر خلاف روش اعراب جاهليت ، پيوسته با مهربانى و عطوفت با ايشان رفتار مىنمود . زنان پيغمبر كه اين روش را ديدند ، عزت و شوكت خويش را دريافتند ، اما برخى از ايشان از آزادى خود به گونه‌اى استفاده كردند كه موجب ناراحتى و تأثر آن حضرت شدند .\r\nروزى پيغمبر صلّى اللّه عليه و إله و سلّم در منزل همسر خود حفصه بود . وى از حضرت اجازه گرفت كه به منزل پدرش برود ، حضرت به او اجازه داد . در همان زمان كه حفصه به خانه پدرش رفته بود ، ماريه آمد و ساعتى نزد رسول الله ماند . چون حفصه بازگشت ماريه را در اطاق خود ديد ، لذا با ناراحتى و تأثر شديد منتظر ماند تا ماريه از منزل خارج شود و سپس نزد رسول خدا صلّى اللّه عليه و إله و سلّم شتافت و گفت : من ديدم چه كسى پيش شما بود و اين عمل براى من بسيار گران تمام شد ، تصور من بر اين است كه اگر من نزد شما حرمت و اعتبارى داشتم ، شما اين كار را نمىكرديد .\r\nرسول خدا صلّى اللّه عليه و إله و سلّم فهميد كه غيرت حفصه او را به افشاى اين موضوع وامىدارد و اگر اين موضوع به گوش ديگر همسران او برسد ، موجب تحريك برخى از ايشان هم مىشود ، لذا براى خشنودى و ارضاء خاطر حفصه به او قول داد اگر آنچه را ديده براى ديگران فاش نسازد ، ماريه را بر خود حرام خواهد كرد ، حفصه نيز پذيرفت و قول داد كه اين موضوع را با احدى در ميان نگذارد . ولى طبيعت زنانه سركش‌تر از آن است كه اجازه دهد آتش غيرت در سينه خاموش شود ، لذا طاقت نياورد كه اين راز را در دل خود نگه دارد ، و سرانجام قضيه را با عايشه در ميان نهاد و در پى آن اين موضوع در بين ساير زنان رسول اللّه نيز منتشر شد و اين موضوع موجبات ناراحتى حضرت را فراهم كرد و لذا رسول اللّه تصميم گرفت آنان را درس عبرتى بياموزد تا ديگر دچار غيرت بىمورد و نابجا نشوند .\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nدر پى اين جريان محمد صلّى اللّه عليه و إله و سلّم تصميم گرفت به مدت يك ماه از همسران خود كناره‌گيرى و ايشان را ادب كند و اين غيرت بى جا را در وجودشان خاموش سازد .\r\nسپس حضرت انبارى در غرفه ماريه را به خود اختصاص داد كه كف آن با حصير خشنى فرش شده بود و راه رفت و آمد آن بوسيله چوب خرمايى بود . حضرت در اين محل از خوراكيها به لقمه‌اى نان جو اكتفا مىكرد و اغلب اوقات خود را به عبادت و راز و نياز با پروردگار يكتا مىپرداخت و در اين حال غلام خود رباح را در كنار پنجره گمارد تا به امور مسلمين رسيدگى كند و زائرين آن حضرت را پاسخ گويد .\r\nبا اينكه رسول خدا در خلوتگاه خود علاوه بر تفكر در امور خلقت و عبادت خداى يكتا به تدبير امور مسلمانان جزيرة العرب و خارج آن مشغول بود ، ولى مسلمانان از اين واقعه بسيار ناراحت و متأثر بودند و موضوع گوشه‌گيرى محمد صلّى اللّه عليه و إله و سلّم فكر و ذهن همه را به خود مشغول ساخته و ورد زبانها شده بود ، تا جايى كه برخى مىگفتند : محمد صلّى اللّه عليه و إله و سلّم حفصه دختر عمر را طلاق داده و عده‌اى ديگر مىگفتند :\r\nآن حضرت همه زنان خود را طلاق داده است .\r\nمردم در مسجد نشسته بودند و در حال تفكر ريگها را زير و رو مىكردند و چشمهاى خسته و منتظر خود را به اطراف مىدوختند ، ناگهان عمر از ميان ايشان به پا خواست و به ديدار رسول اللّه شتافت و از غلام حضرت اجازه ورود خواست ، رباح نزد مولاى خود رسول الله رفت و بازگشت ، اما پاسخى نياورد ، سپس عمر با صداى بلند اجازه ورود خواست و بر اين كار اصرار ورزيد ، تا اينكه رسول خدا صلّى اللّه عليه و إله و سلّم او را اذن ورود داد . عمر در حضور آن حضرت نشست و با مشاهدهء حجرهء ايشان بسيار متأثر شد و سپس به بيان حال مسلمانان در فراغ رسول خدا صلّى اللّه عليه و إله و سلّم پرداخت و گفت : يا رسول اللّه حتى اگر تصميم گرفته باشى زنان خود را طلاق دهى ، براستى كه خدا و تمامى فرشتگان با تو خواهند بود .\r\nرسول خدا صلّى اللّه عليه و إله و سلّم فرمود : من زنان خود را طلاق نداده‌ام ، سپس عمر از غرفهء آن حضرت به زير آمد و به سوى مسجد شتافت و به فرياد بلند گفت : محمد صلّى اللّه عليه و إله و سلّم زنان خود را طلاق نداده است .\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nمردم از شنيدن اين خبر خوشحال و شادمان گشتند و آسايش و آرامش بر قلوب ايشان سايه افكند ، سپس رسول خدا صلّى اللّه عليه و إله و سلّم به ديدار زنان خود رفت و زوجات حضرت با ديدن ايشان ، اظهار توبه و ندامت كردند و به شكر و حمد پروردگار پرداختند و در اين لحظه آيات سوره تحريم توسط فرشته امين نازل گشت :\r\n« اى پيغمبر گرامى ، براى چه آن را كه خداوند بر تو حلال فرمود ، تو بر خود حرام كردى تا زنانت را از خود خشنود سازى ، در صورتى كه خدا آمرزنده و مهربان است .\r\nخدا حكم كرد براى شما كه سوگندهاى خود را ( به كفاره ) بگشاييد . او مولاى شما بندگان ( و حكمش نافذ ) است و هم او به هر چيز عالم و دانا و به حكمت امور خلق آگاه است . وقتى پيغمبر با بعضى از زنان خود ( با حفصه ) سخنى به راز گفت ( به او سپرد ) آن زن چون خيانت كرد ، ديگرى ( عايشه ) را به سر پيامبر آگاه ساخت . خدا به رسولش خبر داد و او بر آن زن برخى را اظهار كرد ( و برويش آورد ) و برخى را از كرم پرده نهاد ( و اظهار نكرد ) آن زن گفت ، رسولا ترا چه كسى واقف ساخت ؟ ( كه من سر تو بر كسى فاش كرده‌ام ) رسول گفت : مرا خداى داناى آگاه ( از همه اسرار عالم ) خبر داد ، اينك اگر هر دو زن به درگاه خدا توبه كنيد كه البته دلهاى شما ( خلاف رضاى پيغمبر ) ميل كرده است و اگر باهم بر آزار او اتفاق كنيد ، باز ( هرگز بر او غلبه نكنيد كه ) خدا ياور و نگهبان اوست و جبرئيل امين و مردان صالح با ايمان و فرشتگان حق يار و مددكار اويند . اميد است كه اگر پيغمبر شما را طلاق داد ، خدا زنان بهتر از شما به جايتان با او همسر كند كه همه با مقام تسليم و ايمان ، خضوع و اطاعت ، اهل توبه و عبادت رهسپار ( طريق معرفت ) باشند ، چه بكر و چه غير بكر باشند » « 1 »\r\n\r\n\r\n","description":"","footnote":"\r\n( 1 ) . سوره تحريم ؛ آيات : 1 تا 5 .\r\n","page_name":" 582 ","page_number":582},
  {"content":"\r\n\r\n\r\nماجراى ازدواج زينب دختر جحش « * »\r\n\r\nهديه خديجه عليها السّلام\r\nحضرت خديجه يكى از بردگان خود به نام زيد بن حارثه را به همسرش رسول اكرم بخشيد ، تا امين و وفادار حضرت باشد . رسول خدا صلّى اللّه عليه و إله و سلّم هديه همسر را پذيرفت و با خرسندى از وى تشكر كرد و زيد هم در خدمت رسول اللّه اميدوار و خوشحال به زندگى ادامه مىداد .\r\nمدتى گذشت تا روزى گروهى از قبيله بنى حارثه از طائف به مكه آمدند و از آن حضرت خواستند تا زيد را بازخريد كرده و با خود ببرند . حضرت فرمود : اگر او به اين امر راضى باشد ، نيازى به خريد او نداريد ، مىتوانيد او را با خود ببريد .\r\nچون زيد را حاضر كردند و قضيه را با وى در ميان نهادند ، گفت : من بردگى و بندگى محمد صلّى اللّه عليه و إله و سلّم را بر آزادى و همنشينى با شما ترجيح مىدهم ، و از آن پس مردم مكه او را زيد بن محمد ناميدند تا بر حرمت و تكريم او بيفزايند .\r\nزيد جوان شد و به حد بلوغ رسيد . محمد صلّى اللّه عليه و إله و سلّم خواست تا همسرى شايسته‌تر از زنان عرب تزويج او نمايد تا در زندگى پشتيبان و تكيه‌گاه او باشد حضرت براى به\r\n\r\n\r\n","description":"","footnote":"\r\n( * ) . اقتباس از سوره احزاب ؛ آيات : 36 و بعد از آن .\r\n","page_name":" 583 ","page_number":583},
  {"content":"\r\n\r\nكمال رساندن احساس خود تصميم گرفت زنى از خاندان خود را براى وى برگزيند ، لذا زينب دختر جحش را كه دختر عمه‌اش ( اميمه دختر عبد المطلب ) بود را براى وى خواستگارى كرد ، تا پاداشى بر امانت و صداقت او و دليلى بر رضايت از او باشد .\r\nاما عبد الله برادر زينب با اين وصلت مخالفت كرد و نپذيرفت كه خواهرش به ازدواج زيد درآيد و به علاوه زينب هم از اينكه به ازدواج مردى غير از قريش كه برده رسول اللّه است درآيد ، خرسند نبود ، زيرا قريش بر حفظ نسب خود اصرار داشتند و وصلت با اقوام ديگر را شايسته خود نمىدانستند . اما چون دستور از جانب رسول خدا صلّى اللّه عليه و إله و سلّم صادر شده بود و مرد و زن مؤمن به حكم قرآن نمىتوانند از آن سرباز زنند و در اين مورد اختيارى از خود ندارند ، لذا اين زن و مرد هرچند با بىميلى به اين ازدواج تن دردادند و زندگى مشترك را شروع كردند .\r\nزيد و زينب مدتى باهم زندگى كردند و وسايل آسايش و رفاه آنها نيز مهيا بود ، تا اينكه اراده الهى بر آن قرار گرفت كه بوسيله اين زوج يكى از قوانين خرافى عرب را از درجه اعتبار ساقط كند و براى اين كار شايسته‌تر از رسولش نيست .\r\n\r\nتقدير الهى و جدايى دو همسر\r\nپس از مدتها كه كانون خانواده زينب و همسرش به تدريج از محبت لبريز مىشد ، رابطه ميان آن دو به سردى گراييد و سرانجام تصميم به جدايى از يكديگر گرفتند .\r\nروزى زيد به قصد شكايت از همسرش نزد رسول خدا صلّى اللّه عليه و إله و سلّم آمد و در مورد جدايى از او با آن حضرت مشورت كرد ، حضرت از اين واقعه بسيار ناراحت و متأثر شد و به زيد فرمود : اى زيد ، خداوند وسايل ازدواج ترا بعد از زحماتى كه من متحمل شدم ، فراهم نمود ، تو به خوبى مىدانى كه زينب تا مدتى با اين وصلت مخالف بود ، اكنون انتظار صبر و شكيبايى بيشترى از تو دارم و اميد است كه خداوند بار ديگر بين تو او را اصلاح نمايد . از خدا بترس و دامن او را به ننگ جدايى از همسر و ناسازگارى آلوده نساز .\r\nمحمد صلّى اللّه عليه و إله و سلّم در حالى اين سخنان را بر زبان مىراند كه مىدانست تقدير الهى بر آن\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nقرار گرفته است كه اين زن و مرد از يكديگر جدا شوند و پس از مدتى زينب به عقد او درآيد و اين قانون خرافى عرب « كه كسى حق ازدواج با همسر پسرخوانده خود را ندارد » لغو گردد .\r\nاما رسول خدا صلّى اللّه عليه و إله و سلّم پيوسته به درگاه خداوند مىشتابد و با تضرع به درگاه الهى ، اصلاح بين اين زوج را مىطلبد تا شايد بدين ترتيب اين قضا از وى رانده شود ، ولى چنين چيزى ممكن نبود و فرمان خدا بايد اجرا شود ، لذا خداى تعالى به رسولش وحى كرد :\r\n« و آنچه در دل پنهان مىداشتى ، خدا آشكار ساخت و تو از مخالفت و سرزنش خلق ترسيدى و سزاوارتر بود كه از خدا بترسى ، پس ما هم چون زيد از آن زن كام دل گرفت ( و طلاقش داد ) او را به نكاح تو درآورديم تا بعد از اين مؤمنان در نكاح زنان پسرخوانده خود كه از آنها كامياب شدند ( و طلاق دادند ) بر خويش حرج و گناهى نپندارند » « * »\r\n\r\nلغو سنت خرافى عرب\r\nرسول خدا صلّى اللّه عليه و إله و سلّم فرمان خدا را فاش نمىكرد تا از طرفى با دعا و تضرع و شفاعت آن دو ، شايد بين آنها را اصلاح نمايد و از طرف ديگر مايل نبود قبل از اينكه حكمى در لغو اين سنت ديرينه عرب صادر شود با همسر مطلقه پسرخوانده خود ازدواج نمايد .\r\nآرى به درستى كه اين كار ساده‌اى نبود ، و هركس جز رسول خدا صلّى اللّه عليه و إله و سلّم كه ايمان و تقوا ، و جرأت و شجاعت با سرشت او درهم آميخته بود ، نمىتوانست اين سنت ديرينه عرب را درهم شكند و به عمر اين اعتقاد خرافى و موهوم خاتمه دهد كه او يگانه شخصيتى بود كه به ريشه‌كنى عقايد پوچ و باطل همت گماشت و خرافات رايج در بين مردم را باطل نمود .\r\nسرانجام از جدايى زيد و زينب مدتى گذشت و عدهء زينب سپرى شد و خداوند\r\n\r\n\r\n","description":"","footnote":"\r\n( * ) . سوره احزاب ؛ آيه : 37 .\r\n","page_name":" 585 ","page_number":585},
  {"content":"\r\n\r\nزمينه ازدواج زينب با رسول خدا صلّى اللّه عليه و إله و سلّم را فراهم نمود و به همين دليل زينب همواره در بين ساير همسران رسول اللّه فخر و مباهات مىكرد كه مقدمات ازدواج من و محمد صلّى اللّه عليه و إله و سلّم از جانب خداوند مهيا شده است ولى ازدواج شما در شرايطى عادى و توسط پدرانتان صورت گرفته است .\r\nاين حادثه يكى از عقايد متعارف عرب را نقض كرد و سنت ديرينه و مألوف ايشان را تغيير داد ، زيرا اعراب در آن دوران فرزندخوانده ( ناپسرى ) را پسر مىشمردند و حقوق فرزندى براى او قائل بودند و قوانين ارث و نسب را در مورد او رعايت مىكردند و همين عقيده در ذهن ايشان جايگزين شده بود و تصور ابطال آن هم برايشان غير ممكن بود .\r\nو بدين ترتيب رسول خدا صلّى اللّه عليه و إله و سلّم با دليلى آشكار و برهانى شكننده اين عادت خرافى را درهم شكست و آن را از بين برد و كيست جز رسول بر حق و رهبر دين حنيف كه سزاوار اين كار باشد ، همان كسى كه حرمت ربا را در جاهليت اعلام و اجراى اين قانون را از عباس عموى خود آغاز كرد ، تا مردم عدالت در اجراى قانون را شاهد باشند و از وسوسه‌هاى شيطانى پرهيز كنند .\r\n\r\nاتهام ناروا\r\nداستان زيد و زينب شبهاتى را در بين گمراهان و هرزه‌گويان منتشر ساخت و آنها كه هنوز اسير ظلمت و جهالت و در بند اميال و شهوات نفسانى بودند ، اتهاماتى ناروا را نسبت به رسول خدا صلّى اللّه عليه و إله و سلّم منتشر ساختند . از جمله آنكه مىگفتند : آن حضرت پس از آنكه زينب را به ازدواج زيد درآورد ، متمايل به او شد .\r\nدر پاسخ اين اتهام نادرست بايد گفت ، كه هرگز رسول خدا صلّى اللّه عليه و إله و سلّم به اميال و خواهشهاى نفسانى توجهى نداشتند و بر خلاف دستور خداى خود رفتار نمىكردند و بعلاوه ارزش و اعتبار رسول خدا صلّى اللّه عليه و إله و سلّم بالاتر از آن است كه بتوان چنين امورى را به وى نسبت داد .\r\nمگر اين زينب قبل از آنكه به ازدواج زيد درآيد و در آن زمان كه دخترى باكره بود ،\r\n\r\n","description":"","footnote":"","page_name":" 586 ","page_number":586},
  {"content":"\r\n\r\nدر اختيار رسول خدا صلّى اللّه عليه و إله و سلّم نبود ، در آن زمان كه حضرت دهه چهارم عمر شريف خود را مىگذراندند ، اگر تمايلى به ازدواج با زينب داشت ، از او خواستگارى مىكرد ، نه اينكه بعد از سيزده سال كه از ازدواج زينب مىگذرد و از رونق جوانى و طراوت و زيبايى او كاسته شده ، تمايل به او پيدا كند .\r\nو از طرفى ديگر ، آيا موقعيت اجتماعى و وظيفه‌اى سنگين همچون رسالت فرصتى براى آن حضرت باقى مىگذاشت تا به امورى اين‌چنين پست بپردازد و يا شخصيت بزرگوار و حرمت خاندان او با چنين امورى تناسب دارد ؟\r\nآرى محمد رسول گرامى و پيامبر بزرگوارى بود كه خداى تعالى او را از زر و زيور و هرآنچه دنيوى و مادى است برحذر داشته و حتى اگر او از مقام عصمت برخوردار نبود ، تنها جوانمردى و غيرت او موجب مىشد كه چشم بر نامحرمان بپوشد .\r\n\r\n","description":"","footnote":"","page_name":" 587 ","page_number":587},
  {"content":"\r\n . \r\n","description":"","footnote":"","page_name":" 588 ","page_number":588},
  {"content":"\r\n\r\n\r\nحجة الوداع « * »\r\nرسول خدا صلّى اللّه عليه و إله و سلّم كه در ده سال پس از هجرت جز چند بار براى انجام عمره به مكه نرفته بود در ذيقعده سال دهم هجرى عازم حج شد ، قريش پيش از اسلام براى خود امتيازاتى قائل بودند و گذشته از كليددارى و پرده‌بردارى از خانه خدا و ميهمانى كردن و آب دادن حاجيان در آداب زيارت نيز خود را جدا از ديگر قبايل مىدانستند .\r\nدر اين سفر پيغمبر آنچه را قريش در زيارت خانهء خدا براى خود امتياز مىشمرد و ديگران را از آن محروم مىساخت از ميان برد . از جمله اين امتيازات يكى اين بود كه در دوره جاهليت مردم مىپنداشتند طواف خانه خدا بايد در جامه پاك باشد و جامه هنگامى پاك است كه از قريش گرفته شود . اگر قريش جامه طواف را به كسى نمىداد او بايد برهنه طواف كند . ديگر اينكه قريش مانند حاجيان از عرفات بار نمىبستند ، بلكه از مزدلفه كوچ مىكردند و اين امتياز را براى خود فخر مىشمردند كه اين امتياز نيز از آنان سلب شد . و مردم ديدند محمد صلّى اللّه عليه و إله و سلّم كه خود از قريش است با ديگران از عرفات كوچ مىكند .\r\nدر اين سفر بود كه رسول اللّه به مردم فرمودند : اى مردم ، نمىدانم كه سال ديگر\r\n\r\n\r\n","description":"","footnote":"\r\n( * ) . از اين عنوان تا انتهاى كتاب خارج از كلام جاد المولى است و در ويرايش به متن كتاب افزوده شده است .\r\n","page_name":" 589 ","page_number":589},
  {"content":"\r\n\r\nشما را خواهم ديد يا نه . مردم ، هر خونى كه در جاهليت ريخته شده زير پا مىگذارم .\r\nخون و مال شما بر يكديگر حرام است تا آنگاه كه خدا را ملاقات كنيد .\r\n\r\nماجراى غدير خم\r\nرسول اللّه صلّى اللّه عليه و إله و سلّم به هنگام بازگشت از مكه به مدينه در منزل جحفه جايى كه مردم مصر ، عراق و حجاز از يكديگر جدا مىشوند ، در موضعى به نام غدير خم امر خدا را به مردم ابلاغ و على عليه السّلام را به جانشينى خود منصوب كرد .\r\n يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ إِنَّ اللَّهَ لا يَهْدِي الْقَوْمَ الْكافِرِينَ .  « 1 »\r\nاى رسول ، آنچه از خدا بر تو نازل شد ، به مردم برسان ، كه اگر نرسانى تبليغ و اداء رسالت نكرده‌اى و خدا ترا از آزار مردم نگاه خواهد داشت كه خدا گروه كافران را به هيچ راه موفقيتى هدايت نخواهد كرد .\r\nدر اين حال رسول خدا صلّى اللّه عليه و إله و سلّم در جمع مسلمانانى كه شمار آنان را پيش از يك‌صد هزار نفر ذكر كرده‌اند فرمود :\r\n« من كنت مولاه فعلىّ مولاه . اللّهمّ وال من والاه و عاد من عاداه و انصر من نصره و اخذل من خذله »\r\nهركس من بر او ولايت دارم ، على مولاى اوست ، خدايا بپيوند با كسى كه به دو بپيوندد و دشمن بدار كسى را كه او را دشمن بدارد و يارى كن ، هركس او را يارى كند و خوار كن كسى را كه او را خوار كند .\r\nبه عقيدهء اماميه و بسيارى از اهل سنت در آن روز آيه مباركه زير نيز در تأييد خلافت على عليه السّلام نازل شد :\r\n الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي . . .  « 2 »\r\n\r\n\r\n","description":"","footnote":"\r\n( 1 ) . سوره مائده ، آيه : 67 .\r\n( 2 ) . سورهء مائده ، آيه : 3 .\r\n","page_name":" 590 ","page_number":590},
  {"content":"\r\n\r\n« امروز دين شما را به حد كمال رساندم و بر شما نعمت را تمام كردم و بهترين آيين را كه اسلام است برايتان برگزيدم »\r\nسپس رسول اللّه امر فرمود كه حاضرين با على عليه السّلام بيعت كنند و مسلمانان در اين روز مبارك يعنى هيجدهم ذى الحجه با امير المؤمنين على عليه السّلام بيعت كردند و از آن پس عيد غدير به عنوان يكى از بزرگترين اعياد مسلمين رسميت يافت .\r\n\r\nرحلت پيامبر صلّى اللّه عليه و إله و سلّم\r\nپس از پايان از حج و درحالىكه قوت و شوكت اسلام روزافزون شده بود ، سلامت رسول اللّه به خطر افتاد ، اما با وجود بيمارى ، سپاهى به تلافى شكست موته به فرماندهى اسامة بن زيد آماده ساخت ، ولى پيش از اعزام اين سپاه ، خود به ديدار معبود رفت و اين در حالى بود كه وحدت اسلامى را در تمام شبه جزيره عربستان برقرار ساخت و اسلام را در مدخل دو امپراطورى بزرگ ايران و روم قرار داد .\r\nپس از رحلت آن حضرت ، على عليه السّلام او را غسل داد و با سه جامه كفن كرد و در همان حجرهء خود با كمك عباس بن عبد المطلب و پسرش فضل و اسامة بن زيد و اوس بن خولى انصارى بدن شريف آن حضرت را به خاك سپردند .\r\nرحلت آن حضرت را در روز دوشنبه بيست و هشتم صفر سال يازدهم هجرى مىدانند كه در اين روز شصت و سه سال از عمر شريف آن حضرت مىگذشت .\r\n\r\n","description":"","footnote":"","page_name":" 591 ","page_number":591},
  {"content":"\r\n . \r\n","description":"","footnote":"","page_name":" 592 ","page_number":592},
  {"content":"\r\n\r\n\r\nاطلس تاريخ انبياء و رسل\r\nتأليف :\r\nسامى بن عبد الله بن احمد المغلوث\r\nترجمه و تحقيق :\r\nمحمد نوروزى\r\n\r\n","description":"","footnote":"","page_name":" 593 ","page_number":593},
  {"content":"\r\n . \r\n","description":"","footnote":"","page_name":" 594 ","page_number":594},
  {"content":"\r\n\r\n\r\nپيامبران اولواالعزم ( ص )\r\n[ تصوير 
  ]\r\n\r\n","description":"","footnote":"","page_name":" 595 ","page_number":595},
  {"content":"\r\n\r\n\r\nانبياء و پيغمبرانى كه در جزيرة العرب به رسالت مبعوث شده‌اند و تاريخ تقريبى بعثت ايشان\r\nنام نبى تاريخ تقريبى بعثت\r\n1 / آدم عليه السّلام ( مكه مكرمه ) / -\r\n2 / هود عليه السّلام ( قوم عاد ) / 2400 - ق . م\r\n3 / صالح عليه السّلام ( مدائن صالح ) / 2100 - ق . م\r\n4 / اسماعيل عليه السّلام ( مكه مكرمه ) / 1850 ق . م\r\n5 / شعيب عليه السّلام ( مدين ) / 1550 - ق . م\r\n6 / محمد صلّى اللّه عليه و إله و سلّم ( مكه مكرمه ) / 610 - م\r\n\r\nانبياء و پيغمبرانى كه در عراق به رسالت مبعوث شده‌اند و تاريخ تقريبى بعثت ايشان\r\nنام نبى تاريخ تقريبى بعثت\r\n1 / ادريس عليه السّلام / 4310 - ق . م\r\n2 / نوح عليه السّلام / 3650 - ق . م\r\n3 / ابراهيم عليه السّلام / 1900 - ق . م\r\n4 / لوط عليه السّلام / 1900 - ق . م\r\n5 / يونس عليه السّلام / 780 - ق . م\r\n\r\nانبياء و پيغمبرانى كه در مصر به رسالت مبعوث شده‌اند و تاريخ تقريبى بعثت ايشان\r\nنام نبى تاريخ تقريبى بعثت\r\n1 / يوسف عليه السّلام / 1715 - ق . م\r\n2 / موسى عليه السّلام / 1450 - ق . م\r\n3 / هارون عليه السّلام / 1450 - ق . م\r\n\r\n","description":"","footnote":"","page_name":" 596 ","page_number":596},
  {"content":"\r\n\r\n\r\nساير انبياء و تاريخ تقريبى بعثت ايشان\r\nنام نبى تاريخ تقريبى بعثت\r\n1 / اسحاق عليه السّلام / 1800 - ق . م\r\n2 / يعقوب عليه السّلام / 1750 - ق . م\r\n3 / ايوب عليه السّلام / 1500 - ق . م\r\n4 / ذو الكفل عليه السّلام / 1460 - ق . م\r\n5 / داود عليه السّلام / 1010 - ق . م\r\n6 / سليمان عليه السّلام / 970 - ق . م\r\n7 / الياس عليه السّلام / 870 - ق . م\r\n8 / اليسع عليه السّلام / 830 - ق . م\r\n9 / زكريا عليه السّلام / 2 - م\r\n10 / يحيى عليه السّلام / 28 - م\r\n11 / عيسى عليه السّلام / 29 - م\r\n\r\n","description":"","footnote":"","page_name":" 597 ","page_number":597},
  {"content":"\r\n\r\n[ تصوير 
  ] نسب حضرت آدم و نوح عليهما السلام\r\n\r\n","description":"","footnote":"","page_name":" 598 ","page_number":598},
  {"content":"\r\n\r\n[ تصوير 
  ] نسب حضرت نوح و ابراهيم عليهما السّلام\r\n\r\n","description":"","footnote":"","page_name":" 599 ","page_number":599},
  {"content":"\r\n\r\n[ تصوير 
  ] نسب حضرت موسى و هارون و ابراهيم عليهما السّلام\r\n\r\n","description":"","footnote":"","page_name":" 600 ","page_number":600},
  {"content":"\r\n\r\n\r\nالمسيح عيسى بن مريم عليه السّلام\r\nهو المسيح عيسى بن مريم عبد الله و رسوله ، و هو كلمة الله القاها إلى مريم و روح منه ، و امه\r\n[ تصوير 
  ] نسب حضرت مريم عليها السّلام\r\n\r\n","description":"","footnote":"","page_name":" 601 ","page_number":601},
  {"content":"\r\n\r\nمحمد مصطفى صلّى اللّه عليه و إله و سلّم\r\nابن عبد الله\r\nعبد المطلب\r\nهاشم\r\nعبد مناف\r\nقصى\r\nكلاب\r\nمرة\r\nكعب\r\nلؤى\r\nغالب\r\nفهر\r\nمالك\r\nالنضر\r\nكنانة\r\nخزيمة\r\nمدركة\r\nالياس\r\nمضر\r\nنزار\r\nمعد\r\nعدنان\r\nو نسب آن حضرت منتهى مىشود به اسماعيل ابن ابراهيم خليل عليهما السّلام\r\nنسب حضرت محمد صلّى اللّه عليه و إله و سلّم تا عدنان\r\n\r\n","description":"","footnote":"","page_name":" 602 ","page_number":602},
  {"content":"\r\n\r\n\r\nنسب حضرت محمد صلّى اللّه عليه و إله و سلّم تا قريش\r\n[ تصوير 
  ]\r\n\r\n","description":"","footnote":"","page_name":" 603 ","page_number":603},
  {"content":"\r\n\r\n\r\nاقوامى كه عاقبت آنها در قرآن ذكر شده است :\r\nنام قوم / سرزمين / نوع عذابى كه به آن گرفتار شدند\r\nقوم نوح / عراق /  وَ قِيلَ يا أَرْضُ ابْلَعِي ماءَكِ وَ يا سَماءُ أَقْلِعِي وَ غِيضَ الْماءُ وَ قُضِيَ الْأَمْرُ وَ اسْتَوَتْ عَلَى الْجُودِيِّ . . . \r\nهود - 44 .\r\nقوم هود / احقاف /   وَ أَمَّا عادٌ فَأُهْلِكُوا بِرِيحٍ صَرْصَرٍ عاتِيَةٍ سَخَّرَها عَلَيْهِمْ سَبْعَ لَيالٍ وَ ثَمانِيَةَ أَيَّامٍ حُسُوماً . . .  \r\nالحاقه - 6 و 7 .\r\nقوم صالح / حجر /  فَأَمَّا ثَمُودُ فَأُهْلِكُوا بِالطَّاغِيَةِ  الحاقه - 5 .\r\nقوم ابراهيم / اور /  وَ أَرادُوا بِهِ كَيْداً فَجَعَلْناهُمُ الْأَخْسَرِينَ \r\nانبياء - 70 .\r\nقوم لوط / سدوم /   فَلَمَّا جاءَ أَمْرُنا جَعَلْنا عالِيَها سافِلَها وَ أَمْطَرْنا عَلَيْها حِجارَةً مِنْ سِجِّيلٍ مَنْضُودٍ مُسَوَّمَةً عِنْدَ رَبِّكَ وَ ما هِيَ مِنَ الظَّالِمِينَ بِبَعِيدٍ   هود - 82 و 83 .\r\nقوم فرعون / مصر /  وَ اتْرُكِ الْبَحْرَ رَهْواً إِنَّهُمْ جُنْدٌ مُغْرَقُونَ \r\nالدخان - 24 .\r\nقوم موسى / سينا /  قالَ فَإِنَّها مُحَرَّمَةٌ عَلَيْهِمْ أَرْبَعِينَ سَنَةً يَتِيهُونَ فِي الْأَرْضِ . . .  المائده - 26 .\r\nقوم شعيب / مدين /  فَكَذَّبُوهُ فَأَخَذَهُمْ عَذابُ يَوْمِ الظُّلَّةِ إِنَّهُ كانَ عَذابَ يَوْمٍ عَظِيمٍ  الشعراء - 189 .\r\n\r\n","description":"","footnote":"","page_name":" 604 ","page_number":604},
  {"content":"\r\n\r\nقوم سبأ / يمن /  فَأَعْرَضُوا فَأَرْسَلْنا عَلَيْهِمْ سَيْلَ الْعَرِمِ وَ بَدَّلْناهُمْ بِجَنَّتَيْهِمْ جَنَّتَيْنِ ذَواتَيْ أُكُلٍ خَمْطٍ وَ أَثْلٍ وَ شَيْءٍ مِنْ سِدْرٍ قَلِيلٍ .  سبأ - 16 .\r\nقوم يونس / نينوى /  فَلَوْ لا كانَتْ قَرْيَةٌ آمَنَتْ فَنَفَعَها إِيمانُها إِلَّا قَوْمَ يُونُسَ لَمَّا آمَنُوا كَشَفْنا عَنْهُمْ عَذابَ الْخِزْيِ فِي الْحَياةِ الدُّنْيا وَ مَتَّعْناهُمْ إِلى حِينٍ  يونس - 98 .\r\nقوم تبع / يمن /  . . . كُلٌّ كَذَّبَ الرُّسُلَ فَحَقَّ وَعِيدِ  ق - 14 .\r\nاصحاب الرس / قرب مدين /  . . . كُلٌّ كَذَّبَ الرُّسُلَ فَحَقَّ وَعِيدِ  ق - 14 .\r\nاصحاب القريه / انطاكيه /  إِنْ كانَتْ إِلَّا صَيْحَةً واحِدَةً فَإِذا هُمْ خامِدُونَ \r\nيس - 29 .\r\nاصحاب السبت / شام /  . . . أَوْ نَلْعَنَهُمْ كَما لَعَنَّا أَصْحابَ السَّبْتِ وَ كانَ أَمْرُ اللَّهِ مَفْعُولًا  النساء - 47 .\r\nاصحاب الفيل / مكه /       أَ لَمْ تَرَ كَيْفَ فَعَلَ رَبُّكَ بِأَصْحابِ الْفِيلِ أَ لَمْ يَجْعَلْ كَيْدَهُمْ فِي تَضْلِيلٍ وَ أَرْسَلَ عَلَيْهِمْ طَيْراً أَبابِيلَ تَرْمِيهِمْ بِحِجارَةٍ مِنْ سِجِّيلٍ فَجَعَلَهُمْ كَعَصْفٍ مَأْكُولٍ       الفيل\r\n\r\n","description":"","footnote":"","page_name":" 605 ","page_number":605},
  {"content":"\r\n\r\n[ تصوير 
  ] قبايل جزيره العرب هنگام بعثت رسول اكرم ( ص )\r\n\r\n","description":"","footnote":"","page_name":" 606 ","page_number":606},
  {"content":"\r\n\r\n[ تصوير 
  ]  وَ الَّذِينَ هاجَرُوا فِي اللَّهِ مِنْ بَعْدِ ما ظُلِمُوا لَنُبَوِّئَنَّهُمْ فِي الدُّنْيا حَسَنَةً  « سورة النحل - الآية 41 »\r\nمسير هجرت رسول اللّه ( ص ) از مكه به مدينه\r\n\r\n","description":"","footnote":"","page_name":" 607 ","page_number":607},
  {"content":"\r\n\r\n[ تصوير 
  ] مواضع غزوات حضرت رسول اكرم صلّى الله عليه و إله و سلم\r\n\r\n","description":"","footnote":"","page_name":" 608 ","page_number":608},
  {"content":"\r\n\r\n[ تصوير 
  ] نمودار جنگها و وقايع مهم تاريخ اسلام از هجرت تا رحلت حضرت محمد صلّى اللّه عليه و آله و سلّم\r\n\r\n","description":"","footnote":"","page_name":" 609 ","page_number":609},
  {"content":"\r\n\r\n[ تصوير 
  ] توزيع قبايل عرب بعد از شكست سد مأرب\r\n\r\n","description":"","footnote":"","page_name":" 610 ","page_number":610},
  {"content":"\r\n\r\n[ تصوير 
  ] موقعيت سد ذو القرنين\r\n\r\n","description":"","footnote":"","page_name":" 611 ","page_number":611},
  {"content":"\r\n\r\nمشخصات انبياء و پيغمبرانى كه ذكر آنها در قرآن كريم آمده است :\r\n[ تصوير 
  ]\r\n\r\n","description":"","footnote":"","page_name":" 612 ","page_number":612},
  {"content":"\r\n\r\nمشخصات انبياء و پيغمبرانى كه ذكر آنها در قرآن كريم آمده است :\r\n[ تصوير 
  ] ( * ) . بسيارى از مفسيرين معقتدند ، آزر پدر ابراهيم نبوده هرچند در قرآن كريم به لفظ « ابيه » ذكر شده ولى اين كلمه در لغت عرب به عمو ، سرپرست و معلم نيز اطلاق مىشود .\r\n\r\n","description":"","footnote":"","page_name":" 613 ","page_number":613},
  {"content":"\r\n\r\nمشخصات انبياء و پيغمبرانى كه ذكر آنها در قرآن كريم آمده است :\r\n[ تصوير 
  ]\r\n\r\n","description":"","footnote":"","page_name":" 614 ","page_number":614},
  {"content":"\r\n\r\nمشخصات انبياء و پيغمبرانى كه ذكر آنها در قرآن كريم آمده است :\r\n[ تصوير 
  ]\r\n\r\n","description":"","footnote":"","page_name":" 615 ","page_number":615},
  {"content":"\r\n\r\nمشخصات انبياء و پيغمبرانى كه ذكر آنها در قرآن كريم آمده است :\r\n[ تصوير 
  ]\r\n\r\n","description":"","footnote":"","page_name":" 616 ","page_number":616},
  {"content":"\r\n\r\nمشخصات انبياء و پيغمبرانى كه ذكر آنها در قرآن كريم آمده است :\r\n[ تصوير 
  ]\r\n\r\n","description":"","footnote":"","page_name":" 617 ","page_number":617},
  {"content":"\r\n\r\nمشخصات انبياء و پيغمبرانى كه ذكر آنها در قرآن كريم آمده است :\r\n[ تصوير 
  ]\r\n\r\n","description":"","footnote":"","page_name":" 618 ","page_number":618},
  {"content":"\r\n\r\nمشخصات انبياء و پيغمبرانى كه ذكر آنها در قرآن كريم آمده است :\r\n[ تصوير 
  ]\r\n\r\n","description":"","footnote":"","page_name":" 619 ","page_number":619},
  {"content":"\r\n . \r\n","description":"","footnote":"","page_name":" 620 ","page_number":620},
  {"content":"\r\n\r\nفهرست اطلس تاريخ انبياء و رسل\r\nپيامبرانى كه اسامى آنها در قرآن ذكر شده است 595\r\nانبياء و پيغمبرانى كه در جزيرة العرب به رسالت مبعوث شده‌اند 596\r\nانبياء و پيغمبرانى كه در عراق به رسالت مبعوث شده‌اند 596\r\nانبياء و پيغمبرانى كه در مصر به رسالت مبعوث شده‌اند 596\r\nساير انبياء و تاريخ تقريبى بعثت ايشان 597\r\nنسب حضرت آدم و نوح عليهما السّلام 598\r\nنسب حضرت نوح و ابراهيم عليهما السّلام 599\r\nنسب حضرت موسى و هارون و ابراهيم عليهما السّلام 600\r\nنسب حضرت مريم عليها السّلام 601\r\nنسب حضرت محمّد صلّى اللّه عليه و إله و سلّم تا عدنان 602\r\nنسب حضرت محمّد صلّى اللّه عليه و إله و سلّم تا قريش 603\r\nاقوامى كه عاقبت آنها در قرآن ذكر شده است 604\r\nنقشهء قبايل جزيرة العرب هنگام بعثت رسول اكرم صلّى اللّه عليه و إله و سلّم 606\r\nنقشهء مسير هجرت رسول اللّه صلّى اللّه عليه و إله و سلّم از مكه به مدينه 607\r\nنقشهء مواضع غزوات رسول اكرم صلّى اللّه عليه و إله و سلّم 608\r\nنمودار جنگها و وقايع مهم تاريخ اسلام از هجرت تا رحلت حضرت محمد صلّى اللّه عليه و إله و سلّم 609\r\nنقشهء توزيع قبايل عرب بعد از شكست سد مأرب 610\r\nنقشهء موقعيت سد ذو القرنين 611\r\nمشخصات انبياء و پيغمبرانى كه ذكر آنها در قرآن كريم آمده است 612\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nفهرست تصاوير موجود در متن كتاب\r\n1 - تابلويى از حضرت نوح عليه السّلام بر عرشهء كشتى 42\r\n2 - تصويرى از حضرت ابراهيم عليه السّلام 72\r\n3 - تصويرى سنگى از نمرود پادشاه بابل 79\r\n4 - مقبرهء راحيل مادر حضرت يوسف عليه السّلام 122\r\n5 - تصوير حضرت موسى عليه السّلام - اثر ميكل آنژ - 175\r\n6 - تابلويى از باز شدن دريا به وسيلهء ضربت عصاى حضرت موسى عليه السّلام 198\r\n7 - تابلويى تخيّلى از حضرت موسى عليه السّلام بر فراز كوه سينا 201\r\n8 - تابلويى از فوران آب از صخره در اثر ضربت عصاى حضرت موسى عليه السّلام 207\r\n9 - خيمهء اجتماع كه حضرت موسى عليه السّلام در صحراى تيه برقرار كرده بود 224\r\n10 - تابوت عهد مربوط به بنى اسرائيل 228\r\n11 - تصوير حضرت داود عليه السّلام 243\r\n12 - كاخ تدمر منسوب به حضرت سليمان عليه السّلام 258\r\n13 - تصوير دانيال نبى عليه السّلام - اثر ميكل آنژ - 270\r\n14 - تصوير حضرت مريم عليها السّلام 323\r\n15 - تصويرى از حضرت عيسى مسيح عليه السّلام 332\r\n16 - تصوير سنگى تيباريوس قيصر معاصر عيسى عليه السّلام 338\r\n17 - تصوير سنگى كورش كبير پادشاه ايران باستان 358\r\n\r\n","description":"","footnote":"","page_name":" 622 ","page_number":622},
  {"content":"\r\n\r\nانتشارات پژواك انديشه منتشر كرده است :\r\n1 - قصه هاى قرآن\r\nوزيرى / ترجمه : استاد مصطفى زمانى ( ره )\r\n2 - قصه هاى قرآن\r\nجيبى / ترجمه : استاد مصطفى زمانى ( ره )\r\n3 - ديوان امام على عليه السلام\r\nتأليف : استاد مصطفى زمانى ( ره )\r\n4 - بهداشت و تغذيه مادر و كودك\r\nتأليف : محمد نوروزى\r\n5 - بهداشت و تنظيم خانواده\r\nتأليف : محمد نوروزى\r\n6 - اصول تندرستى و شادابى\r\nتأليف : محمد نوروزى\r\n7 - اصول بافت شناسى انسانى\r\nتأليف : دكتر باقر مينايى - دكتر سيد محمد حسين نورى موگهى\r\n8 - چكيدهء پايان نامهء دانشجويان پزشكى\r\nتأليف : معاونت پژوهشى دانشگاه علوم پژشكى كاشان / جلد اول\r\n9 - چكيدهء پايان نامهء دانشجويان پزشكى\r\nتأليف : معاونت پژوهشى دانشگاه علوم پژشكى كاشان / جلد دوم\r\n10 - چكيدهء پايان نامهء دانشجويان پزشكى\r\nتأليف : معاونت پژشكى دانشگاه علوم پژشكى كاشان / جلد سوم\r\n11 - خود آموز ابراتورى كامپيوتر\r\nتأليف : على سبزعلى گل\r\n12 - mr smiles stories\r\nتأليف : ر . غلامى\r\n\r\n","description":"","footnote":"","page_name":" 623 ","page_number":623},
  {"content":"\r\n . \r\n\r\n","description":"","footnote":"","page_name":" 624 ","page_number":624}
  ]