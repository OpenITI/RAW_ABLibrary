[
  {"content":"\r\nبسم الله الرحمن الرحيم\r\nدفتر نشر فرهنگ اسلامى\r\n","description":"","footnote":"","page_name":" تعريف الكتاب ","page_number":1},
  {"content":"\r\nترجمه و تفسير نهج البلاغه\r\nجلد سوم\r\nخطبهء چهارم - خطبهء شانزدهم\r\nمحمد تقى جعفرى\r\n","description":"","footnote":"","page_name":" 1 ","page_number":2},
  {"content":"\r\nچاپ چهارم : 1368 ، 5 هزار جلد\r\nدفتر نشر فرهنگ اسلامى\r\nنام كتاب : ترجمه و تفسير نهج البلاغه ( 3 )\r\nمؤلف : محمد تقى جعفرى\r\nچاپ پنجم : 1374\r\nتعداد : 3 هزار جلد\r\nچاپ و نشر : دفتر نشر فرهنگ اسلامى\r\nفروشگاه مركزى : خيابان فردوسى ، روبروى فروشگاه شهر و روستا . تلفن : 3112100\r\nفروشگاه شماره يك : ميدان انقلاب ، بازارچه كتاب . تلفن : 6469685\r\nفروشگاه شماره دو : ميدان نياوران ( شهيد باهنر ) ، جنب مهمانسراى وزارت امور خارجه ، تلفن 8032272\r\nفروشگاه شماره سه : ميدان حسن آباد ، فروشگاه اتكا ، تلفن 6469827\r\n","description":"","footnote":"","page_name":" 2 ","page_number":3},
  {"content":"\r\nبسم اللَّه الرّحمن الرّحيم\r\n\r\nخطبهء چهارم\r\n\r\n4 - و من خطبة له عليه السلام\r\n\r\nو هي من أفصح كلامه عليه السلام و فيها يعظ الناس و يهديهم من ضلالتهم و يقال : إنه خطبها بعد قتل طلحة و الزبير\r\nبنا اهتديتم في الظَّلماء ، و تسنّمتم ذروة العلياء ، و بنا أفجرتم عن السّرار . وقر سمع لم يفقه الواعية ، و كيف يراعي النّبأة من أصمّته الصّيحة ربط جنان لم يفارقه الخفقان . ما زلت أنتظر بكم عواقب الغدر ، و أتوسّمكم بحلية المغترّين ، حتّى سترني عنكم جلباب الدّين ، و بصّرنيكم صدق النّيّة . أقمت لكم على سنن الحقّ في جوادّ المضلَّة ، حيث تلتقون و لا دليل ، و تحتفرون و لا تميهون . اليوم أنطق لكم العجماء ذات البيانعزب رأي امرئ تخلَّف عنّي ما شككت في الحقّ مذ أريته لم يوجس موسى عليه السّلام خيفة على نفسه ، بل أشفق من غلبة الجهّال و دول الضّلال اليوم تواقفنا على سبيل الحقّ و الباطل . من وثق بماء لم يظمأ\r\n","description":"","footnote":"","page_name":" 3 ","page_number":4},
  {"content":"\r\nبسم اللَّه الرّحمن الرّحيم\r\n\r\nترجمهء خطبهء چهارم\r\nاين خطبه از فصيحترين سخنان امير المؤمنين ( ع ) است در اين خطبه مردم را موعظه نموده آنان را از گمراهى به هدايت مىكشاند . گفته شده است : اين خطبه را پس از كشته شدن طلحه و زبير فرموده است .\r\nشما اى مردم ، به وسيلهء ما دودمان محمد ( ص ) از تاريكىهاى جهل و فساد رها گشته ، راه هدايت را در پيش گرفتيد و گام بر فراز اعتلا نهاديدشبهاى تيره و تار جاهليت را به وسيلهء تكاپوها و ارشادهاى ما پشت سر گذاشتيد ، تا فروغ بامداد اسلام بر عقول و دلهاى شما درخشيدن گرفتناشنوا باد گوشى كه نصايح رسا و سازنده را در نيابد . كسى كه فرياد بلند گوشش را كوبيده و كر ساخته است ، چگونه از صداى ضعيف تأثر خواهد پذيرفت ، پيوسته با خدايش باد دلى كه از لرزش و هيجان محبت الهى و احساس عظمت خداوندى جدا نمىگرددمن همواره انتظار بروز نتايج خيانتگرى شما را مىكشيدم و آثار فريبخوردگى شما را با فراستم دريافته بودمپردهء دين مرا از ديدگان شما پوشيده ، صدق نيت و صفاى درونم حقيقت شما را بر من آشكار ساخته است . من نگهبانى شما را در راه‌هاى حق كه در ميان جادّه‌هاى ضلالت كشيده شده است ، به عهده گرفته‌ام ، شما در اين جادّه‌هاى گمراهى به يكديگر مىرسيد و رهبرى نداريد . زمينها را حفر مىكنيد و به آبى نمىرسيد . امروز كلمات و رويدادهاى گنگ و بىزبان را كه تنها براى گوشهاى شنوا گويايى دارند ، به سخن گفتن وادار مىسازم . انديشهء آن مردمى كه از من بر كنار شده‌اند ، از دريافت حق و حقيقت بدور افتاده است . از آن هنگام كه به ديدار حقيقت نائل آمده‌ام ، شك و ترديدى در آن نداشته‌ام . هراس موسى ( ع ) براى ترس از خويشتن نبود ، بلكه از آن بيمناك بود كه مبادا پرچم پيروزى بدست نادانان بيافتد و دولتهاى ضلال بر مردم حكومت نمايند . ما امروز راه حق و باطل را تفكيك نموديم و هر كسى راه خود را در پيش گرفت . كسى كه اطمينان به آب دارد ، سوز عطش طاقت از دستش بر نخواهد گرفت .\r\nپايان ترجمهء خطبهء چهارم\r\n","description":"","footnote":"","page_name":" 4 ","page_number":5},
  {"content":"\r\n\r\nتفسير عمومى خطبهء چهارم\r\n3 ، 4 - وقر سمع لم يفقه الواعية و كيف يراعى النّبأة من اصمّته الصّيحة ( ناشنوا باد گوشى كه نصايح رسا و سازنده را درنيابد . كسى كه فرياد بلند گوشش را كر ساخته است ، چگونه از صداى ضعيف تأثر مىپذيرد ) .\r\n\r\nعوامل گرديدن تكاملى را خنثى نكنيم\r\nدر تعيين عوامل گرديدنهاى تكاملى ، در ميان صاحبنظران اختلاف نظرهايى وجود دارد كه عمدهء آنها مسئلهء درون و برون است . يعنى اختلاف عمده در اين است .\r\nكه آيا عامل « گرديدن » يك موجود در حال جريان ، از موقعيتى به موقعيت ديگر ، درونى است يا برونى سه نظريهء قابل توجه در مسئلهء مزبور وجود دارد : نظريهء يكم - عامل تحول و گرديدن اشياء درونى است . به اين معنى كه هر موجودى عامل دگرگونى را در درون خود مىپروراند و پديده‌ها و ديگر اجزاى طبيعت كه در خارج از ذات آن موجودند ، اثرى در تحول آن ندارند .\r\nنظريهء دوم - اينست كه عامل هر گونه « گرديدن » موجود ، بيرون از ذات آن بوده اجزاء و پديده‌هاى درونى ، اثرى در گرديدن آن ندارند .\r\nاين دو نظريهء افراطى و تفريطى كه صد در صد در برابر هم قرار گرفته‌اند ، از منطق علمى برخوردار نيستند . دليل اين مدعا را در توضيح نظريهء سوم مطرح مىكنيم : نظريهء سوم - عامل گرديدن درونى بوده ، عوامل برونى شرايط عمل « گرديدن » مىباشد .\r\nمىتوانيم براى روشن شدن اين نظريه ، مثال روشنى را مطرح كنيم : تخم مرغى كه در جريان گرديدن قرار مىگيرد و از موقعيت تخم مرغ بودن\r\n","description":"","footnote":"","page_name":" 5 ","page_number":6},
  {"content":"\r\nبه موقعيت جوجه بودن حركت مىكند ، عامل اين حركت ، ذرات داخل تخم مرغ است كه رو به جوجه گشتن مىرود ، اگر چه حركت مزبور بدون هوا و حرارت مناسب كه عوامل بيرونى هستند ، امكان ناپذير مىباشد . در تفسير اين نظريهء سوم ، مطالبى اجمالى و نيمه روشن وجود دارد كه اصل مسئله را به حالت معمائى در مىآورد .\r\nراهى كه ما در توضيح و تأييد آن انتخاب مىكنيم ، بدينقرار است : عامل تعيين موقعيت دوم و مشخص بودن در مسير گرديدن ، درونى است ، به اين معنى كه هر موجودى استعداد تعيين موقعيت دوم را در درون خود دارا مىباشد .\r\nدر صورتى كه حركت در مجراى « گرديدن » بدون مانع باشد ، استعداد همان تعين به فعليت خواهد رسيد ، ولى عامل حركت در آن مسير عوامل و شرايط بيرونى است .\r\nبعنوان مثال : تخم گل لادن در مجراى حركت طبيعى خود ، مسير تعين خاص لادن شدن را طى خواهد كرد ، در صورتى كه شرايط و عوامل بيرونى ، هماهنگى طبيعى با استعداد مزبور داشته باشد .\r\nدرون آدمى كه به مفهوم عمومى قلمرو روانى انسانى گفته مىشود ، داراى استعدادها و هسته‌هاى تعينات متنوع مىباشد . براى حركت و فعليت رسيدن هر يك از آنها ، سه نوع عامل اساسى وجود دارد : نوع يكم - عامل درونى محض كه عبارت است از اراده آدمى . مادامى كه ارادهء به فعليت رسيدن استعدادهاى درونى در يك انسان به وجود نيايد و تقويت نگردد ، تحرك استعداد با هيچ يك از عوامل و شرايط امكان پذير نخواهد بود .\r\nنوع دوم - عوامل بيرونى است كه به وسيلهء حواس طبيعى و ساير وسايل ادراك ، وارد قلمرو درون مىگردند و دست به تحريك استعدادها مىزنند . تفاوت انسان با ديگر موجودات ، در پديدهء گرديدن ، اراده است . به توضيح اين كه براى به وجود آمدن تحول در يك موجود غير انسانى ، تنها برقرار شدن ارتباط ميان استعدادهاى درونى و عوامل و شرايط برونى كافى است كه تحول در آن موجود شروع گردد .\r\nدر صورتى كه استعدادهاى درونى انسانى در عين حال كه در معرض ارتباط با عوامل و شرايط برونى قرار مىگيرد ، ارادهء او مىتواند مقاومت در وى\r\n","description":"","footnote":"","page_name":" 6 ","page_number":7},
  {"content":"\r\nبوجود آورده از تأثير آن عوامل جلوگيرى نمايد . همين موضوع اراده است كه مباحث جامعه شناسى و رفتار شناسى را دچار مشكلات مىسازد ، تا آنجا كه گروهى را وادار مىنمايد كه بگويند : ما نمىتوانيم از مشاهدهء پديده‌هاى جارى در يك جامعه و از شناخت رفتار يك انسان قوانينى را انتزاع كنيم كه مانند قوانين فيزيكى و شيميائى كليت داشته باشند . عوامل و شرايط برونى كه استعدادهاى آدمى را به حركت در مىآورد و مسير تعيّنهاى پيش ساختهء آنها را تعيين مىنمايد ، به وسيلهء حواس گوناگون برونى و درونى وارد قلمرو روان مىگردند .\r\nاشكال و رنگها و نمودهايى كه مشابه آنها هستند بوسيلهء بينايى ، الفاظ و اصوات گوناگون بوسيلهء شنوايى ، طعمهاى مختلف از راه چشايى و غير ذلك وارد مغز و روان مىگردند . همچنين موضوعات و مواد خام با عمل ذهنى خاص تبديل به قضايا مىشوند ، سپس اين قضايا وارد مراكز انديشه ( يا بعبارت ديگر وارد قلمرو فعاليتهاى فكرى ) گشته ، در مجراى نتيجه گيرىها قرار مىگيرند . اگر ارادهء آدمى در مسير هدفهاى سازنده به جريان بيافتد ، نتايج بدست آمده از دريافتها و انديشه‌ها ، « گرديدن » تكاملى را در مسير هدفهاى مزبور به وجود مىآورد .\r\nنوع سوم - واقعيتهاى نهفته در لابلاى سطوح روانى انسان . اگر چه بعضى از متفكران وجود چنين واقعيتها را در درون آدمى انكار كرده مىگويند : نه در مغز و نه در روان هيچگونه معلوم پيشين ( آپريورى ) وجود ندارد .\r\nاينان بطور قطع از تفسير و توجيه اكتشافات و اختراعات ناتوانند و هيچ گونه راهى براى توضيح اصول كلى كه پيش از تجربه و پيش از ارتباط با همهء رويدادها و نمودها كه در مغز يا روان انسانها وجود دارد ، نشان نمىدهند . مانند اين كه : « قانون در جهان طبيعت حكمفرما است » . و « هيچ رويدادى بدون علت نيست » ما به اين اصول ، علم پيش از تجربه داريم و به همين جهت است كه سقراط مىگفت : كار من قابلگى و كمك كردن به مردم براى زاييدن حقيقت است كه خود آن را دارا مىباشند . كانت نيز علم به اصول پيش از تجربه را مىپذيرد .\r\n","description":"","footnote":"","page_name":" 7 ","page_number":8},
  {"content":"\r\nبا ورود اختلال به هر يك از اين عوامل سه گانه كه متذكر شديم ، « گرديدن » تكاملى انسانها دچار اختلال مىگردد .\r\nبا نظر به دخالت اساسى عوامل مزبور در « گرديدن » مىتوانيم اهميت جملهء امير المؤمنين عليه السلام را ( ناشنوا باد گوشى كه نصايح رسا و سازنده را در نيابد ) درك كنيم .\r\nيعنى آن فرد يا جامعه اى كه استعدادهاى خود را از ورود واقعيات به وسيلهء حواس طبيعى و مشاعر روانى و از ارتباط با آن واقعيات بر كنار نموده نگذاشت كه واقعيات برونى و حقايق درونى با آن استعدادها ارتباط تفاعلى برقرار كند ، عامل گرديدن خود را خنثى نموده است .\r\nدر هر دوره و در هر جامعه اى انواع فراوانى از عوامل آگاهى و ترقى براى افراد بشر وجود دارد . بعضى از آنها از راه بينائى و مشاهدات با استعدادهاى بشرى ارتباط برقرار مىكند و تفاعل مناسب را به جريان مىاندازد . برخى ديگر از راه شنيدن و ساير راه‌هاى تعليم و تربيت . روشنترين و قاطعانه ترين عوامل آگاهى و ترقى كه از راه شنيدن ، دست به تحريك استعدادهاى انسانى مىزند و آنها را بارور مىسازد ، دو صداى رسا و سازنده است كه بى استثناء در همهء فضاى تاريخ طنينانداز بوده‌اند . يكى از اين دو صدا : داد و فريادهاى جدّى پيامبران الهى است كه اندك شوخى و غرض ورزى و جهل و اشتباه راهى به آنان نداشته است . و با نظر به شخصيت آن فرياد كنندگان و واقعياتى محض كه گفتار آنان را وابسته به خداى هستى مىنمايد ، هيچ صدايى نگران كننده تر و در عين حال حيات بخشتر از آن صداها ، براى عقول و دلهاى آدميان مطرح نگشته است ، زيرا تنها تفسير و توجيه كنندهء معقول حيات بشرى همان صدائى است كه پيامبران الهى طنين انداز نموده‌اند .\r\nصداى دوم كه همواره گوش بشرى با آنكه مىخواهد خود را به بيگانگى از آن بزند ، آشنايى نزديكى با طنين آن دارد ، صدايى است بس شگفتانگيز كه براى ارتباط با استعدادهاى بشرى ، نه احتياج به موج دارد و نه نياز به لب و زبان\r\n","description":"","footnote":"","page_name":" 8 ","page_number":9},
  {"content":"\r\nو قالبهاى قراردادى الفاظ و علامتها . براى جريان و وصول اين صدا به اعماق درون آدمى ، نه خط سيرى لازم است و نه معلمى كه معنا و مفهوم آن را توضيح بدهد . اين صداى وجدان آدمى است كه از اعماق جانش سر بر مىكشد و در سر راه خود خيالات و پندارهاى بى اساس مغز را كه حيات انسانى را به نيستى و بيهودگى متهم مىسازند ، محو مىنمايد و . . .\r\n\r\nمىرود بىبانگ و بىتكرارها\r\nتحتها الانهار تا گلزارها\r\n\r\nآن فرد و جامعه اى كه با اشكالى گوناگون از خود فريبىها و پوششهاى به ظاهر منطقى و علمى مىخواهد اين دو صدا را از رسميت بياندازد ، مبارزه با خويشتن به راه انداخته ، انكار خود را نتيجه مىگيرد . آن كه مىگويد :\r\n\r\nانبيا حرف حكيمانه زدند\r\nاز پى نظم جهان چانه زدند\r\n\r\nنه معناى حكمت را درك مىكند و نه اطلاعى از حقيقت نبوت دارد و نه آشنايى صحيحى با جهان ، كه اگر مبنا و هدف معقولى بر هستى آن مطرح نگردد ، هيچ اصل و قاعده اى براى زندگى نخواهيم داشت تا گروهى بعنوان حكماء كه براى نظم جهان چانه مىزنند ، پذيرفته شوند . آن انسان كه مىگويد : صداى وجدان چيزى جز وازدگىهاى غرايز نيست ، او با اين خيال و يا هوى پرستى علم نما مىخواهد شخصيت بشرى را حتى از شيء ( چيز ) محض هم پايينتر بياورد و موجودى را به جاى انسان مطرح كند كه در راه خود خواهى و هوسهاى حيوانى خود ، يا جز خود را نابود كند ، يا قربانى جز خود شود ، زيرا وقتى كه خود ( شخصيت ) وجود ندارد ، ميدان حيات حكومت مطلق را به قدرت مىسپارد . خوشبختانه اين خيال و يا هوىپرستى علم نما براى آگاهان بشرى تازگى نداشته و هفت قرن پيش از اين ، وقاحت و پستى آن ، بوسيلهء جلال الدين مولوى گوشزد شده است :\r\n\r\nروى در انكار حافظ برده اى ( 1 ) \r\nنام تهديدات نفسش كرده اى\r\n\r\nاين چه خصومت نابكارانه با بشريت است كه صداى نگهبان درونى ( وجدان ) را منكر شوى و با پوشالى مسخره اى كه به اصطلاح علمى ( وازدگىهاى غرايز ) ،\r\n","description":"","footnote":" ( 1 ) وجدان ","page_name":" 9 ","page_number":10},
  {"content":"\r\n( تهديدات نفس ) آراسته شده است ، واقعيت را از ديدگاه واقع جويان مخفى نمايى امير المؤمنين عليه السلام در جملهء بعدى مىفرمايد : « كسى كه فرياد بلند گوشش را كر ساخته است ، چگونه از صداى ضعيف تأثير مىپذيرد » .\r\nهيچ صدا و فريادى رساتر و با عظمتتر از آن دو صدا كه شرحى مختصر در بارهء آنها آورديم در فضاى عقول و دلهاى آدميان طنينانداز نمىگردد . اگر آن دو تأثيرى در اعتلا و رشد بشرى نداشته باشند ، از ديگر بانگهاى بىاساس چه توقع مىتوان داشت . اگر فرد يا جامعه اى را فرياد : * ( أَ يَحْسَبُ الإِنْسانُ أَنْ يُتْرَكَ سُدىً ) * ( 1 )  .\r\n( آيا انسان چنين گمان مىكند كه او بيهوده به خود رها شده است ) .\r\nكه بطور قطع هر وجدان آگاه آن را شنيده است ، بيدار نكند ، كدامين فلسفه و شعر و حماسهء انسانى او را مىتواند بيدار كند همه مىدانيم كه حتى در دو قرن اخير كه پيشرفت چشمگير علم و صنعت ، انسان را در دست گردانندگان آن دو ، از موقعيت اصيل خود خارج كرده او را تا حدّ شيء متحرك تقليل داده وسيلهء بهره بردارى اقويا نموده است ، نوشته‌ها و داد و فريادهاى متنوعى براى اثبات اهميت انسان و عظمت و ارزشها و اصالت حيات او بوجود آمده است ، ولى كو اثر سازندهء آنها چيست و كجا است نتيجهء سودبخش آنها به حال انسانها\r\n\r\nديگر هيچ صدائى انسان ساز براى شنيده شدن طنين نمىاندازد\r\nما امروزه اين تقسيم اساسى را در جوامع انسانى مشاهده مىكنيم : 1 - جوامعى كه در آسايش و رفاه مادى چنان غوطه ورند كه حيات را جز لذتهاى زودگذر كه عمدهء آنها از رنج و آلام ديگران بدست مىآيد ، نمىشناسند .\r\nدردآورتر از همهء مصيبتها و دلخراشتر از همهء بانگهاى شوم اين است كه اين جوامع مىگويند :\r\n","description":"","footnote":" ( 1 ) القيامة آيهء 36 . ","page_name":" 10 ","page_number":11},
  {"content":"\r\nپرچم پيشرفت و تكامل بشرى به دوش ما است و همگان بايستى دنبال ما راه بيافتند به كجا به قهوه خانهء نهيليستى كه مدتى است با دست فرويد افتتاح شده ، هر گونه مشروبات ماكياولى و هابسى و داروينى و نيچه اى ( 1 )  را در زيباترين شيشه‌هاى علم نما و قشنگترين پياله‌هاى هواخواهى از انسانيت در اختيار همگان مىگذارند . گوش اين افراد اين جوامع را بهم خوردن آن شيشه‌ها و پياله‌ها پر كرده مجالى براى شنيدن صدائى انسانساز باقى نمىگذارد . وضع اين گونه جوامع در همين جا ختم نمىگردد . بلكه به نظر خواب رفتگان يا مستان آن جوامع ، ديگر انسانها بايستى اجازهء حق حيات منطقى را از آنان دريافت نمايند 2 - جوامعى وجود دارند كه فشار قوانين پيش ساخته و بى اعتنا به خواسته‌هاى قانونى مردم ، افراد آنها را از شنيدن هر گونه صدايى كه داراى طنين آزادى و ساير ارزشهاى انسانى بوده باشد ، محروم ساخته است . تنها يك بانگ نافذ شب و روز در فضاى اين گونه جوامع مىپيچد كه مىگويد : فقط ما چند نفر انگشت شماريم كه انسان و صلاح و فساد او را مىشناسيم و كسى دلسوزتر از ما براى نفوس انسانى وجود ندارد ، يعنى نمىتواند وجود داشته باشد ، يعنى نبايد وجود داشته باشد 3 - جوامع ديگرى مشاهده مىشوند كه به خيال خودشان خوبىهاى دو نوع جوامع ( يكم و دوم ) را دارا بوده از بدىهاى آنان بر كنار مىباشند . اگر وضع عمومى اينان بطور دقيق رسيدگى شود ، به اين نتيجه خواهيم رسيد كه تفكيك خوبيها از بديهاى دو نوع جوامع مزبور كه مورد ادّعاى آنان مىباشد ، جز پندار و خيالات فريبنده اى كه در راه تسليت استخدام مىشوند ، چيز ديگرى نيست .\r\n","description":"","footnote":" ( 1 ) ماكياولى نويسندهء سياسى كه مىگفت : بايستى سياستمدار براى رسيدن به هدف خود ، همهء واقعيات را وسيله قرار بدهد . هابس متفكرى كه مىگويد : انسان گرگ انسان است . داروين حيوان شناسى كه انتخاب طبيعى ( تنازع در بقا ) را قانون مطلق معرفى مىكند . نيچه متفكر يا نويسنده اى كه تنازع در بقا را شكل فلسفى هم مىدهد . ","page_name":" 11 ","page_number":12},
  {"content":"\r\nهمهء اين جوامع سه گانه در يك واقعيت مشتركند و آن اينست كه براى حيات انسانى در اين كرهء خاكى منطق لازم الاجرائى سراغ ندارند ، تا گوش براى شنيدن صداهاى آن منطق فرا بدهند .\r\n5 - ربط جنان لم يفارقه الخفقان ( پيوسته با خدايش باد دلى كه از لرزش و هيجان محبت الهى و عظمت خداوندى جدا نمىگردد ) .\r\n\r\nالهى سينه اى ده آتش افروز\r\nدر آن سينه دلى و آن دل همه سوز\r\n\r\nدر مغز آدمى فعاليتهاى بسيار گوناگون وجود دارد ، مانند فعاليتهاى متنوع آگاهى ، انديشه و تصورات و تعقل و تخيل و تجسيم و تجريد و غير ذلك . هر يك از اين فعاليتها در نتيجهء وجود عوامل مخصوص به خود در مغز انسان به جريان مىافتد و كار خود را انجام مىدهد و سپس جاى خود را به فعاليت ديگرى كه به جهت استمرار عوامل بروز مىكند ، خالى مىنمايد .\r\nمغز آدمى با هيچ يك از محصول آنها چنان رابطه اى برقرار نمىكند كه موجب تأثر مغز بوده كيفيت مخصوصى در آن به وجود بياورد ، بلكه مانند محصول يك كارگاه از مغز توليد مىشود و در شئون حيات مادى و معنوى تجسم مىيابد . بعنوان مثال فرض كنيم كه انديشه اى منظم و نتيجه بخش در كارگاه مغز به فعاليت افتاد و اين محصول ( كار خردمند با ارزش است ) را از دو قضيهء : « كار خردمند مفيد است » و « هر كار مفيد با ارزش است » بوجود آورد . محصول مزبور چه در ضمن نتايج ديگر و چه بطور منفرد ، با فرض صحيح بودن آن ، در شئون حيات آدمى وارد مىشود ، و ارتباط خود را از كارگاه مغز قطع مىكند ، به اين معنى كه مغز چنان تأثرى از محصول مزبور ندارد كه مانند جزء يا حالت مستمرى براى آن محسوب گردد .\r\nهمچنين است تصورات و تعقلها چيزهائى را كه مغز تصور مىكند مانند ماه و درخت و شير . . . هيچ يك از آنها جزء يا حالتى از خود كارگاه مغز نمىگردد . وقتى كه ماه را تصور مىكنيم ، صورت ماه در ذهن ما براى لحظاتى منعكس مىشود ، يعنى آگاهى خاصى در مغز ما به وجود مىآيد ، هنگامى كه از موقعيت آن آگاهى منصرف\r\n","description":"","footnote":"","page_name":" 12 ","page_number":13},
  {"content":"\r\nمىشويم ، ممكن است صورت ماه در حافظه يا ضمير ناخود آگاه ما بماند ، ولى جزء يا حالتى ثابت از ذهن ما نمىباشد . در صورتى كه در فعاليتهاى مربوط به دل ( قلب ) موضوع فعاليت مانند جزئى يا حالتى از دل مىباشد .\r\nپديده‌ها و مفاهيم زير را در قلمرو دل مىبينيم ، نه در فعاليتهاى مغزى : تپش ، آرامش . اضطراب ، سكون . اميدوارى ، نوميدى . روشنايى ، تاريكى . شور زدن ، اطمينان . باضافهء اين گونه پديده‌ها ، كلماتى را مىتوانيم با لفظ دل تركيب كنيم كه آنها را با فعاليتهاى مغزى مانند انديشه و تعقل و تصور نمىتوان مركب نمود .\r\nمانند : دلاور ، دلسوز ، دلارام ، دلبر ، دلاميز ، دلهره ، دلدار ، دلير ، دلشاد ، دلگير ، دلداده . . . مسلم است كه مشابه اين تركيبات در بارهء دل ، در همهء زبانهاى دنيا وجود دارد و نمىتوان در بارهء فعاليّتهاى مغزى آن تركيبات را به كار برد .\r\nحال اگر موضوعاتى را كه عامل پديده‌ها و تركيبات مزبور در دل مىگردند ، مورد دقت قرار بدهيم ، خواهيم ديد كه آن پديده‌ها و تركيبات به خوبى رابطهء وجودى آن موضوعات را با دل ، نشان مىدهند . وقتى كه دل مادر براى بيمارى كودك مضطرب مىشود ، موضوعى كه به وجود آورندهء اضطراب است ، حيات كودك است .\r\nدر حقيقت حيات كودك رابطه اى با حيات مادر دارد كه تزلزلش موجب اضطراب دل مادر مىگردد . هنگامى كه يك انسان تكامل يافته كه رهبرى جامعه اى را به عهده گرفته است ، مصائب و ناگوارىهاى جامعهء خود را مىبيند ، مضطرب مىشود ، علت اين پديدهء روانى اساس احساس رابطه اى است كه رهبر ميان حيات مردم جامعه و حيات ايده آل خود ، دارا مىباشد .\r\nدر همين خطبه كه مورد تفسير ما است ، اين جمله را مىبينيم : لم يوجس موسى عليه السلام خيفة على نفسه ، بل اشفق من غلبة الجهّال و دول الضّلال .\r\n( هراس موسى ( ع ) براى ترس از خويشتن نبود ، بلكه او از آن بيمناك بود كه\r\n","description":"","footnote":"","page_name":" 13 ","page_number":14},
  {"content":"\r\nمبادا پرچم پيروزى بدست نادانان بيافتد و دولتهاى ضلال بر مردم حكومت نمايند ) .\r\nسوزش دل پديده ايست كه از احساس سوختن يك موضوع آرمانى بوجود مىآيد كه دل آدمى آن را جزء يا كيفيتى از خود مىداند ( 1 )  .\r\nاكنون مىتوانيم معناى جملهء امير المؤمنين عليه السلام را در اين خطبه : ربط جنان لم يفارقه الخفقان .\r\n( پيوسته با خدايش باد دلى كه از لرزش و هيجان محبت الهى و احساس عظمت خداوندى جدا نمىگردد ) دريابيم .\r\nبتوضيح اين كه هيجان و تپش دائمى ، « نه زود گذر و بى اساس » دل را براى ارتباط با خدا شايسته نموده است . يعنى اگر ارتباطى ميان آن دل و خدا نبود ، هيجان و بىقرارى و تپش در آن دل دوام پيدا نمىكرد .\r\nتبصره - اغلب شارحين نهج البلاغه دو جملهء : وقر سمع لم يفقه الواعية . و ربط جنان لم يفارقه الخفقان . را انشائى گرفته‌اند .\r\nيعنى جملهء اول ( ناشنوا باد گوشى كه نصايح رسا و سازنده را در نيابد ) را نفرين و جملهء دوم ( پيوسته با خدايش باد دلى كه از لرزش و هيجان محبت الهى و احساس عظمت خداوندى جدا نمىگردد ) را دعا مىدانند .\r\nبه نظر مىرسد كه هر دو جمله مىتواند خبرى بوده باشد ، زيرا دو واقعيت را بيان مىكند : ( گوشى كه نصايح رسا و سازنده را در نيابد كر و ناشنوا است ) و ( دلى كه از لرزش و هيجان الهى و احساس عظمت خداوندى جدا نمىگردد ، قطعا پيوندى با خدا دارد ) . 6 - ما زلت انتظر بكم عواقب الغدر و اتوسّمكم بحلية المغترّين ( من همواره انتظار بروز نتايج خيانتگرى شما را مىكشيدم و آثار فريب\r\n","description":"","footnote":" ( 1 ) بررسى مشروح اين مباحث مربوط به دل در تفسير موضوعى خواهد آمد . ","page_name":" 14 ","page_number":15},
  {"content":"\r\nخوردگى شما را به فراست دريافته بودم ) .\r\n\r\nداستان ناكثين ( پيمان شكنان )\r\nبراى توضيح لازم در بارهء ناكثين كه يكى از وقيحترين انحرافات بشرى ( پيمان شكنى ) را به راه انداخته ، پيشرفت عادلانه ترين حكومت تاريخ را متوقف ساختند ، مجبوريم ، اصل داستان را بطور مختصر متذكر شويم و سپس با روش تحليلى نتايج و عوامل پيمان شكنى را مطرح نماييم : بنا به تحقيق شارحان نهج البلاغة ، از آن جمله ابن ابى الحديد ، امير المؤمنين ( ع ) اين خطبه را پس از پايان جنگ جمل بيان فرموده است و مخاطب در جملات فوق طلحه و زبير و پيروان آنان مىباشند .\r\nاين دو نفر با امير المؤمنين بيعت كرده بودند . سپس با دغلبازىهاى معاويه ، از او روى گردان شده جنگ جمل را برپا كردند . داستان اين دو نفر بطور اختصار چنين است : « پس از آنكه مهاجرين و انصار با امير المؤمنين ( ع ) بيعت كردند . آن حضرت به معاويه نوشت : « مردم عثمان را بدون مشورت با من كشتند و سپس با مشورت و اجتماع ميان خود با من بيعت نمودند ، موقعى كه نامهء من به تو رسيد ، با من بيعت كن و بزرگان اهل شام را به نزد من بفرست » .\r\nوقتى كه فرستادهء امير المؤمنين به نزد معاويه رسيد و معاويه نامهء آن حضرت را خواند ، مردى را از قبيلهء بنى عميس انتخاب نموده نامه اى بوسيله او به زبير بن عوام نوشت . در اين نامه جملات زير آمده است : « بسم اللَّه الرحمن الرحيم ، اين نامه از معاوية بن ابى سفيان است به بندهء خدا زبير امير المؤمنين : سلام بر تو باد ، پس از حمد و ثناى خداوندى ، من از اهل شام براى تو بيعت گرفتم ، آنان پذيرفتند و اجتماع به اين بيعت نمودند ، چنان كه گلهء گوسفند اجتماع مىكنند . تو كوفه و بصره را زير نظر داشته باش ، مبادا فرزند ابي طالب براى بدست آوردن آن دو شهر از تو سبقت بگيرد ، زيرا پس از رفتن اين دو شهر از دست\r\n","description":"","footnote":"","page_name":" 15 ","page_number":16},
  {"content":"\r\nما ، چيزى باقى نمىماند . و از اهل شام براى طلحة بن عبيد الله بعنوان جانشينى براى تو بيعت گرفته‌ام . تظاهر به مطالبهء خون عثمان نماييد و مردم را به اين تظاهر دعوت كنيد و در اين راه جديّت نماييد و خود را آماده سازيد ، خداوند شما را پيروز و رقيب شما را رسوا مىنمايد » .\r\nوقتى كه اين نامه به « زبير » رسيد ، خوشحال گشت و طلحه را از مضمون نامه مطلع ساخت و آن دو ترديدى در خير خواهى معاويه به خود راه ندادند و از آن موقع به مخالفت با على عليه السلام تصميم گرفتند . چند روز از بيعت طلحه و زبير با على ( ع ) گذشته بود كه آن دو نفر نزد او آمده گفتند : يا امير المؤمنين ، تو از جفا و خشونتى كه در تمام دوران خلافت عثمان بر ما گذشت ، اطَّلاع دارى و مىدانى كه همواره بنى اميه منظور عثمان بود . خداوند پس از او خلافت را به تو عنايت كرده است ، ما را به بعضى از رياستها نصب فرما .\r\nامير المؤمنين به آن دو نفر چنين پاسخ مىدهد كه به قسمت خداوندى در بارهء خود راضى باشيد ، تا در بارهء شما بيانديشم . و بدانيد من در امانتى كه به من سپرده شده است ، كسى را شريك نمىگردانم مگر اين كه به دين و امانتش اطمينان داشته باشم ، چه از ياران من باشد و چه كس ديگرى كه شايستگى او را دريافته باشم .\r\nطلحه و زبير پس از شنيدن اين پاسخ مأيوس شده از على ( ع ) منصرف گشتند و از او خواستند كه اجازه بدهد تا براى انجام عمل عمره رهسپار مكه شوند » ( 1 )  .\r\nابن ابى الحديد مىنويسد : طلحه و زبير نزد على عليه السلام آمده اجازهء رفتن براى عمره خواستند . على فرمود : شما براى عمره نمىرويد . آن دو سوگند به خدا خوردند كه قصدى جز عمره ندارند . على فرمود : شما ارادهء عمره نكرده‌ايد ، بلكه حيله گرى به راه انداخته مىخواهيد بيعتى را كه با من نموده‌ايد ، بشكنيد . سوگند به خدا خوردند كه نه نظر مخالفت با او دارند و نه مىخواهند بيعتى را كه با او\r\n","description":"","footnote":" ( 1 ) شرح نهج البلاغه - ابن ابى الحديد ج 1 ص 231 . ","page_name":" 16 ","page_number":17},
  {"content":"\r\nكرده‌اند بشكنند و هيچ مقصودى جز انجام عمل عمره ندارند . على فرمود : بيعت مجدّد كنيد ، آن دو با سختترين سوگندها و پيمانها بيعت را تكرار كردند ، على به آن دو اجازه داد كه براى عمره بروند . وقتى كه آن دو بيرون رفتند ، على به اشخاصى كه حاضر بودند ، فرمود : سوگند به خدا ، آن دو را نخواهيد ديد مگر در شورشى كه به كشتار خواهند پرداخت . آنان كه حاضر بودند ، عرض كردند : يا امير المؤمنين ، دستور فرماييد : آن دو را برگردانند . فرمود : بگذاريد به راه خود بروند تا قضاى خداوندى [ كه زمينه اش را خودشان فراهم ساخته‌اند 
  ] بر سرشان فرود آيد .\r\nاين دو نفر از مدينه خارج شده رهسپار مكه گشتند . بهر كس كه مىرسيدند ، مىگفتند : على بن ابي طالب بيعتى در گردن ما ندارد و بيعت ما با او از روى اكراه بوده است دروغ و افتراى طلحه و زبير به گوش على ( ع ) رسيد . فرمود : خداوند آن دو را از رحمت خود به دور و از آشيانهء زندگىشان آواره كناد . سوگند به خدا مىدانم كه آن دو با بدترين وضعى خود را خواهند كشت و كسى كه به آن دو نزديك شود ، شومترين روز را بر سرش خواهند آورد . آنان با دو قيافهء منحرف بر من روى آوردند و با دو چهرهء حيله گرى و پيمانشكنى از من برگشتند . سوگند به خدا ، آنان پس از اين روز مرا نخواهند ديد مگر در ميان سپاه خشن كه خود را در برابر آن به كشتن خواهند داد . دور از رحمت خدا شوند و محو گردند » ( 1 )  .\r\n\r\nتحليل داستان پيمانشكنان\r\nما با تحليل اين داستان شگفتانگيز ، به مسائل متعدد و با اهميت در اصول مديريت اجتماعى اسلام و جريانات دوران زمامدارى على عليه السلام آگاه خواهيم گشت و ضمنا با مقدارى از قوانين مكتبى اسلام كه در رفتار و گفتار امير المؤمنين\r\n","description":"","footnote":" ( 1 ) شرح نهج البلاغه - ابن ابى الحديد ج 1 ص 231 تا 233 . ","page_name":" 17 ","page_number":18},
  {"content":"\r\nتجسم يافته است آشنايى خواهيم يافت :\r\n\r\n1 - بحثى در ماهيت بيعت و لزوم آن براى رشد و اعتلاى انسانى\r\nبيعت در دين اسلام كه پيمان پذيرش رهبرى و زمامدارى است ، مقدسترين و سازنده ترين رابطه اى است كه ميان رهبر و ديگر افراد اجتماع بوجود مىآيد .\r\nمعناى اين پيمان بطور مختصر چنين است : بيعت كننده : - من بيعت كننده با وجدان كاملا آزاد حق تعيين مسير حيات مادى و معنوى خود را در اختيار رهبر مىگذارم و با اندك تخلَّفى كه رهبر از مصلحت مادى و معنوى من داشته باشد ، اين پيمان منحل و نابود مىگردد .\r\nبيعت شونده : - من بيعت شونده با وجدان الهى ، رهبرى و زمامدارى بيعت كننده را به عهده مىگيرم و تعهد الهى مىكنم كه مسير حيات مادى و معنوى بيعت كننده را بدون دخالت هوى و هوس و خودخواهى ، مطابق مشيت خداوندى تعيين نمايم . عناصر اصلى اين پيمان مقدس بقرار زير است : 1 - افراد اجتماع اسلامى چه بطور رسمى و چه از روى نيّت پاك و صميمى با رهبر و زمامدار خود پيمان مىبندند .\r\n2 - بايستى رهبر اسلام صد در صد شرايط رهبرى بر جامعهء اسلام را دارا باشد كه عمدهء آنها عبارتند از : الف - آگاهى كامل به اصول و مسائل اسلامى و واقعيات زندگى فردى و اجتماعى اسلام و در حال ارتباط با ساير جوامع بشرى .\r\nب - قدرت كافى بر تشخيص بهترين مسير حيات براى فرد و اجتماع و اقدام به هموار نمودن آن .\r\nج - تسلَّط كامل بر اميال و خواسته‌هاى شخصى خود .\r\n3 - با بروز اندك انحراف در رهبر ، پيمان مقدس خود به خود منحل و نابود مىگردد .\r\n4 - آزادى كامل در منعقد ساختن پيمان مقدس .\r\nاين عنصر با اهميتترين و حياتىترين عناصر زندگى اجتماعى است كه در\r\n","description":"","footnote":"","page_name":" 18 ","page_number":19},
  {"content":"\r\nسرتاسر تاريخ بشرى مطرح و هر مكتب و متفكرى براى بدست آوردن آن ، انديشه‌ها و تكاپوها به راه انداخته است با اهميت و حياتى بودن براى درك اين عنصر مقتضى است كه بحث مستقلى را بطور اختصار مطرح نماييم :\r\n\r\n2 - آزادى اساسىترين عنصر پيمان مقدس\r\nبا دقت در تعريف فوق كه براى بيعت ( پيمان مقدس ) متذكر شديم ، به خوبى روشن مىگردد كه بيعت كننده با آزادى و اختيار كامل سرنوشت حيات مادى و معنوى خود را به دست رهبر مىسپارد . كمترين اكراه و اجبارى اگر چه در شكل به ظاهر آزادىنما باشد ، ضدّ حقيقت بيعت است . با بيان روشنتر مىگوئيم : انگيزه و هدف اصلى بيعت در اسلام ، عبارت است از شكوفان ساختن استعدادهاى وجود و تعيين مسير حيات رو به هدف اعلاى هستى كه عبارت است از ورود به جاذبيت شعاع نور الهى . و چنين انگيزه و هدفى هرگز با اكراه و اجبار سازگار نمىباشد .\r\nدر قرآن مجيد به الهى بودن اين پيمان تصريح شده است : * ( إِنَّ الَّذِينَ يُبايِعُونَكَ إِنَّما يُبايِعُونَ الله ) * ( 1 )  .\r\n( آنان كه با تو بيعت مىكنند ، در حقيقت با خدا بيعت مىنمايند ) .\r\nاين پيمان مقدس ، پيمانى است كه آدمى با شخصيت بلند گراى خود مىبندد .\r\nدر واقع تعهد كننده مىخواهد براى تكاپو در گذرگاه كمال با منبع كمال و محرك اصلى آن پيمان ببندد . اين همان ايده آل اعلاى كمال گرايى است كه كانت وصول بشر را به آن آرزو مىكرد و مىگفت : اگر بشر براى خود مىپذيرفت كه موجود برين كه همهء كمالات اعلا را دارا است ، اعتلاى او را مىخواهد و او بايستى به وسيلهء تربيت صحيح به آن موجود برين نزديك شود ، در آن موقع مىفهميديم كه سطح ترقى و اعتلاى انسانى بكجا مىرسد . آزادى در بستن اين پيمان حياتى در بارهء خود پيامبر اكرم اسلام از روى منابع معتبر اسلامى ثابت شده است .\r\nديگر از اين آزادى و اختيار مقدس ( نه توجيه شدهء معمولى ) تا آغاز رهبرى\r\n","description":"","footnote":" ( 1 ) الفتح آيهء 10 . ","page_name":" 19 ","page_number":20},
  {"content":"\r\nو زمامدارى امير المؤمنين عليه السلام اثرى ديده نمىشود .\r\nچنان كه در مباحث مجلد دوم ملاحظه نموديم ، بيعت با امير المؤمنين عليه السلام در حدّ اعلاى آزادى و اختيارى كه تاريخ جز در بارهء بيعت با خود پيامبر نشان نمىدهد ، صورت گرفته است . حتى يك روايت ضعيف هم وجود ندارد كه اثبات كند امير المؤمنين فرد يا گروهى را به بيعت با خويشتن مجبور كرده باشد . به همين جهت بود كه آن حضرت بعضى از اشخاص معلوم الحال را كه از بيعت با او تخلف كرده بودند ، كمترين تعقيب ننموده حتى اندك آسيبى به حقوق فردى و اجتماعى آنان وارد نياورد .\r\n\r\n3 - جوامع امروزى دليلى براى لزوم بيعت ( پيمان مقدس ) نمىبينند\r\nممكن است در اين مبحث اعتراضى به نظر خوانندگان محترم برسد كه اگر چنين پيمانى از نظر مصالح اجتماعى ضرورى بود ، مىبايست آن را يكى از اصول بنيادين حيات جمعى تلقى نموده عملا آن را مراعات نمايند ، در صورتى كه در ساير جوامع مخصوصا در دوران معاصر نه تنها ضرورتى براى پيمان مزبور ديده نمىشود ، بلكه ذهن انسان امروز مطرح كردن آن را بىمعنى و پوچ تلقى مىكند .\r\nپاسخ اين اعتراض با نظر به قوانين و روش رهبرى امروزى كاملا روشن است .\r\nبراى توضيح اين پاسخ مىتوان دو مسئلهء زير را در نظر گرفت : يك - امروزه رأى گيرى براى رهبر و قانونگذاران نوعى از بيعت است كه رأى دهندگان با ادّعاى آزادى و اختيار ، حق تعيين مسير حيات مادى و معنوى خويش را به شخصى كه انتخاب مىكنند ، واگذار مىنمايند . بنا بر اين ، اصل پديدهء بيعت كه اعطاى حق تعيين مسير سرنوشت است ، در شكل رأى گيرى پا برجا و در جريان است . و اين پديده مادامى كه مالكيت و تسلط هر فردى از انسان به خويشتن در بارهء تعيين مسير سرنوشت ، مسلم تلقى شود ، ثابت و مورد پذيرش خواهد بود .\r\nدو - تفاوت بسيار مهمّى كه پيمان امروزى با بيعت اسلامى دارد ، در انگيزه و هدفى است كه دو نوع تعهد مزبور را ايجاب مىكند . براى روشن شدن اين تفاوت ، بايستى انگيزه و هدف هر يك از دو نوع تعهد را كه ضمنا ماهيت آن دو را هم توضيح مىدهد ، در نظر بگيريم :\r\n","description":"","footnote":"","page_name":" 20 ","page_number":21},
  {"content":"\r\nانگيزه و هدف پيمان زمامدارى امروزى : - اينست كه افراد اجتماع براى تأمين حيات خود در زندگانى اجتماعى ، مدير شايسته اى براى خويشتن انتخاب مىكنند كه تزاحم و تضادهاى مخلّ حيات را مرتفع بسازد و تا عاليترين حدّى كه ممكن است وسايل رفاه و آسايش حيات آنان را آماده نمايد و بس .\r\nدر اين بيعت و پيمان ، نه بيعت كننده توقع تكامل انسانى را از زمامدار در سر مىپروراند و نه زمامدار چنين تعهدى را مىپذيرد . در صورتى كه در بيعت اسلامى ، هم بيعت كننده آماده كردن وسيلهء تكامل را از رهبر توقع دارد و هم رهبر بجا آوردن خواستهء مزبور را تعهد مىنمايد . در نتيجه بايد بگوييم : عدم احساس لزوم پيمان مقدس در جوامع امروزى معلول آن است كه تكامل و اعتلاى انسانى بوسيلهء عظمتها و ارزشهاى عالى انسانى و هدف نهايى حيات ، از زندگى اجتماعى بشر منها شده است ، لذا مىگوئيم : پيمان مديريت اجتماعى امروز يك بعدى است در صورتى كه بيعت اسلامى ، پيمان مديريت اجتماعى دو بعدى مىباشد .\r\n\r\n4 - تعهد شكنى عبارت ديگرى از خودكشى\r\nبدانجهت كه پيمان واقعى كاشف از پيوند دادن شخصيت و وجدان آزاد به ايفاى آن پيمان است ، تخلف از آن پيمان عبارت ديگرى از خودكشى مىباشد كه در دفتر سودجويان و پيروان ماكياولى زيركى و سياست ناميده مىشود هيچ كلمه اى در قاموس بشرى مانند دو كلمهء مزبور هستها را نيست و نيستها را هست ننموده است . بنا بر اين نامگذارى شرمآور بوده است كه مباحث مربوط بشخصيت و خود و من انسانى و غير ذلك كه در فلسفه‌ها و روانشناسىها و علوم تربيتى مطرح مىگردد ، براى آن زيركها بيش از يك عدّه مفاهيم فكاهى يا دنده‌هاى مهرهء اصول انسانى كه بايد ساييده شوند ، واقعيتى ندارند به كار بردن كلمهء زيركى كه نوعى امتياز در مفهوم آن وجود دارد صفت وقيح پيمان شكنى را در زندگى انسانى رسميّت مىدهد . كه خود رسميت ديگرى را به دنبال خود مىآورد و آن عبارت است از تساوى من هستم و من نيستم كه نتيجهء قطعىاش تساوى تو هستى\r\n","description":"","footnote":"","page_name":" 21 ","page_number":22},
  {"content":"\r\nو تو نيستى مىباشد خنده آورتر از همه چيز اينست كه اگر اين تناقض را به او متذكر شوى ، با قيافهء فيلسوفانه به تو خواهد گفت : تناقض تناقض محال است\r\n\r\n5 - بازيگرىهاى ماكياولى معاويه در پيمان شكنى طلحه و زبير\r\nآن جملات داستان را دقت كنيم كه مىگويد : معاويه به زبير با لقب امير المؤمنين خطاب كرده نوشته است : من از اهل شام براى تو بيعت گرفته‌ام و طلحه را بعنوان جانشينى تو تثبيت نموده‌ام زبير هم اين مطلب را باور كرده مسير حيات خود را تغيير داده است آيا زبير معاويه را نمىشناخت آيا زبير آن اندازه ابله بوده است كه احتمال راستگويى را در استاد مكتب ماكياولى داده ، برخاسته به راه افتاده است كدامين اسلام چنان دروغى را براى معاويه تجويز كرده بود كدامين اصل انسانى در انديشهء معاويه موج زده بود كه دست از رياست كه خدايش بود ، بردارد و آن را دو دستى به زبير ساده لوح مرحمت فرمايد مگر اين رياست و مقام آن لذت را ندارد كه انسان را تا به مبارزه با خويشتن مىكشاند و خون شخصيتش را پيشپاى خيال برترى بر ديگران مىريزد معاويه اى كه براى رياست خود يك لحظه حيات على بن ابي طالب ( ع ) را نمىتواند هضم كند .\r\nمعاويه اى كه براى تثبيت رياست خود به كشتن صدها هزار انسان كه على يكى از آنها است حاضر مىشود ، چگونه امكان دارد رياست را دو دستى به زبير و طلحه بدهد جاى ترديد نيست كه معاويه از اصل زيركها كه « براى رسيدن به هدف همه چيز را وسيله قرار بدهيد » استفاده كرده طلحه و زبير را به بازى مىگيرد ، چنان كه دست كمك به امپراطور رم براى از بين بردن على ( بقول جلال الدين مولوى : افتخار هر نبى و هر ولى ) باز مىكند ( 1 )  .\r\n","description":"","footnote":" ( 1 ) رجوع شود به كتاب سمو المعنى فى سمو الذات - عبد اللَّه العلايلى - توصيفى از معاويه . ","page_name":" 22 ","page_number":23},
  {"content":"\r\n\r\n6 - آگاهى پيشين على بن ابي طالب ( ع ) از قرار گرفتن پيمان شكنان در معرض فريب خوردن\r\nدر اين مورد بار ديگر به ياد سستى يا غرض آلود بودن نظريه اى مىافتيم كه مىگويد : على بن ابي طالب ( ع ) از تفكرات و روشهاى سياسى بىبهره بوده است .\r\nدر صورتى كه هم در محتويات نهج البلاغه و هم در ساير جملات و پيش بينىهاى آن حضرت كه صد در صد واقعيت پيدا مىكرد ، دلايل قاطعانهء فراوانى بر آگاهيهاى كامل امير المؤمنين در بارهء نمودها و مسائل سياسى مشاهده مىكنيم كه جاى ترديدى در پوچى نظريهء فوق نمىگذارد .\r\nاين يكى از آن موارد است كه وضع روانى و حركات طلحه و زبير را تحت مراقبت دقيق گرفته و هدف گيرىها و مسيرى را كه آن دو مىخواستند انتخاب كنند ، دريافته بود . جملهء مورد تفسير با تمامى صراحت مىگويد : « من همواره انتظار بروز نتايج خيانتگرى شما را مىكشيدم » كسانى كه مىگويند : على بن ابي طالب ( ع ) از سياست و سياستمدارى برخوردار نبوده است .\r\nآگاهانه يا ناآگاه تحت تأثير شديد روش ماكياولى اغلب سياستمداران قرار گرفته ، مفهومى در بارهء سياست جز پيروزى ظاهرى كه اگر در جنگل اتفاق مىافتاد ، درّندگى ناميده مىشد ، سراغ ندارند .\r\nاو چنان كه بارها با اشكال مختلف در نهج البلاغه و ساير كلماتش ابراز فرموده است ، با همهء طرق حيله گرى و پيروزى در ميدان تنازع در بقا آشنايى داشته است ، ولى چنان كه پطروشفسكى تصريح كرده است : پاى بند بودن او به اصول اخلاقى از اقدامات سياسى به معناى معمولى آن جلوگيرى مىكرد . خود آن حضرت چنان كه در بعضى از خطبه‌هاى بعدى خواهيم ديد : مانع تفكرات و اقدامات سياسى را تقوا مىديده است . اين بحث را در تفسير همان خطبه مشروحا مطرح خواهيم نمود .\r\n","description":"","footnote":"","page_name":" 23 ","page_number":24},
  {"content":"\r\n\r\n7 - تبديل دادخواهى دروغين را به حكومت خواهى ، نوعى از سياست تلقى كرده اند\r\nتواريخ معتبر معاويه را در داستان كشته شدن عثمان مقصر قلمداد كرده است ، زيرا در آن هنگام كه عثمان محاصره شده بود ، معاويه مىتوانست با فرستادن كمك او را از مرگ نجات بدهد . و براى اجراى مقاصد خود لشكرى را هم فرستاد ، ولى ورود آنان را به مدينه جايگاهى كه عثمان در آنجا كشته شد ممنوع ساخته بود . بدينترتيب عثمان كشته شد و معاويه با قدرت به نجات دادن او تماشاى سياستمدارانه نمود .\r\nپس از كشته شدن عثمان اگر كسى غير از على بن ابي طالب ( ع ) زمامدارى را به دست مىگرفت و با مقام و رياست معاويه هم كارى نداشت ، بدون ترديد نه عثمان براى وى مطرح بود و نه خونخواهى او . زيرا آنچه كه براى معاويه مطرح بود ، خود معاويه بود و مقام و رياست او . عثمان كشته شد و على بن ابي طالب زمام خلافت را به دست گرفت ، نه تنها معاويه از مقام كه خداى او بود محروم گشت ، بلكه حتى قلمرو شام را هم كه به او سپرده بودند ، بايد از دست بدهد .\r\nمعاويه و از دست دادن مقام مگر چه شده است كه در اين دنيا الف در عين حال كه الف است ، الف نباشد پس چه بايد كرد هيچ ، قضيه براى معاويه روشنتر از آن است كه حتى يك دقيقه بيانديشد .\r\nآى مردم ، برخيزيد و شمشيرها به دوش به راه بيافتيد .\r\nبكجا مىرويم خون عثمان را از قاتلانش بگيريم ، زيرا عثمان را مظلوم كشته‌اند مگر اسلام از بين رفته است كه خونى ريخته شود و قاتل به مجازاتش نرسد بسيار خوب ، پس تو اى معاويه ، در مقام دادخواهى برآمده اى بلى .\r\nاز چه كسى از على بن ابي طالب ( ع ) مگر على بن ابي طالب بارها با دلايل متقن در نامه هايش بر تو مبرّا بودن خود\r\n","description":"","footnote":"","page_name":" 24 ","page_number":25},
  {"content":"\r\nرا از خون عثمان اثبات نكرد و نگفت : لئن نظرت بعقلك دون هواك لتجدنّى ابرأ النّاس من دم عثمان .\r\n( اگر با عقل و خردت بنگرى ، نه با هوى و هوست ، قطعا خواهى ديد كه من برىترين مردم از خون عثمان مىباشم ) .\r\nو آنگهى خون عثمان چه ارتباطى به تو دارد كه دادخواهى او را به خود ببندى ، نسل عثمان منقرض نشده است ، حق دادخواهى از آن نزديكترين خويشاوندان او است . و با وجود آنان نوبت به تو نمىرسد .\r\nفرض كنيم كه هوى و هوسهاى مقام پرستى مىتواند در قاموس تو و امثال تو قانون جعل كند و حق دادخواهى را به تو بدهد بگو به بينم عثمان چند نفر است عثمان يك نفر است .\r\nبسيار خوب ، آن كدام قانون است كه براى خونخواهى يك نفر كشتن صدها هزار نفوس بىگناه را تجويز مىكند پس تو به حكم هوى و هوس برخاسته اى و دادخواه نيستى ، تو آن بيدادگرى كه اسلام و مسلمين را سدّ راه رياست خود ديده تا ريشه كن كردن هر كس كه رويا روى تو بايستد آماده گشته اى . پس تو داد نمىخواهى ، بلكه حكومت بيدادگرانه مىخواهى .\r\nفرزندم ، تو از سياست من آگاه نيستى\r\n\r\n8 - اعتراف پيمان شكنان\r\nطلحه و زبير نزد على بن ابي طالب ( ع ) آمده گفتند : يا امير المؤمنين ، تو از جفا و خشونتى كه در تمام دوران خلافت عثمان بر ما گذشته است ، اطلاع دارى و مىدانى كه همواره بنى اميّه منظور عثمان بود . خداوند پس از او خلافت را به تو عنايت كرده است ، سهمى از رياست را بما منظور نما .\r\nبا دقت در اين جملات ، پرده اى ديگر از حقايق دوران امير المؤمنين برداشته مىشود كه براى تحليل تاريخ مسلمين صدر اسلام بسيار سودمند است .\r\n","description":"","footnote":"","page_name":" 25 ","page_number":26},
  {"content":"\r\nآن دو پيمان شكن نخست تعصب نژادى حكومت گذشته را اثبات مىكنند و مىگويند : ما به جهت آن نژاد پرستى سهمى در رياست و حكومت بدست نياورديم .\r\nاكنون دوران تست ، اين خواستهء ما را عملى فرما يعنى ما بىپرده مىگوئيم كه ما رياست و مقام مىخواهيم .\r\nاينست يكى از روشنترين دلايل تلاطم حكومت امير المؤمنين ( ع ) كه در گذشته وجود نداشته است . نتيجهء قطعى از مقايسهء دوران حكومت امير المؤمنين ( ع ) با ديگر دورانها همين است كه در ديگر دورانها خواسته‌هاى چشمگيران عملى مىشده سر و صدايى وجود نداشته است . اين كه بعضى از محققان سرگذشت اسلام و مسلمين مىگويند : متأسفانه تعليم و تربيت پيامبر اسلام در افراد معدودى تأثير واقعى داشته است ، مطلبى است كاملا صحيح . مگر آيات قرآن و دستورها و رفتار پيامبر اكرم رياست خواهى را محكوم نساخته است مگر ملاك عظمت شخصيت در اسلام تقوى و فضيلت و انسانيت نيست\r\n\r\n9 - شريك ساختن مردم ناشايست در مديريت اجتماع ، خيانت در امانتى است كه خدا و مردم به من سپرده اند\r\nعلى بن ابي طالب ( ع ) پاسخ آن پيمان شكنان را چنين مىدهد : « به قسمت خداوندى در بارهء خود راضى شويد تا در بارهء شما بيانديشم و بدانيد من در امانتى كه به من سپرده شده است ، كسى را شريك نمىگردانم ، مگر اين كه اطمينان به دين و امانتش داشته باشم ، چه از ياران من باشد چه كسى ديگر » .\r\nاين پيمان شكنان يا خيلى ساده لوح بودند كه تا آن موقع على بن ابي طالب را نمىشناختند و يا تب و تاب مقام پرستى آنان به قدر شديد بوده است كه آنان را در مقابل على ( ع ) به چنان هذيان گويىها وادار كرده بود . بعيد به نظر مىرسد كه عناصر و شئون شخصيت امير المؤمنين و آرمانها و هدفهاى حيات او بر اشخاصى مانند طلحه و زبير پوشيده بماند ، لذا بايستى وضع روحى آن دو نفر را با نظر به همان\r\n","description":"","footnote":"","page_name":" 26 ","page_number":27},
  {"content":"\r\nتب و تاب مقام پرستى تفسير كرد . گفتيم : على پاسخ آن پيمان شكنان را چنين فرمود : « به قسمت خداوندى راضى باشيد تا در بارهء شما بيانديشم و بدانيد من در امانتى كه به من سپرده شده است ، كسى را شريك نمىگردانم مگر اين كه به دين و امانت او اطمينان داشته باشم ، چه از ياران من باشد و چه كس ديگرى كه شايستگى او را دريافته باشم » .\r\nيعنى موجوديت خود را از ديدگاه الهى ارزيابى كنيد نه از روى خواسته‌هاى نفسانى . بگذاريد سطوح شخصيت شما را عوامل و شرايط واقعى حيات باز كند و در اجتماع مطرح نمايد . اگر واقعا اين دستور امير المؤمنين عليه السلام عملى مىشد ، اين همه بدبختىها دامنگير تاريخ بشرى نمىگشت .\r\nدر جملات فوق جمله اى ديده مىشود كه چارهء منحصر دردهاى كشندهء اصول و ارزشها است كه در رابطهء مديريتها با اجتماعات بشرى بوجود مىآيد و تلفات فراوانى را با اشكال متنوع بر انسانيت وارد مىسازد . اين چارهء منحصر عبارت است از امانت تلقى كردن حكومت و مديريت اجتماع كه نصيب بعضى از انسانها مىگردد .\r\nكسى كه مديريت جمعى را در قلمرو حيات به دست مىگيرد ، در حقيقت واسطهء پيوستن آن جمع به هدف اعلاى هستى است كه تعيين كننده اش خداست .\r\nبديهى است كه آن متصدى مديريت اجتماع كه خود را واسطهء ارتباط مزبور ميداند ، مقام و حكومت را امانتى تلقى مىكند كه خداوند چند روزى به دست او سپرده است .\r\nدر نتيجه شريك ساختن هوى پرستان در چنين امانت الهى ، انحراف از اصل امانت دارى است كه شخصيت آدمى را مىسوزاند و خاكستر مىسازد .\r\n\r\n10 - پيمان شكنان به عمره مىروند تا انصراف خود را از رهبر الهى با عبادت خدا بپوشانند\r\nاين حادثه را طور ديگرى هم مىتوان بيان كرد : پيمان شكنان مىروند تا با چند كلمه ذكر و قيام و قعود ، خدا را در برابر پيمان شكنى و محروم ساختن مردم از عادلترين حكومت تاريخ كه منظور كرده‌اند قانع كنند و اگر موضوع عمره را بهانه\r\n","description":"","footnote":"","page_name":" 27 ","page_number":28},
  {"content":"\r\nكرده ، مىخواستند على ( ع ) را فريب بدهند ، چگونه پس از رسيدن به حكومت مىخواستند قرآن را برنامهء مديريت خود قرار دهند ، با اين كه آن همه آيات صريح پيمان شكنى را محكوم نموده است . در حقيقت آنان اجراى حكم ممنوعيت پيمان شكنى را بر پايهء عهد شكنى استوار مىساختند\r\n\r\n11 - پيمان شكنان سوگند مىخورند كه پيمان خود را نخواهند شكست\r\nعلى ( ع ) فرمود : « شما به عمره نمىرويد . آن دو سوگند به خدا خوردند كه مقصودى جز عمره ندارند » .\r\nانسان با ديدن اين جمله كه آنان سوگند خوردند كه مقصودى جز عمره ندارند ، در شگفتى فرو مىرود كه چطور ممكن است يك فرد مسلمان كه خود را شايستهء تعيين سرنوشت انسانها مىداند ، قسم خلاف واقع ياد كند ولى با اندك تأمل در حالت روانى كسى كه تا سر حد شكستن پيمان الهى پايين آمده است ، اين شگفتى مرتفع مىگردد ، زيرا وقتى كه آدمى تعهد را كه وابسته ساختن شخصيت به ايفاى موضوع آن است ، زير پا مىگذارد ، مخصوصا آن نوع تعهدى كه جنبهء الهى دارد ، بازى با قسم و سوگند هيچ اهميتى براى او ندارد . بهترين دليل اين مسئله اينست كه در اين داستان كه مورد تحليل ما است ، ناكثين پيمان مجدّد مىبندند و بار ديگر آن را نقض مىكنند .\r\nدر اين دفعهء دوم كه بيعت مىكنند ، با سختترين سوگندها و پيمانها بيعت خود را تأكيد مىنمايند ما در اين مورد آن اصل روانى را بايد به ياد آوريم كه مىگويد : عشق به يك موضوع همهء مفاهيم و حقايق را فداى آن موضوع مىنمايد ، هيچ حقيقت و اصلى در برابر آن معشوق نمىتواند داراى آن ارزشى شود كه موجب انصراف از آن معشوق بوده باشد . اينان به اعتراف خودشان عاشق بودند در برابر عشق هيچ تعهد و سوگندى نمىتواند اثرى داشته باشد .\r\n","description":"","footnote":"","page_name":" 28 ","page_number":29},
  {"content":"\r\n\r\n12 - پيمان شكنان از پديدهء پيمان الهى كه مقدسترين پديده‌ها است سوء استفاده مىكنند\r\nاينست درد بى درمان روابط بشرى : اسكنجبينها صفرا مىافزايند آبحياتها زهر كشنده مىشوند روشنايىها كور مىكنند بلى ، در بازيگرىهاى ما انسانها :\r\n\r\nآتش از گرمى فتد مهر از فروغ\r\nفلسفه باطل شود منطق دروغ\r\nپهلوانى را بياندازد خسى\r\nپشه اى غالب شود بر كركسى\r\n\r\nما انسانها اعجازهايى بالاتر از اينها هم داريم ، ما همان موجودات هستيم كه مىتوانيم داد از علم و دانش بزنيم ، براى غوطه ور كردن ديگران در جهل و تاريكى .\r\nما مىتوانيم با دم از وجدان زدن ، وجدانها را از فعاليت بياندازيم و با حمايت از انديشه و آزادى ، هر دو عنصر اساسى حيات را از كار بياندازيم .\r\nاز اين مطالب تعجب نكنيد ، زيرا خودمحورى پديده ايست كه هر گونه هست را نيست و هر گونه نيست را مىتواند هست نمايش بدهد . حتى مىگويد : مگر در فلسفه‌هاى ايده آليستى نخوانده‌ايد كه : آن چه كه واقعيت دارد ، « من » است ، « من » خود را بر مىنهد و سپس جز من را بعنوان سايه اى از آن ، برابر مىنهد ، آن گاه هستى را از آن استنتاج مىكند مدّعا را بنگريد و دليلش را كه براى بىاساسترين و مزخرفترين سخن هم استدلال فلسفى مىكنيم طلحه و زبير بيعت مجدد را به راه انداختند ، تا بار ديگر قيافهء ربانى نشان بدهند و خود را از دليل و برهان نمايندهء واقعى حق و حقيقت ، دور كنند\r\n\r\n13 - پيمان شكنان از عدالت رهبر الهى هم سوء استفاده مىكنند\r\nپس از حذف مناقشات و اختلافات لفظى و سطحى در بارهء تعريف ماهيت عدالت ، مىتوان بيك جملهء مورد اتفاق نظر همهء صاحبنظران بعنوان توضيح دهندهء ماهيت عدالت رسيد ، و آن جمله عبارت است از : « رفتار مطابق قانون » به همين جهت است كه عدالت در پيرو تقسيم قانون به اقسام مختلف ، متنوع مىباشد ، مانند : عدالت عواطف و احساسات ، عدالت اخلاقى ، عدالت حقوقى ، عدالت\r\n","description":"","footnote":"","page_name":" 29 ","page_number":30},
  {"content":"\r\nطبيعى ، عدالت فلسفى ، عدالت هنرى ، عدالت سياسى ، عدالت الهى و غير ذلك . نيز جاى ترديد نيست كه عدالتخواهى يكى از ابعاد اساسى انسان پيشرفته از جنبهء روانى است .\r\nكسى كه اين بعد در او شكوفان نشده است ، چه يك انسان باشد ، چه جامعه اى متشكل از ميليونها فرد ، مرده ايست مزاحم حيات خود و ديگران ، زيرا درك اين حقيقت كه همهء اجزاى جهان و روابط آنها با يكديگر كه حيات او هم جزئى از آنها است ، مشمول قوانين است ، اساسىترين و روشنترين مختص حيات آدمى است . بنا بر اين ، شكوفان نشدن بعد عدالتخواهى ، از عدم درك قانون در هستى ، يا از بى اعتنايى به آن ناشى مىگردد ، در نتيجه چنين انسانى فاقد اساسىترين و روشن ترين مختص حيات مىباشد .\r\nمتأسفانه ، چه اندك است شمارهء انسانهايى كه ضرورت و ارزش بعد عدالتخواهى را درك نموده رفتار خود را با آن بعد آبيارى مىنمايند .\r\nبراى درك خسارتهاى جبران ناپذيرى كه از بىاعتنايى بشر به بعد مزبور ، دامنگير سرتاسر تاريخ گشته است ، اين جمله را از متفكَّر آگاه مغرب زمين به نام آلفرد نورث و ايتهد دقت كنيم : « طبيعت بشرى آن چنان گره خورده است كه هر گونه برنامه‌هاى اصلاحى كه روى كاغذ آورده مىشود ، در نزد مديران اجتماعى ، بى ارزشتر از آن كاغذى است كه براى نوشتن آن برنامه‌ها سياه شده است » .\r\nاگر ما به همين قناعت مىكرديم كه عدالت و عدالتخواهى را از بايستگيهاى رسمى خود بر كنار نموده ، كارى با آن نداشتيم باز اميد اين كه در مواقع احساس بدبختيهاى ناشى از عدم مراعات آن ، ممكن است به سراغش برويم ، وجود داشت ، ولى بدبختانه ، انسان فروشان انسان نما با جملاتى مانند : « مسائل اخلاقى را به شئون حيات عينى دخالت ندهيد » آتش به ريشهء اين بعد سازنده مىزنند ، و نمىگذارند انسانها با انگيزه‌هاى اصيل روحى و فطرت پاك و معتدل آن بعد را بارور بسازند .\r\n","description":"","footnote":"","page_name":" 30 ","page_number":31},
  {"content":"\r\nبه نظر ما هيچ خسارتى براى عالم انسانى زيانبارتر از اين بازيگرى بازيگران صحنهء سودجويى و خودخواهى نبوده است كه مفهوم اخلاق را چنان رنگ پريده و پست نموده‌اند كه آن را تا سر حدّ اندرزگويى مبتذل پيرزنان دست از حيات شسته ، پايين آورده‌اند . اميد است كه مطالعه كنندگان محترم قضاياى زير را با روابط منطقى علمى آنها مورد دقت قرار بدهند : 1 - هر واقعيتى در جهان هستى مشمول قانون است .\r\n2 - هر قانونى براى انسان ارتباط خاصى را با واقعيت ايجاب مىكند .\r\nنتيجه : پس هر واقعيتى براى انسان در جهان هستى ارتباط خاصى را ايجاب مىكند .\r\n1 - هر واقعيتى در جهان هستى براى انسان ارتباط خاصى را ايجاب مىكند .\r\n2 - و هر ارتباط خاصّى موضع گيرى و روش معينى را ايجاب مىكند .\r\nنتيجه : پس هر واقعيتى در جهان ، براى انسان موضع گيرى و روش معينى را ايجاب مىكند .\r\nاين موضع گيرى و روش خاص مطابق با قوانين واقعيتها ، عدالت . و خواستن و اقدام به موضع گيرى و روش مزبور عدالتخواهى ناميده مىشود .\r\nاز اين قضايا و نتايج منطقى علمى ، نتيجهء نهايى را بدست خواهيم آورد كه مىگويد : روش عادلانه روش مطابق واقعيتها است و رفتار غير عادلانه رفتار خلاف واقعيتها است .\r\nاكنون مىپردازيم به تطبيق قضايا و نتايج منطقى مزبور به اصول عالى انسانى كه موضع گيرى و روش انسانها را با آزادى و اختيار در مقابل واقعيات تعيين مىنمايد . واقعيت حيات آدمى وصول به هدف را عنصر اساسى خود نشان مىدهد .\r\nبنا بر اين ، قانون واقعيت حيات ، هدفجويى و هدفيابى است . موضعگيرى و روش مثبت در برابر اين قانون ، عدالت است . و بى اعتنايى و انحراف از آن ، ضد عدالت مىباشد .\r\n","description":"","footnote":"","page_name":" 31 ","page_number":32},
  {"content":"\r\nمثال ديگر : اين كه حياتىترين و ضرورىترين واقعيتى كه براى هر انسان مطرح است ، من او است . اين من مانند ساير واقعيتها چه از نظر موجوديتش و چه از نظر « آنچه كه بايد بشود » مشمول قوانين مخصوص به خود او است . موضع گيرى و روش مطابق آن قوانين مخصوص ، عدالت و بى اعتنايى و انحراف از آنها ضد عدالت است .\r\n\r\nما اين عدالت را نمىخواهيم زيرا نيازى به آن نداريم\r\nسطحىنگران شئون و طبيعت انسانى به جهت غوطه ور شدن در پديده‌هاى جبرنماى زندگى كه پوششى براى عناصر بنيادين حيات است ، مىگويند : درست است كه موضعگيرى و روش مطابق اصول انسانى ، عدالت در بارهء واقعياتى است كه آن اصول نشان مىدهد ، ولى ما نيازى به چنين اصول و عدالت نداريم ، پس آن را نمىخواهيم پاسخ اينان طول و تفصيل زيادى ندارد . زيرا اعتراض آنان يك كلمه بيش نيست و آن اينست كه « نه » ، لذا پاسخ اينان هم يك كلمهء كوچك است و آن « آرى » است .\r\nكلمهء كوچك « نه » در اين قلمرو حيات ، نخست هدف اعلا و بنيادهاى اصيل آن را آتش مىزند ، سپس خود حيات را خاكستر مىكند و به باد فلسفه‌هاى پوچ گرايى مىدهد .\r\nكلمهء كوچك « آرى » نخست واقعيت حيات را اثبات مىكند ، سپس با هدف اعلاى حيات ، آن را آبيارى و شكوفان مىسازد .\r\nبنا بر اين ، جملهء « ما عدالت را نمىخواهيم ، زيرا نيازى به آن نداريم » كفى است كه از امواج پندارهاى مبارزه با حيات و پوچگرايى سر بر مىآورد .\r\nپيمانشكنان رو در روى شخصى كه تجسم يافتهء عدالت بود قرار گرفته بودند ، در حقيقت چند روزى از زندگى را سعادت روياروى قرار گرفتن با واقعيات را دريافتند ، و از تصورات بىپايه اى كه آنها را زيركى ناميده بودند بهره بردارى كرده از چنگال على بن ابي طالب عليه السلام فرار كردند . و ندانستند كه رابطهء هستى خود را از عدالت بريدند و با آن زيركى و هشيارى خود از واقعيتى كه\r\n","description":"","footnote":"","page_name":" 32 ","page_number":33},
  {"content":"\r\nزندگى آنان را به هدف اعلاى خود توجيه مىكرد ، رويگردان شدند .\r\nمجموع تجربه‌ها و مشاهدات تاريخى اثبات مىكند كه سوء استفاده كنندگان از عظمتها و ارزشهاى انسانى ، باضافهء چشيدن كيفرهاى تلخ وجدان و تباهى حيات ابدىشان ، به سرنوشتهاى شومى در طول زندگى دچار مىشوند . همين طلحه و زبير باضافهء اين كه باعث ريخته شدن خون هزاران نفر مردم بىگناه در جنگ جمل شدند ، خودشان هم با رسوايى اسفانگيزى زندگى را وداع نمودند .\r\n\r\nپيمان و پيمان شكنى از ديدگاه قرآن\r\nدر قرآن مجيد آيات مربوط به پيمان و پيمانشكنى فراوان است . اين آيات با بيانات مختلف عظمت تعهد و پيمان را چنان مطرح مىكند كه در برابر آن هيچ يك از شئون انسانى در ارتباط با جز خود به آن پايه از اهميت به نظر نمىرسد .\r\nو همچنين آياتى در قرآن مجيد پيمانشكنى را چنان تهديد مىكند كه مبارزه با عاليترين اصل انسانى را . ما نمونه اى از هر دو نوع آيات را در اين مبحث مىآوريم : آيات مربوط به عظمت پديدهء پيمان : 1 - آياتى است كه وفا به عهد را از مختصات رشد و ايمان محسوب مىدارد .\r\nمانند : * ( لَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَالْمَغْرِبِ وَلكِنَّ الْبِرَّ مَنْ آمَنَ بِالله وَالْيَوْمِ الآخِرِ وَالْمَلائِكَةِ وَالْكِتابِ وَالنَّبِيِّينَ وَآتَى الْمالَ عَلى حُبِّه ذَوِي الْقُرْبى وَالْيَتامى وَالْمَساكِينَ وَابْنَ السَّبِيلِ وَالسَّائِلِينَ وَفِي الرِّقابِ وَأَقامَ الصَّلاةَ وَآتَى الزَّكاةَ وَالْمُوفُونَ بِعَهْدِهِمْ إِذا عاهَدُوا وَالصَّابِرِينَ فِي الْبَأْساءِ وَالضَّرَّاءِ وَحِينَ الْبَأْسِ أُولئِكَ الَّذِينَ صَدَقُوا وَأُولئِكَ هُمُ الْمُتَّقُونَ ) * ( 1 )  .\r\n( نيكوكارى آن نيست كه روى خود را به طرف مشرق و مغرب بگردانيد ، بلكه نيكوكار كسى است كه به خدا و روز آخرت و فرشتگان و كتاب الهى و پيامبران\r\n","description":"","footnote":" ( 1 ) البقرة آيهء 177 . ","page_name":" 33 ","page_number":34},
  {"content":"\r\nايمان بياورد و در راه محبت الهى مال به خويشاوندان و يتيمان و بينوايان و درماندگان در راه و مستمندان و [ نجات دادن 
  ] بردگان مىدهد و نماز را برپا مىدارد و زكات مىدهد و آنان كه موقعى كه پيمان مىبندند ، به پيمان خود وفا مىكنند و در مقابل رنج و مشقت و عوامل ترس ، بردبار و شكيبا هستند . آنان راستگو و راست كردار و داراى تقوى مىباشند ) .\r\nملاحظه مىشود كه وفا به عهد و پيمان در رديف اصول اساسى ايمان و رشد محسوب شده است .\r\n2 - آياتى از قرآن مجيد يك طرف عهد و پيمان را خدا معرفى مىكند . در حقيقت هر تعهد مشروعى كه ميان انسانها بسته مىشود ، از آن جهت كه شخصيت انسانى كه جنبهء الهى دارد و در گرو معاهده قرار مىگيرد ، شكستن تعهد و عمل نكردن به پيمان ، مخالفت با خدا محسوب مىشود . اين نكته در فرمان مالك اشتر صريحا تذكر داده شده است . نمونه اى از اين آيات بقرار زير است : * ( مِنَ الْمُؤْمِنِينَ رِجالٌ صَدَقُوا ما عاهَدُوا الله عَلَيْه ) * ( 1 )  .\r\n( از مؤمنان مردانى در ايفاء به عهدى كه با خدا بستند ، صدق ورزيدند ) .\r\nپيمانهايى كه مردم با ايمان با يكديگر يا با رهبر عظيم الشان اسلام مىبستند ، طرف آنان بطور مستقيم ، انسانها و پيمان مربوط به اصلاح زندگى مادى و معنوى خودشان بود ، نه عبادتهاى مستقيم ، مانند نماز و روزه و با اين حال خداوند آن پيمانها را با جنبهء الهى يادآور مىگردد .\r\n3 - گروهى ديگر از آيات مسئوليت انسانها را در بارهء عهد و پيمانهايى كه مىبندند گوشزد مىكند ، مانند : * ( وَلا تَقْرَبُوا مالَ الْيَتِيمِ إِلَّا بِالَّتِي ) * ( 2 )  .\r\n( وفا به عهد كنيد ، عهد مورد مسئوليت است ) .\r\n","description":"","footnote":" ( 1 ) الاحزاب آيهء 23 .  ( 2 ) الاسراء آيهء 34 . ","page_name":" 34 ","page_number":35},
  {"content":"\r\n4 - آيات فراوانى در قرآن پيمان شكنى را سخت محكوم نموده تبهكارى پيمان شكنان را اثبات مىكند . مانند : * ( فَبِما نَقْضِهِمْ مِيثاقَهُمْ لَعَنَّاهُمْ وَجَعَلْنا قُلُوبَهُمْ قاسِيَةً ) * ( 1 )  .\r\n( به جهت پيمانشكنى كه مرتكب شدند ، آنان را لعنت كرديم و دلهايشان را به قساوت مبتلا ساختيم ) .\r\n5 - بعضى از اين آيات خودشكنى پيمانشكنان را گوشزد مىكند . مانند : * ( إِنَّ الَّذِينَ يُبايِعُونَكَ إِنَّما يُبايِعُونَ الله ) * ( 2 )  .\r\n( كسى كه تعهد خود را مىشكند ، اين شكست به ضرر او تمام مىشود ) .\r\nاين همان نكته است كه گفتيم : بدانجهت كه شخصيت آدمى در حال تعهد وابسته به ايفاى آن است ، با شكستن تعهد ، شخصيت خود انسان متعهد مىشكند .\r\n7 - سترنى عنكم جلباب الدّين و بصّرنيكم صدق النّيّة ( پردهء دين ، مرا از شما پوشانيده و صدق و صفاى نيتم ، مرا بر شما بينا ساخته است ) .\r\n\r\nچگونه دين پردهء تاريكى روى واقعيت مىكشد\r\nدر تفسير اين جمله ابن ابى الحديد معتزلى مىگويد : بدانجهت كه شما تظاهر به شعائر اسلامى مىكنيد ، من نمىتوانم با شما مانند غير مسلمانان رفتار كنم [ تكليف من اينست كه شما را مسلمان تلقى كنم و رفتار اسلامى با شما داشته باشم 
  ] با اين كه شما منافقيد و از اسلام واقعى برخوردار نيستيد . ولى من به جهت صفا و صدق نيت از درون پليد شما مطَّلعم و مىدانم كه درون شما پليد و ناپاك است .\r\nابن ابى الحديد احتمال ديگرى هم مىدهد و آن اينست كه دين من نمىگذارد كه خود را به شما معرفى كنم ( 3 )  . . .\r\n","description":"","footnote":" ( 1 ) المائدة آيهء 13 .  ( 2 ) الفتح آيهء 10 .  ( 3 ) شرح نهج البلاغه - ابن ابى الحديد ج 1 ص 210 . ","page_name":" 35 ","page_number":36},
  {"content":"\r\nعدهء ديگر از شارحان نهج البلاغه نيز همين معنا را كه شارح معتزلى آورده است ، بيان مىكنند .\r\nابن ميثم بحرانى نيز معناى جمله را شبيه به تفسير ابن ابى الحديد بيان نموده مىگويد : « اين جمله مانند تهديد است كه امير المؤمنين ( ع ) متوجه آن مردم مىكند و مىگويد : وظايف دينى من كه ايجاب مىكند رفتار من با شما مانند رفتار مسلمانان بوده با شما جنگ و پيكار نكنم و خشونت به راه نياندازم ، [ بلكه با شما با نرمى و سهولت رفتار كنم 
  ] حقيقت مرا از شما پوشانيده است ، ولى من با اخلاص و صدق نيتى كه دارم درون شما را كاملا مىدانم » ( 1 )  .\r\nبه نظر مىرسد كه جملهء مورد تفسير معناى مهمترى داشته باشد كه اين شارحان از آن غفلت نموده‌اند : با نظر به جملهء بصر نيكم ( مرا به شما بينا ساخته است ) بايد جملهء سترنى عنكم به همان معناى ( مرا از شما پوشانيده است ) بوده باشد ، نه به معناى جلوگيرى كرده است . مخصوصا به قرينهء جلباب كه به معناى پرده مىباشد .\r\nبنا بر اين ، مفاد جملهء مزبور آگاهى امير المؤمنين و ناآگاهى و جهل آن مردم را بيان مىكند . يعنى من شما را مىشناسم و شما مرا نمىشناسيد .\r\nو از روى همين نكته است كه ما در مجلد اول ( مقدمهء ترجمه و تفسير نهج البلاغه ) جملهء فوق را به ترتيب زير شرح كرديم : آن تبهكاران منافق و غوطه ور در رويدادهاى بى محاسبهء زندگى و آن بزنجير كشيده شدگان عادات و تقاليد ، معنايى از دين را حرفهء خود ساخته بودند كه بجاى آنكه بر آگاهىهاى آنها در بارهء واقعيات كمك كند ، عامل تخدير و نابينايى آنان گشته بود .\r\nمسلم است كه با آن عينكهاى تعبيه شده از درونهاى ناپاك نمىتوانستند شخصيت صريح و روشنتر از آفتاب على را به بينند ، ولى على بن ابي طالب ( ع ) به خوبى آنان را مىشناخت ، زيرا هنگامى كه آيينهء حق نماى دل به گرد و غبار و\r\n","description":"","footnote":" ( 1 ) شرح نهج البلاغه - ابن ميثم بحرانى ج 1 ص 273 . ","page_name":" 36 ","page_number":37},
  {"content":"\r\nزنگار هوى و هوس و فعاليتهاى « خود طبيعى » آلوده نشود ، همه چيز را روشن نشان مىدهد ، آرى :\r\n\r\nآيينهء دل چون شود صافى و پاك\r\nنقشها بينى برون از آب و خاك\r\nهم به بينى نقش و هم نقاش را\r\nفرش دولت را و هم فراش را\r\n\r\n8 - اقمت لكم على سنن الحقّ فى جوادّ المضلَّة حيث تلتقون و لا دليل و تحتفرون و لا تميهون ( من نگهبانى شما را بر سر راه‌هاى حق كه از ميان جادّه‌هاى گمراه كننده كشيده شده است به عهده گرفته‌ام شما در آن جادّه‌هاى گمراهى به يكديگر مىرسيد و رهبرى نداريد و زمينها را حفر مىكنيد و به آب نمىرسيد ) .\r\n\r\nمن نگهبان حقيقتم\r\nمگر نمىدانيد هر چه كه استعدادهاى آدمى بيشتر و گسترده تر به فعليت برسد ، درك و دريافت حقيقت و عمل به آن دشوارتر و حساستر مىگردد .\r\nبراى انسانهاى ساده و ابتدايى ، حقيقتها مانند خطهاى مستقيمى است كه در صفحهء سفيد زندگيشان با رنگهاى گيرنده كشيده شده است . ميان موقعيت آنان و حقيقت فاصله و گردنه‌ها وجود ندارد . چنان كه فعاليت جانوران در پديده‌هاى غريزى كه دارند ، احتياج به عبور از گردنه‌هاى انديشه و تعقل و تجريد و تجسيم و تصميم ندارد .\r\nيعنى فاصله اى ميان آن جانوران و حقيقتى كه براى آنان مطرح است ، جز جوشش آن غريزه و امكان ارتباط با موضوع اشباع كننده چيز ديگرى نيست . در صورتى كه با رشد استعدادها و افزايش گسترش آنها ، حقيقت ظريفتر و گاهى مخفىتر و داراى ابعاد متنوع مىگردد . بعنوان مثال : شخص ساده لوح و ابتدايى در گذرگاه خود جنايتى را مشاهده مىكند و مىبيند كه يك فرد با سلاح كشنده فرد ديگرى را از پاى در آورد و او را در خاك و خون غلطانيد .\r\n","description":"","footnote":"","page_name":" 37 ","page_number":38},
  {"content":"\r\nمفاهيمى كه بعنوان حقيقت ذهن شخص مفروض را اشغال خواهد كرد ، از اين حدود تجاوز نمىكند كه آنكه لباس آبى پوشيده بود ، آن ديگرى را كه لباس قهوه اى به تن داشت كشت . او قاتل است و اين مقتول و بايستى قاتل را با دست خودم بكشم در صورتى كه همين پديده وقتى براى يك قاضى آگاه و با وجدان مطرح مىشود براى تشخيص حقيقت علل روانى و حقوقى و اقتصادى و اخلاق تا بويى آن ، صدها ساعت به تحقيق و بررسى مىپردازد و گاهى هم بدون اين كه حكم خود را بتواند با نظر بهمهء عوامل و شرايط صادر نمايد ، با جملهء « به نظر من چنين مىرسد » ، كار خود را پايان مىدهد .\r\nاين جمله كه « من نگهبان حقيقتم و در سر راه‌هاى باريك حق كه از ميان جادّه‌هاى چشمگير باطل كشيده شده است ايستاده ، تا آخرين حدّ توانايىام شما را از انحراف باز خواهم داشت » سخن هيچ دهانى جز دهان پيشوايان الهى كه يقينا على بن ابي طالب نمايندهء راستين آنها است ، نمىباشد .\r\nزيرا او است كه در همين خطبه با صراحت كامل مىگويد .\r\n« از آن هنگام كه حق به من نشان داده شده است ، ترديدى در هيچ حقيقتى نكرده‌ام .\r\nشما مردم كه روزگار خود را سياه كرده‌ايد ، و گمان مىكنيد با گفت و شنيدهاى بىاساس ميان خود بدون رهبر مربّى مىتوانيد كارى انجام بدهيد و به حقيقت برسيد دور هم مىنشينيد و سؤال نحس يكى را پاسخ شوم ديگرى بدنبال مىآيد ، نفى و اثباتها به راه مىاندازيد تكليف خود و جامعه را با چند جملهء رجز خوانى تعيين مىكنيد ، به خيال اين كه از معدن ذغال سنگ حوادث و واقعيات ، الماسها استخراج كرده‌ايد ، شادمان و خندان برمىخيزيد ، ديرى نمىگذرد كه واقعيات با قوانين شوخى ناپذير خود به سراغتان مىآيد و ديدگان شما را مىمالد و انبوه ذغال سنگها را كه بجاى الماس اندوخته‌ايد به شما نشان مىدهد .\r\nاين همه زحمت بيهوده به خود راه ندهيد ، گردونهء رشد خود را متوقف نسازيد ، زمينى كه تا اعماقش قطره اى آب ندارد ، هرگز براى شما چشمه سارهاى حيات بخش به راه نخواهد انداخت .\r\n","description":"","footnote":"","page_name":" 38 ","page_number":39},
  {"content":"\r\nبراستى مقاومت و لجاجتى كه گروهى از مردم آن دوران در برابر عدالت محض كه در على بن ابي طالب ( ع ) تجسم يافته بود ، از خود نشان دادند ، به خوبى مىتواند تفسير كنندهء آن قيافهء هولناك بشرى بوده باشد كه در همهء جوامع زور و قوه را رسميت داده ، فلسفه هايى مناسب آن چهره‌هاى وحشت انگيز به وجود مىآورد و شعار خود را « انسان گرگ انسان است » قرار مىدهد .\r\nشما مردم راه گم كرده درونهاى خود را كه همهء سطوح آن را دود و غبار خودخواهى و مال و جاه پرستى تيره و تار كرده است ، با انديشه هايى كه اصول و قوانينش را غرايز حيوانى خام شما ديكته كرده است ، مىكاويد و حفر مىكنيد ، با اين هدف گيرى كه به حقايق و واقعيات حيات بخش برسيد در صورتى كه شورانيدن چنان درونهاى پر از لجن و مواد كشنده بوسيلهء افكارى كه از جوشش غرايز حيوانى خام سر برمىآورد ، جز خفقان مرگبار نتيجه اى براى شما نخواهد بخشيد .\r\n9 - اليوم انطق لكم العجماء ذات البيان ( من امروز واقعياتى را كه در ظاهر خاموش ، ولى در معنى گويا و آشكار كننده و روشنگر حقايقند ، به سخن در مىآورم ) .\r\n\r\nواقعيات و رويدادهايى كه با قيافهء خاموش گوياترين زبان را دارند\r\nآيا اجزاء و روابط عالم هستى با آن قيافهء خاموش با ما سخن نمىگويند آيا حكومت مطلقهء قوانين در قلمرو موجودات ، زبان گويايى براى ابراز واقعيات پشت پرده نيستند آيا يك پرندهء ضعيف كه در روى شاخسار درختى ترانه اى سرداده است ، با ما گفتگو ندارد حركت و تحول حاكم در حيات انسانها و جويبار تاريخ در طول زمان ، ما را مخاطب قرار نمىدهد سقوط تبهكاران در سيه چال تاريخ و اعتلاى شخصيت عشاق فضيلت با ما حرف نمىزنند جريان معلولها در دنبال علتهاى خود و به راه افتادن واكنشها سايه وار به\r\n","description":"","footnote":"","page_name":" 39 ","page_number":40},
  {"content":"\r\nدنبال كنشها سخنى با ما ندارند آرى ، اين واقعيات با اين كه با قيافهء خاموش در گذرگاه هستى در جريانند ، با ما سخنها مىگويند و فرياد مىزنند :\r\n\r\nسرّ من از نالهء من دور نيست\r\nليك چشم و گوش را آن نور نيست\r\n\r\nچه تفاوتى دارد كه شما با سوزاندن آتش از راه گوش طبيعى آشنا شويد ، يعنى به شما بگويند : « كه آتش مىسوزاند » و شما به آن واقعيت آگاه شويد ، يا با چشمتان به بينيد كه آتش مىسوزاند و از راه اين مشاهده ، علم به آن واقعيت پيدا كنيد .\r\nبلكه آگاهى شما در صورت دوم روشنتر و خالصتر خواهد بود ، زيرا قالبهاى لفظى كه پديده‌هاى قراردادى براى نشان دادن واقعيت مزبور مىباشند ، وساطتى نكرده ، ذهن شما بدون واسطه با آن ، ارتباط برقرار نموده است . اين هم يكى از عوامل عقب ماندگى ما خاك نشينان است كه وسيلهء تماس با واقعيات را بر ارتباط با خود آن واقعيات ترجيح مىدهيم . اين عاليترين وسيله براى تفاهم و نقل و انتقال معانى به يكديگر ، دامهاى سر راه زندگى ما گشته است :\r\n\r\nلفظها و نامها چون دامهاست\r\nلفظ شيرين ريگ آب عمر ماست\r\n\r\nچنان كه صورتها و عكسها و مجسمه‌ها را براى مشغول ساختن ذهن خويش از تماس با واقعيات استخدام مىنماييم\r\n10 ، 11 - عزب رأى امرء تخلَّف عنّى ما شككت فى الحقّ مذ أريته ( دور از واقعيت مىگردد رأى مردى كه از من تخلف نمايد . از آن هنگام كه حق به من نشان داده شده است من در هيچ حقى شك و ترديد نكرده‌ام ) .\r\n\r\nمسير من از حقيقت و رو به حقيقت است ، از من جدا نشويد\r\nعلى بن ابي طالب عليه السلام ، در جريان سطح عالم طبيعت ، انسانى است مانند ساير انسانها ، كه در مسير حركت و زندگى و مرگ قرار گرفته ، روزى آمده روزى ديگر هم چشم از اين دنيا مىپوشد و مىرود . ازليت و ابديت و ما فوق آن بامداد و شامگاه از آن خداست و بس .\r\n","description":"","footnote":"","page_name":" 40 ","page_number":41},
  {"content":"\r\n* ( كُلُّ نَفْسٍ ذائِقَةُ الْمَوْتِ ) * .\r\n( همهء نفوس بشرى جام مرگ را به سر خواهند كشيد ) .\r\nآن قانون الهى كه روزى حيات آدمى را در باغ وجود مىشكفاند ، روزى ديگر پيالهء شربت مرگ را به دست او مىدهد . چنان كه مردمى كه آن روز مخاطب امير المؤمنين بودند ، كاروانيان منزلگه مرگ بودند ، خود آن تجسم يافتهء حقيقت نيز عضو همان كاروان بوده است .\r\nلذا او نمىتواند به مردم بگويد : از اين موجوديت طبيعى من كه افتان و خيزان رو به زير خاك تيره است ، جدا نشويد و با من باشيد . . . زيرا -\r\n\r\nدستگيرى نتوان داشت توقع ز غريق\r\n\r\nوابستگىها و پيوستگىهاى طبيعى و معمولى انسانها روى احتياجات مادّى زودگذر است و جدائى آنان از يكديگر روى سودجويى ، و مسلم است كه على بن ابي طالب به جهت رشد روحى كه بدست آورده بود ، فوق اين سود و احتياج حركت ميكرد .\r\nلذا او به جهت داشتن عنصرى پايدار در وجود خويش كه حقيقت است ، مردمى را كه داراى استعداد حقيقت يا بى هستند ، به سوى خويش مىخواند پس در واقع على بن ابي طالب به آن مردم فرياد مىزند كه خود را به جاذبهء حقيقت نزديك كنيد ، خود را با شعله‌هاى روشنگر حقيقت برافروزيد . دليل اين مدّعا را به خوبى در گفتار و كردار على ( ع ) مىتوان يافت كه او موجوديت طبيعى خود را هرگز مورد توجه و اعتنا قرار نداده است . همه مىدانند كه او از اعماق جانش اين سخن را برمىآورد كه : و اللَّه لئن ابيت على حسك السّعدان مسّهدا و اجرّ فى الأغلال مصفّدا احبّ الىّ من ان القى اللَّه و رسوله يوم القيامة ظالما لبعض العباد و غاصبا لشيء من الحطام و كيف اظلم احدا لنفس يسرع الى البلى قفولها و يطول فى الثّرى حلولها ( سوگند به خدا ، اگر با بى خوابى شبانگاهى روى خارهاى شكنجه زاى سعدان تا بامداد بيدار بمانم و در زنجيرهايى كه مرا در خود بفشارد روى خاكها\r\n","description":"","footnote":"","page_name":" 41 ","page_number":42},
  {"content":"\r\nكشيده شوم ، براى من محبوبتر از آن است كه در آغاز ابديت با خدا و رسولش ديدار كنم در حالى كه به بعضى از بندگانش ستمى كرده باشم و يا چيزى از متاع دنيا را غصب كنم . و چگونه به سود موجوديت طبيعىام به كسى ظلم كنم ، در صورتى كه به سرعت رو به پوسيدگى مىرود و زمانى بس طولانى در زير خاكهاى تيره مىماند ) .\r\nاى فرزند بزرگوار ابي طالب ، سخنت صدق و سرتاسر زندگيت گواه آن است كه حقيقت با تو بوده است ، كه ابو ذرها و عمارها و مالك اشترها و اويس قرنىها و مقدادها تربيت كردى و به تاريخ بشريت تقديم نمودى . اينان حقيقتجويان حقيقتبينى بودند كه در جاذبهء تو قرار گرفتند و پندارهاى پوچى حيات را نابود كردند . آرى :\r\n\r\nديدهء اهل حقيقت كه حقيقت بين است\r\nدر تو بينند حقيقت كه حقيقت اينست\r\n\r\nچه مىتوان كرد\r\n\r\nنيست چشم دگران سوى حقيقت نگران\r\nورنه آن راست حقيقت كه چنين آيين است\r\n\r\nفؤاد كرمانى\r\n12 - لم يوجس موسى ( ع ) خيفة على نفسه بل اشفق من غلبة الجهّال و دول الضّلال ( هراس موسى عليه السلام براى بيم از خويشتن نبود ، بلكه دلش از ترس پيروزى نادانان و دولتهاى گمراه در اضطراب بود ) .\r\n\r\nنظرى كلى در بارهء پديده‌ها و فعاليتهاى روانى على بن ابي طالب عليه السلام\r\nامير المؤمنين ( ع ) در اين جمله ترس و بيم را از خود نفى مىكند ، با اين كه مسلما عوامل وحشت و هراس ، آن حضرت را هم مانند ساير افراد انسانى احاطه كرده بود . ما براى توضيح اين كه اين شخصيت بىنظير در برابر عوامل ترس و بيم چگونه از آرامش عالى برخوردار بوده است ، يك بحث كلى را مطرح مىكنيم كه تا حدودى مىتواند روشنگر همهء اوصاف غير عادى امير المؤمنين بوده باشد كه در سرتاسر نهج البلاغه و زندگى عينى او ديده مىشود .\r\n","description":"","footnote":"","page_name":" 42 ","page_number":43},
  {"content":"\r\nيعنى اين بحث كلى مىتواند روشنگر كيفيت خاص و معناى معين شادىها و اندوه‌ها و پيروزىها و شكستها و آرمانها و اميدها و يأسها و ترسها و آرامشها در زندگانى امير المؤمنين بوده باشد . بدان جهت كه اين مبحث يكى از اساسىترين معرفتهاى ما را در بارهء على ( ع ) و نهج البلاغه پىريزى مىكند ، با شرح و تفصيل بيشترى آن را مطرح مىكنيم . اين بحث كلَّى بررسى لازم در بارهء پيدا كردن پاسخ به اين سؤال خواهد بود كه : « حيات را چگونه تفسير مىكنيم با روشن شدن پاسخ به اين سؤال است كه تا حدودى با شئون زندگى امير المؤمنين عليه السلام آشنا خواهيم گشت .\r\nيعنى اگر چگونگى تفسيرى را كه على ( ع ) در بارهء حيات خود نموده است ، درك كنيم ، تا حدود زيادى مىتوانيم عوامل و چگونگى شئون حيات اين بزرگ بزرگان را بفهميم . اگر چه شناخت واقعى حيات على ( ع ) و شئون آن را آن طور كه واقعيت مخصوص آنها است ، نمىتوان درك كرد ، زيرا اين يك قانون اساسى است كه :\r\n\r\nعقل باشى عقل را دانى كمال\r\nعشق گردى عشق را بينى جمال\r\n\r\nمسلم است كه براى درك شئون حيات و تفسير آنها ، بايستى اولا زندگى مورد احساس قرار بگيرد .\r\nانسانى كه احساس زنده بودن را مىكند ، با سؤال مزبور روبرو مىگردد ، زيرا از انسانى كه زنده است ، ولى احساس زنده بودن را نمىكند ، سؤال از اين كه « شئون حياتى و خواسته‌هاى شما در زندگى چيست » كاملا بى مورد است . شايد اين مطلب كه گفتيم براى بعضى از اشخاص خنده آور بوده باشد ، كه چگونه ممكن است انسانى زنده باشد و زندگى خود را احساس نكند بايد باينان گوشزد شود كه آرى ، وقتى مىگوييم : يك انسان زنده است ، لازم نمىآيد كه بگوييم : آن انسان احساس زندگى هم مىكند ، به اين دليل كه مجرد قرار گرفتن انسان در صحنهء هستى موجب آن نمىشود كه هستى خود را براى درك آن مطرح نمايد .\r\nانسان از هوا تنفس مىكند ، ولى اغلب اوقات عمرش از اين تنفس و ضرورى\r\n","description":"","footnote":"","page_name":" 43 ","page_number":44},
  {"content":"\r\nبودن آن غافل است .\r\nانسان در جويبار تحولها و حركتهاى گوناگون قرار گرفته و حتى لحظه اى ركود و سكون در موجوديت او و جهانى كه در آن زندگى مىكند وجود ندارد ، با اين حال نه تنها به زمان و عبور اجزاى آن كه از حركت و تحول انتزاع مىشود ، توجهى ندارد ، بلكه حتى غالبا از خود حركت و تحول هم غفلت مىورزد . بهترين شاهد اين مسئله اشتباهات و خطاهايى است كه به جهت عدم توجه به امور مزبوره از او سر مىزند .\r\nدر اينجا اين سؤال پيش مىآيد كه چرا آدمى با غوطه ور شدن در هستى ، توجهى به هستى نمىكند و چرا با قرار گرفتن در جويبار تحول و حركت نه زمان را درك مىكند و نه خود حركت و تحول را . . . پاسخش اينست كه اغلب آن محسوسات و موضوعات ذهن خود آگاه آدمى را به خود مشغول مىدارد كه در حال ارتباط با آنها است . و چون اغلب لحظات زندگى ما در حال تماس با جزئيات امور مزبور مىگذرد ، لذا واقعيات اصلى آنها وارد ذهن خود آگاه ما نمىگردند .\r\nيعنى ما توجّه به خود نشستن و راه رفتن و خوابيدن و دفاع از تندرستى داريم ، نه به اين كه ما موجوديم و موجوديت ما پديده‌هاى مزبور را ايجاب مىكند .\r\nما فرزندان خود را به جهت توجه به اين كه به مرحلهء رشد مناسب آموزش رسيده‌اند ، به دبستان مىفرستيم ، و هيچ توجهى به اصل قانون تحول كه فرزندمان را به آن مرحله رسانيده است ، نداريم .\r\nهمچنين است پديدهء زندگى ، آنچه كه اغلب اوقات عمر ، ذهن آگاه ما را اشغال مىنمايد ، پديده‌ها و خواص زندگى است ، مانند خوردن و خوابيدن و دويدن دنبال عوامل لذت و فرار از عوامل درد و رنج ، بدون اين كه اصل حيات براى ما مطرح بوده باشد .\r\nاگر قوانين ثابتى براى زندگى با قطع نظر از آگاهى و ناآگاهى انسان وجود نداشت ، حيات بشرى در خطر نابودى قرار مىگرفت ، زيرا عدم توجه به موضوع\r\n","description":"","footnote":"","page_name":" 44 ","page_number":45},
  {"content":"\r\nيا حقيقتى كه آگاهى به آن ، عنصر اساسى آن است ، عامل سقوط و تباهىاش مىگردد .\r\nدر اينجا دو تباهى اسفانگيز را متذكر مىشويم كه از ناآگاهى به اصل حيات نصيب بشريت مىگردد : يك - تباهى « از خود بيگانگى » كه مىتواند همهء واقعيات و الگوها را در هم بريزد ، زيرا مسلم است كه « خود » اداره كنندهء حيات است كه بقاى حيات را در كارزار با عوامل مزاحم به عهده گرفته است ، وقتى كه اصل حيات به جهت ناآگاهى به آن و غوطه ور گشتن در كفها و پديده‌هاى حيات در ديدگاه « خود » قرار نگيرد ، چگونه « خود » مىتواند مديريت آن حيات را در دست داشته باشد .\r\nدو - تباهى ديگر اين كه موقعى كه حيات از منطقهء آگاهى دور مىشود ، قوانين اساسى و هدفها و ارزشهاى آن نيز از منطقهء آگاهى بر كنار مىگردد ، در نتيجه شئون حيات انسانى مانند پديده‌هاى جمادى و نباتى دستخوش عوامل لحظه اى و گسيخته از اصول قابل تكيه و اعتماد مىشود . چنين زندگى را با هيچ فلسفه و شعرگويى نمىتوان تفسير و توجيه نمود . اين جمله را هم براى ابد فراموش كنيم كه مىگويد : « حيات يك مفهوم تجريدى است و ما با معلولها و پديده‌هاى آن سر و كار داريم نه با خود آن مفهوم » اين يك گمان فريبنده است كه بگوييم : حيات چيزى جز يك مفهوم تجريدى نيست ، ما با معلولها و پديده‌هاى عينى آن سر و كار داريم . براى روشن ساختن پيوستگى حيات با معلولها و پديده‌هاى عينى آن ، [ بر فرض اين كه رابطهء آن ، دو عليت باشد 
  ] نخست دو نوع علت و معلول را متذكر مىگرديم : نوع يكم - موضوعى كه عنوان عليت پيدا كرده است ، معلول را به وجود مىآورد و با موقعيتهاى بعدى معلول كارى ندارد ، مهندس نقشه مىكشد و بنّا مطابق آن نقشه ساختمان را بنا مىكند و آن ساختمان بعنوان معلول بوجود مىآيد و تا عوامل تخريب آن را در هم نكوبد ، بوجود خود ادامه مىدهد ، چه مهندسى كه نقشهء\r\n","description":"","footnote":"","page_name":" 45 ","page_number":46},
  {"content":"\r\nآن را كشيده بود و بنّايى كه آن را ساخته بود ، بوجود خود ادامه بدهند يا نه ، ساختمان مفروض باقى خواهد ماند ( 1 )  .\r\nهمچنين نشانه گيرى و عمل عضلانى تيرانداز علتى است كه رها شدن تير را بوجود مىآورد ، ولى رويدادهاى بعدى را كه تير رها شده از آنها عبور خواهد كرد ، از نشانه گيرى و عمل عضلانى تيرانداز بريده است .\r\nمثلا ناگهان قطرات باران به آن تير رها شده خواهد چكيد و اثرى در آن ايجاد خواهد كرد . تير رها شدهء ديگرى ناگهان در مسير خود با آن تير برخورد خواهد نمود . . . نوع دوم - موضوعى كه عنوان عليت پيدا مىكند ، تعيين سرنوشت معلول در هر لحظه پيوستگى به آن علت دارد ، مانند يك كاسه آب كه روى بخارى گرم كننده قرار گرفته است ، حرارت آب آن كاسه با مقدار حرارتى كه بخارى مفروض دارا مىباشد ، تعيين مىگردد ، البته فرض بر اينست كه عامل سرما و گرماى ديگرى در آن آب ، دخالت نمىكند .\r\nپديدهء حيات از نوع دوم است ، يعنى هر پديده و فعاليت روانى و عضلانى\r\n","description":"","footnote":" ( 1 ) تقسيمى كه در بارهء علت و معلول مطرح كرديم ، براى آسان ساختن مبحث مىباشد و اگر با نظر دقيقترى در جريانات علتها و معلولها توجه نماييم ، خواهيم ديد هيچ معلولى از علت خود بريده نيست ، نهايت اينست كه حقيقتى كه بعنوان معلول در مسير خود قرار مىگيرد ، بوسيلهء علتهاى جديد ، تعينهاى جديدترى به خود مىگيرد . در همان مثال بالا نقشهء مهندس و كار بنا تنها معلولى را كه ايجاد مىكند ، تنظيم و به كار بردن مصالح ساختمانى و رويهم گذاشتن آنها و برقرار ساختن ارتباط آن مصالح با يكديگر مىباشد . پس از آنكه اين نخستين كار انجام گرفت ، مقاومت مصالح و قدرت آنها علت بقاى آن ساختمان مىباشد ، به همين جهت است كه كمترين تغييرات در شكل روابط آن مصالح و در مقاومتى كه وضع معين ساختمان را ايجاب مىكند ، بطور حتم موجب دگرگونى ساختمان مفروض خواهد گشت . به همين جهت بوده است كه گروهى از حكماء معتقد شده‌اند كه هيچ علت ايجاد كنندهء معلول ، ضامن بقاى آن نيست . ","page_name":" 46 ","page_number":47},
  {"content":"\r\nكه از انسان زنده بروز مىكند ، حتى ناچيزترين اجزاى آنها ، با حيات پيوستگى دارد ، مانند روشنايى كه بدون پيوستگى با آفتاب وجود ندارد . اين پديده‌ها را در نظر بگيريم : انسان احساس لذت مىكند . بديهى است كه چنان كه لذت تنها در انسانى كه داراى حيات است به وجود مىآيد ، همچنين ادامهء هر لحظه از اين پديده ، مستند به وجود حيات مىباشد ، بعبارت روشنتر اگر در همان حال كه انسانى در احساس لذت غوطه ور است ، حيات وى پايان يابد ، حتى يك لحظه هم احساس لذت وجود نخواهد داشت .\r\nدر آن حال كه انسان مىانديشد ، اگر حيات او مختل گردد ، در همان لحظه انديشهء او از جريانش باز مىايستد . به همين ترتيب است همهء پديده‌ها و فعاليتهاى مغزى و روانى و عضلانى انسان كه بطور مستقيم هم در بوجود آمدن و هم در ادامه و بقاء ، پيوستگى با حيات دارد . بلكه مىتوان گفت : اين پيوستگى ميان حيات و پديده‌ها و فعاليتهاى آن ، بقدرى مستقيم و شديد است كه انسان در حالات معمولى پديده و فعاليت حياتى را با خود حيات اشتباه مىكند .\r\n\r\nرابطهء حيات با پديده‌ها و فعاليتهاى آن\r\nدر مبحث پيشين در بارهء توضيح رابطهء حيات با پديده‌ها و فعاليتهاى آن ، رابطهء عليّت را مطرح كرديم . اين روش براى ساده كردن مطلب بود . اكنون مىخواهيم : رابطهء مزبور را دقيقتر بيان كنيم .\r\nپديده‌ها و فعاليتهايى كه از حيات بروز مىنمايند ، بر دو قسم عمده تقسيم مىگردند : قسم يكم - امورى هستند كه بطور مستقيم از حيات بروز مىكنند و ما آنها را مختصات مستقيم حيات مىناميم ، مانند حركت ، احساس ، كوشش براى ادامهء حيات ، جلب شدن به آنچه كه ملايم طبيعت حيات است و گريز از آنچه كه آسيب به حيات مىزند ، توليد مثل ، خواستن . . . .\r\n","description":"","footnote":"","page_name":" 47 ","page_number":48},
  {"content":"\r\nقسم دوم - امورى هستند كه پس از به وجود آمدن خود مطلوب ( خود ايده آل ) از حيات بروز مىنمايند . مانند : انتخاب روش معين در زندگى ، اشتغال به كارهاى فكرى مشخص ، پذيرش اخلاق و قوانين اجتماعى معين و غير ذلك .\r\nاين قسم پديده‌ها و فعاليتها را مختصات غير مستقيم حيات مىناميم ، زيرا خود طبيعت حيات انديشه در موضوعات معين را ايجاب نمىكند ، بلكه اين « خود مطلوب » است كه با پذيرش شرايط محيطى و اجتماعى و عوامل درونى و فعاليت مثبت در زمينهء آنها ، حيات را در امور مزبور بجريان مىاندازد .\r\nبا ملاحظهء اين تقسيم ، مىگوئيم : هر پديده و فعاليتى كه در جريان مستمر حيات بروز مىكند ، در حقيقت جزئى از حيات به آن پديده يا فعاليت تبديل و تحول مىيابد ، نه اين كه موقعيت خاصى از حيات پس از به وجود آوردن آن پديده يا فعاليت ، مانند يك علت معمولى ، با دگرگونى خاصى به وجود خود ادامه بدهد . بلكه چنان كه گفتيم : با بروز هر مختصى از حيات ، يك مقدار از حيات از بين مىرود . آرى -\r\n\r\nپس به هر ميلى كه دل خواهى سپرد\r\nاز تو چيزى در نهان خواهند برد\r\n\r\nولى چون انسان موجوديست داراى روان كه بوسيلهء « خود مطلوب » ( خود ايده آل ) حيات را در خواسته هايى معيّن صرف مىنمايد ، در حقيقت هر پديده و فعاليت حياتى كه با نظارت و سلطهء خود ايده آل در قلمرو روان بروز مىنمايد ، ثابت و پايدار مىماند .\r\nاين همان قانون فلسفى - علمى است كه مىگويد : هر مرحلهء تكامل يافته اى داراى امتيازات مرحلهء پيشين است ، باضافهء امتياز جديد .\r\nدر نتيجه رابطهء حيات با پديده‌ها و فعاليتهايى كه بروز مىدهد رابطهء تصعيدى است ، نه رابطهء عليت ، به اين معنى كه اجزاء حيات بوسيلهء امور مزبوره با نظارت و سلطهء خود ايده آل به قلمرو روان تصعيد مىشود و در آن قلمرو ثابت و پايدار مىماند .\r\nو اين مطلب منافاتى با جريان دائمى سطح ظاهرى روان كه مجاور طبيعت\r\n","description":"","footnote":"","page_name":" 48 ","page_number":49},
  {"content":"\r\nاست ، ندارد ، مولوى مىگويد :\r\n\r\nهر نفس نو مىشود دنيا و ما\r\nبى خبر از نو شدن اندر بقا\r\nعمر همچون جوى نو نو مىرسد\r\nمستمرى مىنمايد در جسد\r\n\r\nاين بروز و جريان دائمى حيات و ثبات و پايدارى سطح عميق روان كه در فلسفهء اسلامى تقريبا هفتصد سال پيش گفته شده است ، امروز بوسيلهء گروهى از زيست شناسان مانند اوپارين بعنوان يك كشف علمى مهم وارد معارف بشرى مىگردد : « مواد جسم زنده بىتغيير نمىمانند ، آنها به سرعت زياد شكسته مىشوند ، تا انرژى نهفته شان آزاد شود و بعد ، مواد حاصل از تجزيه شان به محيط پيرامون دفع مىگردند . بدنهاى ما مانند نهرهاى روانند و موادشان بسان آب جويى پيوسته تازه مىشوند » ( 1 )  .\r\nباز مىگويد : « اين نوع سازمان حيات را مىتوان به طريقى با سازمان يك اثر موسيقى ، مانند يك سمفونى ، مقايسه كرد كه موجوديت واقعى آن به توالىها و هماهنگىهاى معين تك تك صداها بستگى دارد و كافى است كه اين توالى بر هم بخورد تا در نتيجهء آن ، سمفونى مذكور خراب شود و ناهماهنگى و بىنظمى جاى آن را بگيرد » ( 2 )  .\r\nتفسير صحيحى براى ثبات و پايدار بودن واقعيات روان با تحول مستمر حيات ، با هيچ علم و فلسفه اى جز با اين ابيات زير وجود ندارد :\r\n\r\nقرنها بگذشت اين قرن نويست\r\nماه آن ماه است آب آن آب نيست\r\nعدل آن عدل است و فضل آن فضل هم\r\nگر چه مستبدل شد اين قرن و امم\r\nقرنها بر قرنها رفت اى همام\r\nوين معانى برقرار و بر دوام\r\nشد مبدل آب اين چو چند بار\r\nعكس ماه و عكس اختر برقرار\r\n\r\n","description":"","footnote":" ( 1 ) حيات : طبيعت و منشاء و تكامل آن - او پارين ص 57 .  ( 2 ) مأخذ مزبور ص 79 . ","page_name":" 49 ","page_number":50},
  {"content":"\r\nپاسخ :\r\n\r\nپس بنايش نيست بر آب روان\r\nبلكه بر اقطار اوج آسمان\r\n\r\nمولوى\r\n\r\nحيات در منطقهء ارزشها\r\nبراى اين كه حيات در نظر يك انسان وارد منطقهء ارزشها گردد ، بايستى : 1 - انسان احساس زنده بودن را داشته باشد . احساس زنده بودن ، برترى موجوديت او را بر ساير مواد جهان طبيعت اثبات مىنمايد . با احساس زنده بودن است كه آدمى خود را مسئول بارور ساختن اين پديدهء سازنده تلقى خواهد كرد .\r\n2 - نتيجه اى را كه احساس زنده بودن در بردارد ، اينست كه عظمت « خود » براى آن انسان روشن مىگردد ، لذا نمىتواند آشنايى با آن را از دست بدهد و با بيگانگى از خود زندگى كند .\r\n3 - حيات با احساس زنده بودن و آشنايى با خود كه واقعيت خود را نشان مىدهد و آدمى را از اين پندارهاى بىاساس كه حيات يك مفهوم تجريدى است [ كه ضمنا انسان را در سايه اى ابهام انگيز از حيات فرو مىبرد 
  ] نجات مىدهد .\r\n4 - تسليت با اين خيالات كه حيات جز پديده‌هاى گذران آن نيست ، اعلان مبارزه با موجوديت خويشتن است .\r\n5 - رابطهء حيات با پديده‌ها و فعاليتهايش رابطهء عليت نيست ، بلكه هر يك از آنها جزء تحول يافته اى از حيات است كه در سطح عميق روان به صورت ناب پايدار مىماند ، و اين واقعيات ناب است كه عناصر شخصيت آدمى را مىسازد و سرنوشت ابديت او را تعيين مىنمايد .\r\nپس از اين بررسى مختصر در بارهء حيات ، به خوبى روشن مىشود كه ورود حيات به منطقهء ارزشها ، بستگى به هدفگيرى خود ايده آل در بارهء آن دارد ، يعنى براى درك ارزش حيات بايستى ببينيم « خود ايده آل » آدمى از حيات خود كه در تحول و استهلاك دائمى است ، چه هدفى را منظور نموده است .\r\nاين اصل عالى انسانى را هم پذيرفته‌ايم كه هيچ هدفى نبايد پستتر از موقعيتى\r\n","description":"","footnote":"","page_name":" 50 ","page_number":51},
  {"content":"\r\nباشد كه مبدء حركت انسان به سوى آن هدف است ، زير قانون هدف مىگويد : انسان خود آگاه در مجراى حيات كه مبنايش بر تكامل است ، هدفهاى خود را برتر و عالىتر از موقعيتهايى كه از آنها عبور مىكند ، قرار مىدهد .\r\nآيا با نظر به اين قانون ، مىتوان آن خود ايده آل را كه از ورود به منطقهء ارزشها منصرف شده پديده‌ها و فعاليتهاى حيات طبيعى را هدف قرار داده است ، جوياى تكامل ناميد .\r\nبنا بر اين هيچ مسيرى براى تكامل حيات آدمى جز حركت از ميدان مواد طبيعى و ورود به منطقهء ارزشها كه تحصيل عناصر پايدار روح است ، وجود ندارد .\r\nاين عناصر پايدار كه فوق حركت و سكون است ، در صورت داشتن ارزشهاى انسانى تكاملى ، راه را به منطقهء جاذبهء ربوبى باز مىكنند .\r\nبراى كسى كه حيات با اين مسائل تفسير شده است ، همهء شئون و پديده‌ها و فعاليتهاى آن ، امور گذرانى هستند كه در صورت ناب وارد قلمرو حيات مىگردند .\r\nآرامش و ترس ، لذت و الم ، پيروزى و شكست . . . همه و همه بدون اين كه موجب شكست مديريت هدف دار خود ايده آل بوده باشند ، لحظاتى سطح ظاهرى روان را اشغال نموده سپس به واقعيات پايدار در قلمرو روان مبدل مىگردند . پس انسان پويا در مسير كمال پديده‌ها و فعاليتهاى حيات را ، نه مبناى حيات مىداند و نه هدف آن ، چنان كه يك باغبان پديده‌ها و خواص آب و خاك و اشعهء خورشيد را نه مبناى اصلى فعاليت خود مىداند و نه هدف آن ، زيرا هدف او از تنظيم آن عوامل بوجود آوردن گل است ، نه يك مشت خاك .\r\nاين تفسير كه در بارهء حيات گفتيم ، مىتواند در سرتاسر نهج البلاغه در جملاتى كه امير المؤمنين عليه السلام در بارهء شئون و پديده‌ها و فعاليتهاى حيات خود ابراز مىدارد ، مورد استفاده قرار بگيرد .\r\n\r\nبيم و هراس من در بارهء انسانها است\r\nاز مباحث گذشته روشن مىشود كه امير المؤمنين عليه السلام از چه مىترسد ، بيم و هراس اضطراب انگيز او از چه عاملى سرچشمه مىگيرد . بيم و هراس او ناشى\r\n","description":"","footnote":"","page_name":" 51 ","page_number":52},
  {"content":"\r\nاز شكست جبران ناپذير شخصيت ايده آل او در گذرگاه حيات است ، نه از عوامل مخلّ موجوديت شخصى او كه ميدان فعاليت « خود طبيعى » است .\r\nشخصيت فرزند ابي طالب كه در دوران حياتش ، زندگى ايده آل همهء انسانها را كه رهبرى آنان را به عهده دارد عنصر اساسى خود تلقى كرده است ، پيروزى خود را در رسيدن مردم به زندگى مزبور و شكست خود را در محروميت انسانها از آن زندگى مىداند .\r\nحيله گرىهاى معاويه و معاويه صفتان ، فريب خوردگان مانند « طلحه » و « زبير » ها و سكوت گروهى ديگر كه مقدمه هايى براى پنهان شدن حق و آشكار شدن باطل مىباشد ، موجب گمراهىها و تسلط ستمكاران بر جامعه‌ها مىباشد .\r\nاينست عامل ترس امير المؤمنين كه به هيچ وجه جنبهء شخصى ندارد ، زيرا چنان كه توضيح داديم : او حيات را به گونه اى تفسير كرده بود كه آرامش و ترس ، لذت و الم ، پيروزى و شكست رويدادهايى مانند كفهاى ناپايدار حيات براى او تلقى مىگشت .\r\nعلى بن ابي طالب رهبرى است كه از ريخته شدن قطرهء خونى بناحق مىترسد ، لرزه و اضطراب همهء وجود او را فرا مىگيرد ، ولى از كشته شدن در راه حق و حمايت از انسان كمترين هراسى به خود راه نمىدهد ، زيرا زندگى براى او چنان كه گفتيم تنفس ضرورى و لذت بردن از خوشىها و فرار از ناگوارىهاى حيات طبيعى تلقى نشده است . بلكه حيات يك انسان ابدى كه خود جزئى از آن است ، ملاك شئون و پديده‌ها و فعاليتهاى او است .\r\n13 - اليوم تواقفنا على سبيل الحقّ و الباطل ( امروز راه حق و باطل بر ما آشكار و از يكديگر تفكيك شدند ) .\r\n\r\nشناخت حق و باطل و تفكيك راه آن دو از يكديگر\r\nتعريف حق و باطل كه دو مفهوم متضاد يا متناقضند ، خالى از اختلاف نظر نمىباشد . گروهى گفته‌اند : حق عبارت است از هر واقعيتى كه مطابق قانون بوده باشد ، بنا بر اين ، باطل\r\n","description":"","footnote":"","page_name":" 52 ","page_number":53},
  {"content":"\r\nانحراف از قانون مىباشد . گروه ديگر مىگويند : حق عبارت است از آنچه كه شايستهء پيروى است و باطل آن است كه شايستهء پيروى نيست . جمعى ديگر مىگويند : حق و حقيقت آن است كه مفيد به حال انسانها باشد و هر چه كه به حال انسانها ضررى برساند ، باطل است .\r\nيك تعريف شايع ميان صاحبنظران وجود دارد كه از همهء تعريفهايى كه در بارهء حق و باطل گفته شده است ، عمومىتر و شاملتر است اينان مىگويند : حق يعنى ثبوت ، و باطل در مقابل آن ، يعنى غير ثابت است . به نظر مىرسد هر يك از تعريفهاى مزبور جنبه اى از حق و باطل را مطرح مىكند و هيچ يك از آنها شناخت همه جانبهء حق و باطل را به عهده نمىگيرد . بتوضيح اين كه مطابقت حق با قانون چه طبيعى و چه قراردادى ، اگر چه قسمت عمده اى از حق را كه تطابق با قضاياى كلى منتزع از واقعيات است ، در بر مىگيرد ، ولى خود واقعيات را با قطع نظر از انتزاع قضاياى كلى ( قوانين ) شامل نمىگردد .\r\nكسانى كه حق را با شايستگى پيروى تعريف كرده‌اند ، يك نقص مهم را در تعريف خود ناديده گرفته‌اند و آن اينست كه موجودات عالم هستى واقعياتى هستند كه با روابط مخصوص به خود در جريانند ، و اين جريان حقيقت است ( 1 )  در صورتى كه پيروى از آنها معنايى ندارد .\r\nهمين اعتراض به تعريف سوم هم وارد است ، زيرا تحقق واقعى قوانين و اشياء ( با قطع نظر از فعاليت آدمى ) اعم از آن است كه مفيد به حال انسانها بوده باشد يا نه .\r\nنقص تعريف چهارم در اينست كه مفهوم ثبوت را كه تقريبا مترادف با مفهوم\r\n","description":"","footnote":" ( 1 ) اين مبحث با قطع نظر از تفسير جديد است كه در بارهء حقيقت و واقعيت بميان آمده است . تفسير جديدى را كه متفكران مغرب زمين در بارهء دو مفهوم مزبور ، دارند در تفسير و نقد و تحليل مثنوى مشروحا مورد بحث قرار داده‌ايم . ","page_name":" 53 ","page_number":54},
  {"content":"\r\nوجود است مطرح مىكند . در صورتى كه ثبوت با آن عموميتى كه دارد ، نمىتواند روشنگر معناى حق و حقيقت باشد ، زيرا چنان كه روشن است ، سودجويى و خود خواهى پديده ايست كه دامنگير همه [ باستثناى كمال يافتگان كه در هر قرنى از شمارهء انگشتان تجاوز نمىكنند 
  ] افراد بشرى است ، بطورى كه مىتوان گفت : خودخواهى پديده اى ثابت است ، ولى مسلم است كه نمىتوان اين پديده را حق ناميد .\r\nبعبارت ديگر ثبوت و پايدارى زمانى يك واقعيت ، نمىتواند حق بودن آن را اثبات كند ، زيرا حق عبارت است از آن واقعيت ثابت كه از نوعى بايستگى و شايستگى برخوردار بوده باشد .\r\nچنان كه متذكر شديم هر يك از آن تعريفها مىتواند جنبه اى از حق را كه باطل ضد يا نقيض آن است ، روشن بسازد .\r\nما براى روشن شدن اين مسئلهء مهم ، حق و باطل را از ديدگاه قرآن بحث مىكنيم :\r\n\r\nحق و باطل از ديدگاه قرآن\r\nدر قرآن مجيد ، ماهيت حق و باطل و خواص گوناگونى براى آن دو مطرح شده است كه ما نمونه هايى از اين آيات را متذكر مىشويم :\r\n\r\n1 - خداوند حق و حق خداوند است :\r\nآياتى در قرآن آمده است كه خداوند را حق و حق را خداوند مطرح مىكند : الف - * ( فَتَعالَى الله الْمَلِكُ الْحَقُّ ) * ( 1 )  .\r\n( با عظمت است خداوند با سلطه و حق ) .\r\nمىتوان گفت : در اين آيه حق را يكى از اوصاف خداوندى معرفى كرده است و توصيف خداوندى با حق ، منافاتى با حق بودن ديگر موجودات ندارد .\r\nولى در چند آيهء ديگر اين صفت را از مختصات ذات اقدس ربوبى گوشزد مىكند :\r\n","description":"","footnote":" ( 1 ) المؤمنون آيهء 116 . ","page_name":" 54 ","page_number":55},
  {"content":"\r\nب - * ( يَوْمَئِذٍ يُوَفِّيهِمُ الله دِينَهُمُ الْحَقَّ وَيَعْلَمُونَ ) * ( 1 )  .\r\n( و آنان مىدانند كه حق خداوند است و بس ) .\r\n* ( ذلِكَ بِأَنَّ الله هُوَ الْحَقُّ ) * ( 2 )  .\r\n( و اين ، براى آن است كه حق خداوند است و بس ) .\r\nتوضيح - حق در اين آيات مفهومى است كه شامل ابديت و ازليت و ضرورت وجود و شايستگى و ديگر اوصاف جلال و جمال است كه بدون ترديد جز ذات پاك ربوبى هيچ موجودى نمىتواند داراى آنها بوده باشد .\r\nلذا حق به اين معنى منحصر در ذات خداوندى است و هيچ موجودى داراى اين اوصاف جلال و جمال نمىباشد . در شعر معروف لبيد بن ربيعه عامرى حق به اين معنى منظور شده است :\r\n\r\nالا كلّ شيء ما خلا اللَّه باطل\r\nو كلّ نعيم لا محالة زائل\r\n\r\n( بدانيد هر چيزى جز خداوند باطل است و همهء نعمتها ناچار رو به فنا است ) .\r\nپس در حقيقت ، حقّ به اين معنا اصالت خداوندى در هستى و تبعيت هستى ديگر موجودات از آن ذات اعلا است كه بدون او باطل و هيچ مىباشند و ممكن است با نظر به آخر آيهء دوم و سوم ( * ( ذلِكَ بِأَنَّ الله هُوَ الْحَقُّ وَأَنَّ ما ) * ) گفته شود كه مقصود از حق بودن خداوندى انحصار شايستگى پرستش در آن ذات اقدس است ، نه واقعيتهاى ديگر كه ساير موجودات نيز از آنها برخوردار مىباشند .\r\n\r\n2 - واقعيتهاى هستى حقاند :\r\nچند آيه در قرآن مجيد صراحت دارد به اين كه موجوديت زمين و آسمانها واقعيتهاى حقاند .\r\nيعنى خيال و پندار و سايه و ساختهء ذهن بشرى نيستند [ چنان كه ايده - آليستها مىپندارند 
  ] از آن جمله :\r\n","description":"","footnote":" ( 1 ) النور آيهء 25 .  ( 2 ) الحج آيه 62 و لقمان آيهء 30 . ","page_name":" 55 ","page_number":56},
  {"content":"\r\n* ( أَ لَمْ تَرَ أَنَّ الله خَلَقَ السَّماواتِ وَالأَرْضَ بِالْحَقِّ ) * ( 1 )  .\r\n( آيا نمىبينى خداوند آسمانها و زمين را به حق آفريده است ) .\r\n* ( وَما خَلَقْنَا السَّماواتِ وَالأَرْضَ وَما بَيْنَهُما إِلَّا بِالْحَقِّ ) * ( 2 )  .\r\n( و ما نيافريديم آسمانها و زمين و آنچه را كه ميان آنها است ، مگر به حق ) .\r\nتوضيح - از اين آيات پوچى پندارهاى ايده آليستى و نهيليستى به خوبى روشن مىگردد و اثبات مىشود كه دين اسلام به شهادت اساسىترين منابع آن ، واقعيت و حق بودن موجودات هستى را با قاطعانه ترين لحن مطرح مىكند . مكتبهايى كه همهء اديان را به ايده آليسم متهم مىكنند ، يا اطلاع ندارند و يا غرضورزى مىنمايند .\r\nنكتهء بسيار جالبى كه در به كار بردن حق در آيات مورد بحث ديده مىشود ، اينست كه خداوند متعال به بيان اين كه جهان هستى واقعيت دارد ، كفايت نمىكند ، بلكه واقعيت را با مفهوم حق متذكر مىشود ، علت به كار بردن حق در بارهء هستى ، اينست كه نه تنها جهان هستى موجود است ، بلكه واقعيتى شايسته است كه با نظر به فيض عالم الهى به وجود آمده ، بر طبق حكمت برين خداوندى به جريان افتاده است ، و چنان كه در آيات ديگر فرموده است : دستگاه هستى از كوچكترين جزء آن گرفته تا مجموعش از جدّىترين واقعيت كه بازى و بيهودگى راهى به آن ندارد برخوردار است .\r\n\r\n3 - دين حق است :\r\nآيات متعددى در قرآن دين را با عنوان حق توصيف مىكند ، مانند : * ( هُوَ الَّذِي أَرْسَلَ رَسُولَه بِالْهُدى وَدِينِ الْحَقِّ ) * ( 3 )  .\r\n( او خداوندى است كه رسول خود را با هدايت و دين حق فرستاده است ) .\r\n* ( وَآمَنُوا بِما نُزِّلَ عَلى مُحَمَّدٍ وَهُوَ الْحَقُّ مِنْ رَبِّهِمْ ) * ( 4 )  .\r\n","description":"","footnote":" ( 1 ) ابراهيم آيهء 19 .  ( 2 ) الحجر آيه 85 .  ( 3 ) الصف آيهء 9 و التوبه آيهء 33 .  ( 4 ) محمد ( ص ) آيهء 2 . ","page_name":" 56 ","page_number":57},
  {"content":"\r\n( و آنان به آنچه كه از پروردگارشان به محمد ( ص ) نازل شده و حق است ايمان آورده‌اند ) .\r\nچنان كه در مباحث موضوعى دين خواهيم ديد ، معناى كلى دين عبارت است از محاسبهء واقعيات . حيات دينى ، يعنى زندگى با محاسبه روى واقعيات ، به همين جهت است كه در تفسير آيهء * ( مالِكِ يَوْمِ الدِّينِ ) * گفته شده است : كه مالك روز حساب . اگر معناى عمومى دين را جزاء منظور كنيم ، آن نيز نتيجهء محاسبه مىباشد ، زيرا مجازات و پاداش در مقابل كارى قرار مىگيرد كه انجام شده است ، در حقيقت جزا نتيجهء برقرار كردن معادله است كه از محاسبهء تعديل دو طرف ناشى مىگردد ، و ممكن است اضافهء دين به حق يا توصيف دين با حق ، به معناى دين خداوندى باشد كه واقعيت حقيقى دين را گوشزد مىنمايد . و ممكن است مقصود از اضافه يا توصيف دين به حق ، اين معنا باشد كه عقايد و احكام و همهء تكاليف دينى براى روح كمال جوى انسانى حق است .\r\nهمهء احتمالات مزبوره با نظر به وسعت معناى حق و عظمت معناى دين منطقى است .\r\n\r\n4 - حق شايسته است :\r\nدر آياتى كه كلمهء حق با فعل ماضى حقّ يا صفت مشبهه حقيق آمده است ، به معناى شايستگى و بمورد بودن است ، مانند : * ( إِنْ كُلٌّ إِلَّا كَذَّبَ الرُّسُلَ فَحَقَّ عِقابِ ) * ( 1 )  .\r\n( نيستند آنان ، مگر كسانى كه پيامبران را تكذيب كردند و عذاب من در بارهء آنان شايسته و بمورد بوده است يا عذاب من بشايستگى در بارهء آنان به تحقق پيوست ) .\r\n* ( حَقِيقٌ عَلى أَنْ لا أَقُولَ عَلَى الله إِلَّا الْحَقَّ ) * ( 2 )  .\r\n( شايسته است بر من كه در بارهء خدا جز حق نگويم ) .\r\n","description":"","footnote":" ( 1 ) ص آيهء 14 .  ( 2 ) الاعراف آيهء 105 . ","page_name":" 57 ","page_number":58},
  {"content":"\r\n\r\n5 - قرآن و ديگر كتابهاى آسمانى حق است :\r\n* ( وَإِذا قِيلَ لَهُمْ آمِنُوا بِما أَنْزَلَ الله قالُوا نُؤْمِنُ بِما أُنْزِلَ عَلَيْنا وَيَكْفُرُونَ بِما وَراءَه وَهُوَ الْحَقُّ مُصَدِّقاً لِما مَعَهُمْ ) * ( 1 )  .\r\n( و هنگامى كه به آنان گفته مىشود : به آنچه كه خدا نازل كرده است ، ايمان بياوريد ، مىگويند : ما به آن چه كه بر ما نازل شده است ، ايمان مىآوريم و به غير آن كفر مىورزند در حالى كه آن قرآن حق است و آنچه را كه به آنان نازل شده است تصديق مىكند ) .\r\n\r\n6 - حق و حقيقت از خدا است :\r\n* ( الْحَقُّ مِنْ رَبِّكَ فَلا تَكُونَنَّ مِنَ الْمُمْتَرِينَ ) * ( 2 )  .\r\n( حق از پروردگار تست ، پس مباش از ترديد كنندگان ) .\r\nتوضيح - با نظر به اصول و مسائل بنيادين دانشها و فلسفه‌ها كه تاكنون در تاريخ معرفت بشرى بدست آمده‌اند ، براى متفكران اين توانايى نبوده است كه حق و حقيقت را از باطل ، بدون تكيه بر موجود برين اثبات نمايند .\r\nبقول هانرى پوانكاره : مىتوان بديهىترين اصول رياضى را با اندك ترديدى مشكوك قلمداد نمود .\r\nو بقول دكارت : اگر موجود برين را پشتيبان واقعيتها ندانيم ، مىتوان همهء آنچه را كه واقعى ديده مىشوند ، مشكوك تلقى نمود .\r\nبراى روشنايى بيشتر مىگوئيم : واقعيات و حقايق هستى بر دو قسم عمده تقسيم مىشوند : قسم يكم - موجودات عالم تكويناند - كه با قطع نظر از درك و ذهن بشرى وجود دارند ، مانند زمين و كرات فضايى و آنچه كه در آنها و ميان آنها است . براى اثبات اين كه واقعيات اين موجودات مستند به دريافت فطرى و اولى است و نمىتوان\r\n","description":"","footnote":" ( 1 ) البقرة آيهء 91 .  ( 2 ) البقرة آيهء 147 . ","page_name":" 58 ","page_number":59},
  {"content":"\r\nبا استدلال و منطق علمى محض ، اصول بنيادين آنها را اثبات كرد ، سه مسئله را مطرح مىكنيم ، كه اگر چه به جهت شدّت روشنايى واقعيتها به شوخى نزديكترند : 1 - يكى از متفكران مغرب زمين همين قرن مىگويد : اگر كسى ادعا كند كه جهان هستى با همهء اجزاء و روابطش همين دقيقه به وجود آمده است ، هيچ منطقى وجود ندارد كه اثبات كند كه نه خير ، دو دقيقهء پيش بوجود آمده است البته چنان كه گفتيم : اين مطلب به شوخى نزديكتر است از يك حقيقت علمى ، ولى در برابر چه در برابر يك دريافت فطرى و اولى و به همين جهت است كه به مدخل فلسفى دكارت كه مىگويد : « مىانديشم پس هستم » اعتراض شده است كه تو چرا خود انديشه را مورد ترديد قرار نداده اى ، زيرا آن هم يكى از پديده‌هاى جهان هستى است كه در درون خود با آن تماس گرفته اى .\r\n2 - هر يك از حواس مرا منها كنيد و آن گاه براى من واقعيت جهان هستى را اثبات كنيد . چنين اثباتى هرگز امكان پذير نيست .\r\n3 - ما در عالم خواب و رؤيا و خيال هم واقعياتى را در برابر خود مىبينيم ، كوه‌هاى سر بفلك كشيده ، اقيانوسهاى بيكران ، ميلياردها ستاره و خورشيد . . . ما در خواب خنده هايى عميقتر و شكوفان كننده تر و گريه هايى تلختر و سوزناكتر از بيدارىها داريم ، با اين حال هيچ يك از آنها واقعيت به معناى علمى معمولى ندارند .\r\nهر سه مسئله كه براى ترديد در واقعيات گفته شده است ، با در نظر گرفتن اين نتيجه كه آن مسائل حتى وجود خود معتقد به آنها را هم ، مورد ترديد قرار مىدهد و استناد او را در ترديد به سه مسئلهء مزبور منتفى مىسازد ، پوچ و سفسطه بازى مىباشند .\r\nولى يك مسئلهء با اهميت وجود دارد كه از نظر فلسفى و علمى كاملا صحيح و اثبات شده است و آن اينست كه هر مطلقى را كه بعنوان طناب پديده‌هاى محسوس و دگرگون شوندهء عالم هستى در نظر بگيريم ، مانند هيولى ، مادّه ، طبيعت ، حركت ، قانون و غير ذلك ، با اندك دقت علمى و فلسفى از ديدگاه ما ناپديد مىگردد و ما مىمانيم و پديده‌ها و روابط بدون موضوع حامل آنها . در نتيجه قضايايى كه براى اصالت و حق بودن آنها مىآوريم ، بىدليل خواهد بود .\r\n","description":"","footnote":"","page_name":" 59 ","page_number":60},
  {"content":"\r\nو امّا اگر هستى موجود برين را كه خدا است بپذيريم ، واقعيت تمام هستى را كه از آن موجود برين صادر مىشود ، بدون ترديد خواهيم پذيرفت .\r\nقسم دوم - واقعيات رفتار بشرى در مسير زندگى است . بشر چه بايد بكند بدون پذيرش استناد حق در رفتار بشرى به خداوند ، پاسخى براى اين سؤال نداريم .\r\nيعنى اگر ملاك حق و حقيقت را در شئون حيات بشرى كه با انديشه و رفتار خودش آن را به وجود مىآورد و شكل مىدهد ، به خدا مستند ندانيم ، هيچ ملاكى براى اثبات اين كه اين كار بشرى حق است و آن يكى باطل است ، نداريم جز تكرار ادّعا .\r\nاين همان اعتراض است كه كاپلستون در مصاحبه با راسل مطرح مىكند و مىگويد : آقاى راسل ، اگر ملاك حق و باطل خدا نباشد ، تفاوت ميان جنايتكاران و انسانهاى كمال يافته چيست راسل كه از پاسخ ناتوان مىماند ، مىگويد : بلى ، بعضى اشخاص رنگ زرد را دوست دارند ، بعضى ديگر رنگ ديگر را البته [ ما مضمون اعتراض و پاسخ آن دو شخصيت را نقل كرديم 
  ] به نظر ما اعتراض كاپلستون با روش مكتبى و جهان بينى كسانى كه خدا را پشتيبان و ملاك حق نمىدانند ، به هيچ وجه پاسخ داده نخواهد شد .\r\nاين جانب در مراسلاتى كه با راسل داشتم ، همين مسئله را مطرح كرده بودم ، ولى ايشان پاسخى براى مسئله نداشتند .\r\n\r\n7 - قانون حق است :\r\n* ( قُلْ تَعالَوْا أَتْلُ ما حَرَّمَ رَبُّكُمْ عَلَيْكُمْ أَلَّا تُشْرِكُوا ) * ( 1 )  .\r\n( و نكشيد نفسى را كه خداوند محترم نموده است ، مگر از روى قانون ) .\r\n* ( يا داوُدُ إِنَّا جَعَلْناكَ خَلِيفَةً فِي الأَرْضِ فَاحْكُمْ بَيْنَ النَّاسِ بِالْحَقِّ ) * ( 2 )  .\r\n( اى داود ، ما ترا در روى زمين خليفه قرار داديم ، ميان مردم با قانون حكم كن ) .\r\n","description":"","footnote":" ( 1 ) الاسراء آيهء 33 .  ( 2 ) ص آيهء 26 . ","page_name":" 60 ","page_number":61},
  {"content":"\r\nتوضيح - در اين گونه آيات قانون كه بازگو كنندهء واقعيت است ، حق معرفى مىشود . به اين معنى كه قضيّهء كلَّى كه كشف از بايستگى واقعى مىنمايد ، حق است كه بايستى مورد تبعيت قرار بگيرد .\r\n\r\n8 - حق ثابت ، و باطل در گذر است :\r\n* ( أَنْزَلَ مِنَ السَّماءِ ماءً فَسالَتْ أَوْدِيَةٌ بِقَدَرِها فَاحْتَمَلَ السَّيْلُ زَبَداً رابِياً وَمِمَّا يُوقِدُونَ عَلَيْه فِي النَّارِ ابْتِغاءَ حِلْيَةٍ أَوْ مَتاعٍ زَبَدٌ مِثْلُه كَذلِكَ يَضْرِبُ الله الْحَقَّ وَالْباطِلَ فَأَمَّا الزَّبَدُ فَيَذْهَبُ جُفاءً وَأَمَّا ما يَنْفَعُ النَّاسَ فَيَمْكُثُ فِي الأَرْضِ كَذلِكَ يَضْرِبُ الله الأَمْثالَ ) * ( 1 )  .\r\n( خداوند آبى از آسمان فرستاد ، درّه‌ها بگنجايش خود به جريان افتادند ، آن سيل كفهاى برآمده بر روى خود برآورد ، و از آن موادى كه براى زينت يا كالاى ديگر در آتش مىگذاريد و شعله روى آنها بوجود مىآوريد ، كفهايى مانند سيل برمىآورد ، خداوند حق و باطل را بدينسان مطرح مىكند . امّا كفها ناپايدارند و مىروند و امّا آنچه كه براى مردم سودمند است ، در روى زمين پايدار مىماند ، بدين ترتيب خداوند مثلها مىزند ) .\r\nدر اين آيه ثبوت و بقاء را يكى از مختصات حق معرفى نموده زوال و فنا را از خصايص باطل گوشزد كرده است . مسلم است كه مقصود ثبوت و زوال زمانى نيست ، يعنى چنين نيست كه هر واقعيتى كه در قلمرو هستى اندكى از زمان برخوردار شود ، باطل و آنچه كه دوام و استمرار دارد حق است ، بلكه منظور اينست كه هر واقعيتى كه در مسير حيات انسانها عامل نفع اصيل به معناى عمومى آن باشد ، حق است و آنچه كه نمودى از خود نشان مىدهد ، ولى هيچگونه سودى به حال انسانها ندارد ، اگر چه براى مدتى ديدگاه آدمى را اشغال نمايد ، در واقع پوچ و گذران است .\r\n* ( وَقُلْ جاءَ الْحَقُّ وَزَهَقَ الْباطِلُ إِنَّ الْباطِلَ كانَ زَهُوقاً ) * ( 2 )  .\r\n","description":"","footnote":" ( 1 ) الرعد آيهء 17 .  ( 2 ) الاسراء آيهء 81 . ","page_name":" 61 ","page_number":62},
  {"content":"\r\n( و بگو : حق آمد و باطل رفت . بطور قطع باطل رفتنى و محو شدنى است ) .\r\n\r\nبحثى در ثبات حق و زوال باطل\r\nمردم معمولا از مشاهدهء حق كشىها و بيچارگى ظاهرى حاميان حق و شيوع انحراف از حق ، در اين اصل كه « حق ثابت و باطل نابود شدنى است » با نظر انكار و ترديد مىنگرند .\r\nروزى يكى از دوستان فاضل ما در اثناى بحث مربوط به اصل مزبور ، با حالتى پر از سوز و هيجان ، چنين گفت : شما چه مىگوييد رسم تاريخ بشرى اينست كه على ( ع ) بگريد و معاويه‌ها بخندند جريان كلى تاريخ چنين نشان مىدهد كه حق و عدالت و نيكى و عظمت و قانون و ديگر مفاهيم آرمانى بشرى در برابر قدرت و اميال باطلگراى بشرى ، نتوانسته‌اند خود را وارد زندگى بشرى نمايند .\r\nشگفت آورتر از اين مسئله ، اينست كه با پيشرفتهاى تدريجى كه بشريت در دانش و صنعت بدست آورده است ، نه تنها اعتنايى به اين وضع اسف بار خود ندارد ، بلكه بحث و گفتگو در حق و باطل را در ماوراى اميال حيات معمولى خود ، بيهوده تلقى مىكند .\r\nاين جريانى است كه از دو قرن پيش شروع شده است ، متأسفانه متفكر نماها و فلسفه بافانى هم پيدا شده ، اين بى تفاوتى ، بلكه اين خود بيگانگى را توجيه نموده‌اند مىگويند : صداى بىپايه و بىاصل آنان را امواج بىسيم و جتهايى كه بوسيلهء جامعهء آنان فضا را درمىنوردند ، به جهان بشريت مىرسانند و با اين صورت حقنما براى توجيهات انسان سوز خود ، توجيهى مىآورند به نظر مىرسد دو موضوع حق و باطل از قاموس حيات بشرى رانده نشده‌اند ، آنچه كه صورت گرفته است ، اينست كه دو موضوع مزبور در مجراى توجيه نادرست قرار گرفته‌اند ، زيرا حق بهر تعريفى كه آن را در نظر بگيريم ، با موجوديت\r\n","description":"","footnote":"","page_name":" 62 ","page_number":63},
  {"content":"\r\nانسانى همراه است .\r\nاگر حق به معناى مطابقت با قانون است ، هيچ موجودى در جهان هستى ، چه انسان و چه غير انسان ، حتى يك لحظه نمىتواند بر كنار از قانون ، زندگى كند .\r\nانسان در هر انحراف و پندار باطلى هم كه غوطه ور گردد ، نمىتواند دست قوانين طبيعى و زيستى و روانى را كه اساس آنها قانون عليت است ، از گريبان خود بر كنار نمايد .\r\nوقتى كه من با دست خود آتش بكتابخانه‌ام مىزنم ، سوختن كتابها حق است ، زيرا محصول قانون عليت است ، همچنان كه موقعى كه زمين را شخم مىكنم و دانه در آن مىپاشم و آن را آبيارى مىكنم و از ورود آفات و موانع بمزرعه‌ام جلوگيرى مىنمايم ، برداشتن محصول از آن مزرعه حق است ، زيرا محصولى از قانون عليت است .\r\nهمچنين اگر حق را به معناى شايستهء پيروى منظور نمائيم ، مسلم است كه طبيعت انسانى براى رسيدن به نفع هم مجبور است كه از عوامل و قوانين وصول به نفع پيروى نمايد .\r\nبدين ترتيب حق بنا بر تعريف چهارم نيز كه مىگويد : حق يعنى ثبوت و باطل يعنى غير ثابت و فانى ، در همهء شئون بشرى نفوذ دارد . لزوم دفاع از حيات تا آخرين لحظهء زندگى ثابت است ، پس حق است .\r\nبراى بدست آمدن نتيجه ، كار مناسب لازم است ، اين حقيقتى است ثابت ، پس حق است . . . بنا بر اين ، ضرورت قرار گرفتن حق و باطل در همهء ديدگاه‌هاى حيات انسانى قابل ترديد نمىباشد .\r\nآنچه كه باعث شده است اكثريت وحشت آورى از مردم جوامع امروزى حق و باطل را از قاموس حيات خود برانند ، همان عامل است كه از آغاز حيات بشرى در اين كرهء خاكى قابيل را در برابر هابيل برنهاده فرعون و فرعونيان را در مقابل موسى ( ع ) و موسويان ، و تبهكاران طغيانگر بنى اسرائيل را در برابر\r\n","description":"","footnote":"","page_name":" 63 ","page_number":64},
  {"content":"\r\nعيسى ( ع ) و مشركين را روياروى محمد ( ص ) وادار به صفآرائى نموده است .\r\nاين عامل ديرينهء تاريخ بشرى جز جاذبهء خودخواهى انسانها چيز ديگرى نمىتواند باشد ، يعنى اين عامل است كه انسان را وادار مىكند هر چه را كه موجب اشباع خودخواهى او است ، حق تلقى كرده و آنچه را كه موجب اخلال خودخواهيش مىباشد ، باطل تلقى نمايد . بعبارت مأنوستر حق و باطل را با ملاك خود محورى تفسير كند و براى آن فلسفه هايى ببافد .\r\nحق در نظر اينان كه هر گونه عامل اشباع كنندهء خود كامگى است ، ثابت است و باطل كه ضد آن است فانى و نابود شدنى است .\r\nبنا بر اين هر دو گروه بشرى ( خود خواهان و كمال خواهان ) هم در واقعيت حق و باطل و هم در صفت اختصاصى هر يك از آن دو ( ثبات و فنا ) اتفاق نظر دارند .\r\nخطاكارى خودخواهان در اينست كه نمىدانند يا نمىخواهند بدانند كه اگر حق و باطل را مطابق كمال خواهان بپذيرند ، مىتوانند آن دو واقعيت را تفسير و توجيه كنندهء منطقى « خود » و اميال خويش نيز تلقى كنند . يعنى اگر حق را مطابق اصول و قوانين عالى و سازندهء انسانى بپذيرند ، خودخواهى و اميال آنان وضع منطقى و معقول به خود گرفته ، از تباهى و سقوط محفوظ مىمانند .\r\nآيات ديگرى كه در قرآن مجيد حق را مطرح كرده است ، با تفسيرهاى هشتگانهء كه بطور مختصر بررسى كرديم ، قابل توضيح مىباشند .\r\nترجمهء جملهء مورد تفسير امير المؤمنين عليه السلام چنين است : « امروز راه حق و باطل بر ما آشكار و از يكديگر تفكيك شدند » احتمال قوى مىرود كه توجه دادن مردم به راه حق و باطل كه در جملهء آن حضرت وجود دارد ، براى اينست كه : شناخت حق و باطل آسانتر از تشخيص راه‌هاى آن دو مىباشد از مجموع ملاحظات انديشه‌ها و رفتار بشرى در طول تاريخ و در همهء جوامع مىتوانيم به اين نتيجه برسيم كه با قطع نظر از عوارض ثانوى كه گريبانگير فرد و جامعه مىگردد و وضع روانى آنان را منحرف مىسازد ، تقسيم موضوعات و روابط به حق و باطل در مغز بشرى ريشهء بسيار اصيل دارد ، خواه بوجود آورندهء آن را\r\n","description":"","footnote":"","page_name":" 64 ","page_number":65},
  {"content":"\r\nخدا بدانيم و خواه طبيعت اجتماعى بشر ، [ بقول دوركيم و ديگر معتقدان به اصالت اجتماع ، 
  ] همچنين تفاوتى در اين مبحث ندارد كه بگوئيم : ريشهء اساسى شناخت حق و باطل را خدا در دلها بوجود آورده ، محيط و اجتماع آن را مىروياند و مطابق قوانين خود آن را بارور مىسازد . و بهر تقدير تقسيم اشياء و رويدادها و روابط ميان آنها بر حق و باطل ، قابل ترديد نيست ، چنان كه وجود قطب نماى درونى بنام وجدان قابل شك و انكار نمىباشد ، نهايت اينست كه هر يك از اقوام و ملل و هر گروهى از انسانها با نظر به تفسير و هدفگيرى كه در بارهء حيات فردى و اجتماعى خود منظور مىكنند ، حق و باطل را تفسير و توجيه مىنمايند و براى وجدان حقيقت و فعاليتى را در نظر مىگيرند .\r\nجامع مشترك شناختهاى گونه گون در بارهء حق و باطل ، اينست كه واقعيتى وجود دارد كه چه من بخواهم و چه نخواهم ، صحيح است و قابل دفاع مىباشد ، ( حق ) و واقعيتهايى هستند كه چه من بخواهم و چه نخواهم ، صحيح نيست و قابل دفاع نمىباشد ، ( باطل ) اعم از اين كه عامل صحت و قابل دفاع بودن آنها ، يا بالعكس ، قوانين طبيعى محض باشد ، يا قراردادى و يا فعاليتهاى درونى خود انسانها .\r\nآنچه كه داراى اهميّت فوق العاده است ، تشخيص راه‌هاى حق و باطل و محاسبهء آن دو در زندگى عملى است . بطور كلى مىتوان گفت : خشكيدن ريشهء شناخت حق و باطل و بىاعتنايى اكثريت چشمگير انسانها در بارهء آن دو ، معلول دو علت اساسى مىباشد : علت يكم - خودخواهىهاى تباه كننده است كه همهء عوامل رشد انسانى را ( مانند وجدان و تعقل ) به آتش مىكشد .\r\nعلت دوم - ناتوانى يا تقصير در تشخيص راه‌هاى حق و باطل است .\r\nدر آن موارد كه عامل گم كردن راه‌هاى حق و باطل مستند به تقصير خود انسان است ، شكى نيست كه مانند بى اعتنايى به خود آن دو مفهوم ، تباه كنندهء حيات آدمى با دست خود او است ، چنان كه در عامل خودخواهى متذكر شديم ، و در آن موارد كه عامل گم كردن و مجهوليت دو مفهوم ، ناتوانى از تشخيص راه آنها است ، مسئوليت واقعى\r\n","description":"","footnote":"","page_name":" 65 ","page_number":66},
  {"content":"\r\nاز آن مربّيان فرد و جامعه مىباشد كه آنان را از قدرت تشخيص مزبور محروم ساخته‌اند . بهر حال ما مىتوانيم اصول تشخيص راه‌هاى حق و باطل را بطور اجمال در نظر بگيريم : 1 - حواس طبيعى و وسايل آزمايش نخستين اصول تشخيص حق از باطل است . امور مزبوره اگر چه بطور نسبى هم بوده باشند ، مىتوانند ما را با آن دو آشنا بسازند .\r\n2 - انديشه و تعقل و هوش و حدس عوامل ديگرى از اصول تشخيص راه‌هاى حق و باطل مىباشند .\r\n3 - وجدان با فعاليتهاى گوناگونى كه دارد از عاليترين عوامل تشخيص مزبور است .\r\nاين عوامل در صورت آلوده نبودن با گرد و غبارهاى غرض ورزىها و خود خواهىها با امانت كامل ( در حدود امكاناتى كه دارند ) ما را با راه‌هاى حق و باطل آشنا مىسازند . بطور كلى مىتوانيم راه‌هاى حق و باطل را بر دو نوع عمده تقسيم نماييم : نوع يكم - دريافت روابط مفيد و مضر جهان عينى با موجوديت انسان و خواسته‌هاى منطقى او . وقتى كه يك انسان ضرر يك مادهء زهرآگين را درمىيابد ، در حقيقت راهى براى تشخيص باطل كه خوردن آن مادهء زهرآگين است پيدا كرده است .\r\nهنگامى كه خواص و لوازم مفيد يك واقعيت را بوسيلهء حس و انديشه در مىيابد ، راه صحيحى براى رسيدن به حق را بدست آورده است .\r\nنوع دوم - شناخت خويشتن است . آدمى بوسيلهء شناخت استعدادها و امكانات خود ، مىتواند مستقيمترين و روشنترين راه‌ها را براى تشخيص حق و باطل بدست بياورد .\r\nاهميت نوع دوم از راهيابى در اينست كه نه تنها موفق به شناسايىهاى مجرد در بارهء حق و باطل مىگردد ، بلكه راه براى چه كنم و چه بايد بشوم را نيز كشف\r\n","description":"","footnote":"","page_name":" 66 ","page_number":67},
  {"content":"\r\nنموده رو به مقصدهاى حيات خود حركت مىكند .\r\nبا ملاحظهء اين اصل است كه اهميت تعليم و تربيت را در شناساندن انسان براى خويشتن درمىيابيم و ضرورت « خود را بشناس » را كه در سرتاسر جوّ تاريخ انسانيت از طرف رهبران عاليقدر طنين انداز است ، درك مىنماييم ، اين مصرع كه مىگويد : رهرو توى و راه توئى منزل تو شعر نيست ، اين يك حقيقت اصيل است كه بىاعتنايى خودخواهان و شهوت زدگان به آن ، قرن ما را بنام قرن « از خود بيگانگى » در تاريخ ثبت مىكند . بطور قطع و بى پرده بايد گفت : مادامى كه رهبران و مربيان جوامع ، قانون « خود را بشناس » را يكى از عناصر جدى برنامه‌هاى خود قرار ندهند و آن را يك موعظه و پند اخلاقى قلمداد كنند ، هيچ راه صحيحى براى تشخيص واقعيات و حق و باطل ارائه نخواهند داد .\r\n14 - من وثق بماء لم يظمأ ( آن كس كه اطمينان به آب دارد ، سوز عطش را احساس نمىكند ) .\r\n\r\nاحساس بىنيازى در حال اطمينان به داشتن عامل مرتفع كنندهء احتياج\r\nهر احتياجى يك احساس و تحرك طبيعى و يك حالت روانى در انسان بوجود مىآورد : حالت يكم - خواستن غريزى آن عامل است كه احتياج آدمى را مرتفع مىسازد ، مانند خواستن آب كه حالت طبيعى انسان تشنه مىباشد . اين حالت ميان همهء جانداران چه انسان و چه غير انسان مشترك است .\r\nحالت دوم - نگرانى و هيجان روانى كه از احساس احتياج و امكان نرسيدن به عامل مرتفع كنندهء آن توليد مىشود . حالت طبيعى احساس احتياج ، تنها اثر همان احساس را در انسان به وجود مىآورد ، مانند ساير جانداران . شدت و ضعف تكاپو براى مرتفع ساختن نياز رابطهء مستقيم با شدت و ضعف خود احتياج دارد ، يعنى هر اندازه كه احتياج شديدتر بوده باشد ، تكاپو براى رفع آن نيز سختتر خواهد بود .\r\n","description":"","footnote":"","page_name":" 67 ","page_number":68},
  {"content":"\r\nدر حالت دوم كه تنها در انسان بروز مىكند ، به اضافهء وجود حالت طبيعى ، نگرانى و هيجان نيز اضافه به آن مىشود و موجب اضطراب سطوح روانى مىگردد .\r\nمسلم است كه خطر حياتى و روانى حالت دوم بيش از حالت اول است .\r\nبراى توضيح مسئله اگر فرض كنيم : موضوع احتياج ما آب است و تشنگى ما [ كه فرضا با رسيدن به صد درجه ، حيات ما را به خطر مىاندازد 
  ] به پنج درجه از صد درجه رسيده است ، هنگامى كه قواى دماغى خود را در پيدا كردن آب متمركز كنيم ، پديدهء تشنگى خود را تشديد مىنمائيم ، اين تشديد كه جنبهء روانى خالص دارد ، فاصلهء آب را هم با ما زيادتر مىسازد . در نتيجه هم به شدت تشنگى خود مىافزائيم و هم فاصلهء آب را از خود دور تر مىسازيم . در صورتى كه اگر آب در دسترس ما قرار گرفته باشد ، حتى با رسيدن تشنگى به 95 درجه هم ، حالت نگرانى و هيجان اضطراب انگيز در ما بوجود نمىآيد .\r\nنتيجهء حيات بخشى كه از جمله امير المؤمنين عليه السلام مىتوانيم بگيريم اينست كه اكثر دردها و ناگوارىهايى كه دامنگير انسانها مىباشد ، ناشى از حالت دوم در قلمرو احتياجات مىباشد . يعنى اگر قدرت تحريك احتياج مثلا 1 باشد ، ما انسانها به جهت ناآگاهى به واقعيات مربوط به حيات ، دستخوش تلقينها و تجسيمهاى بىپايهء درونى مىگرديم و در سراشيبى نوميدىها دست و پا مىزنيم . اين دست و پا زدنها نه تنها در رفع احتياجات ما اثرى ندارند ، بلكه قدرتها و استعدادهاى ما را كاهش مىدهند . در صورتى كه اگر آدمى با آگاهى از واقعيات و سنجش احتياجات و قدرت بر طرف كنندهء آنها ، تنها با همان حالت اول ( كه احساس طبيعى احتياج و تكاپوى هماهنگ در راه بر طرف كردن آن ) با نيازمندىها مواجه گردد سرمايه‌هاى روانى خود را بيهوده تلف نخواهد كرد .\r\n","description":"","footnote":"","page_name":" 68 ","page_number":69},
  {"content":"\r\n\r\nخطبهء پنجم\r\n\r\n5 - و من خطبة له عليه السلام\r\nلما قبض رسول اللَّه صلى اللَّه عليه و آله و سلم و خاطبه العباس و أبو سفيان ابن حرب في أن يبايعا له بالخلافة ( و ذلك بعد أن تمت البيعة لأبي بكر في السقيفة ، و فيها ينهى عن الفتنة و يبين عن خلقه و علمه )\r\n\r\nالنهي عن الفتنة\r\nأيّها النّاس ، شقّوا أمواج الفتن بسفن النّجاة ، و عرّجوا عن طريق المنافرة ، وضعوا تيجان المفاخرة ، أفلح من نهض بجناح ، أو استسلم فأراح . هذا ماء آجن ، و لقمة يغصّ بها آكلها . و مجتني الثّمرة لغير وقت إيناعها كالزّارع به غير أرضه .\r\n\r\nخلقه و علمه\r\nفإن أقل يقولوا : حرص على الملك ، و إن أسكت يقولوا : جزع من الموت هيهات بعد اللَّتيّا و الَّتي و اللَّه لابن أبي طالب آنس بالموت من الطَّفل بثدي أمّه ، بل اندمجت على مكنون علم لو بحت به لاضطربتم اضطراب الأرشية في الطَّويّ البعيدة\r\n","description":"","footnote":"","page_name":" 69 ","page_number":70},
  {"content":"\r\n\r\nترجمهء خطبهء پنجم\r\nدر آن هنگام كه رسول خدا از دنيا رفت ، عباس و ابو سفيان امير المؤمنين ( ع ) را مخاطب قرار دادند كه با او بيعت كنند ( اين گفتگو پس از تمام شدن بيعت با ابو بكر در سقيفه بوده است ) و در اين خطبه از آشوبگرى نهى مىكند و در بارهء اخلاق و علم خود توضيحى مىدهد .\r\nاى مردم ، امواج طوفانى فتنه‌ها را كه حيات شما دريانوردان اقيانوس هستى را به تلاطم انداخته است ، با كشتىهاى نجات بشكافيد و پيش برويد . از راه عداوت و نفرت از يكديگر برگرديدو طريق مهر و محبت پيش بگيريد . تاجهاى فريباى مباهات و افتخار به يكديگر را از تارك خود برداشته بر زمين نهيد . آن كس به مقصود خويشتن نائل گشت كه پر و بالى داشت و بپرواز در آمد ، يا فاقد قدرت بود ، از هجوم به مخاطرات خوددارى كرد و آسوده گشت .\r\nاين گونه زمامدارى مانند آبى كثيف است كه با مشقت بياشامند و چونان لقمهء ناگوار است كه با خوردنش به غصّه و اندوه گرفتار آيند . كسى كه دست به چيدن ميوه نارس ببرد ، چونان كشاورزيست كه در غير زمين خود بكارد .\r\nاگر سخنى در حقيقت زمامدارى بگويم ، مدعيان به حرص و طمع رياست متّهمم خواهند ساخت اگر سكوت كنم ، خواهند گفت : على از مرگ مىترسد شگفتا پس از تن در دادن به آن همه مخاطرات و تكاپوها در كارزارها ، من از مرگ مىترسم سوگند به خدا ، انس فرزند ابي طالب با مرگ ، بيش از انس كودك شيرخوار است به پستان مادرش .\r\nسكوت من از روى علمى است پوشيده بر ديگران كه اگر ابرازش كنم ، مانند لرزش طناب آويخته در چاه‌هاى عميق ، به خود لرزيده در اضطراب فرو خواهيد رفت .\r\n","description":"","footnote":"","page_name":" 70 ","page_number":71},
  {"content":"\r\n\r\nتفسير عمومى خطبهء پنجم\r\n1 - ايّها النّاس شقّوا امواج الفتن بسفن النّجاة ( اى مردم ، امواج طوفانى فتنه‌ها را كه حيات شما دريانوردان اقيانوس هستى را به تلاطم انداخته است با كشتىهاى نجات بشكافيد ) .\r\n\r\nنقش فتنه‌ها و آشوبها در حيات آرمان انسانى در سرتاسر تاريخ\r\nنخست بايستى ميان دو نوع فتنه كه در جوامع انسانى بروز مىكند ، فرق بگذاريم : نوع يكم - عبارت است از بروز رويدادى كه آدمى را با نظر به ابعاد مختلفى كه دارد ، سر دو يا چند راهى قرار مىدهد ، كه بعضى از آن راه‌ها مطابق اصول و قوانين عالى حيات به مقصد كشيده شده ، بعضى ديگر بر خلاف جهت آن اصول بوده به سقوط و بدبختىها منتهى مىگردد .\r\nاين گونه فتنه‌ها يكى از ضرورتهاى محرك تاريخ بشرى به سوى پيشرفتها است كه موجب تحريك احساس حقجويى و حقيابى آدميان مىباشد . در حقيقت اين يكى از جلوه‌هاى حكمت بالغهء خداوندى است كه از خمود و ركود آدمى در موقعيتهاى تثبيت شده اش جلوگيرى مىنمايد .\r\nبا يك نظر كلىتر مىتوان گفت : هر انسان هشيار در همهء دوران زندگانى ، با فتنهء جديدى روبرو است .\r\nامروز يك خواستهء شهوانى سر راه ترا مىگيرد و غريزهء حيوانى ترا به هيجان در مىآورد كه اگر آن غريزه را اشباع كنى ، راهى مخالف اصول و قوانين عالى حيات پيش گرفته اى و اگر صرف نظر كنى ، راه حق را پيموده يك پلهء بلندى از حيات تكاملى را زير پا گذاشته بالاتر رفته اى .\r\nفردا لذت مقام پرستى است كه به سراغت آمده است ، پس فردا اشتباه ناچيزى از فرد يا افرادى كه به نحوى در منطقهء فعاليت شما ، كار مىكنند ، يا دور از منطقهء زندگى\r\n","description":"","footnote":"","page_name":" 71 ","page_number":72},
  {"content":"\r\nاختصاصى شما قرار گرفته‌اند ، موجب هيجان شما گشته ، سر دو راهى قرار مىگيريد ، آيا آن فرد يا گروه را به جهت آن اشتباه ناچيز ، از روى لجاجت و خود خواهى نابود خواهيد كرد ، يا به مقدار همان اشتباه ، آنان را مجازات خواهيد كرد ، يا در صورتى كه عفو و اغماض فساد ديگرى را بوجود نياورد ، آنان را خواهيد بخشيد روز ديگرى امتيازى نصيب شما خواهد گشت ، آيا اين امتياز را به شكل سلاح برّان در آورده با نيروى خودخواهى بر سر انسانهاى ديگر فرود خواهيد آورد ، يا با هشيارى در بارهء اين كه در بوجود آمدن امتياز مفروض عوامل اجتماعى گذشته و معاصر دخالت داشته است ، خود را امانتدار تلقى كرده ، اجتماع را بهره مند خواهيد ساخت بطور كلى اين اصل را در يك جمله بگوئيم : تا رويدادهاى زندگى قابل تقسيم بر حق و باطل باشد و تا دو عامل متضاد « خود طبيعى » و « خود انسانى » قدرتى براى فعاليت در درون آدمى داشته باشند ، براى حيات آدمى راهى جز مسير فتنه‌ها وجود ندارد .\r\nعنصر اساسى اين نوع فتنه‌ها كه آزمايش و تحريك احساس حقجويى و حق يا بى آدميان است ، در قرآن مجيد بعنوان يكى از مشيتهاى الهى گوشزد شده است كه در مبحث « فتنه از ديدگاه قرآن » مشروحا مطرح خواهد شد .\r\nنوع دوم - فتنه هايى است كه حيوانات انسان نما در جوامع يا در خانواده‌ها به وجود مىآورند كه واقعيتها را در تاريكىها غوطه ور مىسازند و از تفكيك حق و باطل جلوگيرى مىكنند .\r\nضابطهء كلَّى در اين نوع فتنه‌ها كه ما آنها را آشوب مىناميم ، اينست كه انسانهايى كه شعلهء آشوب در ميان آنان زبانه مىكشد ، هر قدر ضعيفتر بوده باشند ، در معرض تلفات بيشتر قرار مىگيرند .\r\nتعريف مفهوم آشوب و آشوبگرى را مىتوان چنين بيان كرد : آشوب عبارت است از فعاليتها و هيجانات سر در گم در بارهء حوادث و واقعياتى كه داراى ابعاد مركب از حق و باطل مىباشند . ما در اين مبحث حوادث و واقعياتى را كه زمينهء فتنه را آماده مىكنند ، موقعيت فتنه انگيز مىناميم . در اين مبحث مسائل متعددى\r\n","description":"","footnote":"","page_name":" 72 ","page_number":73},
  {"content":"\r\nوجود دارد كه مجموع آنها را به دو گروه عمده تقسيم مىگردند : 1 - تفسير موقعيت فتنه انگيز .\r\n2 - انسانهايى كه با آن موقعيت در ارتباطند .\r\n\r\n1 - تفسير موقعيت فتنه انگيز\r\n\r\nمسئلهء يكم - تعريف موقعيت فتنه انگيز\r\nچنان كه گفتيم : اين موقعيت عبارت است از فعاليتها و هيجانات آشوبگرانه در بارهء حوادث و واقعياتى كه داراى ابعاد مركب از حق و باطل مىباشند . البتّه مسلم است كه فعاليت و هيجان آشوبگرانه از اوصاف انسانهايى است كه آشوب را به راه انداخته‌اند ، ولى بدانجهت كه خود حوادث و واقعيات مخلوط از حق و باطل ، مانند ساير امور ، ممكن است بى سر و صدا و بدون تحريكات از جويبار اجتماع عبور كنند و به راه خود بروند ، در اين فرض حالت فتنه اى به خود نمىگيرند ، پديدهء فتنه اى موقعى بروز مىكند كه آن حوادث يا واقعيات بعنوان عامل تحريك آميز انسانهايى را به هيجان و فعاليتها وادار كند ، لذا دو پديدهء مزبور ( هيجان و فعاليت ) را جزئى از تعريف فتنه قرار داديم .\r\nهيجان و فعاليتها موقعى جنبهء فتنه بودن پيدا مىكنند كه با هدفگيرى ايجاد آشوب بجريان بيفتند ، نه براى تشخيص و تفكيك حق از باطل .\r\nحوادث و واقعياتى كه زمينهء بروز فتنه را به وجود مىآورند ، داراى ابعادى مركب از حق و باطل مىباشند ، زيرا آن امورى كه حق محض يا باطل محضاند ، مجالى به آشوبگران نمىدهند .\r\n\r\nهر فتنه و آشوبى دو جنبه دارد\r\nبدينجهت بوده است كه كلمهء فتنه يا آشوب در لغت فارسى همواره مفهومى از فساد را در بر دارد كه بيش از ساير مفاهيم و جنبه‌هاى فتنه به ذهن شنونده يا خواننده نمودار مىگردد . ما براى تكميل تعريفى كه در بارهء فتنه آورديم ، دو جنبه اى بودن آن را هم توضيح مىدهيم :\r\n","description":"","footnote":"","page_name":" 73 ","page_number":74},
  {"content":"\r\n\r\n1 - جنبهء منفى\r\n- اين جنبه شامل تباهىهايى است كه فتنه‌ها ببار مىآورند ، مانند : يك - درهم ريختن ارزشهاى ثابت شده اعم از آنهائى كه اصيل و پايدارند ، مانند ارزش حيات انسانها ، و آن ارزشها كه موقت و فرعى مىباشند . شايد بتوان گفت كه : متزلزل شدن اصيلترين ارزشها كه حيات آدمى است ، ناشى از تلفات بىشمار انسانها در طوفان و تلاطم فتنه‌ها بوده است كه متأسفانه سرتاسر تاريخ بشرى را فرا گرفته است .\r\nبا شيوع چنين پديده اى ، يك امر طبيعى است كه روزها و شبها در تزلزل و بىارزش بودن حيات فكر مىكنيم و به جايى نمىرسيم .\r\nدو - بر هم خوردن واقعيت هدفها و وسيله‌ها و جابجا شدن آن دو كه بايستى از محاسبهء تفكيكى دقيق برخوردار شوند . رنج آورترين پديدهء فتنه همين است كه تكيه گاه مكتب ماكياولىها قرار گرفته است .\r\nسه - پوچ شدن اصول و قوانين تثبيت شده بدون احساس ضرورتى براى تفكيك دو نوع صحيح و باطل آنها از يكديگر .\r\nتوقع مراعات واقعيات در فتنه‌ها و محفوظ نگاهداشتن سه عنصر مزبور ( ارزش ، هدف و وسيله ، اصول و قوانين ) از تباهىها و سوء استفاده‌ها ، درست مساوى توقع تنظيم خود به خودى صفحات كتابى ضخيم است كه در يك جنگل بى سر و ته دستخوش طوفانها گشته و هر صفحه اى در نقطه اى از جنگل بپرواز در آمده است .\r\n\r\n2 - جنبهء مثبت\r\n- با تحليل كافى در همهء رويدادهاى فتنه انگيز ، اين حقيقت را مىتوان پذيرفت كه با نظر به آگاهىهاى محدود مردم معمولى و گرايشهاى بىاساس آنان ، جنبهء مثبت فتنه‌ها در مقابل جنبهء منفى آنها بسيار ناچيز است ، زيرا عبرتگيرى و تجربه اندوزى در رويدادها براى مردم معمولى بقدرى اندك است كه گوئى آن رويدادها در فضا به وجود مىآيند و در فضا هم نابود مىگردند و كارى با آن مردم ندارند ، و همين مردماند كه بهترين دستاويز آشوبگران در تلاطمها و فتنه‌ها مىباشند .\r\n","description":"","footnote":"","page_name":" 74 ","page_number":75},
  {"content":"\r\n\r\nاز مردم افتاده مددجوى كه اين قوم\r\nبا بى پر و بالى پر و بال دگرانند\r\n\r\nهدف گيرىهاى پيشروان سرتاسر تاريخ پر از استفاده از اين مردم است : به همين جهت بوده است كه هنوز اين جملهء « از مردم به مردم براى مردم » به عنوان شعارى در مسائل اجتماعى تلقى مىگردد ( 1 )  . بعضى از جنبه‌هاى مثبت بدينقرار است : يك - نخستين جنبهء مثبت فتنه‌ها ، موضوع آزمايش است . افراد و طبقات در هنگام بروز فتنه‌ها در معرض آزمايش قرار مىگيرند . فتنه‌ها مانند بعضى از اختلالات روانى هستند كه غالبا موجب بروز محتويات درونى انسانها مىگردند .\r\nدو - فتنه‌ها مىتوانند قدرت تشخيص حق و باطل و تفكيك آن دو را از يكديگر به فعليت برسانند .\r\nاشخاصى وجود دارند كه توانائى آنها در هر حالى روشن نيست ، و مانند اينست كه توانايى آنان به خواب رفته است ، و در هنگام بروز فتنه‌ها بيدار مىشوند .\r\nسه - فتنه‌ها براى انسانهاى آگاه ، كار ديگرى هم مىتوانند انجام بدهند و آن عبارتست از بيدار كردن هشيارى و آگاهى بيشتر در بارهء حق و باطل .\r\nدر آن رويدادها كه هر يك از حق و باطل بدون حركت در پيرامون مرز يكديگر و در قلمرو اختصاصى خود نمودار مىشوند ، قيافهء كاملا معينى از هر يك در ديدگاه انسانى قرار مىگيرد ، در صورتى كه در هنگام قرار گرفتن آن دو ، در مرزهاى نزديك بهم ، تشخيص و تفكيك آنها از يكديگر موجب روشن گشتن ابعاد ديگرى از آن دو مىباشد .\r\nچهار - كميّت و كيفيت فتنه‌ها و تأثير سطحى يا عميق آنها در يك اجتماع مىتوانند معلومات بسيار مفيدى در بارهء شناخت جامعهء آشوب زده در اختيار هشياران بگذارند ، زيرا چنان كه گفتيم فتنه‌ها مانند بعضى از اختلالات روانى هستند كه محتويات روانى مبتلا به آن اختلال را اگر چه بطور گسيخته ابراز مىنمايند .\r\nدر پايان اين مبحث مجبوريم دو نكته را ياد آور شويم : يكى اين كه اين جنبه هاى\r\n","description":"","footnote":" ( 1 ) گويندهء جملهء مزبور ابراهام لينكولن است . ","page_name":" 75 ","page_number":76},
  {"content":"\r\nمثبت ، پديدهء آشوب را تصحيح و تثبيت نمىكند ، بلكه با نظر به ماهيت آن ، و مختصات مفيد و مضرّى كه دارد ، شبيه بيك بيمارى اجتماعى است كه فى نفسه درد آور و ضرربار است . در جنب اين بيمارى انسانهايى مىتوانند با تحقيق در ماهيت و مختصات آن ، همچنين با كوشش براى پيدا كردن درمان آن ، فوايدى را بدست بياورند .\r\nدوم - تحولات مفيد بر حال بشرى را نبايد با آشوبها اشتباه كرد ، زيرا تحولات مفيد در حقيقت عبور از موقعيتى پست به موقعيت عالىتر است ، در صورتى كه آشوب عبارت است از بهره بردارى نابكارانه از موقعيت فتنه انگيز كه از اختلاط حق و باطل ناشى مىشود .\r\n\r\nمسئلهء دوم - عوامل بروز فتنه ها\r\nاگر چه طبيعت انسانى به جهت غريزهء خودخواهى ، همواره عامل فتنه و آشوب را در درون خود مىپروراند ، ولى قوانين و مقرراتى كه براى مبانى و شروط زندگى اجتماعى وضع شده‌اند ، از فعاليت غريزهء مزبور براى به راه انداختن آشوب جلوگيرى به عمل مىآورند .\r\nاز طرف ديگر عامل مذهب و اخلاق كه اساسىترين نيرو براى تعديل خود خواهى محسوب مىشود ، در جلوگيرى از فتنه و آشوب اساسىترين نقش را مىتواند به عهده داشته باشند .\r\nما عوامل انسانى فتنه‌ها را در گروه دوم از مسائل مشروحا بررسى خواهيم كرد ، لذا در اين مبحث مىپردازيم به عوامل موضوع فتنه‌ها كه يكى از آنها عبارت است از اختلاط حق و باطل در يك حادثه يا يك واقعيت .\r\nمقصود از اختلاط حق و باطل آن نيست كه اين دو موضوع در يكديگر فرو مىروند و يك پديدهء واحد غير قابل تفكيك به وجود مىآورند ، زيرا اين دو متضاد هرگز يكى نمىشوند ، بلكه منظور نزديك شدن آن دو به يكديگر مىباشد ، بطورى كه اداره كنندگان فتنه و آشوب مىتوانند يكى از آن دو را به وسيلهء تلقين و صحنه سازىهاى هشيارانه حذف و ديگرى را براى مردم ساده لوح جلوه بدهند ، مثلا\r\n","description":"","footnote":"","page_name":" 76 ","page_number":77},
  {"content":"\r\nحق را حذف و باطل را بنمايانند و آن مردم را از حق موجود در آن حادثه محروم بسازند . و چون گروه حاميان حق دست از حق خواهى خود برنمىدارند ، فعاليتهاى طرفين موجب بروز آشوب مىگردد .\r\nعامل ديگر تحولى است كه در اجتماعات صورت مىگيرد . اغلب تحولاتى كه اجتماع را از موقعيتى به موقعيت ديگر منتقل مىسازد ، فتنه و آشوبى را بهمراه دارد ، خواه اين انتقال از موقعيتى بوده باشد كه اصول تثبيت شده اش فى نفسه باطل باشد و يا به جهت آغاز موقعيت جديد اصول تثبيت شده از فعاليت صحيحى كه در دوران پيش انجام مىداده‌اند ، ساقط گردند .\r\nعامل بروز آشوب در آن نوع از تحولات كه اصول تثبيت شده در موقعيت پيشين واقعا باطل بوده‌اند مانند تحولى كه اسلام بوجود آورد دستاويز آشوبگران پذيرندهء آن اصول پيش از تحول قرار گرفت .\r\nآنان براى توجيه آشوبى كه به راه انداخته‌اند ، قيافهء متفكرانه به خود گرفته ، فرياد برمىآورند كه در اين تحول كه پيش آمده است ، خواسته‌هاى مردم مورد بىاعتنايى قرار گرفته به حيثيت مردم لطمه و اهانت وارد مىشود . مانند تزلزل آن اصول ساخته اى كه براى حفظ امتيازات مالى يا مقامى و شخصيتى افرادى يا گروه هايى در موقعيت پيشين تثبيت شده بود . چنان كه در تحول دوران زمامدارى امير المؤمنين عليه السلام ديده مىشود .\r\nمىدانيم كه عثمان چه امتيازاتى را به خويشاوندان و حاميان خود داده بود و اصول ساخته شده اى هم از اين بذل و بخششها حمايت مىكرد . با رسيدن دوران زمامدارى امير المؤمنين عليه السلام ، تحوّل شروع مىشود و مىفرمايد : هر گونه امتيازاتى را كه بدون علت به افراد يا گروه‌ها داده شده است ، من لغو مىكنم و با شمشير برّان اصل عدالت ، همهء آن اصول ساخته شده را از بين مىبرم با اعلان اين تحول سردسته‌هاى آشوبگران مانند معاويه و طلحه و زبير برمىخيزند و كشته شدن عثمان را كه تحقيق در باره اش حق بود ، با اغراض باطل خود در هم مىآميزند و با نمايش حق در آشوب خود به راه مىافتند .\r\n","description":"","footnote":"","page_name":" 77 ","page_number":78},
  {"content":"\r\nدستاويز آشوبگران در آن نوع تحولات كه شرايط جديد ، اصول تثبيت شدهء موقعيت پيشين را از كار مىاندازد ، عبارت است از : 1 - انس و عادت مردم به اصول پيشين ، چنان كه در قسم اول از تحولات مورد سوء استفاده قرار مىگيرد .\r\n2 - روشن نشدن همهء جنبه‌هاى اصول موقعيت جديد .\r\n3 - مناقشه و انتقاد در شخصيت گردانندگان تحول .\r\nاين سه موضوع كه دستاويز آشوبگران قرار مىگيرد ، جنبه اى از حق را دارا مىباشند ، ولى بدانجهت كه شرايط و عوامل منطقى كه بروز موقعيت جديد را ايجاب نموده نسبيت آن جنبهء حق را اثبات نموده است ، پيش كشيدن آن ، در برابر حق جديد كه تحول آن را نشان مىدهد ، باطل مىباشد .\r\n\r\n2 - انسانهايى كه با موقعيت فتنه انگيز در ارتباطند\r\nدر جامعه اى كه موقعيت فتنه انگيز به راه افتاده است ، انسانها به گروه هايى مختلف تقسيم مىگردند :\r\n\r\nمسئلهء يكم - گروه روشنفكران\r\nمدتى است كه كلمهء روشنفكر در كتابهاى اجتماعى و ادبى و سياسى و فلسفى ما شيوع فراوانى پيدا كرده ، بدون تفسير دقيق در بارهء آن ، مورد اثبات و نفىهاى حماسه اى و ذوقى قرار گرفته است .\r\nآنچه كه در اين نوع مناقشه‌ها و كلنجارها مورد پذيرش همگانى است ، اينست كه در مفهوم كلمهء روشنفكر نوعى عصيان به گذشته اى كه كهنه شده است و تحريك به آينده كه حقايق تازه را مىآورد ، وجود دارد .\r\nبراى اين كه وقت خود را در بارهء شمارش بلاهايى كه بر سر اين كلمهء مقدس مانند عدالت و آزادى و تكامل و پيشرفت و تمدن آورده‌اند ، صرف نكنيم و براى اين كه با اصطلاحات حرفه اى فلسفه‌ها گرد و غبار بيشترى روى قيافهء اين كلمه نپاشيم ، آن را به حال خود مىگذاريم و فعلا از بحث و بررسىهاى طولانى در موارد استعمال و شرايط و موانع روشنفكرى خوددارى مىكنيم و تا مىتوانيم واقعيتهاى مربوط\r\n","description":"","footnote":"","page_name":" 78 ","page_number":79},
  {"content":"\r\nبه انسانهايى را مطرح مىكنيم كه از هوشيارى و احساس تعهد بيشترى برخوردار مىباشند . مسلم است كه درك و گرايش انسانها در همهء جوامع بدون استثناء مختلف است .\r\nلذا براى روشن شدن معناى روشنفكرى يك تقسيم بندى مختصر را در بارهء انسانها ضرورى مىبينيم . مردمى را كه شايد اكثريت چشمگير را تشكيل مىدهند ، مىبينيم كه در پهنهء پر از ابعاد اجتماع و در مجراى تحولات و جويبار شئون حياتى انسانها نه تنها حاضر به درك و تماشا هم نيستند ، بلكه مانند يك حرف كه در ميان سطرهاى صفحه اى از كتاب نوشته شده يا با حروف چاپى در آن صفحه نقش شده است ، نه از وجود خويش اطلاعى دارد و نه از كلمه اى كه در آن قرار گرفته و نه از سطرى كه در رديف آن نقش شده است . نه آگاهى از ساير سطور صفحات كتاب و مؤلف و هدف او دارد و نه خبرى از خود همان كاغذ كه روى آن نوشته شده است . . . يعنى موجودى كه براى خود هيچ است .\r\nگذشت زمان با هزاران حوادث سودبخش و ضرربار خود بر اين مردم ، شبيه به جريان آب رودخانه از روى قطعه كاغذى است كه به گوشه اى از ساقهء درخت فرو رفته در آب چسبيده است . اين قطعهء كاغذ بدون اين كه كارى با آب رودخانه داشته باشد ، هستى خود را تدريجا از دست مىدهد و از بين مىرود .\r\nانسانهايى ديگر وجود دارند كه تور ماهى گيرى بدست ، در انتظار گل آلود شدن آب هستند كه فوراً تور خود را به آب بياندازند و ماهىها بگيرند .\r\nافرادى از آدميان در اين دنيا زندگى مىكنند كه جز لذت هدفى ديگر در زندگى ندارند و هيچ واقعيتى را جز با ملاك لذت نمىپذيرند . فاصلهء اينان از ساير جانوران ، تنها در برخوردارى از لذايذ متنوع است كه ديگر جانوران از آنها محروم مىباشند .\r\nجمعى ديگر از روياروى قرار گرفتن با واقعيات زندگى ناتوان بوده مستى و ناآگاهى را به بيدارى و آگاهى ترجيح مىدهند . اگر يك دقت كافى انجام بدهيم ، اين جمع از انسانها مشمول مفاد ابيات زيرند كه مولوى مىگويد :\r\n","description":"","footnote":"","page_name":" 79 ","page_number":80},
  {"content":"\r\n\r\nجمله عالم از اختيار و هست خود\r\nمىگريزد در سر سرمست خود\r\nمىگريزند از خودى در بيخودى\r\nيا به مستى يا به شغل اى مهتدى\r\nتا دمى از هوشيارى وارهند\r\nننگ خمر و بنگ بر خود مىنهند\r\n\r\nاين نوع از انسانها كه مستى را بر هشيارى و خواب را بر بيدارى ترجيح مىدهند ، نه در حالت استقرار و ثبات اجتماعات ، قدرت روياروى قرار گرفتن با واقعيات را دارند و نه در حالت تحول . اينان حتى توانايى تماشاگرى را هم به آن چه كه مىگذرد ندارند . اين مسئله كه عامل فرار اين انسانها از واقعيت چيست داستان مفصلى دارد كه در سر فصل آن يا اصل تنازع در بقا نوشته شده است كه نشان مىدهد كه انسانهايى قدرتمند و خودخواه آنان را از واقعيات مىگريزانند و يا اصل خود خواهى در آن سر فصل نوشته شده است كه نشان مىدهد : آنان قربانى درد بيدرمان « از خود بيگانگى » مىباشند .\r\nعدهء ديگرى از انسانها بدون توجه به اين كه جز آنان موجودات ديگرى هم هستند كه انسان ناميده مىشوند و خواسته‌ها دارند و لذت و الم و پيروزى و شكست براى آنان هم مطرح مىباشد و اگر شرايط و موقعيتهاى مناسب بوجود بيايد ، آنان نيز طعم رشد و تكامل را مىچشند ، ارادهء خود را مبناى هستى مىدانند و چنين مىپندارند كه فلسفهء شوپنهور در بيان اصالت اراده ، مقصودى جز ارادهء آنان ندارد در ميان اين گروه‌ها و گروه هايى ديگر كه براى اختصار بحث ، متعرض آنها نگشتيم ، در هر دوره و جامعه اى ، گروهى بنام روشنفكران ناميده مىشوند . چه كلمهء جالبى كه مقدسترين مفهومى را در برگرفته است .\r\nاين كلمه بدون مبالغه بازگو كنندهء انسانهايى است كه رشد و كمال حيات آدميان را با آبحيات آبيارى مىكنند .\r\nاين مفهوم ، اميد بخش است كه در همهء ادوار تاريخ در تاريكترين موقعيتهاى زندگى اجتماعى چراغى فرا راه جمعيتها بوده از سقوط آنان در سراشيبى يأس تباه كننده جلوگيرى مىكند .\r\n","description":"","footnote":"","page_name":" 80 ","page_number":81},
  {"content":"\r\nاين مفهوم مقدس دامنه اى بس گسترده دارد كه از يك فرد انسان آگاه و متعهدى كه تنها مىتواند دست يك فرد ديگر را در بعدى از ابعاد حيات بگيرد و او را از سقوط نجات بدهد ، تا بزرگترين پيامبران الهى را مانند ابراهيم و موسى و عيسى و محمد صلوات اللَّه عليهم أجمعين شامل مىشود .\r\nشايد با نظر در اين مفهوم وسيع بتوانيم تعريف روشنفكر را هم دريابيم كه عبارت است از انسانى آگاه و متعهد كه آگاه ساختن ديگر انسانها و رها ساختن آنانرا از ركود و برگشت به قهقرا ، ضرورتى چونان ضرورت تنفس از هوا براى ادامهء حيات خويشتن ، تلقى مىكند .\r\nدرود جانهاى آدميان و درود خدا و فرشتگان و همهء هستى بر اين روشنفكران باد كه قافله سالاران كاروان انسانيتند .\r\nاينان به مرحله اى رسيده‌اند كه اگر آدميان را در حال ركود ببينند ، هستى خود را راكد احساس مىكنند .\r\nتلخى فقر و نيازمندىها و بردگى مردم را ناگوارتر از تلخى زهر مهلك در كام خود مىيابند .\r\nدر آن حال كه ديگر انسانهاى ناآگاه ، در عيش و نوشهاى مستانه غوطه ورند و نمىدانند از كجا حركت كرده بكجا مىروند ، روشنفكران در شب بيدارىهاى جانكاه ، در عوامل حركت آنان و روشن ساختن خطاها و كجروىهاى تباه كنندهء آن حركت مىانديشند . اگر از يك افق والاترى به كار روشنفكران بنگريم ، خواهيم ديد آنان آن روشنگرانى هستند كه مىسوزند و فروغ خود را بر فضاى درون انسانهاى جامعهء خود مىاندازند ، باشد كه عقل و وجدان در خواب رفتهء آنان را بيدار كنند .\r\nهر چه در بارهء روشنفكر بگوييم ، با نظر به عظمت مقام روشنفكرى كه در جملهء « نمايندگان خداوندى در كرهء خاكى » خلاصه مىشود ، چيز قابل توجهى نگفته‌ايم .\r\nساده لوحان در مطالعات ابتدايى خود گمان مىكنند اين گروه روشنفكران\r\n","description":"","footnote":"","page_name":" 81 ","page_number":82},
  {"content":"\r\nكه واقعاً در توصيف ارزش و عظمت آنان ابراز ناتوانى مىكنيم ، در مقابل رديفهاى گوناگون آن گروه‌ها كه در گذشته يادآور شديم قرار گرفته‌اند ، مانند بىتفاوتها ، لذت پرستان ، مستان تخديرجو . . . اين پندار بطور قطع باطل است ، گروه ضد اين روشنفكران واقعى روشنفكر نماهايىاند كه انديشه و فعاليتى جز لجن مال كردن آن مقام مقدس ندارند ، زيرا گروه هايى كه در گذشته ياد آور شديم ، ممكن است قيافهء تضاد عمدى در مقابل روشنفكران به خود نگيرند ، و هدفهاى ناچيز خود را با وسايل پست و مناسب با آن هدف دنبال كنند ، در صورتى كه نمايشگران روشنفكرى با به خود بستن روشنايى ، تاريكىهاى خود را به عرصهء اجتماع مىآورند تضاد آنان با روشنفكرى واقعى در اينست كه گروه واقعى روشنفكرهاى روشنگر ابرها و گرد و غبارهاى فضاى اجتماع را بر كنار مىكنند تا مردم خورشيد را ببينند و حيات خود را روشن بسازند ، در صورتى كه روشنفكر نماها يا گرد و غبار مىپاشند كه فضا را تيره كنند و يا سرمه هايى به ديدگان مردم مىكشند كه آنان را از فضاى انسانيت به وسعت كيهان ، به لانهء محقر خفاشان تغيير موقعيت بدهند يكى از عوامل بدبختى حيات اجتماعى مردم اينست كه نام هر گونه اصل شكنى روشنفكرى ناميده مىشود مخصوصا با نظر به حس نوگرايى بشرى كه به عقيدهء ما يكى از عاليترين و سازنده ترين نيروهاى انسانى است ، از اين كلمه نوگرايى چه سوء استفاده‌ها كه نمىشود براى توضيح اين مسئله ، نخست اين حقيقت را كه نوگرايى در متن حيات دينى ما است ، چند بيت زير را از مولوى يادآور مىشويم :\r\n\r\nهر نفس نو مىشود دنيا و ما\r\nبىخبر از نو شدن اندر بقا\r\nعمر همچون جوى نو نو مىرسد\r\nمستمرى مىنمايد در جسد\r\nشاخ آتش را بجنبانى به ساز\r\nدر نظر آتش نمايد بس دراز\r\nاين درازى خلقت از تيزى صنع\r\nمىنمايد سرعت انگيزى صنع\r\nنيك بنگر ما نشسته مىرويم\r\nمىنبينى قاصد جاى نويم\r\nپس مسافر آن بود اى ره پرست\r\nكه مسير و روش در مستقبل است\r\n\r\n","description":"","footnote":"","page_name":" 82 ","page_number":83},
  {"content":"\r\n\r\nجان فشان اى آفتاب معنوى\r\nمر جهان كهنه را بنما نوى\r\nآنچه از جانها به دلها مىرسد\r\nآنچه از دلها به گلها مىرسد\r\nمىرود بىبانگ و بىتكرارها\r\nتحتها الانهار تا گلزارها\r\nچيست نشانى آنك هست جهانى دگر\r\nنو شدن حالها رفتن اين كهنه هاست\r\nروز نو و شام نو باغ نو و دام نو\r\nهر نفس انديشه نو نو خوشى و نو عناست\r\nعالم چون آب جوست بسته نمايد وليك\r\nمىرود و مىرسد نو نو اين از كجاست\r\nنو ز كجا مىرسد كهنه كجا مىرود\r\nگرنه وراى نظر عالم بىمنتهاست\r\n\r\nخلاصه :\r\n\r\nتازه مىگير و كهن را مىسپار\r\nكه مرا مسالت فزون است از سه پار\r\n\r\nمنابع اوليهء اسلامى توبيخ ركود در گذشتهء تباه شده را به حدى مىرساند كه بالاتر از آن قابل تصور نيست .\r\nبا روشن شدن اين مسئله كه نوبينى و نوگرايى واقعجويانه در متن حيات فرد و اجتماع مسلمان است ، ديگر نمىتوان از اين قضيه كه اجتماع به گروه روشن فكران نيازمند است ، سوء استفاده كرد . آنچه كه بايد مورد دقت كافى قرار بگيرد ، اينست كه چون كشف واقعيات و بهره بردارى از آنها در جويبار دائم الجريان زمان صورت مىگيرد ، لذا ميخكوب شدن در گذشته اى كه برخى از واقعيات را دريافته در معرض استفاده قرار داده باشد ، محكوم است و ما براى رويا رو شدن با حقايق ديگر كه با گذشت زمان كشف مىگردد و موجب گسترش ابعاد مفيد بشرى مىشود ، بايستى از حس نوگرايى برخوردار شويم و همواره آن را براى فعاليت آماده بسازيم . نه اين كه يك ساعت بزرگى كه نقطه‌ها يا ارقام ساعت شمارش كاملا خوانا باشد ، جلو چشمان خود بگذاريم و براى نشان دادن معناى نوگرايى در هر حركتى كه ساعت شمار انجام مىدهد ، با يك اعجاز مردگان صدها هزار سال پيش تاكنون را زنده كنيم و همهء آيندگان تاريخ را در يك چشم بهم زدن بيافرينيم و حتى براى اين كه احتياط را از دست ندهيم ، همهء آنان را حاضر و غايب كنيم كه مبادا كسى از اين اجتماع حياتى تخلف كند ، آن گاه بلندگويى بسيار بسيار بزرگ به دهان\r\n","description":"","footnote":"","page_name":" 83 ","page_number":84},
  {"content":"\r\nگرفته ، فرياد بزنيم كه اى انسانها ، حواستان را جمع و همهء قواى دماغى خودتان را متمركز بسازيد و بدانيد كه هم اكنون ساعت شمار ما از ساعت هشت و پنجاه و نه دقيقه به ساعت نه نقل مكان فرمودند لذا نابودى همهء اصول و قوانين و واقعيات را كه تا ساعت هشت و پنجاه و نه دقيقه در دست داشتيم ، اعلان مىكنيم .\r\nاحتمال مىرود كه اكثريت مردگان اعتراض كنند كه اى زنده‌هاى خاموشتر از ما مردگان ، براى اثبات اين حماقت بود كه آرامش ما را در زير انبوه خاكها بر هم زديد مگر امكان دارد كه ما نوگرايان در مقابل اين اعتراض مردگان ساكت بنشينيم ما نوگرايان فورا با گرفتن قيافهء قيمومت به مردگان ، پاسخ خواهيم داد كه حالا كه مىخواهيد برويد ، نمايندگانى از خود انتخاب كنيد كه در مجمع ما شركت كنند و از فلسفه بافى ما محروم نگردند روحت شاد اى مولوى :\r\n\r\nچشم باز و گوش باز و اين عما\r\nحيرتم از چشم بندى خدا\r\n\r\nبهر حال تعريفى كه براى روشنفكرى قابل قبول است ، اينست كه روشنفكر آن انسان است كه با آگاهى و هوشيارى هر چه بيشتر و پاكتر از ديگر انسانها ، واقعيات را دريابد و با احساس تعهد برين كمك به پيشرفت انسانها مطابق آن واقعيات نمايد .\r\nاگر واقعيت پوسيدگى يك يا چند ، اصل و رفتار گذشتهء انسانها را نشان مىدهد ، روشنفكر بايستى سقوط آن را اعلان بدارد و براى جانشين ساختن اصل و رفتار صحيح به تكاپو بيفتد .\r\nبرگرديم به اصل مبحث كه عبارت است از موضعگيرى روشنفكران در فتنه‌ها و آشوبها ، با آن تعريفى كه براى اين مفهوم ذكر كرديم ، موضع گيرى روشنفكر در موقعيتهاى فتنه انگيز كاملا روشن گرديد ، زيرا وظيفهء آنان تفكيك حق از باطل و در آوردن مردم از اشتباهات و تكاپو براى هموار كردن راه خروج انسانها از طوفان فتنه و آشوب مىباشد .\r\n","description":"","footnote":"","page_name":" 84 ","page_number":85},
  {"content":"\r\n\r\nمسئلهء دوم - گروه پاكدلان پاك انديش\r\nاين گروه را كسانى تشكيل مىدهند كه از محاصرهء خودخواهى نجات پيدا كرده ، در بارهء صلاح و فساد جامعه بىتفاوت نبوده همان اهميت حياتى را براى اوضاع جامعه قائلند كه براى جان عزيز خود . انديشه‌هاى اينان با طهارت قلب آبيارى مىشود ، هر واحد و قضيه اى كه بعنوان حلقه اى از زنجير انديشه شان قرار مىگيرد ، به وسيلهء فعاليّتهاى پاك صيقلى مىگردد .\r\nتفاوت اين گروه با روشنفكران در اينست كه روشنفكران با احساس تعهدى كه دارند ، در مقابل فتنه‌ها بيكار و بىتفاوت ننشسته ، دست به تكاپو مىبرند و راه را براى خروج مردم از ابهامى كه از اختلاط حق و باطل فضاى جامعه را گرفته است ، هموار مىسازند ، در صورتى كه گروه پاكدلان پاك انديش اگر دست به فعاليت مطابق احساس تعهد برين بزنند ، داخل گروه روشنفكران مىباشند و دستهء مستقلى را تشكيل نمىدهند . و اگر به همان پاكدلى و پاك انديشى كفايت كنند ، مردمى هستند كه تنها در فكر نجات خويشتن از لجن فتنه‌ها مىباشند .\r\nتفاوت اين گروه با روشنفكران همان تفاوت عابد و عالم است كه سعدى بيان كرده است :\r\n\r\nصاحبدلى به مدرسه آمد ز خانقاه\r\nبشكست عهد صحبت اهل طريق را\r\nگفتم ميان عابد و عالم چه فرق بود\r\nتا اختيار كردى از آن اين فريق را\r\nگفت آن گليم خويش بدر مىبرد ز موج\r\nوين جهد مىكند كه بگيرد غريق را\r\n\r\n\r\nمسئلهء سوم - گروه سودجويان\r\nكه از جويندگان سود مادى گرفته تا عاشقان « من هستم » را شامل مىشود فتنه و آشوب براى گروه سودجويان عاليترين آرمان زندگى است كه جامعه را مانند رودخانهء گلآلود ببينند و تور ماهىگيرى خود را به كار بيندازند . اين گروه كه خدا جوامع بشرى را از شر آنها نجات بدهد ، حتى اگر بدانند كه اگر جويبار انديشه‌ها و وجدان و تعقلشان گلآلود شود ، مىتوانند بيك سود پشيز ظاهرى برسند ، حاضرند تمام سطوح درون خود را گل آلود كنند و محو بسازند . پس موضع\r\n","description":"","footnote":"","page_name":" 85 ","page_number":86},
  {"content":"\r\nگيرى اينان در مقابل فتنه‌ها و آشوبها درست موضعگيرى ماهىگير در مقابل آب گلآلود مىباشد . و چون محور اساسى آنان سود جويى است ، اگر آرامش و سكون اجتماع حسّ سود پرستى آنان را اشباع نمايد ، قهرمانان بىنظير در خواباندن فتنه‌ها هستند و اگر طوفان فتنه‌ها سود آنان را تأمين نمايد ، دلاوران سلحشورى اند براى برانگيختن آشوبها . اين هم يك اصل كلى است كه برخى از اشخاص براى ابراز « من هستم » تا نيستى خود پيش مىروند .\r\nآرى :\r\n\r\nز ان كه هستى سخت مستى آورد\r\nعقل از سر شرم از دل مىبرد\r\n\r\nمولوى\r\n\r\nمسئلهء چهارم - گروه بدبينان\r\nبدانجهت كه اين گروه همواره عينك بد بينى به چشمان خود زده‌اند ، اندك حادثهء فتنه انگيزى را در راه محكم كردن عقيدهء خود استخدام نموده ، دست به فلسفه بافىها زده مىگويند : بفرمائيد ، اينست دليل صحت مدعاى ما كه مىگوييم : بشر سر از طبيعت برنياورده است ، مگر اين كه حق و باطل را در هم بريزد و فتنه‌ها به راه بياندازد .\r\nهمين حادثه را در نظر بگيريد و به عقب و عقبتر برگرديد ، خواهيد ديد تاريخ بشرى پر از آشوبهاى بى سر و ته است و هر كس كه بخواهد تاريخ بشرى را بدون در نظر گرفتن اين سنت جاريه تفسير كند ، كار بيهوده اى مىكند .\r\nاين بدبينان متوجه نيستند يا نمىخواهند به اين حقيقت توجه كنند كه اگر هم خود فتنه‌ها داراى بعد ويرانگرى بوده اصول و قوانين حق و باطل را درهم مىريزند ، با اين حال قدرت سازندهء آدمى را براى بر طرف كردن موانع و سنگلاخهاى حيات بشرى به كار مىاندازند و احساس حق طلبى او را به شدّت بيدار مىكنند و خواب او را به بيدارى و مستى او را به هشيارى مبدل مىسازند .\r\n\r\nمسئلهء پنجم - گروه خوش بينان\r\nاين گروه بر عكس بدبينان ، با نگريستن بوسيلهء عينك خوشبينى ، براى همهء آرامشها و تلاطمهاى حيات بشرى فلسفه هايى آماده كرده‌اند كه خود را با آنها\r\n","description":"","footnote":"","page_name":" 86 ","page_number":87},
  {"content":"\r\nقانع و ديگران را به تبعيت از آنها توصيه مىنمايند : درست فكر كنيد كه چه مىگوئيم ، مىگوئيم : هر معلولى علتى دارد و ما در برابر اين قانون پايدار جز رضا و خرسندى نبايد داشته باشيم ، زيرا از متن هستى بر مىآيد و هستى را تنظيم مىكند و چه زيباست نظم هستى از طرف ديگر بگذاريد بشر در همهء جريانات هستى قدرت خود را به فعليت برساند ، مگر آن وحى منزل را كه به پيشروان داروين و پيروان او شده است ، نشنيده‌ايد كه بايستى قدرتمندها ناتوانان را از بين ببرند ، تا ناتوانان در فتنه‌ها قربانى شوند و ميدان را براى اقويا به وسيلهء انتخاب طبيعى باز كنند اين خوش بينان كه خود توليدكنندگان بدبينىاند ، اين مقدار فكر نمىكنند كه حقجويى و حقيابى نوع بشر خود يكى از معلولهايى است كه به علتى اصيل كه خدا در نهاد اين نوع قرار داده است ، مستند مىباشد .\r\nهمچنين در برابر بروز فسادهاى آشوبگران ، حسّ پاسدارى ما از ارزشهاى انسانى ، معلولى است كه از ريشه دارترين علل روانى سر برمىكشد و دست به فعاليت مىزند . و اين كه مىگويند : چه زيباست نظم هستى نمىفهمند كه نابودىهاى بشرى چه با دست عوامل طبيعى صورت بگيرد و چه به وسيلهء نيرومندان ، خارج از قانون عليت نيست ، و چه زشت است نابودى ناحق بشرى نيز اين استدلال كه بايستى قدرتهاى بشرى به فعليت برسند ، مدعائى كاملا صحيح است ، ولى اشكال در تطبيق اين قانون در شئون مجموعى بشرى است و بقول مولوى : دعاى خوبى است كه اين خوش بينان آورده‌اند ، ولى سوراخ دعا را گم كرده‌اند :\r\n\r\nآن يكى در وقت استنجاء بگفت\r\nكه مرا با بوى جنت دار جفت\r\nگفت شيخى خوب ورد آورده اى\r\nليك سوراخ دعا گم كرده اى\r\n\r\n","description":"","footnote":"","page_name":" 87 ","page_number":88},
  {"content":"\r\nاگر بنا باشد به فعليت رسيدن قدرت ، موجب نابود شدن قدرتهاى ديگرى باشد كه حتى در ضعيفترين شاخ يك مورچهء خزيده در لانهء خود ، جلوه گر مىشود ، اين به فعليت رسيدن اشباع وحشيانهء حسّ خودخواهى است ، نه به فعليت رسيدن قدرت كه با نظر به حيات مجموع انسانها ، امانتى است در دست بعضى از آنها كه در صلاح مجموع حيات به كار ببرد .\r\nنيز اگر چنين فرض كنيم كه به فعليت رسيدن قدرت عبارت است از دارا بودن به عامل نابودى ديگران ، در اين صورت ما ناتوانى و زبونى انسان را در برابر مواد آتشفشانى كه در درون دارد و مىتواند خود او و ديگران را به مرگ و نابودى بكشاند ، قدرت ناميده‌ايم اينان حتى آن اندازه قدرت ندارند كه خود را آماده كنند و در اين حقيقت بينديشند كه چرا همهء مكتبهاى انسانى و همهء انسان شناسان كه از مجموع تاريخ حيات امير المؤمنين ( ع ) اطلاعى دارند ، او را بعنوان قدرتمندترين مرد تاريخ معرفى مىكنند آيا اين قدرتمندى جز اين است كه امير المؤمنين ( ع ) توانسته است خود را از محاصرهء خودمحورى در آورده همهء انسانها را در درون خود جاى بدهد جاى دادن همهء انسانها در درون و همهء آنها را اجزائى براى خود فرض كردن ، نمونه اى از قدرت الهى را نشان مىدهد كه ساير قدرتمندان باصطلاح معمولى كه در محاصرهء « خود محورى » زود گذر قرار گرفته‌اند فاقد آنند .\r\nاگر انسانى بتواند آگاهى كافى در بارهء حيات آدميان به دست بياورد ، خواهد ديد : اصل قدرت شكافتن محاصرهء « خودمحورى » است كه مىتواند عامل خوش بينى بانسانها باشد ، نه قرار گرفتن در محاصرهء « خود محورى » كه پستترين و زشتترين ناتوانىهاى بشرى است .\r\nگروه خوش بينان اصطلاحى كه در اين مبحث مطرح كرديم ، هر گونه فتنه و آشوب را مطابق قانون قلمداد مىكنند و نمىدانند كه سوختن انبار آذوقهء مردم با افتادن آتش در آن ، يكى از جلوه گاه‌هاى قانون علت و معلول است كه طبيعت در\r\n","description":"","footnote":"","page_name":" 88 ","page_number":89},
  {"content":"\r\nنظم خود بجريان مىاندازد .\r\n\r\nمسئلهء ششم - محققان حرفه اى\r\nگروه ديگرى داريم كه قلم به دست و با قيافهء متفكرانه ، مىخواهند در بارهء فتنه‌ها تحقيق نمايند ، ولى تحقيق براى اينان يك حرفهء اعتيادى ، يا حرفهء سود آورى است كه براى برآوردن نيازهاى مادى يا شهرت پرستى و اشباع حسّ محبوبيت خواهى انجام مىگيرد .\r\nدر اشتغال به اين حرفه ، هدفى جز توضيحاتى كه خوشايند مردم بوده باشد ، ندارند و بجاى تحليل و تركيب موقعيت فتنه انگيز و عوامل آن ، مفاهيم و قضايايى را استخدام مىكنند كه آگاهى و هشيارى و دلسوزى آنان را براى مردم اثبات كند . و چون هدف محقر آنان عبارت است از « به من نگاه كنيد » لذا نه تنها واقعيتها را نخواهند توانست درك و ابراز نمايند ، بلكه ممكن است در بارهء همه چيز تحقيق نمايند جز خود موقعيت فتنه انگيز و عوامل آن .\r\nآرى ، اگر مردم در بارهء قلم و آگاهىهاى من در تشخيص حوادث اجتماع در حيرت و شگفتى فرو روند ، براى من بس است :\r\n\r\nطالب حيرانى خلقان شديم\r\nدست طمع اندر الوهيت زديم\r\nدر هواى آنكه گويندت زهى\r\nبسته اى برگردن جانت زهى\r\n\r\n\r\nمسئلهء هفتم - محققان آگاه و متعهد\r\nبر عكس اين فرصت جويان حرفه اى ، محققان آگاه و متعهدى پيدا مىشوند كه نه تنها براى ارضاى خودخواهى صفحات كاغذ را باطل نمىكنند ، بلكه با كوشش پىگير و صميمانه ، بازيگرى با محتويات پيش ساختهء ذهنى خود را نيز [ كه رهايى از آنها كار هر كسى نيست 
  ] كنار مىگذارند . به اين معنى كه با توجه به بازيگرى نابجاى محتويات پيش ساختهء ذهنى كه حوادث را با رنگ خاص خود رنگ آميزى مىنمايند ، از دخالت آنها در تفسير و توجيه حادثه خوددارى مىنمايند .\r\nاين گونه بازيگرىهاى ذهنى بزرگترين عامل تحريف واقعيات است كه به وسيلهء ناآگاهان غير متعهد كتب تاريخى بشرى را مشكوك قلمداد مىكنند . حتى\r\n","description":"","footnote":"","page_name":" 89 ","page_number":90},
  {"content":"\r\nو ايتهد با اين كه شكى در آگاهىهاى گيبون ندارد ، در بارهء تاريخ پر ارزش او كه در سقوط و اعتلاى امپراتورى رم نوشته است ، مىگويد : « گيبون تحقيقات شايسته اى در بارهء سقوط و اعتلاى امپراطورى رم نموده است ، ولى عينك قرن نوزدهم به چشمانش » .\r\nتاكيد مىكنيم كه براى تحقيق آگاهانه و متعهدانه ، يك شرط اساسى باضافهء شرايط ديگر كه بايد آنها را مراعات كرد ، وجود دارد كه در نظر گرفتن و عمل به آن بسيار دشوار است و آن شرط عبارت است از دخالت ندادن بازيگرىهاى ذهنى خويش بوسيلهء محتويات پيش ساخته اى كه با عوامل مختلف مانند عقيده و ذوق و نوع تفكر به وجود مىآيند و آگاهانه يا ناگاه الگوهايى را براى تشخيص و بيان واقعيات خلق مىكنند .\r\nلذا يك محقق آگاه و متعهد ، نمىتواند در تحليل و تركيب موقعيت فتنه انگيز مانند ساير موقعيتهاى بشرى كمترين بازيگرى پيش ساخته از طرف محيط و عقايد و ذوقيات را دخالت بدهد .\r\n\r\nفتنه اى كه در دوران زمامدارى امير المؤمنين بوجود آمده بود\r\nچنان كه از تواريخ برمىآيد ، در دوران پيش از زمامدارى امير المؤمنين عليه السلام ، قضايايى را بعنوان مواد برنامهء اسلامى در جوامع به وجود آورده بودند . اين قضايا با حقيقت اسلام سازگار نبود . براى توجيه آنها موضوع اجتهاد و نظر را مطرح كرده مىگفتند : پيشروانى كه قضايايى را بعنوان مواد برنامهء اسلامى در متن اين دين جاودانى وارد كرده‌اند ، مجتهد و صاحب نظر بوده‌اند .\r\nاين خوش گمانى توجيهى براى تثبيت آن قضايا شده تدريجا به عنوان تكاليف و احكام اسلامى تلقى گشته بودند .\r\nامير المؤمنين ( ع ) كه به گفتهء علايلى در كتاب سمو المعنى فى سمو الذات همواره رهبر گروه محافظ اسلام بود ، براى بر كنار ساختن آن قضايا و آشكار كردن متن واقعى اسلام ، دست به اقداماتى جدّى زد .\r\n","description":"","footnote":"","page_name":" 90 ","page_number":91},
  {"content":"\r\nهيچ جاى ترديدى نيست كه اين اقدامات براى كسانى كه از آن قضايا استفاده‌ها داشتند و موضع خود را با آنها تثبيت كرده بودند ، سخت نگران كننده بود ، لذا آن قضايا را كه با نظريات شخصى گردانندگان اجتماعى پيش از دوران على ( ع ) ، به وجود آمده بود ، حق جلوه مىدادند و حقى را كه على ( ع ) مطرح و اجرا ميكرد ، باطل قلمداد مىكردند .\r\nمسلم است كه اين گونه ابهام انگيز نمودن واقعيات به وسيلهء سودجويان و مقام پرستان ، مىتواند براى مردم معمولى فتنه‌هاى بسيار تاريك و اضطراب انگيزى به وجود بياورد .\r\nعامل اصلى آزمايش مردم در چنان جامعه اى طرفدارى سخت و بى مسامحهء امير المؤمنين از حق و تنفر او از باطل بوده است كه به هيچ وجه سستى در آن طرفدارى و تنفر را به خود راه نمىداد .\r\nبهترين دليل اين مدّعا كه عوامل فتنه و گردانندگان آنها سود جويان و مقام پرستان ، بودند ، اعتراف خود طلحه و زبير است كه در مباحث گذشته ملاحظه نموديم و ديديم كه اين دو مرد صراحتاً رياست طلبى خود را در برابر امير المؤمنين ابراز كردند .\r\nهمچنين سرگذشت معاويه و اخلالگرىهاى او بوسيلهء فتنه هايى كه در حكومت آن حضرت به راه انداخته بود ، بقدرى روشن است كه مىتوان گفت : معاويه تا آخرين نفس امير المؤمنين ( ع ) كارى ديگر جز بوجود آوردن فتنه‌هاى رنگارنگ ، نداشت ، امّا در اين فتنه‌ها به عادلترين مرد تاريخ چه مىگذشت و ايده آلترين انسان چقدر رنج مىبرد و چه خونهاى بيگناه به زمين ريخته مىشد و چه حقها كه نابود و باطلها كه زنده مىگشت و چه سرنوشت بدى را براى جوامع اسلامى بلكه براى جامعهء بشريت پىريزى مىكرد معاويه كارى با اينها نداشت ، زيرا كار او تنها بوجود آوردن بهترين مثال براى خودخواهى بنيان كن انسانيت منحصر بود . تتمهء اين مبحث را در تفسير موضوعى فتنه‌ها خواهيم ديد .\r\n","description":"","footnote":"","page_name":" 91 ","page_number":92},
  {"content":"\r\n\r\nفتنه از ديدگاه قرآن\r\nدر آيات قرآن مجيد عناصر اساسى فتنه با روشنائى كامل گوشزد شده است .\r\nآياتى كه در زير آورده مىشود ، نمونه هايى از عناصر اساسى فتنه از نظر قرآن مىباشد :\r\n\r\n1 فتنه عامل تحركى براى آزمايش\r\nاين معنى كه در گروهى از آيات آمده است ، يكى از اساسىترين عناصر فتنه است كه عبارت است از عامل تحرك و هيجان درونى كه در آن ، اصول و قوانين به تلاطم مىافتند و حتى حاكميّت شخصيت براى ايجاد آرامش و قرار گرفتن در مسير صحيح ، متزلزل مىگردد : * ( وَكَذلِكَ فَتَنَّا بَعْضَهُمْ بِبَعْضٍ لِيَقُولُوا أَ هؤُلاءِ مَنَّ الله عَلَيْهِمْ مِنْ بَيْنِنا أَ لَيْسَ الله بِأَعْلَمَ بِالشَّاكِرِينَ ) * ( 1 )  .\r\n( و بدينسان بعضى از آنان را بوسيلهء بعضى ديگر مفتون ساختيم ، تا بگويند آيا اينان ( مردم با ايمان كه بينوايان جامعه محسوب مىشوند ) هستند كه در ميان ما مورد احسان خداوندى قرار گرفته‌اند ، آيا خداوند به سپاسگذاران داناتر نيست ) .\r\nنزول اين آيه در آن مورد بوده است كه اغنياء و چشمگيران جامعه پيش پيامبر اكرم ( ص ) آمده خواستار امتيازى گشتند .\r\nاين امتياز چنين بود كه پيامبر موقعيت اجتماعى آن اغنياء و اشراف را منظور نموده حساب آنان را از بينوايان تفكيك كند . خداوند متعال خواستهء آنان را مطرود اعلان فرموده آيهء پيش از آيهء فوق را نازل نمود : * ( وَلا تَطْرُدِ الَّذِينَ يَدْعُونَ رَبَّهُمْ بِالْغَداةِ وَالْعَشِيِّ يُرِيدُونَ وَجْهَه ما عَلَيْكَ مِنْ حِسابِهِمْ مِنْ شَيْءٍ وَما مِنْ حِسابِكَ عَلَيْهِمْ مِنْ شَيْءٍ فَتَطْرُدَهُمْ فَتَكُونَ مِنَ الظَّالِمِينَ ) * ( 2 )  .\r\n","description":"","footnote":" ( 1 ) الانعام آيهء 53 .  ( 2 ) الانعام آيهء 52 . ","page_name":" 92 ","page_number":93},
  {"content":"\r\n( آنان را كه صبحگاه و شامگاه پروردگار خود را مىخوانند و تنها خود او را مىخواهند ، طرد مكن ، چيزى از حساب آنان بر تو نيست و چيزى از حساب تو بر آنان نمىباشد ، اگر آنان را طرد كنى از ستمكاران خواهى بود ) .\r\nآيهء مورد بحث مىگويد : برقرار كردن تساوى ميان همهء افراد جامعه و اين كه آن بينوايان شايستهء پرچمدارى رشد و تكامل شده‌اند ، براى آن اغنياء و اشراف گران آمده ، مىگفتند : شگفتا ، اين بينوايانند كه خدا آنانرا بر ما برترى داده رهروان منزلگه كمال معرفى مىنمايد خداوند خطا و اشتباه آنان را گوشزد نموده مىگويد : از حكمت عاليهء ما است كه بدون توجه به موقعيّتهاى دروغينى كه انسانها در زندگى اجتماعى براى خود كسب مىنمايند ، مردم آمادهء پذيرش واقعيت را [ اگر چه در پايينترين سطوح مجتمع جاى گرفته باشند 
  ] مورد عنايت قرار داده ، پيشروان قافلهء تمدنها مىنماييم .\r\nاين يك آزمايش بسيار مهمى است كه چشمگيران با اعتقاد به انحصار شايستگى در خويشتن ، در آن قرار مىگيرند .\r\nدرون آنان با محتويات خودخواهىها و خود كامگىها و صدها پديده‌هاى ناشى از اصول خودمحورى ، متلاطم مىشود و حالت مفتونى پيدا مىكنند .\r\nاگر آنان لحظاتى بينديشند و از عقل و وجدانشان اطلاعات مستقيم و ناب در بارهء موجوديت واقعى خود به دست بياورند ، اين حق روشن را خواهند ديد كه همه چيز را مىدانند جز اين حقيقت را كه چنان كه اشكال چشم و ابرو و اندام و لباس بازگو كنندهء حقيقت حيات و روح آدمى نيست ، همچنان اشكال چشمگيرى كه آنان از موجوديت دروغين خود با زيركىها و حيله گرىهاى گوناگون در جامعه منعكس ساخته‌اند ، كمترين دلالتى بر واقعيت آنان ندارد .\r\nاى كاش يك هزارم كوششها و تكاپوهايى را كه براى منعكس ساختن خود دروغين در جامعه صرف كرده‌اند ، در تفسير و توجيه معناى انسان مبذول مىنمودند تا بفهمند كه امتياز و عظمت واقعى بيش از يك عامل ندارد و آن عبارتست از احساس\r\n","description":"","footnote":"","page_name":" 93 ","page_number":94},
  {"content":"\r\nتعهد برين كه از شناخت واقعى انسان شروع مىشود و در انسان شدن ايفاء مىگردد .\r\n* ( أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَهُمْ لا يُفْتَنُونَ . وَلَقَدْ فَتَنَّا الَّذِينَ مِنْ قَبْلِهِمْ فَلَيَعْلَمَنَّ الله الَّذِينَ صَدَقُوا وَلَيَعْلَمَنَّ الْكاذِبِينَ ) * ( 1 )  .\r\n( آيا مردم گمان مىكنند كه به حال خود واگذار شوند كه بگويند : ما ايمان آورديم و مورد آزمايش قرار نگيرند . ما مردمانى را پيش از آنان آزمايش كرديم ، تا راستگويان و دروغگويان در [ صفحهء هستى كه جلوه گاه 
  ] علم خداوندى است ، منعكس گردند ) .\r\nبا نظر به امثال اين آيات روشن مىشود كه فتنه داراى جنبهء مثبتى مىباشد كه خداوند آن را به خود نسبت مىدهد .\r\n* ( وَاعْلَمُوا أَنَّما أَمْوالُكُمْ وَأَوْلادُكُمْ فِتْنَةٌ ) * ( 2 )  .\r\n( و بدانيد كه اموال و فرزندان شما وسيله هايى براى آزمايشند ) .\r\n* ( كُلُّ نَفْسٍ ذائِقَةُ الْمَوْتِ وَنَبْلُوكُمْ بِالشَّرِّ وَالْخَيْرِ فِتْنَةً وَإِلَيْنا تُرْجَعُونَ ) * ( 3 )  .\r\n( همهء نفوس طعم مرگ را خواهند چشيد و شما را با شرّ و خير به آزمايش مىكشيم و به سوى ما خواهيد برگشت ) .\r\n* ( وَاخْتارَ مُوسى قَوْمَه سَبْعِينَ رَجُلًا لِمِيقاتِنا فَلَمَّا أَخَذَتْهُمُ الرَّجْفَةُ قالَ رَبِّ ) * ( 4 )  .\r\n( [ خداوندا ، اين حادثه 
  ] نيست مگر آزمايشگرى تو ، با اين حادثه كسى را [ كه خود را در مجراى مشيت تو آمادهء ضلالت ساخته است 
  ] گمراه ميكنى و كسى را [ كه خود را در مجراى مشيت تو آمادهء هدايت كرده است 
  ] هدايت مىنمائى ) .\r\n","description":"","footnote":" ( 1 ) العنكبوت آيهء 2 و 3 .  ( 2 ) الانفال آيهء 28 .  ( 3 ) الانبياء آيهء 35 .  ( 4 ) الاعراف آيهء 155 . ","page_name":" 94 ","page_number":95},
  {"content":"\r\n* ( وَلا تَمُدَّنَّ عَيْنَيْكَ إِلى ما مَتَّعْنا بِه أَزْواجاً مِنْهُمْ زَهْرَةَ الْحَياةِ الدُّنْيا لِنَفْتِنَهُمْ فِيه ) * ( 1 )  .\r\n( چشمان خود را به سوى همسران آنان كه چونان شكوفهء حيات دنيا براى بهره ور شدنشان قرار داديم ، دراز مكن ، اين شكوفه‌هاى دنيوى وسيلهء آزمايشى است كه براى آنان قرار داده‌ايم ) .\r\n* ( وَاتَّبَعُوا ما تَتْلُوا الشَّياطِينُ عَلى مُلْكِ سُلَيْمانَ وَما كَفَرَ سُلَيْمانُ ) * ( 2 )  .\r\n( [ هاروت و ماروت 
  ] سحر را به كسى تعليم نمىكردند مگر اين كه مىگفتند : ما جز آزمايش مقصدى نداريم ، كافر مباش ) .\r\n\r\n2 - فتنه اى كه خود انسان به وجود مىآورد و آن را وسيلهء فريب دادن خود مىسازد .\r\nنوعى از آشوبهاى درونى وجود دارد كه بوجود آورندهء آن ، خود انسان است و عامل اصلى اين آشوبها ، تمايلات مهار نشدهء درونى است كه سدّ راه هر گونه انديشهء حقيقتيابى مىباشند .\r\nدر چنين حالات روانى پيكارهايى سخت در درون آدمى ميان دو جبههء نيرومند ( تمايلات و اصالت حقيقت ) به راه مىافتند و آن را به صورت صحنه اى پر آشوب درمىآورند .\r\nموقعى كه اين پيكار به سود اميال مهار نشده پايان مىيابد ، چهرهء منفى فتنه نمودار مىگردد . نمونه اى از اين آيات بقرار زير است : * ( يُنادُونَهُمْ أَ لَمْ نَكُنْ مَعَكُمْ قالُوا بَلى وَلكِنَّكُمْ فَتَنْتُمْ أَنْفُسَكُمْ وَتَرَبَّصْتُمْ وَارْتَبْتُمْ وَغَرَّتْكُمُ الأَمانِيُّ حَتَّى جاءَ أَمْرُ الله وَغَرَّكُمْ بِالله الْغَرُورُ ) * ( 3 )  .\r\n( [ منافقان در روز قيامت مردم با ايمان را كه با نور الهى به راه مىافتند 
  ] صدا\r\n","description":"","footnote":" ( 1 ) طه آيهء 131 .  ( 2 ) البقرة آيهء 102 .  ( 3 ) الحديد آيهء 14 . ","page_name":" 95 ","page_number":96},
  {"content":"\r\nمىكنند كه مگر ما با شما نبوديم آنان پاسخ مىدهند : بلى ، و لكن شما خود را فريب داده فرصت جويى نموديد و خود را به شك انداختيد تا امر خداوندى در آمد و ظواهر فريباى دنيا شما را در مقابل خدا فريب داد ) .\r\n* ( وَإِنْ كادُوا لَيَفْتِنُونَكَ عَنِ الَّذِي أَوْحَيْنا إِلَيْكَ لِتَفْتَرِيَ عَلَيْنا غَيْرَه وَإِذاً لَاتَّخَذُوكَ خَلِيلًا ) * ( 1 )  .\r\n( آنان در اين صدد برآمدند كه درون ترا بشورانند و ترا از آن چيزى كه به تو كرده‌ايم ، منصرف نمايند ، تا غير از آن را بر ما افترا بزنى ، در اين صورت ترا براى خود دوست اتخاذ مىكردند ) .\r\n* ( هُوَ الَّذِي أَنْزَلَ عَلَيْكَ الْكِتابَ مِنْه آياتٌ مُحْكَماتٌ هُنَّ أُمُّ الْكِتابِ ) * ( 2 )  .\r\n( و اما كسانى كه لغزشى در دل دارند ، دنبال آيات متشابه را مىگيرند و منظور آنان به راه انداختن فتنه است ) .\r\n\r\n3 - وقيحترين جنبه‌هاى فتنه\r\nگاهى فتنه به مرحله اى از فساد و فساد انگيزى مىرسد كه هر گونه انحطاط و بدبختىها را تحت الشعاع قرار مىدهد . در اين مرحله نه تنها اصول و قوانين انسانى متزلزل مىگردند و ارزشها متلاشى و هدفها و وسيله‌ها در هم مىريزند ، بلكه حيات انسانها در خطرى كه كرانه اى ندارد ، غوطه ور مىگردد .\r\nاين نوع فتنه بهر وسيله ايست بايستى مرتفع گردد اگر چه به وسيلهء كشتار بوده باشد . نمونه اى از آياتى كه اين نوع فتنه را گوشزد مىكند بدينقرار است : * ( وَاقْتُلُوهُمْ حَيْثُ ثَقِفْتُمُوهُمْ وَأَخْرِجُوهُمْ مِنْ حَيْثُ أَخْرَجُوكُمْ وَالْفِتْنَةُ أَشَدُّ مِنَ الْقَتْلِ ) * ( 3 )  .\r\n","description":"","footnote":" ( 1 ) الاسراء آيهء 73 .  ( 2 ) آل عمران آيهء 7 .  ( 3 ) البقرة آيهء 191 . ","page_name":" 96 ","page_number":97},
  {"content":"\r\n( هر جا كه به آنان دست يافتيد ، بكشيدشان و بيرون كنيد آنان را از آن جهت كه شما را بيرون كردند و فتنه سختتر از كشتار است ) .\r\n* ( وَقاتِلُوهُمْ حَتَّى لا تَكُونَ فِتْنَةٌ ) * ( 1 )  .\r\n( و با آنان بكشتار برخيزيد تا فتنه به وجود نيايد ) .\r\n* ( يَسْئَلُونَكَ عَنِ الشَّهْرِ الْحَرامِ قِتالٍ ) * ( 2 )  .\r\n( و فتنه بزرگتر از كشتار است ) .\r\nتوضيح - آنجا كه فتنه موجوديت مادى و معنوى انسانها را بخطر مىاندازد و الگوهاى حيات را تباه مىسازد و فضاى هستى را در ظلمت اميال حيوانى فرد يا افرادى فرو مىبرد و جانهاى آدميان را دستخوش مىخواهم درندگان انسان نما نموده همه چيز را به فساد و لجن مىكشاند ، با هر وسيله و راهى كه ممكن باشد ، بايستى در مرتفع ساختن آن ، دست به كار گشته ، هر چه زودتر اجتماع را از نابودى نجات داد .\r\nگردانندگان اين نوع فتنه‌ها نه تنها اصول و هدف حيات آدميان را تيره و تار مىسازند ، بلكه حالت تضاد با حيات انسانها به خود گرفته ، گريه‌هاى مردم را وسيلهء خنده و مرگ انسانها را زيور و زينتى براى حيات خود خواهانهء خويشتن تلقى مىكنند .\r\nوقتى كه فتنه به اين مرحله مىرسد ، خود به خود اثبات مىكند كه گردانندگان آن ، از حدّ درندگان حمله ور به انسان تجاوز كرده‌اند ، زيرا هيچ حيوان درنده اى با آگاهى به معناى حيات و ارزش آن و با علم به انسان و عظمت آن ، انسانى را مورد حمله قرار نمىدهد .\r\nاين فتنه گران با همهء آگاهىها در بارهء جان و جاندار و انسان و انسانيت ، حمله ور مىگردند و با مشيت خداوندى كه جان آدميان جلوه گاه آن است ، به مبارزه برمىخيزند .\r\n","description":"","footnote":" ( 1 ) البقرة آيهء 193 .  ( 2 ) البقرة آيهء 217 . ","page_name":" 97 ","page_number":98},
  {"content":"\r\nدر اين مرحله دستور نابود كردن گردانندگان فتنه از طرف آفرينندهء انسانها صادر و از بين بردن آنان از وظايف الهى محسوب مىشود ، چونان نمازى كه انسان خود را در آن حالت روياروى الهى مىبيند .\r\nآرى ، مبارزهء بىامان با اين گونه فتنه گران ، نجات دادن جانهايى است كه اشعه اى از خورشيد عظمت خداوندى مىباشند .\r\n\r\n4 - اگر محاسبهء دقيق در كار نباشد ، فتنه‌ها خوب و بد را به آتش خواهند كشيد .\r\nقوانينى پايدار و عمومى كه در صحنهء هستى فعاليت مىكنند ، زشت و زيبا ، خوب و بد ، كم و زياد ، نمىشناسند . سطح روبناى هستى جايگاه حكومت مطلقهء قوانين است ، سقفى كه پايين مىآيد ، در بارهء ساكنان اطاق نمىانديشد .\r\nكشتى كه در كام گرداب مهلك فرو مىرود ، تفاوتى ميان كشتى نشينان نمىگذارد و محاسبه اى در اين باره ندارد كه بزرگترين دانشمند و جهان بين در آن نشسته و در تفسير عالم هستى و بوجود آوردن عوامل تكامل انسانها مىانديشد ، يا پليدترين فردى مشغول كشيدن نقشه براى نابود كردن قاره‌هاى روى زمين است كه اگر گام به ساحل بگذارد نقشهء خود را پياده خواهد كرد .\r\nفعاليت آن قدرت روحانى كه در افراد تكامل يافته مىتواند با اعماق هستى ارتباط برقرار كرده ، فعاليت قانون را با ارتباط با سازندهء هستى خنثى نمايد ، وابسته به مشيت الهى است كه هيچ ضابطه و قاعده اى نمىتواند شرايط و موقع آن را براى بشر قابل درك بسازد .\r\nدر اين دنيا اسرار آميزتر از اين مسئله وجود ندارد كه گاه نالهء يك سگ ستمديده اى سرنوشت ستمكاران را دگرگون نمايد در عين حال نيايش طولانى پارساى از دنيا گذشته هيچ كارى نتواند انجام بدهد بياييد از اين مسئلهء اسرار آميز و فرياد لا ينقطع عقل و وجدان اين نتيجه را بگيريم كه انديشه و تعقل و وجدان از يك طرف و استحكام قوانين حاكم بر هستى از طرف ديگر ، ضرورت حياتى محاسبه در زندگانى را براى ما اثبات مىكند . آنچه\r\n","description":"","footnote":"","page_name":" 98 ","page_number":99},
  {"content":"\r\nكه با مشيت جدى خداوندى بجريان افتاده است ، با تمايلات شوخى گرانهء من و تو از كار خود نخواهد ايستاد . اينست نمونه اى از آيات كه لزوم جدى محاسبه را گوشزد مىكند : * ( وَاتَّقُوا فِتْنَةً لا تُصِيبَنَّ الَّذِينَ ظَلَمُوا مِنْكُمْ خَاصَّةً ) * ( 1 )  .\r\n( و بپرهيزيد از فتنه اى كه فقط ستمكاران را در خود فرو نخواهد برد ) .\r\nاگر محاسبهء دقيق در انديشه و رفتار خود ننماييد ، در آن علتى كه فتنه را به وجود مىآورد ، شما هم شريك بوده خسارت معلولش را شما خواهيد چشيد\r\n2 - و عرّجوا عن طريق المنافرة ( از راه عداوت و نفرت از يكديگر برگرديد ) .\r\n\r\nاين همه عربده و مستى و ناسازى چيست\r\nنه همه همره و هم قافله و همزادند\r\n\r\n\r\nعوامل دو پديدهء متضاد اتحاد و خصومتها\r\nهيچ يك از پديده‌هاى بشرى مانند دو پديدهء متضاد اتحاد و خصومت ، منشأ آثار و نتايج با اهميت نبوده است .\r\nاگر ما بتوانيم اين توفيق را بدست بياوريم كه از سطوح ظاهرى رويدادها و شئون انسانى گذر كرده ، ريشه‌هاى عميق آنها را مورد بررسى قرار بدهيم ، بدون ترديد دو پديدهء مزبور را از عميقترين و پايدارترين ريشه‌ها خواهيم يافت . قطعى است كه : اتحاد انسانها با يكديگر عامل جلوگيرى آنان از نابودىهاى گوناگونى بوده است كه سر راه تاريخ آنان را گرفته است .\r\nنيز اتحاد انسانها با يكديگر عامل بروز قدرتها و استعدادهاى آنان بوده است .\r\nبطور كلَّى هيچ پيشرفت قابل توجهى بدون اتحاد و همكارى نصيب بشريت نگشته است .\r\nمسلم است كه همهء امتيازات مفيد كه افراد و جوامع انسانى بدست آورده‌اند ، بر دورانها و جوامع گوناگون توزيع شده ، هر يك تكميل كنندهء ديگرى بوده است .\r\n","description":"","footnote":" ( 1 ) الانفال آيهء 25 . ","page_name":" 99 ","page_number":100},
  {"content":"\r\nباضافهء اين كه اتّحاد ميان افراد و جوامع انسانى با اختلافات و تضادهايى كه دارند ، لذت روحى فوق العاده اى دارد كه با هيچ يك از لذايذ معمولى قابل مقايسه نمىباشد .\r\nيكى از جالبترين چهره‌هاى انسانى در تاريخ ، ائتلاف و يگانگىهايى است كه نه از روى غرض ورزى و سنگر بندى براى از بين بردن ناتوانان صورت گرفته است ، بلكه براى محو ساختن تنفر و رقابتهاى كشنده و به وجود آوردن تفاهمهاى حقيقى و اشباع حسّ عضويت در يك خانوادهء پر مهر و صفا ، بوجود آمده است .\r\nدر نقطهء مقابل اين نعمت عظماى الهى انزجار و خصومت و تنفر قرار گرفته است كه تاريخ ما انسانها را به لجن كشيده ، همهء اصول و آرمانها و الگوها را در هم ريخته است .\r\nاين نكتهء مهم را هم بايد در نظر بگيريم كه عداوت و تنفرى كه در ميان انسانها بروز مىكند ، به هيچ وجه قابل مقايسه با خصومت و كشتار ديگر حيوانات نيست .\r\nما در عالم حيوانات جنگ و پيكارهاى خونين را سراغ داريم ، كه تنها از احتياج به غذا يا اعمال قدرت محض ناشى مىگردد . در صورتى كه جنگ و پيكار انسانها داراى موضوعات زير هم مىباشد : 1 - خود خواهى با قيافه‌هاى گوناگونش .\r\n2 - با اين كه آدمى از شيرينى و عظمت جان فرد ديگر اطلاع دارد ، باز سلاح برّان به دست مىگيرد .\r\n3 - با اين كه مىداند هيچ دليل و علَّتى براى نابود كردن طرف خصومت ندارد ، احساس كمترين ننگ او را وادار به كشتار مىنمايد .\r\n4 - بيمارى خونريزى ( ساديسم ) در هيچ يك از انواع جانداران ديده نمىشود ، ولى تاريخ بشرى افراد فراوانى از اين بيماران را كه عوامل اين بيمارى را خود به وجود آورده‌اند ، نشان مىدهد .\r\n5 - آيا تاكنون شنيده‌ايد كه جاندارى پس از سير شدن از غذاى خود ، به غذاى مورد احتياج جاندار ديگرى تعدى كند و اگر آن جاندار گرسنه براى دفاع از حيات خود دست به مقاومت بزند ، خونش ريخته شود هرگز چنين پديدهء پستى\r\n","description":"","footnote":"","page_name":" 100 ","page_number":101},
  {"content":"\r\nميان حيوانات وجود ندارد ، در صورتى كه قسمت عمده اى از كارزارها و كشتارهاى بشرى را در تاريخ همين پديده تشكيل داده است .\r\n6 - حيوانات مانند انسانها داراى پيامبران و مصلحان و خيرخواهان و دانشمندان و فلاسفه ، نيستند كه براى لزوم تعديل قدرت قدرتمندان و اتحاد آنان فريادها برآورند ، و فداكارىها نمايند . در حالى كه انسانها به اضافهء عقل و وجدان درونى ، از وجود چنان پيشروان انسان دوست برخوردار بوده‌اند .\r\n7 - حيوانات فتنه و آشوبهاى كشنده بر پا نمىكنند در صورتى كه انسانها اين گونه تلاطمها را بوجود مىآورند و همهء ارزشها و اصول و قوانين را مختل مىسازند .\r\n8 - حيوانات از تفكر در بارهء تحولات سازنده و نيروهايى كه تحولات مزبور را بوجود بياورد ، محرومند ، ولى انسان با داشتن تفكر و نيروهاى مزبور ، هنوز نتوانسته است قدرت تحول آفرين خود را به سود همه جانبهء خود و ديگران بجريان بياندازد . به اين معنى كه انسان به هر دگرگونى كه اقدام كرده است بدانجهت كه خودخواهىهايش را نتوانسته است مهار كند ، اغلب تحولاتى را كه بوجود آورده است به زيان ديگران تمام كرده است . اين است نتايج منافرت كه در جملهء امير المؤمنين عليه السلام ممنوع اعلان شده مردم را از آن بر حذر داشته است .\r\n\r\nبه بيان دردها نپردازيد ، درمان دردها را بگوئيد\r\nممكن است شما بگوئيد : اينها دردهايى است كه در طول قرنها مورد توجه هشياران بوده ، امروز هم فرد خردمندى پيدا نمىشود كه از اين دردها بىاطلاع باشد ، در بارهء درمان بينديشيد ، راهى را براى خروج از اين بن بستها نشان بدهيد . اين اعتراض كاملا صحيحى است كه در اين مورد گفته مىشود . ولى با نظر به دو علت مهم بيان دردها در درجهء اول قرار مىگيرد : علت يكم - ما مىدانيم كه اغلب مردم از شناخت اصول دردها ناتوانند ، زيرا تا خود بطور مستقيم درد را احساس نكنند ، دردهاى غير مستقيم و آنچه را كه دامنگير ديگران است ، درك نمىكنند . از طرف ديگر همين مردم كه اكثريت را\r\n","description":"","footnote":"","page_name":" 101 ","page_number":102},
  {"content":"\r\nتشكيل مىدهند ، ملاك تفكر عدهء فراوانى از متفكران مىباشند .\r\nلذا بىتفاوتى و كوته فكرى اين مردم را به حساب رضايت انسانها بطور عموم در زندگى مىآورند و آرامش و خرسندى آنان را دليل روبراه بودن حيات آدميان تلقى مىكنند . چونان خرسندى كودكى كه ببازى با لجن خرسند مىگردد .\r\nعلت دوم - براى لزوم بيان دردها اينست كه با روشن شدن آنها است كه متفكران مصلح ، براى شناخت علل اصلى آنها دست به كار مىشوند و به كمك تقسيم آن علل به اقسام ريشه دار و سطحى ، موقت و پايدار و ارتباط آن علل با مسائل تاريخى و محيطى و فرهنگى و روانى و اقتصادى و اخلاقى و غيره . . . گامهاى مؤثرى در پيدا كردن درمانها برمىدارند . مسلم است كه درد شناسى به ترتيبى كه گفتيم دردهاى بشرى را مىتواند بقرار زير مطرح بسازد : همهء دردهاى بشرى را مىتوان بر سه قسمت عمده تقسيم كرد : قسمت يكم - دردهايى است كه با نظر به كميت و كيفيت موجوديت طبيعى انسان در مجراى قوانين طبيعت به وجود مىآيند ، مانند درد پايان يافتن حيات و انقراض اميدها و آرزوها به وسيلهء مرگ .\r\nو اختلالات متنوعى كه به جهت محدوديت مقاومت عضوى در مقابل آفات طبيعى ، دردهايى را به وجود مىآورند .\r\nهمچنين مانند شكست در آرمانها و هدفگيرىهايى كه آدمى در امتداد حيات در جستجوى وصول به آنها است . و بطور كلى دردهايى كه ناشى از عواملى مىباشند كه از قدرت و اختيار انسانى بركنارند .\r\nقسمت دوم - دردهايى است كه ناشى از سلب قدرت و اختيار آدمى بوسيلهء ديگر انسانها است . به اين معنى كه اگر زور گويى و خودخواهى انسانهاى ديگر نبود قدرت و اختيار آدمى سلب نمىگشت و دردى نداشت .\r\nقسمت سوم - دردهايى است كه معلول خودخواهى و خودكامگى و هوى پرستىهايى است كه موجب سلب قدرت و اختيار خود او مىباشد .\r\nتقسيم بندى مزبور ما را بيك تقسيم اصيل و پايدار آگاه مىسازد . اين تقسيم عبارت است از اين كه : دردهاى بشرى دو نوع اساسى دارد :\r\n","description":"","footnote":"","page_name":" 102 ","page_number":103},
  {"content":"\r\nنوع يكم - دردهايى كه ضرورتهاى وجودى انسان ايجاب مىكند . قسمت يكم بازگو كنندهء اين نوع دردها است . به نظر نمىرسد انسانهاى خردمند از اين نوع دردها باضافهء احساس تلخى آنها ، به اختلالات روحى هم دچار شده بگويند : چرا ما درد مىكشيم ، مخصوصا با آگاهى به امتيازات و عظمتهايى كه در حيات خود بدست مىآورند و مىدانند كه اين گونه دردها در جريان حكمت الهى در عالم خلقت قرار گرفته‌اند ، مانند ساييده شدن تارهاى وسيلهء موسيقى كه در عين ساييدگى آهنگ هدفگيرى شده اى را به وجود مىآورند .\r\nنوع دوم - دردهايى است كه دست انسانى به وجود مىآورد و موجب سلب قدرت و اختيار مىگردد .\r\nقسمت دوم و سوم از عوامل كه متذكر شديم ، علل اصلى اين نوع دردها مىباشند .\r\nعلت اساسى هر دو قسمت ( زورگويى انسانهاى ديگر و خودكامگى و هوى پرستى خود انسان ) خود خواهى نابخردانهء آدميان است كه دمار از روزگار آنان بر مىآورد و همهء ارزشها و اصول و قوانين آنان را در هم مىريزد و هر روز دردهاى تازه اى به دردهايشان مىافزايد كه كمترين آن دردها تنفّر و عداوت و خصومتهاى نابكارانهء انسانها با يكديگر است . با نظر به ملاحظات فوق نسخهء واقعى اساسىترين درمان دردهاى بشر كه ريشهء آنها را نابود مىسازد ، سه دستور دارد : 1 - خود خواهى را تعديل كنيد .\r\n2 - خود خواهى را تعديل كنيد .\r\n3 - خود خواهى را تعديل كنيد .\r\nپيش از آنكه عمل به اين نسخه را شروع كنيد ، اين خيال شيطانى را كه يكى از مؤثرترين فعاليتهاى خودخواهى است از مغز خود بيرون كنيد كه مىگويد : اين يك نسخهء مذهبى و اخلاقى و اوتوپيايى است و براى موعظه و پند و اندرز به درد مىخورد نه براى ايجاد تحول عينى در حيات بشرى بسيار خوب ، اين نسخه را پاره كنيد و به دور بريزيد و جوامع بشرى را به\r\n","description":"","footnote":"","page_name":" 103 ","page_number":104},
  {"content":"\r\nصورت بيمارستانها و تيمارستانها يا جنگلهاى پر از دد و درنده در آوريد و براى خود تاريخى آكنده از بدبختىها و دردها بسازيد و راه خود را ادامه بدهيد\r\n3 - و ضعوا تيجان المفاخرة ( تاجهاى فريباى مباهات و افتخار به يكديگر را از تارك خود برداشته بر زمين بگذاريد ) .\r\n\r\nانسان و افتخار و مباهاتهاى او\r\nاز قراين و شواهدى كه در دست داريم ، چنين به نظر مىرسد كه اگر همهء انسانهاى در خاك خفته را زنده كنيم و همهء زندگان را جمعآورى نموده ، همهء آنان را در يك جا پهلوى هم قرار بدهيم و از هر يك آنان خواهش كنيم كه جمله اى در بارهء خود بگوئيد و برويد ، باستثناى رهروان منزلگه كمال كه در اقليت اسف انگيزى هستند ، هر امتيازى كه براى ابراز افتخار بگويند ، از اين قبيل خواهد بود : 1 - اين منم كه با هوش و قدرتى كه داشتم ، هر چه خواستم كردم .\r\n2 - اين منم كه ثروتها اندوختم .\r\n3 - اين منم كه ساليان متمادى همه را زير دست خود نموده سرورى كردم .\r\n4 - اين منم كه راه‌هاى كوتاه تر براى نابود كردن مخالفم كشف كردم .\r\n5 - اين منم كه در شناخت اصول رقابتهاى كشنده به كشفيات تازه اى نايل شدم .\r\n6 - اين منم كه تازه گويىها نموده ، بشر را از فعاليتهاى مغزى و روانى منصرف كرده به پايينتر از شكم متوجه ساختم بطورى كه :\r\n\r\nجز ذكر نى دين او نى ذكر او\r\nسوى اسفل برد او را فكر او\r\n\r\n7 - من داراى فرزندان قدرتمند و عشيرهء نيرومندى هستم .\r\n8 - اين منم كه توانستم مقدسترين وسايل پيشرفت مانند مذهب و علم و عدل و قانون را دستاويز خودخواهىهايم نمايم .\r\n9 - اين منم كه حيله گرىها و چاره سازىها به راه انداختم تا حق را باطل و باطل را حق جلوه دادم .\r\n","description":"","footnote":"","page_name":" 104 ","page_number":105},
  {"content":"\r\n10 - اين منم كه توانستم مردم را با نشان دادن شوره زارها ، از چشمه سارهاى زلال حيات كه با عرق جبين و تكاپوهاى خستگى ناپذير بدست مىآوردند ، منصرف نموده در بيابانهاى خشك و سوزان خود خواهىهايم سرگردانشان نمايم .\r\nآرى اين منم كه توانسته‌ام با صدها وسيلهء فكرى و مادى الفت و محبت و يگانگى مردم را به خصومت و تنفر از يكديگر تبديل نمايم .\r\nلذا صحيح است كه بگوييم : افتخار شعله ايست كه از آتش خودخواهى زبانه مىكشد و پس از خاكستر ساختن خويش به تباه ساختن ديگران مىپردازد .\r\nهمهء كتابها و همهء محافل دم از افتخارهايى مىزنند كه انسان خيال مىكند كه در تاريخ بشرى موجودات فوق فرشتگان زندگى مىكنند و خود اطلاعى از آن ندارند اگر همهء مدعيان افتخار و مباهات راست مىگويند ، پس باعث شرمندگى و سرافكندگى انسانها كيست كسى نمىداند شايد موجوداتى همراه سنگهاى فضايى بر زمين فرود آمده جنگها و خونريزىها و حق كشىها را به راه انداخته اند\r\n4 - افلح من نهض بجناح او استسلم فأراح ( آن كس به مقصود خويشتن نايل گشت كه پر و بالى داشت و بپرواز در آمد ، يا فاقد قدرت بود و از هجوم به مخاطرات خوددارى كرد و آسوده گشت ) .\r\n\r\nحركت براى پرواز بى بال و پر نتيجه اى جز سقوط ندارد\r\nاين خطبه را بنا به گفتهء بعضى از شارحين نهج البلاغه ، پس از خلافت ابى بكر ايراد فرموده است داستان اين خطبه چنين بوده است كه هنگامى كه در سقيفهء بنى ساعده براى ابو بكر بيعت گرفته شد ، ابو سفيان بن حرب فرصتى پيدا كرد كه براى بر پا كردن جنگ و پيكار در ميان مسلمانان اقدام كند تا آنان به كشتار يكديگر برخيزند و با اين غائله و پيكار دين اسلام از بين برود . لذا به نزد عباس بن عبد المطلب رفت و گفت : اين گروه ( عده اى كه به ابو بكر بيعت كردند ) ، امر زمامدارى را از بنى هاشم سلب و در بنى تيم قرار دادند و فردا اين تندخوى بنى عدى ( عمر بن الخطاب ) بر ما حكومت خواهد كرد .\r\n","description":"","footnote":"","page_name":" 105 ","page_number":106},
  {"content":"\r\nبرخيز با هم به نزد على ( ع ) برويم و براى زمامدارى با او بيعت كنيم و تو عموى پيغمبرى و من هم مردى هستم كه سخنم در قبيلهء قريش مورد قبول است . و اگر بخواهند ما را از زمامدارى كنار بزنند ، با آنان به كشتار مىپردازيم .\r\nآن گاه هر دو نزد امير المؤمنين عليه السلام آمدند .\r\nابو سفيان گفت : يا ابا الحسن ، از اين امر زمامدارى غفلت مكن ، كى بوده است كه ما به قبيلهء تيم پست تسليم گشته بوديم وضع روحى و نيت ابو سفيان روشن بود كه اين سخنان را براى حمايت از دين نمىگويد ، بلكه مقصودش به راه انداختن فساد ميان مسلمانان است كه آن را در اعماق دلش پنهان ساخته بود ( 1 )  .\r\nبنا بر اين ، جملهء مورد تفسير را مىتوانيم از دو جهت تحليل كنيم : يكم - با نظر به داستان مزبور .\r\nدوم - با نظر به آن قانون كلى كه جملهء مورد تفسير در بردارد .\r\nيكم با نظر به داستان مزبور و جريان شگفت انگيز سقيفهء بنى ساعده نتيجه اى كه بدست مىآيد ، اينست كه اصحاب سقيفه با كوشش فراوانى توانسته بودند در كمترين مدتى مسئلهء زمامدارى ابو بكر را بر عده اى بقبولانند و سپس براى تثبيت اين امر ، بنا به نقل ابن ابى الحديد از براء بن عازب ، « ابو بكر و عمر و ابو عبيده » از سقيفه به راه افتاده بهر كسى كه مىرسيدند دست او را گرفته براى بيعت به دست ابى بكر مىكشيدند ، بخواهد يا نخواهد من به حكم عقل اين گونه بيعتگيرى را منكر گشتم » ( 2 )  . مردم بدين ترتيب احساس كردند كه خليفه و زمامدار براى عموم معين شده است .\r\nامير المؤمنين عليه السلام را چنان كه در خطبه‌هاى آينده خواهيم ديد ، در اقليت\r\n","description":"","footnote":" ( 1 ) شرح نهج البلاغه - خويى ج 3 ص 137 و مضمون در شرح نهج البلاغه ابن ابى الحديد ج 1 ص 219 .  ( 2 ) مأخذ مزبور ص 219 و 221 . ","page_name":" 106 ","page_number":107},
  {"content":"\r\nظاهرى قرار دادند ( 1 )  ، بطورى كه اگر آن حضرت با اين اقليت دست به پيكار مىزد ، باضافهء اين كه كشتار زيادى در حساسترين موقعيت اسلام ( روزهاى وفات پيامبر ) به راه مىافتاد ، ساده لوحان كه اكثريت چشمگير را تشكيل مىدادند با راهنمايى زيركان جامعهء ابتدايى اسلام را با اين گمان پليد كه « على رياست مىخواهد » تيره و تار نموده اغتشاشات و جنگ و پيكارهاى جاهليت را تجديد مىكردند .\r\nامير المؤمنين ( ع ) از اين آشوب و ارتداد سخت بيمناك بود ، لذا چنان كه در مواردى متعدد از نهج البلاغه مىبينيم ، آن حضرت دست از پيكار مىكشد و در مقام رهبر گروه محافظ اسلام انجام وظيفه مىنمايد .\r\nبنا بر اين ، سكوت امير المؤمنين ( ع ) در چنان موقعيتى روى همان اصل بوده كه در جملهء « حركت براى پرواز بسوى مقصد ، نياز به بال و پر دارد » ابراز فرموده است .\r\nدوم - تفسير اصل كلى مزبور :\r\n\r\nقدرت شرط اساسى تكليف است\r\nتكليف نمودن انسان به ما فوق قدرت از هر مقامى كه باشد ، موافق منطق اصول انسانى نيست .\r\nاين قانون عمومى ملل و اقوام در همهء شئون بشرى است ، مخالف اين قانون همان سفسطه بازانند ( 2 )  كه زير و رو كردن واقعيات و شعبده بازى در معارف بديهى ،\r\n","description":"","footnote":" ( 1 ) منظور ما از اقليت ظاهرى اينست كه اكثريت قريب به اتفاق واقعى بنا بنقل منابع معتبر با امير المؤمنين بوده است . اين اقليت شبيه به همان اقليت هواداران حسين بن على ( ع ) در كوفه بود كه وقتى امام حسين ( ع ) در راه كوفه از دو مرد اسدى پرسيد كه وضع كوفه چگونه است در پاسخ او گفتند : دلهاى همهء مردم با تست ، ولى شمشيرها را به روى تو كشيده‌اند . ( قلوبهم معك و سيوفهم عليك ) .  ( 2 ) قديمىترين اشخاص كه در تفكرات خودروش سوفسطائى داشتند ، چهار نفر از يونان بوده‌اند . پروتاگوراس ، گورگياس ، هيپياس ، ثراسيماكوس و در دورانهاى بعدى مىتوان ايده آليستهاى افراطى را از هم مكتبان سوفسطائىها محسوب نمود . ","page_name":" 107 ","page_number":108},
  {"content":"\r\nحرفه و وسيلهء خودنمايى آنان مىباشد .\r\n\r\nآنكه روزى نيستش بخت و نجات\r\nننگرد عقلش مگر در نادرات\r\n\r\nبهر حال ، قرآن كتاب آسمانى اسلام اين قانون ثابت را در چند مورد تذكر داده است ، از آن جمله : * ( وَلا تَقْرَبُوا مالَ الْيَتِيمِ ) * ( 1 )  .\r\n( ما هيچ انسانى را به ما فوق قدرتش مكلف نمىسازيم ) .\r\n* ( لا يُكَلِّفُ الله نَفْساً إِلَّا وُسْعَها ) * ( 2 )  .\r\n( خداوند هيچ انسانى را به ما فوق قدرتش مكلف نمىسازد ) .\r\nآنچه كه براى فهميدن مقصود امير المؤمنين ( ع ) از قدرت ، بايستى مورد دقت و توضيح مشروح قرار بگيرد ، چند مسئلهء بسيار مهم است :\r\n\r\nمسئلهء يكم - وسيلهء تشخيص قدرت\r\nهيچ وسيله اى براى تشخيص قدرت ، بهتر از تجربه و بررسى موجوديت خود انسان و شناخت احتياجاتى كه بر طرف كردن آنها بوسيلهء قدرت امكان پذير مىباشد ، وجود ندارد .\r\nروشهاى قياسى كه متّكى به اصول پيش ساخته باشند ، مانند تكيه بر خيال و آرزو در بارهء قدرت ، به نتيجهء صحيح نخواهد رسيد . مسلم است كه با نظر به تغييرات مستمرّ در موجوديت آدمى و دگرگونى روابط او با طبيعت و ديگر انسانها ، هم احتياجات در حال تحول است و هم خود انسان كه مىخواهد با تشخيص و ارزيابى قدرتش آن احتياجات را بر طرف نمايد .\r\nبه جهت اهميت ندادن به تجربه در تشخيص قدرت است كه افراد و جوامع فراوانى يا با نداشتن قدرت و اقدام به عمليات غير مقدور ، خود را به نابودى مىكشانند و يا با داشتن قدرت و بىاطلاعى از آن ، سرمايه‌هاى خود را از دست مىدهند و به نابودى كشيده مىشوند .\r\n","description":"","footnote":" ( 1 ) الانعام آيهء 152 و الاعراف آيهء 42 و المؤمنون آيهء 62 .  ( 2 ) البقرة آيهء 286 . ","page_name":" 108 ","page_number":109},
  {"content":"\r\nمنظور ما از آگاهى به موجوديت خود انسان ، شامل كميّت و كيفيّت عوامل قدرت مانند استعدادهاى فكرى و مقاومت و تحمل در برابر عوامل مزاحم اجراى قدرت در هدف گيرى صحيح و انتخاب وسايل معقولتر براى بهره بردارى از قدرت هم مىباشد .\r\nبا اخلال به اين آگاهىها نه تنها سرمايهء قدرت به هدر خواهد رفت ، بلكه در آن مواردى كه قدرت براى از بين بردن عوامل مزاحم و آگاه به كار مىرود ، نتيجهء معكوس بوجود مىآورد . اين آگاهىها در بجريان انداختن شجاعت كه يكى از عاليترين جلوه‌هاى قدرت است ، از قرون و اعصار گذشته مورد توجه بوده است ، متنبى مىگويد :\r\n\r\nالرّأى قبل شجاعة الشّجعان\r\nهو اوّل و هى المحلّ الثّانى\r\nو هما اذا اجتمعا لنفس مرّة\r\nبلغت من العلياء كلّ مكان\r\nلو لا العقول لكان ادنى ضيغم\r\nادنى الى شرف من الانسان\r\n\r\n1 - ( رأى و انديشه از نظر اهميّت پيش از شجاعت شجاعان است . رأى و انديشه در مرتبهء اول و شجاعت در مرحلهء دوم است ) .\r\n2 - ( هنگامى كه انديشه و آگاهى و شجاعت در يك فرد جمع شوند چنين فردى ، گام به مرحله اى عالى از عظمت گذاشته است ) .\r\n3 - ( اگر عقول در آدميان نبود ، پستترين شير به شرافت نزديكتر از انسان بود ) .\r\nدر بارهء ضرورت آگاهى و دانائى به شرايط و احتياجات و تنوع قدرتها در محاوره اى از سقراط باليزيماخوس - مله زياس - نيكياس - لاخس - چنين مىخوانيم : « لاخس » - هنوز منظور ترا درست نمىفهمم .\r\n« سقراط » - خوب توجه كن ، سؤال من عينا مثل اين است كه بپرسم سرعت چيست كه هم در دويدن وجود دارد ، هم در نواختن موسيقى و هم در حرف زدن و\r\n","description":"","footnote":"","page_name":" 109 ","page_number":110},
  {"content":"\r\nو هم در ياد گرفتن و در بسيارى از چيزهاى ديگر ، خواه كار دست باشد ، يا دهان يا كار فهم و فكر و عقل . مگر حقيقتا همچنين نيست « لاخس » - چرا .\r\n« سقراط » - اگر كسى از من بخواهد كه آنچه را كه در همهء اين چيزها هست و سرعت ناميده مىشود ، بيان كنم ، بايد بگويم : سرعت قوه اى است كه در كوتاه ترين زمان ، عمل بيشترى را انجام مىدهد ، خواه اين قوه در دويدن باشد يا صدا يا هر چيز ديگر .\r\n« لاخس » - البته اين جواب صحيحى است .\r\n« سقراط » - پس تو نيز سعى كن كه به همين نحو شجاعت را توصيف كنى و بگويى كه اين چه چيز است كه اگر در مقابل خوشى يا ناخوشى يا چيز ديگرى قرار گرفته باشد ، شجاعت ناميده مىشود « لاخس » - به نظر من اگر بخواهم آن چيز را كه شجاعت نام دارد و وجه مشترك بين موارد مختلف است توصيف كنم ، بايد بگويم اين يك نوع پايدارى و استقامت روح است .\r\n« سقراط » - جواب همين است كه دادى ، ولى البته مقصود تو كه هر پايدارى نيست ، زيرا شجاعت چيزى است عالى و قابل تمجيد .\r\n« لاخس » - مگر در اين هم ترديدى هست « سقراط » - بنا بر اين پايدارى كه از روى فهم باشد ، منظور تو مىباشد ، زيرا در اين صورت چيزى خواهد بود قابل تمجيد .\r\n« سقراط » - در بارهء استقامتى كه توأم با فهم نباشد چه مىگويى آيا اين يكى بر خلاف نوع اول مضر و خطرناك نيست « لاخس » - ظاهرا چنين است .\r\n« سقراط » - بگو ببينم تو كه نمىخواستى ادعا كنى كه آنچه اين گونه زيان آور و خطرناك مىباشد ، پسنديده و عالى است « لاخس » - به هيچ وجه چنين نظرى نداشتم .\r\n","description":"","footnote":"","page_name":" 110 ","page_number":111},
  {"content":"\r\n« سقراط » - بنا بر اين بايد اعتراف كنى كه اين گونه پايدارى شجاعت نيست .\r\n« لاخس » - همين طور است كه مىگويى .\r\n« سقراط » - پس بنا به گفتهء تو شجاعت استقامتى است كه از روى تعقل و فهم صورت گيرد و تو اين نوع استقامت را شجاعت مىدانى « لاخس » - ظاهر امر كه چنين است .\r\n\r\nعدم محاسبهء آرمانى در بارهء بهره بردارى از قدرتها هدر رفتن و نابودى اين سرمايه‌هاى الهى را به دنبال دارد\r\nخود پديدهء قدرت كه در دو قلمرو انسان و طبيعت گسترده است ، حقيقتى است ناآگاه ، از قدرت يك باد ناچيز كه تنها مىتواند برگ كوچكى را به حركت در آورد گرفته ، تا انرژىهاى كلان اتمى ، و از زور بازوى يك روستا بچه كه مىتواند دو بستهء گندم را بدرود و روى دوشش نهاده به خرمنگاه ببرد گرفته تا انديشهء جامعه ساز يك مصلح و مكتشف همه و همه قدرتهاى ناآگاهى هستند كه بهره بردارى صحيح از آنها احتياج به هدف گيرى عالى انسانى دارد .\r\nمتأسفانه بدانجهت كه شرط مزبور در بهره بردارى از قدرتها مورد اهميت قرار نمىگيرد ، قسمت بسيار مهمى از قدرتها براى خنثى كردن قدرتها به جريان مىافتد .\r\nآن فرد يا جامعه اى كه انرژى مادى و فكرى به كار مىاندازد ، تا فرد يا جامعهء ديگرى را پايمال كند ، باضافهء اين كه قدرت عظيمى را مستهلك مىسازد ، باعث هدر رفتن و سوختن قدرت مادى و فكرى طرف مخاصم خود نيز مىباشد .\r\nچه شرمسارى بالاتر از اين كه تاريخ بشرى در هر دوره اى كوره‌هاى آتشينى را براى سوزاندن و خاكستر كردن قدرتها بوجود مىآورد كدامين قدرتها قدرتهايى كه اگر مبدل به خاكستر نشده بودند ، امروزه نه يك برهنه و گرسنه اى وجود داشت و نه جهل و نادانى و نه حق كشىها و كشتارهاى بيرحمانه در ميان انسانها .\r\n","description":"","footnote":"","page_name":" 111 ","page_number":112},
  {"content":"\r\n\r\nبا ارزشترين و پايدارترين و پيروزترين قدرتها كه امير المؤمنين ( ع ) مىخواهد ، كدام است\r\nاكنون موقع آن فرا رسيده است كه براى پيدا كردن با ارزشترين و پايدار ترين و پيروزترين قدرتها در نظر امير المؤمنين ( ع ) بينديشيم اين سئوالات را دقت فرماييد : آيا آرمانىترين قدرتها ( با ارزشترين و پايدارترين و پيروزترين قدرتها ) تنها بوجود آوردن دگرگونى در يك موجود عينى است مثلا شكستن كلوخى با سنگ است و بس آيا ويران كردن ساختمانى است كه با صرف نيروهايى متنوع ساخته شده است آيا بيل و كلنگ بدست گرفتن و بدون علت منتقل ساختن كوه البرز تدريجا به روى قلهء دماوند است آيا قدرت آرمانى عبارت است از آگاهى به همه چيز و بس آيا اين قدرت عبارت است از حفظ موقعيت و موضع گيرى در طبيعت و ميان انسانها بدون كمترين محاسبهء قانونى در بارهء آن اگر اينها قدرت آرمانى نيست ، پس چيست آن قدرتى كه بتواند عوامل آسايش و اعتلاى بشرى را بوجود بياورد شكى نيست در اين كه روشنترين مختصات قدرت عبارت است از ايجاد دگرگونى در موضوعاتى كه در برابر قدرت قرار گرفته است . در هر مورد كه اين مختص بدون هدفگيرى عالى انسانى بجريان بيافتد ، [ باستثناى مفيديتهاى طبيعى ناخود آگاه ، مانند آتشفشانى كوهى كه صخره‌ها را بشكافد و چشمه سارهاى مفيد به جريان بيافتد 
  ] به اضافهء مستهلك شدن بىفايدهء قدرتها ، دگرگونىهاى ايجاد شده كمترين ارزش را دارا نمىباشد . و از نظر پايدارى و پيروزى ، بستگى به اين دارد كه ميدان فعاليت آن قدرت خالى از قدرتهاى قوىتر باشد .\r\nقدرتى كه امير المؤمنين عليه السلام منظور مىدارد ، عبارتست از آن نيرو\r\n","description":"","footnote":"","page_name":" 112 ","page_number":113},
  {"content":"\r\nو استقامت روحى كه پس از آگاهى كامل به هدف عالى حيات ، در سود انسانها مورد بهره بردارى قرار بگيرد ، نه عامل ايجاد دگرگونى بى هدف و از بين بردن قدرت متقابل كه خود يكى از سرمايه‌هاى بشرى است .\r\nدلايل و شواهد قطعى نشان مىدهد كه همهء شئون و زندگى امير المؤمنين ( ع ) از اين قدرت آرمانى در عاليترين درجه برخوردار بوده ، قدرت را براى انسان سازى نه انسان كشى به كار برده است .\r\n5 - هذا ماء اجن و لقمة يغصّ بها آكلها ( اين زمامدارى مانند آبى كثيف است كه با مشقت بياشامند و چونان لقمهء ناگوار است كه با خوردنش به غصه و اندوه گرفتار شوند ) .\r\n\r\nعاليترين تشبيه در بارهء رياست ) *\r\n\r\nمطرب عشق اين زند وقت سماع\r\nبندگى بند و خداوندى صداع\r\n\r\nمولوى\r\nتاكنون علت اين مسئله روشن نشده است ، كه چرا صاحبنظران و روشنفكران جوامع انسانى در بارهء توبيخ و ممنوعيت بردگى سخنها گفته ، داد و فريادها به راه انداخته‌اند ، ولى در بارهء عشاق رياست كه شايستهء دلسوزى بيشترى هستند ، سخنى قاطعانه نگفته ، ممنوعيت آن را اعلان ننموده‌اند .\r\nبراستى آيا عشق به رياست مىتواند با عشق به شخصيت سازگار باشد يعنى آيا مىتوان هم به من انسانى عشق ورزيد و هم عاشق رياست بود اگر اين مطلب را بپذيريم كه انسان رياست پرست ، اسير يكى از مختصات خود طبيعى است كه مفهومى جز « من از همه برترم » ندارد ، تصديق خواهيم كرد كه اين گروه به دلسوزى بيشتر از بردگان استحقاق دارند . اين حقيقت شبيه به آن است كه يكى از انسان شناسان دوران جديد گفته است كه : « اگر يك صدم اشكى كه به حال گرسنگان و برهنگان ريخته مىشود ، به حال ارواح گرسنه و خالى از غذاهاى اصول انسانى ريخته شود ، همهء گرسنگان سير و برهنگان پوشيده\r\n","description":"","footnote":"","page_name":" 113 ","page_number":114},
  {"content":"\r\nمىشوند و ارواح گرسنه هم از حيوانيت به درجهء انسانيت ارتقاء مىيابند .\r\nاين تشبيهات و مباحث همه و همه مربوط به رياست معمولى است كه يكى از مختصات « خود طبيعى » مىباشد ، نه مديريت انسانها بعنوان شخصى امين كه امتياز مديريت را امانتى تلقى كرده به حكم « من انسانى » خود را موظف به اداى آن امانت الهى مىبيند .\r\nنخستين سرمايه اى را كه رياست پرستان معمولى از دست مىدهند ، قدرت روياروى قرار گرفتن با خويشتن مىباشد و به قول « مولوى » :\r\n\r\nمانندهء ستوران در وقت آب خوردن\r\nچون عكس خويش ديديم از خويشتن رميديم\r\n\r\n« مولوى »\r\nدر شأن رياست پرستان معمولى مىگويد :\r\n\r\nبنده باش و بر زمين رو چون سمند\r\nچون جنازه نه كه بر گردن نهند\r\nجمله را حمّال خود خواهد كفور\r\nبار مردم گشته چون اهل قبور\r\nبر جنازه هر كه را بينى به خواب\r\nفارس منصب شود عالى ركاب\r\nز ان كه آن تابوت بر خلق است بار\r\nبار بر خلقان نهادند اين كبار\r\nبار خود بر كس منه بر خويش نه\r\nسرورى را كم طلب درويش به\r\nمركب اعناق مردم را مپاى\r\nتا نيايد نقرست اندر دو پاى\r\n\r\nو آخرين نقدينه اى كه از دست اين بردگان خندان بدر مىرود ، كيمياى وجود آنان است كه مىتوانستند مس وجود خود را بقول گذشتگان مبدل به طلا نمايند .\r\n\r\nهنگام تنگدستى در عيش كوش و مستى\r\nكاين كيمياى هستى قارون كند گدا را\r\n\r\nحافظ\r\n6 - و مجتنى الثّمرة لغير وقت ايناعها كالزّارع به غير ارضه ( كسى كه دست به چيدن ميوهء نارس ببرد ، چونان كشاورز است كه در غير زمين خود بكارد ) .\r\n\r\nساده لوحان نتايج را پيش از سپرى كردن مقدمات مىخواهند\r\nباغبانى كه در اول بهار سبد را برداشته براى چيدن ميوهء سيب كه پس از شش ماه مثلا خواهد رسيد ، بباغ مىرود آگاهىهاى مربوط به سيب و فصل رسيدن آن ، يا او را\r\n","description":"","footnote":"","page_name":" 114 ","page_number":115},
  {"content":"\r\nاز راه برميگرداند ، و يا سبد خود را با سيبهاى خيالى پر مىكند ، و يا خندهء عقلا او را به بيمارى روانى دچار مىسازد . و اگر تعقل و انديشهء خود را در راه اين بيهوده گرايى از دست ندهد جز تأسف براى از دست رفتن نيرو و تلف شدن وقت ميوه اى نخواهد چيد .\r\nقانون علت و معلول و ديگر روابط ميان رويدادها ، براى هر نتيجه اى مقدمه يا مقدماتى را ضرورى ساخته است . توقع معلول بدون علت ، توقع مختل شدن قوانين هستى را در بردارد .\r\nشتابزدگى آدمى در رسيدن به نتايج و هدفها باضافهء اين كه وصول به آنها را امكان پذير نمىسازد ، اغلب موجبات نوميدى و سستى و خطاهاى ديگرى را در سنجش و ارزيابى پديده‌ها و واقعيات فراهم مىآورد .\r\nگاهى بعضى از معلولها و نتايج با سرعتى بيشتر از حدّ معمولى به وجود مىآيد ، ساده لوحان گمان مىبرند هر معلول و نتيجه اى داراى انعطافى است كه مىتوان آن را از حلقه‌هاى زنجيرى علل و مقدمات بريده در موقعيت دلخواه قرار داد اينان نمىدانند كه نسبيت موضعگيرى انسانها در مقابل علل و معلولات و همچنين امكان وجود عللى كه مخفيانه در سرعت بوجود آمدن معلولات و نتايج از طرف ديگر ، مؤثر مىباشند ، استثنايى در قانون عليت وارد نمىسازد .\r\nامّا تطبيق جملهء فوق به موقعيت امير المؤمنين عليه السلام ، كاملا روشن است ، زيرا خوش بينى مردم به يكديگر ، از يك طرف و شايع ساختن رضايت امير المؤمنين عليه السلام به جريانات پس از وفات پيامبر كه تا اواخر خلافت عثمان ادامه داشت ، از طرف ديگر ، مردم را از آمادگى پذيرش حكومت آن حضرت محروم ساخته بود .\r\nبه همين جهت بوده است كه اقدام او به گرفتن حكومت ، مانند چيدن ميوهء نارس و كاشتن در زمين ديگران بوده است ، زيرا تنها خطاهاى آشكار دوران عثمان بود كه نياز قطعى مردم را به زمامدارى امير المؤمنين عليه السلام آشكار ساخت .\r\nگسترش رفتار و انديشهء گذشتگان در فضاى اجتماع در بارهء حكومت ، همان زمين ديگرى بود كه دانه‌هاى حكومت على ( ع ) نمىتوانست در آن پاشيده شود و نمو كند .\r\n","description":"","footnote":"","page_name":" 115 ","page_number":116},
  {"content":"\r\n7 ، 8 - فان اقل يقولوا حرص على الملك و ان اسكت يقولوا جزع من الموت ( اگر سخنى در حقيقت زمامدارى بگويم ، به حرص و طمع رياست متهمم خواهند ساخت و اگر سكوت كنم ، خواهند گفت ، على از مرگ مىترسد ) .\r\n\r\nچه كنم در برابر اين كوته بينان ، بگويم يا ساكت شوم\r\nآنان كه مقام و رياست را عاليترين هدف زندگى مىدانند ، با هر سخن و انديشه و رفتارى روبرو شوند ، با آن هدفى كه در نظر گرفته‌اند ، آنها را تفسير و توجيه مىكنند ، آنان كه خود زندگى و فرار از مرگ را هدف تلقى كرده‌اند ، هر موضوعى را به بينند خواهند گفت : براى ادامهء زندگى و فرار از مرگ است . اين است اصل كلَّى استثناء ناپذير داورىهايى كه دامنگير مردم محروم از رشد انسانى است و چون آنان قدرت تماس با واقعيات را ندارند ، نه تنها خود از حيات واقعى بدورند ، بلكه باعث تيره و تار ساختن چهرهء ارزشها و شخصيتهاى سازنده نيز مىباشند .\r\nآن مردم فراموشكار آگاهى و ضبط حوادث را مانند گناه نابخشودنى تلقى كرده گويى عناصر شخصيت امير المؤمنين عليه السلام را در ده‌ها جنگ و پيكار كه با دلاورى و سلحشورى بىنظير ، جان به كف تلاش كرده بود ، نديده بودند خوابيدن او را در رختخواب پيامبر در ليلة المبيت ، بدون كمترين پروا از فرود آمدن شمشيرهاى برّان بر بدنش به فراموشى سپرده بودند ( 1 )  .\r\nبعبارت كلىتر اگر چه آنان نادانتر از آن بودند كه تفكرات و ارزشيابى امير المؤمنين عليه السلام را در بارهء زندگى كه مرگ را براى او پل رهايى از زندان طبيعت نشان داده بود ، درك كنند و او را به هراس از مرگ متهم نسازند ، ولى آنان\r\n","description":"","footnote":" ( 1 ) واقعا شگفت آورترين پديده ايست كه شجاعت بىنظير على بن ابي طالب را در همهء تاريخ بشرى اثبات مىكند ، با اين كه او يقين داشت كه ساعت ديگر ده‌ها شمشير بران براى كشتن پيامبر در رختخوابش فرود خواهد آمد ، بجاى پيامبر در همان رختخواب در خواب گوارا فرو رفت ","page_name":" 116 ","page_number":117},
  {"content":"\r\nبا چشم خود دلاورىها و شهامتهاى بى بديل او را ديده بودند ، با اين حال احمقانه ترين اتهام را كه زبونى و ترس از مرگ بود ، به على ( ع ) وارد مىساختند همين نابينايى مهلك يا خيانتگرى است كه آنان را وادار مىكند كه امير المؤمنين عليه السلام را به مقامجويى متهم نمايند ما در مجلد يكم و دوم اين كتاب نظر آن حضرت را در بارهء مقام و رياست بررسى كرده‌ايم و در خطبه‌هاى آينده نيز ارزيابى آن را از ديدگاه او مطرح خواهيم كرد .\r\nامّا مرگ از ديدگاه على ( ع ) بحثى است كه در مجلد هشتم از تفسير و نقد و تحليل مثنوى ، مشروحا آورده‌ايم ، مطالعه كنندگان محترم مىتوانند به آن كتاب مراجعه فرمايند . در اين مورد تنها يك مسئلهء مهم را بررسى مىكنيم :\r\n\r\nحيات فوق زندگى و مرگ\r\nبياييد اندكى در واقعيت بسيار گستردهء حيات بينديشيم و از آن مفهوم معمولى كه مردم در گفتارها و انديشه‌هاى خود در بارهء حيات مىفهمند بالاتر برويم .\r\nما بدون اين كه اين مسئله را در اصطلاحات مبهم و پر پيچ و خم و كلى گوئىهاى حرفه اى غوطه ور بسازيم ، لازم مىدانيم كه حيات را از نزديكترين ديدگاه آن تماشا كنيم حيات حقيقتى است كه از ناچيزترين حركت ارادى گرفته تا بر حقيقتى كه داراى صدها بعد متنوع است ، شامل مىگردد . يك سلَّول در بدن حيوانى كوچكتر از مورچه ، داراى حيات است و هشتاد ميليارد سلَّول متشكل در مغز آدمى كه با پانصد ميليون شبكهء ارتباطى مشغول فعاليتند ، باضافهء هزاران نوع و صنف پديده‌ها و فعاليتهاى روانى نيز از مختصات حيات مىباشند .\r\nهر جاندارى كه در مرتبه اى پايينتر از جاندار ديگر از نظر مختصات حياتى قرار بگيرد ، در حقيقت مختص يا جزئى از حيات جاندار بالاتر را فاقد مىباشد ، بنا بر اين مىتوان گفت : جاندار پايين در برابر آنچه كه جاندار بالا دارا است ، مرده است ، زيرا در برابر آن بعدى كه نصيب جاندار بالا است ، مانند خاك مرده ايست كه احساس و حركتى\r\n","description":"","footnote":"","page_name":" 117 ","page_number":118},
  {"content":"\r\nندارد .\r\nبنا بر اين ، اختلاف كميت نيروها و استعدادهاى حياتى كه در انسان وجود دارد فاصلهء او را از ساير حيوانات به اندازهء فاصلهء زنده و مرده دور مىسازد ، همين فاصله ميان افراد انسانى نيز وجود دارد . آيا فاصلهء انسان زنده اى كه از حيات بهره اى جز اشباع غرايز جسمانى ندارد و در قالب تنگ :\r\n\r\nجز ذكر نى دين او نى ذكر او\r\nسوى اسفل برد او را فكر او\r\n\r\nخود را يكى از زندگان مىپندارد با آن انسان رشد يافته اى كه همهء استعدادها و ابعاد خود را به فعليت رسانيده سر تا پاى وجودش آگاهى و حركت به سوى امتيازات انسانى است فاصلهء مرگ و زندگى نيست در آن هنگام كه « مولوى » مىگويد :\r\n\r\nهر كه او آگاه تر با جانتر است\r\n\r\nشعر نمىگويد ، بلكه واقعيت حيات انسانى را در فوق زيست شناسىهاى حرفه اى توضيح مىدهد .\r\nوقتى كه انسانشناسان ژرفنگر مىگويند : هر گامى كه انسان در راه شدنهاى تكاملى برمىدارد ، چهرهء ديگرى از حيات را درمىيابد ، شوخى نمىكنند . بلكه كسانى شوخى مىكنند كه حيات را در تنفس و حركت جبرى و تمايلات خودخواهانه منحصر مىنمايند .\r\nاين حقيقت كه زندگى قالب گيرى شده در احساس و حركت « خود محورى » مساوى مرگ است ، در قرآن مجيد با صراحت كامل گوشزد شده است : * ( وَالَّذِينَ يَدْعُونَ مِنْ دُونِ الله لا يَخْلُقُونَ شَيْئاً وَهُمْ يُخْلَقُونَ أَمْواتٌ غَيْرُ أَحْياءٍ وَما يَشْعُرُونَ أَيَّانَ يُبْعَثُونَ ) * ( 1 )  .\r\n( و آنان كه جز خدا را مىخوانند ، چيزى را نمىآفرينند و خود آفريده مىشوند . آنان مردگان غير زنده هستند و نمىدانند كى برانگيخته خواهند گشت ) .\r\n","description":"","footnote":" ( 1 ) النحل آيهء 20 و 21 . ","page_name":" 118 ","page_number":119},
  {"content":"\r\n* ( مَنْ عَمِلَ صالِحاً مِنْ ذَكَرٍ أَوْ أُنْثى وَهُوَ مُؤْمِنٌ فَلَنُحْيِيَنَّه حَياةً طَيِّبَةً ) * ( 1 )  .\r\n( هر كسى از مرد و زن عمل صالح بجاى بياورد در حالى كه با ايمان است ، زندگى او را با حيات پاكيزه اى آماده مىكنيم ) .\r\nدر آيهء دوم حيات بى ايمان و بى عمل صالح را زندگى پليد معرفى مىكند كه در حقيقت مساوى مرگ است .\r\nاز اين مباحث نتيجهء روشنى كه بدست ما مىآيد ، اينست كه دو مفهوم زندگى و مرگ نبايد از ديدگاه عاميانه منظور گشته جاندارى و انسانى كه نفس مىكشد زنده و هر موجودى كه نفسى بر نمىآورد ، مرده تلقى گردد ، بلكه زندگى و مرگ داراى مفهوم بسيار عميق و گسترده اى است كه اصلا به ذهن عاميان خطور نمىكند .\r\nحيات رشد يافتگان كاروان انسانيت فوق مفهوم عاميانه ايست كه متذكر شديم .\r\nحيات وابسته به حيات آفرين با زندگى مردم معمولى به همان مقدار متفاوت است كه چند قطرهء باران كه از يك قطعهء ابرى ناچيز فرو مىريزد و با كمترين حرارت بخار مىشود و يا در مشتى خاك مستهلك مىگردد ، يا چشمه سارى كه از اقيانوس بيكران سرازير مىگردد . آب چنين چشمه سارى ما فوق قطره‌هاى گسيختهء باران است .\r\nبنا بر اين ، حيات امير المؤمنين عليه السلام كه در عاليترين مرحلهء كمال قرار گرفته است ، فوق زندگى و مرگ معمولى است . جريان حيات وابسته به حيات آفرين ، را با تورّم اجزاى نطفهء يك نر و ماده و متلاشى شدن آن مقايسه نكنيم .\r\nحياتى كه به حيات آفرين پيوسته است ، وابسته به جنبيدن كالبد بدن نيست كه با سكون آن ، از بين برود .\r\n9 ، 10 - هيهات بعد اللَّتيّا و الَّتى ( 2 )  و اللَّه لابن ابي طالب آنس بالموت من الطَّفل بثدى امّه\r\n","description":"","footnote":" ( 1 ) النحل آيهء 97 .  ( 2 ) بعد اللتيا و التي ضرب المثلى است و در آن مورد گفته مىشود كه شخص هر گونه حوادث و فراز و نشيب مربوط به زندگى خود را ديده باشد و تجربه هايى را كه اندوخته است ، همواره منظور نمايد . مىگويند اصل داستانش چنين است كه مردى نخست يك زن كوچكى را گرفت و در آن ازدواج در كشاكشها فرو رفت و او را طلاق داد ، بار ديگر زن بزرگى را گرفت ، باز به همان بدبختىها مبتلا شد و او را هم طلاق داد . وقتى كه به او گفتند : چرا زن نمىگيرى در پاسخ گفت : هيهات بعد اللتيا و التي ","page_name":" 119 ","page_number":120},
  {"content":"\r\n( شگفتا پس از آن همه تن در دادن به مخاطرات و تكاپو در كارزارها ، من از مرگ مىترسم سوگند به خدا ، انس فرزند ابي طالب با مرگ بيش از انس كودك شيرخوار است به پستان مادرش ) .\r\n\r\nمرگ از ديدگاه على بن ابي طالب ( ع ) شربت گوارايى است براى حيات حقيقى\r\nانس و الفتى كه على بن ابي طالب ( ع ) با مرگ دارد ، نه به جهت شكست خوردن او در قلمرو حيات طبيعى است و نه معلول « از خود بيگانگى » ، نه براى شتاب در راه وصول به بهشت است كه خود گفته بود : من خدا را نه براى طمع بهشت عبادت مىكنم و نه براى ترس از دوزخ ، بلكه انس آن زندهء حقيقى با مرگ ، معلول سپرى كردن دوران جنينى حيات بوده است كه مرگ را مانند شير خوشگوار و شربت لذت بخشى مىديد كه نوشيدنش ورود به مرحلهء ابدى حيات را اعلان مىكرد :\r\n\r\nاين جهان همچون درخت است اى كرام\r\nما بر او چون ميوه‌هاى نيم خام\r\nسخت گيرد حامها مر شاخ را\r\nز ان كه در خامى نشايد كاخ را\r\nچون بپخت و گشت شيرين لب گزان\r\nسست گيرد شاخه‌ها را بعد از آن\r\nچون از آن اقبال شيرين شد دهان\r\nسست شد بر آدمى ملك جهان\r\n\r\nمولوى\r\nبلوغ و كمال حيات حقيقى بدون آگاهى كامل به آن ، امكانپذير نيست .\r\nآگاهى كامل به حيات نمىتواند محصول نگرشهاى سطحى در حال غوطه ور شدن در شئون آن ، بوده باشد . بنا بر اين ، بطور قطع على بن ابي طالب ( ع ) حيات را با مبدء و پايان و متن اصلى آن ، شناخته است كه در بارهء حقيقت و خواص آن ، بدينگونه قاطعانه و از نزديك سخن مىگويد .\r\nاو لهو و لعب بودن زندگى ظاهرى را به خوبى درك كرده ، عظمت و ارزش\r\n","description":"","footnote":"","page_name":" 120 ","page_number":121},
  {"content":"\r\nحيات حقيقى را كه پرواز از ويرانسراى طبيعت است دريافته مىگويد : انس من به آن پرواز بيش از انس كودك شيرخوار با پستان مادرش مىباشد .\r\nبهترين دليل اين مدّعا جمله ايست كه در موقع فرود آمدن شمشير بر تارك مباركش فرموده است . او بجاى آخ و داد و فرياد و اضطراب كسى كه به اجبار بسوى سر حدّ زندگى كشيده شود ، مىگويد : فزت و ربّ الكعبة .\r\n( سوگند بخداى كعبه رها شدم و رسيدم ) .\r\nسپس بقيهء ساعتهاى زندگى را با يك آرامش خيره كننده و گفتن عاليترين سخنان سازنده سپرى كرده است .\r\n11 - بل اندمجت على مكنون علم لو بحت به لاضطربتم اضطراب الارشية فى الطوىّ البعيدة ( بلكه سكوت من از روى علمى است پوشيده بر ديگران كه اگر ابرازش كنم ، مانند لرزش طناب آويخته در چاه‌هاى عميق به خود لرزيده در اضطراب فرو خواهيد رفت ) .\r\n\r\nبر لبش قفل است و در دل رازها\r\nاگر سخنى بگويم ، همهء گفتنىهايم نيست ، اگر سكوت كنم ، رازها و فريادها در اقيانوس درونم مىشورند و موج زنان رهسپار ديار اسرار مىگردند :\r\n\r\nبا لب دمساز خود گر جفتمى\r\nهمچو نى من گفتنىها گفتمى\r\n\r\nولى مگر مىتوان با اين يك مشت گلپارهء انساننما كه حقيقتى جز درك و فهم محدود خود سراغ ندارند و واقعيتى جز آخور و جايگاه مدفوع نمىدانند ، آن رازها و فريادها را در ميان گذاشت . با اين جانوران « خودمحور » چه بگويم آيا به اينان بگويم : بكوشيد تا قدرت خود شناسى و خود سازى و مالكيت بر خويشتن را به دست بياوريد\r\n","description":"","footnote":"","page_name":" 121 ","page_number":122},
  {"content":"\r\nاينان نه معناى قدرت را مىدانند و نه « خود » را و نه شناخت و ساختن خود را لازم مىدانند .\r\nآيا از اسرار هستى با اينان گفتگو كنم براى مردگان متحرك سرّ يعنى چه هستى چه معنا دارد آيا به اينان بگويم : هر عملى عكس العملى را در پى دارد كه دير يا زود به سراغتان خواهد آمد مگر اينان از عمل جز « خور و خواب و خشم و شهوت و طرب و عيش و عشرت » اطلاعى دارند اينان عكس العملها را جز حوادث گسيخته چيزى نمىفهمند ، تا مفهوم عكس العمل را دريابند . مگر مىتوان گفت : كه شما با اين زندگى جاهلانه از جاذبهء الهى دور مىشويد و دور تر مىگرديد و فراق ابدى او سرنوشت نهايى شما است آنان از اين كلمات چه مىفهمند : زندگى ، جهل ، جاذبهء الهى ، فراق ابدى ، منزلگه نهايى بدين جهت است كه عاليترين پيشوايان بشرى - الهى نمىتوانند حتى يكى از هزاران موج اقيانوس درونشان را با مردم سرگردان در شوره زارهاى زندگى حيوانى ابراز نمايند :\r\n\r\nبر لبش قفل است و در دل رازها\r\nلب خموش و دل پر از آوازها\r\nعارفان كه جام حق نوشيده اند\r\nرازها دانسته و پوشيده اند\r\nهر كه را اسرار حق آموختند\r\nمهر كردند و دهانش دوختند\r\n\r\nمولوى\r\n","description":"","footnote":"","page_name":" 122 ","page_number":123},
  {"content":"\r\n\r\nخطبهء ششم\r\n\r\n6 - و من كلام له عليه السلام لما أشير عليه بألا يتبع طلحة و الزبير و لا يرصد لهما القتال\r\nو فيه يبين عن صفته بأنه عليه السلام لا يخدع و اللَّه لا أكون كالضّبع : تنام على طول اللَّدم ، حتّى يصل إليها طالبها ، و يختلها راصدها ، و لكنّي أضرب بالمقبل إلى الحقّ المدبر عنه ، و بالسّامع المطيع العاصي المريب أبدا ، حتّى يأتي عليّ يومي . فو اللَّه ما زلت مدفوعا عن حقّي ، مستأثرا عليّ ، منذ قبض اللَّه نبيّه صلَّى اللَّه عليه و سلَّم حتّى يوم النّاس هذا\r\n\r\nترجمهء خطبهء ششم\r\nاين سخنان را امير المؤمنين ( ع ) در موقعى فرموده است كه به آن حضرت گفتند كه طلحه و زبير را تعقيب ننمايد . در اين سخنان توضيحى در بارهء صفت خود مىدهد كه فريب فريبكاران نمىخورد .\r\nسوگند به خدا ، من مانند كفتار [ آن حيوان احمق 
  ] نخواهم بودكه در طول بروز هشدارها بخوابد ، تا جوينده اش پيدايش كندو صيادش بفريبد و به دامش اندازد .\r\nمن همواره بكمك انسان حق طلب ، اعراض كنندگان از حق را ، و با انسان حق شنو كه مطيع وظايف الهى است ، گنهكار آشوبگر را خواهم كوفت تا آن گاه كه واپسين روز حياتم فرا رسد .\r\nسوگند به خدا ، من از آن هنگام كه خداوند متعال پيامبرش را به پيشگاه خود خوانده است تا به امروز هميشه از حق قانونى خود رانده شده ديگران در قلمرو اختصاصى من به تاختن در آمده اند\r\n","description":"","footnote":"","page_name":" 123 ","page_number":124},
  {"content":"\r\n\r\nتفسير عمومى خطبهء ششم\r\n1 ، 2 ، 3 ، 4 - و اللَّه لا اكون كالضّبع تنام على طول اللدّم حتّى يصل اليها طالبها و يختلها راصدها ( سوگند به خدا ، من مانند كفتار نخواهم بود كه در طول هشدارها بخوابد ، تا جوينده اش پيدايش كند و صيادش او را بفريبد و بدامش اندازد ) ( 1 )  .\r\n\r\nشگفتا عوامل هشدارىهاى آگاهىافزا ، وسيله هائى براى تخدير\r\nيك بار ديگر با دقت كامل در طبيعت انعطاف پذير بشرى بينديشيم ، انعطاف اين طبيعت شگفت انگيز تا سر حد تناقض كشيده مىشود : اسكنجبين صفرايش را مىافزايد ، روغن بادام شكمش را قبض مىكند از 2 2 عدد 1 را حاصل مىدارد روشنايىها را مزاحم بينايىاش مىانگارد عوامل هشدار دهنده را وسايل تخدير تلقى مىكند بىبند و بارى و رهايى از هر گونه حق و قانون را آزادى انسانى مىنامد و آزادى انسانى را زنجير گرانبار مىپندارد وقيحترين و نابودكننده ترين انعطافهاى طبيعت بشرى ، موقعى بروز مىكند كه عوامل هشدارىهاى آگاهىافزا وسيله هايى براى تخدير او مىگردد طبيعت هستى با تحولات گوناگونى كه دارد ، هشدارهايى براى همهء آگاهان مىدهد كه حيات خود را با آن تحولات تنظيم كنند ، ولى آشكارا مىبينيم كه همين تحولات چونان گهوارهء نرمى كه كودك نوزاد را با حركتش در خواب فرو مىبرد ، انسانهاى فراوانى را تخدير نموده ، آنان را به هذيان گويى وادار مىسازد . طبيعت\r\n","description":"","footnote":" ( 1 ) مىگويند : شكارچى براى گرفتن كفتار به آشيانهء آن حيوان نزديك مىشود و چند بار سنگ يا عصايى را آهسته به زمين مىزند و مىگويد : اطرقى امّ طرّيق خامرى امّ عامر ( اى ام طريق سرت را پايين بيانداز و اى ام عامر در آشيانه ات پنهان شو ) . ","page_name":" 124 ","page_number":125},
  {"content":"\r\nبا تحولات و دگرگونىهايش و حيات آدمى با تغييرات و تجدد استمراريش با وضوح كامل هشدار مىدهند :\r\n\r\nنيك بنگر ما نشسته مىرويم\r\nمىنبينى قاصد جاى نويم\r\nپس مسافر آن بود اى ره پرست\r\nكه مسير و روش در مستقبل است\r\n\r\nبا اين حال بجاى حركت و تكاپوى رو به آينده مىنشيند و به شيون و ناله مىپردازد كه :\r\n\r\nدر كارگه كوزه گران رفتم دوش\r\nديدم دو هزار كوزه گويا و خموش\r\nناگاه يكى كوزه برآورد خروش\r\nكو كوزه گر و كوزه خر و كوزه فروش\r\nيك چند به كودكى به استاد شديم\r\nيك چند به استادى خود شاد شديم\r\nپايان سخن شنو كه ما را چه رسيد\r\nاز خاك برآمديم و بر باد شديم\r\n\r\nاى داد و بيداد ، بازىهاى كودكانه‌ام پايان يافت كجا رفت آن روزها كه در دنبال پروانه‌ها در چمنزارها اين سو و آن سو مىدويدم جوانى يادت بخير ، كجا رفتى ، كى آمدى و كى رفتى چه شد آن قدرت بازويى كه داشتم و از اين گونه سخنانى كه در برابر قوانين عاليهء هستى و حركت تكاملى هذيانهايى بيش نيستند .\r\nمگر اينان از درون خود اين بانگ را نمىشنوند كه جوهر روح آدمى فوق گذشته و آينده است .\r\nاى كاش ، شاعر محترم رباعيات فوق ، به جاى تماشاى كارگه كوزه گران به تماشاى صحنه‌هاى روح افزاى درونش مىپرداخت و مىديد كه چگونه گذشته و حال و آينده در برابر افق والاى روح مانند آسيابى مىگردند و مىگذرند و لابلاى ابعاد آن را بعنوان محصول چرخش خود بر صفحهء هستى وابسته به هستى آفرين مىگسترانند . اگر اين شاعر محترم در مجراى تحولات تكاملى روح واقعا به استادى رسيده بود ، نمىگفت :\r\n\r\n« از خاك برآمديم و بر باد شديم »\r\n\r\nبلكه مىگفت :\r\n\r\nروزها گر رفت گور و باك نيست\r\nتو بمان اى آنكه جز تو پاك نيست\r\n\r\nو مىگفت :\r\n\r\nاى خوش آن روز كه پرواز كنم تا بر دوست\r\nبه هواى سر كويش پر و بالى بزنم\r\n\r\n","description":"","footnote":"","page_name":" 125 ","page_number":126},
  {"content":"\r\nنيز مىگفت : * ( الَّذِينَ إِذا أَصابَتْهُمْ مُصِيبَةٌ قالُوا إِنَّا ) * اين محاصره شدگان در چارچوبهء كودكى و شاگردى و استادى و قدرت و زيباييهاى فريبا ، اين كرمهاى ناچيز كه پيله‌ها از خيالات و توهمات دور خود تنيده‌اند ، نمىدانند كه آنچه كه از بالا شروع شده است در پايين ختم نمىگردد و آن حيات شگفتانگيز كه محصول عالى هستى است راه خود را از مسير كمال منحرف نمىكند كه به عقب برگردد و بر باد رود . اين يك مثال بسيار مهمى بود كه در بارهء تبديل عوامل هشدارى به وسيلهء تخدير مطرح شد . مطالعه كنندگان محترم مىتوانند بقيهء استفاده‌هاى معكوس بشرى را از وسايل كمال ساز درك نمايند .\r\nامير المؤمنين عليه السلام در جملهء مورد تفسير اين مسئلهء مهم را در آن هنگام كه او را از تعقيب « طلحه » و « زبير » بر حذر مىداشتند ، بيان مىدارد كه من از رفتار نابكارانهء طلحه و زبير آگاه شده‌ام كه آنان چه خيالات خطرناك و چه كار شكنىها در ذهن خود مىپرورانند .\r\nپيمانشكنى آنان و اعتراف صريحى كه در بارهء رياست پرستى و مقام جويى نموده‌اند و عشق به ثروت و مال كه در نهادشان زبانه مىكشد ، آشكارترين هشدارهايى بود كه من ديده‌ام و شنيده‌ام . با اين حال بنشينم و بازيگرىهاى آنان را در جامعهء اسلامى تماشا كنم\r\n5 - و لكنّى اضرب بالمقبل الى الحقّ المدبر عنه و بالسّامع المطيع العاصى المريب ابدا حتّى يأتي علىّ يومى ( بلكه با رادمرد حق طلب ، اعراض كنندگان از حق را و با انسان حق شنو كه مطيع وظايف الهى است ، گنهكار آشوبگر را خواهم كوفت تا آن گاه كه واپسين روز حياتم فرا رسد ) .\r\n\r\nتا ميان حق و باطل تناقض آشتى ناپذير وجود دارد ، پيكار حق طلبان و باطل گرايان اجتناب ناپذير خواهد بود\r\nاگر رياضيدانى پيدا شود كه بتواند اثبات كند كه 2 2 مساوى 1 - مىباشد\r\n","description":"","footnote":"","page_name":" 126 ","page_number":127},
  {"content":"\r\nاگر فيلسوفى بتواند اين مطلب را ثابت كند كه معلول پيش از علت بوجود مىآيد اگر منطق دانى را ديديد كه توانست امكان اجتماع نقيضين را به ثبوت برساند اگر روانشناسى روانكاو موفق شود كه وضع روانى كودك شيرخوارى را از همهء جهات مساوى وضع روانى يك فيلسوف دانشمند سياستمدار با تقوى قرار دهد اگر كشاورزى اين امكان را بدست بياورد كه ميوه را پيش از كاشتن درخت بوجود بياورد و بالاخره اگر انسانها بتوانند هست را به نيست و نيست را به هست مبدل نمايند با امكان چنين فرضهاى خنده آور مىتوان حق و باطل را آشتى داده حق طلبان و باطل گرايان را در يك مسير متحد ساخت . حق و باطل را به هر معنا كه در نظر بگيريم ، نسبت ميان آن دو ، نسبت تناقض است كه هرگز قابل اجتماع نيستند و هرگز مرتفع نمىگردند . هر پديده اى كه تصور شود حق است ، قطعا آن پديده باطل نيست و اگر باطل است حق نيست . و بالعكس چيزى كه حق نيست باطل است و چيزى كه باطل نيست حق است .\r\nاين مطلب را در گذشته اثبات كرده‌ايم . موضوع بحث ما در اين مورد پيكار حق طلبان و باطل گرايان است ، مادامى كه هر يك از دو گروه از وضعى كه پيش گرفته‌اند ، برنگردند ، آشتى آن دو با يكديگر خيالى بيش نيست . قوانين هستى نشان نداده است كه هست به نيست مبدل شود و نيست به هست . آنان كه بدون منصرف ساختن هر يك از دو گروه از مسير خود ، توقع مصالحهء حقيقى ميان آن دو را دارند ، اهميت بنيانى حق و باطل را نمىشناسند .\r\nدر جملهء امير المؤمنين ( ع ) كه اكنون مورد تفسير ما است ، دو گروه را در برابر هم قرار داده ، حمايت و پشتيبانى قاطعانهء اهل حق را از روش حقطلبانهء خود گوشزد\r\n","description":"","footnote":"","page_name":" 127 ","page_number":128},
  {"content":"\r\nمىكند . امير المؤمنين در خطبهء شقشقيه هم اين مطلب را تصريح فرموده است كه : اما و الَّذى فلق الحبّة و برأ النسمة لو لا حضور الحاضر و قيام الحجّة بوجود النّاصر و ما اخذ اللَّه على العلماء ان لا يقارّوا على كظَّة ظالم و سغب مظلوم لالقيت حبلها على غاربها . . . ( هشيار باشيد ، سوگند به خداوندى كه دانه را شكافت و انسان را آفريد ، اگر مردان حق جو حاضر به كمكم نبودند و اگر با وجود ياور حجت تمام نشده بود و اگر خداوند از دانايان تعهدى بر عدم سكوت در بارهء پرخورى ستمكار و گرسنگى ستمديده نگرفته بود ، مهار اين خلافت را بر دوشش مىانداختم ) . . . حق يك پديدهء طبيعى نيست كه بىنياز از ارادهء انسانى ، جريان واقعى خود را در پيش گيرد و مادامى كه به مزاحم قوىتر برخورد نكرده بوجود خود ادامه بدهد . بلكه حق آن نور پر فروغى است كه از فعاليتهاى فكرى و توجيه‌هاى وجدانى و تكاپوهاى عملى انسانها بر مىافروزد .\r\nبنا بر اين حق بدون حق طلب ، مانند استعداد محض است در نهاد انسانها و يا كلمات در صفحات كتابها كه بدون اقدام آدمى براى به فعليت رسانيدن آن ، منشأ اثرى نمىباشد .\r\n6 - فو اللَّه ما زلت مدفوعا عن حقّى مستأثرا علىّ منذ قبض اللَّه نبيّه صلَّى اللَّه عليه و آله و سلَّم حتّى يوم النّاس هذا ( سوگند به خدا ، از آن هنگام كه خداوند متعال پيامبرش را به پيشگاه خود برده است ، تا امروز كه مردم در اين وضع قرار گرفته‌اند ، از حق قانونى خود رانده شده‌ام و ديگران خود را در قلمرو اختصاصى من مقدم بر من داشته‌اند ) .\r\n\r\nدليل تكرار و تأكيد امير المؤمنين ( ع ) در بارهء حق خود\r\nممكن است دليل تكرار و تأكيد امير المؤمنين ( ع ) در بارهء حق خود ، روشن نباشد ، لذا مجبوريم كه مسئله را تحت بررسى قرار داده دليل آن را متذكر شويم : مسئله اينست كه سخنان امير المؤمنين ( ع ) در موارد فراوان و اعتقاد اولى مهاجرين و\r\n","description":"","footnote":"","page_name":" 128 ","page_number":129},
  {"content":"\r\nانصار كه بگفتهء يعقوبى كمترين ترديدى در اين نداشتند كه خلافت پس از پيامبر اكرم حق واقعى على بن ابي طالب ( ع ) است و همچنين كيفيت زندگانى آن بزرگ بزرگان بطور قطع اثبات مىكرد كه خلافت الهى مختص او است . ولى او از اين حق مسلم بر كنار شده است .\r\nاز طرف ديگر اين خاصيت روحى او بر همگان اثبات شده است كه او خلافت را براى اشباع حسّ خودخواهى نخواسته ، بلكه تأكيد قاطعانه كرده است كه نه تنها خلافت را بلكه اصل حيات را براى احقاق حق و وصول به هدف اعلاى انسانى مىخواهد .\r\nبنا بر اين ، شكوه و ابراز ناراحتىهاى او در بارهء از دست رفتن حق خود ، در حقيقت ابراز رنج و درد در بارهء محروميت جامعه از حق بوده است . ما در خطبهء چهارم اين جمله را ديده‌ايم كه مىگويد : لم يوجس موسى عليه السّلام خيفة على نفسه بل اشفق من غلبة الجهّال و دول الضّلال .\r\n( موسى ( ع ) براى ترس از خويشتن نبود كه مضطرب و بيمناك گشت ، بلكه دلسوزى و هراس او از پيروزى نادانان و تسلَّط دولتهاى گمراه بوده است ) .\r\nبا ملاحظهء اين دو مسئلهء مهم ، دليل تكرار و تأكيد امير المؤمنين ( ع ) در بارهء حق خود روشن مىگردد . اين همان دليل است كه موجب تكرار و تأكيد بعضى از داستانها در قرآن مىباشد ، مانند داستان حضرت موسى عليه السلام و تكرار آياتى مانند * ( فَبِأَيِّ آلاءِ رَبِّكُما تُكَذِّبانِ ) * ( كدامين نعمتهاى پروردگارتان را تكذيب مىكنيد ) در سورهء الرحمن كه براى گوشزد كردن دائمى وقاحت تكذيب مىباشد .\r\nتكرار داستان حضرت « موسى » عليه السلام براى نمودار ساختن چهره‌هاى گوناگون حق و پديده‌هاى باطل است كه حيات آن بزرگوار را به خود مشغول داشته بود .\r\n","description":"","footnote":"","page_name":" 129 ","page_number":130},
  {"content":"\r\n\r\nخطبهء هفتم\r\n\r\n7 - و من خطبة له عليه السلام يذم فيها اتباع الشيطان\r\nاتّخذوا الشّيطان لأمرهم ملاكا ، و اتّخذهم له أشراكا ، فباض و فرّخ في صدورهم ، و دبّ و درج في حجورهم ، فنظر بأعينهم ، و نطق بألسنتهم ، فركب بهم الزّلل ، و زيّن لهم الخطل ، فعل من قد شركه الشّيطان في سلطانه ، و نطق بالباطل على لسانه\r\n\r\nترجمهء خطبهء هفتم\r\nدر اين خطبه پيروان شيطان را سرزنش مىنمايد ( مردمى هستند كه شيطان را تكيه گاه شئون زندگى خود قرار دادند ، و شيطان هم آنان را در پليدى و فريبندگى شركاى خود نمود . اين موجود پليد در درون سينه‌هاى آنان تخم گذارد و جوجه در آوردو حركت كرد و تدريجا در آغوش آنان نشست .\r\nآن مطرود ازل و ابد با چشمان آنان مىنگرد و با زبانهايشان سخن مىگويد ، نتيجه اين شد كه آنان را مركبى براى راندن در لغزشگاه‌ها نمودو خطا و انحراف را در ديدگاه آنان بياراست ، در زندگانى رفتار كسى را پيش گرفتند كه شيطان او را در سلطهء خود شريك نموده باطل را از زبانش بيرون بياورد ) .\r\n","description":"","footnote":"","page_name":" 130 ","page_number":131},
  {"content":"\r\n\r\nتفسير عمومى خطبهء هفتم\r\n1 ، 2 - اتّخذوا الشّيطان لامرهم ملاكا و اتّخذهم له اشراكا ( مردمى هستند كه شيطان را تكيه گاه شئون حياتى خود قرار دادند و شيطان هم آنان را در پليدىها و فريبكارىها شركاى خود نمود ) .\r\n\r\nنخست دست بردگى بسوى شيطان دراز كردند ، سپس شيطان بردگى آنان را پذيرفت\r\nدرست است كه كار شيطان اغوا و فريب دادن اولاد آدم است ، ولى فعاليت او از آراستن خطاها و گناهان تجاوز نمىكند .\r\nاين موجود پليد هرگز مانند يك عامل جبرى مردم را به بدبختى و سقوط نمىكشاند . و چنان كه در قرآن مجيد آمده است ، كار او وعده‌هاى دروغين و آرايشهاى بىاساس مىباشد .\r\nخداوند رحمان انسانها را بوسيلهء عقول و وجدانها و پيامبران از اغواها و فريبكارىهاى شيطان بر حذر داشته است . سه وسيلهء مزبور قدرتى بيش از تحريكات شيطان دارا مىباشند . كه به خوبى مىتوانند دغل كارىهاى شيطان را خنثى نمايند .\r\nبنا بر اين ، اين شيطان نيست كه دست آدمى را گرفته با اجبار او را بردهء خود مىسازد بلكه اين خود انسان است كه نخست همهء وسايل سه گانه را از كار مىاندازد و تحريكات آنها را در درون خود خنثى مىنمايد و دست بردگى به سوى شيطان دراز مىكند و سپس آن موجود پليد شريك زندگى او مىگردد . اين مطلب در مواردى از قرآن مجيد چنين مطرح شده است : 1 - * ( وَقالَ الشَّيْطانُ لَمَّا قُضِيَ الأَمْرُ إِنَّ الله وَعَدَكُمْ وَعْدَ الْحَقِّ وَوَعَدْتُكُمْ فَأَخْلَفْتُكُمْ وَما كانَ لِي عَلَيْكُمْ مِنْ سُلْطانٍ إِلَّا أَنْ دَعَوْتُكُمْ فَاسْتَجَبْتُمْ لِي فَلا ) *\r\n","description":"","footnote":"","page_name":" 131 ","page_number":132},
  {"content":"\r\n* ( وَقالَ الشَّيْطانُ لَمَّا قُضِيَ الأَمْرُ إِنَّ الله وَعَدَكُمْ وَعْدَ الْحَقِّ وَوَعَدْتُكُمْ فَأَخْلَفْتُكُمْ وَما كانَ لِي عَلَيْكُمْ مِنْ سُلْطانٍ إِلَّا ) * ( 1 )  .\r\n( هنگامى كه امر الهى [ در روز قيامت در بارهء گمراهان و رستگاران 
  ] محقق شد ، شيطان به اولاد آدم مىگويد : خداوند به شما وعدهء حق داده بود و من به شما وعده دادم و تخلف كردم و من سلطه [ جبرى 
  ] بر شما نداشتم ، جز اين كه شما را خواندم ، دعوت مرا پذيرفتيد ، مرا ملامت نكنيد ، خودتان را ملامت نماييد ، [ امروز 
  ] نه من مىتوانم بشما پناه بدهم ، نه شما مىتوانيد پناهگاه من باشيد . من به آن چه كه شما پيش از اين [ در دنيا 
  ] مرا در آن ، ( اطاعت خدا ) شريك قرار داديد ، كفر ورزيده‌ام ، براى ستمكاران عذاب دردناكى وجود دارد ) .\r\nملاحظه مىشود كه شيطان بعنوان يك عامل جبرى فرزندان آدم را به تباهى نمىكشد ، بلكه وعده‌هاى دروغين مىدهد و خطاكارىها را مىآرايد و بس . بنا بر اين ملامت كردن شيطان بى مورد خواهد بود . همين مسئله در بارهء نفس ( مدير غرايز حيوانى ) آدمى نيز وجود دارد ، به اين معنا كه آدمى در روز قيامت نمىتواند گناهان و انحرافات خود را به گردن نفس بياندازد و بگويد : چون خدا به من نفس داده بود ، لذا مرتكب گناه شدم ، زيرا تحريكات و فعاليتهاى غرايز حيوانى به مديريت نفس ، در برابر نيروهاى عقل و وجدان و فرياد پيامبران عظام قابل توجيه و مهار كردن بوده ، هرگز به درجهء عامل جبرى نمىرسند .\r\n2 - * ( وَاسْتَفْزِزْ مَنِ اسْتَطَعْتَ مِنْهُمْ بِصَوْتِكَ وَأَجْلِبْ عَلَيْهِمْ بِخَيْلِكَ وَرَجِلِكَ وَشارِكْهُمْ فِي الأَمْوالِ وَالأَوْلادِ وَعِدْهُمْ وَما يَعِدُهُمُ الشَّيْطانُ إِلَّا غُرُوراً . إِنَّ عِبادِي لَيْسَ لَكَ عَلَيْهِمْ سُلْطانٌ وَكَفى بِرَبِّكَ وَكِيلًا ) * ( 2 )  .\r\n[ اى شيطان 
  ] ، از اولاد آدم هر چه بتوانى با صداى خود دعوت و تحريك كن ، عمال سواره و پيادهء خود را بسوى آنان بسيج نما و در اموال و فرزندانشان\r\n","description":"","footnote":" ( 1 ) ابراهيم آيهء 22 .  ( 2 ) الاسراء آيهء 64 و 65 . ","page_name":" 132 ","page_number":133},
  {"content":"\r\nمشترك باش و به آنان وعده بده و شيطان به فرزندان آدم وعده اى جز فريبندگى نمىدهد . قطعى است كه تو اى شيطان ، سلطه اى بر بندگان من ندارى و پشتيبانى پروردگار تو كافى است ) .\r\nتوضيح - مقصود از شركت شيطان در اموال و اولاد و ساير شئون زندگى ، شركت محسوس و عينى نيست كه مانند يك پديدهء فيزيكى قابل مشاهده باشد ، بلكه منظور شريك شدن او در هدفگيرىها و انتخاب وسايل و ساير عوامل محرك انسانى در انديشه و گفتار و رفتار مىباشد . مانند شركت نفس كه مديريت غرايز حيوانى را دارد و در شئون زندگى داخل در هدف گيرىها و انتخاب وسايل و ساير عوامل محرك مىگردد . سهم آدمى در اين شركت گاهى بقدرى تقليل پيدا مىكند كه شئون زندگى آدمى تا حدّ مالكيت انحصارى شيطان و هوى و هوس در مىآيد . اين حدّ از تبهكارى در قرآن مجيد در آيهء زير گوشزد شده است : * ( أَ رَأَيْتَ مَنِ اتَّخَذَ إِلهَه هَواه أَ فَأَنْتَ تَكُونُ عَلَيْه وَكِيلًا ) * ( 1 )  .\r\n( آيا ديدى آن كس را كه هواى نفسش را خداى خود قرار داده است ، آيا تو وكيل او مىباشى ) .\r\n3 ، 4 - فباض و فرّخ فى صدورهم و دبّ و درج فى حجورهم ( اين موجود پليد در درون سينه‌هاى آنان تخم گذارد و جوجه در آورد و حركت كرد و تدريجا در آغوش آنان نشست ) .\r\n\r\nسينه هايى كه مبدل به قفسهء شيطان مىگردد\r\nآن سينهء آدمى كه جايگاه دل است و دل آدمى كه جايگاه تجلى انوار الهى است و انوار الهى كه از خورشيد عظمت خداوندى تشعشع مىكند ، با پيروى از شيطان مبدل به قفسه و آشيانهء دائمى شيطان مىگردد .\r\nمعناى قفسهء شيطان بودن آن نيست كه واقعا يك موجود فيزيكى در سينهء آدمى داخل شده در گوشه اى مىنشيند و شروع به امر و نهى مىكند . بلكه همانطور كه امير المؤمنين عليه السلام مىفرمايد :\r\n","description":"","footnote":" ( 1 ) الفرقان آيهء 43 و الجاثية 23 . ","page_name":" 133 ","page_number":134},
  {"content":"\r\nاين موجود پليد كه نمود فيزيكى ندارد ، همهء سطوح روانى را اشغال نموده خيالات و توهمات و وسوسه‌ها و شك و ترديدها را در آن سطوح توليد مىكند و مالك مطلق آن سطوح مىگردد .\r\nكلمهء درج اشارهء لطيفى به اين حقيقت دارد كه اين تسلَّط بتدريج انجام مىگيرد و چنان نيست كه وجدان و عقل و فطرت پاك آدمى ناگهان از درون وى محو شوند و شيطان فورا جاى آنها را بگيرد . همانطور كه « مولوى » مىگويد :\r\n\r\nاندك اندك راه زد سيم و زرش\r\nمرگ و جسگ نوفتاد اندر سرش ( 1 ) \r\nعشق گردانيد با او پوستين\r\nمىگريزد خواجه از شور و شرش\r\nاندك اندك روى سرخش زرد شد\r\nاندك اندك خشك شد چشم ترش\r\nوسوسه و انديشه بر وى در گشاد\r\nراند عشق لا ابالى از درش ( 2 ) \r\nاندك اندك شاخ و برگش خشك گشت\r\nچون بريده شد رگ بيخ آورش\r\nاندك اندك ديو شد لا حول گو\r\nسست شد در عاشقى بال و پرش\r\nعشق داد و دل بر اين عالم نهاد\r\nدر برش زين پس نيايد دلبرش\r\nخواجه مىگريد كه ماند از قافله\r\nخنده‌ها دارد ازين ماندن خرش ( 3 ) \r\nعشق را بگذاشت و دم خر گرفت\r\nلاجرم سرگين خر شد عنبرش\r\nملك را بگذاشت بر سرگين نشست\r\nلاجرم شد خرمگس سر لشكرش\r\nخرمگس آن وسوسه است و آن خيال\r\nكه همى خارش دهد همچون گرش\r\n\r\n5 ، 6 ، 7 ، 8 ، 9 - فنظر باعينهم و نطق بالسنتهم فركب بهم الزّلل و زيّن لهم الخطل فعل من قد شركه الشّيطان فى سلطانه و نطق بالباطل على لسانه ( آن مطرود ازل و ابد با چشمان آنان مىنگرد و با زبانهايشان سخن مىگويد\r\n","description":"","footnote":" ( 1 ) جسك مشقت و رنج .  ( 2 ) مقصود از انديشه در اين بيت پندار و ورزش فكرى حرفه اى است .  ( 3 ) خواجه ، روح و خر ، كالبد مادى . ","page_name":" 134 ","page_number":135},
  {"content":"\r\nنتيجه اين شد كه آنان را مركبى براى راندن در لغزشگاه‌ها نمود و خطا و انحراف را در ديدگان آنان بيار است ، در زندگى رفتار كسى را پيش گرفتند كه شيطان او را در سلطهء خود شريك نموده باطل را از زبانشان بيرون بياورد ) .\r\n\r\nديروز انسانهائى بودند و امروز شياطين گشته اند\r\nديروز انسانهايى بودند كه مختصات انسانيت در وجود آنان فعاليت ميكرد .\r\nراه مىرفتند و دست ديگران را هم براى سلوك در مسير كمال مىگرفتند ، تدريجا آن مختصات را از دست دادند ، امروز رو به قهقرا مىروند و سدّ راه رهگذران كمال شده‌اند . راه راست مىرفتند و منحرف شدند و اكنون با هر فرد و گروهى كه ارتباط برقرار كنند ، منحرفش خواهند كرد . بنا بر اين ، انسانهائى بودند ، كه امروز مبدل به شياطين شده . رهزنى رهروان كمال را پيشهء خود ساخته‌اند . اينست معناى شياطين الانس ، زيرا :\r\n\r\nاى برادر تو همى انديشه اى\r\nما بقى خود استخوان و ريشه اى\r\nگر بود انديشه ات گل گلشنى\r\nور بود خارى تو هيمهء گلخنى\r\n\r\nوقتى كه هدف گيرىها و انديشه‌هاى آدمى ، جنبهء شيطانى داشته باشد ، او با داشتن صورت آدمى مبدل به شيطان مىگردد :\r\n\r\nاى بسا ابليس آدم رو كه هست\r\nپس بهر دستى نبايد داد دست\r\n\r\nاين مطلب در آيه اى از قرآن چنين آمده است : * ( وَكَذلِكَ جَعَلْنا لِكُلِّ نَبِيٍّ عَدُوًّا شَياطِينَ الإِنْسِ وَالْجِنِّ ) * ( 1 )  .\r\n( و بدينسان براى هر پيامبرى دشمنى از شياطين انس و جن قرار داديم ) .\r\nبا نظر به اين تحول نابكارانه ، ضرورى است كه تحليل كنندگان تاريخ و ساير محققان علوم انسانى اين تحول را فراموش نكنند و تاريخ و حساب انسانها را از شياطين الانس تفكيك كنند ، باشد كه نظرات آنان در بارهء انسان و شئون او قابل اعتماد بيشترى باشد .\r\n","description":"","footnote":" ( 1 ) الانعام آيهء 112 . ","page_name":" 135 ","page_number":136},
  {"content":"\r\n\r\nخطبهء هشتم\r\n\r\n8 - و من كلام له عليه السلام يعني به الزبير\r\nفي حال اقتضت ذلك و يدعوه للدخول في البيعة ثانية يزعم أنّه قد بايع بيده ، و لم يبايع بقلبه ، فقد أقرّ بالبيعة ، و ادّعى الوليجة ، فليأت عليها بأمر يعرف ، و إلَّا فليدخل فيما خرج منه .\r\n\r\nترجمهء خطبهء هشتم\r\nدر اين خطبه على ( ع ) اشاره به ادعاى پوچ زبير نموده و او را براى بازگشت به بيعتى كه با وى نموده است ، دعوت مىكند .\r\n( زبير گمان مىكند با دستش بيعت نموده ، با قلبش بيعت نكرده است . او با اين انكار ادّعاى امر پنهانى مىنمايد ، او بايد براى اين ادّعا دليل قابل معرفتى بياوردو اگر نتواند به مدّعاى خود دليلى بياورد ، بايد به همان تعهدى كه از آن بيرون رفته است ، برگردد ) .\r\n","description":"","footnote":"","page_name":" 136 ","page_number":137},
  {"content":"\r\n\r\nتفسير عمومى خطبهء هشتم\r\n1 - يزعم انّه قد بايع بيده و لم يبايع بقلبه ( زبير گمان مىكند با دستش بيعت نموده ، با قلبش بيعت نكرده است ) .\r\n\r\nآيا زبير در مسئلهء پيمان زمامدارى ظاهر سازى كرده بود\r\nدر تفسير عمومى خطبه‌هاى پيشين پيمان و بيعت مكرّر « طلحه » و « زبير » را ديديم كه با ظاهر سازى امكان پذير نيست . در اين مورد داستان ديگرى را در بارهء « زبير » از ابن ابى الحديد يادآور مىشويم ، او مىگويد : على عليه السلام در همان روز كه زبير با او بيعت نمود ، فرمود : اى زبير مىترسم با من حيله گرى نموده بيعت با من را بشكنى زبير گفت : هيچ بيمى به خود راه مده ، هرگز پيمان شكنى از من نخواهى ديد .\r\nعلى ( ع ) فرمود : از طرف من خدا ناظر و كفيل تو باشد زبير گفت : آرى ، خداوند از طرف تو ناظر و كفيل من باشد » ( 1 )  .\r\nو ديديم كه زبير با اين عهد و پيمان غليظ ، بيعت خود را شكست و در تاريخ با همكارش طلحه با نشان پيشتازان پيمان شكنان ثبت گشت .\r\n2 ، 3 ، 4 - فقد اقرّ بالبيعة و ادّعى الوليجة فليأت عليها بامر يعرف و الَّا فليدخل فيما خرج منه ( او با اين انكار ادعاى امر پنهانى مىنمايد . او بايد براى اين ادّعا دليل قابل\r\n","description":"","footnote":" ( 1 ) شرح نهج البلاغه ابن ابى الحديد ج 1 ص 230 . ","page_name":" 137 ","page_number":138},
  {"content":"\r\nشناسايى بياورد و اگر نتواند براى ادعاى خود دليلى بياورد ، بايد به همان تعهد كه از آن بيرون رفته است برگردد ) .\r\n\r\nانكار پس از اقرار پذيرفته نمىشود\r\nدر مباحث فقهى و حقوقى اقرار به يك موضوع با دارا بودن شرايط مقرّره حجت بوده آثار خود را ثابت مىنمايد .\r\nتعريفى كه فقهاء در بارهء اقرار نموده‌اند ، عبارت است از اعتراف و تصديق تكليف يا حقى اقراركننده به عهده دارد ( 1 )  .\r\nشرايطى كه براى نفوذ اقرار گفته شده است : بلوغ و عقل و اختيار ( در مقابل اكراه و اضطرار و اجبار ) و هشيارى ( در مقابل مستى و خواب و غيره ) همه و همه در « زبير » در هنگام بيعت با امير المؤمنين ( ع ) جمع بوده است . زبير بالغ و عاقل بود . و با شهادت همهء تواريخ در موقع بيعت كمترين اكراه و اضطرار و اجبارى نداشته است .\r\n« زبير » پس از انعقاد بيعت مطابق نقل « ابن ابى الحديد » تأكيد سختى كرده خدا را ناظر و كفيل خود قرار داد كه به امير المؤمنين ( ع ) خيانت نخواهد كرد .\r\nبنا بر اين ، ادّعاى بعدى او كه من با دستم بيعت كرده‌ام نه با قلبم ، با نظر به حقوق و مقررات قضايى ، شنيدنى نيست . زبير براى اثبات ادّعاى بعدى به اقامهء دليل و بينهء قانونى نيازمند است .\r\nهمچنين انكار بيعت كه شبيه به انكار پس از اقرار است ، قابل شنيدن نيست ، مگر با دليل و بينهء قانونى اثبات كند كه در هنگام اقرار ( بيعت كه اقرار به حق خلافت امير المؤمنين است ) واجد شرايط نبوده است .\r\nآيا صحيح است كه بگوئيم : خطاب امير المؤمنين كه معاويه براى گول زدن زبير بر آن ساده لوح نموده است ، عامل بروز چند شخصيتى وى گشته است\r\n","description":"","footnote":" ( 1 ) تعريفاتى كه در كتاب ارشاد و تبصرهء علامهء حلى و ديگر كتب فقهاء آمده است ، اگر چه اختلاف اندكى با يكديگر دارند ، مىتوان همهء آنها را با تعريف فوق متحد ساخت . ","page_name":" 138 ","page_number":139},
  {"content":"\r\n\r\nخطبهء نهم\r\n\r\n9 - و من كلام له عليه السلام في صفته و صفة خصومه\r\nو يقال إنها في أصحاب الجمل و قد أرعدوا و أبرقوا ، و مع هذين الأمرين الفشل ، و لسنا نرعد حتّى نوقع ، و لا نسيل حتّى نمطر .\r\n\r\nترجمهء خطبهء نهم سخنى از على ( ع ) در صفت خود و صفت دشمنانش\r\nو گفته مىشود كه : توصيفى در باره گردانندگان جنگ جمل فرموده است .\r\nبازيگران كارزار جمل رعد و برقها به راه انداختندو بالاخره با آن همه هياهو و خروش شكست خوردند . ما براى تهديد ديگران رعد آسا نمىخروشيم ، تا شكست دشمن ، تهديد عملى براى آنان گردد ، و تا باران سيل آور نبارانيم ، سيلى به راه نمىاندازيم .\r\n","description":"","footnote":"","page_name":" 139 ","page_number":140},
  {"content":"\r\n\r\nتفسير عمومى خطبهء نهم\r\n1 ، 2 ، 3 ، 4 - ) و قد ارعدوا و ابرقوا و مع هذين الأمرين الفشل و لسنا نرعد حتّى نوقع و لا نسيل حتّى نمطر ( بازيگران كارزار جمل رعد و برقها به راه انداختند و بالاخره با آن همه هياهو و خروش شكست خوردند . ما براى تهديد ديگران رعد آسا نمىخروشيم تا آن گاه كه شكست دشمن تهديد عملى براى آنان گردد و تا باران سيل آور نبارانيم ، سيل به راه نمىاندازيم ) .\r\n\r\nكسى كه قدرت عمل دارد ، نيازى به هياهو و خروشيدن ندارد\r\nجوشش و غليان احساسات و برآوردن خروشها و فريادها ، در موردى كه جز با عمل مشكلى گشوده نمىشود ، بچه كار آيد غليان احساسات و داد و فرياد عامل صرف بيهودهء انرژىهايى است كه بايستى براى عمل ذخيره گردد .\r\nاز نظر قوانين روانى بروز هيجانات و تحرك خام احساسات ، باضافهء پژمردگىهايى كه پس از فروكش كردن آن پديده‌ها بوجود مىآيد ، نوعى رضايت به موقعيت را در دنبال مىآورد و فرد يا گروه خروشيده و هيجان زده گمان مىكند كه به هدف خود رسيده است موقعى كه عمل ضرورت خود را مىنماياند ، انسان خاموش به بدترين وضع روانى دچار شده ، شكست و سقوط خود را درمىيابد .\r\nاين كه گفتيم ، در مواردى است كه فرد يا گروه بطور طبيعى به جاى عمل ، خود را با جوشش احساسات و تحرك احساسات قانع بسازد . پديدهء مزبور مسائل فراوانى دارد كه ما به مقدارى از آنها مىپردازيم : مسئلهء يكم - در مواردى كه عمل كار گشاى زندگى است ، نه تنها اسارت در\r\n","description":"","footnote":"","page_name":" 140 ","page_number":141},
  {"content":"\r\nزنجير احساسات دست و پاى آدمى را مىبندد و فرصتها را خاكستر مىكند ، بلكه حتى تجسيمها و انديشه‌هاى خارج از اصول و هدفهاى مستقيم عمل نيز موجب سستى تصميم براى اقدام مىگردد ، زيرا با گسترش تجسيمها و انديشه‌هاى غير مستقيم در بارهء موضوع عمل ، احتمالات و خيالات نيز گسترش پيدا مىكنند و آدمى را به جاى ورود به ميدان عمل به بازى با « شايد » و « اگر » و « ممكن است » و « بعيد نيست » مىگيرد .\r\nمسئلهء دوم - در شئون زندگى فردى و اجتماعى ، هر جا كه احساسات و هيجانات همهء ميدان موقعيت را فرا بگيرد ، معلوم مىشود كه آن موقعيت به كمبود منطقى مبتلا است و گردانندگان آن موقعيت ، مىخواهند با ابراز احساسات و هيجانات بيش از حدّ آن كمبود را جبران نمايند .\r\nمكتبها و ايده‌هاى تحول انگيز اجتماعات بشرى در گذرگاه تاريخ غالبا با كمبود مزبور روبرو گشته ، از شعارها و احساسات زود گذر بهره بردارى كرده‌اند و پس از انتقال به موقعيت بعدى نواقص و نارسايىهاى فراوانى سر راه آنان را مىگيرد و آنان تكميل و جبران آنها را به قرون آينده موكول كرده‌اند مسئلهء سوم - بهره بردارى مثبت از احساسات و تحرك هيجانها در دو مورد اساسى كاملا منطقى است : مورد يكم - به كار انداختن و به كار بردن آنها در موضوعات خاصّ خود ، مانند قابل پذيرش ساختن عواطف مادرى و همسرى و چشانيدن طعم حيات و غير ذلك و در موضوعات عالىتر مانند قابل پذيرش ساختن عدالت و تعاون و آزادى صحيح براى همگان و تعديل قدرتها و امانت تلقى كردن امتيازاتى كه نصيب فرد يا جامعه اى مىگردد .\r\nدليل احتياج اين گونه موضوعات به تحريك و تقويت احساسات ، اينست كه در برابر قدرت غير قابل شكست خود خواهى و اصل تنازع در بقا كه سطوح تعقل بشرى را تحت الشعاع قرار داده است ، راه ديگرى جز به كار انداختن احساسات پاك بشرى و قابل درك ساختن اين كه\r\n","description":"","footnote":"","page_name":" 141 ","page_number":142},
  {"content":"\r\nاين احساسات خلاف تعقل معمولى است ، بلكه نتيجهء مثبتى براى آنها وجود ندارد .\r\nمسئلهء دوم - ارشاد و تعليم و تربيتها در بارهء اصول انسانى است . بدانجهت كه فعاليّتهاى احساساتى افراد ابتدايى پيش از تعقل بروز مىكند و بيش از تفكرات منطقى محض آنان را تحريك و تشويق مىنمايد ، لذا در اين مورد نيز بايستى از تحريك عواطف و احساسات بهره بردارى نمود .\r\nاين نكته را هم نبايد فراموش كرد كه اين تحريك نبايد آن اندازه عموميت داشته باشد كه انديشه و تعقل را از كار بياندازد . به اين معنى كه نبايد انديشه و تعقل را در هنگام ارشاد و تعليم و تربيت قربانى احساسات نمود ، بلكه بايستى به احساساتى كه موجب شروع پذيرش حقايق و واقعيات گردد قناعت كرد و سپس بايستى ساير نيروها و استعدادها را تدريجا به فعليت رسانيد ، حتى ممكن است براى بيدار كردن و به كار انداختن تعقل به تحريك عاقلانهء احساسات نيازمند بود .\r\n\r\nسهم تحرك احساسات در تحولات اساسى\r\nبا قطع نظر از احساسات عميقى كه از همهء سطوح روانى آدمى مىجوشند و انديشه و تعقل هم ضمنا آنها را مىپذيرد ، هيجانات و احساساتى كه تنها در مقابل انگيزه‌هاى تلقينى و محركهاى خوشايند بروز مىكنند ، نه تنها قدرت ايجاد تحولات اساسى را ندارند ، بلكه اغلب موجب افزايش ناآگاهىها و بروز حوادث محاسبه ناشده مىگردند .\r\nدر طول تاريخ بشرى هيچ تحول اساسى ديده نشده است كه مستند به هياهو و احساسات محض بوده باشد ، اگر چه گاهى موجب آرامشهاى موقت و اشباع حسّ انتقام جويى و ساير پديده‌هاى بى اهميت مىباشد .\r\nگوستاولوبون كه پس از ابن خلدون پدر جامعه شناسى ناميده شده است ، مشخصات و خواص طبيعى تحركهاى احساساتى جمعيتها را در مباحث مشروحى مطرح ساخته اصول قابل توجه اين گونه تحركها را بروشنائى كامل دريافته است .\r\nما در اين مبحث چهار اصل از آنها را بطور مختصر مطرح نموده بررسىهاى مفصل را به مباحث آينده موكول مىكنيم .\r\n","description":"","footnote":"","page_name":" 142 ","page_number":143},
  {"content":"\r\n« 1 - جمعيتهاى انبوه تحرك يافته كه با يكديگر تفاعل نموده‌اند جز ويرانگرى قدرتى ندارند ( 1 )  . » در توضيح اين اصل مىگويد : ويرانگرىهاى بزرگى كه دامنگير تمدنهاى كهن گشته است ، آشكارترين نقش جمعيتها را در آن خرابىها تعيين نموده است .\r\nتاريخ اثبات مىكند كه هنگامى كه نيروهاى معنوى ( مانند ايده‌ها و فرهنگها ) كه ركن اساسى اجتماعات هستند ، فعاليت خود را از دست بدهند ، آن اجتماعات با دست همان جمعيتهاى پست و ناآگاه متلاشى مىگردد . تمدنها زاييدهء اقليتهاى آگاهند ، نه جمعيتها ، زيرا جمعيتها قدرتى جز ويرانگرى ندارند » ( 2 )  .\r\nاين اصل را از امير المؤمنين عليه السلام در جملات خطبه‌هاى آينده خواهيم ديد .\r\nالغوغاء اذا اجتمعوا ضرّوا .\r\n( جمعيت عامى اگر انبوه شوند ضرر مىرسانند ) .\r\nدليل صحت اصل مزبور ناآگاهى تودهء جمعيت و ناچيزى هدفها و بى اطلاعى آنان از ايده‌ها و فرهنگها و محدوديت افقهايى است كه براى خود تعيين مىنمايند .\r\n« معاويه » براى مبارزه با على بن ابي طالب ( ع ) و اسلامش ، از اين اصل استفاده كرده جوامع اسلامى را ميدان تاخت و تاز خود قرار داد .\r\n« 2 - جمعيتهاى انبوه تحرك يافته هيچ گونه فعاليتى را كه نيازمند به هشيارى عالى باشد ، انجام نمىدهند ( 3 )  . » در تفسير اين اصل مىگويد : قوانينى كه از مجلس مردان ممتاز استخراج مىگردد ، عالىتر از قوانينى نخواهد بود كه محصول فكر جمعى انسانهاى كودن مىباشد ، زيرا انبوه جمعيت تفاعل يافته جامع مشتركى جز اوصاف پست ندارند . لذا گفته مىشود كه ولتر عاقلتر از همهء مردم است مقصود از همهء مردم ، جمعيت تشكل\r\n","description":"","footnote":" ( 1 ) روح الجماعات - گوستاولوبون - ترجمهء عادل زعيتر ص 17 .  ( 2 ) مأخذ مزبور ص 21 .  ( 3 ) مأخذ مزبور ص 32 . ","page_name":" 143 ","page_number":144},
  {"content":"\r\nيافته ايست كه افراد آن با يكديگر تفاعل يافته‌اند و در حدّ مشتركشان كه عبارت است از پايينترين اوصاف متحد شده‌اند » ( 1 )  .\r\n« 3 - در جمعيتهاى تفاعل يافته ، پديدهء سرايت روانى يكى از شايعترين پديده‌ها است كه موجب بروز صفات مخصوص براى جمعيتها مىباشد و آنان را توجيه مىنمايد » ( 2 )  .\r\nهنگامى كه افراد به صورت اجزائى از جمعيت تفاعل يافته در مىآيند ، نوعى از حالت هيپنوتيزم در آنها به وجود مىآيد و پديدهء منظور كه در جمعيت به وجود آمده است ، بهمهء افراد سرايت نموده فرديت به كلى الغاء مىگردد » ( 3 )  .\r\n« 4 - با اهميتترين عوامل الغاء فرديت فرد كه موجب سقوط همهء اوصاف اختصاصى او در جمعيتهاى تفاعل يافته مىگردد ، موضوع تلقين است . و پديدهء سرايت كه در شمارهء سوم گفتيم ، نتيجهء تلقين مىباشد » ( 4 )  .\r\nتلقين مىتواند نيروهاى دماغى ( انديشه ، حدس ، تعقل و غيره ) را از كار بياندازد و در نتيجهء از كار افتادن اين نيروها ، اراده و قدرت تشخيص از كار مىافتد » ( 5 )  .\r\nبا نظر به چهار اصل مزبور مىتوان گفت كه براى تفسير صحيح تحرك جمعيتهاى تفاعل يافته ، و ارزيابى آن ، بطور حتم بايستى شخصيت آن پيشتازان و ايده هايى را كه آنان براى جمعيتها تصويب نموده‌اند ، مورد توجه قرار بدهيم ، نه كميّت جمعيتها و كيفيت تحرك آنها را . بعبارت روشنتر بايد ببينيم كيست آن پيشتازى كه مردم را جمع كرده در آنها تحرك بوجود آورده است ، آيا آن پيشتاز محمد بن عبد اللَّه ( ص ) و على بن ابي طالب ( ع ) است يا ابو سفيان و معاويه\r\n","description":"","footnote":" ( 1 ) مأخذ مزبور ص 32 .  ( 2 ) مأخذ مزبور ص 33 .  ( 3 ) مأخذ مزبور .  ( 4 ) مأخذ مزبور .  ( 5 ) مأخذ مزبور . ","page_name":" 144 ","page_number":145},
  {"content":"\r\n\r\nخطبهء دهم\r\n\r\n10 - و من خطبة له عليه السلام يريد الشيطان أو يكني به عن قوم\r\nألا و إنّ الشّيطان قد جمع حزبه ، و استجلب خيله و رجله ، و إنّ معي لبصيرتي : ما لبّست على نفسي ، و لا لبّس عليّ . و ايم اللَّه لأفرطنّ لهم حوضا أنا ماتحه لا يصدرون عنه ، و لا يعودون إليه .\r\n\r\nترجمهء خطبهء دهم\r\nخطبه ايست از على ( ع ) منظور وى در اين خطبه شيطان و يا گروه شيطان صفت مىباشد .\r\nآگاه شويد ، كه شيطان . . . سواران و پيادگان خود را جلب و بسيج نموده استمن بينائيم را با خود دارمهرگز امرى را بر خود مشتبه نساخته‌ام و كسى نتوانسته است واقعيتى را بر من مشتبه بسازد سوگند به خدا ، حوضى براى آنان پر خواهم كرد كه ساقى آن خودم باشم كه اگر وارد آن حوض شوند نتوانند بيرون روند و اگر از آن بگريزند نتوانند برگردند\r\n","description":"","footnote":"","page_name":" 145 ","page_number":146},
  {"content":"\r\n\r\nتفسير عمومى خطبهء دهم\r\n1 ، 2 - الا و انّ الشّيطان قد جمع حزبه و استجلب خيله و رجله ( 1 )  . ( آگاه شويد ، كه شيطان سواران و پيادگان خود را جلب و بسيج نموده است ) .\r\n\r\nدر برابر حزب شيطان كه براى فريب دادن اولاد آدم بسيج شده است ، بى تفاوت نباشيد\r\nمسلم است كه حزبى بنام حزب شيطان با علامت مخصوص يا با لباس مشخص در هيچ نقطه اى از تاريخ بشرى نمودار نگشته است .\r\nما با هر حزبى كه در تاريخ روبرو مىشويم ، با يكى از صفات جالب كه مفهوم آرمانى انسانى دارد ، خود را مشخص كرده است ، مانند حزب عدالت ، حزب آزادى ، حزب نجات ، حزب ترقيخواهان و غيره . . . بنا بر اين مقصود از حزب شيطان يك حزب رسمى با يك برنامهء معين و هدف مشخص شيطانى نيست ، بلكه بنا بقاعدهء اصلى :\r\n\r\nناريان مر ناريان را طالبند\r\nنوريان مر نوريان را جاذبند\r\n\r\nمنظور گردهم آيى و تشكل افراد و گروه هايى از انسان نماها است كه هوى و هوسها و خودكامگىها و زير شكم و مقام پرستى و تورم « خود طبيعى » آنان را با يكديگر متشكل ساخته ، همداستان و هم رزم و هم پياله نموده است .\r\nاين گونه تشكل كه امير المؤمنين عليه السلام آن را حزب شيطان مىنامد ، از نظر ماهيت و نتيجه پستتر و وقيحتر از تشكَّل حيوانات درنده مىباشد ، زيرا درندگان هر اندازه و به هر كيفيتى هم كه متشكل گردند ، نمىتوانند به فعاليتهاى وسيعتر و عميقتر از محدودهء غرايز معين خود بپردازند ، مثلا تشكل ببرها هرگز نمىتواند\r\n","description":"","footnote":" ( 1 ) اين خطبه مختصرى از خطبهء بيست و دوم است . به نظر مىرسد كه سيد رضى آن را تقطيع نموده دو خطبه قرار داده است . ","page_name":" 146 ","page_number":147},
  {"content":"\r\nتحول پليد در گروه ببرها يا ديگر جانداران بوجود بياورد ، در صورتى كه حزب شيطان كه از افراد انسانى تشكيل مىيابد ، داراى نيروها و استعدادهايى است كه بوسيلهء آنها مىتوانند ارزشها را نابود كنند ، تحولات قهقرايى ايجاد نمايند ، اگر موقعيت ايجاب كند ، راه هايى را كه به پوچى حيات منتهى مىگردد . پيش پاى مردم بگسترانند .\r\nحزب شيطان مختصات ديگرى هم دارد ، از آن جمله مىتواند از مفاهيم عالى انسانى مانند علم ، تكامل ، عدالت ، وطن ، آزادى سوء استفاده نموده ، با تحريك ابعاد آرمان جويى در انسانها ، آنان را تا اعماق تباهىها براند .\r\n3 ، 4 - و انّ معى لبصيرتى ما لبّست على نفسى و لا لبّس علىّ ( من بينايىام را با خود دارم ، هرگز امرى را بر خود مشتبه نساخته‌ام و كسى نتوانسته است واقعيتى را بر من مشتبه بسازد ) .\r\n\r\nاينست معناى بينايى كه آدمى خود را نفريبد و فريب ديگران را نخورد\r\nشايد نكتهء بسيار مهمى كه در مقدم داشتن « من امرى را بر خود مشتبه نساخته‌ام » بر جملهء « و كسى نتوانسته است واقعيتى را بر من مشتبه بسازد » وجود دارد ، اين باشد كه اگر كسى خود را نفريبد ، فريب ديگران را هم نمىخورد . يعنى علت اساسى اين كه آدمى بازيچهء ديگران قرار نگيرد ، اينست كه خود را ببازى نگيرد . انسانى كه انديشهء جدى در بارهء خود دارد ، هرگز انديشه‌هاى غرض آلود ديگران او را نمىفريبد .\r\nاگر آدمى در شناخت آرمانها و حركت براى وصول به آنها خود را گول نزند ، امكان ندارد وسيلهء بازى براى آرمانهاى ديگران قرار بگيرد . دليل اين مدّعاى بسيار مهم اينست كه آدمى براى وصول بمرحلهء بينايى و جدّى گرفتن خويشتن بايستى مراحل زير را در پشت سر بگذارد : 1 - « خود » را كاملا بشناسد ، يا حدّاقل عناصر و سرمايه‌هاى اساسى « خود » را درك و ارزيابى كند .\r\n","description":"","footnote":"","page_name":" 147 ","page_number":148},
  {"content":"\r\n2 - پس از اين شناخت است كه تشنگى خود را به هدف عالى حيات درك مىنمايد .\r\n3 - تحقيق جدى در هدف عالى را شروع نموده مىفهمد كه اين هدف جز به فعليت رسيدن همهء استعدادها و امكانات در راه وصول به جاذبهء عظمت الهى نمىباشد .\r\n4 - در اين مرحله درك مىكند كه با چنين « خود » ى نمىتوان شوخى كرد ، اين « خود » را نمىتوان تسليم قوانين ناآگاه طبيعت و ديگر انسانها نمود . در اين مرحله است كه آدمى به خوبى مىفهمد كه در جهان هستى يك چيز جدى وجود دارد ، آن هم « خود » او است ، زيرا اين « خود » وابستهء مشيت الهى است كه فوق همهء امور جدى و به وجود آورنده آنها است .\r\nهنگامى كه چنين بينايى نصيب آدمى گردد ، چگونه مىتواند « خود » را گول بزند كه عبارت ديگرى از محو كردن آن « خود » است : در مجلد يكم [ رسالت انسانى و شخصيت على ( ع ) 
  ] اين جملات را متذكر شده‌ايم : اگر تو خود را نشكنى ، كسى نمىتواند ترا شكست بدهد .\r\nاگر تو خود را نابينا نكنى كسى نمىتواند ترا كور كند .\r\nاگر تو خود را فانى و نابود نسازى هيچ عاملى قدرت فانى و نابود ساختن ترا ندارد .\r\nاگر بخواهى حركت كنى هيچ عاملى نمىتواند ترا ساكن نمايد .\r\nروى همين قانون است كه امير المؤمنين عليه السلام مىفرمايد : « چون امر را بر خود مشتبه نساخته‌ام ، لذا هيچ كس حقيقتى را بر من مشتبه ننموده است . » دليل صحت اين قانون اينست كه هيچ قدرت و عامل سقوط راهى به شخصيت آدمى ندارد ، زيرا خداوند متعال شخصيت را در آن منطقهء ممنوعه قرار داده است كه تنها خود انسان اجازهء ورود به آن را دارد و بس .\r\nاگر آدمى با دست خود حرمت اين منطقه را نشكند ، هر گونه وسيلهء فريب و شكست\r\n","description":"","footnote":"","page_name":" 148 ","page_number":149},
  {"content":"\r\nو اخلال كه تصور گردد از سطوح ظاهرى شخصيت آدمى عبور مىكند ولى نمىتواند وارد آن منطقه گردد .\r\nيك مطالعهء لازم در شخصيت عظماى تاريخ اين معنى را به خوبى اثبات مىكند كه همهء عوامل فساد و فريبكارى و نابينايى و شكست در حيات ، پيرامون آن عظما را گرفته بود ، و چون آنان به وسيلهء هشيارىها و تقوا و هدفگيرى معقول در زندگى ، سد پولادينى دور منطقهء شخصيت خود كشيده بودند ، هيچيك از آن عوامل نتوانست شخصيت آنان را مختل بسازد . بعنوان نمونه آيهء زير را در نظر بگيريم : * ( وَكَذلِكَ جَعَلْنا لِكُلِّ نَبِيٍّ عَدُوًّا شَياطِينَ الإِنْسِ وَالْجِنِّ ) * ( 1 )  .\r\n( و بدينسان براى هر پيامبرى دشمنى از شياطين انس و جن قرار داديم ) .\r\nمسلم است كه شياطين انس و جنّ براى مختل ساختن شخصيت پيامبران از هر راهى كه ممكن بود وارد مىگشتند ، ولى چنان كه گفتيم خود آنان به جهت شناخت عظمت شخصيت ، نگهبانى منطقهء شخصيت را به عهده گرفته بودند و خداوند نيز در دفاع از آن منطقه پيروزشان مىساخت .\r\n5 ، 6 - و ايم اللَّه لافرطنّ لهم حوضا انا ماتحه ، لا يصدرون عنه و لا يعودون اليه ( سوگند به خدا ، حوضى براى آنان پر خواهم كرد كه ساقى آن خودم باشم كه اگر وارد آن حوض شوند نتوانند بيرون روند و اگر از آن بگريزند نتوانند برگردند ) .\r\n\r\nآنان موقعيتى را كه من به وجود خواهم آورد ، قدرت بر هم زدن آن را نخواهند داشت\r\nمسلم است كه منظور امير المؤمنين عليه السلام از « آنان » مردم تبهكار و خود كامگان مىباشد كه در آغاز خطبه از آنان به حزب شيطان تعبير كرده است .\r\n","description":"","footnote":" ( 1 ) الانعام آيهء 112 . ","page_name":" 149 ","page_number":150},
  {"content":"\r\nاينان طلحه و زبير و پيروان آن دو بوده‌اند كه فتنه و آشوب بر پا كرده غائله جمل را ناجوانمردانه به راه انداختند و راه را براى بازيگرىهاى معاويه و ساير خود كامكان بنى اميه در برابر امير المؤمنين هموار كردند .\r\nبيانى كه امير المؤمنين ( ع ) در بارهء رويارو قرار گرفتن با آنان مىكند ، اينست كه آن حضرت موقعيتى را بوجود خواهد آورد كه از شكستن محاصرهء آن ناتوان مىباشند .\r\nواقعيت چنان شد كه او فرموده بود ، زيرا آنان نه از جنبهء نيروهاى جنگى و عظمت افرادى كه پيرامون آنان را گرفته بودند ، ياراى مقاومت در مقابل امير المؤمنين را داشتند و نه از جنبهء حقوق الهى و انسانى .\r\nآنان كمترين دليل و بهانه اى براى بر پا كردن چنان كشتار بيرحمانه و دستاويز قرار دادن زن پيامبر اكرم ( ص ) دارا نبودند ، لذا همانطور كه امير المؤمنين عليه السلام فرموده است : چنان موقعيتى به وجود آمد كه نتوانستند خود را از آن رها كنند و نظير آن را بار ديگر به وجود بياورند .\r\n","description":"","footnote":"","page_name":" 150 ","page_number":151},
  {"content":"\r\n\r\nخطبهء يازدهم\r\n\r\n11 - و من كلام له عليه السلام لابنه محمد بن الحنفية لما أعطاه الراية يوم الجمل\r\nتزول الجبال و لا تزل عضّ على ناجذك . أعر اللَّه جمجمتك . تد في الأرض قدمك . ارم ببصرك أقصى القوم ، و غضّ بصرك ، و اعلم أنّ النّصر من عند اللَّه سبحانه .\r\n\r\nترجمهء خطبهء يازدهم\r\nاز سخنان امير المؤمنين ( ع ) در جنگ جمل به فرزندش محمد بن الحنفيه هنگامى كه پرچم را بدست او داد فرزندم ، اگر كوه‌ها از جاى كنده شوند ، تو پا بر جا باش - 1 دندانها روى هم بفشارجمجمه ات را به خدا بسپارقدمت را روى زمين چونان ميخ فرو رفته ثابت بدارچشم به آخرين صفوف دشمن بدوزو ديده از نيروها و بارقه‌هاى شمشير آنان بپوش و خيره مباشو بدانكه پيروزى از نزد خداوند سبحان است\r\n","description":"","footnote":"","page_name":" 151 ","page_number":152},
  {"content":"\r\n\r\nتفسير عمومى خطبهء يازدهم\r\n1 ، 2 - تزول الجبال و لا تزل عضّ على ناجذك ( فرزندم ، اگر كوه‌ها از جاى كنده شوند ، تو پا بر جا باش ، دندانها روى هم بفشار ) .\r\n\r\nاگر كوه‌ها از جاى خود كنده شوند تو پا بر جاى باش\r\nفرزندم ، نخست در اين بيانديش كه چه علتى ما را از خانه‌هاى خود بميدان كارزار كشيده است آن سبب چيست كه آرامش زندگى ما را مبدل به هيجان و اضطراب جنگ نموده ما را به گام برداشتن در مرز زندگى و مرگ وادار نموده است آيا ما با اين تبهكاران دعواى ارث مالى داريم آيا جنگ ما با اينان بر سر ثروت و مال دنيا است آيا خصومت شخصى ما را وادار كرده است كه با اينان به كشتار برخيزيم آيا ما با اين خود باختگان جنگ قبيله اى داريم بدان كه علت روياروى قرار گرفتن ما با اين پيمانشكنان خطا پيشه ، هيچيك از اين امور نيست . صف آرايى ما در برابر يكديگر جز صف آرايى حق و باطل نيست . ما از حق حمايت مىكنيم ، آنان در باطل غوطه ورند و مىخواهند انسانها را از حق گرايى و حق يا بى محروم بسازند .\r\nدر اين حقيقت هم بيانديش كه پيشتازان رياست پرست اين قوم ، پيمانهاى الهى با من بستند و با كمال بى اعتنايى به پيمان الهى ، آن را شكستند . آن گاه دست به آشوبگرىها زدند و جامعهء اسلامى را مضطرب ساختند و زن پيامبر را كه مىبايست در خانهء خود بنشيند و به نگهبانى اسلام بپردازد ، با خود برداشته بيابانها و دشت\r\n","description":"","footnote":"","page_name":" 152 ","page_number":153},
  {"content":"\r\nو تپه‌ها در نورديدند و خود را بميدان جنگ رسانيدند .\r\nاگر از اينان بپرسى كه براى چه اين كارزار را به راه انداخته‌ايد ، آنان در پاسخ تو نمىتوانند بگويند : ما حق را مىخواهيم ، زيرا خود آنان از اعماق دلشان مىدانند كه حق با من است ، لذا هر سخنى كه براى مغالطه و سفسطه بازى بياورند ، انحراف خودشان را اثبات خواهد كرد .\r\nبدينسان چشمه سار حيات روحى اين قوم خشكيده است و نمىتوانند حيات حق جويان را درك و قابل ارزش بدانند .\r\nلختى در محتويات مغزى آنان نيز بيانديش . فعالترين محتواى مغزى آنان اينست كه وجود على بن ابي طالب ( ع ) ( كسى كه نسبتش با پيامبر اسلام ، نسبت هارون با موسى است ) و اين همه پاكان مهاجرين و انصار كه در اشاعهء حق و حقيقت زندگى خود را متزلزل ساخته‌اند ، در اين كرهء خاكى نه تنها بيهوده است ، بلكه وجود او و پيروانش براى انسانها ضرر بار است تخيلات ديگرى هم در توى جمجمهء آنان موج مىزند كه بازگو كردنش دل را آشفته مىسازد و ساده لوحان را به بدبينى مىكشاند ، زيرا اين مطلب براى ساده لوحان قابل هضم نيست كه اينان اسلام و حقيقت را براى اغراض شخصى خود استخدام مىكنند و همهء انديشه‌ها و استعدادهاى آنان در تحقق بخشيدن اين آرمان شيطانى مصروف مىشود كه اسلام وسيله اى براى خودكامگى و برترىجويى مادّى بر ديگران و چشيدن طعم امر و نهى مىباشد .\r\nبا اين محاسبات عينى اينان به موجودات ضد حيات مبدل شده‌اند و دست به خودكشى زده‌اند .\r\nفرزندم ، ما اينان را از پاى در نمىآوريم ، زيرا حق حيات و موت از آن خدا است و بس . ما زندگى به اين مردم نداده‌ايم ، تا حق مرگ آنان در اختيار ما باشد .\r\nشمشيرى كه در راه دفاع از حق كشيده مىشود ، مشيت تجسم يافتهء خداوندى است كه براى نگهبانى حق به كار افتاده است .\r\n","description":"","footnote":"","page_name":" 153 ","page_number":154},
  {"content":"\r\nدر اين هنگام كارزار كه محتويات مغزها در هم و بر هم و دلها در شورش و اضطراب غوطه ور شده ، گوش به صداى چكاچاك شمشيرها كه فضا را پر كرده ، فرا مده .\r\nاز هيكلهاى تنومند ، روى مركبها كه مانند كوهى سر بفلك كشيده ديده مىشوند ، مرعوب مباش .\r\nزيرا :\r\n\r\nدر آن همه هيكل ز دل و جان خبرى نيست\r\nجز وسوسه و فكر پريشان خبرى نيست\r\nبيهوده به خود راه مده ترس و هراسى\r\nمشتى دد و ديوند ز انسان خبرى نيست\r\n\r\n( 1 )  مقاومت كن ، متزلزل مباش ، كسى كه تكيه گاهش خدا است ، از انبوه دشمن بيم و هراسى ندارد .\r\n3 ، 4 ، 5 ، 6 - اعر اللَّه جمجمتك تد فى الأرض قدمك ارم ببصرك اقصى القوم و غضّ بصرك ( جمجمه ات را به خدا بسپار قدمت را روى زمين چونان ميخ فرو رفته ثابت بدار ، چشم به آخرين صفوف دشمن بدوز و ديده از انبوه دشمن بپوش ) .\r\n\r\nجمجمه اى كه چون گوى بىاختيار تسليم چوگان الهى نباشد ، دير يا زود گوى پيش پاى قوانين طبيعت گشته ، راه نابودى را پيش خواهد گرفت .\r\nفرزندم ، تأكيد مىكنم كه مالك زندگى و مرگ خدا است . نيروها و حركات و دگرگونىها همه و همه در ميدان مشيت الهى بجريان مىافتند .\r\nلا حول و لا قوّة الَّا باللَّه .\r\n","description":"","footnote":" ( 1 ) دو بيت فوق منسوب به غمام همدانى است . مصرع اول بيت دوم را ، بمناسبت موضوع بحث تغيير داديم و در بيت غمام به اين ترتيب است : « بيهوده مؤدب منشين مىخور و پاكش » . ","page_name":" 154 ","page_number":155},
  {"content":"\r\nذكر دائمى كسى است كه آشنايى نزديكى با هستى آفرين پيدا كرده است . از يك بند انگشت گرفته تا هشتاد ميليارد سلَّول مغزى با پانصد ميليون شبكه ارتباطات كه در زير جمجمهء تو مشغول فعاليت است ، جلوه گاهى از مشيت قاهرهء خداى تست . اين همه نيروها و استعدادها كه چند روزى به امانت بر ما سپرده شده است ، در هنگام پيكار با باطل ، بايستى در كف اخلاص به پيشگاه او تقديم شود . اينجا لب جوى زيبا نيست ، اينجا براى تماشاى مناظر زيباى طبيعت نيامده‌ايم . اينجا بازار سوداگرى هم نيست . اين ميدان كارزار جايگاه برگردانيدن امانت الهى است كه زندگى و هستى ما است . متزلزل مباش ، يكايك صفوف دشمن را منگر ، نيروها و وسايل جنگى آنان خيره و مرعوبت نسازد . ديده بر آخرين صفوف دشمن بدوز چونان قهرمان پيروزى كه انبوه دشمن را درنوردد و آخرين جبههء خصم را بگيرد .\r\n7 - و اعلم انّ النّصر من عند اللَّه سبحانه ( و بدان كه پيروزى از نزد خداوند سبحان است ) .\r\n\r\nپيروزى از خدا و براى خداست و بس\r\nاينست منطق پيشواى الهى ما كه در فوق منطق درّندگان انسان نما قرار گرفته است .\r\nمن زدم ، من كشتم ، من پيروز شدم ، من دشمن را از بين بردم ، سخنان گرگ صفتانى است كه سرتاسر تاريخ را با پنجه‌ها و دندانهاى خود ، با خون انسانها رنگين نموده‌اند .\r\nمن انسان يا انسانهايى را از پاى در آوردم و پيروز گشتم ، جمله ايست كه تاكنون در فضاى تاريخ طنين انداخته است و احساس مىشود كه پس از اين همچنين خواهد بود . اين طبيعت درندهء آدمى است كه همهء مصلحان و پيامبران براى تعديل و تلطيف آن ، مىكوشند و فداكارى در اين راه را اولين مادهء رسالت خود مىدانند .\r\nپليدتر و نفرت آورتر از اين طبيعت آدمى و جانگدازتر از آن ، نامگذارى\r\n","description":"","footnote":"","page_name":" 155 ","page_number":156},
  {"content":"\r\nجنايتكارانه اى است كه كشنده را پيروز و كشته شده را شكست خورده مىنامند مگر كسى نيست كه به اين نامگذاران از حيات بىخبر بگويد : حالا كه در تعديل و تلطيف طبيعت بشرى و تربيت آن قدم برنمىداريد اقلا جنايتكاران را با كلمهء پيروزى مستتر و ديوانه تر نسازيد .\r\nاگر شما اين كلمه را به كار نبريد و به كلمهء قاتل كفايت كنيد ، احتمال آن مىرود كه روزى آن جنايتكاران روياروى وجدان خود قرار بگيرند و اشكى چند به خودكشى خويشتن بريزند .\r\nبياييد ، براى خدا و براى احترام قطره‌هاى خون ، تابلوهايى را كه منظرهء شكار گاهى را نشان مىدهد كه درندهء سرمستى حيوان بينوايى را با شكنجهء فوق تصور از پاى در مىآورد ، بسوزانيد نابود كنيد ، حيوانى كه نوزادهاى خود را در آشيانه مخفى كرده براى پيدا كردن غذا كوه‌ها و دره‌ها را درنورديده با حالت يأس ، در دامنهء كوهى چشم به افقهاى دور دست دوخته ، باشد كه برگ و نوايى براى نوزادان خود پيدا كند و رو بآشيانهء خود برود ، ناگهان درندهء سرمستى از راه مىرسد و متلاشىاش مىكند ، يا انسان درنده تر از وحشى جنگل ، نه براى رفع گرسنگى ، بلكه براى آنكه تيرش به هدف برسد آن جاندار بينوا را از حيات لذيذش محروم مىسازد نقاش هنرمندى پيدا مىشود و با حماسه اى مانند شراب كهن درندگان را مستتر مىنمايد اين منظرهء وقيح و جانسوز را به صورت تابلو در مىآورد و پولهايى كلان را از جريان زندگى مردم خارج كرده ، هم پول را كه براى جريان شئون اقتصادى مردم بوجود آمده است ، در آن تابلو راكد مىنمايد و هم حيات مردم را در آن تابلو به پوچى مىكشاند مىگويند : از تماشاى اين منظره‌ها لذت مىبرند آرى ، كسانى كه درندگان ضد حيات را پيروزمند صدا مىكنند همانها هستند كه مىتوانند حالت تنا آميز روحى را كه در هنگام تماشاى منظرهء ظالم كشنده و مظلوم كشته شده ، به وجود مىآيد ، لذت بنامند بينواى سيه روز ، اين لذت نيست ، بلكه نوعى از تلاطم تناقض\r\n","description":"","footnote":"","page_name":" 156 ","page_number":157},
  {"content":"\r\nانگيز روح است كه از دريافت عظمت حيات جاندار و بى ارزش نابكارانه اى كه در آن لحظه حيات را گرفتار كرده است ، ناشى مىگردد . چه كسى مىداند كه اين تناقضهاى روحى به ظاهر لذت بخش ، در روح ما انسانها چه تأثيرهائى بجاى مىگذارد و چگونه جنگهاى خانمانسوز را يكى پس از ديگرى در گذرگاه تاريخ به وجود مىآورد . آرى بگذاريد ذوق كنند :\r\n\r\nآتشش پنهان و ذوقش آشكار\r\nدود او ظاهر شود پايان كار\r\n\r\nبياييد از همين امروز در اصطلاحات مربوط به حيات تجديد نظر كنيم و هرگز كلمهء پيروز را در بارهء قاتل و شكست خورده را در بارهء مقتولان به كار نبريم .\r\nبياييد همصدا با امير المؤمنين ( ع ) بگوئيم : « پيروزى از خدا و براى خدا است و بس . » معناى اين جمله بطور مختصر اينست كه چون حيات و موت در اختيار خداست و بس ، پس تصرف در حيات بدون مشيت الهى ، جز جنايت نام ديگرى ندارد و آن گاه كه انسان يا انسانهايى حيات ديگران را از ارزش مىاندازند و آن را مىخشكانند ، حيات خود آنان طبق مشيت الهى از ارزش افتاده سزاوار نابود شدن مىگردد .\r\nمتصدى نابود كردن اين ضد حياتها وظيفه اى را انجام داده است كه آفرينندهء حيات مقرر داشته است . چون قدرت و راهنمايى و قانون از خدا است ، پس پيروزى از آن خدا و براى خداست .\r\nمفاد جملهء امير المؤمنين ( ع ) ( بدان كه پيروزى از نزد خداوند سبحان است ) در آياتى از قرآن مجيد چنين آمده است : * ( وَما جَعَلَه الله إِلَّا بُشْرى لَكُمْ وَلِتَطْمَئِنَّ ) * ( 1 )  .\r\n( پيروزى نيست مگر از نزد خداوند عزيز حكيم ) .\r\n* ( بِنَصْرِ الله يَنْصُرُ مَنْ يَشاءُ وَهُوَ الْعَزِيزُ الرَّحِيمُ ) * ( 2 )  .\r\n( خداوند با يارى خود هر كه را بخواهد پيروز مىسازد و اوست خداى عزيز رحيم ) .\r\n","description":"","footnote":" ( 1 ) آل عمران آيهء 126 و الانفال آيهء 10 .  ( 2 ) الروم آيهء 5 . ","page_name":" 157 ","page_number":158},
  {"content":"\r\n\r\nخطبهء دوازدهم\r\n\r\n12 - و من كلام له عليه السلام لما أظفره اللَّه بأصحاب الجمل\r\nو قد قال له بعض أصحابه : وددت أن أخي فلانا كان شاهدنا ليرى ما نصرك اللَّه به على أعدائك فقال له عليه السلام : أهوى أخيك معنا فقال : نعم . قال : فقد شهدنا ، و لقد شهدنا في عسكرنا هذا أقوام في أصلاب الرّجال و أرحام النّساء ، سيرعف بهم الزّمان ، و يقوى بهم الإيمان .\r\n\r\nترجمهء خطبهء دوازدهم هنگامى كه خداوند امير المؤمنين ( ع ) را بر اصحاب جمل پيروز ساخت\r\nيكى از يارانش عرض كرد : دوست داشتم كه برادرم فلان وضع كنونى ما را مشاهده مىكرد و مىديد كه چگونه خداوند ترا بر دشمنانت پيروز ساخته است .\r\nامير المؤمنين ( ع ) به آن شخص فرمود : آيا ميل و ارادهء برادرت با ما بود عرض كرد : بلى .\r\nفرمود : آرى ، برادرت با ما حضور داشت . در اين لشكر و كارزار ما ، گروه هايى حضور داشتند و شركت كردند كه هنوز در نهانگاه صلب مردان و يا رحم زنان قرار داشته ، حتى ديده بر اين دنيا نگشوده اندو روزى فرا مىرسد كه زمان آنان را ناگهان و بىاختيار بيرون مىآورد و ايمان بوسيلهء آنان تقويت مىگردد .\r\n","description":"","footnote":"","page_name":" 158 ","page_number":159},
  {"content":"\r\n\r\nتفسير عمومى خطبهء دوازدهم\r\n1 ، 2 ، 3 ، 4 ، 5 ، 6 - ا هوى اخيك معنا فقال نعم . قال : فقد شهدنا ، و لقد شهدنا فى عسكرنا هذا اقوام فى اصلاب الرّجال و ارحام النّساء سيرعف بهم الزّمان و يقوى بهم الايمان ( آيا ميل و ارادهء برادرت با ما بود عرض كرد : بلى .\r\nفرمود : آرى ، برادرت با ما حضور داشت و در اين لشكر و كارزار ما گروه هايى حضور داشتند و شركت كردند كه هنوز در نهانگاه صلب مردان و يا رحم زنان قرار داشته ، حتى ديده به اين دنيا نگشوده‌اند و روزى فرا مىرسد كه زمان آنان را ناگهان و بىاختيار بيرون مىآورد و ايمان بوسيلهء آنان تقويت مىگردد ) .\r\n\r\nآنان در ميان ما نبودند ، ولى با ما بودند ( اتحاد شگفتانگيز انسانها )\r\n\r\nگر در يمنى چو با منى پيش منى\r\nگر پيش منى چو بى منى در يمنى\r\nمن با تو چنانم اى نگار يمنى\r\nخود در عجبم كه من توام يا تو منى\r\n\r\nبرخى از فيلسوفان و جهان بينان را عقيده بر آن است كه با همهء اختلافهاى جسمانى و روانى كه ميان همهء افراد انسانى بدون استثناء وجود دارد ، اتّحادهاى متنوعى در افراد اين نوع مشاهده مىشود كه درك و شناخت آنها به پيگردى و انديشه‌هاى صميمانه و فراوان نيازمند است . نخست بايستى اختلافات و منشأ آنها\r\n","description":"","footnote":"","page_name":" 159 ","page_number":160},
  {"content":"\r\nرا در انسانها مطرح كنيم : مىدانيم كه هر موجودى اعم از انسان و غير انسان با داشتن تعين مخصوص به خود ، از موجودات ديگر جدا و داراى مرزهاى مشخصى مىباشد . ما مباحث مربوط به اين اختلاف طبيعى موجودات را در اين مورد نمىآوريم . اين اختلاف طبيعى ميان همهء افراد انسانى نيز هر يك تعين مخصوص به خود دارند ، وجود دارد . يعنى اين كه هر فردى براى خود گوشت و پوست و رگ و خون و استخوانى دارد ، جاى ترديد نيست .\r\nمطلب مهم اينست كه با وجود اين اختلاف طبيعى و جسمانى ، تنوع و اختلافى سخت در كيفيتهاى روانى نيز دارند كه گاهى فاصلهء آنان را از يكديگر تا سرحد فاصلهء انسان با سنگ دور مىسازد .\r\nدر صورتى كه در قلمرو ساير موجودات حتى حيوانات كه داراى حيات و بعقيدهء بعضى روانشناسان داراى روان هم هستند ، اين اختلاف سخت ديده نمىشود .\r\nكانالهاى فعاليت حيات و روان حيوانات محدود و اختلاف ميان آنها ، بسيار سطحى و تنها مربوط به انگيزه‌هاى برون ذاتى است مانند محيط زيست و غيره .\r\nانسانها با اختلاف روانى سختى كه دارند ، باز با انواعى از اتحادها با يكديگر مربوط مىگردند ، مانند هم وطن بودن و هم نژاد و همكار و هم عقيده بودن و غيره .\r\nاين اتحادها گاهى بقدرى شدت پيدا مىكند كه صدها هزار انسان را به يك انسان مبدل مىسازد ، بطورى كه همهء آنان يك زندگى و يك مرگ براى آن همه افراد تلقى مىكنند .\r\nبدون ترديد چنين اتحادهايى ميان ساير جانداران وجود ندارد ، لذا بايستى آنها را از مختصات روانى انسانها بشمار آورد .\r\nدر اين اتحادها كه با انگيزه‌هاى برون ذاتى مانند وطن و نژاد و كار و عقايد مربوط به فرهنگها و اخلاقيات ناشى از محيط و ارتباطات انسانها با يكديگر ، به وجود مىآيند با بروز تحولات در آن انگيزه‌ها و عوامل ، دگرگونىهايى در اتّحادهاى\r\n","description":"","footnote":"","page_name":" 160 ","page_number":161},
  {"content":"\r\nبروز مىنمايد .\r\nنوعى ديگر از اتّحاد ميان افراد نوع انسانى احساس مىشود كه عامل آن درونى بوده ، هيچگونه اختلافات جسمانى و آنچه كه ناشى از عوامل و انگيزه‌هاى برون ذاتى است ، نمىتواند آن عامل را محو و نابود بسازد . ما اين نوع را اتحاد برين مىناميم .\r\nالبته منظور ما از اين اتحاد برين آن نيست كه همهء انسانها در همهء جوامع و در همهء شرايط و دورانها از چنين اتّحادى به شكل مؤثر آن برخوردار بوده باشند بلكه ما با ملاحظهء مجموع مطالعاتى كه در بارهء انسان صورت گرفته است ، وجود استعداد خاصى را مىپذيريم كه اگر به فعليت برسد و بارور شود ، اتحاد شگفت انگيزى را ميان آدميان به وجود مىآورد . بهترين شاهد وجود اين استعداد ، پديدهء محبت و عشق ميان افراد فراوانى از انسانها است كه سرتاسر تاريخ را پر كرده است .\r\nبر خلاف آنچه كه گمان مىرود ، محبت و عشق بوجود آورندهء اتحاد نيست ، بلكه اين دو پديده عامل حركت و به فعليت رسيدن استعداد مزبور است كه منجر به اتحاد مىگردد ، زيرا دو پديدهء مزبور مرتبهء شديدى از اراده است كه از كيفيتهاى خاص روانى است ، در صورتى كه اتحاد مورد بحث از جوهر جانهاى آدميان سر بر مىكشد .\r\nفهم اين اتحاد براى كسانى كه هنوز حساب خود را با فعاليتهاى شهوانى و خيالات و خود پرستىهاى تصفيه گوناگون ننموده‌اند ، امكان ناپذير است ، زيرا :\r\n\r\nعقل باشى عقل را دانى كمال\r\nعشق گردى عشق را بينى جمال\r\n\r\nلذا روى سخن ما با آن گمشدگان ميان بالاى شكم و پايين شكم نيست .\r\nهمچنين دمساز ما در اين گفتگو توماس هابس نيست كه از پشت عينك گرگ بودن به انسانها مىنگرد و مىگويد : انسان گرگ انسان است . و كارى با ماكياولى هم نداريم كه براى رسيدن به يك هدف منظور ، از بين بردن ميليونها انسان را\r\n","description":"","footnote":"","page_name":" 161 ","page_number":162},
  {"content":"\r\nاجازه فرموده‌اند روى سخن ما با فطرتهاى پاك اولاد آدم است كه ويليام بليك در قطعهء زير توانسته است آن را توضيح بدهد : « براى اين كه دنيا را در يك ذرّهء شن و بهشت را در يك گل وحشى ببينى ، بىنهايت را در كف دستت نگه دار و ابديت را در يك ساعت » .\r\nما با كسى صحبت مىكنيم كه طعم اين مضمون را چشيده است كه :\r\n\r\nبر مثال موجها اعدادشان\r\nدر عدد آورده باشد بادشان\r\nروح انسانى كنفس واحده است\r\nروح حيوانى سفال جامده است\r\n\r\nمولوى\r\nما با كسانى با درد دل در ميان مىگذاريم كه وقتى در يك روزنامهء رسمى مىخوانند كه « خبرگزارى فرانسه از انستيتوى بين المللي پژوهش براى صلح كه مقر آن در استكهلم است چنين نقل مىكند : اين انستيتو در سالنامهء سال 1978 خود كه روز پنجشنبهء گذشته منتشر شد ، اعلام داشته است كه هزينهء نظامى در سراسر جهان هر دقيقه به يك ميليون دلار بالغ مىشود . در سال بالغ به 400 ميليارد دلار هزينهء نظامى جهان است » [ رستاخيز شمارهء 889 شنبه 9 ارديبهشت ماه 2537 1357 ص 3 
  ] با خواندن اين گزارش همان آهى را كه براى يك سياه آفريقائى از دل برمىآورد براى يك فرد عرب و ايرانى و فرانسوى و انگليسى و روسى و آلمانى و آمريكائى و هندى نيز برمىآورد . قطرات اشك سوزانش بهمهء اين افراد بشرى با يك حرارت سوزان برخسارش مىريزد .\r\nشنوندگان اين سخن چنگيزها و نرونها و حجاج بن يوسفهاى روزگاران نمىباشند . به عبارت كلىتر : ما صحبت با انسانها داريم نه ضد انسانها .\r\nاتحادى كه مورد بررسى ما است ، ميان ارواح تكامل يافتهء بشرى است كه توانسته‌اند ارتباط كل انسانها را با مشيت وحدت ساز خداوند بزرگ درك كنند .\r\nخداوند وحدت آفرين در كلام خود چنين خبر مىدهد : * ( مِنْ أَجْلِ ذلِكَ كَتَبْنا عَلى بَنِي إِسْرائِيلَ أَنَّه مَنْ قَتَلَ نَفْساً بِغَيْرِ نَفْسٍ أَوْ ) *\r\n","description":"","footnote":"","page_name":" 162 ","page_number":163},
  {"content":"\r\n* ( مِنْ أَجْلِ ذلِكَ كَتَبْنا عَلى بَنِي إِسْرائِيلَ ) * ( 1 )  .\r\n( بطور قطع هر كس كه انسانى را بدون عنوان قصاص و بدون اين كه فسادى در روى زمين به راه بياندازد ، بكشد ، چنان است كه همهء انسانها را كشته است و اگر كسى را زنده كند چنان است كه همهء انسانها را زنده كرده است ) .\r\nكلام خداوندى شعر نيست و افسانه پردازى راهى به سخنان خدا ندارد .\r\nخداوند زير بناى اصلى خلقت انسانها را براى ما بازگو مىكند .\r\nامير المؤمنين ( ع ) در جملهء مورد تفسير اتحاد كسانى را كه هنوز ديده به اين دنيا نگشوده‌اند ، بازندگان بيان مىدارد . اگر چه ظاهر سخن آن بزرگوار اتحاد در عقيده و خواسته‌ها است كه يكى از اساسىترين عوامل يگانگى پس از « اتحاد برين » است ، ولى همين يگانگى عقيدتى اساسىترين مقدمات درك اتحاد برين و وصول به آن است .\r\n","description":"","footnote":" ( 1 ) المائدة آيهء 32 . ","page_name":" 163 ","page_number":164},
  {"content":"\r\n\r\nخطبهء سيزدهم\r\n\r\n13 - و من كلام له عليه السلام في ذم أهل البصرة بعد وقعة الجمل\r\nكنتم جند المرأة ، و أتباع البهيمة ، رغا فأجبتم ، و عقر فهربتم . أخلاقكم دقاق ، و عهدكم شقاق ، و دينكم نفاق ، و ماؤكم زعاق ، و المقيم بين أظهركم مرتهن بذنبه ، و الشّاخص عنكم متدارك برحمة من ربّه كأنّي بمسجدكم كجؤجؤ سفينة قد بعث اللَّه عليها العذاب من فوقها و من تحتها ، و غرق من في ضمنها . و في رواية : و ايم اللَّه لتغرقنّ بلدتكم حتّى كأنّي أنظر إلى مسجدها كجؤجؤ سفينة ، أو نعامة جاثمة . و في رواية : كجؤجؤ طير في لجّة بحر و في رواية أخرى : بلادكم أنتن بلاد اللَّه تربة : أقربها من الماء ، و أبعدها من السّماء ، و بها تسعة أعشار الشّرّ ، المحتبس فيها بذنبه ، و الخارج بعفو اللَّه . كأنّي أنظر إلى قريتكم هذه قد طبّقها الماء ، حتّى ما يرى منها إلَّا شرف المسجد ، كأنّه جؤجؤ طير في لجّة بحر\r\n","description":"","footnote":"","page_name":" 164 ","page_number":165},
  {"content":"\r\n\r\nترجمهء خطبهء سيزدهم در سرزنش اهل بصره پس از حادثهء جمل\r\nشما اهل « بصره » لشكر زن و پيروان ناآگاه چهار پا ( شتر ) گشتيد . آن حيوان نعره اى زد ، پيرامونش را گرفتيدو هنگامى كه پى شد ( پاهايش را قطع كردند ) ، پا بفرار گذاشتيد . اخلاقتان پست ، پيمانتان سست و شكسته و دينتان نفاق و آبى كه مىآشاميد شور است . كسى كه در ميان شما زندگى كند در گرو گناه خويش استو كسى كه از ميان شما بيرون رود ، رحمت پروردگارش او را دريافته است چنين مىبينم كه مسجد شما مانند سينهء كشتى روى دريا است كه عذاب خداوندى بالا و پاينش را فرا گرفته است و هر كسى را كه در آن است غرق نموده است .\r\n[ و در روايتى ديگر : سوگند به خدا ، اين شهر شما غرق مىشود ، تا آنجا كه مسجد شما را مىبينم مانند سينهء كشتى يا شتر مرغى است كه روى سينه در دريا بنشيند .\r\n[ و در روايتى ديگر : شهرهاى شما داراى كثيفترين زمين در شهرهاى خداوندى است . نزديكترين شهر به آب و دورترين آنها از آسمان استنه دهم شرّ در شهر شما استكسى كه در اين سرزمين مانده است زندانى گناه خويش است و آنكه از اين سرزمين بيرون رود ، عفو الهى نصيبش گشته استآبادى شما را چنين مىبينم كه آب از همه سو آن را فرا گرفته جز سر ديوارهاى مسجد شما كه مانند سينهء پرنده اى در دريا ديده مىشود ، از شهر شما نمانده است 
  ]\r\n","description":"","footnote":"","page_name":" 165 ","page_number":166},
  {"content":"\r\n\r\nتفسير عمومى خطبهء سيزدهم\r\n1 ، 2 - كنتم جند المرأة و اتباع البهيمة ( شما اهل بصره لشكر زن و پيروان ناآگاه چهار پا ( شتر ) گشتيد ) .\r\n\r\nاز حكومت و دمسازى با على ( ع ) فرار كردند و لشكر زن و پيرو چارپاى گشتند\r\nجنگ جمل يكى از حوادث خونين تاريخ است كه پيشتازان برپا كنندهء آن ، سه نفرند : عايشه يكى از زنهاى پيامبر اكرم ( ص ) ، طلحه و زبير .\r\nمحققان تاريخ اسلام در بارهء تعيين عامل شمارهء يك از اين سه نفر اختلاف نظر دارند ، بعضى مىگويند : تحريك كنندهء اصلى آن دو نفر عايشه بوده است . رقابت عايشه با امير المؤمنين عليه السلام چه در زمان حيات پيامبر و چه بعد از او تا آخرين روزهاى زندگى امير المؤمنين عليه السلام معروف است و احتياجى به تفصيل ندارد . باضافهء اين كه اعتبار عايشه به جهت همسر بودن با پيامبر در نزد مردم معمولى بالاتر از شخصيت طلحه و زبير بود ، مخصوصا با آن انتقاد كه عمر در موقع مرگش از آن دو نفر ابراز كرده بود .\r\nگروهى معتقدند كه عايشه هر چه بود ، بالاخره يك زن بود كه ارزش خاص خود را داشت ، اين طلحه و زبير بودند كه او را تحريك نموده غائلهء جمل را به راه انداختند .\r\nاين گروه به توبيخهايى كه بعدها از طرف ارباب فضل و فضيلت در بارهء طلحه و زبير مىشد ، استناد مىكنند .\r\nتوبيخ آنان چنين بود كه به كدامين دليل آن دو نفر زن پيامبر را از جايگاه خود بيرون كشيدند و او را دستاويز رياست پرستى خود نمودند .\r\n","description":"","footnote":"","page_name":" 166 ","page_number":167},
  {"content":"\r\nجمعى ديگر از تحليل گران تاريخ اسلامى مىگويند : اصل محرك آن سه نفر معاوية بن ابى سفيان است كه در پشت پرده دست به تحريكات زده آن سه نفر را در روى پرده به بازيگرى وادار كرده بود .\r\nبهر حال اين سه نفر با تمام بىاعتنايى پاى روى اصول و قوانين اسلامى كه حكومت امير المؤمنين ( ع ) را اثبات كرده بود ، نهاده ، زحمتها كشيدند راه‌ها در نورديدند و كوه‌ها و بيابانها پشت سر گذاشته سرانجام به « بصره » رسيدند و ده‌ها هزار انسان را به كشتن دادند و برگشتند و ميدان را براى تاخت و تاز استاد مكتب « ماكياولى » يعنى « معاويه » هموار كردند كه با آرامش خاطر بتواند مال مردم را در اختيار خود بگيرد و فرزندان خليفة اللَّه در روى زمين را بردهء فرزندش يزيد بسازد .\r\nاين بود فهرست غائلهء جمل . اكنون مىپردازيم به تفسير جملات امير المؤمنين عليه السلام كه خطاب به اهل بصره مىفرمايد : « شما اهل بصره لشكر زن و پيروان ناآگاه چارپا ( شتر ) گشتيد . » آرى ، بيمارى رياست پرستى و درد بىدرمان خودخواهى از اين بدبختىها و تباهىها بطور فراوان دارد .\r\nفرد و جامعه اى كه از حق و عدالت بگريزد ، نه تنها همهء موجوديت خويشتن را مختل و از موقعيت انسانى ساقط مىكند ، بلكه اصول و قوانين صالحه را نيز درهم مىريزد و دستخوش خواسته‌هاى بىبنياد مىنمايد .\r\nزنى را كه مىبايست بنشيند و عامل تربيت و واسطهء انتقال عظمتهاى همسرش پيامبر اكرم به افراد اجتماع گردد ، راهى بيابانها و شهرها مىنمايد و ده‌ها هزار انسان را به خاك و خون مىغلطاند و با وجدان مختل به خانه اش برمىگردد .\r\nاين همه نقض اصول و قوانين براى چه براى اين كه من رياست مىخواهم يا چرا رشد يافتگان به على بن ابي طالب ( ع ) مهر و محبت مىورزند علت مخالفت با على بن ابي طالب ( ع ) و طغيان بر حكومت قانونى او ، از طرف عايشه و طلحه و زبير جز آنكه گفتيم ، نيست ، زيرا خونخواهى عثمان كه آن را دستاويز قرار داده بودند به دو دليل روشن بى معنا بود :\r\n","description":"","footnote":"","page_name":" 167 ","page_number":168},
  {"content":"\r\nيكى اين كه آنان ولى دم عثمان نبودند . دوم اين كه على بن ابي طالب ( ع ) چنان كه بارها فرموده بودند برىترين مردم از خون عثمان بوده است .\r\nهنگامى كه بر پا كنندگان آشوب جمل از امير المؤمنين ( ع ) كه بقول مولوى « افتخار هر نبى و هر ولى » بود ، روى گردان شدند ، نخست زن پيامبر را از موقعيت چشمگير خود پايين آوردند و او را تا حد مخالفت با امير المؤمنين كه شخصيت او را به كلى دگرگون و تا حد مخالفت با اصول سازنده اى كه همسرش در بارهء حكومت مقرر فرموده بود ، تنزل دادند . و بدانجهت كه هدف جز رياست پرستى بوسيلهء مبارزه با يگانه شخصيت انسانى تاريخ نبود ، براى وصول به اين هدف ، به تنزل دادن زن پيامبر قناعت ننموده به علم كردن چارپا ، آن شترى كه عايشه به او سوار شده بود ، پرداختند .\r\nشتر و شتر سوار را تعيين كنندهء سرنوشت جامعهء اسلامى تلقى نمودند . خونها ريختند ، دور شتر طواف كردند مردم ساده لوح را به رجز خوانى در طواف پيرامون حيوان وادار نمودند بالاخره نتيجه اى كه گرفتند ، اين بود كه معاويه آن خونخوار تاريخ و سرنگون كنندهء همهء اصول انسانى را بر دوش مردم سوار كردند .\r\n8 ، 9 - اخلاقكم دقاق و عهدكم شقاق و دينكم نفاق و ماءكم زعاق ( اخلاقتان پست ، پيمانتان سست و شكسته و دينتان نفاق و آبى كه مىآشاميد شور است ) .\r\n\r\nتأثير محيط طبيعى در وضع روانى مردم\r\nدر مجموع اين خطبه چند مسئلهء بسيار مهم گوشزد شده است : مسئلهء يكم - توضيحى در پستى و تباهى بر پا دارندگان جنگ جمل كه در دو جمله بيان شده است : لشكريان زن ، پيروان شتر .\r\nمسئلهء دوم - غيب گوئى امير المؤمنين عليه السلام : كأنّى بمسجدكم كجؤجؤ سفينة قد بعث اللَّه عليها العذاب من فوقها و من تحتها .\r\n","description":"","footnote":"","page_name":" 168 ","page_number":169},
  {"content":"\r\n( چنين مىبينم كه مسجد شما مانند سينهء كشتى روى دريا است كه عذاب خداوندى بالا و پايينش را فرا گرفته ، همهء ساكنان آن را غرق نموده است ) .\r\nاين غيب گوئى در دو روايت ديگر هم نقل شده است .\r\nمسئلهء سوم - بيان مشخصات محيط طبيعى بصره كه جنگ جمل در آن به راه افتاده است . اين مشخصات بقرار زير است : 1 - آب شور .\r\n2 - نزديكى به آب .\r\n3 - كثافت و بدبوئى زمين كه مجاور آب است .\r\n4 - گودى زمين .\r\nبلادكم انتن بلاد اللَّه تربة ، اقربها من الماء و ابعدها من السّماء .\r\n( شهرهاى شما داراى كثيفترين زمين در شهرهاى خداوندى است نزديكترين شهر به آب و دورترين آنها از آسمان ) .\r\nاين مسئله يكى از جالبترين مسائل علمى در جامعه شناسى است كه تأثير محيط طبيعى را در وضع روانى مردم با وضوح كامل مطرح كرده است .\r\nاين يكى از دلايل روشن است كه واقع نگرى اسلام را اثبات مىكند و تفسير طبيعى موجوديت انسانى را بطور رسمى ، از معارف ضرورى قلمداد مىكند .\r\nاين مسئله در قرون بعدى بوسيلهء ابن خلدون در مقدمه و منتسكيو در كتاب روح القوانين مشروحا مورد بررسى و پذيرش قرار گرفته ، امروز هم مانند يك اصل كاملا علمى مورد توجه مردم شناسان و جامعه شناسان قرار گرفته است .\r\nمطلبى كه بايستى در اين مبحث مورد دقت قرار بگيرد اينست كه تأثيرات محيط طبيعى اگر چه اصول بنيادين طبيعت انسان را مانند انديشه و اراده دگرگون نمىسازد ، ولى آداب و رسوم و قوانينى را به وجود مىآورد كه مىتوانند شئون حيات مردم را رنگ آميزى و توجيه نمايند . با نظر به اين قاعده است كه مىگوييم : امير المؤمنين عليه السلام مردم بصره را محكوم مطلق ننموده‌اند ، بلكه نمود طبيعى ارتباط آنان را با چنان محيط طبيعى بيان فرموده‌اند .\r\n","description":"","footnote":"","page_name":" 169 ","page_number":170},
  {"content":"\r\nو از نظر علمى محكوميت اهل بصره كه ناشى از وضع محيطشان بوده است ، مىتواند موقت بوده باشد ، به اين معنى كه با كوشش و تكاپو مىتوانستند تا حدودى اثر آن محيط را خنثى نمايند و در اخلاق و روحيات و رفتارشان دگرگونى ايجاد كنند . اين امكان دگرگونى در جمله اى كه پس از اين تفسير مىشود ، گوشزد شده است . مردان بزرگى از سرزمين بصره مانند حسن بن هيثم بصرى برخاسته‌اند و روشنگر علم و معرفت بشرى گشته‌اند .\r\nبطور كلى توبيخها و ملامتهايى كه از زبان پيشوايان الهى يا حكما و جهان بينان در بارهء يك سرزمين يا قوم و ملت معينى ديده مىشود ، توبيخ مطلق و ابدى نيست ، بلكه داراى انگيزه و عامل مشخصى است كه خارج از ذات انسانى مردم آن سرزمين و قوم و ملت مىباشد .\r\nمكهء معظمه كه در دورانهاى طولانى بتكده بوده مردمش سوداگرانى پست و متعصب و بى خبر از ارزشهاى حيات بوده‌اند ، بيت اللَّه الحرام مىشود ( چنان كه نخستين روز بنايش بدست ابراهيم خليل عليه السلام بود ) و انسانهاى شايسته و با عظمتى از همان سرزمين برمىخيزند و با پيشوايى پيامبر اسلام ، معظمترين و انسانىترين تمدن را بجهانيان عرضه مىكنند .\r\n9 ، 10 - و المقيم بين اظهركم مرتهن بذنبه و الشّاخص عنكم متدارك برحمة من ربّه ( كسى كه در ميان شما زندگى كند در گرو گناه خويش است و كسى كه از ميان شما بيرون رود ، رحمت پروردگارش او را دريافته است ) .\r\n\r\nنتوان مرد به سختى كه در اينجا زادم\r\nوطن كه آشيانهء اصلى آدمى است ، جايگاهى است بس محبوب ، آوارگى از وطن يكى از عذابهاى سخت است كه گاهى تا سر حد عدم امكان تحمل مىرسد .\r\nدر تفسير و نقد و تحليل مثنوى موضوع وطن مشروحا بررسى شده است . به مجلد پانزدهم كه راهنماى موضوعات است مراجعه نماييد و مبحث مزبور را در مجلدى كه بررسى شده است ، مطالعه فرماييد ، آنچه كه در اين مورد بايستى متذكر شويم ،\r\n","description":"","footnote":"","page_name":" 170 ","page_number":171},
  {"content":"\r\nاينست كه لزوم فرار از عوامل ناهنجار طبيعى همان مقدار ضرورت دارد كه گريز از عوامل مرگ .\r\nكسى كه با امكان مهاجرت از محيط طبيعى كشنده ، در همان محيط ميخكوب مىشود ، در حقيقت طومار زندگيش را با دست خويشتن مىپيچد .\r\nهمچنين رضايت باخلاق پست و نفاق و پيمانشكنىها و ساير اوصاف رذيله با امكان رهايى از عوامل محيطى آن ، نوعى خودكشى است كه مىتوان آن را روحكشى اصطلاح كرد .\r\nامير المؤمنين عليه السلام درمان دردى را كه محيط بر آنان تحميل كرده است ، توضيح مىدهد و مىفرمايد : ادامه حيات در چنين محيطى گناه است . در آن محيط كه طبيعت و انسانهايش دست بهم داده مشغول متلاشى كردن روح آدمى مىباشند ، تحمل و رضايت معصيت و نافرمانى است . بگذاريد اين محيط را به آن مردمى كه در فكر نجات دادن خويشتن نيستند و فرار كنيد و برويد به محيطى كه شما را در زنجير پستىهايش نفشارد\r\n","description":"","footnote":"","page_name":" 171 ","page_number":172},
  {"content":"\r\n\r\nخطبهء چهاردهم\r\n\r\n14 - و من كلام له عليه السلام في مثل ذلك\r\nأرضكم قريبة من الماء ، بعيدة من السّماء ، خفّت عقولكم ، و سفهت حلومكم ، فأنتم غرض لنابل ، و أكلة لآكل ، و فريسة لصائل\r\n\r\nترجمهء خطبهء چهاردهم سخنى از امير المؤمنين عليه السلام در بارهء بصره نشينان\r\nزمين شما نزديك به آب و دور از آسمان است . عقول شما سبك و رؤياها و آرزوهايتان بى اصل است . پس شما نشانه گاه هر تير اندازو لقمهء هر خورنده و شكار هر حمله كننده اى هستيد .\r\n\r\n) * با ملاحظهء تفسيرى كه در جملات خطبهء سيزدهم بيان شده است . اين خطبهء چهاردهم نيز توضيح داده شده است .\r\n","description":"","footnote":"","page_name":" 172 ","page_number":173},
  {"content":"\r\n\r\nخطبهء پانزدهم\r\n\r\n15 - و من كلام له عليه السلام فيما رده على المسلمين من قطائع عثمان رضي اللَّه عنه\r\nو اللَّه لو وجدته قد تزوّج به النّساء ، و ملك به الإماء ، لرددته ، فإنّ في العدل سعة . و من ضاق عليه العدل ، فالجور عليه أضيق\r\n\r\nترجمهء خطبهء پانزدهم سخنى در بارهء برگرداندن املاك مسلمانان كه عثمان به ارادهء شخصى خود به ديگران بخشيده بود\r\nسوگند به خدا ، اگر آن املاك را پيدا كنم به مسلمانان برمىگردانم ، اگر چه مهريهء زنان قرار گرفته يا كنيزها با آن خريدارى شده باشد . زيرا گشايش كارهاى اجتماع در عدالت استو كسى كه عدالت براى او تنگى ايجاد كند ، ستم براى او تنگناتر خواهد بود .\r\n","description":"","footnote":"","page_name":" 173 ","page_number":174},
  {"content":"\r\n\r\nتفسير عمومى خطبهء پانزدهم\r\n1 - و اللَّه لو وجدته قد تزوّج به النّساء و ملك به الأماء لرددته ( سوگند به خدا ، اگر آن املاك را پيدا كنم به مسلمانان برمىگردانم اگر چه مهريهء زنان قرار گرفته باشد و كنيزها با آنها خريدارى شده باشد . ) اين جملات جزئى از خطبه اى است كه كلبى از ابن عباس از على ( ع ) نقل كرده مىگويد : « امير المؤمنين عليه السلام روز دوم پس از بيعت كه در مدينه انجام گرفت ، خطبه اى خواند و فرمود : الا انّ كلّ قطيعة اقطعها عثمان و كلّ مال اعطاه من مال اللَّه فهو مردود فى بيت المال فانّ الحقّ القديم لا يبطله شيء و لو وجدته و قد تزوّج به النّساء و فرّق فى البلدان لرددته الى حاله فانّ فى العدل سعة و من ضاق عنه الحقّ فالجور عليه اضيق ( 1 )  .\r\n( بدانيد ، هر قطعه اى از زمين را كه عثمان بخشيده است و هر مالى از مال اللَّه كه به ناحق داده است ، بايد به بيت المال برگردد ، زيرا هيچ چيزى حق قديم و ثابت را باطل نمىكند و اگر آن اموال را پيدا كنم به حال اصلى خود برمىگردانم اگر چه مهريهء زنان قرار گرفته در شهرها پراكنده شده است ، زيرا گشايش در عدالت است و كسى كه حق در بارهء او تنگ باشد ، ستم براى او تنگناتر خواهد بود ) .\r\n\r\nاين مالكيتهاى غير قانونى لغو و باطل است\r\nما موضوع مالكيت از ديدگاه امير المؤمنين عليه السلام را در داستان ابو ذر\r\n","description":"","footnote":" ( 1 ) شرح نهج البلاغه - ابن ابى الحديد ج 1 ص 268 و شرح نهج البلاغه ابن ميثم ج 1 ص 227 با اندك تفاوت . ","page_name":" 174 ","page_number":175},
  {"content":"\r\nغفارى مطرح خواهيم كرد . در اين مبحث تنها سرگذشت بيت المال اجتماع اسلامى را در دوران حكومت عثمان بطور مختصر از نظر مطالعه كنندگان محترم مىگذرانيم : عبد اللَّه بن عتبه مىگويد : « روزى كه » عثمان « كشته شد ، صد و پنجاه هزار دينار و يك ميليون درهم در نزد خزانه دارش موجود داشت . و ارزش املاكش در وادى القرى و حنين و غيره صد هزار دينار بوده است و اسبها و شترهاى فراوانى از خود به جاى گذاشت » ( 1 )  .\r\nاين اموال شخصى موقعى مملوك « عثمان » بوده است كه اكثر مردم از ضرورتهاى معيشت محروم بوده‌اند .\r\nاگر وضع اقتصادى مردم آن دوران با سطح زندگى مناسبى جريان داشت ، اعتراض كنندگان معاصر عثمان و تحليلگران تاريخ اسلام ، آن ارقام را وحشت انگيز تلقى نمىكردند و آنها را مورد انتقاد سخت قرار نمىدادند .\r\nسپس مسعودى اضافه مىكند : در روزگار عثمان جمعى از صحابه املاك و خانه‌ها اندوختند ، از آن جمله : زبير بن عوام خانه اى در بصره ساخت كه تا اين زمان ( 332 ه ) باقى و معروف است .\r\nبازرگانان و مالداران و غيرهم ، در اين خانه فرود مىآيند . زبير خانه هايى نيز در مصر و كوفه و اسكندريه ساخته بود .\r\nمال ( نقد ) زبير پس از وفاتش به پنجاه هزار دينار بالغ بود و هزار اسب و هزار برده و كنيز و زمينهايى از خود به جاى گذاشت .\r\nطلحة بن عبيد اللَّه تيمى خانه اى در كناسهء كوفه ساخت و قيمت گندمى كه براى او از عراق مىآمد ، هر روز به مبلغ هزار دينار بوده است ، بعضى گفته‌اند : در آمد غلات او از عراق بيش از اين بوده است .\r\nطلحه خانه اى در مدينه ساخت كه مصالح آن آجر و گچ و آهك بوده است .\r\n[ توضيح - مسلم است كه در آن دوران چنين مصالحى ارزش كلانى داشته است كه در تاريخ ثبت شده است 
  ] .\r\n","description":"","footnote":" ( 1 ) مروج الذهب - مسعودى ج 2 ص 341 و 342 . ","page_name":" 175 ","page_number":176},
  {"content":"\r\nهمچنين عبد الرحمن بن عوف زهرى خانه اى وسيع ساخت و صد اسب و هزار شتر و ده هزار گوسفند داشت و نقد او پس از مرگش در حدود دو ميليون و ششصد و هشتاد و هشت هزار دينار يا درهم بود .\r\nسعد بن ابى وقاص خانه اى در عقيق ساخت كه بسيار مرتفع و داراى فضايى بسيار وسيع و بالاى ديوارهايش داراى كنگره‌ها بوده است .\r\nسعيد بن مسيب مىگويد : وقتى كه زيد بن ثابت مرد ، طلا و نقره هايى كه از او مانده بود ، با تبرها مىشكستند ، باضافهء نقدينه‌ها و اراضى كه صد هزار دينار ارزش داشت . . . يعلى بن منيه موقعى كه مرد پانصد هزار دينار و مطالباتى بر ذمهء مردم داشت و اراضى و ساير ما ترك او سيصد هزار دينار ارزش داشت » ( 1 )  .\r\nبراى توضيح بيشتر در مالكيتهاى غير قانونى دوران عثمان ، اطلاعات بسيار با ارزشى را كه مرحوم علامهء امينى در الغدير از منابع معتبر آورده است ، مورد استفاده قرار مىدهيم : « عثمان به برادر شيرى خود عبد اللَّه بن سعد بن ابى سرح در جنگ اول يك پنجم غنيمتهاى آفريقا را داد .\r\nابن كثير مىگويد : يك پنجم يك پنجم غنيمت آفريقا را كه صد هزار دينار بوده بخشيد .\r\n( با نظر به گفتهء ابو الفداء ) در صورتى كه سهم هر يك از سواره نظام سه هزار و پياده نظام يك هزار بوده است .\r\n( چنان كه ابن اثير در كتاب اسد الغابه ج 3 ص 173 و « ابن كثير » در تاريخش ج 7 ص 152 متذكر شده‌اند ) .\r\n« ابن ابى الحديد » در شرح نهج البلاغه ج 1 ص 67 مىگويد : عثمان همهء غنايم آفريقا را ( از طرابلس تا طنجه ) به عبد اللَّه بن سعد بن ابى سرح داد بدون اين كه كسى از مسلمانان را در آن غنايم با عبد اللَّه شريك نمايد » ( 2 )  .\r\n","description":"","footnote":" ( 1 ) مروج الذهب - مسعودى ج 2 ص 341 تا 343 .  ( 2 ) الغدير ج 8 ص 279 . ","page_name":" 176 ","page_number":177},
  {"content":"\r\n« بخارى در « صحيح » كتاب جهاد باب بركة الغازى فى ماله ج 5 ص 21 مىگويد : زبير يازده خانه در مدينه و دو خانه در بصره و يك خانه در كوفه و يك خانه در مصر داشته است . زبير داراى چهار زن بوده كه سهم هر يك از زنان او ، پس از كسر ثلث آنها ، يك ميليون و دويست هزار بوده است .\r\nبخارى مىگويد : پس همهء مال زبير پنجاه ميليون و دويست هزار بوده است .\r\nابن الهايم مىگويد : همهء مال زبير با محاسبهء صحيحتر پنجاه و نه ميليون و هشتصد هزار بوده است .\r\nابن بطال و قاضى عياض نظريهء ابن الهايم را تصديق نموده محاسبهء بخارى را غلط مىدانند » ( 1 )  .\r\nتوضيح - منابع تاريخى رقم مزبور را بدون تصريح به اين كه دينار بوده است يا درهم مطرح كرده‌اند . تنها در تاريخ ابن كثير ج 7 ص 249 به درهم تصريح شده است .\r\nابراهيم بن محمد بن طلحه مىگويد : ارزش ما ترك طلحه از اراضى و اموال و دينار و درهم سى ميليون بوده است .\r\nسعدى ام يحيى بن طلحة مىگويد : موقعى كه طلحه كشته شد دو ميليون و دويست هزار درهم و اراضى و اشجارش به ارزش سى ميليون درهم در نزد خزانه دارش موجود بوده است .\r\nبا نظر به اعتراض همهء مسلمانان صدر اول به اين گونه تراكم ثروتها اعم از منقول و غير منقول است كه نظريهء كسانى كه مىگويند : اسلام فئوداليگرى و جامعهء طبقاتى را بوجود آورده است ، بى مدرك بوده بلكه سيستم اقتصادى و اجتماعى اسلام كاملا مخالف نظريهء مزبور مىباشد .\r\nاينست صورت مقدارى از بخششهاى « عثمان » به دينار و درهم ( 2 )  . كه مورد اعتراض قانونى اسلام و مسلمانان قرار گرفته است :\r\n","description":"","footnote":" ( 1 ) مأخذ مزبور ص 282 .  ( 2 ) الغدير ج 8 ص 286 . ","page_name":" 177 ","page_number":178},
  {"content":"\r\n« نام اشخاص . . . مبلغ به دينار » « مروان 500000 » « ابن ابى سرح 100000 » « طلحة 200000 » « عبد الرحمن 2560000 » « يعلى بن اميّة 500000 » « زيد بن ثابت 100000 » « برداشت عثمان 150000 » « برداشت عثمان 200000 » « جمع 4310000 » « نام اشخاص . . . مبلغ به درهم » « الحكم 300000 » « آل الحكم 2020000 » « الحارث 300000 » « سعيد 100000 » « الوليد 100000 » « عبد اللَّه 300000 » « عبد اللَّه 600000 » « ابو سفيان 200000 » « مروان 100000 » « طلحة 2200000 » « طلحة 30000000 » « زبير 59800000 » « ابن ابى وقاص 250000 » « برداشت عثمان 30500000 » « جمع 126770000 »\r\n","description":"","footnote":"","page_name":" 178 ","page_number":179},
  {"content":"\r\nاين بود نمودارى از رابطهء « عثمان » با بيت المال . با نظر به اين رفتار عثمان با مروان و طلحه و زبير و امثال آنها ، به خوبى روشن مىشود كه عوامل تلاطم حكومت امير المؤمنين عليه السلام و طغيانگرىهاى طلحه و زبير بر زمامدارى عادلانهء آن حضرت چه بوده است . براى تفسير آن تلاطمها و سركشىها احتياجى به ياد گرفتن سحر و طلسمات نداريم . با يك عبارت مختصر و روشن على بن ابي طالب ( ع ) حاضر نيست اندك آذوقه اى زيادتر از حق خود عقيل و فرزندانش به آنان ببخشد ، ولى عثمان با تمام آرامش خاطر آن همه بيت المال مسلمانان را در اختيار خويشاوندان و هواداران خود مىگذارد .\r\nجملهء مورد تفسير كه مىگويد : « سوگند به خدا ، اگر آن اموال و املاك را پيدا كنم به مسلمانان برميگردانم ، اگر چه مهريهء زنان قرار گرفته باشد و كنيزها با آنها خريدارى شده باشد » .\r\nهمهء آن تصرفات و مالكيتها را غير قانونى اعلان نموده ، بيان مىكند كه تكليف الهى و اجتماعى على ( ع ) برگرداندن آن اموال به بيت المال مجتمع است ، اموال هر چه كه باشد و در اختيار هر كسى كه قرار گرفته باشد .\r\n3 - و من ضاق عليه العدل فالجور عليه اضيق ( كسى كه عدالت براى او تنگى به وجود بياورد ، ستم براى او تنگناتر مىباشد ) .\r\n\r\nعدالت و ستم\r\nاز آن هنگام كه در ديدگاه نوع انسانى ، حقيقتى بنام قانون نمودار شده است ، مفهوم عدالت نيز براى او مطرح گشته است . زيرا عدالت عبارت است از رفتار مطابق قانون . اين تعريف كه به نظر ما جامعترين تعريفات براى عدالت است مىتواند شامل همهء رفتارها و پديده‌هاى عادلانه بوده باشد . براى توضيح اين تعريف بايستى جلوه‌هاى عدالت را در قلمروهاى گوناگون جهان هستى و انسان در نظر بياوريم :\r\n","description":"","footnote":"","page_name":" 179 ","page_number":180},
  {"content":"\r\n\r\nعدالت در شئون انسانى كه با اراده به وجود مىآيد\r\n1 - رفتار مطابق قوانين طبيعت حيات . بدانجهت كه حيات آدمى احتياج به آماده كردن عوامل ادامهء آن دارد ، كوشش براى بدست آوردن آن عوامل ، عدالت است ، زيرا رفتار مطابق قانون است و مسامحه و بىتفاوتى در بارهء آن عوامل ، ستم است ، زيرا انحراف از قانون و رفتار خلاف آن مىباشد .\r\n2 - مهمترين خاصيت حيات و سازنده ترين نيروهاى آن ، عبارت است از آگاهى به حيات ، فرد يا جامعه اى كه آگاهى به زندگى خود دارد ، عمل به قانون آن مىنمايد ، اين فرد يا جامعه در برابر آن قانون عادل است .\r\nو بالعكس ، كسى كه در عوامل ضد آگاهى به حيات غوطه ور است ، يا با بى تفاوتى در بارهء آن حركت مىنمايد ، از قانون منحرف و ستمكار است .\r\n3 - طبيعت آدمى داراى احساسات و عواطف متنوعى مىباشد . اين پديده‌ها با نظر به انگيزه‌ها و نتايج و ماهيتى كه دارند ، مشمول قوانين معينى هستند ، تخلف از آن قوانين ، ستم ، و رفتار مطابق آنها عدالت است .\r\n4 - وجدان و جاذبه‌هاى اخلاق با نظر به ابعادى كه دارند ، پيرو قوانين ثابتى هستند ، رفتار مطابق آنها عدالت و انحراف از آنها ، يا بىتفاوتى در برابر آنها ستم و ستمكارى مىباشد .\r\n5 - زندگى اجتماعى انسانها داراى قوانين و مقرراتى است كه براى امكان پذير بودن آن زندگى و بهبود آن ، وضع شده‌اند ، رفتار مطابق آن قوانين عدالت و تخلف از آنها يا بىتفاوتى در برابر آنها ظلم است .\r\n6 - عوامل تكامل و ترقى كه در درون آدميان مانند هسته هايى كاشته شده است ، توجه به آنها و كوشش براى به فعليت رسانيدن و بارور ساختن آنها كه قانون تعيين شدهء آن هسته‌هاى بنيادين است ، عدالت و رفتار بر ضد آن يا ناديده گرفتنش ظلم و جور مىباشد .\r\nاين نوع از عدالت ( عدالت در شئون انسانى كه با اراده به وجود مىآيد ) ،\r\n","description":"","footnote":"","page_name":" 180 ","page_number":181},
  {"content":"\r\nآن حقيقت عالى انسانى است كه بايستى بهر وسيله اى كه ممكن است آن را بدست آورد .\r\n\r\nعدالت در جهان هستى\r\nيكى از آن اصول معرفتى اساسى كه هيچ متفكر جهان بين و هيچ مكتب فلسفى متكى به علم ، ترديد در آن ندارد ، حكومت قانون بر جهان هستى است . كسى كه در اين اصل با ديدهء نفى و انكار مىنگرد يا ترديد در آن ابراز مىكند خالى از حالات زير نيست : يا واقعاً ارتباطى با جهان ندارد ، يا معناى قانون را درك نمىكند و يا عينك پيش ساخته اى از موهومات و خرافات به چشمش زده است ، يا غرضورزى مىكند .\r\nبهر حال چنين شخصى كه هنوز نتوانسته وجود خود را كه به اعتراف به قانون نيازمند است ، ثابت كند ، شايستهء دخالت در علم و معرفت نيست .\r\nاگر كسى بپذيرد كه واقعيتى عينى وجود دارد كه در وجود خود احتياجى به درك كننده ندارد ، بطور قطع حكومت قانون را در همهء اجزاء و روابط جهان هستى پذيرفته است .\r\nواقعيت در حركت و تحول معيّن تجسّم يافتهء قانون است ، و گرنه ، مىتوانستيم توقع آن را داشته باشيم كه ناگهان روزى آفتاب با يكى از كازارهاى غول پيكر فضا كه داراى قطرى به امتداد هزار سال نورى است دست به دست هم داده از پنجرهء اطاق منكر قانون وارد شده ، ناگهان به دو گلدان كوچك مبدل گشته در طاقچهء اطاق منكر قرار بگيرند بطور مختصر بگوييم : كمترين ترديد در حكومت قانون بر جهان هستى يا انكار آن ، مساوى است با ترديد در همهء علوم و يا انكار آنها ما با چنين افرادى گفتگو نداريم ، زيرا خود آنان وجودشان را منكر يا مورد ترديد قرار مىدهند .\r\nنتيجه اى كه از اين اصل مىگيريم اينست كه جهان هستى از كوچكترين جزئش گرفته تا مجموع آن ، مشمول قانون بوده اندك تخلفى در حركات و ارتباط جزئى\r\n","description":"","footnote":"","page_name":" 181 ","page_number":182},
  {"content":"\r\nبا ساير اجزاء نشان نمىدهد ، اين جهان جلوه گاه عدالت بزرگ است . اينست معناى : * ( وَتَمَّتْ كَلِمَةُ رَبِّكَ صِدْقاً وَعَدْلًا ) * ( 1 )  .\r\n( و مشيت پروردگار تو با صدق و عدالت بجريان افتاده است ) .\r\nاين عدالت را مىتوانيم عدالت وجودى يا عدالت فلسفى بناميم . نكتهء بسيار مهمى را كه در پايان اين مبحث متذكر مىشويم ، اينست كه : بدانجهت كه در تعريف عدالت « رفتار مطابق قانون » را انتخاب كرديم ، لازم است بدانيم كه مشيت و فعل خداوندى فوق قوانينى است كه ما از جهان درك مىكنيم و يا از معلومات و خواسته‌هاى خود انتزاع مىكنيم .\r\nبعبارت روشنتر عدالت خداوندى رفتار مطابق قوانينى كه ما از پديده‌ها و روابط جهان هستى با معلومات و خواسته‌هاى محدود خود ، درك و انتزاع مىكنيم ، نمىباشد ، بلكه عدالت خداوندى عبارت از رفتار مطابق حكمت متعالى ربوبى خود .\r\nبا توجه به اين نكتهء بسيار مهم است كه همهء اشكالات و ابهامهايى كه گروه زيادى از مردم را در بارهء عدالت خداوندى ، در خود غوطه ور ساخته است ، به كلى مرتفع مىگردند .\r\nبراى روشن شدن مطلب ، اين مثال را در نظر بگيريم : اگر ما بخواهيم عدالت الهى را مطابق قانون خواسته‌هاى خود منظور نماييم ، بايستى خداوند انسانها را بطورى بيافريند كه انسانها در همان لحظه اى كه از شكم مادر بيرون مىآيند ، اين مختصات را با خود بياورند : زيبايى حضرت يوسف [ اگر مرد باشند 
  ] زيبايى كلئوپاتره [ اگر زن باشند 
  ] ثروتى پايان ناپذير بطورى كه با بروز كمترين ميلى بيك خواسته شده ، فورا در اختيار آنان قرار بگيرد قدرتى كه اگر بخواهند يك كهكشان را با يكدست و كهكشان ديگرى را با دست ديگر بردارند و دور خود چرخ بزنند ، بتوانند\r\n","description":"","footnote":" ( 1 ) الانعام آيهء 115 . ","page_name":" 182 ","page_number":183},
  {"content":"\r\nآن آزادى كه هيچ قانونى و هيچ موجودى نتواند سر راهشان را بگيرد و آنان را از حركت باز بدارد خنده از لبانشان قطع نشود و شادمانى از دلشان حتى يك لحظه هم بيمارى سراغشان را نگيرد و . . آن خداوندى كه حكمت متعاليه اش اقتضا مىكند كه انسانها در مجراى حركت و تحول و بوسيلهء كار و كوشش و تحريك اراده به سوى كمال جوهر هستى خود را تصفيه نموده از عالم خاك به عالم انسانيت پاك اعتلا و ترقى بدهند ، عدالتش همين است كه در قوانين هستى و انسانى مشاهده مىكنيم و با گذشت قرون و اعصار آشنايى بيشترى با آن قوانين و ابعاد پنهانى آنها بدست مىآوريم .\r\n\r\nمىگويند : عدالت آن معشوق مطلق انسانيت است كه انسانها از آن فرار ميكنند\r\nگمان نمىرود يك انسان عاقل پيدا شود و معناى قانون و عدالت و اهميت اساسى آن دو را درك كند ، با اين حال عاشق عدالت نشود .\r\nعدالت است كه واقعيت را از ضد واقعيت تفكيك مىكند . عدالت است كه طعم حياتى قانون را بما مىچشاند .\r\nعدالت است كه انسان را از حيوان جدا مىسازد .\r\nعدالت حيات است و ظلم مرگ و نابودى . آن فرد يا جامعه اى كه عدالت را به شوخى و مسخره بگيرد ، قوانين جبرى جهان هستى و حيات ، آن فرد و جامعه را زير پنجه‌هاى پولادين خود بطور جدّى متلاشى خواهد ساخت .\r\nفرد و يا جامعه اى كه عدالت را وسيلهء خودكامگىها قرار مىدهد ، حيات واقعى خود را بازيچهء فضولات زندگى حيوانى قرار داده است . هنگامى كه از يك قانون منحرف مىشويم و آن را زير پا مىگذاريم و مثلا مىگوئيم : سقراط سنگ است و هيچ سنگى شعور ندارد ، پس سقراط شعور ندارد بعدى از حيات خود را كه آگاهى به انسان بودن « سقراط » مىباشد ، با دست خود نابود مىكنيم .\r\n","description":"","footnote":"","page_name":" 183 ","page_number":184},
  {"content":"\r\nبدينسان با هر انحرافى كه از قانون به عمل مىآوريم ، يعنى با هر رفتار ضد عدل ، بعدى از حياتمان را به نابودى مىسپاريم ، سپس با تمام پرروئى خود را موجودى داراى حيات مىناميم معلوم مىشود ما هنوز نفهميده‌ايم كه حيات چيست و مادامى كه عمر ما در مبارزه با عدالت مىگذرد ، از درك واقعى حيات محروم خواهيم بود . گفتيم كه اگر درست دقت كنيم خواهيم ديد : عدالت است كه واقعيت را از ضد واقعيت تفكيك مىكند ، عدالت است كه طعم حياتى قانون را به ما مىچشاند . و بطور كلى عدالت يعنى حيات و ظلم يعنى مرگ و نابودى مزاحم .\r\nاگر عدالت تنها داراى اين مختصات بود ، مىگفتيم : عدالت حقيقتى است ضرورى حيات ، نه معشوق مطلق انسانها ، مانند تنفس از هوا و خوابيدن و خوردن و آشاميدن . در صورتى كه گفته مىشود : عدالت حقيقتى است فوق ضرورت جبرى ، بلكه داراى آن ارزش و عظمت مطلق است كه شايستهء معشوق قرار گرفتن نيز مىباشد و در عين حال همهء مردم از اين معشوق فرار مىكنند در تفسير و توضيح اين مطلب ، مىگوييم : حقيقت عدالت نه تنها معشوق همهء انسانها نيست ، بلكه با نظر به خود محورى نابكارانه اى كه متأسفانه دامنگير اكثريت مردم است ، عدالت براى آنان يك پديدهء منفور است كه هر چه زودتر و با هر وسيله اى كه ممكن است بايستى از آن فرار كرد . زيرا اساسىترين اصل « خود محورى » اينست كه « من هدف و ديگران وسيله » در صورتى كه عدالت مىگويد : اگر وجود تو هدف است ، ديگران نيز هدفند و اگر وجود ديگران وسيله است ، تو نيز وسيله اى . و ميان اين دو عقيده ، تضاد كشنده اى وجود دارد كه هرگز با يكديگر آشتى نخواهند كرد ، لذا مىگوئيم : « عشق به عدالت در كسانى به وجود مىآيد كه عشق به حيات واقعى در آنان شكوفان گردد » شما در اين دنيا موجوداتى را مىبينيد كه زنده‌اند و از قوانين زيست پيروى مىكنند ، نه موجوداتى را كه به حيات خود عشق بورزند . پديده‌هاى جبرى اشباع خواسته‌ها را نبايد با عشق به حيات مخلوط كرد . لذت حاصل از اشباع حسّ انتقام\r\n","description":"","footnote":"","page_name":" 184 ","page_number":185},
  {"content":"\r\nيك پديدهء جبرى است كه بدنبال عمل انتقام به وجود مىآيد . اين لذت نشان نمىدهد كه شخص انتقامجو معناى حيات خود را درك نموده به آن عشق مىورزد ، چنان كه دويدن درندگان در جنگلها بانگيزهء انتقامجويى دنبال يكديگر نشان نمىدهد كه آن درندگان زيست شناسى را از ديدگاه اوپارين و درون بينى را از عينك هنرى برگسون و معرفت به عظمت حيات را از افق جلال الدين مولوى دريافته و در راه عشق به آن زيست و درون و حيات با عظمت دنبال يكديگر مىتازند .\r\nلذت حاصل از اشباع غريزهء جنسى يك پديدهء جبرى است كه همهء جانداران را با هدف گيرى ناآگاهانهء ادامهء نسل دنبال يكديگر به راه انداخته است اين پديده كه از افعى گرفته تا ماكس پلانك و اينشتين را به جست و خيز در مىآورد ، هيچگونه عشق به حيات را كه احتياج به شناخت خويشتن و درك آهنگ با عظمت عالم هستى دارد ، اثبات نمىكند . مگر آنكه لذت جنسى به آن مرحله از عظمت تصعيد شود كه بقول گوته : « در شبهاى عشق آنجا كه نهال زندگى كاشته مىشود مشعل فروزان حيات در گذرگاه ابديت دست بدست مىگردد » ( 1 )  .\r\nهمچنين است لذت بردن از مقام و آزادى و ثروت و ساير قدرتها و امتيازات كه دليل درك حيات و عشق به آن نمىباشد . حيات جمال خود را كه شايستهء عشق ورزيدن است به آن فرد و جامعه اى نشان مىدهد كه از كفها و فضولات زندگى حيوانى بالاتر رفته به درك حقيقت حيات نايل شده است .\r\nچهره اى در آن حيات ديده است كه بهشت را در يك گل وحشى و ابديت را در يك لحظه در مىيابد .\r\nچهره اى از حيات را تماشا كرده است كه همهء حوادث هستى و زندگى خود را نو مىبيند و هيچ رويدادى براى او تكرار نمىشود . حياتى وابسته به حيات آفرين كه هر لحظه جلوه اى از جمال و جلالش را به آن حيات سرازير مىكند .\r\nاين حيات است كه قابل عشق ورزيدن است ، نه آن زندگى كه انسان را مانند\r\n","description":"","footnote":" ( 1 ) دو كلمه « در گذرگاه ابديت » را ، ما با نظر به هدف گوته اضافه كرده‌ايم . ","page_name":" 185 ","page_number":186},
  {"content":"\r\nيك كيفر لازم الاجراء در خود مىفشارد و تدريجا نابودش مىكند . تفاوت ميان دو نوع حيات را كه در زير مىآوريم ، فراموش نكنيم :\r\n\r\n1 - هنگام تنگدستى در عيش كوش و مستى\r\nكاين كيمياى هستى قارون كند گدا را\r\n\r\nحافظ\r\n2 - اى مردم ، فراموش نكنيد كه سنگ وجود دارد ، ماه و آفتاب و عقرب و سيل و زلزله و و با و طاعون وجود دارند ، ضمنا زندگى ما هم وجود دارد درست دقت كنيم : « زندگى ما هم وجود دارد » چه معنا مىدهد مانند اين كه يك قدرتمند خود كامه اى پس از فراغت از كامكارىها ناگهان در فكرش خطور كند كه كرهء زمين وجود دارد ، ضمنا چهار ميليارد انسان هم در روى آن زندگى مىكنند پس از درك اين مطلب مىرويم در اين باره بيانديشيم كه : « عشق به عدالت بدون عشق به حيات ، خيالى بيش نيست . » من هرگز به پند و اندرز و شعر و اصطلاح بافى كسى كه نتوانسته است حيات را شايستهء عشق معرفى كند ولى مىخواهد عدالت را معشوق انسانها قلمداد كند ، گوش فرا نخواهم داد ، زيرا عشق به عدالت يا به هر چيز ديگر پديده اى از لذت را در بردارد كه جالبترين خواستهء « خود محورى » است ، در صورتى كه حيات به معناى واقعى فوق خود خواهى و خود محورى مىباشد ، زيرا حيات واقعى كه در يك فرد بجريان مىافتد ، با حيات ديگران نيز مشترك است ، و اساسىترين مختص حيات تعديل و تصعيد « خود محورى » به سود « انسان محورى » است كه رو به كمال دارد .\r\nملاحظه مىشود كه اشتراك با حيات ديگران و لزوم تعديل و تصعيد ، با لذت جويى سازگار نمىباشد .\r\nبنا بر اين عشق به عدالت كه از عشق به حيات واقعى توليد مىگردد ، نمىتواند يكى از عوامل لذت بوده باشد . اين منطق علمى دو نوع از انسانها را در ادعاى عدالت خواهى تكذيب مىكند : 1 - افراد و گروه هايى كه از حيات جز « خود محورى » هدفى ندارند .\r\n2 - آن انسانهايى كه زندگى بىلذت را زندگى نمىدانند .\r\n","description":"","footnote":"","page_name":" 186 ","page_number":187},
  {"content":"\r\nاين دو گروه هر چه در بارهء عدالت بيانديشند و بگويند ، جز صرف بيهودهء عمر خود و ديگران نمىتوانند كارى انجام بدهند .\r\nبراى روشن شدن اين مطلب ، مضمون جمله اى از امير المؤمنين ( ع ) را كه در خطبه‌هاى آينده خواهيم ديد ، در اينجا مىآوريم : « عدالت آن پيك امين است كه اگر روزى به نفع تو به سراغت آيد ، روزى ديگر به ضرر ( 1 )  تو در خانه ات را خواهد زد » .\r\nعدالت يعنى رفتار مطابق قانون . قانون بيان كنندهء ضرورتها و شايستگىها در نوع ارتباطات آدمى با « جز خود » مىباشد . بنا بر اين : 1 - موضوع عدالت فوق خوشىها و ناخوشىها و لذتها و المها مىباشد .\r\n2 - عدالت درمان دردهاى زندگى اجتماعى ما است ، هيچ عاقلى توقع طعم شربت گوارا را از درمان ندارد .\r\n3 - عدالت عاليترين نمايندهء اوصاف الهى در روى زمين است ، اوصاف الهى فوق لذت و خوشى و شادىهاى طبيعى است .\r\n4 - در هر انسانى كه عشق به عدالت برافروخته شود ، فاصله ميان او و عشق به خدا گامى بيش نمانده است .\r\n\r\nعدالت منها نمىكند ، بلكه اضافه مىنمايد\r\nاين جمله را بعنوان يك اصل انسانى بپذيريم كه : « ما نبايد چيزى را از روح انسانى باز بگيريم ، حذف و بريدن و منها كردن از روح آدمى غلط و ضد قانون است ، تعديلش كنيم و اصلاحش نماييم » .\r\nويكتور هوگو اگر چيزى شايستهء نابود شدن بود ، خدا آن را در موجوديت آدمى قرار نمىداد . اگر يك نيرو و استعدادى در طبيعت آدمى زائد و مضر بود ، ميليونها حركات و فعاليتها و قوانين طبيعت دست بهم نمىداد تا آن نيرو و استعداد را به\r\n","description":"","footnote":" ( 1 ) البته چنان كه در آينده توضيح خواهم داد ، مقصود ضرر واقعى نيست ، بلكه آن ناگوارى است كه در قلمرو حيات واقعى عين نفع است . ","page_name":" 187 ","page_number":188},
  {"content":"\r\nوجود بياورد .\r\nاگر متفكرى را ديديد كه با رجز خوانىهاى جالبش مىخواهد عدالتى را پىريزى كند كه سرمايهء كلان روحى را از تولستوى حذف كند و با فلان تزار او را مساوى قرار داده ، عدالت را برقرار كند بدانيد كه اين متفكر نه عدالت را مىشناسد و نه انسان را .\r\nاگر مكتبى را ديديد كه عدالت را چنين تفسير مىكند كه نيرو و فعاليتهاى مغزى بوجود آورندگان تمدنهاى اصيل را از منجمان مصرى گرفته تا هبل از سولا گرفته تا اسپينوزا و از دموكريت گرفته تا ژرژ تومسون و از هراكليد تا مولوى و تا هگل و از هومر تا ويكتور هوگو و از ارسطوى پير گرفته تا نيوتن و انيشتين و ماكس پلانك حذف كرده ، اين پيشتازان را با آن افرادى كه بقول امير المؤمنين عليه السلام : جايى جز آخور و جايگاه دفع مدفوع سراغ ندارند ، متحد و مساوى بسازند ، بدانيد كه اين مكتب نه از انسان و انسانيت اطلاعى دارد و نه معناى عدالت را مىفهمد .\r\nحذف كردن امتيازات آدميان و پايين آوردن و مساوى قرار دادن آنان با جانداران دو پا ، تباه كننده ترين ظلمى است كه بر انسانها روا ديده شده است .\r\nزندگى زنبور عسل چيزى است و حيات انسانى چيز ديگر . پا بپاى عدالت در حقوق زندگى اجتماعى ، عدالتى هم براى دارندگان امتيازات سودمند به حال انسانها لازم است كه پيشرفت تكاملى انسانها را به عهده گرفته‌اند .\r\nآن كدامين مكتب است كه چپاولگران اجتماع را با پيش برندگان اجتماع بنام عدالت و دموكراسى يكى مىگيرد و ننگى ديگر بر ننگهاى تاريخ انسانها مىافزايد ما با مشاهدهء عينى تفاوت در افراد انسانها و لزوم ارزيابى امتيازات است كه مىگوييم : « عدالت منها نمىكند ، بلكه اضافه مىنمايد . » ما در تعريف عدالت ديديم كه عدالت عبارت است از رفتار مطابق قانون ، در آن هنگام كه مىخواهيم وجود استعداد و نيرويى سازنده در انسان را براى برابر\r\n","description":"","footnote":"","page_name":" 188 ","page_number":189},
  {"content":"\r\nساختن با انسانى ديگر كه آن استعداد و نيرو را خنثى نموده يا مبدل به عامل تخريب و ويرانگرى ساخته است ، حذف و منها نمائيم ، در حقيقت سرمايهء جامعه را تباه مىسازيم ، بدون اين كه بتوانيم فاقد آن امتياز را بالا ببريم . حالا مىخواهيم معناى اين جملهء « عدالت منها نمىكند ، بلكه اضافه مىنمايد » را توضيح بدهيم : چون عدالت عبارتست از رفتار مطابق قانون ، براى درك و برقرار ساختن عدالت در بارهء يك فرد يا در قلمرو اجتماعى از انسانها ، مجبوريم قوانين طبيعى و روانى و محيطى آن فرد و اجتماع را كه نمايشگر واقعياتى معين در آنها است ، بپذيريم . سپس آن قوانين را مطابق اصول و قواعد سازندگى كه براى فرد يا اجتماع در نظر گرفته‌ايم ، توجيه نموده آنها را به حركت در آوريم .\r\nملاحظه مىشود كه واقعيات موجود در فرد و اجتماع بوسيلهء عدالت نابود نمىشوند ، بلكه براى پيشرفت بسوى اصول و قوانين سازنده مهار و توجيه مىگردند .\r\nبه همين جهت است كه مىگوييم : تساوى انسانها در حقوق زندگى عدالتى است كه ضرورت حيات طبيعى آن را ايجاب مىكند و مراعات حقوق امتيازات انسانى كه ناشى از گذشتها و مهار خودخواهىها و چشمپوشى از شهوات است ، عدالتى ديگر است كه بدون مراعات آن ، هيچ سخنى جز تاريخ طبيعى حيوانات در بارهء انسان نداريم كه داد و فريادها راه بياندازيم و در برابر اصل تنازع در بقا قد علم كرده ، چنگيز و چنگيزيان را به مبارزه بطلبيم .\r\nحال مىتوانيم معناى مستقيم جملهء امير المؤمنين ( ع ) را دريابيم كه مىفرمايد : « آن فرد و جامعه اى كه احساس فشار از عدالت نمايد ، ظلم و جور او را در محاصرهء تنگنايى سختتر قرار خواهد داد » پس : « فرد و جامعه اى كه با عدالت اصلاح نشود ، بازيچهء جور و ستم خواهد بود » رها كردن كشتى مجهز با همهء وسايل مبارزه با امواج طوفانى و با كشتىبان كار آزموده و قطبنماى حساس و همهء انواع رفاه و آسايش و نشستن در يك قايق ناچيز و بى بادبان و بى قطبنما و سپردن خويش به بادهاى گوناگون و حركت\r\n","description":"","footnote":"","page_name":" 189 ","page_number":190},
  {"content":"\r\nدر اقيانوس پهناور و عميق كه هر لحظه اى بيم طوفان در آن مىرود ، پديده اى فوق جنون است كه تصورش براى مغزهاى معتدل بسيار دشوار است .\r\nرها كردن عدالت و خود را سپردن به بادهاى عوامل محيط و انسانهايى كه با انواعى از انگيزه‌هاى سودجويانه ، ارتباط با يكديگر برقرار كرده‌اند ، جز با همان مثال كشتى و قايق توضيح دادنى نيست .\r\nناراحت كننده تر از آن ، اينست كه چنين نيست كه اگر عدالت در روابط اجتماعى برقرار نگردد ، تنها يك امتياز از دست رفته باشد ، بلكه با از دست دادن اين امتياز قايق حيات انسانى سيلى خور طوفانهاى جور و ستم قرار خواهد گرفت ، زيرا در آن جامعه كه قانون حكومت خود را از دست بدهد ، و افراد و گروه‌ها رفتار خود را با آن تطبيق نكنند ، حكومت ستم با انواع گوناگونش آغاز مىگردد ، دليل اين مدّعا روشنتر از آن است كه احتياجى به تفصيل داشته باشد .\r\nهمين مقدار كافى است كه توجهى به اختلاف افراد و طبقات از نظر قدرت و ناتوانى بنماييم . روى همين اصل بديهى اختلاف در قدرت و ضعف است كه مىگوييم : از هر جامعه اى كه عدالت رخت بربندد ، ظلم و جور فورا رخت خود را باز نموده و بساط خود را مىگستراند .\r\n\r\nعدالت از ديدگاه قرآن\r\nهيچ متفكر و مكتبى نمىتواند ضرورت و امتيازات عدالت را با آن عظمت كه قرآن مطرح كرده است ، معرفى و توصيه نمايد . اين آيه را چند بار و با دقت حياتى مطالعه فرماييد : * ( وَتَمَّتْ كَلِمَةُ رَبِّكَ صِدْقاً وَعَدْلًا لا مُبَدِّلَ لِكَلِماتِه ) * ( 1 )  .\r\n( و مشيت پروردگار تو با صدق و عدل به جريان افتاده است ، هيچ عامل تبديل كننده اى براى مشيتهاى او وجود ندارد ) .\r\nاگر در اعماق زمين فرو شويد و سپس از اين خاكدان بالا رويد و همهء كهكشانها\r\n","description":"","footnote":" ( 1 ) الانعام آيهء 115 . ","page_name":" 190 ","page_number":191},
  {"content":"\r\nو فضاها را در نورديد و حتى روزى فرا رسد كه دانهء الكترون را بشكافيد و كوچكترين جزء آن را در حال ارتباط با مجموع كيهان بررسى كنيد ، آن گاه اعماق روان آدمى را باز كنيد و همهء سطوح آن را درك نماييد ، باز قانون را در همه جا حكمفرما خواهيد ديد . قانونى كه اجراى يك نظم عالى را به عهده گرفته است . وضع و اجراى آن قوانين با مشيت الهى نه از روى احتياج بوده و نه از روى جبر و اضطرار . بنا بر اين انسانى كه در قلمرو جهان هستى كه تجسم يافته اى از عدالت خداوندى است ، در برابر مفهوم عدالت ، چهرهء تضاد به خود مىگيرد ، در حقيقت آن چهرهء وقيح را براى موجوديت خود گرفته است .\r\nفرد يا جامعه اى كه در بارهء عدالت بىتفاوتى از خود نشان مىدهد ، اين بىتفاوتى مربوط به واقعيت خود اوست . شوخى با عدالت عبارت ديگرى از مسخرهء خويشتن است .\r\nآن تحليلگر تاريخ كه براى پيدا كردن عوامل سقوط يك جامعه ، به همهء كوششها و تكاپوها تن مىدهد و انواعى از علل را مطرح مىكند ، ولى از بىاعتنايى آن جامعه به عدالت صرف نظر مىكند ، ارزش تحليلى كه انجام داده است ناچيزتر از كاغذ باطل شده ايست كه با تحليل مزبور سياه كرده است .\r\nآيات متعدد از قرآن مجيد با صراحت كامل نابودى اجتماعات گذشته را معلول ظلم و ستمكارى معرفى مىنمايد كه عبارت است از تضاد با عدالت و يا بىاعتنايى در بارهء آن . اين آيات را در مسائل مربوط به همين مبحث يادآور خواهيم گشت .\r\nو بالعكس ، هيچ اعتلا و تمدن اصيل را در تاريخ بشرى بدون در نظر گرفتن عامل عدالت ، نمىتوان تحليل و تفسير نمود ، زيرا چنان كه در مباحث گذشته اشاره كرده‌ايم ، عدالت آبحيات شئون سازندهء بشرى است . اگر جامعه اى فرض شود كه از همهء جهات داراى عوامل تمدن اصيل باشد مانند نوابغ و متفكران كامل ، فرهنگ قابل بهره بردارى ، ثروت مادى كلان ، وضع جغرافيايى عالى ، با اين حال عدالت در آن جامعه حكمفرما نباشد ، عوامل مزبور مانند هسته‌هاى بسيار با ارزشى كه در زير\r\n","description":"","footnote":"","page_name":" 191 ","page_number":192},
  {"content":"\r\nخاك بماند و بپوسد ، و يا در مجراى باد و جايگاه سقوط سنگ و كلوخ قرار بگيرد و از بين برود ، مستهلك خواهد گشت و چه بسا موجبات زيانها و بدبختىهاى بيشترى را فراهم خواهد آورد . چرا براى آنكه قانون رويانيدن و بارور ساختن آن هسته‌هاى بسيار با ارزش مراعات نشده است .\r\nوقتى كه عدالت در رويانيدن و بارور ساختن امتيازات حيات مراعات نگردد ، هشياران پاكدل جامعه ، زندگى با زجر و شكنجه اى دارند ، و بىتفاوتها و خودكامه‌ها و شهوت پرستان مانند مگسها كه روى شيره مىنشينند و برمىخيزند و آن را به مدفوع مبدل مىسازند ، آن امتيازات و نعمتهاى خداوندى را پايمال خواسته‌هاى پست خود مىنمايند . بار ديگر مضمون آيه را در نظر بگيريم : « مشيت پروردگار تو با صدق و عدل به جريان افتاده است » .\r\n2 - * ( فَلِذلِكَ فَادْعُ وَاسْتَقِمْ كَما أُمِرْتَ وَلا تَتَّبِعْ أَهْواءَهُمْ وَقُلْ آمَنْتُ بِما أَنْزَلَ الله مِنْ كِتابٍ وَأُمِرْتُ لأَعْدِلَ بَيْنَكُمُ الله رَبُّنا وَرَبُّكُمْ لَنا أَعْمالُنا وَلَكُمْ أَعْمالُكُمْ لا حُجَّةَ بَيْنَنا وَبَيْنَكُمُ الله يَجْمَعُ بَيْنَنا وَإِلَيْه الْمَصِيرُ ) * ( 1 )  .\r\n( و بدينجهت دعوت بسوى خدا كن و چنان كه دستور داده شده اى ، استقامت نما و پيرو هوىهاى آنان مباش و به آنان بگو : من به آن كتاب كه خدا نازل كرده است ، ايمان آورده‌ام . و من مامور گشته‌ام كه ميان شما عدالت را بر پاى دارم . خدا پروردگار ما و شما است . ما در گرو اعمال خود و شما مرهون كردارهاى خويشتن مىباشيد . ميان ما و شما حجتى نمانده كه بيان نشده باشد . خداوند همهء ما را جمع خواهد كرد و بازگشت نهايى ما بسوى او است ) .\r\nچند موضوع بسيار مهم در آيهء فوق با رابطه‌هاى زيربنايى به يكديگر پيوسته‌اند : يك - دعوت كن و در دعوت خود پايدار باش ، تو به اين دعوت و پايدارى مأمور گشته اى . دعوت تو فصلى و موسمى نيست و انگيزهء آن موقت و زودگذر نمىباشد ، بلكه بدانجهت كه رسالت تو متّكى به واقعيات ثابت و محو نشدنى است ،\r\n","description":"","footnote":" ( 1 ) الشورى آيهء 15 . ","page_name":" 192 ","page_number":193},
  {"content":"\r\nلذا در اجراى آن جدا پايدار باش و سستى به خود راه مده و از كسى بيمناك مباش ، زيرا رسالت تو بازگو كنندهء قوانين هستى و حيات آدميان است كه جلوه گاه مشيت عادلانهء الهى است .\r\nدو - پيرو هوىهاى تبهكاران مباش ، زيرا هوى و هوس و اميال پا در هوا نمىتوانند واقعيات را مختل بسازند .\r\nقانون الهى نه تنها بوسيلهء تمايلات طبيعت پرست آنان شكاف برنمىدارد ، بلكه دير يا زود تباهى آن تمايلات را هم فاش مىسازد و بردگان آنها را رهسپار سيه چال سقوط مىنمايد .\r\nسه - به آنان بگو : من به كتابى كه از طرف خدا نازل شده است ، ايمان آورده‌ام .\r\nكتابى كه براى من نازل شده است چيست و چه مىخواهد براى دريافت پاسخ اين سؤال اين آيه را توجه كنيد : 3 - * ( لَقَدْ أَرْسَلْنا رُسُلَنا بِالْبَيِّناتِ وَأَنْزَلْنا مَعَهُمُ الْكِتابَ وَالْمِيزانَ لِيَقُومَ النَّاسُ بِالْقِسْطِ ) * ( 1 )  .\r\n( البته ما رسولان خود را با دلايل روشن فرستاديم و كتاب و وسيلهء سنجش حق و باطل را با آنان نازل كرديم تا مردم به عدالت برخيزند ) .\r\nچهار - من مأمورم كه در ميان شما عدالت را اجرا كنم ، زيرا چنان كه در آيهء فوق ديديم هدف فرستادن رسولان و نازل كردن كتابهاى آسمانى اشاعه و اجراى عدالت در ميان انسانها است .\r\nپنج - ملاك واقعى عدالت معلومات محدود و خواسته‌هاى بىاساس شما نيست ، اين ملاك « اللَّه » است كه پروردگار ما و شما است .\r\n\r\nتنها خداست كه ملاك عدالت ميان انسانها است\r\nهيچ مكتب و عقيده اى نمىتواند براى لزوم عدالت در ميان انسانها ملاكى\r\n","description":"","footnote":" ( 1 ) الحديد آيهء 25 . ","page_name":" 193 ","page_number":194},
  {"content":"\r\nواقعى نشان بدهد ، مگر اين كه پس از تحليلهاى نهايى به اين حقيقت اعتراف كند كه ملاك واقعى عدالت ، خداست و بس .\r\nبار تلمى سانتهيلر در مقايسه اى ميان فلسفهء سياسى ارسطو و افلاطون كه در حقيقت مقايسه ميان فلسفهء سياسى افلاطون و ديگر متفكران انسانى است چنين مىگويد : فلسفهء سياسى تربيتى افلاطون چنين است : « با اين حال كفايت نمىكند كه كودكان را رها كنيم و باكى از آن نداشته باشيم كه دامان طهارت آنان آلوده شود . كفايت نمىكند كه ما عقول كودكانمان را تنها با نور علم روشن بسازيم و آنان را با پند و اندرزها و ضرب المثل به نيكىها عادت بدهيم ، بلكه بالاتر از اين ، بايستى اصول اساسى دين كه طبيعت در دلهاى همهء كودكان به وديعت نهاده است ، رويانده شود .\r\nاين اصول دين است كه قوىترين اعتقاداتى كه انسان را با خدا مربوط مىسازد ، بوجود مىآورد ، قطعا خداست اول و وسط و پايان همهء كائنات .\r\n« او است كه ملاك و مقياس عدالت ميان مخلوقات است در همهء اشياء » .\r\nما بايستى با اين عقايد با اهميت و ضرورى افكار كودكانمان را روشن كنيم .\r\nاين عقايد است كه اگر قانونگذار شخصى حكيم باشد بايستى با هر وسيله اى كه ممكن است چه با نرمى و چه با خشونت آن را در درون شهروندان بگستراند .\r\nاين عقايد در عين حال كه ساده و آسان است ، ضرورى و سودمند به حال انسانها است . اساس اين عقايد سه اصل مهم است : 1 - وجود خدا .\r\n2 - نظارت او بر همهء هستى .\r\n3 - عدالت او كه هيچگونه تمايل راهى به آن ندارد .\r\nانسان بدون اعتقاد به اين اصول سه گانه در زندگى تصادف نماى اين دنيا گم مىشود ، زيرا تسليم تمايلات مىشود و در تاريكىهاى شهوات و جهالتش غوطه ور مىگردد » ( 1 )  .\r\n","description":"","footnote":" ( 1 ) كتاب سياست - ارسطو - ترجمهء سانتهيلر از يونانى به فرانسه و احمد لطفى سيد از فرانسه به عربى ص 20 . ","page_name":" 194 ","page_number":195},
  {"content":"\r\nاين نظريهء « افلاطون » مانند بعضى از عقايد ديگرش در مسائل انسانى ، چنان كه و ايتهد درك كرده است ، پايدار بوده ، تاكنون مطلبى اساسىتر از نظريهء وى در مسئلهء ما گفته نشده است .\r\nهرگز گمان نمىرود كه در مقابل اصالت تنازع در بقا ، بدون اعتراف به ملاك بودن خدا براى عدالت ، انديشهء قابل توجهى از مغز بشر تراوش كرده باشد .\r\nكدامين دليل مىتواند صاحب قدرت و امتياز را قانع كند كه دست از قدرت و امتياز خود بردارد تا انسانهاى ديگر هم از آن بهره مند شوند آيا تطميع و دادن قدرت و امتياز ديگر آيا تهديد به تقليل نيرو و مزايايى كه دارد آيا با بدست گرفتن شمشير و قطع كردن موجوديت او آنچه كه تاريخ اجتماعات عملًا نشان داده است ، نه تنها اين گونه چاره جويىها خلاف جريان واقعيتهاى طبيعى بوده است ، بلكه نتايج ناگوار و غير منطقى ببار آورده است و به عبارت ديگر نقض غرضها به وجود آورده است ، زيرا اين گونه چاره جويىها عملا موجب انتقال قدرت و امتياز از فردى به فرد ديگر يا از گروهى به فرد ، يا از گروهى به گروه ديگر گشته است ، نه توزيع عادلانهء قدرت .\r\nروى همين نتايج مخالف غرض اساسى است كه پيامبران و مصلحان و انسان شناسانى كه خود انسانند ، فرياد عدالت برمىآورند و مىگويند : شما كه مىتوانيد بعد قانون شناسى بشر را بيدار كنيد و به فعليت برسانيد ، قدمى ديگر برداريد و تخم عدالت را بوسيلهء تعليم و تربيتهاى منطقى در دلهاى همهء افراد بپاشيد و با رفتار عادلانه و احترامى كه خودتان به قانون و عدالت مىگذاريد ، آن را آبيارى كنيد . و مسلم است كه اگر بخواهيد لزوم عدالت را براى همهء افراد اجتماعات بوسيلهء تعليم و تربيت اثبات كنيد ، هيچ راهى جز اين نداريد كه بايد اثبات كنيد كه : « تنها خداست كه ملاك عدالت ميان انسانها است . »\r\nشش - حكمت متعاليهء خداوندى چنين است كه كسى را به جرم ديگرى كيفر\r\n","description":"","footnote":"","page_name":" 195 ","page_number":196},
  {"content":"\r\nنكند . شما در گرو اعمال خود ما هم مرهون كردارهاى خويشتن مىباشيم ، اينست مقتضاى عدل الهى .\r\nاين موضوعات ششگانه هر يك به نحوى دلالت بر ثبوت قانون در « شدن » هاى تكاملى مىنمايد كه با ناديده گرفتن آنها ، سراغ عدالت را در جوامع بشرى نمىتوان گرفت .\r\n4 - * ( يا أَيُّهَا الَّذِينَ آمَنُوا كُونُوا قَوَّامِينَ بِالْقِسْطِ شُهَداءَ لِلَّه وَلَوْ عَلى أَنْفُسِكُمْ أَوِ الْوالِدَيْنِ وَالأَقْرَبِينَ إِنْ يَكُنْ غَنِيًّا أَوْ فَقِيراً فَا لله أَوْلى بِهِما فَلا تَتَّبِعُوا الْهَوى أَنْ تَعْدِلُوا ) * . . . ( 1 )  ( اى كسانى كه ايمان آورده‌ايد ، قيام كنندگان دائمى به عدالت باشيد و شهادتهاى شما براى خدا ادا شود ، اگر چه به ضرر خويشتن يا پدر و مادر و خويشاوندان تمام شود ، بدون تفاوت ميان بىنياز و نيازمند ، خداوند به نيازمندى و بىنيازى آن دو داناتر و شايسته تر است . از هوى پيروى نكنيد تا عدالت بورزيد ) .\r\n\r\nقيام دائمى و همه جانبه براى عدالت\r\nمسلم است كه مقصود از قيام دائمى و همه جانبه براى عدالت ، ايستادن و يا بالا رفتن و پايين آمدن جسمانى نيست . همچنين منظور خداوندى از قيام فرياد و داد و بىداد و حماسه خوانىهاى محض كه احساسات و هيجانات خام مردم معمولى را مىشوراند و انرژى آنان را مستهلك مىسازد و سپس فرو مىنشيند ، نمىباشد .\r\nهر فرد و جامعه اى كه عدالت مىورزد در حال قيام است . و هر قيام راستين با هدفگيرى منطقى براى عدالت گسترى ، عين عدالت است .\r\nتفكر در بارهء عدالت نوعى از قيام براى عدالت است ، چنان كه انديشه در بارهء حيات جلوه اى عالى از حيات است .\r\nآن فرد و جامعه اى كه عدالت را حقيقتى جدى تلقى نموده در بارهء عوامل بوجود آورنده و موانع مزاحم برقرارى عدالت مىانديشد و نتايج انديشه هايش\r\n","description":"","footnote":" ( 1 ) النساء آيهء 135 . ","page_name":" 196 ","page_number":197},
  {"content":"\r\nرا بطور قابل بهره بردارى عرضه مىكند ، قيام به عدالت نموده است .\r\nآن فرد يا جامعه اى كه نيروهاى سودمند خود را در راه شناخت عدالت و چگونگى برقرارى آن به كار مىاندازد ، قيام به عدالت كرده است .\r\nاين اشتباه را از خود دور كنيم كه عدالت مانند سرب پايدار است كه همين كه به وجود آمد ، جاودانى خواهد ماند و هرگز متزلزل نخواهد گشت .\r\nاگر بخواهيم دوام و زوال عدالت را در جامعهء متشكل از انسانها درك كنيم ، بايستى به اين مثال روشن و معمولى توجه نماييم : فرض كنيد : ما توانستيم صدها مهندس و كارشناس عالى مقام را جمع نموده ، آن گاه همه گونه وسايل انديشه و نقشه كشى آنان را فراهم كنيم و در اختيارشان بگذاريم ، سپس مصالح ساختمانى و تزيين با عظمتترين قصر با شكوه را آماده نمائيم . مهندسين و كارشناسان و كارگران آمادهء كار و پياده كردن نقشهء آن قصر با شكوه گردند .\r\nولى جايى را كه براى اين ساختمان در نظر گرفته‌ايم ، قلهء پهناور كوه آتشفشان است كه گاه و بيگاه آتش فشانى مىكند و انفجارها بوجود مىآورد و پيرامون خود را به آتش مىكشد .\r\nآيا آن همه كار و كوششها و صرف نيروهاى مادى و فكرى ما براى ساختن قصر باشكوه در چنان قلهء آتش فشان جز حماقت و جنون نام ديگرى دارد اگر بشر اينست كه تاريخ به ما معرفى كرده است ، اگر انسان اين موجود خودخواه است كه براى يك دستمال ناچيزى كه مورد تمايل او است ، قيصريه‌ها را آتش مىزند .\r\nاگر آدمى همين جاندار است كه « مولوى » در بارهء او مىگويد :\r\n\r\nاز كمين سگ سان سوى داود جست\r\nعامهء مظلوم كش ظالم پرست\r\n\r\nو « متنبّى » در باره اش مىگويد :\r\n\r\nالظَّلم من شيم النّفوس فان تجد\r\nذا عفّة فلعلَّة لا يظلم\r\n\r\n( ظلم از عادات طبيعى نفوس انسانى است ، اگر پاكدامنى پيدا كردى ، بدان\r\n","description":"","footnote":"","page_name":" 197 ","page_number":198},
  {"content":"\r\nكه روى علَّت ثانوى ستم نمىورزد ) .\r\nوقتى كه سراغ مغرب زمينىها را مىگيريم ، متفكران آنان را مىبينيم كه سختتر از ما اين جاندار را توصيف به خودخواهى و درندگى مىكنند .\r\nفقط كافى است كه جملهء توماس هابس را به ياد بياوريم كه مىگفت : انسان گرگ انسان است .\r\nاگر انسان اينست كه خود را در اين گونه عبارات نشان مىدهد ، هر برنامه و قوانين عادلانه اى كه براى او تنظيم شود و هر كوشش و تلاشى كه در راه برقرار ساختن عدالت در ميان افراد اين نوع مبذول گردد ، با نظر به آن طبيعت خود خواه و خودمحورى كه دارد ، همانند آن قصر باشكوه است كه روى قلهء كوه آتش فشان بنا مىشود كه اميدى بر دوام و بقايش نيست .\r\nلذا اين مسئلهء اساسى را بايد در نظر گرفت كه براى بقاى ساختمان عدالت در ميان انسانها ، كوشش پىگير در راه خنثى كردن مواد آتش فشانى درون او لازم و ضرورى است و گرنه بقول عاميان نتيجه اى جز عوض شدن دستى كه سيلى را فرود مىآورد و صورت همان صورت است ، نخواهد داشت . اين مثل « سعدى » را فراموش نبايد كرد :\r\n\r\nشنيدم گوسفندى را بزرگى\r\nرهانيد از دهان و چنگ گرگى\r\nشبانگه كارد بر حلقش بماليد\r\nروان گوسفند از وى بناليد\r\nكه از چنگال گرگم در ربودى\r\nچو ديدم عاقبت گرگم تو بودى\r\n\r\nبه همين جهت است كه قرآن مجيد نمىگويد : كونوا قائمين بالقسط .\r\n( قيام كنندگان به عدالت باشيد ) بلكه مىگويد : * ( كُونُوا قَوَّامِينَ بِالْقِسْطِ ) * .\r\nقوّام كه صيغهء مبالغه است ، با نظر به مفهوم خود قسط و عدالت ، اشاره به لزوم دوام قيام و همه جانبه بودن آن مىنمايد ، نه موقت و يكجانبه بودنش .\r\n","description":"","footnote":"","page_name":" 198 ","page_number":199},
  {"content":"\r\nدر تاريخ بشرى كه به خوبى مىتواند سرگذشت متلاطم او را نشان بدهد ، قيامهاى فراوانى را مىبينيم كه مانند رعد و برقهاى پر صدا و خيره كننده ولى موقت و محلَّى سركشيده به سرعت به خاموشى گرائيده‌اند .\r\n5 - * ( يا أَيُّهَا الَّذِينَ آمَنُوا كُونُوا قَوَّامِينَ لِلَّه شُهَداءَ بِالْقِسْطِ وَلا يَجْرِمَنَّكُمْ شَنَآنُ قَوْمٍ عَلى أَلَّا تَعْدِلُوا اعْدِلُوا هُوَ أَقْرَبُ ) * ( 1 )  .\r\n( عداوت گروهى شما را وادار نكند كه عدالت ننماييد . عدالت بورزيد ، كه نزديكتر به تقوى است و براى خداوند تقوى بورزيد ، قطعا خداوند بكردار شما دانا است ) .\r\nاينست يكى از مختصات عالى عدالت كه حتى كينه توزى و خصومت شخصى هم نمىتواند سدّ راه آن بوده باشد .\r\n« اينست آن جوهر مقدس كه فوق مىخواهم و نمىخواهمها است » در آيهء شمارهء چهار ديديم كه خداوند متعال دستور داده كه بايستى عدالت بر پاى شود و شهادت براى خدا باشد اگر چه به ضرر خود شهادت دهنده تمام شود .\r\nاين آيه هم كه مورد تفسير قرار داده‌ايم ، دستور صريح به عدالت مىدهد حتى در بارهء انسانهايى كه مورد كينه و عداوتند . همچنين در آيهء زير : 6 - * ( لا يَنْهاكُمُ الله عَنِ الَّذِينَ لَمْ يُقاتِلُوكُمْ فِي الدِّينِ وَلَمْ يُخْرِجُوكُمْ مِنْ دِيارِكُمْ أَنْ تَبَرُّوهُمْ وَتُقْسِطُوا إِلَيْهِمْ ) * ( 2 )  .\r\n( خداوند شما را از نيكوكارى و عدالت در بارهء كسانى كه با شما جنگ دينى ندارند و شما را از وطنتان آواره نكرده‌اند ، جلوگيرى نمىكند ) .\r\nبا اين گونه اشخاص كه در عقايد و ايمان با شما همگام نيستند ، كه طبعا يك حالت جدائى و نفرت از آنها داريد ، باز دستور الهى اينست كه بايستى عدالت و نيكوكارى بورزيد .\r\n","description":"","footnote":" ( 1 ) المائده آيهء 8 .  ( 2 ) الممتحنه آيهء 7 . ","page_name":" 199 ","page_number":200},
  {"content":"\r\nبا نظر به اين شش آيه ، اثبات مىشود كه عدالت آن جوهر مقدس الهى است كه فوق مىخواهم و نمىخواهم قرار گرفته است .\r\nاز اين تعظيم و تمجيد در بارهء عدالت مىفهميم كه خواست واقعى روح آدمى و عامل رشد آن عدالت است ، نه حبّ و بغضهاى شخصى و نه مىخواهمها و نمىخواهمهايى كه دو عامل تورم « خود طبيعى » مىباشند .\r\nاگر لنگر عدالت ميان انسانها تعادل كشتى حيات آنان را در اقيانوس حيات تأمين ننمايد ، بادهاى طوفانى اميال و خواسته‌هاى بىمحاسبه ، اين كشتى فوق همهء ارزشها را در برخورد با صخره‌ها و طوفانها از بين مىبرد و حتى تخته پاره اى از آن به كرانهء اقيانوس نمىرسد .\r\nبىخبران از جوهر حياتى عدالت نمىدانند كه مبارزه با اين امانت الهى جز مبارزه با حيات خويشتن نمىباشد . به همين جهت است كه مىگوئيم : هر جامعه اى كه از آشنا كردن افرادش با « خود » ناتوان باشد ، يقينا از اجراى عدالت عاجز است كه انسانها را به درد « از خود بيگانگى » مبتلا ساخته است با نظر به ماهيت و مختصات عدالت است كه بار ديگر اهميت قانون و عظمت شخصيت قانونگذار را درك مىكنيم ، زيرا چنان كه در تعريف عدالت ديديم ، عدالت عبارت است از « رفتار مطابق قانون » پس در حقيقت قانون عبارت است از قطبى كه با انديشه و تجارب قانونگذار مشخص مىشود ، وجدان عبارت است از قطب نما كه لزوم حركت شخصيت آدمى را به سوى آن قطب نشان مىدهد و اين حركت عبارت است از عدالت . بنا بر اين تعيين كنندهء مقصد و جهت فعاليت اين جوهر مقدس قانون است كه بازگو كنندهء واقعيت است . با نظر به كار قانونگذار مسائل زير به وجود مىآيد : 1 - آزادى طبيعى افراد و جامعه اى كه مىخواهند به آن قانون عمل كنند از بين مىرود و زنجيرى بوسيلهء آن قانون بدست و پاى مىخواهم و نمىخواهمهاى مردم زده مىشود .\r\n2 - نيروهاى انديشه و تعقل و هوش و تجسيم مردم متمركز در آن قانون مىگردد ، اگر چه ناآگاهانه بوده باشد ، مانند چگونگى هوايى كه تنفس به وسيلهء آن انجام مىگيرد . زيرا اغلب انسانها قانون وضع شده را ملاك حيات خود تلقى\r\n","description":"","footnote":"","page_name":" 200 ","page_number":201},
  {"content":"\r\nمىكنند . و مسلم است كه نيروهاى مزبور معمولا در جاذبهء ملاكهاى حيات آدمى قرار مىگيرند .\r\n3 - معمولا ملاك خوشبختىها و بدبختىها با قانون تعيين مىگردد .\r\n4 - قوانين بطور طبيعى موجب رضايت اغلب مردم به موقعيتى مىشود كه در آن قرار گرفته‌اند ، زيرا كلمهء قانون داراى نوعى قداست و جنبهء آرمانى مىباشد كه عمل به آن ، قانع كنندهء حس « آنچه كه بايد بشود » مىباشد . با نظر به اين مختصات و مزايايى كه قانون آنها را در بردارد ، مىتوان به اهميت حياتى كار قانونگذاران پى برد . زيرا آنان هستند كه با كار خود به اضافهء امور مزبوره حس عدالتخواهى بشر را اشباع مىكنند .\r\nپس در حقيقت مىتوانيم اين نتيجه را قطعى تلقى كنيم كه قانونگذاران حيات آدميان را مطابق قوانينى كه وضع مىكنند ، توجيه مىنمايند ، لذا دخالت كمترين هوى و هوس و غرض ورزى در منطقهء قانون ، به بازيچه قرار دادن حيات آدميان منجر مىگردد .\r\nدر اين مورد سؤالى اساسى پيش مىآيد ، و آن اينست كه كجايند آن انسان و يا انسانهايى كه با واقعيات حيات آدميان آشنايى كامل داشته بتوانند كلياتى را از آنها انتزاع نمايد و به صورت قوانين مردم را به پيروى از آن وادار نمايند و چون متفكران نتوانسته‌اند پاسخ صحيح به اين سؤال پيدا كنند ، ژان ژاك روسو مىگويد : « براى كشف بهترين قوانين كه به درد ملل بخورد ، يك عقل كل لازم است كه تمام شهوات انسانى را ببيند ، ولى خود هيچ حس نكند . با طبيعت هيچ رابطه اى نداشته باشد ، ولى آن را كاملا بشناسد . سعادت او مربوط به ما نباشد ، ولى حاضر بشود به سعادت ما كمك كند . . . بنا بر آنچه گفته شد فقط خدايان مىتوانند چنان كه شايد و بايد براى مردم قانون بياورند » ( 1 )  .\r\nالبته مقصود « روسو » از خدايان ، آن اصطلاح باستانى است كه به هر انسانى\r\n","description":"","footnote":" ( 1 ) قرارداد اجتماعى - ژان ژاك روسو - ترجمهء آقاى غلامحسين زيركزاده - چاپ سوم ص 81 . ","page_name":" 201 ","page_number":202},
  {"content":"\r\nكه ارتباط با خدا دارد ، به كار مىرفته است كه در اصطلاح عمومى ما پيامبران مىباشند .\r\nدر جاى ديگر مىگويد : « از بيانات فوق معلوم شد كه قانون نويس نه زور به كار مىتواند ببرد و نه استدلال ، بنا بر اين ، بايد به وسيلهء ديگرى متشبّث شود كه بتواند مردم را بدون عنف و تشدد در راه بياورد و بدون اين كه آنها را از روى منطق متقاعد سازد ، يك قسم ايمان تعبدى در ايشان ايجاد نمايد .\r\nبه همين جهت از قديم الايام مشايخ قوم و قائدين ملل مجبور شدند به مداخلهء آسمان متوسل شوند ، يعنى خود را مأمور عالم بالا خوانده دستورات عالى را كه زاييدهء فكر حكيمانهء خودشان بود به خدايان نسبت دهند تا مردم قوانين اجتماعى را مانند قوانين طبيعى اطاعت نمايند و همان قدرتى را كه خلق كنندهء انسان است ، تشكيل دهندهء جامعه بدانند و به طوع و رغبت به قوانين اطاعت كرده بارى را كه موجب سعادت عموم است ، بدون چون و چرا تحمل نمايند .\r\nبه همين دليل بسيار عالى كه از حدود فكر عوام خارج است ، قانون نويس تصميمات خود را از قول خدايان نقل مىكند تا اين كه نفوذ كلمات آسمانى كسانى را كه تحت تأثير عقول بشرى واقع نمىشوند ، تكان دهد ، ولى همه كس اين قابليت را ندارد كه باسم خدايان صحبت نموده خود را مترجم و نمايندهء آنها بخواند و مردم او را باور نمايند .\r\nروح بزرگ قانون نويس تنها معجزه ايست كه مىتواند صدق مأموريت آسمانى او را به خلق ثابت نمايد . هر كسى مىتواند مطالبى بر روى الواح سنگى نقر كند يا روابط دروغين خود را با خدايان به رخ مردم بكشد يا مرغى را تربيت كند كه در گوش او سخن گويد و يا وسايل مزخرف ديگرى براى فريب دادن مردم و تحميل فكر خود جعل نمايد ، حتى ممكن است يك همچو شخصى تصادفا گروهى ديوانه را دور خود جمع كند ، ولى هيچوقت تأسيس يك امپراطورى نخواهد نمود و تشكيلات بى سر و ته خود را با خويشتن بگور خواهد برد .\r\nعظمت دروغين يا عناوين ظاهرى ممكن است مردم را فريب داده رابطهء\r\n","description":"","footnote":"","page_name":" 202 ","page_number":203},
  {"content":"\r\nموقتى بين آنها ايجاد نمايد ، ليكن فقط عقل و حكمت مىتواند اين رابطه را برقرار نگاهدارد » ( 1 )  .\r\nاز مجموع اين عبارات به خوبى روشن مىشود كه وظيفهء قانونگذار در چه حدى داراى اهميت است ، زيرا چنان كه توضيح داديم ، قانونگذار يعنى تعيين كنندهء قطبى كه راهنمائى كشتى وجود فرد و جامعه را در اختيار خود مىگيرد .\r\nما با اين نظريهء « روسو » كه مىگويد : « به همين جهت از قديم الايام مشايخ قوم و قائدين ملل مجبور شدند به مداخلهء آسمان متوسل شوند ، يعنى خود را مأمور عالم بالا خوانده دستورات عالى را كه زاييدهء فكر حكيمانهء خودشان بود بخدايان نسبت دهند » موافق نيستيم ، زيرا در هر دوره و جامعه اى ، هشيارانى وجود داشته‌اند كه دير يا زود استناد دروغين قانون را به خدا درك مىكنند و ادّعاى استناد دهنده را بر باد مىدهند . و آنگهى « روسو » خود بهتر مىداند كه قوانينى كه اساسش بر دروغ بزرگى مانند اسناد واهى به خدا استوار شود ، از روح حكيمانه اى صادر نمىگردد . بلكه آنچه كه در اين مورد مىتوان گفت اينست كه هر قانون مفيد به حال انسانها كه موجب عدالت صادقانه در رفتار مردم گشته است ، جنبهء الهى دارد ، چه بوسيلهء پيامبران آسمانى ابراز گردد و چه بوسيلهء مردان حكيم .\r\nجمله اى كه « روسو » در خلال عبارات فوق مىگويد : « روح بزرگ قانون نويس تنها معجزه ايست كه مىتواند صدق مأموريت آسمانى او را به خلق ثابت نمايد » همين مطلبى را كه گفتيم بطور روشن تأكيد مىكند كه روح بزرگ قانون نويس كه تا سر حدّ اعجاز رسيده است ، رابطه اى با خدا دارد كه مىتواند قانون او را الهى جلوه بدهد .\r\nنتيجهء كلى كه از اين مبحث مىگيريم ، اينست كه علت واقعى كه بتواند دليل رشد انسانهاى يك جامعه باشد ، رفتار مطابق آن قانون است كه ناشى از طبيعت و خواسته‌هاى معمولى انسانها نباشد ، بلكه مستند به واقعياتى بوده باشد كه به منبع وجود آورندهء آنها پيوسته است .\r\n","description":"","footnote":" ( 1 ) قرارداد اجتماعى ص 85 و 86 . ","page_name":" 203 ","page_number":204},
  {"content":"\r\n7 - * ( إِنَّ الله يَأْمُرُكُمْ أَنْ تُؤَدُّوا الأَماناتِ إِلى أَهْلِها وَإِذا حَكَمْتُمْ بَيْنَ النَّاسِ أَنْ تَحْكُمُوا بِالْعَدْلِ إِنَّ الله نِعِمَّا يَعِظُكُمْ بِه إِنَّ الله كانَ سَمِيعاً بَصِيراً ) * ( 1 )  .\r\n( خداوند شما را دستور مىدهد كه امانتها را به صاحبانش برگردانيد و هنگامى كه ميان مردم حكم مىكنيد ، حكم با عدالت نماييد . خداوند بهترين موعظه را براى شما مىكند ، قطعا خداوند شنوا و بينا است ) .\r\nچنان كه امانتى كه به دست شخصى سپرده شده است ، مال او نيست ، بلكه مال آن شخص يا گروهى است كه مال را به او سپرده است ، حكم با عدالت نيز امانت الهى است كه بايستى مورد خيانت قرار نگيرد و مطابق دستور خداوندى به مردم داده شود . دو آيهء بعدى را در نظر بگيريم : * ( يا أَيُّهَا الَّذِينَ آمَنُوا أَطِيعُوا الله وَأَطِيعُوا الرَّسُولَ وَأُولِي الأَمْرِ مِنْكُمْ فَإِنْ تَنازَعْتُمْ فِي شَيْءٍ فَرُدُّوه إِلَى الله وَالرَّسُولِ إِنْ كُنْتُمْ تُؤْمِنُونَ بِالله وَالْيَوْمِ الآخِرِ ذلِكَ خَيْرٌ وَأَحْسَنُ تَأْوِيلًا . أَ لَمْ تَرَ إِلَى الَّذِينَ يَزْعُمُونَ أَنَّهُمْ آمَنُوا بِما أُنْزِلَ إِلَيْكَ وَما أُنْزِلَ مِنْ قَبْلِكَ يُرِيدُونَ أَنْ يَتَحاكَمُوا إِلَى الطَّاغُوتِ وَقَدْ أُمِرُوا أَنْ يَكْفُرُوا بِه وَيُرِيدُ الشَّيْطانُ أَنْ يُضِلَّهُمْ ضَلالًا بَعِيداً ) * ( 2 )  .\r\n( اى مردمى كه ايمان آورده‌ايد ، خدا و رسول و آنان را كه امر [ حيات الهى شما 
  ] را به عهده دارند اطاعت كنيد و اگر در چيزى نزاعى ميان شما افتاد ، به خدا و رسولش ارجاع كنيد ، اگر به خدا و معاد ايمان آورده‌ايد . اين بهترين راه نجات و نيكوترين تعيين سرنوشت است نمىبينى آنان را كه گمان ميكنند كه به آن چه كه بر تو و پيش از تو نازل شده است ايمان آورده‌اند ، مىخواهند محاكمهء خود را به طاغوت واگذار كنند ، در صورتى كه به آنان دستور داده شده است كه به طاغوت كفر بورزند ، شيطان مىخواهد آنان را به گمراهى وسيعى بيندازد ) .\r\nاز اين دو آيه به خوبى روشن مىگردد كه تنها خدا و رسول او و آنان كه امر\r\n","description":"","footnote":" ( 1 ) النساء آيهء 58 .  ( 2 ) النساء آيهء 59 و 60 . ","page_name":" 204 ","page_number":205},
  {"content":"\r\nالهى حيات انسانها را در عهده دارند ، مىتوانند حكم به عدالت نمايند . آنان كه از اين راه منحرف مىشوند طاغوت را به حكميت انتخاب مىكنند در صورتى كه بايستى كفر به آن بورزند .\r\nبعبارت ديگر اگر آدمى از مجراى عدالت كه تعيين كنندهء آن خدا است به وسيلهء نمايندهء راستينش منحرف گردد ، اسير دام طاغوتها خواهد گشت .\r\nدر اين مورد يك سخن جاودانى از « ارسطو » داريم كه مىگويد : مركز دايره بيش از يك نقطه ندارد . اگر سرنوشت آدمى را در يك موضوع و رويدادى عدالت تعيين نكند ، بطور قطع او در ظلم و ستم غوطه ور خواهد گشت .\r\n8 - * ( وَضَرَبَ الله مَثَلًا رَجُلَيْنِ أَحَدُهُما أَبْكَمُ لا يَقْدِرُ عَلى شَيْءٍ وَهُوَ كَلٌّ عَلى مَوْلاه أَيْنَما يُوَجِّهْه لا يَأْتِ بِخَيْرٍ هَلْ يَسْتَوِي هُوَ وَمَنْ يَأْمُرُ بِالْعَدْلِ وَهُوَ عَلى صِراطٍ مُسْتَقِيمٍ ) * ( 1 )  .\r\n( خداوند مثل دو مردى را مىزند كه يكى از آن دو لال است و قدرت به هيچ كارى ندارد و بار سنگينى بر دوش گردانندهء خود مىباشد ، بهر طرف كه روى آورد ، خيرى از او ساخته نيست ، آيا چنين موجود ناچيز با كسى كه امر به عدالت مىدهد و در صراط مستقيم حركت مىكند ، يكى است ) .\r\nآرى ، اينست ماهيت و سرنوشت فرد و جامعه اى كه عدالت را حكمفرماى حيات خود قرار نمىدهد . او لال است ، زيرا واقعيتى را درك نمىكند يا درك مىكند و آن را نمىپذيرد ، تا سخنى در بارهء آن داشته باشد . فرد و جامعه اى كه از عدالت بدور است ، ممكن است سخنانى نغز و دلنشين و رجز خوانىهاى فراوانى راه بياندازد ، ولى حتى يك سخن براى گفتن نداشته باشد ، بقول « حافظ » :\r\n\r\nراهى بزن كه آهى بر ساز آن توان زد\r\nشعرى بخوان كه با آن رطلى گران توان زد\r\n\r\nاز طرف ديگر چنين فرد يا جامعه اى ناتوان است و ناتوانى او در حدّيست كه بار سنگينى بر دوش گردانندهء خويش است . بعبارت ديگر « من » و سرنوشت\r\n","description":"","footnote":" ( 1 ) النحل آيهء 76 . ","page_name":" 205 ","page_number":206},
  {"content":"\r\n« من » او در دست ديگران است ، زيرا از عدالت كه قانون حيات است ، محروم و بدور است و هرگز موفق به حركت در صراط مستقيم نخواهد بود . اين بينوايان هر كجا بروند و هر راهى را انتخاب كنند ، خيرى در آن راه نخواهند يافت .\r\nعمرى در تناقض ، حياتى در تضاد ، اينست سرگذشت و سرنوشت اين شكست خوردگان حيات . در صورتى كه : در برابر اين محروم از حيات ، آن فرد و جامعه ايست كه واقعيتها را دارا بوده ، سخنى در بارهء آنها دارد و داراى قدرت بر حيات است و در صراط مستقيم حركت مىنمايد .\r\nآرى ، اين بينوايان هر كجا بروند و هر راهى را انتخاب كنند ، خيرى در آن جهت و راه نخواهند يافت . حياتى غوطه ور در تضاد ، عمرى در تلاطمهاى تناقض ، اينست سرگذشت و سرنوشت پايدار آن فرد يا جامعه اى كه عدالت را براى حيات نپذيرفته‌اند ، در صورتى كه براى زندگى قابل تفسير و توجيه :\r\n\r\nقول و فعل بىتناقض بايدت\r\nتا مگر زين ره درى بگشايدت\r\nسعيكم شتّى تناقض اندريد\r\nروز مىدوزيد و شب برميدريد\r\n\r\nمولوى\r\n9 - * ( إِنَّ الله يَأْمُرُ بِالْعَدْلِ وَالإِحْسانِ ) * ( 1 )  .\r\n( خداوند دستور به عدل و احسان مىدهد ) .\r\nدر اين آيه از قرآن مجيد ، يك اصل بسيار اساسى مورد دستور قرار گرفته است كه جامعيت دين اسلام در بر همهء جوامع و براى هميشه روشن ساخته است براى توضيح اين اصل مجبوريم مقدمه اى را يادآور شويم : موقعى كه كلمهء عدل و عدالت را به كار مىبريم ، مسلم است كه رفتار مطابق با قانون را مطرح مىكنيم .\r\nاز طرف ديگر مىدانيم كه همهء انسانها در همهء احوال و موقعيتها قدرت كشش قانون را ندارند ، چه بسا كه اقلا براى اجراى قانون احتياج به ارفاق و نرمش و احسان و حتى اشباع مقدارى از عواطف پيدا مىشود ، يا موضوع و رويدادى كه در مجراى اعمال عدالت قرار گرفته است ، داراى ابعادى است كه تفكيك و\r\n","description":"","footnote":" ( 1 ) النحل آيهء 90 . ","page_name":" 206 ","page_number":207},
  {"content":"\r\nتشخيص آنها دشوار است ، در اين موارد نياز به احسان و نيكوكارى قطعى است و بايستى از انواعى محبت و احسان براى تنظيم مورد عدالت استفاده كرد ، اين همان اصل است كه ارفاق قانونى يكى از مشتقات آن است .\r\nامير المؤمنين عليه السلام در بارهء قاتلش ابن ملجم ، نخست اجراى عدالت را گوشزد مىكند و مىفرمايد : شما با حق قصاص كه داريد مىتوانيد اين جنايتكار را بكشيد و مىتوانيد او را عفو كنيد ، او را عفو نماييد ، آيا نمىخواهيد خداوند پاداشى براى عفو شما بدهد .\r\nبا يك نظر بالاتر مىتوان گفت : خود استمداد از ارفاق و احسان و نيكوكارى عدالت برين و فوق حقوق است كه خداوند متعال با حكمت متعالى خود آن را مورد دستور قرار داده است .\r\nهمهء آن متفكران كه معلومات لازم را در بارهء انسان بدست آورده‌اند ، مىدانند كه انسان آن موجود نيست كه با محكوميت به عدالت رياضى بتواند به حيات خود ادامه بدهد ، لذا قانونگذار حكيم بايد اين اصل را بپذيرد كه عدالت دو معناى متفاوت دارد : 1 - معناى قانونى .\r\n2 - معناى انسانى برين .\r\nاگر آن معناى اول با معناى دوم چه در وضع قانون و چه در قلمرو تطبيق و اجراء آبيارى نشود ، موجب بىعدالتىهايى خواهد گشت كه ممكن است قابل جبران نباشند ، زيرا آن بيدادگرىها معلول عدالت حرفه اى بوده يا با عنوان دادگرى بوجود آمده‌اند .\r\n\r\nاز ستم دور شويد و ستمكار نباشيد ، زيرا ستمكار از رحمت ربوبى خداوندى بريده است\r\nما كه در مباحث گذشته عدالت و مختصات و ضرورت آن را دريافتيم ، بطور اجمال در بارهء ستم و ستمكارى نيز واقعيتهايى را دريافته‌ايم . ما آيات الهى را كه مربوط به لزوم تنفر از ستمگرى است در لوحهء درون خود خوانده‌ايم . اكنون براى تأكيد آيات درونى ، آياتى از قرآن مجيد را در موضوع ستمگرى مىخوانيم :\r\n","description":"","footnote":"","page_name":" 207 ","page_number":208},
  {"content":"\r\n1 - * ( إِنَّ الَّذِينَ كَفَرُوا وَظَلَمُوا لَمْ يَكُنِ الله لِيَغْفِرَ لَهُمْ ) * ( 1 )  .\r\n( كسانى كه كفر ورزيدند و ظلم كردند ، شأن خداوندى نيست كه آنان را ببخشد ) .\r\n2 - * ( إِلَّا الَّذِينَ آمَنُوا وَعَمِلُوا الصَّالِحاتِ وَ ) * ( 2 )  .\r\n( آنان كه ستم ورزيدند به زودى خواهند دانست كه به چه سرنوشتى دچار خواهند گشت ) .\r\n3 - * ( فَاخْتَلَفَ الأَحْزابُ مِنْ بَيْنِهِمْ فَوَيْلٌ لِلَّذِينَ ظَلَمُوا ) * ( 3 )  .\r\n( واى بر كسانى كه ظلم ورزيده‌اند ، از عذاب روزى دردناك ) .\r\n4 - * ( وَمَنْ أَظْلَمُ مِمَّنِ ) * ( 4 )  .\r\n( قطعاً ، ستمكاران رستگار نخواهند گشت ) .\r\nاين آيات نمونه اى از گروه آياتى است كه ستمكاران را دور و محروم از بخشايش خداوندى معرفى مىكند . در همين گروه آياتى را مىبينيم كه مىفرمايد : اگر ستمكاران توبه نكنند و ستمهاى خود را جبران ننمايند ، از رحمت الهى بدور و در عذاب ابدى غوطه ور خواهند گشت .\r\n\r\nستم عامل سقوط تمدنها و متلاشى شدن اجتماعات\r\nدر يكى از مباحث گذشته تذكر داديم آن گروه از تحليلگران تاريخ و انديشمندان در فلسفهء آن كه عدالت را عامل اساسى اعتلا و پيشرفت اجتماع نمىداند و در سقوط تمدنها و متلاشى شدن اجتماعات ظلم و ستم را به حساب نمىآورد ، نتايج فكرى آنان ارزش علمى واقعى ندارد ، زيرا با تعريفى كه در بارهء عدالت گفتيم ، اثبات كرديم كه عدالت گردونهء اصلى حيات آدميان است . و چون خاصيت اساسى\r\n","description":"","footnote":" ( 1 ) النساء آيهء 168 .  ( 2 ) الشعراء آيهء 227 .  ( 3 ) الزخرف آيهء 65 .  ( 4 ) الانعام آيهء 21 . ","page_name":" 208 ","page_number":209},
  {"content":"\r\nحيات اعتلا و تكامل است ، هر فرد يا جامعه اى كه عدالت بورزد ، محال است كه قهقرا و سقوط او را تهديد نمايد . و بالعكس ، هنگامى كه عدالت از قلمرو حيات فرد يا جامعه رخت برمىبندد ، اعتلا و تكامل او بدون ترديد با سقوط و تباهى روبرو خواهد گشت ، زيرا گردونهء عدالت را از كار انداخته حيات را راكد ساخته است .\r\nركود حيات مانند سكون يك جسم فيزيكى نيست كه در همان جا كه حركت را از دست داده ساكن شود ، و متوقف بماند ، بلكه با نظر به حقيقت حيات كه نيروى تكامل و اعتلا را در درون آدمى مىجوشاند ، اگر ظلم و ستم در آن ، راه بيابد ، فعاليت آن نيرو تغيير جهت داده انسان را رو به سقوط خواهد برد ، زيرا نيروى حيات لحظه اى بدون فعاليت نمىماند .\r\nاكنون نمونه اى از آياتى را كه ستم را عامل سقوط تمدنها و متلاشى شدن اجتماعات معرفى مىكند ، مطرح مىنماييم : 1 - * ( فَقُطِعَ دابِرُ الْقَوْمِ الَّذِينَ ظَلَمُوا وَالْحَمْدُ لِلَّه رَبِّ الْعالَمِينَ ) * ( 1 )  .\r\n( بريده شد دنبالهء گروهى كه ستم ورزيدند و ستايش مر خداى راست كه پروردگار عالميان است ) .\r\nگروهى كه در زندگانى خود ستمكارى را پيشهء خود مىسازند ، گور خود را با دست خود مىكنند ، اميدى بر دوام و بقاى آن قوم كه با حيات انسانها مبارزه مىكنند ، وجود ندارد ، نكتهء بسيار با ارزشى كه در آيهء مورد بحث ديده مىشود : ستايش خداوندى است كه عامل آن را پايان يافتن حيات ستمكاران و متلاشى شدن آنان قرار داده است . از اين نكته معلوم مىشود كه ستم و ستمكارى نوعى مبارزه با ربوبيت خداوندى است ، و خداوند با صفت ربوبى خود ستمكاران را از بين مىبرد و آنان را متلاشى مىسازد .\r\n2 - * ( وَلَقَدْ أَهْلَكْنَا الْقُرُونَ مِنْ قَبْلِكُمْ لَمَّا ظَلَمُوا ) * ( 2 )  .\r\n( ما پيش از شما جوامعى را در طول قرون و اعصار به علت ستمكارى كه\r\n","description":"","footnote":" ( 1 ) الانعام آيهء 45 .  ( 2 ) يونس آيهء 13 . ","page_name":" 209 ","page_number":210},
  {"content":"\r\nكردند ، هلاك ساختيم ) .\r\n3 - * ( وَتِلْكَ الْقُرى أَهْلَكْناهُمْ لَمَّا ظَلَمُوا وَجَعَلْنا لِمَهْلِكِهِمْ مَوْعِداً ) * ( 1 )  .\r\n( و آن آباديها را به جهت ظلم و ستمى كه كردند ، هلاك ساختيم و براى هلاكت آنها زمان معينى را مقرر نموديم ) .\r\nما نبايد سقوط يك تمدن و متلاشى شدن يك اجتماع را يك پديدهء عينى تلقى كرده گمان كنيم كه از بين رفتن مدنيت و جامعهء متشكل ، عبارت است از نابود شدن انسانها و خراب شدن ساختمانها مانند ويران گشتن يك شهر بوسيلهء زلزله و غيره . . . بلكه سقوط تمدن و ويرانى يك اجتماع از موقعى آغاز مىشود كه بيمارى اختيارى ظلم ، شروع به گستردن ريشه‌هاى خود نمايد . خواسته‌هاى حياتى مردم مورد بىاعتنايى قرار بگيرد . استثمار و بهره كشى كه انسانها را از « كس » به « چيز » پايين مىآورد ، شيوع پيدا كند . هيچ روزى بوجود نيايد كه فردايى قابل محاسبه در دنبال خود داشته باشد . رنگ حياتى حق و باطل مات شود و واقعيتى مشخص بنام حق و ضد واقعيتى معين بنام باطل وجود نداشته باشد . هدفها و وسيله به هم خورده ، ارزشها پيرو اراده‌هاى معدودى از انسانها قرار بگيرد . قوانين سازنده نه تنها از فعاليت خنثى گردند ، بلكه آلت دست اقويا قرار بگيرند .\r\nآن تمدن و اجتماعى كه بيمارىهاى مزبور ، افراد و گروه هايش را مبتلا بسازد ، ساقط شده است ، و احتياجى به انقراض نسل انسانهايش از روى كرهء خاكى و ويران شدن ساختمانها و جاده‌ها و ابزار زندگيش ندارد . به همين جهت است كه مىتوان صراحتا گفت : حتّى در آن جوامع كه نمودها و ظواهر زندگى با درخشش جالب ، افراد و گروه‌هاى خود را اداره مىكنند و قدرتهاى فراوانى بدست مىآورند ، با اين حال انسانهاى آن در پديدهء « از خود بيگانگى » غوطه ورند ، متلاشى و داراى تمدن منفى مىباشند .\r\nتمدن منفى اصطلاحى است در بارهء جوامعى كه داراى هر گونه وسايل زندگى مادّى و قدرتهاى برترى طلبانه و نمودهاى هنرى زيبا و جالب باشند ، ولى\r\n","description":"","footnote":" ( 1 ) الكهف آيهء 59 . ","page_name":" 210 ","page_number":211},
  {"content":"\r\nانسانهائى كه در آن زندگى مىكنند ، به جهت ناآشنايى با هدف حيات ، در زندگى از « خود بيگانه » حركت نمايند .\r\n\r\nخداوند عامل ظلم نيست\r\nالبته تاكنون هيچ متفكر و جهان بينى را سراغ نداريم كه بگويد : خدا ظلم مىكند ، ولى گاهى بىپروائىهايى از بعضى اشخاص در تفسير حيات انسانها ديده مىشود كه بطور غير مستقيم ، بدبختىها و تباهىهاى فردى يا اجتماعى را به خدا نسبت مىدهد يكى از دوستان دانشمند ما از يك ساده لوحى نقل مىكرد كه گفته بود : « من امر خلقت را از خدا نمىبخشم » آيا اين شخص معناى « من » و « خلقت » و « خدا » و « بخشش » را فهميده بود آيا لحظه اى در اين انديشيده بود كه بىنيازترين موجود ، چه احتياجى به خلقت داشت كه آن را بوجود بياورد و بجريان بياندازد و در معرض قضاوت لايب نيتز و اين ساده لوح قرار بدهد كه خوب ، بفرماييد ببينم : اين امر خلقت را كه بجريان انداخته‌ام مىپسنديد يا نه تا لايب نيتز بگويد : بلى ، من موافقم ، زيرا بهترين خلقتى كه تصور شود همين است . آن آقاى ساده لوح هم بگويد : نه هرگز ، اين خلقت درست نيست و من آن را نمىبخشم در اين اثبات و نفىها مورچگانى كه در توى توپ فوتبال ميدان حيات زير پاى قوانين هستى به اين سو و آن سو مىغلطند چه منطقى دارند ، خودشان بهتر مىدانند . داستان كوتاهى از فرزند جلال الدين محمد مولوى نقل شده است كه ما مضمون آن را در اينجا مىآوريم : مىگويد : شبى مولانا نشسته بود ، شخصى از در در آمد و سلام كرد و نشست و بمولانا گفت : ديشب بسى انديشيدم .\r\nمولانا فرمود :\r\n","description":"","footnote":"","page_name":" 211 ","page_number":212},
  {"content":"\r\nدر بارهء چه موضوعى انديشيدى گفت : در بارهء خدا .\r\nمولانا فرمود : نتيجهء فكرت بكجا رسيد گفت : وجود خدا را با چند دليل تازه اثبات نمودم .\r\nمولانا فرمود : ديشب در چه ساعتى از اين تفكرات فارغ شدى گفت : پاسى از شب گذشته بود .\r\nمولانا فرمود : ديشب پاسى از شب گذشته بود ، جبرئيل بر من نازل شد و گفت : خدا بر تو سلام مىرساند و مىگويد : از طرف من از آن شخص كه وجود مرا اثبات كرده است ، تشكر كن و من از لطف و محبت او بسيار ممنونم كه مرا اثبات كرده است اين آقايان هم در قضاوتهاى خود ، خدا را ممنون مىكنند و يا او را ناراحت نموده به شب بيدارى مبتلا مىسازند آخر لحظه اى نمىانديشند كه ظلم يعنى انحراف از قانون ، انحراف از قانون يعنى زير پا گذاشتن واقعيات . چگونه تصور مىشود كه خداوند واقعيتى را كه كمترين نيازى به آن نداشت كه بوجود بياورد آن را بيافريند و آن گاه آن واقعيت را ناديده بگيرد اين ساده لوحان ممكن است داراى معلومات و اطلاعات مفيد فراوانى بوده باشند ، ولى اين اصل را در نظر نمىگيرند كه :\r\n\r\nاين جهان كوه است و فعل ما ندا\r\nسوى ما آيد نداها را صدا\r\n\r\nدرست است كه كوه و وضع هندسى آن و صوت و خواص موجى آن ، جلوه هايى\r\n","description":"","footnote":"","page_name":" 212 ","page_number":213},
  {"content":"\r\nاز واقعيات و قوانينى است كه با مشيت خداوندى در طبيعت جلوه گر شده است ، و من و تو بدون دگرگون ساختن شرايط مزبور ، در مقابل آن جلوه‌ها دست بسته‌ايم ولى موقعى كه من در ميان كوه‌ها بانگى بر مىآورم بدون ترديد عامل انعكاس صوت را بوجود آورده‌ام .\r\nبعبارت ديگر پس از آنكه من بانگى برآوردم نه تنها بروز انعكاسات آن بانگ ، يك حقيقت قانونى است ، بلكه ممكن است همان بانگ موجب بروز صدها حوادث زنجيرى شود و مطابق قوانين مخصوص به خود بجريان بيفتند .\r\nمسلم است كه در اين هنگام عامل اصلى آن حوادث زنجيرى من هستم . آيا اين پندار منطقى است كه شراب را من بياشامم ، فلان درخت مست شود من ظلم كنم ، كوه هيماليا شاخ در آورد من حقوق انسانها را پايمال كنم ، كهكشانها مسير خود را عوض كنند ترديدى نيست در اين كه هر انحراف از قانونى ، نتايج زنجيرى خود را بدنبال خواهد آورد ، اين ارتباط ميان علل و معلولات بوسيلهء عقل و وجدان و پيامبران و مصلحان و متفكران دائماً گوشزد مىشود .\r\nنمونه اى از آن آيات كه خدا را منزه و برى از ظلم معرفى مىكند ، بقرار زير است : پس از بيان نابود شدن قوم ثمود ، داستان فرعون و نابود شدن شوكت او را متذكر شده سپس مىفرمايد : 1 - * ( وَما ظَلَمْناهُمْ وَلكِنْ ظَلَمُوا أَنْفُسَهُمْ ) * ( 1 )  .\r\n( و ما به آنان ستم نكرديم ، بلكه آنان بودند كه به خودشان ظلم مىكردند ) .\r\n2 - * ( وَعَلَى الَّذِينَ هادُوا حَرَّمْنا ما قَصَصْنا عَلَيْكَ مِنْ قَبْلُ وَما ظَلَمْناهُمْ وَلكِنْ كانُوا أَنْفُسَهُمْ يَظْلِمُونَ ) * ( 2 )  .\r\n( و به آنان كه به يهوديت گرويدند ، آنچه را كه پيش از اين داستانش را به تو گفتيم ، حرام كرديم و ما به آنان ظلم نكرده‌ايم ، بلكه آنان بودند كه بخودشان ستم\r\n","description":"","footnote":" ( 1 ) هود آيهء 101 .  ( 2 ) النحل آيهء 118 . ","page_name":" 213 ","page_number":214},
  {"content":"\r\nمىكردند ) .\r\nتوضيح - قوم يهود در عمل به شريعت ، خود سرىها كردند و احترام قانون الهى را بجاى نياوردند ، در نتيجه به سختىها گرفتار شدند . عامل مشقتها و سختيها خودشان بوده‌اند ، نه خداوند متعال .\r\n3 - * ( مَثَلُ ما يُنْفِقُونَ فِي هذِه الْحَياةِ الدُّنْيا كَمَثَلِ رِيحٍ فِيها صِرٌّ أَصابَتْ حَرْثَ قَوْمٍ ظَلَمُوا أَنْفُسَهُمْ فَأَهْلَكَتْه وَما ظَلَمَهُمُ الله وَلكِنْ أَنْفُسَهُمْ يَظْلِمُونَ ) * ( 1 )  .\r\n( مثل آنچه كه در اين زندگى دنيوى در راه هوى و هوسهاى خود انفاق مىكنند مانند باد زهر آگينى است كه به زراعت مردمى كه به خويشتن ستم ورزيده‌اند بوزد و آن را نابود بسازد . خداوند به آنان ظلم نكرده است ، بلكه خودشان بوده‌اند كه ستم به خويشتن مىورزيدند ) .\r\n4 - * ( هَلْ يَنْظُرُونَ إِلَّا أَنْ تَأْتِيَهُمُ الْمَلائِكَةُ أَوْ يَأْتِيَ أَمْرُ رَبِّكَ كَذلِكَ فَعَلَ الَّذِينَ مِنْ قَبْلِهِمْ وَما ظَلَمَهُمُ الله وَلكِنْ كانُوا أَنْفُسَهُمْ يَظْلِمُونَ ) * ( 2 )  .\r\n( آيا مىنگرند و انتظار آن را مىكشند كه فرشتگان به سراغشان بيايند ، يا امر پروردگارت بيايد ، آنان كه پيش از اين تبهكاران بودند ، چنين توقع و انتظارى داشتند . و خداوند بر آنان ظلم نكرد ، بلكه آنان بودند كه به خويشتن ظلم مىورزيدند ) .\r\nدر چهار آيهء فوق عوامل ظلم صريحا به خود مردم تبهكار نسبت داده شده است : 1 - كبر و خودكامگى فرعون و فرعونيان و غوطه ور شدن آنان در لذايذى كه به تيره روزى بينوايان جامعه تمام مىشد .\r\n2 - از ارزش انداختن قانون و خودسرى در انجام تكليف .\r\n3 - مصرف كردن مواد اقتصادى كه ركن معيشت جامعه است ، در راه هوى و\r\n","description":"","footnote":" ( 1 ) آل عمران آيهء 117 .  ( 2 ) النحل آيهء 33 . ","page_name":" 214 ","page_number":215},
  {"content":"\r\nهوسها و بدست آوردن مقام و برترىهاى بىپايه و از بين بردن انسانهايى كه به صلاح جامعه كار مىكردند .\r\n4 - خرافات پرستى و غوطه ور شدن در موهومات ، بجاى حق پرستى و واقعيت گرايى .\r\nاين امور چهارگانه كه موجبات بدبختى و تباهى ملل را ببار مىآورد ، مربوط به اراده و اختيار خود تبهكاران است ، نه به مشيت خداوندى .\r\n\r\nستمكاران آن خود كامگانند كه جلو هر گونه اعتلاء و پيشرفت را مىگيرند\r\nدو اصطلاح مشخص در قرآن مجيد در بارهء خودكامگان ستمكار به كار رفته است : 1 - مترفين .\r\n2 - ملأ .\r\nمعناى لغوى « مترفين » كه از مادهء ترف است ، عبارت است از غوطه وران در عيش و كامكارى و اسراف در اموال .\r\nو معناى لغوى « ملا » عبارت است از چشمگيران و اشراف و اغنياى كامجوى يك جامعه . در امتداد تاريخ هر دو گروه همواره در مسير « خود محورى » حركت نموده خود را غايت و ديگران را وسيله تلقى كرده‌اند .\r\nاينان بوده‌اند كه فطرتهاى پاك آدميان را آلوده نموده ، جز كاميابى در اين دنيا هدفى نداشته‌اند .\r\nو اينان ستمكارانى بودند كه جلو هر گونه اعتلاء و پيشرفت را كه موجب دگرگونى وضع خوشايندشان مىگشت ، مىگرفتند .\r\n\r\n1 - مترفين\r\nآيات قرآنى اين ستمكاران را با شديدترين لحن و خشنترين بيانى مىكوبد . نمونه اى از آيات مربوط به « مترفين » از اين قرار است : 1 - * ( وَكَمْ قَصَمْنا مِنْ قَرْيَةٍ كانَتْ ظالِمَةً وَأَنْشَأْنا بَعْدَها قَوْماً آخَرِينَ . فَلَمَّا أَحَسُّوا بَأْسَنا إِذا هُمْ مِنْها يَرْكُضُونَ . لا تَرْكُضُوا وَارْجِعُوا إِلى ما أُتْرِفْتُمْ فِيه ) *\r\n","description":"","footnote":"","page_name":" 215 ","page_number":216},
  {"content":"\r\n* ( لا تَرْكُضُوا وَارْجِعُوا . إِلى ما أُتْرِفْتُمْ فِيه وَمَساكِنِكُمْ ) * ( 1 )  .\r\n( چه بسا اجتماعاتى را هلاك كرديم كه ستمكار بودند و پس از آنان گروه‌هاى ديگرى را بوجود آورديم . آن هلاك شدگان هنگامى كه عذاب ما را احساس كردند ، فورا پا بفرار گذاشتند . [ كجا فرار مىكنيد 
  ] نگريزيد و برگرديد به همان جايگاهى كه در آنجا در كامكارى غوطه ور بوديد ، برگرديد به مسكنهاى خويش ، شايد كه مسئول قرار خواهيد گرفت . آنان گفتند : واى بر ما ، ما ستمكاران بوده‌ايم ) .\r\n2 - * ( وَما أَرْسَلْنا فِي قَرْيَةٍ مِنْ نَذِيرٍ إِلَّا قالَ مُتْرَفُوها إِنَّا بِما أُرْسِلْتُمْ بِه كافِرُونَ ) * ( 2 )  .\r\n( ما هيچ رسولى را براى تبليغ به جامعه اى نفرستاديم ، مگر اين كه خودكامگان كامور آن جامعه گفتند : ما به آن رسالتى كه شما براى آن فرستاده شده‌ايد ، كفر مىورزيم ) .\r\n3 - * ( وَإِذا أَرَدْنا أَنْ نُهْلِكَ قَرْيَةً أَمَرْنا مُتْرَفِيها فَفَسَقُوا فِيها فَحَقَّ عَلَيْهَا الْقَوْلُ فَدَمَّرْناها تَدْمِيراً ) * ( 3 )  .\r\n( و هنگامى كه بخواهيم اجتماعى را به هلاكت بياندازيم ، به كاموران آن جامعه دستورات خود را صادر مىكنيم ، آنان از دستورات ما منحرف مىشوند و در آن جامعه فسق مىورزند ، در نتيجه تهديد ما در بارهء آنان تثبيت مىگردد و محو و نابودشان مىسازيم ) .\r\nنتيجهء قطعى كه از اين گروه آيات مىگيريم ، اينست كه دين اصيل در طول تاريخ دو كار اساسى را بر عهدهء خود گرفته است : يك - نشان دادن و هموار كردن راه‌هاى پيشرفت بسوى زندگى پاكيزه و قابل تفسير با اصول عالى انسانى .\r\n","description":"","footnote":" ( 1 ) الانبياء آيهء 11 تا 14 .  ( 2 ) سبا آيهء 34 .  ( 3 ) الاسراء آيهء 16 . ","page_name":" 216 ","page_number":217},
  {"content":"\r\nدو - مهار كردن اميال و هوى و هوسهايى كه مانع پيشرفت بسوى زندگى مزبور مىباشند .\r\nمسلم است كه برداشتن موانع پيشرفت ، چه عوامل طبيعى و چه عوامل انسانى با آرزو و خيال امكان پذير نيست ، لذا پيامبران الهى هر اندازه كه مىتوانستند كاموران را تبليغ و ارشاد و موعظه نموده آنان را آگاه مىساختند و سپس آنان را از عواقب هوى پرستى و ستمكارى بر حذر مىداشتند و تا آنجا كه قدرت داشتند ، عملا جلو انحرافاتشان را مىگرفتند . و هنگامى كه ناتوان مىگشتند ، آنان را به حال خود مىگذاشتند ، تا نتايج كردارشان را بينند . آرى براى كسى كه :\r\n\r\nچندين چراغ دارد و بيراهه مىرود\r\n\r\nپاسخى جز اين وجود ندارد كه :\r\n\r\nبگذار تا بيفتد و بيند سزاى خويش\r\n\r\n\r\nآيا دين براى تخدير بينوايان بوجود آمده است\r\nاز اين مبحث اين نتيجهء اساسى را هم مىگيريم كه مبارزه كنندگان با دين و مخالفان آن همواره مردم خود كامه و لذت پرست بوده‌اند ، نه اين كه اين تبهكاران دين را براى تخدير بينوايان مىساختند ، تا آنان را استثمار كنند . زيرا اديان حقه اى كه مستند به منابع الهىاند ، متن كار و هدف اساسى خود را عدالت قرار داده‌اند ، تبهكاران از عدالت و تعديل قدرتها و امتيازات وحشت داشتند . و براى جلوگيرى از عامل وحشت خويش بهر كارى اقدام مىكردند ، اگر چه مبارزه با مذهب و اخلاق و ساير وسايل ترقى و زندگى پاكيزه بوده باشد .\r\n\r\n2 - ملاء\r\n- چنان كه در تعريف آن گفتيم ، عبارت از چشمگيران و اشراف و كسانى است كه موقعيت خود را در مجراى اشباع خود خواهى در مجتمع تثبيت كرده‌اند .\r\nبراى توضيح اهميت مسئلهء « ملا » در جوامع بشرى و صف آرايى آنان در برابر اديان و هر گونه عامل پيشرفت ، اين مطلب را يادآور مىشويم كه از يادگارهاى قرن نوزدهم ميلادى است .\r\nبعضى از متفكران در آن قرن به اين مطلب تأكيد مىكردند كه اغنيا و ثروتمندان\r\n","description":"","footnote":"","page_name":" 217 ","page_number":218},
  {"content":"\r\nدين را براى تخدير بينوايان مىساختند و آنان را با وعده‌هاى بهشت و نعمتهاى اخروى قانع مىساختند تا آنان را بدون زحمت چپاول كنند و دسترنجشان را به يغما ببرند . حالا كه موضوع مذهب چنين است ، پس مذهب افيون توده‌ها است مىگوئيم : درست است كه چنين سرنوشت نابكارانه اى را در بارهء مذاهب مىبينيم ، ولى فراموش نكنيم كه همهء اصول سازندهء انسانى مانند علم و اخلاق و سياست عادله و مفاهيم آزادى و برابرى و ساير حقايق ضرورى زندگى نيز در دست اغنياء و چشمگيران بچنين سرنوشت شوم دچار شده وسايل قاطعانه براى تخدير و سوء استفاده‌ها قرار گرفته‌اند ، آيا يك منطق واقع بينانه مىتواند حقايق مزبور را به جهت آن تخديرها و سوء استفاده محكوم نمايد و آنها را از قاموس بشرى بيرون براند آنچه كه منطق واقعبينانه و تجربى بما مىآموزد ، اينست كه افراد و گروه هايى كه در شرايط معينى در يك جامعه موقعيت دلخواه خود را تثبيت كرده‌اند ، هدف حيات خود را در ادامهء تثبيت آن موقعيت منحصر مىسازند .\r\nطبيعى است كه براى وصول به اين هدف و ادامهء آن ، هيچ واقعيتى را به حال خود نخواهند گذاشت ، بلكه هر حقيقت و واقعيتى را وسيلهء هدف مزبور قرار داده نه تنها از مختصات آن وسايل سوء استفاده‌ها خواهند كرد ، بلكه اگر هدفشان اقتضاء كند كه آن حقايق و واقعيتها را از بين ببرند ، آنها را محو و نابود خواهند ساخت و اگر بخواهند در راه وصول به هدفشان و ادامهء آن ، حقايق و واقعيتها را كم يا زياد كنند ، يا دگرگونىهايى را در كيفيت آنها بوجود بياورند ، فرو گذارى نخواهند كرد ، خواه مذهب باشد ، خواه علم و معرفت و اخلاق و سياست و آزادى و عدالت و برابرى و غيره .\r\nاينست منطق واقع بينانه اى كه شناختهاى عينى ما در بارهء انسان و تجربه‌هاى قاطعانه اى ما در بارهء سرگذشت تاريخ او اثبات كرده است .\r\nپس در حقيقت ، اغنياء و چشمگيران و كاموران خود محور ، كارى با هيچ حقيقت و واقعيتى ندارند ، جز هدفى كه براى خود در پيش گرفته‌اند . و چون مذاهب حقّه\r\n","description":"","footnote":"","page_name":" 218 ","page_number":219},
  {"content":"\r\nهمواره با ستمكارى و طغيان و استثمار و خودكامگى مبارزه داشته‌اند ، لذا مخالفان جدّى مذاهب ، طبقاتى بوده‌اند كه به نحوى از انحاء قدرت و امتيازى براى خود احساس كرده از تحولهاى سازنده نفرت داشته‌اند ، نه اين كه مذهب ساختهء اين طبقات براى تخدير بينوايان بوده باشد .\r\nپيامبران عبرى بزرگترين مبارزات را با فراعنه و فرعونيان زمان خود داشته ، باعتراف تاريخدانان تحليلگر تخم آزادى را كاشته‌اند .\r\nقرآن كه به عقيدهء ما مسلمانان كتاب آسمانى است و حدّاقل بعقيدهء عموم انسانهاى با اطلاع كتاب مستندى است كه هزار و سيصد و نود و هشت سال پيش از اين ، بظهور پيوسته است ، و در بارهء انسان و تاريخش واقعيات راستين را بيان كرده است ، صريحا مىگويد : چشمگيران و كاموران و تثبيت شدگان شرايط مخصوص در جوامع ، بوده‌اند كه در ابلاغ رسالتهاى رسولان كارشكنى و مبارزه‌ها به راه مىانداخته‌اند . اين حقيقت را در آياتى كه كلمهء ملأ را آورده است ، به خوبى مىبينيم : 1 - * ( قالَ الْمَلأُ مِنْ قَوْمِه إِنَّا لَنَراكَ فِي ضَلالٍ مُبِينٍ . قالَ يا قَوْمِ لَيْسَ بِي ضَلالَةٌ وَلكِنِّي رَسُولٌ مِنْ رَبِّ الْعالَمِينَ . أُبَلِّغُكُمْ رِسالاتِ رَبِّي وَأَنْصَحُ لَكُمْ وَأَعْلَمُ مِنَ الله ما لا تَعْلَمُونَ ) * ( 1 )  .\r\n( چشمگيران قوم نوح گفتند : ما ترا در ضلالت آشكار مىبينيم . نوح گفت : من گمراه نيستم ، بلكه رسول پروردگار جهانيانم . رسالتهاى پروردگارم را بشما تبليغ مىكنم و شما را اندرز مىدهم و حقايقى را از خدا مىدانم كه شما نمىدانيد ) .\r\nآيا كسى كه خود را رسول رب العالمين معرفى مىكند و قوم خود را اندرز مىدهد ، مىتواند وسيلهء تخدير جامعه باشد آيا كسى كه ساختهء ملأ است مىتواند برگردد ، با آنان به مبارزه برخيزد و ملأ هم در برابر او دست به كار شكنىها و تهمتها و مبارزه‌ها بزنند\r\n","description":"","footnote":" ( 1 ) الاعراف آيهء 60 . ","page_name":" 219 ","page_number":220},
  {"content":"\r\n2 - * ( قالَ الْمَلأُ الَّذِينَ كَفَرُوا مِنْ قَوْمِه إِنَّا لَنَراكَ فِي سَفاهَةٍ وَإِنَّا لَنَظُنُّكَ مِنَ الْكاذِبِينَ . قالَ يا قَوْمِ لَيْسَ بِي سَفاهَةٌ وَلكِنِّي رَسُولٌ مِنْ رَبِّ الْعالَمِينَ ) * ( 1 )  .\r\n( چشمگيران قوم هود گفتند : ما ترا در حماقت مىبينيم و ما گمان مىكنيم تو از دروغگويانى .\r\nهود گفت : من حماقتى ندارم ، بلكه رسول پروردگار جهانيانم ) .\r\n3 - * ( وَاذْكُرُوا إِذْ جَعَلَكُمْ خُلَفاءَ مِنْ بَعْدِ عادٍ وَبَوَّأَكُمْ فِي الأَرْضِ تَتَّخِذُونَ مِنْ سُهُولِها قُصُوراً وَتَنْحِتُونَ الْجِبالَ بُيُوتاً فَاذْكُرُوا آلاءَ الله وَلا تَعْثَوْا فِي الأَرْضِ مُفْسِدِينَ ) * ( 2 )  .\r\n( و به ياد بياوريد كه خدا شما را پس از عاد جانشينانى قرار داد و شما را در روى زمين مستقر نموده [ زندگى با آسايش شما را به راه انداخت 
  ] شما در زمين هموار قصرها مىسازيد و كوه‌ها را براى خانه سازى مىتراشيد . نعمتهاى خداوندى را متذكر شويد و در روى زمين فساد به راه نيندازيد ) .\r\nاين است خواستهء صالح پيغمبر عظيم الشأن قوم « ثمود » كه آنان را از فساد در روى زمين جلوگيرى مىكند .\r\nآيا فسادى بالاتر از ستمكارى و از بين بردن نفوس انسانى بوسيلهء استثمار قابل تصور است .\r\nاكنون ببينيم منطق قدرتمندان در برابر اين سازندگى صالح چه بوده است : * ( قالَ الْمَلأُ الَّذِينَ اسْتَكْبَرُوا مِنْ قَوْمِه لِلَّذِينَ اسْتُضْعِفُوا لِمَنْ آمَنَ مِنْهُمْ أَ تَعْلَمُونَ أَنَّ صالِحاً مُرْسَلٌ مِنْ رَبِّه قالُوا إِنَّا بِما أُرْسِلَ بِه مُؤْمِنُونَ . قالَ الَّذِينَ اسْتَكْبَرُوا إِنَّا بِالَّذِي آمَنْتُمْ بِه كافِرُونَ ) * ( 3 )  .\r\n","description":"","footnote":" ( 1 ) الاعراف آيهء 66 .  ( 2 ) الاعراف آيهء 74 .  ( 3 ) الاعراف آيهء 75 . ","page_name":" 220 ","page_number":221},
  {"content":"\r\n( چشمگيران متكبر قوم « صالح » به آن بينوايان كه از آن قوم ايمان آورده بودند ، گفتند : آيا مىدانيد كه صالح از طرف پروردگارش فرستاده شده است بينوايان پاسخ دادند : ما به رسالت صالح ايمان آورده‌ايم .\r\nآن متكبران گفتند : ما به آنچه كه شما ايمان آورده‌ايد كفر مىورزيم ) .\r\nتوضيح - آيا تكبر بدون قدرت امكان پذير است پس معلوم مىشود كه قدرتمندان بوده‌اند كه با مذاهب الهى مبارزه‌ها مىكرده‌اند . مخصوصا با تصريح به اين كه ايمان آورندگان مردم بينوايى بوده‌اند .\r\n4 - * ( وَإِلى مَدْيَنَ أَخاهُمْ شُعَيْباً قالَ يا قَوْمِ اعْبُدُوا الله ما لَكُمْ مِنْ إِله غَيْرُه قَدْ جاءَتْكُمْ بَيِّنَةٌ مِنْ رَبِّكُمْ فَأَوْفُوا الْكَيْلَ وَالْمِيزانَ وَلا تَبْخَسُوا النَّاسَ أَشْياءَهُمْ وَلا تُفْسِدُوا فِي الأَرْضِ بَعْدَ إِصْلاحِها ذلِكُمْ خَيْرٌ لَكُمْ إِنْ كُنْتُمْ مُؤْمِنِينَ . وَلا تَقْعُدُوا بِكُلِّ صِراطٍ تُوعِدُونَ وَتَصُدُّونَ عَنْ سَبِيلِ الله مَنْ آمَنَ بِه وَتَبْغُونَها عِوَجاً وَاذْكُرُوا إِذْ كُنْتُمْ قَلِيلًا فَكَثَّرَكُمْ وَانْظُرُوا كَيْفَ كانَ عاقِبَةُ الْمُفْسِدِينَ ) * ( 1 )  .\r\n( و ما شعيب ( هم جامعهء اهل مدين ) را به آن جامعه فرستاديم . به آنان گفت : خدا را بپرستيد ، براى شما خدايى جز او نيست . دليل روشنى از پروردگارتان آمده است . پيمانه و ميزان را ايفاء كنيد و اشياء مردم را از ارزش نياندازيد و در روى زمين كه اصلاح شده است افساد نكنيد ، اين روش براى شما اگر با ايمان باشيد ، بهتر است . و سر راه مردم را نگيريد كه آنان را از ايمان و اصلاح بترسانيد و ايمان آورندگان را از راه خداوندى باز بداريد و كجروىها به راه نياندازيد و به ياد آوريد كه شما اندك و ناچيز بوديد ، خداوند شما را تكثير نمود و متشكل ساخت و بنگريد كه پايان كار افسادگران بكجا رسيد ) .\r\nاينست منطق پيامبر :\r\n","description":"","footnote":" ( 1 ) الاعراف آيهء 85 . ","page_name":" 221 ","page_number":222},
  {"content":"\r\n1 - خداپرست باشيد ، اين غريزهء كمال جو را در پرستش موضوعات ناشايست مستهلك نسازيد .\r\n2 - عدالت را ميان قيمتها و كالاهايى كه با مقدار معين بايد تشخيص داده شوند ، جدا مراعات كنيد .\r\n3 - اشياء مردم را از ارزش نيندازيد ) .\r\n4 - فساد در روى زمين بر پا نكنيد . مردمى را كه در مسير پيشرفت قرار گرفته‌اند ، تهديد نكنيد .\r\n5 - قدر و ارزش اجتماع و تشكل خود را بدانيد .\r\nدر ميان اين مواد سازنده ، توضيحى در مادهء سوم كه فوق العاده با اهميت است بيان مىكنيم : « ارزش كار و كالا و انديشهء مردم را پايمال نكنيد » كلمهء « شيء » مانند وجود يا پس از آن عمومىترين مفهومى است كه ذهن بشرى مىتواند آن را درك كند . در آيهء فوق كلمهء اشياء كه جمع شيء است مطرح و چنين دستور داده شده است كه ارزش هيچ شيء منسوب به انسان را كاهش ندهيد .\r\n* ( وَإِلى مَدْيَنَ أَخاهُمْ شُعَيْباً ) * .\r\nبايستى ارزش كار بجاى آورده شود ، نه اين كه به آن چه كه انجام دهندهء كار قناعت بورزد ، كفايت كنيد . بعضى از اقتصاددانان گفته‌اند : كارگر مىخواهد زندگى كند و كارى با ارزش حقيقى كار خود ندارد اين منطق از نظر پيامبران الهى چنان كه در آيهء فوق ديده مىشود ، محكوم است . زيرا پيامبران حيات انسانها و ارزش آن را مىشناسند و مىدانند : هر كارى كه از انسان صادر مىشود ، مقدارى از حيات او به آن كار مبدل شده است . لذا بايستى رضايت واقعى او در مقابل از دست دادن مقدارى از حيات بدست آورده شود ، در حقيقت معناى آيه با نظر به تحليل آن بر عوامل اوليهء كار و مزدى كه گرفته مىشود ، چنين است كه از ارزش حيات مردم نكاهيد . شايد معناى جملهء بعدى * ( وَلا تُفْسِدُوا فِي ) *\r\n","description":"","footnote":"","page_name":" 222 ","page_number":223},
  {"content":"\r\n* ( وَلا تُفْسِدُوا ) * ( در روى زمين پس از اصلاح افساد نكنيد ) اينست كه فساد در نتيجهء اسقاط ارزشها است ، يعنى اگر ارزشها كاسته شود فساد روى زمين قطعى است . اينست منطق پيامبران كه اساسىترين مبارزه با ظلم را پىريزى مىكند . « ملا » چه مىگويد * ( قالَ الْمَلأُ الَّذِينَ اسْتَكْبَرُوا مِنْ قَوْمِه لَنُخْرِجَنَّكَ يا شُعَيْبُ وَالَّذِينَ آمَنُوا مَعَكَ مِنْ قَرْيَتِنا أَوْ لَتَعُودُنَّ فِي مِلَّتِنا قالَ أَ وَلَوْ كُنَّا كارِهِينَ ) * ( 1 )  .\r\n( چشمگيران قوم « شعيب » كه تكبر ورزيدند به آن پيامبر الهى گفتند : اى شعيب ، ترا و آنان را كه به تو ايمان آورده‌اند بهمراه تو از اجتماع خود بيرون مىكنيم ، مگر اين كه به عقايد ما برگرديد ، شعيب فرمود : اگر چه ما از عقايد شما كراهت داشته باشيم ) .\r\nبه همين ترتيب مبارزه كنندگان جدّى در برابر دين و پيامبران الهى قدرتمندان و كاموران بوده‌اند ، نه اين كه مذاهب حقه ساخته آنان مىباشد . اين نكته را « جلال الدين مولوى در قرن هفتم هجرى متوجه شده مىگويد : كاموران سبأيون به پيامبران چنين مىگفتند : كه اين مسائل مذهبى را كه شما مطرح مىكنيد :\r\n\r\nرنج را صد تو و افزون مىكند\r\nعقل را دارو به افيون مىكند\r\n\r\nشما پيامبران ما را تخدير مىكنيد كه از قدرت و مقام و موقعيت چشمگيرى كه بدست آورده‌ايم ، دست برداريم .\r\n\r\nمبارزهء جدى و داد و فرياد پيامبران براى ريشه كن كردن ظلم\r\nاين مبحث را تفصيل نمىدهيم ، تنها از مطالعه كنندگان محترم تقاضا داريم ، به زنده ترين كتاب مذهبى دنيا كه قرآن است ، مراجعه فرمايند ، مخصوصا آن افراد كه اطلاعاتشان در بارهء دين محدود و منحصر به اطلاعات عمومى است اين كتاب الهى را ورق بزنند ، و ببينند ظلم از نظر دين چيست و عدالت كدام است . ما تا حدودى آيات مربوط به عدالت را در همين مبحث متذكر شديم و آياتى چند در بارهء ستم و ستمكارى آورديم .\r\nوقتى كه قرآن را ورق بزنيم ، خواهيم ديد در حدود 290 آيه در بارهء پيكار با\r\n","description":"","footnote":" ( 1 ) الاعراف آيهء 88 . ","page_name":" 223 ","page_number":224},
  {"content":"\r\nستم و ستمكارى و دفاع از ستمديدگى با صراحت قاطعانه بيان فرموده است .\r\nآيا 290 آيه براى اثبات اين كه يگانه مبارز جدى ستم و ستمكارى دين است ، كافى نيست برمىگرديم به جملهء مورد تفسير : و من ضاق عليه العدل فالجور عليه أضيق . ( براى فرد و جامعه اى كه عدالت براى او تنگى ايجاد كند ، ظلم و ستم براى آن فرد و جامعه تنگناتر خواهد بود ) .\r\nبراى درك اين اصل كه امير المؤمنين عليه السلام بيان كرده است ، بار ديگر به تعريف عدالت رجوع مىكنيم . مىدانيم كه تعريف عدالت عبارت از « رفتار مطابق قانون » اين حقيقت را هم مىدانيم كه هر قانون صحيحى از يك واقعيتى كشف مىكند .\r\nبنا بر اين ، انحراف از عدالت مساوى انحراف از قانون است و انحراف از هر قانونى مساوى انحراف از واقعيت است . و چون انسان در روابط خود با ساير انسانها مانند روابطش با عالم طبيعت ، خلاء پذير نيست ، پس بطور قطع با اعراض از واقعيت رابطه اى با ضد واقعيت برقرار خواهد كرد . اين ضد واقعيت مجموع واحدهاى موقعيت او را مختل خواهد ساخت ، در نتيجه مجبور خواهد شد براى هر واحد مختل انرژىها و وقتها و منافعى را قربانى نمايد .\r\nبعنوان مثال يك فرد ناشايسته اى خود را شايستهء قانونگذارى يا اظهار نظر در قانون معرفى مىنمايد . اين فرد كه از عدالت منحرف شده است ، بايستى اين ضد واقعيتها را مرتكب شود : 1 - نمىداند ، ولى مىگويد مىدانم 2 - براى اثبات اين مىدانم مجبور خواهد بود ، تغييراتى در معناى دانستنيهاى مربوط به قانون بدهد و مردم را در جهل و بدبختى غوطه ور بسازد .\r\n3 - شخصيت خود اين مدّعى دروغ پرداز تباه خواهد گشت .\r\n4 - نوعى از حالت بدبينى در اجتماع بوجود خواهد آورد .\r\n5 - اگر قدرت و مهارت او در تصدى به منصب قانونگذارى ، يا موقعيت خاص\r\n","description":"","footnote":"","page_name":" 224 ","page_number":225},
  {"content":"\r\nجامعه اقتضا كند كه او بتواند ادّعاى خود را عملى كند ، و قانونى را وضع كند ، حلقه‌هاى زنجيرى فساد دور گردن مردم خواهد پيچيد ، چه بسا كه اين زنجير ساليان طولانى مردم را شكنجه بدهد . از طرف ديگر امكان ندارد كه فردى در ميان انسانهايى كه در شكنجه غوطه ورند ، آسايش داشته دور از مشقت و بدبختى بماند .\r\nاينست معناى اين كه فرد و جامعه اى كه عدالت براى او تنگى ايجاد كند ، ظلم و ستم براى آن فرد و جامعه تنگناتر خواهد بود .\r\n","description":"","footnote":"","page_name":" 225 ","page_number":226},
  {"content":"\r\n\r\nخطبهء شانزدهم\r\n\r\n16 - و من كلام له عليه السلام لما بويع في المدينة\r\nو فيها يخبر الناس بعلمه بما تؤول إليه أحوالهم و فيها يقسمهم إلى اقسام ذمّتي بما أقول رهينة . و أنا به زعيم . إنّ من صرّحت له العبر عمّا بين يديه من المثلات ، حجزته التّقوى عن تقحّم الشّبهات . ألا و إنّ بليّتكم قد عادت كهيئتها يوم بعث اللَّه نبيّه صلَّى اللَّه عليه و آله و سلَّم . و الَّذي بعثه بالحقّ لتبلبلنّ بلبلة ، و لتغربلنّ غربلة ، و لتساطنّ سوط القدر ، حتّى يعود أسفلكم أعلاكم ، و أعلاكم أسفلكم ، و ليسبقنّ سابقون كانوا قصّروا ، و ليقصّرنّ سبّاقون كانوا سبقوا . و اللَّه ما كتمت وشمة ، و لا كذبت كذبة ، و لقد نبّئت بهذا المقام و هذا اليوم . ألا و إنّ الخطايا خيل شمسحمل عليها أهلها ، و خلعت لجمها ، فتقحّمت بهم في النّار . ألا و إنّ التّقوى مطايا ذلل ، حمل عليها أهلها ، و أعطوا أزمّتها ، فأوردتهم الجنّة . حقّ و باطل ، و لكلّ أهل ، فلئن أمر الباطل لقديما فعل ، و لئن قلّ الحقّ فلربّما و لعلّ ، و لقلَّما أدبر شيء فأقبل\r\nقال السيد الشريف : و أقول : إن في هذا الكلام الأدنى من مواقع الإحسان ما لا تبلغه مواقع الاستحسان ، و ان حظ العجب منه أكثر من حظ العجب به . و فيه - مع الحال التي وصفنا - زوائد من الفصاحة لا يقوم بها لسان ، و لا يطَّلع فجها إنسان ، و لا يعرف ما أقول إلا من ضرب في هذه الصناعة به حق ، و جرى فيها على عرق « * ( وَما يَعْقِلُها إِلَّا الْعالِمُونَ ) * »\r\n","description":"","footnote":"","page_name":" 226 ","page_number":227},
  {"content":"\r\n\r\nترجمهء خطبهء شانزدهم سخنى از امير المؤمنين عليه السلام ، در آن هنگام فرمود كه در مدينه با او بيعت كردند\r\nدر اين سخن اطلاعى را كه از سرنوشت احوال مردم دارد خبر مىدهد و مردم را به گروه هايى تقسيم مىنمايد .\r\nتعهد خود را در گرو سخنى كه مىگويم قرار داده ضمانت آن را به عهده مىگيرم . كسى كه اندرزها و وسايل تجربه ، كيفرهاى پيش رويش را بر وى آشكار بسازد ، خويشتن دارى و تقوى او را از تجاوز و ارتكاب اشتباهات جلوگيرى مىكند آگاه باشيد ، آزمايشى كه امروز شما را در بر گرفته همانند آزمايش روزى است كه خداوند پيامبرش را برانگيخته بود .\r\nسوگند به خدايى كه پيامبر را به حق مبعوث فرموده است ، شما گرفتار آشوبهاى فكرى و عقيدتى گشته در پرويزن حوادث براى تصفيه بهم خواهيد خورد .\r\nو چونان محتواى ديگ جوشان ، در هم و بر هم خواهيد گشتتا پايين نشينانتان صعود به بالا نمايند و بالانشينانتان به پستىها سقوط كنند .\r\nگروهى از شما كه در گذشته تقصير كار بودند ، پيش بتازند و جمعى كه در جامعه پيشتازانى بودند ، خطا كار گردند .\r\nسوگند به خدا ، كلمه اى را مخفى نداشته‌ام و هرگز دهان بدروغ باز نكرده‌ام .\r\nمن از پيش به موقعيت كنونى و وضعى كه امروز جامعه را فرا گرفته است ، خبر داده شده‌ام .\r\nبشما هشدار مىدهم : خطاهايى كه مردم مرتكب مىشوند ، چونان اسبهاى چموشندكه خطاكاران سوار بر آنها گشته ، با افسارهايى از دست رفته در بيراهه‌ها و سنگلاخها مىتازندپايان اين تاخت و تاز طغيانگرانه آتش است .\r\n","description":"","footnote":"","page_name":" 227 ","page_number":228},
  {"content":"\r\nآگاه باشيد ، اوصاف تقوى چونان مركبهايى رامندكه انسانهاى متقى سوار بر آنها گشته ، زمام بدستراهى بهشت الهىاند .\r\nحقى وجود دارد و باطلى و هر يك براى خود اهلى مخصوص دارداگر باطل در افزايش باشد ، تازگى ندارد ، زيرا هواخواهان باطل از قديم در اكثريتاندو اگر در اقليت باشد ، [ نقصى براى حق نيست 
  ] با اين حال اجرايش امكان پذير و قابل تحقق است . چه اندك است بازگشت آنچه كه روى گردانيده بگذشته خزيده است .\r\n[ سيد رضى گفته است : « مىگويم : نكات عالى بلاغت و عظمتى كه در اين سخن كوتاه وجود دارد ، بالاتر از هر گونه تحسين و توصيف است ( 1 )  لذتى كه حكماء و كمال يافتگان از تعجب در محتواى اين سخن مىبرند ، بيش از لذت درك نكات و حقايقى است كه در آن وجود دارد . در اين سخن به اضافهء آنچه كه گفتيم ، مزايايى از فصاحت وجود دارد كه هيچ زبانى ياراى گفتنش را ندارد و هيچ انسانى نمىتواند اطلاعى از وسعت و عمق آنها بدست بياورد .\r\nآنچه را كه مىگويم ، هيچ فردى جز كسانى كه در فن بلاغت و نكته سنجى بمقام شايسته اى نايل شده به ريشه‌هاى اصلى آن نفوذ نموده‌اند ، درك نمىكند جز دانايان كسى قدرت تعقل اين سخنان را ندارد ( 2 )  .\r\n","description":"","footnote":" ( 1 ) جملهء سيد رضى چنين است : « ان فى هذا الكلام الادنى من مواقع الاحسان . . . » بعضى از شارحين نهج البلاغه كلمهء الادنى را به معناى كوتاه و مختصر گرفته‌اند . احتمال ديگرى هم هست كه مقصود از الادنى پايينترين مراتب باشد ، بنا بر اين ، معناى كلام سيد رضى چنين است كه كمترين نكات بلاغت و عظمت اين سخن در مرتبه اى بالاتر از تحسين و توصيف است .  ( 2 ) العنكبوت آيهء 43 . ","page_name":" 228 ","page_number":229},
  {"content":"\r\n\r\nتفسير عمومى خطبهء شانزدهم\r\n2 ، 3 - ذمّتى بما اقول رهينة و انا به زعيم ( تعهدم را در گرو سخنى كه مىگويم ، قرار داده ضمانت آن را به عهده مىگيرم ) .\r\n\r\nشخصيتم را در گرو سخنم مىگذارم\r\nمن تنها سطح ظاهرى حياتم را با سخنان نغز و دلنشين نمىآرايم . تنها فصاحت و بلاغت در سخنورى را هدف خود قرار نداده‌ام . نكته دانى و نكته سنجى را حرفه اى براى باز كردن موقعيت در نظر مردم قرار نگزيده‌ام . و نمىخواهم بلبل آسا ترانه‌ها سر دهم و انسانها را به خودم جلب نموده آنان را از نزديك شدن به گلها و رياحين واقعيات حيات باز بدارم . من : -\r\n\r\nفاش مىگويم و از گفتهء خود دلشادم -\r\n\r\nكه سخنانم امواجى از اقيانوس حياتم مىباشد . آن حيات و الا كه خدا هر كسى را ساغرى از آن بدست داده ، در اين دنيا به حركت و تكاپويش انداخته است .\r\nهشياران تاريخ دردهاى زيادى را در روان بشرى تشخيص داده در صدد درمان آنها برمىآيند ، ولى اين درد مهلك را كه بشر با پرداختن به هنر نويسندگى و سخنورى ، ارزش معانى و واقعيات را پايين آورده وسيله را بجاى هدف گرفته است ، توجهى نكرده‌اند اين مسئله كه انتخاب كلمات و تنظيم جملات بايستى رسا و بيان كنندهء معنى و مقصود باشد ، اصل بسيار با اهميتى است كه زيبايى و هنر سخن گفتن را به عنوان وسيلهء اساسى وصول به معنى معرفى مىكند ، نه آرايشى براى شخصيت گوينده .\r\nهشيار باشيد :\r\n","description":"","footnote":"","page_name":" 229 ","page_number":230},
  {"content":"\r\n\r\nاين زبان چون سنگ و فم آهن وش است\r\nو آن چه بجهد از زبان چون آتش است\r\nسنگ و آهن را مزن بر هم گزاف\r\nگه ز روى نقل و گه از روى لاف\r\nز ان كه تاريكست و هر سو پنبه زار\r\nدر ميان پنبه چون باشد شرار\r\nظالم آن قومى كه چشمان دوختند\r\nوز سخنها عالمى را سوختند\r\nعالمى را يك سخن ويران كند\r\nروبهان مرده را شيران كند\r\nجانها در اصل خود عيسى دمند\r\nيك زمان زخمند و ديگر مرهمند\r\nگر حجاب از جانها برخاستى\r\nگفت هر جانى مسيح آساستى\r\n\r\nمولوى\r\nاين منطق در سرتاسر زندگى امير المؤمنين ( ع ) بوضوح كامل ديده مىشود كه او حيات را براى جان و جان را براى شخصيت و شخصيت را حقيقتى پويا در گذرگاه هستى براى وصول به جاذبهء ربوبى مىخواهد . وابسته نمودن شخصيت به سخنى كه على ( ع ) مىگويد ، كشف از اهميت فوق حياتى سخنى مىكند كه ابراز مىدارد نكتهء بسيار جالبى كه در ابيات بالا مىبينيم ، همين حقيقت است كه امير المؤمنين ( ع ) صريحا به آن اشاره مىكند كه تعهدم در گرو سخنى است كه مىگويم . مسلم است كه تعهد آن فعاليت روانى است كه شخصيت متعهد را در گرو موضوع تعهد قرار مىدهد .\r\nدر ابيات بالا اين حقيقت را مىخوانيم كه :\r\n\r\nجانها در اصل خود عيسى دمند\r\nيك زمان زخمند و ديگر مرهمند\r\n\r\nولى :\r\n\r\nگر حجاب از جانها برخاستى\r\nگفت هر جانى مسيح آساستى\r\n\r\nصريحتر از جملهء « تعهدم را در گرو سخنم مىگذارم » جملهء بعدى است كه در آن مىفرمايد : « و من ضمانت سخنم را به عهده مىگيرم » آن « من » كه امير المؤمنين مىفرمايد ، مشتى شهوات و اميال و خودخواهىها نيست ، بلكه همان شخصيتى است كه حقيقتى پويا در گذرگاه هستى براى وصول به منطقهء جاذبهء ربوبى است . اين همان شخصيت مسيح آسائى است كه جلال الدين آن را در بيت خود آورده است . به\r\n","description":"","footnote":"","page_name":" 230 ","page_number":231},
  {"content":"\r\nهمين علت است كه همهء هشياران و حكماى قرون و اعصار پس از ظهور اسلام در جاذبهء سخنان امير المؤمنين قرار گرفته ، آنها را مانند دم حيات بخش عيسى ( ع ) مىدانند . چرا چنين شده است پاسخش واضح است و آن اينست كه شخصيت امير المؤمنين عليه السلام واقعا توانسته است در راه تكامل ، حقيقت تجسّم يافته اى از قرآن باشد . او با تمام اعماق وجودش پذيرفته است كه : * ( وَوُضِعَ الْكِتابُ فَتَرَى الْمُجْرِمِينَ مُشْفِقِينَ مِمَّا فِيه وَيَقُولُونَ يا وَيْلَتَنا ما لِهذَا الْكِتابِ لا يُغادِرُ صَغِيرَةً وَلا كَبِيرَةً إِلَّا أَحْصاها وَوَجَدُوا ما عَمِلُوا حاضِراً وَلا يَظْلِمُ رَبُّكَ أَحَداً ) * ( 1 )  .\r\n( [ در روز رستاخيز 
  ] كتاب [ بيان كنندهء سرگذشت 
  ] برنهاده مىشود ، گنهكاران را خواهى ديد كه از وضعى كه در آن قرار گرفته‌اند . بيمناكند . آنان مىگويند : واى بر ما ، اين كتاب چه دارد كه هيچ كوچك و بزرگى را رها نكرده مگر اين كه آن را ثبت نموده است آنان كردارهاى خود را در آن روز حاضر خواهند يافت و پروردگار تو بر كسى ستم نمىورزد ) .\r\n* ( ما يَلْفِظُ مِنْ قَوْلٍ إِلَّا لَدَيْه رَقِيبٌ عَتِيدٌ ) * ( 2 )  .\r\n( سخنى را از دهان برنمىآورد مگر اين كه دو فرشتهء رقيب و عتيد نزد او هستند [ و آن را ثبت مىكنند 
  ] . )\r\n\r\nهر هيئت و هر نقش كه شد محو كنون\r\nدر مخزن روزگار ماند مخزون\r\nچون وضع فلك بگردد و باز شود\r\nاز مخزن غيبش آورد حق بيرون\r\n\r\n4 - انّ من صرّحت له العبر عمّا بين يديه من المثلات حجزته التّقوى عن تقحمّ الشّبهات ( كسى كه اندرزها و وسايل تجربه ، كيفرهاى پيش رويش را بر وى آشكار بسازد ، خويشتندارى و تقوى او را از تجاوز به شبهات و ارتكاب آنها جلو مىگيرد ) .\r\n","description":"","footnote":" ( 1 ) الكهف آيهء 49 .  ( 2 ) ق آيهء 18 . ","page_name":" 231 ","page_number":232},
  {"content":"\r\n\r\nبراى هشياران اندرزها و تجارب روزگاران جدىترين وسايل خود سازى است\r\nحوادث و رويدادهاى دنيا كه در طناب قانون علت و معلول يكى بدنبال ديگرى برمىخيزد و راه خود را پيش مىگيرد ، قاطعانه ترين دليل است براى اثبات اين كه كردارها و انديشه‌ها و گفتارهاى ما نتايج خود را بدون استثناء به دنبال خود مىكشند و ما را در محاصرهء خود قرار مىدهند .\r\nبا توجه به سرگذشت بشر در تاريخ طولانى كه پشت سرگذاشته است ، حتى ناچيزترين حادثه اى پيدا نمىشود كه معلولى را بدنبال خود نياورد و يا معلول علتى نبوده باشد .\r\nيكى از بارزترين انواع زنجير رويدادها ، حلقه‌هاى ظلم و تجاوز به حقوق و حيات ديگر انسانها است كه معلول خود را كه حلقه‌هاى متنوع كيفرها است بدنبال خود مىكشد . دير يا زود ، آگاهانه يا ناآگاه حلقه‌هاى اين زنجير پشت سر هم به دست و پاى تجاوزكاران مىپيچد و آنان را راهى سيه چال سقوط مىنمايد .\r\nنابينا آن فرد و جامعه ايست كه ديده از رنگ تند اين زنجير به بندد . ناشنوا آن فرد و جامعه اى كه گوشش از شنيدن حركت پر صداى آن كر باشد . كسى كه شخصيت ندارد ، موضوعى براى تزكيه و سازندگى آن ندارد ، چنين شخصى نيازى به تقوى و خويشتن دارى نمىبيند كه شخصيت خود را از متلاشى شدن در منجلاب فساد و ستمگرى محفوظ بدارد .\r\nغافل از آنكه كيفرهاى جبرى فساد و تجاوز پا بپاى او حركت مىكند تا گريبانش را بگيرد و اگر تبهكارىهايش در حدّى از رذالت و وقاحت باشد كه كيفرهاى اين زندگى نتواند انتقام از او بگيرد ، بدون اين كه او را رها كند ، گريبان روحش را پس از جدائى از كالبد تن بدست مىگيرد و شرنگ جانگزاترى را به كام او مىريزد .\r\nبراستى مگر پاداش فضيلت و عدالت را مىتوان در لذايذ و مزاياى اين زندگى جست كه بتوان كيفر واقعى تجاوز و ستمكارى را در تلخىها و شكنجه‌هاى ناچيز و\r\n","description":"","footnote":"","page_name":" 232 ","page_number":233},
  {"content":"\r\nمحدود آن سراغ گرفت چنان كه پاداش على بن ابي طالب ( ع ) را لباس و مسكن و خوراك و مقام ناچيز اين دنيا نمىتواند ادا كند ، همچنان كيفر و مجازات « ابن ملجم » نيز تلخىها و شكنجه‌هاى محدود و زودگذر اين دنيا نمىتواند بپردازد .\r\nساده لوحان غوطه ور در لذايذ محدود دنيا و آشنا با تلخىهاى زودگذر آن توانائى درك لذايذ پايدار روح و شكنجه‌هاى ابدى آن را ندارند . آن پاداشها و كيفرهائى توجه آنانرا جلب مىكنند كه محسوس و قابل لمس باشند آنان از كيفر ستم به خويشتن و « از خود بيگانگى » اطلاعى ندارند . آنان از درد خود باختن تلخى و شكنجه اى احساس نمىكنند ، تا آن را به عنوان كيفر نابود كننده تلقى نمايند .\r\nآيات فراوانى در قرآن مجيد به بيان داستانهايى مىپردازد كه بازگو كنندهء حلقه‌هاى زنجيرى كردارها و نتايج آنها مىباشد .\r\nدر بعضى از اين آيات ظلم به خويشتن و « از خود بيگانگى » را از بدترين كيفرها معرفى مىكند كه به دنبال تبهكارىهاى مردم بوجود آمده است . از آن جمله : * ( وَلا تَكُونُوا كَالَّذِينَ نَسُوا الله فَأَنْساهُمْ أَنْفُسَهُمْ ) * ( 1 )  .\r\n( و نباشيد همچون آنان كه خدا را فراموش كردند و در نتيجه خداوند آنان را به « خود فراموشى » مبتلا ساخت ) .\r\nامير المؤمنين ( ع ) در جملهء مورد تفسير بقدرى موضوع كيفرها را با اهميت قلمداد مىكند كه مىفرمايد : اگر فرد يا جامعه اى از اندرزهاى خيرخواهان و رويدادهاى زنجيرى زندگى عبرت بگيرد و بهره مند شود ، نه تنها مرتكب گناه و انحرافات قطعى نمىشود ، بلكه از كارهاى مشكوك نيز اجتناب مىورزد و پيرامون مشتبهات نيز نمىگردد ، زيرا معادلات رياضى حيات آدمى بسيار دقيقتر از آن است كه هر كارى را انجام بدهد و سپس با افيون « بارى بهر جهت » خود را بى حس نموده تسليتى به خويشتن بدهد .\r\n5 - الا و انّ بليّتكم قد عادت كهيئتها يوم بعث اللَّه نبيّه صلَّى اللَّه عليه و آله\r\n","description":"","footnote":" ( 1 ) الحشر آيهء 19 . ","page_name":" 233 ","page_number":234},
  {"content":"\r\n( آگاه باشيد ، آزمايشى كه امروز شما را در بر گرفته همانند آزمايش روزى است كه خداوند پيامبرش را برانگيخته بود ) .\r\n\r\nاز آن تحول تكاملى كه پيامبر اسلام بوجود آورده بود ، منحرف گشته به همان نقطه برگشته‌ايد كه مبدء حركت تكاملى شما بود\r\n\r\nنه چو تو هر روز واپستر روى\r\nسوى سنگى مىروى از گوهرى\r\n\r\nچرا به قهقرا برگشته‌ايد ، مگر پيامبر شما را از منجلاب بيرون نكشيد مگر راه را پيش پاى شما هموار نساخت كجا بوديد و امروز بكجا رسيديد مگر پيامبرى كه فرياد مىزد : * ( لا إِكْراه فِي الدِّينِ قَدْ تَبَيَّنَ الرُّشْدُ مِنَ الْغَيِّ ) * ( 1 )  .\r\n( اكراه و اجبارى در دين نيست ، رشد و گمراهى آشكار و از يكديگر تفكيك گشته‌اند ) شما را مجبور به حركت تكاملى كرده بود كه امروز با رفتن او از اين دنيا به حال اولى خود برگشته‌ايد اين همه پافشارى روى جهل و خودخواهى براى چيست كجا رفت آن عظمتهاى انسانى كه در حيات پيامبر بدست آورده بوديد كو آن صميميتها و صفا و خلوص سازنده اى كه پيامبر در درون شما حكمفرما نموده بود براستى شما همان اشخاصيد آيا شماييد كه ابديت را در فروغ چشمان پيامبر ديده بوديد آيا شماييد كه عدالت و حقطلبى پيامبر ، شما را بطور رسمى وارد تاريخ انسانها كرده بود چنين مىنماييد كه نه محمدى ( ص ) در سرزمين شما بوده است ، نه جنبش و حركت و تحول تكاملى كه با پيكارهاى برونى و درونى آغاز شده بوده از روى حقيقت بشما مىگويم :\r\n","description":"","footnote":" ( 1 ) البقرة آيهء 56 . ","page_name":" 234 ","page_number":235},
  {"content":"\r\nامروز كه شما در اين موقعيت قرار گرفته‌ايد ، شبيه به همان روزيست كه پيامبر در آن مبعوث گشته ، تبليغ رسالت خود را آغاز نمود .\r\nدر آن روز پيامبر روياروى مردمى قرار گرفته بود كه در جهل و نادانى غوطه ور بودند . راه از چاه تشخيص داده نمىشد ، شرك به خدا شايع ، زنده به گور كردن فرزندان به جهت تعصب كورانه در بارهء دختران رايج بود . هدفى جز درهم و دينار ديده نمىشد . صلح و جنگ آنان به هيچ مبناى صحيح استوار نبود . اصول و قوانين زندگى مادى و معنوى درهم و برهم بود و شمشير بجاى منطق و هوى و هوس كار تعقل را انجام مىداد . در ميان چنين مردمى پيامبر اسلام اقدام به تبليغ رسالت نمود . و با اين تبليغ آنان را در بوتهء آزمايش قرار داد . آيات الهى را به آنان عرضه كرد ، واقعيات را در اختيار آنان گذاشت .\r\nامروز وضع شما مردم پس از گذشت ساليان متمادى وضع همان دوران است كه خداوند مرا مانند پيامبر اكرم در آن دوران ، وسيلهء آزمايش شما قرار داده است .\r\nمن از روى خلوص و صفا سعادت دنيا و آخرت شما را مىخواهم و اسلامى را كه پيامبر عظيم الشأن به شما ابلاغ مىفرمود ، عرضه مىكنم . شما در ميان بدعتها و هوسهاى بى سر و ته و بدآموزىهاى روزگار پس از پيامبر غوطه ور گشته‌ايد . چقدر به يكديگر شبيه‌اند : كفر آن روز و انحراف امروز .\r\n6 ، 7 ، 8 ، 9 ، 10 - و الَّذى بعثه بالحقّ لتبلبلنّ بلبلة و لتغربلنّ غربلة و لتساطنّ سوط القدر حتّى يعود اسفلكم اعلاكم و اعلاكم اسفلكم و ليسبقنّ سابقون كانوا قصّروا و ليقصّرنّ سبّاقون كانوا سبقوا ( سوگند به خدايى كه پيامبر را به حق مبعوث فرموده است ، شما گرفتار آشوبهاى فكرى و عقيدتى گشته ، در پرويزن حوادث براى تصفيه بهم خواهيم خورد و چونان محتواى ديك جوشان درهم و برهم خواهيد گشت . تا پايين نشينانتان صعود به بالا نمايند و بالانشينانتان به پستىها سقوط كنند . گروهى از شما كه در گذشته تقصير كار بودند ، پيش بتازند و جمعى كه پيشتازان جامعه بودند ، خطاكار گردند ) .\r\n","description":"","footnote":"","page_name":" 235 ","page_number":236},
  {"content":"\r\n\r\nهشيار باشيد كه عوامل دگرگونىها به فعاليت افتاده است و شما در مجراى آزمايشها قرار گرفته ايد\r\nدر هيچ يك از دورانهاى تاريخ بشرى ، فرد و جامعه اى را سراغ نداريم كه موقعيتهاى به وجود آمده اى كه آنان را در برگرفته است ، قابل زوال و تغيير نباشد ، زيرا هيچ موقعيت فرهنگى و اقتصادى و اخلاقى و دينى و علمى وجود ندارد كه دست و پاى انسانى را در چارچوبهء جبرى خود ببندد و زندانى كند به نحوى كه قدرت دگرگون شدن را از او سلب نمايد .\r\nاين حقيقتى است كه هم مشاهدات تاريخى آن را تأييد مىكند و هم عناصر روانى انسان اثبات مىنمايد : 1 - مشاهدات تاريخى ما به خوبى اثبات مىكند كه باضافهء تغييرات دائمى كه گريبانگير افراد و جوامع بشرى بوده است ، در شش يا هفت هزار سال گذشته بقول توينبى بيست و يك تمدن در كرهء زمين در همين جوامع كه از نسل همان مردم متمدن مىباشند طلوع و غروب نموده است .\r\nما در تاريخ بطور فراوان عاليترين موقعيتها را مىبينيم كه يك چند كم و بيش در جوامعى بوجود آمده ، سپس جاى خود را به بدترين موقعيتها خالى كرده است . و بالعكس . درخشندگى فلسفى و جهان بينى و دموكراسى يونان جاى خود را بتاريكىهاى گوناگون مىدهد و از جويبار تاريخ چنان بيرون مىرود كه گويى : در اين كرهء خاكى نه يونانى وجود داشته است و نه آن درخشندگى خيره كننده اش . اعتلاى تمدن مصر باستانى و بين النهرين و فنيقىها و بيزانس و غيره ستاره هايى بودند كه در فضاى تاريخ درخشيدند و سپس راه نيستى را پيش گرفتند .\r\nاين تغييرات و دگرگونىها سرتاسر تاريخ را فرا گرفته است . امپراطورىهايى كه كرهء زمين را زير پاى خود لرزانيده‌اند ، كم نبوده‌اند مكتبهاى اجتماعى و فلسفى سازنده يا ويرانگر در افكار انديشمندان جوامع بروز كرده ، برهه اى از زمان در جوامع مربوط فعاليت نموده ، سپس به باد فراموشى رفته‌اند . گاه ديگر پيش از آنكه از مغزهاى متفكران تراوش به بيرون كنند ،\r\n","description":"","footnote":"","page_name":" 236 ","page_number":237},
  {"content":"\r\nدر حال نطفه گى خفه شده‌اند .\r\nدر بعضى از دورانها و جوامع به شكل مسخ شده اى بوجود خود ادامه داده‌اند بطورى كه :\r\n\r\nگر تو به بينى نشناسيش باز\r\n\r\nما در همين تاريخ بشرى تحولات فوق العاده اى را مىبينيم كه با بهترين هدف گيرىها و با جدىترين فداكارىها و خلوص نيّت شروع شده ، با بدترين وضعى به صورت وسيله اى براى بردگى انسانها در آمده‌اند .\r\nدگرگونىهاى بسيار ارزنده اى بوسيلهء مردان با عظمت بوجود آمدند و ديديم كه چه نتايج غير منتظره اى را با دست شخصيتهاى ديگر ببار آوردند . اگر هم جانب منطق بهترى را مراعات كنيم و بگوئيم : خود آن تحول نبود كه نتايج پيش بينى نشده را بوجود آورد ، مىتوانيم بگوييم : كه به جهت انعطاف پايدارى كه در ذات انسانها خوابيده اغلب به بهانهء اين كه ما مىخواهيم خود را بسازيم ، دست به فعاليت مىزنند و مسير تحول سازنده را دستخوش دگرگونى قرار مىدهند .\r\n2 - به ياد دارم كه يكى از روانشناسان روانپزشك در بحثى كه در بارهء انعطاف و قابليت بشر براى تحول داشتيم ، چنين گفت كه : بشر در هر دوره و هر جامعه و شرايطى هم كه متولد شود ، از صفر شروع مىكند .\r\nاين جملهء بسيار پر معنايى بود كه مباحث ما را به نتيجهء كاملا مثبت و عينى منجر نمود . اين حقيقتى است غير قابل انكار كه در منابع اسلامى با تعبير زير از پيامبر اسلام نقل شده است كه : كلّ مولود يولد على الفطرة ثمّ ابواه يهوّدانه و ينصّرانه و يمجّسانه .\r\n( هر مولودى كه ديده به دنيا مىگشايد ، با فطرت صاف و پاك متولد مىگردد ، سپس پدر و مادر او ، وى را يهودى يا نصرانى و يا مجوسى مىنمايند ) .\r\nو معلوم است كه هيچ يك از عوامل وراثت نمىتواند سرنوشت قطعى كودك را تا پايان زندگى تعيين كند ، بلكه زمينهء مقتضى ولى قابل دگرگون شدن را در\r\n","description":"","footnote":"","page_name":" 237 ","page_number":238},
  {"content":"\r\nكودك بوجود مىآورد .\r\nبه همين دليل است كه « مولوى » با مشاهدهء عينى و درونى ، بطور جزم نه با رؤياى شاعرانه مىگويد :\r\n\r\nهر نفس نو مىشود دنيا و ما\r\nبى خبر از نو شدن اندر بقا\r\nعمر همچون جوى نو نو مىرسد\r\nمستمرى مىنمايد در جسد\r\nشاخ آتش را بجنبانى بساز\r\nدر نظر او مىنمايد بس دراز\r\nاين درازى خلقت از تيزى صنع\r\nمىنمايد سرعت انگيزى صنع\r\n\r\nامرسون هم مىگفت : « اى انسان ، دنيا در برابر ديدگان تو هر روز تازه مىشود ، تو هم همواره تازه باش » .\r\nبنا بر مشاهدات تاريخى و مختصات روانى آدمى ، اين مطلب صحيح است كه بگويم : انسان در هر حالى مىتواند از صفر شروع كند . يا بعبارت ديگر انسان مىتواند از فوق صفر تنزل كند به صفر برسد و از اين نقطه بار ديگر شروع به تحول نمايد ، يا از زير صفر خود را به صفر برساند و از اين نقطه شروع به تعيين مسير جديد نمايد .\r\nمكتبهايى را در گذشته بررسى كرده‌ايم كه نخست براى ترويج و اشاعهء آن ، چنين قلمداد مىشد كه اصول و قوانين اين مكتب از طبيعت بشرى سرچشمه مىگيرد .\r\nپس از گذشت مدتى از تحقق عينى مكتب و اجراى آن ، معلوم مىگردد كه هيچ فردى با برچسب آن مكتب در پيشانى خود از مادر متولد نمىگردد . به همين جهت است كه دوام هر ايده ئولوژى و مكتبى كه با دست بشر ساخته شده است ، مستند به دوام تبليغ و تحريك و اجراى آن مستند به نيرو است .\r\nبا اين ملاحظات ، نبايد از برگشت جامعهء مسلمانان پس از پيامبر به همان نقطه اى كه در زمان شروع رسالت قرار داشت ، تعجب كرد .\r\nدرست است كه پيامبر عظيم الشأن با قوهء ربانى و فداكارى و تلاش بىنظيرى كه انجام داد ، شخصيت آنان را واقعا دگرگون كرد ، تا آن درجه از دگرگونى كه\r\n","description":"","footnote":"","page_name":" 238 ","page_number":239},
  {"content":"\r\nبعضى از بررسى كنندگان معاصر با اين كه معتقد به اسلام نيستند ، در آمارگيرىهاى خود به اين نتيجه رسيده‌اند كه سازنده ترين فرد تاريخ و نيرومندترين انسانى كه در تاريخ بشرى تغيير ايجاد كرد : « محمد بن عبد اللَّه ( ص ) » بوده است . با اين حال اين دگرگونى و تغيير شخصيتى كه در مردم آن دوران ايجاد شده بود ، مانند يك جبر طبيعى محض نبوده است كه انعطاف ذاتى آنان را به كلى خنثى نمايد .\r\nكارى كه پيامبر اسلام كرد ، اين بود كه بدبختى و پستى و سقوط قطعى را كه مردم آن دوران در آن غوطه ور بودند ، آشكار ساخته ، آنان را بزندگى وحشيانه رو به سقوط معترف ساخت . سپس با آن قدرت روحى و ملكوتى كه فوق آن تصور نمىشود ، راه مدنيّت و انسانيت و ارزشهاى اصيل را پيش پاى آنان بگسترانيد .\r\nپوچى عادات و تقاليد كورانه را براى آنان اثبات نمود و لحظه اى از تكاپو و تلاش فروگذارى نكرد ، نتيجه اى كه از اين همه پويندگىها و فداكارىها و انديشه‌ها با تأييد ربانى بدست آمد ، اين بود كه افكار و عقايد و روحيات مردم را براى حركت در مسير كمال واقعا هموار نمود بدون اين كه خلقت بنيادين غرايز حيوانى و اراده و اختيار و انديشهء آنان را دگرگون بسازد . لذا حركت آن مردم در مسير كمال و انتخاب مسير در سر دو يا چند راهى مستند به اختيارشان بود . اين حقيقت را خداوند متعال در آياتى متعدد از قرآن مجيد گوشزد فرموده است . از آن جمله : 1 - * ( إِنَّا هَدَيْناه السَّبِيلَ إِمَّا شاكِراً وَإِمَّا كَفُوراً ) * ( 1 )  .\r\n( ما انسان را به راه كمال هدايت نموديم يا شكر گذار مىشود و آن راه را پيش مىگيرد و يا كفران مىورزد و از آن راه منحرف مىگردد ) .\r\n2 - * ( لا إِكْراه فِي الدِّينِ قَدْ تَبَيَّنَ الرُّشْدُ مِنَ الْغَيِّ ) * ( 2 )  .\r\n( اكراهى در دين نيست ، راه رشد و گمراهى آشكار شده است ) .\r\n3 - * ( فَذَكِّرْ إِنَّما أَنْتَ مُذَكِّرٌ لَسْتَ عَلَيْهِمْ بِمُصَيْطِرٍ ) * ( 3 )  .\r\n","description":"","footnote":" ( 1 ) الدهر آيهء 3 .  ( 2 ) البقرة آيهء 256 .  ( 3 ) الغاشية آيهء 22 . ","page_name":" 239 ","page_number":240},
  {"content":"\r\n( آنان را متذكر بساز ، تو براى تذكر دادن فرستاده شده اى و تسلَّط [ جبرى 
  ] به آنان ندارى ) .\r\n4 - * ( وَما مُحَمَّدٌ إِلَّا رَسُولٌ قَدْ خَلَتْ مِنْ قَبْلِه الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ وَمَنْ يَنْقَلِبْ عَلى عَقِبَيْه فَلَنْ يَضُرَّ الله شَيْئاً وَسَيَجْزِي الله الشَّاكِرِينَ ) * ( 1 )  .\r\n( محمد ( ص ) جز رسول خداوندى نيست ، پيش از او رسولانى گذشته‌اند .\r\nآيا اگر او از دنيا برود ، دگرگون مىشويد و به عقب برميگرديد و هر كس به عقب برگردد هرگز ضررى به خدا نمىرساند و خداوند شكر گذاران را پاداش خواهد داد ) .\r\n\r\nهدف و حكمت آزمايشها\r\nاصل هدف و حكمت آزمايشهايى كه در شئون گوناگون بشرى ضرورت يا مفيديت پيدا مىكنند ، عبارت است از بدست آوردن اطلاع از موقعيت شخص يا اشخاصى كه مورد آزمايش قرار مىگيرند .\r\nبدانجهت كه امكانات و وسايل وصول به واقعياتى كه در دسترس مردم قرار مىگيرند ، همهء آنان را با واقعيات و قوانين مربوط نمىسازند ، چنان كه كميت و كيفيت ارتباط انسانها با واقعيات با در دست داشتن امكانات و وسايل يكنواخت نمىباشد .\r\nروشن مىشود كه پديدهء آزمايش در شئون مختلف حيات بعنوان يك امر ضرورى يا مفيد نقش مهمى را به عهده دارد . هر آزمايشى مركب از چهار عنصر اساسى است : عنصر يكم - آزمايش كننده است كه عبارت است از شخص يا مقامى والاتر از شخص مورد آزمايش كه مىخواهد اطلاع كامل از موقعيت مورد آزمايش در برابر واقعيت و يا قانون بدست آورد . سه شرط اساسى براى آزمايش كننده لازم است : يك - اطلاع كامل از همان واقعيتى كه مورد سنجش با موقعيت شخص آزمايش شونده است .\r\n","description":"","footnote":" ( 1 ) آل عمران آيهء 144 . ","page_name":" 240 ","page_number":241},
  {"content":"\r\nدو - بى غرضى كامل كه شخص آزمايش شده را در گرداب بازيگرىهاى خويش و انعطافهاى واقعيت كه موضوع آزمايش است كلافه نكند .\r\nسه - مراعات دقيق شخصى كه آزمايش مىشود ، و تشخيص حالات مثبت و منفى او در برابر واقعيت .\r\nعنصر دوم - شخصى كه مورد آزمايش قرار مىگيرد . دو شرط اساسى براى اين عنصر بايستى منظور شود : يك - آماده بودن امكانات كافى و وسايل ضرورى براى تماس شخص آزمايش شونده با واقعيت .\r\nدو - داشتن حالت معتدل روانى كه بتواند از حافظه و تفكر و تجسيم و اختيار خود در تماس با واقعيت و ابراز آن ، حدّ اكثر استفاده را بنمايد .\r\nعنصر سوم - قانون يا واقعيتى است كه اطلاع يافتن از رابطهء شخص آزمايش شونده با آن ، مطلوب آزمايش كننده مىباشد .\r\nعنصر چهارم - هدف آزمايش است كه عبارت است از بدست آوردن آگاهى از رابطه و موقعيت آزمايش شونده با قانون يا واقعيت .\r\nبا نظر به عناصر آزمايش ، حقيقتى كه بدست مىآوريم ، اينست كه همواره واقعيات و قوانين با قطع نظر از چگونگى روابط انسانها با آنها وجود دارند . و براى بدست آوردن موقعيت و رابطهء مردم با آنها ، آزمايش بعنوان يك پديدهء ضرورى در قلمرو حيات دخالت مىكند .\r\nدو نوع آزمايش ديگر وجود دارد كه از نظر هدف و برخى ديگر از عناصر آزمايشهاى انسانها كه با يكديگر انجام مىدهند ، متفاوت مىباشند : نوع يكم - آزمايشهايى كه بوسيلهء دستگاههاى آزمايشى ناآگاه انجام مىگيرند . اين نوع آزمايشها براى تحصيل آگاهى به موقعيت انسانهاى ديگر در برابر واقعيتها نيست ، بلكه هدف كشف واقعيات از آن دستگاه‌ها است كه كمك به پيشرفت معرفتى بشرى مىنمايد .\r\nالبته مقصود ما از كشف واقعيات به معناى فلسفى دقيق نيست ، بلكه منظور\r\n","description":"","footnote":"","page_name":" 241 ","page_number":242},
  {"content":"\r\nما بر نهادن ابعاد و چهره‌هاى واقعيتها است كه با مختصات خود دستگاه آزمايش نمودار مىگردند .\r\nنوع دوم - آزمايش خداوندى است . در اين آزمايش هدف بدست آوردن آگاهى از واقعيات نمىباشد ، بلكه منظور باز شدن ابعاد و بهره بردارى انسانها است در قلمرو واقعيات از قدرت و اختيارى كه دارند .\r\nاغلب متفكران الهيون معتقدند كه اين دنيا آزمايشگاهى است كه ابعاد و نيروهاى آدميان را به فعليت رسانيده آنها را در زنجير حوادث هستى مىگستراند و پس از مفارقت روح از بدن است كه نتايج آن فعليتها نمودار مىگردد و انسانها با شخصيتى تشكل يافته از آن نتايج رهسپار ابديت مىگردند .\r\nمباحث ديگرى در بارهء آزمايش خداوندى وجود دارد كه در مجلد ششم از تفسير و نقد و تحليل مثنوى از ص 410 تا 425 و در مجلد نهم ص 410 تا 428 و در مجلد سيزدهم ص 144 مطرح شده است .\r\n11 ، 12 - و اللَّه ما كتمت وشمة و لا كذبت كذبة و لقد نبّئت بهذا المقام و هذا اليوم ( سوگند به خدا ، كلمه اى را مخفى نداشته‌ام و هرگز دهان به دروغ باز نكرده‌ام . و از پيش ، به موقعيت كنونى و وضعى كه امروز جامعه را فرا گرفته است ، خبر داده شده‌ام ) . مقصود از وشمة هر گونه رمز و علامت حقيقت است .\r\n\r\nمن حقيقتى را پنهان نداشته‌ام ، و آنچه را كه گفته‌ام صدق محض است\r\nابراز حقيقت براى حقيقت خواهان مانند تنفس است كه ضرورى حيات است كسى كه طعم حقيقت را چشيده باشد ، نمىتواند آن را مخفى كند و ديگران را از آن محروم نمايد :\r\n\r\nگل خندان كه نخندد چه كند\r\nعلم از مشك نبندد چه كند\r\nماه تابان به جز از خوبى و ناز\r\nچه نمايد چه پسندد چه كند\r\nآفتاب ار ندهد تابش و نور\r\nپس بدين نادره گنبد چه كند\r\n\r\nاين اصل اساسى بدان معنى نيست كه هر چه حقيقت است با هر كس و در همهء\r\n","description":"","footnote":"","page_name":" 242 ","page_number":243},
  {"content":"\r\nشرايط مىتوان در ميان نهاد .\r\nبعنوان مثال : مسائل عالى علمى و فلسفى حقايقى هستند ، ولى ابراز آنها براى كودكان و عاميان نه تنها مفيد نيست ، بلكه ممكن است مغز و روان آنان را مختل بسازد ، بدين جهت است كه بايستى حقيقت را با در نظر گرفتن واقعيت و طرفى كه گيرنده است ، مطرح نمود . كسى كه مىداند 2 2 مساوى 4 است ، حقيقتى را در اختيار دارد .\r\nدر آن هنگام كه مغز آمادهء يادگيرى فرمول مزبور ، در صدد آموزش آن بر مىآيد ، يا اگر ذهن او نيازش را به آموزش مزبور اثبات كند ، آن شخص در صدد برمىآيد كه آن را بداند ، وظيفهء وجدانى و قانونى الهى است كه بايستى تعليم آن فرمول به عنوان يك حقيقت انجام شود ، زيرا فرض اينست كه حقيقتى است مطابق واقعيت .\r\nولى همه مىدانيم كه بشر در برابر اين وظيفه و قانون مرتكب چه گناه نابخشودنى گشته و با مخفى داشتن حقايق چه ستمها كه بر خود و نوع انسانى روا نداشته است .\r\nكوته نظران قدرت پرست از پنهان داشتن حقايق ، هدفهايى را منظور داشته‌اند كه سودجويى آنان را اشباع مىكند . و ندانسته‌اند كه سود واقعى آنان در ابراز حقيقت بوده است . اگر تاريخ بشرى را با دقت ورق بزنيم ، مىتوانيم بگوئيم : « زير بناى پيكارهاى مقدس تاريخ ، مبارزهء جاودانى ميان سودجويى و حقيقت گوئى است . » اگر بخواهيم فرق ميان سودجويى شخصى و حقيقت گوئى را درست درك كنيم ، بايد با يك عبارت ساده بگوئيم : « سود جوئى يعنى من هستم و جهان و انسان براى من » ، « حقيقت گوئى يعنى ما هستيم و جهان و انسان با ما در يك گذرگاه رو بكمال در حركتيم » .\r\nاين يك تفاوت ساده و همه فهم ميان دو پديدهء مورد بحث است . فرق ديگرى ميان آن دو وجود دارد كه فوق العاده با اهميت است و آن اينست كه : « سود جوئى يعنى عامل تقويت » خود طبيعى « كه جز آخور و جايگاه مدفوع نمىشناسد » . « حقيقتگوئى يعنى عامل تقويت شخصيت انسانى كه راهى منطقهء\r\n","description":"","footnote":"","page_name":" 243 ","page_number":244},
  {"content":"\r\nجاذبهء ربوبى است » .\r\nاگر حقيقت دانان از گفتن حقيقت امتناع مىورزيدند ، هيچ پيكار مقدس و سازنده در تاريخ بشرى ديده نمىشد و در نتيجه هيچ پيشرفتى در قلمرو معرفت علمى و عقلانى و وجدانى بوجود نمىآمد .\r\nاگر متفكرى به خود جسارت داده بگويد : پيكارهاى تاريخ تنها براى سودجوئى بوده است ، اين متفكر حتى يك ورق از تاريخ را از روى فهم نخوانده است . مگر اين كه معناى سود را آن قدر تعميم بدهد كه شامل حقيقت بوده باشد ، ولى اين تعميم نوعى بازى با الفاظ است ، زيرا ما آن مفهوم متعارف سودجوئى را در برابر حقيقت گوئى قرار داده‌ايم كه جز خود شخصى و لذايذ طبيعى معمولى عامل ديگرى ندارد .\r\nحقيقت مانند عدالت و قانون و واقعيت هرگز خواسته‌هاى شخصى آدميان را ملاك خود قرار نمىدهد . چنان كه اصول رياضى اعتنايى به خواسته‌هاى شخصى ندارد كه : چون فلانى از چشيدن طعم تلخ چهار كيفر در مقابل چهار جرم ( به حكم 4 - 2 2 ) ناراحت مىگردد ، لذا دو جرم باضافهء دو جرم مساوى است با يك جرم پس فلانى مستحق يك كيفر است . بلكه اگر خواستهء من ملاك اصل رياضى قرار بگيرد ، خواستهء من اينست كه دو جرم باضافهء دو جرم مساوى باشد با صفر تا كيفرى سراغ مرا نگيرد . در بارهء سودپرستان بالاتر از اين هم مىتوان گفت : كه چون آنان محورى جز « خود » ندارند ، پس همهء فعاليتهاى عقلانى آنان در استخدام « خود » مىباشد . منطق « خود محورى » اين جرئت را در خود مىبيند كه بگويد : دو جرم به اضافهء دو جرم ديگر مساوى است با يك فضيلت كه آدمى را مستحق پاداش هم مىنمايد اين كه گفتيم ، شايد براى بعضى از مطالعه كنندگان محترم خنده آور بوده باشد ، ولى بايد بدانيم كه :\r\n\r\n« خود » از اين بازيچه‌ها بسيار دارد\r\n\r\nشما سرگذشت بشرى را درست مورد دقت قرار بدهيد ، خواهيد ديد كه نيرومندانى پيدا شده بينوايان را در اشكال مختلف بردهء خود قرار داده‌اند ، سپس اختيار زندگى و مرگ آنان را بدست گرفته ، به همين قناعت نورزيده عوامل لذت و\r\n","description":"","footnote":"","page_name":" 244 ","page_number":245},
  {"content":"\r\nالم آنان را هم تعيين نموده‌اند اصل رياضى مىگويد : 3 - 1 1 1 يعنى يك جنايت باضافهء يك جنايت باضافهء يك جنايت ديگر مساوى است با سه جنايت .\r\nپس اينان مستحق سه كيفر سخت هستند . در مقابل اين اصل رياضى ، خواستهء « خود طبيعى » چنين است : يك جنايت به اضافهء يك جنايت باضافهء يك جنايت ديگر مساوى با يك امتيازى است كه من دارم ، اين امتياز مركب است از هشيارى و زيركى و فعاليت و جوشش حيات « من » پس من مستحق پاداشم بنا بر اين ، حقيقت گويى نه تنها با سودجوئى قابل تفسير نيست ، بلكه ميان آن دو تناقض صريحى وجود دارد كه « سقراط » را به پيكار تبهكاران « آتن » مىكشاند .\r\nو موسى ( ع ) را به جنگ فرعون و فرعونيان و عيسى ( ع ) را به صف آرايى در برابر طغيانگران بنى اسرائيل وا مىدارد .\r\nمحمد ( ص ) را با بت پرستانى روياروى قرار مىدهد كه شغلى جز سوداگرى انسانها و كالا قرار دادن آنان نمىشناختند . على ( ع ) را در مقابل ناكثين و قاسطين و مارقين به حركت درمىآورد كه آسايش خود را از دست مىدهد و بجاى آنكه آن تبهكاران كتاب هستى را از او فرا بگيرند ، هستى على ( ع ) را مزاحم خود خواهيهاى خويشتن ديده درصدد قطع رگهاى گردنش برمىآيند .\r\nآيا اين همه پيكارها منبعى جز حقيقت گويى و سود جوئى داشته است آرى چنين بوده است و خواهد بود :\r\n\r\nرگ رگ است اين آب شيرين و آب شور\r\nدر خلايق مىرود تا نفخ صور\r\n\r\nمولوى\r\nامير المؤمنين ( ع ) اصرار زيادى داشت كه مردم همواره او را در جريان حقايق جارى در اجتماع بگذارند و از گفتن حقيقتى كه حتى او را به زحمت اجرا خواهد انداخت امتناع نورزند .\r\nكتمان حقيقت در نظر هشياران انسان شناس تفاوتى با كشتن حقيقت كه نابودى انسانها را در دنبال خواهد داشت ، ندارد . زيرا اصول حيات انسانها وابسته به واقعيات و حقايق است ، نه تمايلات شخصى و زودگذر خود خواهان .\r\n","description":"","footnote":"","page_name":" 245 ","page_number":246},
  {"content":"\r\nمادامى كه براى اين سؤال : « اگر در هر دوره و جامعه اى حقايق و واقعيات بازگو مىگشت سطح حيات بشرى چه عظمتى پيدا مىكرد » پاسخ صحيحى پيدا نكنيم ، هيچ كار مفيدى در شناخت و سازندگى انسانها انجام نداده‌ايم . و اگر نتوانيم يا نخواهيم كه پنهان كردن حقايق را بعنوان اساسىترين عامل ركود حيات بشرى در زندان خودخواهى وارد مسائل انسان شناسى نماييم ، هيچ گامى در راه بهبود روانى بشر و ايجاد تمدن واقعى برنداشته‌ايم .\r\nو لقد نبّئت بهذا المقام و هذا اليوم ( من پيش از اين ، به موقعيت كنونى و وضعى كه امروز جامعه را در برگرفته است ، خبر داده شده‌ام ) .\r\n\r\nسرنوشت امروز را مىدانستم\r\nشما گمان مىكنيد كه من در اقيانوس حيات با هر موج و طوفانى بطور ناگهانى و بدون آگاهى سابق شناورم شما مىپنداريد كه گذشت لحظات زمان با حوادثى كه با خود مىآورند ، ساختمان شخصيت مرا مىسازند و هر لحظه اى از زمان مانند آجرى روى آجرى كه در لحظهء گذشته به كار رفته است ، نهاده مىشود من از آن هنگام كه كلمهء توحيد ( لا إله الَّا الله ) را به زبان آورده‌ام ، در مسير * ( الَّذِينَ إِذا أَصابَتْهُمْ مُصِيبَةٌ قالُوا إِنَّا ) * ( ما از آن خدائيم و برگشت ما به سوى او است ) قرار گرفته‌ام . اين مسير خطى است كه در فوق زمان و حوادث كشيده شده گذشته و آينده و حال زير آن قرار دارند .\r\n\r\nلامكانى كه درو نور خداست\r\nماضى و مستقبل و حالش كجاست\r\n\r\nمولوى\r\nاگر من مىخواستم با انديشه اى معمولى و هشيارىهاى متداول سرنوشت حياتم را درك كنم ، چنين حياتى به من مستند نبود ، در صورتى كه اين منم كه بايد حياتم را بسازم ، يعنى نيروها و مختصاتى را كه خداوند در پديدهء حياتم بوجود آورده است در راه كمال توجيه نمايم در حالى كه :\r\n\r\nهست هشيارى ز ياد ما مضى\r\nماضى و مستقبلت پردهء خدا\r\nآتش اندر زن بهر دو تا به كى\r\nپر گره باشى ازين هر دو چونى\r\n\r\nمولوى\r\n","description":"","footnote":"","page_name":" 246 ","page_number":247},
  {"content":"\r\nمن با اعتقاد راستين به انا لله توانسته‌ام از لبهء تيز شمشير لحظات زمان كه حيات مردم معمولى را قطعه قطعه مىكند و به راه خود مىرود ، نجات پيدا كنم . با اين كه گذشت ساليان عمر ، مرا هم مانند ديگران فرسوده و پير و متلاشى مىسازد ، ولى فرسودگى و پيرى نمىتواند از سطح مجاور طبيعت حيات من تجاوز نموده به سطح عميق شخصيت من كه وابسته به ابديت است راه پيدا كند . از طرف ديگر خاصيت اساسى روح آدمى آگاهى از واقعيات است . وقتى كه من بتوانم روح را از تراكم زنگار و لجن خودخواهىها محفوظ بدارم ، و هنگامى كه بتوانم قدم به فوق زمان بگذارم ، درك و شناسايى سرنوشت همهء حيات خود و وضع ديگر انسانها كار دشوارى نيست . چه بايد كرد كه بشر همواره واقعيت را در قياس بازىهاى بى اساس مىبازد :\r\n\r\nكار پاكان را قياس از خود مگير\r\nگر چه باشد در نوشتن شير شير\r\nآن يكى شير است اندر باديه\r\nوين يكى شير است اندر باديه\r\n\r\nمولوى\r\n13 ، 14 ، 15 - ألا و انّ الخطايا خيل شمس حمل عليها اهلها و خلعت لجمها فتقحّمت بهم فى النّار ( بشما هشدار مىدهم ، خطاهايى كه مردم مرتكب ميشوند ، چونان اسبهاى چموشند كه خطاكاران سوار بر آنها گشته ، با افسارهايى از دست رفته در بيراهه‌ها و سنگلاخها مىتازند . پايان اين تاخت و تازهاى طغيانگرانه آتش است ) .\r\n\r\nگنهكاران و پايان سرنوشت آنان\r\nيكى از عوامل اساسى رواج طغيانگرىها و بى بند و بارىهايى كه قرن ما را دچار آشفتگىهاى جنون آميز نموده است ، بى اعتنايى به معصيت و گناه است .\r\nما نمىگوئيم كه ارتكاب گناه و غوطه خوردن در معاصى زاييده شدهء قرن ما است ، زيرا از آن هنگام كه اولاد آدم در اين كرهء خاكى زندگى را آغاز كرده‌اند ، گناه و اطاعت به معناى نافرمانى و فرمانبردارى از قوانين تكامل روحى وجود داشته است ، بلكه منظور ما اينست كه در دورانهاى گذشته براى گنهكاران پديده هايى از\r\n","description":"","footnote":"","page_name":" 247 ","page_number":248},
  {"content":"\r\nقبيل شرم و پشيمانى و تأسف و درك انحراف از اعتدال مطرح بوده ، هر معصيتى تقريبا توأم با بعضى از آن پديده‌ها بوده است .\r\nدر دوران ما گنهكاران را نه تنها هيچ يك از آن پديده‌ها بيدار نمىسازد ، بلكه آنها را به مسخره مىگيرند . علت اساسى اين بىپروائى مهلك را از دو موضوع مهم مىتوان سراغ گرفت : موضوع يكم - گستاخى و شهرت پرستى بعضى از متفكر نماها است كه براى اين كه شهرتى جهانى بدست بياورند ، دست به اصلشكنى و قانون كشى مىزنند ، مردم از صداى شكستن اصول و قوانين ، حالت بهت و تشنج پيدا مىكنند و اين آقايان در دريايى از لذت غوطه ور ميشوند كه توانسته‌اند جامعه يا جوامعى را با اصلشكنى مبهوت بسازند يكى پيدا مىشود و مىگويد : ارزيابى راستگويى و دروغگويى جنبهء علمى ندارد ديگرى مىگويد : زنا با رضايت طرفين اشكالى ندارد سومى مىگويد : هدف اساسى تجارت و سوداگرى حدّاكثر بهره بردارى از كار تجارت است .\r\nانحصارات و امتيازات و احتكارها كه وسايل ساده اى هستند و در اختيار افرادى معدود قرار مىگيرند ، از همين هدفگيرى ناشى مىگردند . از طرف ديگر : عرضه و تقاضاهاى مصنوعى جريانات طبيعى اقتصاد را بر هم مىزند .\r\nاين همه ناهنجارىهاى اقتصادى و اجتماعى اشكالى ندارد گناه يعنى چه از جنايات فراوانى كه امروزه بشر را با اشكال گوناگون بدون احساس مسئوليت در خود مىفشارد ، صحبت نكنيد .\r\nگناه يعنى چه مگر آقاى « راسل » در پاسخ سؤال « كاپلستون » در فرق ميان يك جنايتكار\r\n","description":"","footnote":"","page_name":" 248 ","page_number":249},
  {"content":"\r\nحرفه اى و با فضيلتترين مردم ، نگفته است كه : « خوب ، بعضىها از رنگ آبى خوششان مىآيد ، بعضى ديگر از رنگ زرد » گناه يعنى چه مگر خودتان را مسخره كرده‌ايد كه خرافات باستانى را تجديد مىكنيد يكى از رياضيدانان جامعهء ما كه چندى پيش ديده از اين دنيا بربست ، در مباحث مستمرى كه به پيشنهاد خودشان با هم داشتيم . روزى پيش از آغاز بحث و تحقيق به من گفت : كتابى از شما ( اين جانب ) بنام توضيح و بررسى مصاحبهء برتراند راسل - وايت بدستم رسيد ، آن را مطالعه كردم .\r\nگفتم : اميدوارم كه نكات ضعفى را كه در اين كتاب ملاحظه فرموده‌ايد ، به اين جانب متذكر شويد ، تا پس از تحقيق و تصحيح در چاپهاى بعدى آنها را تدارك كنم .\r\nايشان گفتند : من يك نكتهء ضعف در كتاب شما ديدم .\r\nفورا من به شوخى گفتم : خوب است ، شما مرا اميدوار كرديد .\r\nسپس پرسيدم : آقاى دكتر ، بفرماييد آن نكتهء ضعف چيست ايشان گفتند : شما به وجود معصيت اصرار مىورزيد و مىخواهيد اثبات كنيد كه بشر مرتكب گناه مىشود . من اين مطلب را صحيح نمىدانم ، زيرا آنچه كه هست اينست كه بشر مجبور است براى زندگى اجتماعى خود قوانينى را وضع كند و در صورت مخالفت با آن قوانين كه زندگى اجتماعى را مختل ، مىسازد مستحق كيفرهاى مقرره مىگردد ، من جز همين كيفرها و روش مطابق قوانين اجتماعى چيزى را به عنوان عذاب و گناه سراغ ندارم .\r\n","description":"","footnote":"","page_name":" 249 ","page_number":250},
  {"content":"\r\nگفتم : آيا اين مطلب را شما با نظر به روش فكرى « راسل » مىگوييد ، يا نظر خودتان چنين است ايشان بدون معطلى گفتند : با نظر به مبناى فكرى راسل مىگويم : من پاسخ دادم كه ايشان هرگز نمىتوانند وجود گناه و كيفر را منكر شوند ، زيرا ايشان صراحتا مىگويند : من وجود خدا را انكار نميكنم ، بلكه احتمال مىدهم خدا وجود داشته باشد ، بنا بر اين كه احتمال مىرود خدا وجود داشته باشد ، احتمال ديگرى هم مىرود كه خداوند اشخاصى را كه مطابق قوانين اجتماعى و اخلاقى ( حد اقل ) رفتار كنند ، مطيع و آنان كه بر خلاف آنها عمل مىكنند ، گنهكار محسوب نموده كيفرى را كه جز نتيجهء اعمال خودشان نيست در بارهء آنان مقرر بدارد .\r\nسپس تأكيد كردم كه بر طرف كنندهء منطقى اين احتمال چيست ايشان بدون اين كه پاسخ اين سؤال را بدهند ، با صدا و لحنى كه دلالت به اطلاع كافى از موضوع داشت ، گفتند : مثلا موضوع ازدواج از تورات « موسى » به اين طرف رسميت پيدا كرده است و پيش از موسى پديدهء ازدواج قانونى وجود نداشت اگر چه تأسف من از اين گونه اظهار نظرهاى ناآگاهانه ، درونم را ناراحت كرده بود ، ولى به جهت احترام به مقام دانش با كمال آرامش گفتم : آقاى دكتر ، شما قانون حمورابى را خوانده‌ايد پاسخ داد : بلى ، بلى ، من آن قانون را ديده‌ام و هيچ ماده اى در بارهء ازدواج ننوشته است چون اين جانب در هنگام تدريسها و تأليفات فقهى و حقوقى ، قانون « حمورابى » را دقيقا مطالعه و تطبيق به قانون اسلام نموده بودم و از همهء مواد آن اطلاع داشتم بايشان گفتم :\r\n","description":"","footnote":"","page_name":" 250 ","page_number":251},
  {"content":"\r\nقانون حمورابى از مادهء 127 تا مادهء 167 را به مسائل ازدواج و ارث مربوط به همسرى و احكام آنها و به مسائل زنا و تحريم و كيفر آن اختصاص داده است ( 1 )  .\r\nپس از اين پاسخ مستدل ، نمىدانم با كدامين رابطهء تداعى معانى بود كه ايشان\r\n","description":"","footnote":" ( 1 ) ما چند مادهء مربوط را بعنوان نمونه در اينجا مىآوريم : مادهء 127 - اگر شخصى كاهنه يا زن مرد ديگر را متهم نمايد و از عهدهء ثبوت خيانت او برنيايد ، آن شخص را نزد قاضى به محاكمه مىبرند و پيشانى او را داغ مىكنند . مادهء 128 - هر گاه كسى زنى را تزويج كند و قبالهء عقد و نكاح او را ننويسد ، آن مزاوجت باطل است و زن زوجهء او نخواهد بود . مادهء 129 - اگر زن مردى را با غير در يك بستر ببيند ، دست و پاى هر دو را مىبندند و در آب مىاندازند ، مگر اين كه شوهر زن حيات زوجهء خود را بخواهد و پادشاه اجنبى را ببخشد . مادهء 130 - اگر زنى در خانهء پدرى خويش زندگانى كند و هنوز شوهر و مردى نديده باشد ، كسى به او دست اندازى نمايد و با مشار اليها همخوابگى كند ، آن كس را مىكشند و گناه و ايرادى بر زن نيست . مادهء 131 - هر گاه مردى به زوجهء خود بدگمان شود و او را متهم نمايد ، در صورتى كه مشار اليها را با مرد اجنبى نديده باشند ، زن در برائت خويش قسم به خدا مىخورد و به خانهء شوهر خود مراجعت مىكند . . . مادهء 133 - هر گاه مردى اسير شود و در خانهء او آذوقه و مايهء گذران مهيا و موجود باشد و معذالك زوجهء او از خانهء شوهر خارج شود و به سراى ديگر رود ، مشار اليها را بمحاكمه مىبرند و به جرم گناهى كه كرده او را در آب غرق مىنمايند . . . نصوص ساميهء عيلاميه - ترجمهء پرشيل فرانسوى از كتيبه‌هاى خرابه هاى شوش « كتيبهء حمورابى كه روزگار سلطنت او 2150 سال پيش از ميلاد بوده ( 313 سال پيش از ميلاد حضرت موسى ( ع ) ) نقل از مجلهء تربيت شمارهء 382 صاحب امتياز - ذكاء الملك مدير مدرسهء سياسى تاريخ پنجشنبه 12 شعبان 1323 مطابق 12 اكتبر 1905 ترجمه از مجلهء الهلال و مدرك فرانسه شمارهء 4 سال 13 . ","page_name":" 251 ","page_number":252},
  {"content":"\r\nگفتند : من نمىدانم آن روابط منطقى را كه « ابن خلدون » گفته است ، چرا ابن سينا از او نگرفته است گفتم : آقاى دكتر ، ابن سينا در حدود سيصد سال پيش از ابن خلدون مرده است . و چه ارتباطى با موضوع بحث ما دارد بهر حال برخاستيم و رفتيم .\r\nمنظور از اين داستان توضيح اين معنى بود كه موضوع يكم در مسئلهء شيوع گستاخى دوران ما در بارهء ارتكاب به معاصى است كه از قصور يا تقصير متفكرنماها سرچشمه مىگيرد كه مىخواهند خود را در برابر احساس مسئوليت اغفال نمايند و يا مربوط به اشتباهات متفكرانى است كه معارف مربوط به روح و الهيات از قلمرو فعاليت آنان بيرون است .\r\nموضوع دوم - سوء استفادهء سودجويان و مقام پرستان جوامع كه مذهب را وسيله هدف گيرىهاى خود قرار داده‌اند . با اين كه مذهب با جدّىترين قيافه مخالف خودخواهى و ستمگرى است ، در راه مقاصد شوم خود استخدام نمودند . در نتيجه ساده لوحان هم گمان كردند كه طبيعت مذهب چنين است كه حقوق انسانها را پايمال بسازد و مردم را به دو گروه استثمار كننده و استثمار شونده تقسيم كند در صورتى كه قرآن و همين نهج البلاغه كه مورد ترجمه و تفسير ما است دو كتاب اساسى مذهبىاند كه مىتوان گفت : اساسىترين موضوعاتى كه در اين دو كتاب براى انسانها مطرح شده است : عمل به عدالت و ريشه كن كردن ظلم و انحراف و فساد از جوامع مىباشد . متفكر نماها و سودجويان بايد بدانند كه از كار انداختن مذهب كه براى آنان خوشايند جلوه كرده است ، موجب حيرانى و كلافه شدن ميلياردها نفوس در فلسفه زندگى گشته است .\r\n\r\nهر معصيتى سقوطى را بدنبال دارد\r\nمعصيتها و گناهان بر دو نوع عمده تقسيم مىگردند : نوع يكم - گناهانى كه تنها موجب انحراف خود مرتكب شوندهء گناه مىگردند . مانند مىگسارى و قطع رابطه با خدا از راه بى اعتنايى به وظايف مقررهء\r\n","description":"","footnote":"","page_name":" 252 ","page_number":253},
  {"content":"\r\nشخصى مانند عبادات ( نماز و روزه ) و غيره . سقوطى كه اين نوع گناهان بدنبال خود دارند ، معلول انحرافى است كه شخص گنهكار در نتيجهء مخالفت با دستورات الهى مبتلا شده است . در حقيقت ظلم به خويشتن كرده سدّ راه تكامل خويشتن گشته است .\r\nمثلا مىگسارى او موجب فرسوده شدن سلولهاى مغزيش گشته ، خود را از درك عالى و فهم مفيد و حافظهء ذخيره كنندهء اطلاعات و هشيارىهايى محروم مىسازد كه حيات انسانى بدون آنها ، نه تنها با جمادات تفاوتى نمىكند ، بلكه تبديل به يك پديدهء مضر مىگردد كه همهء موجوديت آدمى را ببازى مىگيرد . اين گونه گناهان شخصى رابطهء انسان را با واقعيات دگرگون نموده ، مسير حيات شخصى را سنگلاخ و بى مقصد مىنمايند .\r\nنوع دوم - گناهانى است كه باضافهء انحراف شخصى و نفى مقصد از مسير حيات ، تعدى و ظلم به ديگران نيز مىباشد . مانند تعدى به حقوق انسانها ، بازى با حيات انسانها ، هدف ديدن خويشتن و وسيلهء قرار دادن ديگران : بدون ترديد سقوطى كه در نتيجهء اين گناهان بوجود مىآيد سختتر و وقيحتر از سقوطى است كه بدنبال گناهان شخصى بوجود مىآيد . لذا در منابع اسلامى اكيدا به اين مسئله تذكر داده شده است كه ظلم به ديگران و تعدى بر حقوق آنان ، قابل اغماض و عفو نيست ، مگر اين كه آن تعدى جبران گردد .\r\nسطحى نگرانى كه موضوع گناه را جدى نمىگيرند . نه تنها از پيشرفت تكاملى انسانها جلوگيرى مىنمايند ، بلكه بنياد قوانين حيات اجتماعى را هم مىسوزانند ، زيرا وقتى كه پديده اى بعنوان گناه را منكر شويم ، ارزشى براى قوانين حيات اجتماعى هم نمىماند كه انسانها براى تطبيق رفتار خود بر آنها خود به خود تحريك شوند .\r\nلذا راه ديگرى براى ضرورت احترام به آن قوانين و عمل به آنها جز جلب پاداش و دفع كيفر يا زندگى زنبور عسلى نمىماند . با اين وضع است كه اصل تنازع در بقا قدرت مىگيرد و با دادن اين شعار كه « قوانين تارهاى عنكبوتند كه تنها ناتوانان مانند مگس در آن گرفتار ميشوند » دست به فعاليت مىزند و به ريش هر چه\r\n","description":"","footnote":"","page_name":" 253 ","page_number":254},
  {"content":"\r\nافلاطون و بوسوئه و كانت و دكارت و سقراط و مولوى و تولستوى و كنفوتسه و ساير حكماء و عشاق انسانيت است ، مىخندد .\r\nگمان نمىرود كه هيچ عامل ويرانگرى مانند منتفى ساختن گناه ، بتواند هدف زندگى انسانها و اصول انسانيت را كه صداى آن از در و ديوار شرق و غرب در طول تاريخ بلند است ، به تباهى بكشاند . اگر تاكنون نشنيده‌ايد ، هم اكنون بعنوان جدىترى شعار هدف زندگى و اصول انسانيت بشنويد : -\r\n\r\nروزگار و چرخ و انجم سر بسر بازيستى\r\nگر نه اين روز دراز دهر را فرداستى\r\n\r\nناصر خسرو قباديانى\r\n16 ، 17 ، 18 - ألا و انّ التّقوى مطايا ذلل حمل عليها أهلها و أعطوا أزمّتها فأوردتهم الجنّة ( آگاه باشيد ، كه تقوى چونان مركبهايى رامند كه انسانهاى متقى سوار بر آنها گشته ، زمام بدست ، راهى بهشت الهىاند ) .\r\nگناهان افسار غرايز حيوانى را از دست گنهكاران مىگيرند و تقوى زمام آن غرايز را بدست مىگيرد . آن يكى در باديهء بى سر و ته و تاريك حوادث زندگى رو به سيه چال سقوط مىتازد ، اين يكى با هشيارى و اختيار و مالكيت به خود ، در رويدادهاى منظم حيات رو به هدف اعلاى حيات گام برميدارد .\r\nيكى ديگر از كلماتى كه در صحنهء بازيگرى افكار سطحى و سود جوى بعضى از انسانها ، ببازى گرفته شده است ، كلمهء تقوى است .\r\nاين كلمه و مترادف آن در ساير زبانهاى دنيا رايج بوده ، اغلب مردم از مفهوم تقوى اطلاعى كم و بيش دارند . مبدء اصلى اين كلمه كه عربى است ، وقايه مىباشد وقايه به معناى نگهدارى و محفوظ داشتن است . وقتى كه تقوى بانسانى نسبت\r\n","description":"","footnote":"","page_name":" 254 ","page_number":255},
  {"content":"\r\nداده مىشود ، معنايش اينست كه آن انسان شخصيت خود را در معرض تاثر از عوامل فساد و انحراف ننهاده است . مفاهيمى از قبيل فسق و معصيت بعنوان اضداد تقوى معرفى مىگردند . اين مفاهيم از رها كردن شخصيت در تلاطم هوى و هوس و خود خواهىها ناشى مىگردد .\r\nبا توجه دقيق به معناى كلمهء تقوى كه عبارت است از خويشتن دارى از هرزه گرايىها و هوسپرستىها ، اين حقيقت را هم مىفهميم كه موضوع پرورش شخصيت مخصوصا در دين اسلام يكى از با اهميتترين هدف حيات دينى است .\r\nپس رفتار مطابق تقوى و كوشش براى تحصيل آن ، رفتار تا بوئى با اصطلاح دانش فروشان حرفه اى نيست كه عبارت است از يك عده رسوم و عادات و تقاليد بى دليل يا مخالف عقل . در شئون حيات بشرى هر مالكيتى را كه تصور كنيد ، ممكن است يا واقعا خطا و ضد واقعيت باشد ، يا حد اقل مكتبهايى پيدا شده با آن مالكيت مخالفت ورزيده‌اند ، جز مالكيت بر خويشتن كه از ديدگاه همهء صاحبنظران ملل مطلوب و محبوب است ، زيرا مالكيت بر نفس معنايى جز انسان شدن و حفظ شخصيت از گزند هرزه گرايى و تلف كردن سرمايهء حيات چيز ديگرى نيست .\r\nاگر كسى پيدا شود كه بگويد : اين سخنانى كه مىگوييد ، چه معنا دارد زيرا ما بدون مراعات اين مسائل زندگى مىكنيم و از زندگى خود احساس رضايت هم مىكنيم .\r\nما براى اين اشخاص دو پاسخ آماده كرديم : پاسخ يكم - اين كه مردم عامى كه اكثريت اجتماعات را حتى در متمدنترين كشورهاى دنيا تشكيل مىدهند ، نه از مسائل علمى اطلاع دارند و نه از مسائل عالى اقتصادى و سياسى و مذهبى و اخلاقى و حقوقى و معذلك زندگى خوشى دارند و با رضايت كامل به وضع خويشتن نفس مىكشند . گذشته از انسانها جانوران را مىبينيم كه با يك بعد معين بزندگى خود ادامه داده كمترين ملالى را بخاطر خود راه نمىدهند .\r\nپاسخ دوم - چنان كه در گذشته گفتيم تفاوت بسيار زياد است ميان زندگى يك انسان كه مانند يك حرف مثلا ب در سطرى از كتاب قرار گرفته است كه متشكل از صفحات\r\n","description":"","footnote":"","page_name":" 255 ","page_number":256},
  {"content":"\r\nمتعدد است كه پر از هزاران محتويات است و براى هدفهاى ضرورى حياتى تاليف شده است . و انسانى كه با اطلاع از سطور تاريخ طبيعى و انسانى خود و نيز با آگاهى به كتاب هستى و مؤلف و هدف آن ، زندگى مىنمايد .\r\nحرفى كه بوسيله يك قطعهء فلز در كتاب نقش بسته است ، هيچ گونه آگاهى و اختيار در بارهء سطور و محتويات و هدف آن كتاب ندارد . اگر اين دانش فروشان حرفه اى و اين انسان نشناسان مدعى انسان شناسى مىخواهند ، انسان مانند آن حرف ب در سطور تاريخ در كتاب هستى قرار بگيرد ، ما سخنى با اينان نداريم .\r\nزيرا خودشان هم معناى سخنانشان را نمىفهمند كه چه مىگويند .\r\n\r\nهدفهاى اعلاى تقوى ورزيدن از ديدگاه قرآن\r\nانواعى از هدف اعلاى انسانى در قرآن براى تقوى ذكر شده است كه همهء آنها سازندگى تقوى را به خوبى اثبات مىكند . از آن جمله : 1 - * ( يا أَيُّهَا الَّذِينَ آمَنُوا إِنْ تَتَّقُوا الله يَجْعَلْ لَكُمْ فُرْقاناً ) * ( 1 )  .\r\n( اى مردمى كه ايمان آورده‌ايد ، اگر براى خدا تقوى بورزيد ، خداوند در شما نيروى تمييز و تفكيك كنندهء حق از باطل بوجود مىآورد ) آيات ديگرى در همين مضمون وارد شده است ، مانند : 2 - * ( وَاتَّقُوا الله وَيُعَلِّمُكُمُ الله ) * ( 2 )  .\r\n( و براى خدا تقوى بورزيد ، خدا براى شما تعليم مىدهد ) اين گروه از آيات مردم را آمادهء پذيرش معارف عالى عالم هستى مىنمايد كه بدون فهم برين در اختيار كسى قرار نمىگيرد . درست است كه تفكرات و انديشه‌ها و هوش و حدس و تجسمهاى ما كه مستند به وساطت حواس و آزمايشگاه‌ها مىباشند ، وسايل ضرورى مىباشند ولى ثمره و نتايج اين نيروها و استعدادها از حيطهء موضعگيرىهاى محدود ما در جهان هستى تجاوز نمىكنند . اين محدوديت با نظر به مخلوط گشتن بازيگرى و تماشاگرى ما در نمايشنامهء وجود كاملا روشن مىگردد . بعبارت ديگر محدوديت\r\n","description":"","footnote":" ( 1 ) الانفال آيه 29 .  ( 2 ) البقرة آيهء 282 . ","page_name":" 256 ","page_number":257},
  {"content":"\r\nناشى از فاصله اى كه شرايط گوناگون درك شونده با انسان درك كننده بوجود مىآورد ، ما را از تمييز واقعى حق و باطل و معرفتهاى تفسير كنندهء هستى ، بدون دخالت بازيگرى حسّى و ذهنى ، محروم مىسازد . در صورتى كه تكاپو در راه تصفيهء شخصيت و نگهدارى آن از آلودگىهاى حيوانى و درندگى و خودخواهىهاى متنوع ، براى ما آن فهم برين را بوجود مىآورد كه آگاهىهاى عالى را بدنبال دارد .\r\nمنكر اين گونه آگاهىها بايستى مقدار فراوانى از معارف عالى بشرى را كه شرق و غرب را فرا گرفته است ، ناديده بگيرد . آگاهىهاى مربوط به ارزشهاى عالى انسانى و فداكارىهاى حياتى در راه تحقق بخشيدن به آنها را نمىتوان از محسوسات جهان عينى و از آن امور ذهنى كه مستند به محسوسات عينى است ، استنباط كرد . چنان كه از فعاليتهاى عقل نظرى كه وسيلهء فعاليتهاى فكرى معمولى است و دائما با فرمان شخصيت ساخته شده در محيط و ديدگاه‌هاى محدود ، دست به كار مىگردد ، نمىتوان توقع داشت كه بيك انسان اثبات كند كه انسانها را در امتيازات و نيروهاى خود ، مشترك بداند ، زيرا آن عقل نظرى كه تابع شخصيتهاى خودبين و خودخواه است ، جز سودجويى و انتخاب اصلح براى خويشتن منطق ديگرى ندارد ، از طرف ديگر :\r\n\r\nعقل سر تيز است ليكن پاى سست\r\nز آنكه دل ويران شده ست و تن درست\r\n\r\nعقل نظرى در زمينهء خودمحورى مىتراشد و مىخراشد و مىكاود و مسئله اى را حل نكرده آن مسئله را با چند سؤال ديگر آبستن ساخته پيش روى متفكر مىگذارد و در هنگام خداحافظى هم مىگويد : من كارى با چون و چراها ندارم ، اينست كه مىبينى حيات از تكامل اجزاى ماده در مجراى قوانين طبيعت بوجود آمده رو به تكامل عالىتر مىرود . اين پاسخ هفت ميليون سؤال مربوط به حيات را حل و فصل مىنمايد .\r\n« اين مطلب كه پيرامون پديدهء حيات هفت ميليون چون و چرا وجود دارد ، از آقاى اپارين دانشمند زيست شناس معروف اتحاد جماهير شوروى است » ( 1 ) \r\n","description":"","footnote":" ( 1 ) اپارين در كتاب حيات ، طبيعت منشأ و تكامل آن ص 183 ترجمه آقاى هاشم بنى طرفى چاپ چهارم ، چنين مىگويد : « فقط از راه چنين برداشت تكاملى است كه امكان مىيابيم نه فقط بفهميم كه در بدن موجودات زنده چه رخ مىدهد و چرا رخ مىدهد ، بلكه همچنين خواهيم توانست به هفت ميليون چون و چرائى پاسخ بدهيم كه براى شناخت واقعى جوهر حيات در برابر ما قرار مىگيرند » . ","page_name":" 257 ","page_number":258},
  {"content":"\r\nبا اين ملاحظات مىتوانيم ضرورت فهم برين را براى آگاهىهاى عالى كه جهان هستى و وجود ما را كه بعنوان حلقه اى از زنجير طولانى و پهناور خود در بر گرفته است ، اثبات نماييم .\r\nهمچنين تفكيك حق از باطل مانند تفكيك كارهاى اختيارى از كارهاى جبرى در حساسترين شئون حيات تكامل يافته بدون روشنايىهاى حاصل از تقوى ، ممكن نمىباشد .\r\n3 - * ( إِنَّ فِي اخْتِلافِ اللَّيْلِ وَالنَّهارِ وَما خَلَقَ الله فِي السَّماواتِ وَالأَرْضِ لَآياتٍ لِقَوْمٍ يَتَّقُونَ ) * ( 1 )  .\r\n( در جريان پشت سر هم شب و روز و آنچه كه خداوند در آسمانها و زمين آفريده است ، آياتى است براى مردمى كه تقوى مىورزند ) .\r\n4 - * ( لَتُبْلَوُنَّ فِي أَمْوالِكُمْ وَأَنْفُسِكُمْ وَلَتَسْمَعُنَّ مِنَ الَّذِينَ أُوتُوا ) * ( 2 )  .\r\n( و اگر شكيبائى كنيد و تقوى بورزيد ، اين روش شما صحيح و از تصميم عاقلانه در امور ناشى است ) .\r\nبعضى ديگر از آيات همهء اوصاف رشد و كمال را به مردم با تقوى نسبت مىدهد : 5 - * ( لَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَالْمَغْرِبِ وَلكِنَّ الْبِرَّ مَنْ آمَنَ بِالله وَالْيَوْمِ الآخِرِ وَالْمَلائِكَةِ وَالْكِتابِ وَالنَّبِيِّينَ وَآتَى الْمالَ عَلى حُبِّه ذَوِي الْقُرْبى وَالْيَتامى وَالْمَساكِينَ وَابْنَ السَّبِيلِ وَالسَّائِلِينَ وَفِي الرِّقابِ وَأَقامَ الصَّلاةَ وَآتَى الزَّكاةَ وَالْمُوفُونَ بِعَهْدِهِمْ إِذا عاهَدُوا وَالصَّابِرِينَ فِي الْبَأْساءِ وَالضَّرَّاءِ وَحِينَ الْبَأْسِ أُولئِكَ الَّذِينَ صَدَقُوا وَأُولئِكَ هُمُ الْمُتَّقُونَ ) * ( 3 )  .\r\n","description":"","footnote":" ( 1 ) يونس آيه 6 .  ( 2 ) آل عمران آيه 186 .  ( 3 ) البقرة آيهء 177 . ","page_name":" 258 ","page_number":259},
  {"content":"\r\n( نيكوكارى آن نيست كه صورتهايتان را به طرف مشرق و مغرب برگردانيد ، بلكه نيكوكارى از آن كسى است كه به خدا و روز قيامت و فرشتگان و كتاب و پيامبران ايمان بياورد و در راه محبت خداوندى به خويشاوندان و يتيمان و بينوايان و در راه ماندگان و نيازمندانى كه نياز خود را آشكار مىكنند و آزاد كردن بردگان مال مىدهد و نماز را بر پا مىدارد و زكات مىدهد . و هنگامى كه تعهدى مىبندند وفا به تعهد مىنمايند و آنان كه در ناگوارىها و مشقتها و وحشتها شكيبائى مىنمايند .\r\nآنان راستگويان و راست كردارانند و آنان هستند كه تقوى مىورزند ) .\r\n6 - * ( يا أَيُّهَا الَّذِينَ آمَنُوا ) * ( 1 )  .\r\n( عدالت بورزيد ، زيرا عدالت به تقوى نزديكتر است ) .\r\n7 - * ( قالَ مُوسى لِقَوْمِه اسْتَعِينُوا بِالله وَاصْبِرُوا إِنَّ الأَرْضَ لِلَّه يُورِثُها ) * ( 2 )  .\r\n( خداوند زمين را در اختيار بندگانى كه مىخواهد مىگذارد و پايان امور از آن متقيان است ) .\r\n8 - * ( تِلْكَ الدَّارُ الآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الأَرْضِ وَلا فَساداً وَالْعاقِبَةُ لِلْمُتَّقِينَ ) * ( 3 )  .\r\n( آن سراى آخرت را براى كسانى قرار مىدهيم كه در روى زمين برترى نمىطلبند و فساد به راه نمىاندازند و پايان امور از آن متقيان است ) .\r\nبنا بر مفاد اين آيات ، مردم با تقوى كه توانسته‌اند شخصيت انسانى خود را از دستبرد عوامل انحراف و پليدىها محفوظ بدارند و نجات بدهند ، داراى اوصاف زير مىباشند : 1 - فهم برين و آگاهىهاى عالى كه عامل تمييز حق از باطل و تحصيل معارف عالى هستى مىباشد .\r\n2 - نگرش عالى در تحولات و كائنات آسمانى و زمينى و شناخت برين در\r\n","description":"","footnote":" ( 1 ) المائدة آيهء 8 .  ( 2 ) الاعراف آيهء 128 .  ( 3 ) القصص آيهء 83 . ","page_name":" 259 ","page_number":260},
  {"content":"\r\nبارهء آن موجودات كه آيات الهى بودن آنها را نشان مىدهد و اين نگرش از معلومات رسمى شناخته نيست .\r\n3 - اراده و تصميم منطقى در برابر رويدادهاى زندگى مادى و معنوى ، اگر چه اين صفت تقوى با نظر سطحى ناچيز مىنمايد ، ولى با اندك دقت و تأمل جدى روشن مىگردد كه اصل مبناى زندگى آدمى به اراده و تصميم او بستگى دارد . زيرا اراده‌هاى اشخاص در زندگى اغلب اوقات متعدد و متنوع بوده با نظر به دگرگونى موضع - گيرىها در برابر رويدادها ، و واقعياتى كه دائما در حال تحولند ، چگونگى اراده و تصميم حساسترين و حياتىترين نقش را به عهده دارند ، بطورى كه « وضع روانى و هدف گيرىها و چگونگى استعدادهاى يك انسان را مىتوان از چگونگى اراده و تصميمهاى او به خوبى كشف كرد » .\r\n4 - ايمان به خدا و فرشتگان و كتاب آسمانى [ كه قاطعانه ترين نسخهء درمان دردهاى بشرى است 
  ] و پيامبران . اين عقايد كه از اوصاف متقين است ، باضافهء اين كه عدالت و نظم واقعى حيات بدون آنها امكان پذير نيست ، پرورش دهندهء استعدادها و عظمتهاى روحى و عامل منحصر رهايى از پوچ گرايى در زندگى مىباشد .\r\n5 - استفاده از اندوخته‌ها در راه ريشه كن شدن فقر و آزادى بردگان . خلاصهء اين صفت متقين تنظيم مسائل اقتصادى است كه هيچ فرد و جامعه اى بدون آن نمىتواند ادّعاى حيات داشته باشد .\r\n6 - بر پا داشتن نماز ، كه بقول « هوگو » با يك عبارت مختصر : « در تماس نهادن بىنهايت كوچك ( انسان ) با بىنهايت بزرگ ( خدا ) در حال معرفت مىباشد . » 7 - پرداخت ماليات بعنوان زكات .\r\nتبصره - نكتهء بسيار با اهميتى كه در آيهء مربوطه ( البقرة آيهء 177 ) وجود دارد ، اينست كه باضافهء بيان لزوم پرداختهايى كه فقر را در اشكال مختلفش ريشه كن مىسازد ، زكات را مستقلا از اوصاف متقين قرار مىدهد . معلوم مىشود حقوقى كه بايد پرداخت شود ، يك كميّت معين قاطعانه بنام زكات و غيره ندارد ، بلكه مقدار پرداخت بايستى براى مرتفع ساختن احتياجات مادى جامعه كافى باشد .\r\n","description":"","footnote":"","page_name":" 260 ","page_number":261},
  {"content":"\r\n8 - عمل به تعهد و پيمان .\r\n9 - شكيبائى در برابر ناگوارىها و مشقتها و عوامل وحشت و ترس كه پيرامون زندگى بشرى را فرا گرفته است .\r\n10 - عدالت .\r\n11 - رهبرى سرنوشت نهايى زندگى انسانها در كرهء زمين با متقين خواهد بود .\r\n12 - دورى از برترى طلبى و فساد كردن در روى زمين .\r\nاگر اين اوصاف نتوانند مدينهء فاضله را در روى زمين ايجاد كنند ، كدامين مكر بازىها و حيله گرىها و چپاولگرىها و دروغها و ستمگرىها اين مدينهء آرمانى را بوجود خواهند آورد\r\n19 ، 20 ، 21 - حقّ و باطل و لكلّ اهل فلئن امر الباطل لقديما فعل و لئن قلّ الحقّ فلربّما و لعلّ ( حقى وجود دارد و باطلى ، و هر يك براى خود اهلى مخصوص دارد . اگر باطل در افزايش باشد ، تازگى ندارد ، و اگر حق در اقليت باشد [ نقصى براى حق نيست 
  ] با اين حال حق قابل تحقق بوده اجرايش امكان پذير است ) .\r\n\r\nاكثريت باطل و باطل گرايان و اقليت حق و حق گرايان\r\nمگر نشنيده‌ايد :\r\n\r\nبسوزد شمع دنيا خويشتن را\r\nز بهر خاطر پروانه اى چند\r\n\r\nمنسوب به غمام همدانى\r\nمگر نمىدانيد بقول « ارسطو » : « مركز حقيقى دايره بيش از يك نقطه ندارد » اين حقيقت محسوس را هم همگان مىدانيم كه وزن مغز ما در برابر وزن همهء بدن ما در حدود يك هفتادم است .\r\nاين واقعيت هم روشن است كه محاسبهء مقدار يك موج انديشه اى كه ممكن است جهانى را آباد كند ، در مقابل همهء مغز نه تنها بسيار بسيار ناچيز است ، بلكه اصلا\r\n","description":"","footnote":"","page_name":" 261 ","page_number":262},
  {"content":"\r\nاين دو قابل مقايسهء كمّى نيستند .\r\nبا اين مشاهدات عينى كه ما در عالم طبيعت داريم ، بطور يقين مىدانيم كه موضوع عظمتها و ارزشها فوق كميّت است بنا بر اين اكثريت نمودهاى باطل و باطلگرايان نمىتواند دليل واقعيت و يا ارزش آن دو باشد ، چنان كه اقليت نمودهاى حق و حق گرايان نبايد دليلى براى عدم واقعيت و بىارزشى آن دو تلقى گردد . جهان با عظمت هستى را در نظر بگيريد كه فوق محاسبات و ارزيابى ما است . براى توضيح ، نقطه اى از فضا را با بعضى از كراتش در نظر بگيريم : « كازارها با حجمى كه به بزرگى صد ميليون برابر خورشيد ما مىباشند ، چيزهاى وهمانگيز و فانتزى هستند . آنها پهنهء آسمان را با نورى كه صد برابر زيادتر از كهكشان ما با صد ميليارد ستاره اش مىباشد ، مىپوشاند . در بادى امر كازارها خورد و ناچيز به نظر مىآيند و اين امر ناشى از فاصلهء بسيار دور آنها است كه حتى در ماوراى دورترين سحابىها قرار دارند ، تقريبا در فاصلهء ده ميليارد سال نورى » .\r\n[ رصدخانهء راديوئى پارك استراليا - تلسكوپ بزرگ كوه پالومار 
  ] .\r\nاين همه عظمت خيره كننده مىتواند با قوانين معينى توضيح داده شود و انسان با آن عظمت آشنايى پيدا كند ، ولى پديدهء حيات با اين اقليت در برابر آن اكثريت سرسام آور ، بدون پاسخ به هفت ميليون چون و چرا بقول « اوپارين » قابل درك نمىباشد . باز حيات كه در مقابل روان و روان در مقام روح تكامل يافته ، اكثريت دارد ، قابل مقايسه با عظمت روح تكامل يافته نمىباشد .\r\nاين قانون مهم را بايد بخاطر بسپاريم . كه هر اندازه براى بوجود آمدن و يا استمرار يك شيء احتياج به دخالت عوامل بيشترى با كيفيتهاى متنوعى وجود داشته باشد ، معلوم مىگردد كه آن شيء داراى واقعيتى پر معنا و با عظمت است مانند پديدهء حيات و بالاتر از آن روان و بالاتر از هر دو ، روح تكامل يافته انسانى است . مىدانيم كه :\r\n\r\nصبر بسيار ببايد پدر پير فلك را\r\nتا كه از مادر گيتى چو تو فرزند بزايد\r\n\r\nو مىدانيم كه :\r\n","description":"","footnote":"","page_name":" 262 ","page_number":263},
  {"content":"\r\n\r\nسالها بايد كه تا يك سنگ اصلى ز آفتاب\r\nلعل گردد در بدخشان يا عقيق اندر يمن\r\nعمرها بايد كه تا يك كودكى كه از روى طبع\r\nعالمى گردد نكو يا شاعرى شيرين سخن\r\nقرنها بايد كه تا از پشت آدم نطفه اى\r\nبو الوفاى كرد گردد يا شود ويس قرن\r\n\r\nميليونها بلكه ميلياردها انسان در اين كرهء خاكى مىآيند و ديده از آن فرو مىبندند و مىروند ، يك فرد بنام « سقراط » به حدّ نصاب حيات تكاملى مىرسد .\r\nميلياردها انسان هر يك هفتاد يا هشتاد سال يا كم و بيش مىآيند و روى خاك مىغلطند ، يك فرد بنام « ابراهيم خليل » از خاك بر مىخيزد و با آگاهى از جان پاك رهسپار كوى كمال مىگردد .\r\nميليونها انسان مىآيند و موادّ جهان طبيعت را براى زندگى خود مستهلك مىسازند . انسانهاى اندكى پيدا مىشود و موادّ جهان طبيعت را مىشناسد و راه بهره - بردارى صحيح را به انسانها تعليم مىدهد و مىرود .\r\nدر واقع اين گونه اشخاص فوق گذشت هفتاد سال عمر و 70 كيلو وزن و مشتى رگ و استخوان و خونند ، -\r\n\r\nبلكه صد قرن است آن عبد العلى\r\n\r\nخلاصه گمان نمىرود يك انسان هشيار با دانستن اين كه ملاك حق و باطل و ارزش هواخواهان هر يك از آن دو ، فوق اقليت و اكثريت مىباشد ، باز فريب اكثريت باطل و باطل گرايان را خورده دست از حق و حقگرايى بردارد .\r\n22 - و لقلَّما ادبر شيء فأقبل ( چه اندك است بازگشت آنچه روى گردانيده بگذشته خزيده است ) .\r\n\r\nورقى كه از كتاب زندگى گردانيده شد ، جز بوسيلهء رويدادهاى محاسبه نشده برگشت ندارد\r\nاين مسئلهء مهم را از دو ديدگاه مىتوان مطرح كرد :\r\n","description":"","footnote":"","page_name":" 263 ","page_number":264},
  {"content":"\r\n\r\nديدگاه يكم - فلسفى محض\r\nبا نظر از اين ديدگاه هيچ واقعيتى كه در مجراى حركت قرار بگيرد ، قابل تكرار نيست ، نه از آن جهت كه لحظات گذشتهء زمان كه امتدادى است از زنجير حوادث در زمان سنج ذهن ما برنمىگردد [ زيرا امتداد ذهنى به جهت نيروى شگفت انگيز مغز بشرى قابل تكرار در تصور مىباشد ، يعنى ما مىتوانيم كشش مجرد يك ساعت يا يك ماه گذشته را در ذهن مجسّم و تكرار كنيم 
  ] بلكه منظور ما از موضوعى كه قابل برگشت نيست ، واقعيت خود حوادث است كه در جويبار دائم الجريان زمان يكى پس از ديگرى در گذرند .\r\nموادّ طبيعت دگرگون مىشوند اين دگرگونى مستند به تغييرات درونى و برونى همهء اجزاى كيهان ما مىباشد .\r\nانرژىها مستهلك مىگردند ، و به كار و حرارت و غيره تبديل مىشوند و قابل بازگشت به حال اولى نيستند ، عناصر راديو اكتيو با منتشر ساختن اشعهء آلفا ، بتا رو به سرب يا مادهء ديگر مىروند ، ديگر برگشت به حالت اولى ندارند ، آن سرب و مادهء ديگر هم كه پايدار به نظر مىرسند ، در حال تبديل بسيار كند هستند كه به نظر راكد و غير متغير مىآيند .\r\nخلاصه از كهكشانها و كارزارها گرفته تا كوانتمهاى انرژى بهر چه بنگريم ، بطور مستقيم يا بطور غير مستقيم آن را در حالت حركت غير قابل برگشت مىبينيم .\r\n\r\nديدگاه دوم - عينى و محسوس\r\n- حوادث و رويدادهاى زندگى آدميان نيز از همين قانون تبعيت مىكند ، و بقول « مولوى » :\r\n\r\nهر نفس نو مىشود دنيا و ما\r\nبى خبر از نو شدن اندر بقا\r\n\r\nجملهء امير المؤمنين ( ع ) بنا بر اين قانون عمومى ، چنين تفسير مىشود كه آنچه از پيش روى آدمى چه در قلمرو فردى و چه در قلمرو اجتماعى بگذشته خزيد ، قابل برگشت نيست ، مگر به ندرت كه مىتوان گفت : آنچه كه برگشته است ، رويدادى مشابه گذشته ، يا عين همان رويداد دانست كه تكيه بر پايه‌هاى ثابت دارد و رويداد متكى بر پايه‌هاى ثابت بسيار اندك است .\r\nدر تاريخ 20 مهر ماه 1357 پايان يافت\r\n","description":"","footnote":"","page_name":" 264 ","page_number":265},
  {"content":"\r\n\r\nفهرست مطالب\r\n","description":"","footnote":"","page_name":" 265 ","page_number":266},
  {"content":"\r\n( فهرست مطالب جلد سوم )\r\nترجمه و تفسير نهج البلاغه\r\nسر فصل موضوعاتى كه با علامت ( ) مشخص شده است از متن خطب است\r\nمطالب صفحه\r\nمتن خطبهء چهارم 3\r\nترجمه خطبهء چهارم 4\r\nتفسير عمومى خطبهء چهارم 5\r\nو قر سمع لم يفقه الواعية و كيف يراعى النبأة من اصمته الصيحة 5\r\nعوامل گرديدن تكاملى را خنثى نكنيم 5\r\nسه نظريه در مسئله عوامل - يكم - دوّم - سوّم 5\r\nعوامل اساسى براى حركت و بفعليت رسيدن نوع يكم - نوع دوّم - نوع سوّم 7 - 6\r\nديگر هيچ صدائى انسان ساز براى شنيده شدن طنين نمىاندازد 10\r\nتقسيم جوامع : يكم - دوّم - سوّم 11 - 10\r\nربط جنان لم يفارقه الخفقان 12\r\nما زلت انتظر بكم عواقب الغدر و اتوسمكم بحلية المغترين 14\r\nداستان ناكثين ( پيمان شكنان ) 15\r\nتحليل داستان پيمان شكنان 17\r\n1 - بحثى در ماهيت بيعت و لزوم آن براى رشد و اعتلاى انسانى 18\r\n2 - آزادى اساسىترين عنصر پيمان مقدس 19\r\n3 - جوامع امروزى دليلى براى لزوم بيعت ( پيمان مقدس ) نمىبينند 20\r\nموضوع و مسئله رهبرى . توضيح يكم - دوّم 20\r\n","description":"","footnote":"","page_name":" 266 ","page_number":267},
  {"content":"\r\nانگيزه و هدف پيمان زمامدارى امروزى 21\r\n4 - تعهّد شكنى عبارت ديگرى از خودكشى 21\r\n5 - بازيگرىهاى ماكياولى معاويه در پيمان شكنى طلحه و زبير 22\r\n6 - آگاهى پيشين على بن ابي طالب ( ع ) از قرار گرفتن پيمان شكنان در معرض فريب خوردن 23\r\n7 - مبدل كردن دادخواهى دروغين را به حكومت خواهى ، نوعى از سياست تلقى كرده‌اند 24\r\n8 - اعتراف پيمان شكنان 25\r\n9 - شريك ساختن مردم ناشايست در مديريت اجتماع ، خيانت در امانتى است كه خدا و مردم به من سپرده‌اند 26\r\n10 - پيمان شكنان به عمره مىروند تا انصراف خود را از رهبر الهى با عبادت خدا بپوشانند 27\r\n11 - پيمان شكنان سوگند مىخورند كه پيمان خود را نخواهند شكست 28\r\n12 - پيمان شكنان از پديدهء پيمان الهى كه مقدسترين پديده‌ها است سوء استفاده مىكنند 29\r\n13 - پيمان شكنان از عدالت رهبر الهى هم سوء استفاده مىكنند 29\r\nما اين عدالت را نمىخواهيم زيرا نيازى به آن نداريم 32\r\nپيمان و پيمان شكنى از ديدگاه قرآن 33\r\nآيات مربوط به عظمت پديدهء پيمان 34 - 33\r\nسترنى عنكم جلباب الدين و بصرنيكم صدق النية 35\r\nچگونه دين پردهء تاريكى روى واقعيت مىكشد 37\r\nاقمت لكم على سنن الحق فى جواد المضلة حيث تلتقون و لا دليل و تحتفرون و لا تميهون 37\r\nمن نگهبان حقيقتم 37\r\nاليوم انطق لكم العجماء ذات البيان 39\r\n","description":"","footnote":"","page_name":" 267 ","page_number":268},
  {"content":"\r\nواقعيات و رويدادهائى كه با قيافه خاموش گوياترين زبان را دارند 39\r\nعزب رأى امرء تخلَّف عنى ما شككت فى حق مذ اريته 40\r\nمسير من از حقيقت و رو به حقيقت است ، از من جدا نشويد 40\r\nلم يوجس موسى عليه السلام خيفة على نفسه 42\r\nنظرى كلى در باره پديده‌ها و فعاليتهاى روانى على بن ابي طالب عليه السلام 42\r\nتباهى اسف انگيزى كه از ناآگاهى به اصل حيات ، نصيب بشريت مىگردد - يكم - دوّم 45\r\nحيات يك مفهوم تجريدى است و ما با معلولها و پديده‌هاى آن سرو كار داريم نه با خود آن مفهوم يكم - دوّم 46 - 45\r\nرابطه حيات با پديده‌ها و فعاليتهاى آن ، يكم - دوّم 50 - 47\r\nحيات در منطقه ارزشها . توضيحات يك تا پنج 50\r\nبيم و هراس من در بارهء انسانها است 51\r\nاليوم تواقفنا على سبيل الحق و الباطل 52\r\nشناخت حق و باطل و تفكيك راه آن دو از يكديگر 52\r\nحق و باطل از ديدگاه قرآن 54\r\nتوضيحات يكم تا ششم 58 - 54\r\nتقسيم واقعيات و حقايق هستى . يكم - دوّم 59 - 58\r\nتوضيح هفتم و هشتم حق و باطل 61 - 60\r\nبحثى در ثبات حق و زوال باطل 62\r\nشناخت حق و باطل آسانتر از تشخيص راه‌هاى آن دو مىباشد 64\r\nعلل عدم شناخت حق و باطل . يكم - دوّم 65\r\nاصول تشخيص راه‌هاى حق و باطل . يكم تا سوّم 65\r\nتقسيم راه‌هاى حق و باطل . يكم - دوّم 65\r\nمن وثق بماء لم يظمأ 66\r\nاحساس بىنيازى در حال اطمينان به داشتن عوامل مرتفع كنندهء احتياج .\r\nيكم - دوّم 66\r\n","description":"","footnote":"","page_name":" 268 ","page_number":269},
  {"content":"\r\nمتن خطبهء پنجم 69\r\nترجمه خطبهء پنجم 70\r\nتفسير عمومى خطبهء پنجم 71\r\nايها الناس شقوا امواج الفتن بسفن النجاة 71\r\nنقش فتنه‌ها و آشوبها در حيات آرمان انسانى در سرتاسر تاريخ . يكم - دوّم 72 - 71\r\nتفسير موقعيت فتنه انگيز . مسئله يكم - تعريف 73\r\nهر فتنه و آشوبى دو جنبه دارد : يكم منفى - دوّم مثبت 74 - 73\r\nتفسير موقعيت فتنه انگيز . مسئله دوم - عوامل 75\r\nانسانهائى كه با موقعيت فتنه انگيز در ارتباطند : مسئلهء يكم گروه روشنفكران 78\r\nمسئله دوم - پاكدلان پاك انديش 85\r\nمسئله سوّم - از سود جويان مادّى تا عاشقان ( من هستم ) . . . 85\r\nمسئله چهارم - بدبينان 86\r\nمسئله پنجم - خوشبينان 86\r\nمسئله ششم - محققان حرفه اى 89\r\nمسئله هفتم - محققان آگاه و متعهّد 89\r\nفتنه اى كه در دوران زمامدارى امير المؤمنين بوجود آمده بود 90\r\nفتنه از ديدگاه قرآن 92\r\n1 - فتنه عامل تحركى براى آزمايش 92\r\n2 - فتنه اى كه خود انسان به وجود مىآورد و آن را وسيله فريب دادن خود مىسازد 95\r\n3 - وقيحترين جنبه‌هاى فتنه 96\r\n4 - اگر محاسبه دقيق در كار نباشد . فتنه‌ها خوب و بد را به آتش خواهند كشيد 98\r\nو عرجوا عن طريق المنافره 99\r\n","description":"","footnote":"","page_name":" 269 ","page_number":270},
  {"content":"\r\nعوامل دو پديدهء متضاد اتحاد و خصومتها 99\r\nبه بيان دردها نپردازيد درمان دردها را بگوئيد 101\r\nبه عللى بيان دردها در درجه اوّل اهميت است : يكم - دوّم 102 - 101\r\nتقسيم دردهاى بشرى : يكم - دوّم - سوّم 102\r\nنوع اساسى دردهاى بشرى : يكم - دوّم 103 - 102\r\nوضعوا تيجان المفاخرة 104\r\nانسان و افتخار و مباهاتهاى او 104\r\nافلح من نهض بجناح او استسلم فاراح 105\r\nحركت براى پرواز بى بال و پر نتيجه اى جز سقوط ندارد 105\r\nقدرت شرط اساسى تكليف است 107\r\nتوضيحاتى در باره قدرت : مسئلهء يكم - وسيله تشخيص قدرت 108\r\nعدم محاسبهء آرمانى در باره بهره بردارى از قدرتها ، هدر رفتن و نابودى اين سرمايه‌هاى الهى را در دنبال دارد 111\r\nبا ارزشترين و پايدارترين و پيروزترين قدرتها كه امير المؤمنين ( ع ) مىخواهد ، كدام است 112\r\nهذا ماء آجن و لقمة يغص بها آكلها 113\r\nعاليترين تشبيه در باره رياست 113\r\nو مجتنى الثمرة لغير وقت ايناعها كالزارع به غير ارضه 114\r\nساده لوحان نتايج را پيش از سپرى كردن مقدمات مىخواهند 114\r\nفان اقل يقولوا حرص على الملك و ان اسكت يقولوا جزع من الموت 116\r\nچه كنم در برابر اين كوته بينان . بگويم يا ساكت شوم 116\r\nحيات ما فوق زندگى و مرگ 117\r\nهيهات ، بعد اللتيا و الَّتى و اللَّه لابن ابي طالب آنس بالموت من الطفل بثدى امه 119\r\nمرگ از ديدگاه على بن ابي طالب شربت گوارائى است براى حيات حقيقى 120\r\n","description":"","footnote":"","page_name":" 270 ","page_number":271},
  {"content":"\r\nبر لبش قفل است و در دل رازها 121\r\nمتن خطبهء ششم 123\r\nترجمه خطبهء ششم 123\r\nتفسير عمومى خطبهء ششم 124\r\nو اللَّه لا اكون كالضبع تنام على طول اللدم حتى يصل اليها طالبها و يختلها راصدها 124\r\nشگفتا ، عوامل هشدارىهاى آگاهىافزا ، وسيله هائى براى تخدير 124\r\nو لكنى اضرب بالمقبل الى الحق المدبر عنه و بالسامع المطيع العاصى المريب ابدا حتّى يأتي علىّ يومى 126\r\nتا ميان حق و باطل تناقض آشتى ناپذير وجود دارد ، پيكار حق طلبان و باطل گرايان اجتناب ناپذير خواهد بود 126\r\nفو اللَّه ما زلت مدفوعا عن حقّى مستأثرا علىّ منذ قبض اللَّه نبيه ( ص ) حتّى يوم الناس هذا 128\r\nدليل تكرار و تاكيد امير المؤمنين ( ع ) در بارهء حق خود 128\r\nمتن خطبهء هفتم 130\r\nترجمه خطبهء هفتم 130\r\nتفسير عمومى خطبهء هفتم 131\r\nاتخذوا الشيطان لامرهم ملاكا و اتخذهم له اشراكا 131\r\nنخست آنان دست بردگى بسوى شيطان دراز كردند ، سپس شيطان بردگى آنانرا پذيرفت 131\r\nفباض و فرّخ في صدورهم و دب و درج فى حجورهم 133\r\nسينه هائى كه مبدل به قفسهء شيطان مىگردد 133\r\nفنظر باعينهم و نطق بالسنتهم فركب بهم الزلل و زين لهم الخطل فعل من قد شركه الشيطان فى سلطانه و نطق بالباطل على لسانه 134\r\nديروز انسانهائى بودند و امروز شياطين گشته‌اند 135\r\n","description":"","footnote":"","page_name":" 271 ","page_number":272},
  {"content":"\r\nمتن خطبهء هشتم 136\r\nترجمه خطبهء هشتم 136\r\nتفسير عمومى خطبهء هشتم 137\r\nيزعم انه قد بايع بيده و لم يبايع بقلبه 137\r\nآيا زبير در مسئله پيمان زمامدارى ظاهرسازى كرده بود 137\r\nفقد اقر بالبيعة و ادعى الوليجة فليات عليها بامر يعرف و الا فليدخل فيما خرج منه 137\r\nانكار پس از اقرار پذيرفته نمىشود 138\r\nمتن خطبهء نهم 139\r\nترجمه خطبهء نهم 139\r\nتفسير عمومى خطبهء نهم 140\r\nو قد ارعدوا و ابرقوا و مع هذين الامرين الفشل و لسنا نرعد حتى نوقع و لا نسيل حتى نمطر 140\r\nكسى كه قدرت عمل دارد ، نيازى به هياهو و خروشيدن ندارد 140\r\nتوضيح مسائل احساسى و تحرك آن : مسئله يكم - دوّم - سوّم 141 - 140\r\nسهم تحرك احساسات در تحولات اساسى و اصول آن 144 - 142\r\nمتن خطبهء دهم 145\r\nترجمه خطبهء دهم 145\r\nتفسير عمومى خطبهء دهم 146\r\nالا و ان الشيطان قد جمع حزبه و استجلب خيله و رجله 146\r\nدر برابر حزب شيطان كه براى فريب دادن اولاد آدم بسيج شده است بى تفاوت نباشيد 146\r\nو ان معى لبصيرتى ما لبّست على نفسى و لا لبّس على 147\r\nاين است معناى بينائى كه آدمى خود را نفريبد و فريب ديگران را نخورد 147\r\nو ايم اللَّه لافرطن لهم حوضا انا ماتحه لا يصدرون عنه و لا يعودون اليه 149\r\n","description":"","footnote":"","page_name":" 272 ","page_number":273},
  {"content":"\r\nآنان موقعيتى را كه من به وجود خواهم آورد ، قدرت بر هم زدن آن را نخواهند داشت 149\r\nمتن خطبهء يازدهم 151\r\nترجمهء خطبهء يازدهم 151\r\nتفسير عمومى خطبهء يازدهم 152\r\nتزول الجبال و لا تزل عض على ناجذك 152\r\nاگر كوه‌ها از جاى خود كنده شوند تو پا بر جاى باش 152\r\nاعر اللَّه جمجمتك ، تد فى الارض قدمك ، ارم ببصرك اقصى القوم ، و غض بصرك\r\nجمجمه اى كه چون گوى بىاختيار تسليم چوگان الهى نباشد ، دير يا زود گوى پيش پاى قوانين طبيعت گشته ، راه نابودى را پيش خواهد گرفت 154\r\nو اعلم ان النصر من عند اللَّه سبحانه 155\r\nپيروزى از خدا و براى خداست و بس 155\r\nمتن خطبهء دوازدهم 158\r\nترجمهء خطبهء دوازدهم 158\r\nتفسير عمومى خطبهء دوازدهم 159\r\nاهوى اخيك معنا فقال نعم . قال : فقد شهدنا ، و لقد شهدنا فى عسكرنا هذا اقوام فى اصلاب الرجال و ارحام النساء سيرعف بهم الزمان و يقوى بهم الايمان 159\r\nاتحاد شگفتانگيز انسانها 159\r\nمتن خطبهء سيزدهم 164\r\nترجمهء خطبهء سيزدهم 165\r\nتفسير عمومى خطبهء سيزدهم 166\r\nكنتم جند المراة و اتباع البهيمة 166\r\n","description":"","footnote":"","page_name":" 273 ","page_number":274},
  {"content":"\r\nاز حكومت و دمسازى با على ( ع ) فرار كردند و لشكر زن و پيرو چارپاى گشتند 166\r\nاخلاقكم دقاق و عهدكم شقاق و دينكم نفاق و ماءكم زعاق 168\r\nتأثير محيط طبيعى در وضع روانى مردم . مسئله يكم - دوم - سوم 169 - 168\r\nو المقيم بين اظهركم مرتهن بذنبه و الشاخص عنكم متدارك برحمة من ربه 170\r\nمتن و ترجمهء خطبهء چهاردهم 172\r\nمتن خطبهء پانزدهم 173\r\nترجمهء خطبهء پانزدهم 173\r\nتفسير عمومى خطبهء پانزدهم 174\r\nو اللَّه لو وجدته قد تزوج به النساء و ملك به الاماء لرددته 174\r\nاين مالكيتهاى غير قانونى لغو و باطل است 174\r\nعدالت و ستم 179\r\nعدالت در شئون انسانى كه با اراده به وجود مىآيد و توضيحات شش - گانه آن 180\r\nعدالت در جهان هستى 181\r\nمىگويند : عدالت آن معشوق مطلق انسانيت است كه انسانها از آن فرار مىكنند 183\r\nعشق به عدالت در كسانى به وجود مىآيد كه عشق به حيات واقعى در آنان شكوفان گردد 184\r\nعشق به عدالت بدون عشق به حيات ، خيالى بيش نيست 186\r\nعدالت منها نمىكند ، بلكه اضافه مىنمايد 188\r\nفرد و جامعه اى كه با عدالت اصلاح نشود ، بازيچهء جور و ستم خواهد بود 189\r\nعدالت از ديدگاه قرآن . آيات و توضيحات آنها 193 - 190\r\nتنها خداست كه ملاك عدالت ميان انسانها است . آيات و توضيحات آنها 196 - 193\r\n","description":"","footnote":"","page_name":" 274 ","page_number":275},
  {"content":"\r\nقيام دائمى و همه جانبه براى عدالت . آيات و توضيحات آنها 199 - 196\r\nاين است آن جوهر مقدس كه فوق مىخواهم و نمىخواهمها است 199\r\nنقل و توضيح نظريهء روسو در باره قانون گذاران 203 - 201\r\nاز ستم دور شويد و ستمكار نباشيد ، زيرا ستمكار از رحمت ربوبى خداوندى بريده است 207\r\nآياتى در بارهء ظلم و ستم 208\r\nستم عامل سقوط تمدنها و متلاشى شدن اجتماعات . و نقل آياتى چند 208\r\nخداوند عامل ظلم نيست 211\r\nنقل داستانى منسوب به جلال الدين مولوى 211\r\nنمونهء آيات تنزيه خداوند از ظلم 214 - 213\r\nستمكاران آن خود كامگانند كه جلو هر گونه اعتلاء و پيشرفت را مىگيرند 215\r\nآيات مربوط به خودكامگان ( مترفين ) و نتيجه گيرى از آنها 217 - 215\r\nآيا دين براى تخدير بينوايان به وجود آمده است 217\r\nملاء ( خودكامگان ) و آيات مربوط به آن 222 - 217\r\nارزش كار و كالا و انديشهء مردم را پايمال نكنيد 222\r\nمبارزه جدى و داد و فرياد پيامبران براى ريشه كن كردن ظلم 223\r\nتعريف مجدد عدالت 224\r\nمتن خطبهء شانزدهم 226\r\nترجمه خطبهء شانزدهم 227\r\nتفسير عمومى خطبهء شانزدهم 227\r\nذمتى بما اقول رهينة و انا به زعيم 229\r\nشخصيتم را در گرو سخنم مىگذارم 229\r\nان من صرحت له العبر عما بين يديه من المثلات حجزته التقوى عن تقحم الشبهات 231\r\n","description":"","footnote":"","page_name":" 275 ","page_number":276},
  {"content":"\r\nبراى هشياران اندرزها و تجارب روزگاران جدىترين وسايل خودسازى است 232\r\nالا و ان بليتكم قد عادت كهيئتها يوم بعث اللَّه نبيه ( ص ) 233\r\nاز آن تحول تكاملى كه پيامبر اسلام بوجود آورده بود ، منحرف گشته به همان نقطه برگشته‌ايد كه مبدأ حركت تكاملى شما بود 234\r\nو الذى بعثه بالحق لتبلبلن بلبلة و لتغربلن غربلة و لتساطن سوط القدر حتّى يعود اسفلكم اعلاكم و اعلاكم اسفلكم و ليسبقن سابقون كانوا قصروا و ليقصرن سباقون كانوا سبقوا 235\r\nهشيار باشيد كه عوامل دگرگونىها به فعاليت افتاده است و شما در مجراى آزمايشها قرار گرفته‌ايد 236\r\nطرح مسائلى در تحول تمدنها و فلسفه‌ها 237 - 236\r\nفلسفه و حكمت آزمايشها و عناصر و موارد آنها 242 - 240\r\nو اللَّه ما كتمت وشمة و لا كذبت كذبة و لقد نبئت بهذا المقام و هذا اليوم 242\r\nمن حقيقتى را پنهان نداشته‌ام ، و آنچه را كه گفته‌ام صدق محض است 242\r\nزير بناى پيكارهاى مقدس تاريخ ، مبارزهء جاودانى ميان سودجوئى و حقيقتگوئى است 243\r\n( خود ) از اين بازيچه‌ها بسيار دارد 244\r\nو لقد نبئت بهذا المقام و هذا اليوم 246\r\nسرنوشت امروز را مىدانستم 246\r\nالا و ان الخطايا خيل شمس حمل عليها اهلها و خلعت لجمها فتقحمت بهم فى النار 247\r\nگنهكاران و پايان سرنوشت آنان 247\r\nعلت اساسى بىپروائى گنهكاران در زمان ما . موضوع يكم - دوّم 257 - 248\r\nتوضيح بعضى از قوانين حمورابى 257 - 251\r\nهر معصيتى سقوطى را بدنبال دارد 257\r\nتقسيم گناهان بر دو نوع عمده : نوع يكم - دوّم 253 - 257\r\n","description":"","footnote":"","page_name":" 276 ","page_number":277},
  {"content":"\r\nالا و ان التقوى مطايا ذلل حمل عليها اهلها و اعطوا زمتها فاوردتهم الجنة 254\r\nتوضيح و مسائلى در باره كلمهء تقوى 254\r\nپاسخ طرح دو پرسش : يكم - دوّم 256 - 255\r\nهدفهاى اعلاى تقوى ورزيدن از ديدگاه قرآن 256\r\nآيات مربوط به تقوى و نتيجه گيرى از آنها 261 - 256\r\nحق و باطل و لكل اهل فلئن امر الباطل لقديما فعل و لئن قل الحق فلربما و لعل 261\r\nاكثريت باطل و باطل گرايان و اقليت حق و حقگرايان 261\r\nو لقلما ادبر شيء فأقبل 263\r\nورقى كه از كتاب زندگى گردانيده شد جز بوسيلهء رويدادهاى محاسبه نشده برگشت ندارد .\r\nتوضيح : ديدگاه يكم - فلسفى محض ، ديدگاه دوم - عينى و محسوس 264 - 263\r\n","description":"","footnote":"","page_name":" 277 ","page_number":278},
  {"content":"\r\n\r\n( فهرست آيات )\r\nصفحه سوره آيه\r\n10 ا يحسب الانسان ان يترك سدى القيامه 36\r\n19 ان الذين يبايعونك انما يبايعون اللَّه الفتح 10\r\n33 ليس البر ان تولوا وجوهكم قبل المشرق و المغرب و لكن البر من آمن باللَّه و اليوم الاخر و الملائكة و الكتاب و النبيين و اتى المال على حبه ذوى القربى و اليتامى و المساكين و ابن السبيل و السائلين و فى الرقاب و اقام الصلاة و اتى الزكاة و الموفون بعهدهم اذا عاهدوا و الصابرين فى الباساء و الضراء و حين الباس اولئك الذين صدقوا و اولئك هم المتقون البقرة 177\r\n34 من المؤمنين رجال صدقوا ما عاهدوا اللَّه الاحزاب 23\r\n34 و اوفوا بالعهد ان العهد كان مسئولا الاسراء 34\r\n35 فبما نقضهم ميثاقهم لعناهم و جعلنا قلوبهم قاسية المائدة 13\r\n35 فمن نكث فانما ينكث على نفسه الفتح 10\r\n54 فتعالى اللَّه الملك الحق المؤمنون 116\r\n55 و يعلمون ان اللَّه هو الحق المبين النور 25\r\n55 و ذلك بان اللَّه هو الحق لقمان 30\r\n56 الم تر ان اللَّه خلق السماوات و الارض بالحق ابراهيم 19\r\n56 و ما خلقنا السماوات و الارض و ما بينهما الا بالحق الحجر 85\r\n56 هو الذى ارسل رسوله بالهدى و دين الحق الصّف 9\r\n56 و آمنوا بما نزل على محمد و هو الحق من ربهم محمد ( ص ) 2\r\n57 ان كل الا كذب الرسل فحق عقاب ص 14\r\n57 حقيق على ان لا اقول على اللَّه الا الحق الاعراف 105\r\n58 و اذا قيل لهم آمنوا بما انزل اللَّه قالوا ا نؤمن بما انزل علينا\r\n","description":"","footnote":"","page_name":" 278 ","page_number":279},
  {"content":"\r\nو يكفرون بما ورائه و هو الحق مصدقا لما معهم البقرة 91\r\n58 الحق من ربك فلا تكونن من الممترين البقرة 147\r\n60 و لا تقتلوا النفس التي حرم اللَّه الَّا بالحق الاسراء 33\r\n60 يا داود انا جعلناك خليفة فى الارض فاحكم بين الناس بالحق ص 26\r\n61 انزل من السماء ماء فسألت اودية بقدرها فاحتمل السيل زبدا رابيا و ممّا يوقدون عليه فى النار ابتغاء حلية او متاع زبد مثله كذلك يضرب اللَّه الحق و الباطل فاما الزبد فيذهب جفاء و امّا ما ينفع الناس فيمكث فى الارض كذلك يضرب اللَّه الامثال الرعد 17\r\n61 و قل جاء الحق و زهق الباطل ان الباطل كان زهوقا الاسراء 81\r\n92 و كذلك فتنا بعضهم ببعض ليقولوا اهؤلاء من اللَّه عليهم من بيننا ا ليس اللَّه به اعلم بالشاكرين الانعام 53\r\n92 و لا تطرد الذين يدعون ربهم بالغداة و العشى يريدون وجهه ما عليك من حسابهم من شيء و ما من حسابك عليهم من شيء فتطردهم فتكون من الظالمين الانعام 52\r\n94 احسب الناس ان يتركوا ان يقولوا آمنا و هم لا يفتنون .\r\nو لقد فتنا الذين من قبلهم فليعلمن اللَّه الذين صدقوا و ليعلمن الكاذبين العنكبوت 2 و 3\r\n94 و اعلموا انّما اموالكم و اولادكم فتنة الانفال 131\r\n94 كل نفس ذائقة الموت و نبلوكم بالشر و الخير فتنة و الينا ترجعون الانبياء 35\r\n94 ان هى الا فتنتك تضلّ بها من تشاء و تهدى من تشاء الاعراف 155\r\n95 و لا تمدن عينيك الى ما متعنا به ازواجا منهم زهرة الحيات الدنيا لنفتنهم فيه طه 131\r\n95 و ما يعلمان من احد حتى يقولا انما نحن فتنة فلا تكفر البقرة 102\r\n","description":"","footnote":"","page_name":" 279 ","page_number":280},
  {"content":"\r\n95 ينادونهم الم نكن معكم قالوا بلى و لكنكم فتنتم انفسكم و تربصتم و ارتبتم و عزتكم الامانى حتى جاء امر اللَّه و غركم باللَّه الغرور الحديد 14\r\n96 و ان كادوا ليفتنونك عن الذى اوحينا اليك لتفترى علينا غيره و اذا لا تخدوك خليلا الاسراء 73\r\n96 فاما الذين فى قلوبهم زيغ فيتبعون ما تشابه منه ابتغاء الفتنة آل عمران 7\r\n96 و اقتلوهم حيث ثقفتموهم و اخرجوهم من حيث اخرجوكم و الفتنة اشد من القتل البقرة 193\r\n97 و قاتلوهم حتى لا تكون فتنة البقرة 193\r\n97 و الفتنة اكبر من القتل البقرة 217\r\n99 و اتقوا فتنة لا تصيبن الذين ظلموا منكم خاصة الانفال 25\r\n108 لا نكلف نفسا الَّا وسعها الانعام 152\r\n108 لا يكلف اللَّه نفسا الَّا وسعها البقرة 28\r\n118 و الذين يدعون من دون اللَّه لا يخلقون شيئا و هم يخلقون اموات غير احياء و ما يشعرون ايان يبعثون النحل 20 - 21\r\n119 من عمل صالحا من ذكر او انثى و هو مؤمن فلنحيينه حياة طيبة النحل 92\r\n132 و قال الشيطان لما قضى الامر ان اللَّه وعدكم وعد الحق و وعدتكم فاخلفتكم و ما كان لى عليكم من سلطان الا ان دعوتكم فاستجبتم لى فلا تلومونى و لوموا انفسكم ما انا بمصرخكم و ما أنتم بمصرخى انى كفرت بما اشركتمون من قبل ان الظالمين لهم عذاب اليم ابراهيم 22\r\n132 و استفزز من استطعت منهم بصوتك و اجلب عليهم بخيلك و شاركهم فى الاموال و الاولاد و عدهم و ما يعدهم الشيطان الا غرورا ان عبادى ليس لك عليهم سلطان و كفى بربك وكيلا الاسراء 66 - 65\r\n","description":"","footnote":"","page_name":" 280 ","page_number":281},
  {"content":"\r\n133 ارايت من اتخذ الهه هواه افانت تكون عليه وكيلا الفرقان 43\r\n135 و كذلك جعلنا لكل نبى عدوا شياطين الانس و الجن الانعام 112\r\n157 و ما النصر الا من عند اللَّه العزيز الحكيم آل عمران 126\r\n157 بنصر اللَّه ينصر من يشاء و هو العزيز الحكيم الروم 5\r\n163 انه من قتل نفسا به غير نفس او فساد فى الارض فكانّما قتل الناس جميعا و من احياها فكانّما احيا الناس جميعا المائده 32\r\n182 و تمت كلمة ربّك صدقا و عدلا الانعام 115\r\n192 فلذلك فادع و استقم كما امرت و لا تتبع اهوائهم و قل آمنت بما انزل اللَّه من كتاب و امرت لا عدل بينكم اللَّه ربنا و ربكم لنا اعمالنا و لكم اعمالكم لا حجة بيننا و بينكم اللَّه يجمع بيننا و اليه المصير الشورى 15\r\n193 لقد ارسلنا رسلنا بالبينات و انزلنا معهم الكتاب و الميزان ليقوم الناس بالقسط الحديد 25\r\n196 يا ايها الذين آمنوا كونوا قوامين بالقسط شهداء للَّه و لو على انفسكم او الوالدين و الاقربين ان يكن غنيا او فقيرا فاللَّه اولى بهما فلا تتبعوا الهوى ان تعدلوا النساء 135\r\n199 و لا يجرمنكم شنآن قوم على ان لا تعدلوا اعدلوا هو اقرب للتقوى و اتقوا اللَّه ان اللَّه خبير بما تعلمون المائده 8\r\n199 لا ينهاكم اللَّه عن الذين لم يقاتلوكم فى الدين و لم يخرجوكم من دياركم ان تبروهم و تقسطوا اليهم الممتحنه 7\r\n204 ان اللَّه يأمركم ان تودوا الامانات الى اهلها و اذا حكمتم بين الناس ان تحكموا بالعدل ان اللَّه نعما يعظكم به ان اللَّه كان سميعا بصيرا النساء 58\r\n204 يا ايها الذين آمنوا اطيعوا اللَّه و اطيعوا الرسول و اولى الامر منكم فان تنازعتم في شيء فردوه الى اللَّه و الرسول\r\n","description":"","footnote":"","page_name":" 281 ","page_number":282},
  {"content":"\r\nان كنتم تومنون باللَّه و اليوم الاخر ذلك خير و احسن تاويلا النساء 59\r\n204 الم تر الى الذين يزعمون انهم آمنوا بما انزل اليك و ما انزل من قبلك يريدون ان يتحاكموا الى الطاغوت و قد امروا ان يكفروا به و يريد الشيطان ان يضلَّهم ضلالا بعيدا النساء 60\r\n205 و ضرب اللَّه مثلا رجلين احدهما ابكم لا يقدر على شيء و هو كل على موليه اينما يوجهه لايات بخير هل يستوى هو و من يأمر بالعدل و هو على صراط مستقيم النحل 76\r\n206 ان اللَّه يأمر بالعدل و الاحسان النحل 90\r\n208 ان الذين كفروا و ظلموا لم يكن اللَّه ليغفر لهم النساء 168\r\n208 و سيعلم الذين ظلموا اى منقلب ينقلبون الشعراء 227\r\n208 فويل للذين ظلموا من عذاب يوم اليم الزخرف 65\r\n208 انه لا يقلح الظالمون الانعام 21\r\n209 فقطع دابر القوم الذين ظلموا و الحمد للَّه رب العالمين الانعام 45\r\n209 و لقد اهلكنا القرون من قبلكم لما ظلموا يونس 13\r\n210 و تلك القرى اهلكنا هم لمّا ظلموا و جعلنا لمهلكهم موعدا الكهف 59\r\n213 و ما ظلمناهم و لكن كانوا انفسهم يظلمون هود 101\r\n213 و على الذين هادوا حرمنا ما قصصنا عليك من قبل و ما ظلمناهم و لكن كانوا انفسهم يظلمون النحل 118\r\n214 مثل ما ينفقون فى هذه الحيوة الدنيا كمثل ريح فيها صر اصابت حرث قوم ظلموا انفسهم فاهلكته و ما ظلمهم اللَّه و لكن انفسهم يظلمون آل عمران 117\r\n214 هل ينظرون الا ان تأتيهم الملائكة او يأتي امر ربك كذلك فعل الذين من قبلهم و ما ظلمهم اللَّه و لكن كانوا انفسهم يظلمون النحل 33\r\n","description":"","footnote":"","page_name":" 282 ","page_number":283},
  {"content":"\r\n216 و كم قصمنا من قرية كانت ظالمة و انشأنا بعدها قوما آخرين فلما احسوا بأسنا اذا هم منها يركضون لا تركضوا و ارجعوا الى ما اترفتم فيه و مساكنكم لعلكم تسئلون .\r\nقالوا يا ويلنا انّا كنا ظالمين الانبياء 14 - 11\r\n216 و ما ارسلنا فى قرية من نذير الَّا قال مترفوها انا بما ارسلتم به كافرون سبا 34\r\n216 و اذا اردنا ان نهلك قرية امرنا مترفيها ففسقوا فيها فحق عليها القول فدمرناها تدميرا الاسراء 16\r\n219 قال الملأ من قومه انا لزاك فى ضلال مبين . قال يا قوم ليس بى ضلالة و لكنى رسول من رب العالمين . ابلغكم رسالات ربى و انصح لكم و اعلم من اللَّه ما لا تعلمون الاعراف 62 - 60\r\n220 قال الملاء الذين كفروا من قومه انا لنراك فى سفاهة و انّا لنظنك من الكاذبين قال يا قوم ليس بى سفاهة و لكنى رسول من رب العالمين الاعراف 67 - 66\r\n220 و اذكروا اذ جعلكم خلفاء من بعد عاد و بوأكم فى الارض تتخذون من سهولها قصورا و تنحتون الجبال بيوتا فاذكروا الاء اللَّه و لا تعثوا فى الارض مفسدين الاعراف 74\r\n220 قال الملأ الذين استكبروا من قومه للذين استضعفوا لمن آمن منهم أ تعلمون ان صالحا مرسل من ربه قالوا انا بما ارسل به مؤمنون . قال الذين استكبروا انا بالذى آمنتم به كافرون الاعراف 76 - 75\r\n221 و الى مدين اخاهم شعيبا قال يا قوم اعبدوا اللَّه ما لكم من إله غيره قد جائتكم بينة من ربكم فاوفوا الكيل و الميزان و لا تبخسوا الناس اشيائهم و لا تفسدوا فى الارض بعد اصلاحها ذلكم خير لكم ان كنتم مؤمنين . و لا تقعدوا\r\n","description":"","footnote":"","page_name":" 283 ","page_number":284},
  {"content":"\r\nبكل صراط توعدون و تصدون عن سبيل اللَّه من آمن به و تبغونها عوجا و اذكروا اذ كنتم قليلا فكثركم و انظروا كيف كان عاقبة المفسدين الاعراف 86 - 85\r\n223 قال الملاء الذين استكبروا من قومه لنخرجنك يا شعيب و الذين آمنوا معك من قريتنا او لتعودن فى ملتنا قال ا و لو كنا كارهين الاعراف 88\r\n231 و وضع الكتاب فترى المجرمين مشفقين ممّا فيه و يقولون يا ويلتنا ما لهذا الكتاب لا يغادر صغيرة و لا كبيرة الا احصاها و وجدوا ما عملوا حاضرا و لا يظلم ربك احدا الكهف 49\r\n231 ما يلفظ من قول الا لديه رقيب عتيد ق 18\r\n233 و لا تكونوا كالذين نسوا اللَّه فانساهم انفسهم الحشر 19\r\n234 لا اكراه فى الدين قد تبيّن الرشد من الغى البقرة 56\r\n239 انّا هديناه السبيل امّا شاكرا و امّا كفورا الدهر 3\r\n239 فذكَّر انّما انت مذكَّر لست عليهم بمصيطر الغاشيه 22\r\n240 و ما محمّد الَّا رسول قد خلت من قبله الرسل ا فائن مات او قتل انقلبتم على اعقابكم و من ينقلب على عقبيه فلن يضر اللَّه شيئا و سيجزى اللَّه الشاكرين آل عمران 144\r\n256 يا ايها الذين آمنوا ان تتقوا اللَّه يجعل لكم فرقانا الانفال 29\r\n256 و اتقوا اللَّه و يعلمكم اللَّه البقرة 282\r\n258 ان فى اختلاف الليل و النهار و ما خلق اللَّه فى السماوات و الارض لايات لقوم يتقون يونس 6\r\n258 و ان تصبروا و تتقوا فان ذلك من عزم الامور آل عمران 186\r\n258 ليس البر ان تولوا وجوهكم قبل المشرق و المغرب و لكن البر من آمن باللَّه و اليوم الاخر و الملائكة و الكتاب و النبيين و آتى المال على حبه ذوى القربى و اليتامى و المساكين\r\n","description":"","footnote":"","page_name":" 284 ","page_number":285},
  {"content":"\r\nو ابن السبيل و السائلين و فى الرقاب و اقام الصلاة و آتى الزكاة و الموفون بعهدهم اذا عاهدوا و الصابرين فى البأساء و الضراء و حين الباس اولئك الذين صدقوا و اولئك هم المتقون البقرة 177\r\n259 اعدلوا هو اقرب للتقوى المائده 8\r\n259 ان الارض للَّه يورثها من يشاء من عباده و العاقبه للمتقين الاعراف 128\r\n259 تلك الدار الاخره نجعلها للذين لا يريدون علوا فى الارض و لا فسادا و العاقبة للمتقين القصص 83\r\n","description":"","footnote":"","page_name":" 285 ","page_number":286},
  {"content":"\r\n\r\n( فهرست نام اشخاص )\r\nآ\r\nآبراهام لينكولن 75\r\nآل الحكم 178\r\nآلفرد نورث و ايتهد 195 - 90 - 30\r\nآينشتين 188 - 185\r\nالف\r\nابراهيم ( ع ) 170 - 81\r\nابراهيم بن محمد بن طلحه 177\r\nابن كثير 177 - 176\r\nابن الهائم 177\r\nابن بطَّال 177\r\nابن ابى الحديد 176 - 174 - 138 - 137 - 106 - 36 - 35 - 16 - 15\r\nابن خلدون 252 - 169 - 142\r\nابن سينا 252\r\nابن عباس 174\r\nابن ملجم 233 - 207\r\nابن ميثم بحرانى 174 - 36\r\nابو الفداء 176\r\nابو ذر غفارى 174\r\n","description":"","footnote":"","page_name":" 286 ","page_number":287},
  {"content":"\r\nابو سفيان بن حرب 178 - 144 - 106 - 105\r\nابو عبيده 106\r\nابى بكر 106 - 105\r\nاحمد لطفى سيد 194\r\nارسطو 205 - 194 - 188\r\nاسپينوزا 188\r\nافلاطون 254 - 195 - 194\r\nالحارث 178\r\nالحكم 178\r\nالوليد 178\r\nامرسون 238\r\nامينى - علامه شيخ عبد الحسين 176\r\nاوپارين 257 - 185 - 49\r\nب\r\nبارتلمى سانتهيلر 194\r\nبخارى 177\r\nبراء بن عازب 106\r\nبرتراند راسل 250 - 249 - 248 - 60\r\nبنى طرفى هاشم 254\r\nبوسوئه 167\r\nپ\r\nپروتاگوراس 107\r\nپطروشفسكى 23\r\nت\r\nتولستوى 254 - 188\r\n","description":"","footnote":"","page_name":" 287 ","page_number":288},
  {"content":"\r\nتوماس هابس 198 - 161 - 11\r\nتوين بى 236\r\nث\r\nثراسيماكوس 107\r\nثمود 213\r\nج\r\nجبرئيل 212\r\nچ\r\nچنگيز 162\r\nح\r\nحافظ شيرازى 205 - 186 - 114\r\nحجاج بن يوسف 162\r\nحسن بن هيثم بصرى 170\r\nحسين بن على ( ع ) 107\r\nحمورابى 251 - 250\r\nخ\r\nخوئى 106\r\nد\r\nداروين 87 - 11\r\nداود ( ع ) 60\r\nدكارت 254 - 59 - 58\r\nدموكريت 188\r\nدوركيم 65\r\nذ\r\nذكاء الملك 251\r\nر\r\nرضى ( شريف ) 228 - 146\r\n","description":"","footnote":"","page_name":" 288 ","page_number":289},
  {"content":"\r\nز\r\nزبير 91 - 77 - 52 - 33 - 29 - 26 - 25 - 23 - 22 - 17 - 16 - 15 - 179 - 178 177 - 175 - 166 - 150 - 138 - 137 - 136 - 126\r\nزيد بن ثابت 178 - 176\r\nزيرك زاده - غلامحسين 201\r\nژ\r\nژان ژاك روسو 203 - 201\r\nژرژ تومسون 188\r\nس\r\nسعد بن ابى وقاص 178 - 176\r\nسعدى - شاعر 198 - 85\r\nسعدى ام يحيى بن طلحه 177\r\nسعيد بن مسيب 178 - 176\r\nسقراط 254 - 245 - 183 - 111 - 110 - 109 - 121\r\nسولا 188\r\nش\r\nشعيب ( ع ) 223 - 221\r\nشوپنهور 80\r\nشيطان 204 - 146 - 145 - 135 - 134 - 133 - 132 - 131 - 130 - 130\r\nص\r\nصالح ( ع ) 221 - 220\r\nط\r\nطلحه 77 - 52 - 33 - 29 - 26 - 25 - 23 - 22 - 26 - 16 - 15 - 179 - 178\r\n","description":"","footnote":"","page_name":" 289 ","page_number":290},
  {"content":"\r\n177 - 175 - 166 - 150 - 137 - 126 - 91 ع\r\nعاد 220\r\nعادل زعيتر 143\r\nعايشه 168 - 166\r\nعباس بن عبد المطلب 105\r\nعبد اللَّه العلايلى 90 - 22\r\nعبد اللَّه بن سعد بن ابى سرح 178 - 176\r\nعبد اللَّه بن عتبه 178 - 175\r\nعبد الرحمن بن عوف زهرى 178 - 176\r\nعثمان 168 - 167 - 115 - 77 - 25 - 24 - 16 - 15 - 179 - 177 175 - 174 - 173\r\nعقيل 179\r\nعلَّامهء حلَّى 138\r\nعمر بن خطاب 166 - 106 - 105\r\nعيسى ( ع ) 245 - 231 - 230 - 81 - 63\r\nغ\r\nغمام همدانى 154\r\nف\r\nفرعون 245 - 214 - 213 - 63\r\nفرويد 11\r\nفؤاد كرمانى 42\r\nق\r\nقابيل 63\r\n","description":"","footnote":"","page_name":" 290 ","page_number":291},
  {"content":"\r\nقاضى عياض 177\r\nك\r\nكاپلستون 248 - 60\r\nكانت 254 - 19 - 7\r\nكلئوپاتره 182\r\nكلبى 174\r\nكنفوتسه 254\r\nگ\r\nگوته 185\r\nگورگياس 107\r\nگوستاولوبون 143 - 142\r\nگيبون 90\r\nل\r\nلاخس 111 - 110 - 109\r\nلايب نيتز 211\r\nلبيد بن ربيعه عامرى 55\r\nليزيماخوس 109\r\nم\r\nماروت 95\r\nماكس پلانك 188 - 185\r\nمالك اشتر 34\r\nماكياولى 167 - 161 - 22 - 11\r\nمتنبّى 197 - 109\r\nمحمد صلى اللَّه عليه و آله - 130 - 115 - 92 - 81 - 64 - 57\r\n","description":"","footnote":"","page_name":" 291 ","page_number":292},
  {"content":"\r\n26 - 19 - 5 - 234 - 227 - 170 166 - 153 - 144 - 129 - 245 240 - 239 - 238 - 237 - 235 محمد بن حنفيّه 151\r\nمروان 179 - 178\r\nمسعودى مورخ 175\r\nمعاويه 168 - 167 - 150 - 144 - 143 - 138 - 91 - 77 - 62 - 52 - 24 22 - 16 - 15\r\nمله زياس 109\r\nمنتسكيو 169\r\nموسى ( ع ) 251 - 250 - 245 - 153 - 129 - 81 - 63 - 42 - 13 - 5\r\nمولوى - جلال الدين محمّد 113 - 87 - 86 - 84 - 82 - 79 - 50 - 49 - 22 - 9 - 197 - 188 - 185 - 168 - 162 - 134 - 122 - 120 - 118 - 114 - 254 - 247 - 246 - 238 - 230 - 223\r\nن\r\nناصر خسرو قباديانى 254\r\nنرون 162\r\nنوح ( ع ) 219\r\nنيچه 11\r\nنيكياس 109\r\nنيوتون 188\r\nو\r\nوايت 249\r\nولتر 143\r\n","description":"","footnote":"","page_name":" 292 ","page_number":293},
  {"content":"\r\nويكتور هوگو 188 - 187\r\nويليام بليك 162\r\nه\r\nهابيل 63\r\nهاروت 95\r\nهارون 153\r\nهانرى پوانكاره 58\r\nهبل 188\r\nهراكليد 188\r\nهگل 188\r\nهنرى برگسون 185\r\nهود ( ع ) 220\r\nهومر 188\r\nهييياس 107\r\nى\r\nيزيد بن معاويه 167\r\nيعلى بن اميّه 178\r\nيعلى بن منيه 176\r\nيعقوبى مورخ 129\r\nيوسف ( ع ) 182\r\n\r\n","description":"","footnote":"","page_name":" 293 ","page_number":294}
  ]