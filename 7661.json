[
  {"content":"\r\n\r\nتاريخ كامل\r\nتاريخ بزرگ اسلام وايران\r\nتأليف\r\nعلامهء شهير\r\nعز الدين علي بن الأثير\r\nترجمهء : عباس خليلي\r\nجلد نهم\r\nباهتمام : دكتر حسن سادات ناصرى\r\nبتصحيح : دكتر مهيار خليلى\r\nناشر :\r\nعلمى\r\nشركت چاپ وانتشارات علمى\r\n\r\n","description":"","footnote":"","page_name":" 1 ","page_number":1},
  {"content":"\r\n .\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nمقدمه\r\nاين كتاب تاريخ مهم و معتبر تاليف و تصنيف علامه شهير عز الدين بن الاثير بمرحله نهم رسيده و دوام ترجمهء آن به شرط استقامت مزاج و قدرت ديدن و نوشتن خواهد بود زيرا اكنون به مرض قلب و ضعف بصر مبتلا هستم و گاهى مرض شديد مىشود كه مانع ادامه ترجمه مىگردد و از بركت همين مرض بترجمهء چنين اثر بزرگ و سودمند پرداخته‌ام كه بر اثر حمله قلبى و تكرار سكته ناقص بدستور پزشك از خروج و مراوده ممنوع شدم و براى سرگرمى خود بايجاد يك عمل بالنسبه شاغل و در عين حال موجب ملال نباشد سعى كردم تا تصميم من بر ترجمه اين كتاب مسلم گرديد . علت انتخاب اين تاريخ مفصل اين است كه مؤلف تا قرن هفتم زيست مىكرد و تاريخ زمان خود و اندكى قبل از آن كمتر در كتب ديگر يافت مىشود و بالاخص تاريخ ايران كه قبل از حمله مغول پراكنده و غير منظم بوده كه بالنسبه در كتاب كامل ابن الاثير جمع و تدوين شده است و ترجمه آن به زبان قوم خود كه فاقد علم به آن مىباشند يكى از اهم ضروريات و اعم فوايد است .\r\nتاريخ ايران بعد از اسلام مانند قبل از اسلام مبهم و غير منظم است و بسيارى از حوادث اين سرزمين را بايد از بطون تاريخ عرب استخراج و تنقيح كنيم . بنابر اين تأليف و تصنيف يك كتاب مستقل تاريخ ايران مجرد از خرافات و اوهام و دور از شرح لا يعنى ديگران لازم مىباشد كه اين آرزو را از روز اول كه قادر بر فهم تاريخ شده بودم داشتم ولى تحقيق آن با فقدان وسايل يا اشتغال خود بامور سياست بى حاصل و نامه‌نگارى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nپر رنج و دردسر انجام نگرفت چون بسبب مرض و عزلت اين بتحقق آن كوشيدم باز ميسر نشد و اين طريق كه ترجمه باشد بيشتر آماده و دسترس شده ولى معايب آن بسيار است كه كمترين آنها تقليد و تعبد كوركورانه است كه هر چه مثلا ابن الاثير باور كرده و نقل نموده عينا ترجمه شود و لو بر خلاف معتقدات و افكار و احساسات خود باشد . گاهى هم طاقت تحمل را از دست مىدهم و اشاره بفساد يك ماده مىكنم آن هم بين الهلالين ولى غالبا بتسامح و اهمال پناه مىبرم . اما مطالب و اخبار و وقايع و حوادث منقوله بسيارى از آنها مخالف عقل سليم است و اغلب آنها نيازمند بحث و اظهار عقيده يا لااقل ابراز عاطفه مىباشد كه ما آنها را به حال خود مىگذاريم و مىگذريم . اما خرافات كه يك مرض عام علماء و ادبا و مورخين آن زمان بوده است و ادباء و علماء ايران هم قبل از اين زمان از آن امراض سالم و مبرى نبودند و كمتر كسى متوجه كذب يا فساد يا منافات عقلى آنها مىباشد . اين خرافات در تاريخ قبل از اسلام به حدى فزون از حد آمده كه خود از ترجمه و نقل آنها شرم داريم و بدين سبب مجلد اول تاريخ كامل را اهمال كرده و بنقل آن نپرداختيم و خود اعتراف مىكنيم كه اين اهمال مخالف امانت و انجام كار است پس از تاريخ اسلام و پيغمبر عليه الصلاة و السلام آغاز كرديم تاريخ دو سه قرن اول اسلام در غير كتاب كامل بيشتر مشروح و مبسوط مىباشد مثلا تاريخ طبرى احق و اولى مىباشد زيرا ابن اثير از آن و از تواريخ ديگر باختصار نقل كرده است . علت ترجيح ترجمه كتاب كامل اين است كه بعد از تاريخ طبرى تا چند قرن دوام داشته و بالاخص تاريخ ايران را تدوين كرده . تاريخ طبرى هم قبل از اين به فارسى ترجمه شده هر چند بعضى از مجلدات آن مفقود شده و ما نخواستيم كار انجام شده را انجام دهيم از اين گذشته حاشيه طبرى مانند اغلب تواريخ آن زمان بيشتر از متن و فرع زايد بر اصل است كه مثلا براى نقل يك حادثه ناچيز روايت اشخاص متعدد و مختلف را نقل مىكند كه فلان از فلان الى آخر . بسيارى از حوادث و اخبار ان به حال ايرانى غير مفيد است مثلا عرب\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nبدوى در فلان صحرا چنين كرده و چنان و گاهى اين قبيل اخبار نه تنها به حال فارسىزبانان مفيد نمىباشد بلكه براى اهل خود آن زبان هم سودى ندارد . كتاب كامل هم از اين اخبار و افكار بيهوده و غير مفيد منزه نمىباشد و ما براى حفظ امانت حتى كوچكترين واقعه را در دورترين بيابان عرب را اهمال نكرديم . يك عيب و نقص ديگر در تواريخ آن زمان اين است كه مورخين بوجدان يا فكر يا سرمايه ادبى خود مراجعه نمىكردند و حوادث و اخبار غير مقابل تصديق و غير معقول را نقل مىكردند و جعل و تصرف و تعصب در آن زمان بسيار بوده چه در تاريخ و چه در ادب و چه در دين بنابر اين مردم غير امين متصدى حفظ امانت بزرگترين ثروت تاريخى و ادبى شده بودند و ناقلين هم بدون تحقيق و اعمال فكر و شناختن حق و باطل و جدا كردن صحيح از فاسد بنقل اقوال و اشعار و روايات و اخبار ديگران مىپرداختند و بزرگترين علماء هم از عيب و نقص و جهل مبرى نبودند با اينكه در اين مقدمه قصد اشاره داشتيم نه شرح و تفصيل ولى از بيان يك يا چند مثال و شاهد ناگزيريم مثلا تمام مؤرخين قرون اوليه اسلام را در تاريخ آدم و افسانه هابيل و قابيل اين دو بيت را نقل كرده‌اند .\r\n تغيرت البلاد و من عليها * فوجه الارض مغبر قبيح\r\nتغير كل ذى طعم و لون * و قل بشاشة الوجه المليح \r\nاين دو بيت صرف نظر از سستى و خنكى و ابتذال معنى و مبنى خود غلط و لحن است اما اينكه آدم ابو البشر به عربى سخن مىگفت اين هم يك مصيبت است و مصائب تاريخ بسيار است كه اشخاص دانا به آنها دچار مىباشند .\r\nمثلا اشعارى در زمان پيغمبر و اندكى بعد يا قبل از آن نقل و روايت شده كه باز عارى از اين وصف نمىباشد و از سبك آن معلوم مىشود كه در عصور بعد جعل شده ولى مورخين كه بعلم و فضل و درايت موصوف شده به همان مجعولات اعتماد كرده‌اند و هيچ يك از آنها اعم از طبرى و ابن الاثير از اين عيب و نقص مبرى نبوده‌اند . ما قصد داشتيم كه يك تاريخ مهم مجرد از اين معايب و اوهام تأليف و تصنيف كنيم\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nولى مرض و ضعف باصره و كبر سن و ياس از وفاى عمر مانع انجام آن شده پس بالطبع كار آسان‌ترى در نظر گرفتيم و آن با تمام معايب يك سند تاريخى مىباشد و اعتماد به اين سند بدلائل قبل كه يكى از آنها دوام تاريخ تا قرن هفتم هجرى ما را به اين تصميم وادار كرده و گمان نمىكرديم كه عمر تا اينجا برسد كه جلد نهم را هم براى طبع تقديم كنيم .\r\nاما تاثير نفسى تاريخ گذشته از عبرت مطالعه تواريخ مختلفه دنيا در روح هر انسان عادى و عالم تاثير عميق دارد . مثلا اگر يك فرد از يك ملت داراى هر صفت و عقيده باشد بر تاريخ ملت ديگرى در قديم و عصر حاضر دور يا نزديك بهر دين و آئين و نژاد و زبان آگاه شود از حوادث گوناگون و بالاخص فجايع آن ملت متاثر و متألم مىشود .\r\nخواه فلان پادشاه در كشور سوئد يا فلان فيلسوف در چين و بالاخره وقايع دردناك در هر محل و ميان هر قوم باشد بالطبع در انسان حساس تاثير مىكند . تا چه رسد بوقايع قوم خود يا قومى كه با ملت او از چند جهت آميخته است . گاهى از شدت تاثر احساسات خواننده بهيجان آمده به خود مىگويد : اى كاش در آن واقعه من حاضر مىبودم كه چنين مىكردم و چنان يا انتقام مىكشيدم يا يارى مىكردم و بالاخره اگر دست او بدشنام يا درود توسل مىكند و آفرين مىگويد يا نفرين مىكند وقايع جانگداز اسلام از اين قبيل است كه تاثير دردناكى در انسان عادى مىگذارد و بالاخره بر درد يك انسان ذى علاقه مىافزايد كه اين علاقه خواه مذهب و دين باشد و خواه قومى و نژاد و ميهنى باشد . در جلد نهم وقايع بسيار مهم تاريخى نقل شده كه يكى از آنها تاريخ ابو مسلم است و انتقال دولت بنى اميه بدولت بنى العباس كسانى كه داراى حب وطن و نژاد مىباشند براى قتل ابى مسلم و عدم رستگارى او در تجديد استقلال ايران بسيار متاسف هستند . اگر خوب توجه شود قيام او نخستين مرحله تجديد حيات ايرانيان است اگر چه قبل از او علايمى هم بوده است . در اينجا يك مبحث مهم وجود دارد كه در اين فرصت كوتاه ميسر نمىشود .\r\nدر همين كتاب نهم يكى از فجايع بنى العباس نقل شده كه شايد در تاريخ اسلام نظير نداشته باشد زيرا وضع خاصى داشته است و آن عبارت از قتل فجيع بنى الحسن\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nاست كه ذريه رسول اكرم مىباشند و بدتر از همه اين است كه ميان آنها ابراهيم ديباج بوده و او را زنده در يك ستون نهفتند و پيرامون او ستون را ساختند و خود بديده خود مرگ تدريجى را مىديد تا جان سپرد . او ابراهيم بن حسن بن حسن بن على بن ابى طالب عليهم السلام است . علت اينكه ملقب بديباج شده اين بود كه زيباترين خلق و مانند حرير لطيف بوده است . او از چند جهت برسول اللّه منتسب بود . بى گناه و شريف و پرهيزكار بود فقط باتهام قيام برادر زاده خود محمد بن عبد اللّه به آن مرگ فجيع دچار شد كه منصور خليفه عباسى گفت : ترا بيك نحو خاص مىكشم كه مانند آن قتلى ديده و شنيده نشده است .\r\nديباج جد اعلاى عليا حضرت ملكه فرح ديبا و ديباج معرب ديبا مىباشد پس اين تاريخ بعد از دوازده قرن بايران ارتباط يافته و امروز نسل آن بزرگوار در اين ديار زيست مىكنند و اين افتخار عظيم نصيب آنها شده كه ملكه ايران از آن دودمان طيب طاهر مىباشد و وليعهد ايران كريم الابوين از طرف مادر بسلاله پيغمبر منتسب مىباشد .\r\nيكى ديگر از وقايع مذكوره در اين كتاب اين است كه يك امير دلير و كريم و بزرگوار ديگر كه موجب تحول و انتقال يك دولت بدولت ديگر شده خازم بن خزيمه است . اين راد مرد عجيب براى نخستين بار در عهد ابى مسلم قيام كرد و نخستين جنگى كه با پيروزى او رخ داد نبرد مرو رود بود كه آن شهر را با غلبه فتح نمود و پس از آن جنگها و فتوح او از عمان تا جزيره و شام رسيد و در هر ميدانى كه مىرفت فتح و ظفر نهائى نصيب او مىشد . در اين كتاب مكرر نام خازم بن خزيمه و شاهكار و جوانمرديها و بزرگواريهاى او آمده و باز تاريخ آن زمان بتاريخ عصر حاضر مرتبط مىشود كه امروز امير اسد الله علم نخست وزير اسبق و وزير دربار پدر بر پدر امير بوده و نسب امارت و بزرگوار او بخازم بن خزيمه امير كل سيزده قرن اسلامى مىرسد و تنها خانواده شريف و امارت و اصالت است كه در ايران به حال خود مانده مرحوم امير ابراهيم شوكة الملك وزير اسبق و امير\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nقائن و بيرجند نواده سلسلهء امراء بزرگ علم و خزيمه است كه همواره مدافع و و حافظ و مرزدار ايران بودند . بعد از خازم بن خزيمه باز خزيمه فرزند خازم دولتى را از دست يكى گرفت و به ديگرى سپرد كه وقايع آن بزرگوار در زمان هادى و هارون الرشيد مقرون بنهايت عظمت و تسلط بوده است . پس تاريخ اسلام از آغاز تا انجام بايران ارتباط كامل دارد و علاوه بر لذت تاريخ داراى عبرت است و اميدواريم بتاريخ مستقيم و مستقل ايران برسيم كه در تاريخ كامل منحصر بفرد مىباشد بنا بر شرحى كه بيان شد ما اين جلد نهم و هشت جلد قبل از آن و مجلدات ديگر را كه يك دوره كتاب مهم و كامل علامهء شهير ابن الاثير را تشكل مىدهد به كسى اهدا و تقديم مىكنيم كه بيشتر از هر كسى نام خاندان جليل و دودمان قديم او در آن ذكر و تدوين و بيان شده باشد و او امير اسد الله علم خزيمه امير بزرگوار و و الا تبار ايران است . امير فضل‌پرور و فضيلت‌پرست و ادب دوست و حق شناس كه پدر بر پدر كريم و نجيب و بزرگوار است .\r\n نال المكارم كابرا عن كابر * كالرمح أنبوبا على انبوب \r\nاز خداوند توفيق مىخواهيم كه ترجمه بقيه مجلدات را انجام و نام امير اسد الله علم خزيمه را در تاريخ ايران و اسلام جاويد بگذاريم .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\n[ ادامه سال صد و سى 
  ]\r\n\r\nبيان فرار نصر بن سيار از مرو\r\nپس از آن ابو مسلم لاهز بن قريظ را با جماعتى نزد نصر بن سيار فرستاد كه او را بكتاب خداوند عز و جل و رضا ( برگزيدن ) بيك يك تن ( خليفه ) از آل محمد بخواند .\r\nچون نصر ديد از طرف يمانىها و ربيعه و عجم ( ايرانيان ) دچار شده و ياراى مقاومت ندارد تظاهر بقبول دعوت كرد و گفت : من خود نزد ابو مسلم خواهم رفت و بيعت و اجابت خواهم كرد .\r\nنصر شروع بمدار او رشوه دادن كرد و خود قصد خيانت و فرار نمود . باتباع خود دستور داد كه همان شب خارج شوند . سالم بن احوز به او گفت : ما نمىتوانيم امشب خارج شويم ( بگريزيم ) فردا شب خواهيم رفت .\r\nروز بعد ابو مسلم اتباع خود را آماده جنگ كرد و باز لاهز بن قريظ را نزد نصر فرستاد . او با جماعتى رفت و گفت : ناگزير بايد دعوت را قبول كنى . نصر گفت :\r\nچه قدر زود برگشتيد . لاهز گفت : ناچار بايد تسليم شوى . نصر گفت : اگر ناگزير باشم من مىروم وضو بگيرم و آماده شوم آنگاه نزد ابو مسلم خواهم رفت نخست نزد ابو مسلم رسولى خواهم فرستاد كه اگر تصميم و عقيده او تسليم من است نزد او خواهم رفت و منتظر برگشتن رسول خود خواهم شد . نصر برخاست كه برود ناگاه لاهز بن قريظ ( خيانت كرد ) اين آيه را خواند :\r\n « إِنَّ الْمَلَأَ يَأْتَمِرُونَ بِكَ لِيَقْتُلُوكَ فَاخْرُجْ إِنِّي لَكَ مِنَ النَّاصِحِينَ »  يعنى آن گروه ( سران قوم ) مشورت مىكنند ( توطئه‌چيده‌اند ) كه ترا بكشند . ( از اينجا ) بيرون برو . من نسبت به تو يكى از ناصحين هستم .\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nنصر بدرون رفت و به آن جماعت ( نمايندگان ابو مسلم ) اطلاع داد كه منتظر عودت رسول خود از ابو مسلم مىباشد .\r\nچون شب فرا رسيد از پشت حجره خود بيرون رفت . تميم فرزندش و حكم بن نميره و زن او مرزبانه همراه او بودند همه گريختند چون دير كرد لاهز و اتباع او بخانه‌اش اندر شدند و بر گريز او واقف گرديدند .\r\nچون ابو مسلم بر گريز وى آگاه شد بلشكرگاه نصر رفت و سالاران و بزرگان و فرماندهان سپاه او را گرفت و بند كرد . ميان آنها سالم بن احوز رئيس شرطه بود . همچنين بخترى كه منشى او بود با دو فرزند ( نصر ) . و نيز يونس بن عبدويه و محمد بن قطن و مجاهد بن يحيى بن حضين و عده ديگر كه همه را باز بخير مقيد كرد . آنها در زندان او ماندند .\r\nابو مسلم و فرزند كرمانى ( هر دو با عده ) بطلب نصر كوشيدند و او را دنبال كردند . او زن خود را ( در عرض راه ) رها كرد و رفت تا بسرخس رسيد در آنجا عده سه هزار تن به او گرويدند .\r\nچون ابو مسلم برگشت از نمايندگان خود كه نزد نصر رفته بودند پرسيد : چه شده بود كه نصر نگران شد و گريخت گفتند : نمىدانيم . پرسيد : آيا يكى از شما سخنى گفت ؟ پاسخ دادند : لاهز اين آيه را خواند :  « إِنَّ الْمَلَأَ يَأْتَمِرُونَ بِكَ »  . گفت : اين باعث فرار او شده . سپس گفت : اى لاهز تو در دين دغلى ( خيانت ) مىكنى ؟ دستور داد او را كشتند .\r\nابو مسلم با ابو طلحه مشورت كرد كه درباره گرفتاران و بنديان چه بايد كرد .\r\nاو گفت : شمشير تو جاى تازيانه و گور عوض زندان باشد . ( دستور امام ابراهيم در آغاز كار ابو مسلم ) . ابو مسلم آنها را كشت كه عده آنها بيست و چهار مرد بود .\r\nاما نصر كه از سرخس بطوس رفت . در آنجا مدت پانزده روز توقف نمود و از آنجا بنيشابور رفت مدتى هم در آنجا زيست . فرزند كرمانى هم با ابو مسلم داخل شهر مرو شد . بمتابعت و پيروى او كمر بست و گرويد .\r\n( يحيى بن حضين ) بضم حاء بى نقطه و فتح ضاد نقطه دار و آخر آن نون است .\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nبيان قتل شيبان حرورى\r\nدر آن سال شيبان بن سلمة حرورى كشته شد . علت قتل او اين بود كه او با على بن كرمانى بر جنگ نصر متحد بود زيرا شيبان مخالف مروان و نصر از عمال مروان بود . شيبان معتقد بعقيدهء خوارج بود . علت مخالفت فرزند كرمانى با نصر هم قتل پدرش بود كه نصر كرمانى را كشته بود . نصر مضرى و ابن كرمانى يمانى بود كه تعصب و كينه ميان دو قوم بالا گرفته بود و اختلاف و تعصب طرفين مشهور است .\r\nچون كرمانى بطوريكه شرح آن گذشت با ابو مسلم صلح كرد از شيبان جدا شد . شيبان هم مرو را بدرود گفت زيرا دانست تاب پايدارى ندارد بر ادامه جنگ نصر قادر نخواهد بود . نصر هم بسرخس گريخت . چون كار مسلم بالا گرفت و خود مستقر گرديد بشيبان پيغام داد كه بيايد و بيعت كند . شيبان به او پاسخ داد كه من ترا دعوت مىكنم كه با من بيعت كنى . ابو مسلم به او پيغام داد كه اگر تو با من موافقت نكنى از اينجا برو و منزل خود را كه در آن اقامت دارى تهى كن . شيبان به فرزند كرمانى توسل جست كه او را يارى كند او نپذيرفت . شيبان بسرخس رفت و در آنجا عده بسيارى از قبايل بكر بن وائل به او ملحق شدند .\r\nابو مسلم نه مرد از قبيله ازد نزد او فرستاد و از او درخواست نمود كه خوددارى كند . او نمايندگان را گرفت و بازداشت . ابو مسلم ببسام بن ابراهيم نوشت كه بجنگ شيبان برود . بسام مولاى بنى ليث در ابيورد بود . او هم شيبان را قصد و نبرد كرد شيبان گريخت و به شهر پناه برد بسام او را دنبال كرد و كشت . يك عده از بنى بكر بن وائل را هم كشت . ابو مسلم را گفتند : بسام مرتد شده زيرا مردم بىگناه را مىكشد . ابو مسلم او را نزد خود خواند او مردى را بفرماندهى لشكر خويش برگزيد و خود نزد ابو مسلم رفت .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nچون شيبان كشته شد مردى از بكر بن وائل از نمايندگان ابو مسلم گذشت آنها را بانتقام و خونخواهى شيبان كشت .\r\nگفته شد : ابو مسلم براى تعقيب شيبان لشكرى فرستاد كه فرمانده آن خزيمه بن خازم ( جد اعلاى اسد اللّه علم خزيمه ) بود . بسام بن ابراهيم نيز بود .\r\n\r\nبيان قتل فرزندان كرمانى\r\nدر آن سال ابو مسلم على و عثمان دو فرزند كرمانى را كشت . علت اين بود كه ابو مسلم موسى بن كعب را براى فتح ابيورد روانه كرد او آن شهر را گشود و مژده پيروزى را به او داد .\r\nابو مسلم ابو داود را سوى بلخ فرستاد . در آنجا زياد بن عبد الرحمن قشيرى حكومت داشت . چون ابو داود ( با لشكر ) نزديك شهر شد و زياد بر قصد او آگاه شد ناگزير با اهالى بلخ و ترمذ و مردم طخارستان به محل جوزجان كوچ كرد و چون ابو داود نزديكتر رفت همه گريختند و بترمذ پناه بردند . ابو داود داخل شهر بلخ شد .\r\nابو مسلم ابو داود را احضار كرد و يحيى بن نعيم ابو الميلاء را براى حكومت بلخ برگزيد .\r\nچون ابو يحيى به شهر بلخ رسيد زياد بن عبد الرحمن ( حاكم سابق ) با او مكاتبه كرد كه هر دو متحد شوند او پذيرفت و زياد باتفاق مسلم بن عبد الرحمن بن مسلم باهلى و عيسى بن زرعه سلمى و اهالى بلخ و ترمذ و شهر ياران طخارستان و ما وراء النهر و ساحل نهر رسيدند . يحيى بن نعيم و اتباع او هم باستقبال آنها رفتند و همه متحد و يك دست شدند اعم از مضر و ربيعه و يمن و اتباع آنها از عجم ( ايرانيان ) تصميم گرفتند كه با كسانى كه شعار سياه دارند ( شعار ابو مسلم و عباسيان ) نبرد و ستيز كنند . همه آنها بامارت مقاتل بن حيان نبطى ( سردار مشهور ايرانى ) تن دادند كه مبادا يكى از قوم\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n( مضر و ربيعه و يمانىها ) امير شود ( و موجب بروز تعصب و اختلاف گردد ) .\r\nابو مسلم هم ابو داود را براى مقابله آنها روانه كرد . او لشكر كشيد و طرفين در ساحل رود سرجنان لشكر زدند . زياد و متحدين او ابو سعيد قرشى را براى ديده بانى و ايجاد پاسگاه فرستاده بودند مباد زياد از پشت سر مورد حمله قرار گيرد پرچمهاى ابو داود سياه ( شعار بنى العباس ) بود . چون طرفين سرگرم كارزار شدند ابو سعيد ( كه براى جلوگيرى رفته بود ) خواست به زياد ملحق شود و چون از پشت سر رسيد زياد پنداشت كه نيروى ديگر ابو داود است و كمين شده كه از عقب حمله كند با آن توهم هم تن بفرار داد . ابو داود هم گريختگان را تعقيب كرد و بسيارى از آنها برود افتادند رجال آنها را كشت و زياد و يحيى با بقيه نجات يافتگان بترمذ پناه بردند و ابو داود لشكرگاه آنها را غارت كرد .\r\nابو داود اموال گريختگان و كشته‌شدگان را ربود و بلخ براى او هموار شد . ابو مسلم به او نوشت كه باز گردد . نصر بن صبيح مرى را بحكومت بلخ منصوب كرد . ابو مسلم و ابو داود هر دو تصميم گرفتند كه ميان دو فرزند كرمانى على و عثمان جدائى اندازند ( از قوهء آن برادر بيمناك بودند ) عثمان را حاكم بلخ نمود چون عثمان به محل حكومت خود رسيد فرافصه بن ظهير عيسى را نايب الحكومه خود نمود .\r\nمضريها هم بسردارى مسلم بن عبد الرحمن بن مسلم از ترمذ به قصد جنگ با اتباع عثمان لشكر كشيدند . ميان طرفين جنگ سختى رخ داد و اتباع عثمان شكست خورده گريختند و مسلم بلخ را گرفت . عثمان و نصر بن صبيح كه در مرورود بودند شنيدند بجنگ فرزند عبد الرحمن كمر بستند و لشكر كشيدند . نبردى سخت واقع شد . نصر هنوز نرسيده بود . اتباع عثمان باز گريختند و بسيارى از آنها به خاك و خون افتادند . باز ابو داود از مرو سوى بلخ لشكر كشيد . ابو مسلم باتفاق على بن كرمانى بنيشابور رفت .\r\nابو مسلم و ابو داود متفقا تصميم گرفتند كه هر يكى يكى از دو برادر كرمانى را بكشند . ابو مسلم على و ابو داود عثمان را بكشند . چون ابو داود به شهر بلخ رسيد\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nعثمان بن كرمانى را بحكومت كوهستان منصوب كرد . او با خانواده و اتباع خويش كه از اهل مرو بودند كوچ كرد . ابو داود بدنبال آنها مبادرت كرد و آنها را در عرض دست بسته تسليم و گردن زد .\r\nابو مسلم هم در همان روز على بن كرمانى را كشت . قبل از آن از او صورتى از اسامى نزديكان و ياران خود گرفته بود كه ظاهرا به آنها حكومت و انعام بدهد و بموجب همان صورت آنها را گرفت و كشت .\r\n\r\nبيان آمدن قحطبه از طرف امام ابراهيم\r\nدر آن سال قحطبه بن شبيب از طرف امام ابراهيم بر ابو مسلم وارد شد . او پرچم امام ابراهيم را كه براى ابو مسلم و پيروزى او تهيه كرده بود آورده و تقديم نمود .\r\nابو مسلم قحطبه را فرمانده مقدمه خود نمود و به او اختيار عزل و نصب داد و به تمام لشكريان نوشت كه او اين اختيار را دارا مىباشد بايد فرمانبردار باشند .\r\n\r\nبيان رفتن قحطبه بنيشابور\r\nچون شيبان خارجى و دو فرزند كرمانى كشته شدند و نصر بن سيار از مرو گريخت چنان كه شرح آن گذشت ابو مسلم بر سراسر خراسان غلبه كرد . عمال و حكام و امراء خود را همه جا فرستاد . سباع بن نعمان ازدى را بحكومت سمرقند و ابو داود خالد بن ابراهيم را بامارت طخارستان و محمد بن اشعث را بحكومت طبسين ( دو طبس ) و مالك بن هيثم را برياست شرطه خود برگزيد . قحطبه را با عدهء از سالاران بطوس فرستاد . ميان سرداران او هم ابو عون عبد الملك بن يزيد و خالد بن برمك و عثمان بن نهيك و خازم بن خزيمه و ديگران بودند . قحطبه با اهالى طوس\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nجنگ كرد آنها گريختند و كسانى كه در ازدحام و گريز جان داده بودند بيشتر از از كشتگان بودند عدهء مقتولين چند هزار نفر شده بودند . ابو مسلم قاسم بن مجاشع ( با عده ) را از طريق هموار و شاهراه بنيشابور فرستاد . بقحطبه نوشت كه با تميم بن نصر بن سيار جنگ كند همچنين نابئ بن سويد و اتباع آنها و كسانى كه به آنها پناه برده بودند كه خراسانيان بودند . اتباع شيبان بن سلمه خارجى ( پس از قتل او ) بنصر ملحق شده بودند . ابو مسلم على بن معقل را با عده ده هزار لشكرى براى جنگ تميم بن نصر بن سيار فرستاد كه زير فرمان قحطبه باشند . قحطبه هم « سوذقان » را قصد كرد كه لشكرگاه تميم بن نصر و نابئ بود . او لشكر خود را آراست و فرمان حمله داد و دشمن را بكتاب خداوند و سنت پيغمبر و رضاى آل محمد ( برگزيده آل محمد ) دعوت كرد .\r\nآنها اجابت نكردند . جنگى بسيار سخت رخ داد تميم بن نصر بن سيار در ميدان كشته شد . بسيارى از اتباع او به خاك و خون افتادند . لشكرگاه آنها بيغما رفت . عده آنها سى هزار تن بود كه پراكنده شدند نابئ بن سويد گريخت و به شهر تحصن نمود .\r\nقحطبه او را در شهر محاصره كرد . ديوار قلعه را نقب زدند و شكافتند و به شهر داخل شدند و نابئ و اتباع او را كشتند . نصر بن سيار كه در نيشابور بود خبر واقعه و قتل فرزند خود را شنيد چون قحطبه اموال را بدست آورد هر چه ربود بخالد بن برمك سپرد ( كه نزد ابو مسلم ببرد ) خود سوى نيشابور لشكر كشيد . نصر بن سيار آگاه شد از نيشابور گريخت اتباع او هم پراكنده شدند . « قومس » را پناهگاه خود نمود . از آنجا نزد نباتة بن حنظله كه در گرگان بود رفت .\r\nقحطبه با سپاه خود وارد نيشابور شد و مدت ماه رمضان و ماه شوال در آن ديار اقامت نمود .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n\r\nبيان قتل نباتة بن حنظله\r\nدر آن سال نباتة بن حنظله حاكم گرگان ( از طرف يزيد بن هبيره والى عراق ) كشته شد . يزيد بن هبيره او را بنمايندگى خود نزد نصر بن سيار فرستاده بود او اول بفارس و بعد باصفهان سپس به شهر رى و از آنجا بگرگان رفت كه حكومت آن ديار را عهده دار شد . نصر هم در قومس بود چنان كه گذشت به او گفته شد : « قومس » در خود پناه ما نمىباشد او ناگزير بگرگان رفت باتفاق نباته گرداگرد لشكر خندق كندند . قحطبه هم سوى گرگان لشكر كشيد و آن در ماه ذى القعده بود .\r\nقحطبه گفت : اى مردم خراسان آيا مىدانيد سوى چه مردمى لشكر مىكشيد و نبرد مىكنيد ؟ شما سوى بقيه قومى مىرويد كه كعبه را آتش زدند ( در جنگ عبد اللّه بن الزبير ) .\r\nحسن بن قحطبه فرمانده مقدمه لشكر پدرش بود ( كه پيشاپيش مىرفت ) در عرض راه يك پاسگاه بفرماندهى مردى ذؤيب نام بود . حسن عده فرستاد شبيخون زدند و ذؤيب را با عده هفتاد تن كشتند و نزد حسن ( فرمانده مقدمه ) برگشتند قحطبه لشكر كشيد تا بلشكرگاه نباتة رسيد كه با لشكر شام بمقابله پرداخت .\r\nسپاه شام داراى عده و نيروى بسيار بود كه مانند آن ديده نشده بود . چون خراسانيان عدهء شاميان را ديدند ترسيدند و هيبت دشمن آنها را بيمناك كرد بحديكه بيم خود را به زبان آوردند و دربارهء نيروى شام گفتگو كردند قحطبه بر هراس و وسواس آنها آگاه شد ميان آنها برخاست و گفت : اى اهل خراسان اين كشور ( ايران ) مملكت پدران نخستين شما بود . آنها ( ايرانيان ) هميشه بر دشمنان خود پيروز مىشدند زيرا دادگر و نكو آئين بودند . و چون اخلاق خود را تبديل كردند و ستم را پيشه خود نمودند خداوند پادشاهى و كشور دارى را از آنها سلب كرد و بدترين و خوارترين مردم زمين ( عرب ) را بر شما مسلط كرد آنها بر شما غلبه كردند . آنها\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n( اعراب در به دو امر ) با عدالت حكومت و رفتار مىكردند و مظلوم را يارى مىنمودند تا آنكه روش و آئين خود را تبديل كردند و خانواده پيغمبر را كه پرهيزگار و نكوكار بودند دچار رنج و بيم نمودند . خداوند شما را بر آنها ( اعراب ) مسلط فرمود تا از آنها انتقام بكشيد و آنها را سخت كيفر بدهيد زيرا شما خونخواه مظلومين هستيد .\r\nامام هم به من گفت كه شما با آنها مقابله خواهيد كرد و پيروز خواهيد شد و خداوند عز و جل بشما نصرت خواهد داد و شما آنها را منهزم خواهيد كرد و خواهيد كشت .\r\n( خود قحطبه كه آن سخن را گفت از نژاد عرب بود و ايرانيان را بانتقام از عرب تشجيع مىكرد ) .\r\nدر آغاز ماه ذى الحجه سال صد و سى و در روز آدينه جنگ واقع شد . قحطبه هنگام نبرد به آنها ( خراسانيان ) گفت : امام ( ابراهيم ) به من گفت : شما در اين ماه و در اين روز بر آنها پيروز خواهيد شد .\r\nحسن فرزند قحطبه فرمانده ميمنه او بود . سخت جنگ كردند نباتة ( فرمانده كل شاميان ) كشته شد . اهالى شام گريختند . ده هزار كشته در ميدان گذاشتند قحطبه سر نباته و سر فرزندش حيه را نزد ابو مسلم فرستاد .\r\n\r\nبيان واقعه ابى حمزه خارجى در قديد\r\nدر آن سال هفت روز مانده به آخر ماه صفر در محل قديد واقعه بين ابى حمزه خارجى و اهل مدينه پديد آمد .\r\nپيش از اين نوشته بوديم كه عبد الواحد بن سليمان اهالى مدينه را تجهيز و بجنگ وادار و عبد العزيز بن عبد اللّه را فرمانده آنها نمود . آنها لشكر كشيدند و در حره با شترهاى كشته تصادف كردند . باز پيش رفتند تا به محل عقيق رسيدند در آنجا درفش آنها بدرخت گير كرد و شكست . شكستن پرچم را بفال بد تلقى كردند و لشكركشى خود را مقرون بشوم دانستند و از خروج خود پشيمان شدند .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nنمايندگان ابو حمزه هم رسيدند و بانها پيغام دادند كه ما قصد جنگ و ستيز با شما نداريم ، بگذاريد آزاد باشيم تا با دشمن مقابله كنيم . اهل مدينه نپذيرفتند و پيش رفتند تا به محل « قديد » رسيدند اهل مدينه مردمى خوشگذران بودند مرد جنگ نبودند . آرام بودند كه ناگاه اتباع ابى حمزه از محل « فضاض » هجوم كردند .\r\nآنها را كشتند . كشتار در قوم قريش كه عمده لشكر بودند سخت واقع شد . بسيارى از آنها كشته شدند . بقيه منهزم شدند زنان مدينه بماتم كسى مىرفتند كه در عزادارى همكارى و يارى كنند در همان حين و حال خبر مرگ مردان خود آن زنان مىرسيد كه بر مىگشتند و براى كشته خود ماتم مىگرفتند . زنان كه براى عزادارى يك خانواده جمع مىشدند يك خبر قتل مرد خانواده خود را مىشنيدند و خارج مىشدند كه در خانه ماتم بگيرند بحديكه يك زن بدون مصيبت و عزا نمانده بود زيرا عده مقتولين فزونتر از حد و عد شده بود .\r\nگفته شده خزاعه ( قبيله معروف مكه ) ابو حمزه را در واقعه قديد يارى كرد و رخنه را نشان داد . عده مقتولين هفتصد تن بود .\r\n\r\nبيان ورود ابو حمزه بمدينه\r\nدر آن سال و در سيزدهم ماه صفر ابو حمزه وارد شهر مدينه شد . او معذور بود زيرا قبل از جنگ اتمام حجت كرد و گفت : ما با شما كارى نداريم و نمىخواهيم با شما جنگ كنيم . اهل مدينه نپذيرفتند او با آنها جنگ كرد و بسيارى از آنها را كشت . عبد الواحد بشام رفت و ابو حمزه وارد شهر مدينه شد . و بر منبر رفت و در اثناء خطبه گفت : اى اهل مدينه من در زمان احول ( چپ چشم - لوچ ) از اين شهر مىگذشتم . خرما را آفت زده بود كه زيان شامل عموم گرديد . شما به او كه هشام ( احول ) باشد توسل نموديد كه از شما خارج نگيرد و او قبول كرد . بر ثروت توانگران افزوده شد و فقر و پريشانى تهىدستان هم سختر گرديد . شما به او گفتيد : خداوند به تو جزاى خير دهد . خداوند بشما جزاى خير ندهد و به او هم جزاى خير ندهد . اى\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nاهل مدينه بدانيد و آگاه باشيد كه ما براى خوشگذرانى و سيرى يا طلب ملك و دولت قيام نكرده و ديار خود را بدرود نگفته‌ايم . ما براى خونخواهى يا انتقام قيام نكرده‌ايم . چون ديديم چراغهاى حق خاموش شده . حق‌پرستان هم دچار ستم شده و دادگران بقتل رسيده‌اند دنيا كه فراخ است براى ما تنگ شده . نداى كسى را شنيديم كه دعوت به حق و عدل مىكند كه بايد خداوند بخشنده را اطاعت و به حكم قرآن عمل كنيم . ما هم داعى خداوند را اجابت كرديم  « وَ مَنْ لا يُجِبْ داعِيَ اللَّهِ فَلَيْسَ بِمُعْجِزٍ فِي الْأَرْضِ »  ( آيه قرآن ) . يعنى هر كس دعوت ( نماينده و داعى خداوند ) خدا را اجابت نكند از او عاجز نخواهيم بود در اين زمين . ما از قبايل مختلف برگزيده شده و آمديم ( كه حق را زنده كنيم ) با اينكه خوار و ضعيف بوديم ( خداوند ) ما را پناه داد و نيرومند و مؤيد فرمود و يارى خواهد داد . ما بنعمت خداوند با هم برادر شديم و آمديم تا با رجال شما در محل « قديد » مقابله كرديم و ميان دو گروه گمراه و هدايت شده تفاوت بسيار است . بعد از آن ( گمراهان ) رو بما كردند در حالى كه شيطان طبل آنها را مىنواخت و آنها را با شتاب سوى ما مىراند ديگهاى شيطان با خون آنان مىجوشيد گمان او درباره ( حماقت و گمراهى ) آنها صدق يافته بود . از طرف ديگر ياران خداوند عز و جل دسته دسته و گروه گروه رسيدند شمشيرهاى هندى را آختند . آسياى جنگ بجنبش و گردش افتاد . زد و خوردى رخ داد كه اهل باطل را نااميد و بىتاب نمود . ( اهل مدينه ) . شما اى اهل مدينه اگر مروان و خاندان مروان را يارى كنيد خداوند شما را نابود خواهد كرد يا بدست ما دچار رنج و تباهى خواهد كرد و با هلاك شما مؤمنين تشفى حاصل خواهند كرد .\r\nاى اهل مدينه به من بگوييد آن هشت قسمت كه خداوند بر مردم قوى و ضعيف مقرر داشته و فرض واجب نموده چيست ؟ كه آن هشت ماده واجب فزونتر نمىشود .\r\nديگرى آمد و يك ماده ديگر كه نهم باشد بر آنها افزود و آن ماده نهم را به خود منحصر نمود و با تكبر و ستم خود را مشمول آن ماده ( و در تسلط ) ذى حق نمود .\r\nاى اهل مدينه شنيده‌ام كه شما اتباع مرا حقير و ناچيز مىدانيد و مىگوئيد\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nجوانهاى بى خرد و اعراب بيابان گرد و پا برهنه هستند . واى بر شما مگر اصحاب پيغمبر ( در آغاز كار ) غير از جوانهاى خرد سال و اعراب بيابان گرد و پا برهنه بودند . آنها ( ياران من ) به خدا قسم در حال شباب پخته و پير هستند . از فتنه و فساد چشم مىپوشند و سوى باطل گام بر نمىدارند .\r\nنسبت باهل مدينه با نيكى و عدالت رفتار كرد . او مىگفت : هر كه زنا كند كافر است و هر كه دزدى كند كافر است و هر كه درباره كفر آنها شك ببرد كافر است .\r\nابو حمزه مدت سه ماه در مدينه حكومت كرد .\r\n\r\nبيان قتل ابى حمزه خارجى\r\nپس از آن ابو حمزه با مردم مدينه وداع كرد و گفت : اى اهل مدينه ما به جنگ مروان مىرويم . اگر پيروز شويم حق داد را خواهيم داد و ميان برادران شما عدالت را مجرى خواهيم داشت و شما را بمتابعت سنت پيغمبر وادار خواهيم كرد و اگر شما غير از اين آرزوئى داشته باشيد بدانيد ستمگران سرنگون خواهند شد . آن هم چگونه سرنگونى . ( آيه قران ) پس از آن سوى شام لشكر كشيد .\r\nمروان از سپاه خود چهار هزار سوار برگزيد و فرماندهى آنها را بعبد الملك بن محمد بن عطيه سعدى واگذار كرد . به او فرمان داد كه بجنگ خوارج برود و اگر پيروز شود با شتاب بيمن لشكر بكشد كه در يمن با عبد الله بن يحيى طالب الحق جنگ كند .\r\nابن عطيه لشكر كشيد و در « وادى القرى » با ابو حمزه مقابله كرد .\r\nابو حمزه باتباع خود گفت . جنگ را آغاز مكنيد مگر پس از اتمام حجت و دعوت به حق . اتباع او ( بشاميان ) گفتند : شما درباره قران و عمل به آن چه عقيده داريد و چه مىگوئيد ؟ ابن عطيه گفت : ما قران را در جوف جوال ميگذاريم .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n( به قرآن عمل نمىكنيم و اعتنا نداريم . مقصود رد حجت خوارج و مغالطه و بيباكى بود ) . ( ابو حمزه ) گفت : درباره يتيم چه مىگوئيد و چه مىكنيد ؟ ابن عطيه گفت : مال يتيم را ميخوريم و با مادرش زنا مىكنيم . چيزهائى ديگرى ميپرسيدند ( كه لشكر دشمن را ملزم و تحريك كنند ) چون سخن ابن عطيه را ( در بيباكى ) شنيدند جنگ را آغاز كردند . جنگ تا شب كشيد ( آنها خسته شده ) گفتند : واى بر تو اى فرزند عطيه خداوند شب را براى آسايش و آرامش و خواب آفريده . آرام باش . او نپذيرفت و جنگ را ادامه داد تا آنكه جمعى را كشت و جمع ديگر گريخته بمدينه پناه بردند كه اهل مدينه آنها را كشتند .\r\nابن عطيه بمدينه رسيد و در آنجا مدت يك يك ماه توقف كرد . يكى از همراهان ابو حمزه كه كشته شده بود عبد العزيز قارى مدنى معروف بنام بىشكست ( فارسى ) نحوى كه از اهل مدينه و بعقيده خوارج معتقد بود و عقايد مذهبى آنها را مينوشت چون ابو حمزه وارد شهر مدينه شد به او پيوست چون خوارج كشته شدند او هم با با آنها كشته شد .\r\n\r\nبيان قتل عبد الله بن يحيى\r\nپس از اينكه ابن عطيه مدت يك ماه در شهر مدينه اقامت نمود سوى يمن لشكر لشكر كشيد وليد بن عروة بن محمد بن عطيه را بحكومت مدينه منصوب و جانشين خود نمود .\r\nمردى از اهل شام هم براى حكومت مكه برگزيد و خود سوى يمن لشكر كشيد .\r\nعبد اللّه بن يحيى طالب الحق كه در شهر صنعا بود خبر لشكركشى او را شنيد با عده كه داشت بجنگ او رفت نبرد واقع شد و ابن يحيى كشته شد سر او را بريدند و بشام نزد مروان فرستادند و ابن عطيه وارد شهر صنعا شد .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n\r\nبيان قتل ابن عطيه\r\nچون ابن عطيه جنگ را پايان داد در شهر صنعا اقامت نمود . مروان به او نوشت كه با شتاب نزد او برگردد تا به سفر حج برود و او امير حاج باشد . مروان فرمان امارت حج را براى او فرستاد او سپاه خود را اعم از پياده سوار كه عده آن بالغ بر چهل هزار بود در صنعاء گذاشت و خود با دوازده سوار برگشت چون به محل « جرف » رسيد دو فرزند جهانه مرادى با عده بسيار رسيدند و به او و ياران او گفتند : شما دزد و راهزن هستيد . ابن عطيه فرمان خود را به آنها نشان داد و گفت : من ابن عطيه هستم و اين فرمان امارت حج است كه از امير المؤمنين ( مروان ) به من داده شده . گفتند :\r\nاين فرمان مجعول و باطل است و شما راهزن هستيد .\r\nابن عطيه ناگزير با آنها سخت نبرد كرد و كشته شد .\r\n\r\nبيان قتل عام اهالى گرگان بفرمان قحطبه\r\nدر آن سال قحطبه بن شبيب عده سى هزار تن از اهالى گرگان كشت .\r\nعلت اين بود كه قحطبه شنيده بود مردم گرگان پس از قتل نباتة بن حنظله قصد تمرد و قيام را دارند . او داخل شهر گرگان شد و مردم را استنطاق كرد تا بر متمردين آگاه شد و آن عده را كشت .\r\nنصر كه در « قومس » بود از آنجا رفت تا به محل خوار از توابع رى رسيد با ابن هبيره مكاتبه كرد و از او مدد خواست كرد . او ( ابن هبيره ) در شهر واسط اقامت داشت . نصر كار دشمنان را بزرگ شمرد و براى او شرح داد و نامه را با عده از بزرگان و اعيان خراسان فرستاد و نوشت من اهالى خراسان را امتحان كردم آنها همه به من دروغ گفتند بحديكه يك تن از آنها به من راست نمىگويد ( يارى و وفادارى نميكند )\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nپس تو براى من ده هزار سپاهى بفرست قبل از اينكه صد هزار بفرستى و از آنها كار ساخته نشود . ( كار از كار بگذرد ) ابن هبيره نمايندگان نصر را بازداشت . نصر بمروان نوشت من جمعى از خراسانيان را نزد ابن هبيره فرستادم كه مدد براى من بفرستد او نمايندگان مرا بازداشت و براى يارى من نفرستاد . من بدين گونه هستم . مردى از مسكن خود اخراج شد از حجره بصحن خانه بيرون رفت و از خانه بجلو خانه اخراج شد اگر مددى به او برسد ممكن است باز به منزل و درون خانه برگردد ( تا كار سختر نشده ) و خداى خانه باشد و اگر او را دور كنند و به راه اندازند او بىخانه و مسكن خواهد بود . ( ملك از دست خواهد رفت ) مروان بابن هبيره نوشت و بعد بنصر اطلاع داد كه بابن هبيره نوشته‌ام براى تو مدد بفرستد .\r\nابن هبيره يك سپاه عظيم تجهيز و روانه كرد فرمانده آن سپاه ابن غطيف بود . آنها براى يارى نصر رهسپار شدند .\r\n\r\nبيان حوادث\r\nوليد بن هشام در آن سال براى غزاى صائفه لشكر كشيد . در محل « عمق » لشكر زد و در آنجا قلعه « مرعش » را ساخت .\r\nدر آن سال طاعون در بصره واقع شد .\r\nدر آن سال محمد بن عبد الملك بن مروان امير الحاج شد او والى مكه و مدينه و طائف بود .\r\nيزيد بن عمر بن هبيره والى عراق و حجاج بن عاصم محاربى قاضى كوفه بود قاضى بصره هم عباد بن منصور بود .\r\nامارت خراسان هم چنان كه شرح داده شده و آن را وصف نمودم . ( بيك حال مستقر شده بود ) چنين گويم ( مولف خود گويد ) ابو جعفر طبرى ( صاحب تاريخ معروف ) در اينجا چنين آورده است : محمد بن عبد الملك امير حاج و خود والى مكه و مدينه\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nبود چنان كه گذشت . او ( طبرى ) چنين نوشته كه عروة بن وليد ( در سال مذكور ) حاكم مدينه بود و در آخر سال صد و سى و يك هم عروه حاكم مدينه و مكه و طائف بود و او در آن سال و اين سال امير حاج بوده ( نه محمد بن عبد الملك ) در آن سال ابو جعفر يزيد بن قعقاع قارى مولاى عبد الله بن عباس مخزومى ( طايفه در مكه ) وفات يافت .\r\nگفته شده : او مولاى ابو بكر بن عبد الرحمن بود كه قديد نام داشت .\r\nدر آن سال ايوب بن ابى تميمه سختيانى درگذشت . گفته شده در سنه صد و - بيست و نه وفات يافت عمر او شصت و سه سال بود .\r\nاسحاق بن عبد الله بن ابى طلحه انصارى هم در آن سال وفات يافت . گفته شده :\r\nدر سنه صد و سى و دو درگذشت يا در سنه صد و سى و چهار . كنيه او ابو نجيع بود .\r\nدر آن سال محمد بن مخرمة بن سليمان بسن هفتاد و ابو وجرة سعدى يزيد بن عبيد و ابو الحويثر و يزيد بن ابى مالك همدانى و يزيد بن رومان و عكرمة بن عبد الرحمن بن حارث بن هشام و عبد العزيز بن رفيع ( بضم راء بى نقطه و فتح فاء و عين بىنقطه ) و ابو عبد الله مكى فقيه كه سن او بالغ بر صد گرديده بود با همان سن بسبب افراط در شهوت زنان قادر بر ادامه همسرى او نبودند . اسماعيل بن ابى حكيم منشى عمر بن عبد العزيز و يزيد بن ابان معروف بيزيد رشك كه در بصره تقسيم مال به عهده او بود . و حفص بن سليمان بن مغيره كه در سنه هشتاد متولد شده و قرائت ( قرآن ) عاصم از او نقل و روايت مىشد اين عده نامبرده در همان سال وفات يافتند .\r\n\r\nسنهء صد و سى و يك\r\n\r\nبيان وفات نصر بن سيار\r\nدر آن سال نصر بن سيار در ساوه كه نزديك رى باشد وفات يافت .\r\nعلت انتقال او ( به شهر ) ساوه اين بود كه پس از قتل نباتة در گرگان ناگزير .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nبخوار ( نزديك ) رى منتقل شد . امير خوار هم ابو بكر عقيلى بود .\r\nقحطبه فرزند خود حسن را بتعقيب نصر فرستاد و آن در تاريخ محرم سنه صد و سى يك بود بعد ( به يارى او ) ابو كامل و ابو القاسم محرز بن ابراهيم و ابو العباس مروزى را بمدد فرزندش حسن فرستاد .\r\nچون بلشكرگاه حسن رسيدند ابو كامل لشكر خود را ترك و نزد نصر رفت و به او پيوست خبر رسيدن سپاه و محل تجمع آنها را به او داد چون نصر بر محل آنها آگاه شد لشكر فرستاد و آنها را غافل‌گير كرد سپاه قحطبه گريخت و بعضى از توشه و مال را در لشكرگاه گذاشت اتباع نصر آن را غارت كردند . اموال غارت شده را نزد ابن هبيره فرستاد . در عرض راه ابن غطيف كه در شهر رى بود رسول نصر را گرفت و اموال را بنام خود نزد ابن هبيره فرستاد . نصر خشمناك شد و گفت : به خدا قسم من ابن هبيره در حالى خواهم گذاشت ( دچار خواهم كرد ) كه بداند خود و فرزندش هيچ هستند ( قادر بر انجام كارى نخواهند بود ) . ابن غطيف با عده سه هزار از طرف ابن هبيره به يارى نصر آمده بود . او در شهر رى اقامت كرد و نزد نصر رفت . نصر هم به شهر رى رفت كه حاكم آن حبيب بن يزيد نهشلى بود چون نصر برى رسيد ابن غطيف از آنجا خارج شد و بهمدان رفت . در آنجا مالك بن ادهم بن محرز باهلى حكومت داشت . ابن غطيف از آنجا به شهر اصفهان رفت كه عامر بن ضباره در آنجا بود .\r\nچون نصر بن سيار به شهر رى رسيد بيمار شد كه او را بر دوش حمل ميكردند دو روز در آنجا ماند و بعد بساوه رفت چون او وفات يافت اتباع او بهمدان رفتند وفات او در دوازدهم ماه ربيع الاول ( سال مزبور ) و عمر او هشتاد و پنج سال بود .\r\nگفته شده نصر كه رى را قصد كرده بود داخل شهر نشده بود راه همدان را گرفت و ميان رى و همدان درگذشت .\r\n\r\nبيان ورود قحطبه به شهر رى\r\nچون نصر بن سيار درگذشت حسن بن قحطبه خزيمه بن خازم ( جد اعلاى اسد اللّه علم ) را بسمنان فرستاد . قحطبه هم از گرگان رسيد و زياد بن زراره قشيرى\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nبفرماندهى مقدمه لشكر پيشاپيش فرستاد او از متابعت ابو مسلم پشيمان شده بود از سپاه قحطبه جدا شد و راه اصفهان را گرفت ميخواست بعامر بن ضباره ملحق شود . قحطبه مسيب بن زهير ضبى را بدنبال او فرستاد روز بعد به او رسيد جنگ با او كرد و عموم اتباع وى را كشت خود زياد گريخت . مسيب بن زهير نزد قحطبه بازگشت .\r\nبعد از آن قحطبه سوى « قومس » لشكر كشيد حسن فرزند او در آنجا بود در آن هنگام خزيمه بن خازم از سمنان رسيد . قحطبه فرزند خود را حسن سوى شهر رى فرستاد . حبيب بن يزيد نهشلى و شاميان همراه او بر لشكركشى حسن آگاه شدند شهر رى را ترك كردند حسن در ماه صفر وارد شهر رى شد پدرش هم رسيد .\r\nقحطبه نامه نوشت و ابو مسلم را از تصرف شهر رى آگاه نمود . چون بنى العباس بر شهر رى تسلط يافتند بيشتر مردم رى كه مايل بنى اميه بودند از شهر رى گريختند . آنها سفيانى بودند هواخواه ابى سفيان و اولاد او ) . ابو مسلم دستور داد اموال و املاك آنها را ضبط و تملك كنند ( آنها براى حج رفتند ) و چون از سفر حج باز گشتند در كوفه اقامه نمودند و آن در تاريخ سنه صد و سى و دو بود . ( هنگام خلافت سفاح ) از جور و ستم ابو مسلم تظلم و شكايت كردند ، سفاح دستور داد كه ابو مسلم املاك آنها را به خود آنها واگذار كند . ابو مسلم پاسخ داد كه آنها بدترين دشمنان او هستند . سفاح نپذيرفت و ابو مسلم را مجبور كرد كه اموال آنها را باز گرداند او ناگزير اطاعت اطاعت كرد و املاك آنها را پس داد .\r\nچون قحطبه وارد شهر رى شد . احتياط را به كار برد و راهها را خوب نگهدارى كرد هر مسافرى بايد با اجازه او برود يا داخل شود . در آن هنگام به او خبر دادند كه در محل « دستبى » خوارج با عده راهزن تجمع كرده‌اند او ابو عون را با لشكرى عظيم فرستاد چون رسيد آنها را بكتاب خدا و سنت پيغمبر و برگزيدن رضا ( منتخب ) از آل محمد دعوت كرد آنها اجابت نكردند . با آنها جنگ كرد تا پيروز شد . عدهء از آنها تحصن كردند ابو عون به آنها امان داد آنها تسليم شدند بعضى به او پيوستند و گروهى پراكنده شدند . ابو مسلم بسپهبد طبرستان نوشت كه بايد اطاعت كند و باج و خراج بدهد او اطاعت كرد .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nابو مسلم مصمغان شهريار دنباوند ( دماوند ) را دعوت كرد بمانند دعوت سپهبد او پاسخ داد كه تو خارجى هستى كار تو نافرجام است و زود بپايان خواهد رسيد . ابو مسلم خشمگين شد بموسى بن كعب كه در شهر رى بود نوشت لشكر بكشد و او را فرمانبردار كند . او هم رفت و با او مكاتبه كرد كه خراج را بپردازد او خوددارى و تمرد كرد .\r\nموسى در پيرامون دماوند اقامت كرد و نتوانست پيش برود زيرا راهها سخت و دشوار بود . مصمغان هم همه روزه عده از ديلمان براى نبرد او مىفرستاد راهها را هم بر او بست و از رسيدن خوار و بار و مواد ديگر جلوگيرى كرد . قتل و جرح اصحاب موسى هم سخت و فزون گرديد . مصمغان هم در حال تحصن و خوددارى بود . او بدان حال ماند تا زمان خلافت منصور . منصور يك سپاه عظيم براى سركوبى فرستاد كه حماد بن عمر و فرمانده آن سپاه بود كه دماوند را گشود چون نامه قحطبه رسيد ابو مسلم مرو را ترك و در نيشابور اقامت كرد چنان كه در تاريخ آمده .\r\nقحطبه پس از سه روز كه در شهر رى اقامت گزيد فرزند خود حسن را سوى همدان روانه كرد چون او همدان را قصد كرد مالك بن ادهم ( حاكم شهر همدان ) با اتباع خود اعم از شاميان و خراسانيان همدان را ترك و راه نهاوند را گرفت . بفاصله چهار فرسنگ دور از شهر لشكر زد ، حسن وارد همدان شد و از آنجا نهاوند را قصد كرد . قحطبه ابو الهجم بن عطيه مولاى باهله را با هفتصد تن به يارى او فرستاد . حسن هم گرداگرد شهر را گرفت تا آنها ( اتباع مالك ) را در شهر محاصره كرد .\r\n\r\nبيان قتل عامر بن ضباره و رسيدن قحطبه باصفهان\r\nسبب قتل او اين بود كه عبد الله بن معاوية بن جعفر چون از عامر بن ضباره گريخت و از راه كرمان خراسان را قصد نمود . عامر هم بر اثر او شتاب كرد . ابن هبيره خبر قتل نباتة بن حنظله را شنيد كه در گرگان كشته شده بود بعامر بن ضباره و فرزند خود داود بن يزيد بن عمر بن هبيره نوشت كه هر دو بجنگ قحطبه بروند كه هر دو در كرمان بودند . هر دو با عده پنجاه هزار لشكر كشيدند و در اصفهان لشكر زدند .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nسپاه ابن ضباره را ( از حيث عظمت ) سپاه سپاهها مىگفتند ، ( بزرگترين سپاهها ) . قحطبه عده از سالاران را بفرماندهى مقاتل بن حكيم عكى بجنگ آنها فرستاد و آن عده در قم لشكر زدند ، ابن ضباره شنيد كه حسن نهاوند را محاصره كرده لشكر كشيد كه اتباع مروان را يارى كند و از محاصره نجات دهد .\r\nعكى از قم بقحطبه نوشت كه وضع و حال را اطلاع بدهد . قحطبه از رى لشكر كشيد و بمقاتل بن حكيم بن عكى پيوست . از آنجا هم لشكر كشيد تا با ابن ضباره و داود بن يزيد بن هبيره مقابله كند .\r\nعده لشكر قحطبه بيست هزار بود كه خالد بن برمك همراه او بود . عده سپاه ابن ضباره بالغ بر صد هزار بود . گفته شده : صد و پنجاه هزار .\r\nقحطبه دستور داد كه قرآن را بر نيزه فراز كنند آنگاه ندا داد : اى اهل شام ما شما را به اين قرآن دعوت ميكنيم . آنها به او دشنام دادند و زشت و ناسزا گفتند .\r\nقحطبه باتباع خود فرمان حمله داد . عكى بر آنها حمله كرد و مردم ( سپاهيان ) جوشيدند و شوريدند . جنگ طول نكشيد كه آنها منهزم شدند . اهالى شام كشته شدند ابن ضباره گريخت و بلشگرگاه پناه برد ندا داد اى سپاهيان گرد من آئيد . مردم فرار را ادامه دادند داود بن هبيره هم گريخت . ابن ضباره تحقيق كرد و پرسيد به او گفتند منهزم شدند . گفت : خداوند بدترين كسانى را لعنت كند كه عاقبت بشر شده‌اند ( مقصود ابن ضباره ) . او ايستاد و جنگ كرد تا كشته شد . ( مقصود ابن ضباره كشته نه داود كه گريخت ) .\r\nلشكرگاه او را غارت كردند و سلاح و مال بسيار بدست آوردند كه مقدار آن به حساب نمىآمد . هيچ سپاهى ديده نشده كه به اندازه آن سپاه داراى استعداد و ذخيره و سلاح و توشه باشد .\r\nسلاح و زر و كالا و اسب و چهارپا و بنده و غلام و اشياء ديگر در آن لشكر بود .\r\nانگار آن لشكر خود يك شهر بوده و نيز بربط و ساز و شراب بسيار بوده . قحطبه مژده فتح و ظفر را به فرزند خود در پيرامون نهاوند داد جنگ در نواحى اصفهان رخ داد بود .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nبيان جنگ قحطبه با اهالى نهاوند و فتح آن\r\nچون ابن ضباره بقتل رسيد و قحطبه خبر قتل او را به فرزند خود حسن داد كه نهاوند را محاصره كرده بود همين كه نامه فتح و مژده ظفر رسيد حسن تكبير كرد و تمام لشكريان تكبير كردند و خبر قتل عامر را به زبان آوردند . عاصم بن عمير سعدى ( بمحصورين ) گفت : اينها خبر قتل عامر را از روى حقيقت و راستى ياد كردند .\r\nخوب است كه همه نزد حسن برويم ( تسليم شويم ) زيرا اگر قحطبه برسد و فرزند خود را يارى كند شما تاب مقاومت و پايدارى نخواهيد داشت .\r\nپياده‌ها ( لشكر ) گفتند : شما در حالى كه سوار اسبها هستيد مىتوانيد برويد اما ما كه پياده هستيم قادر بر رفتن نخواهيم بود و شما نبايد ما را ترك كنيد و برويد .\r\nمالك بن ادهم باهلى هم به او گفت : من از اينجا نمىروم تا قحطبه برسد .\r\nقحطبه مدت بيست روز در اصفهان اقامت كرد و بعد نزد پسرش در نهاوند رفت ( لشكر كشيد ) مدت سه ماه شعبان و رمضان و شوال آنها را محاصره كرد و منجنيق بر آنها بست . بخراسانيها محصور پيغام داد كه شما در امان هستيد بما ملحق شويد ( مقصود اعراب مقيم خراسان كه از شاميان و ساير اعراب جدا شوند ) آنها خوددارى كردند و نپذيرفتند . بشاميان مانند آن پيغام را داد و آنها قبول كردند و امان او را پذيرفتند . آنها به او پيغام دادند كه اهالى شهر را گرفتار كارزار كند تا مانع خروج آنها نشوند تا بتوانند دروازه را باز كنند و به او راه بدهند و خود هم خارج و تسليم شوند . قحطبه هم همان كار را كرد و سخت نبرد كرد شاميان دروازه را باز كردند و بيرون رفتند . خراسانيان علت خروج آنها را پرسيدند پاسخ دادند كه ما براى خود و براى شما امان گرفتيم . سالاران خراسان هم خارج شدند قحطبه هم هر يكى را بيكى از سرداران خود سپرد . بعد از آن گفت : منادى ندا دهد هر كه هر گرفتارى را كه در دست دارد بكشد و سرش را نزد ما بيارد . هيچ يك از كسانى كه از ابو مسلم گريخته بودند نماند كه كشته نشده باشد . اهالى شام همه زنده ماندند و آزاد شدند به شرط اينكه بعد از آن با دشمنان همكارى و يارى نكنند يك تن از آنها كشته نشد\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nو قحطبه در عهد خود وفادارى كرد .\r\nاز كسانى كه خراسانى ( اعراب مقيم خراسان ) بوده و كشته شدند ابو كامل ( كه خيانت كرده و گريخته بود ) و حاتم بن حارث بن سريج و فرزند نصر بن سيار و عاصم بن عمير و على بن عقيل و بيهس بودند ( سران سپاه و سالاران قوم ) .\r\nچون قحطبه نهاوند را محاصره كرد فرزند خود حسن را بمرج قلعه ( مرز ) فرستاد . حسن هم از آنجا خازم بن خزيمه را سوى « حلوان » روانه كرد . حاكم « حلوان » عبد اللّه بن علاء كندى بود از آنجا گريخت ( و شهر را تسليم خازم بن خزيمه نمود ) .\r\n\r\nبيان فتح شهر زور\r\nپس از آن ( پس از فتح نهاوند ) قحطبه ابو عون عبد الملك بن يزيد خراسانى و مالك بن طرافه ( در طبرى طريف آمده و بايد طريف باشد ) خراسانى را با عده چهار هزار به شهر زور فرستاد . در آنجا عثمان بن سفيان فرمانده مقدمه لشكر مروان بن محمد بود . در بيستم ماه ذى الحجه بفاصله دو فرسنگ در پيرامون شهر زور لشكر زدند . يك روز و يك شب با عثمان جنگ كردند . اتباع عثمان منهزم شدند و خود او كشته شد . بسيارى از اتباع او كشته شدند و كشتار عظيمى رخ داد . ابو عوف هم در بلاد موصل اقامت نمود . گفته شده ابو عون كشته نشد بلكه گريخت و بعبد اللّه بن مروان پناه برد . ابو عون غنايم بسيارى از لشكر عثمان بدست آورد . قحطبه هم پياپى لشكر و عسكر براى يارى ابو عون فرستاد تا عده سپاه او بالغ بر سى هزار گرديد .\r\nچون مروان بن محمد كه در آن هنگام در « حران » بود خبر واقعه را شنيد .\r\nبا لشكر شام و لشكر جزيره و موصل ابو عون را قصد نمود . بنى اميه هم فرزندان خود را با او روانه كردند . ابو عون را قصد و در محل زاب اكبر اقامت كرد . ابو عون هم در شهر زور تا پايان ذى الحجه و محرم اقامت نمود كه سنه صد و سى و دو بود . او در آنجا پنج هزار مقرر نمود ( براى هر يك از سپاهيان كه بايد سالانه باشد ) .\r\n\r\nبيان لشكركشى قحطبه بعراق به قصد ابن هبيره\r\nچون داود از حلوان هم گريخت ( بعد از واقعه اصفهان ) و نزد پدر خود يزيد\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nبن عمر بن هبيره امير عراق ( و ايران ) رفت . يزيد لشكرى كه عدد آن بشمار نمىآمد تجهيز كرد و سوى قحطبه لشكر كشيد . حوثرة بن سهيل باهلى كه براى يارى او از طرف مروان آمده بود ( با عده ) همراه وى بود .\r\nابن هبيره رفت تا به محل « جلولاء وقيعه » ( از زمان فتح اسلامى اين صفت را پيدا كرد كه حاكى واقعه بود ) رفت و در آنجا لشكر زد و گرداگرد لشكر خندق حفر نمود . آن خندق در زمان دفاع عجم ( ايرانيان در قبال اعراب ) حفر و پر شده بود او دستور داد دوباره كنده و پناهگاه سپاه شود . و آن در پيرامون « جلولاء » بود .\r\nيزيد در آنجا اقامت گزيد . قحطبه اول در « قرماسين » ( كرمانشاهان ) لشكر زد و بعد حلوان و خانقين را قصد كرد . سپس ( لشكر دشمن را پشت گذاشت ) به محل « عكبرا » رفت و از آنجا از رود دجله گذشت و نزديك انبار در « دمم » لشكر زد . ابن هبيره ( چون آن وضع را ديد ) بازگشت و سوى كوفه شتاب كرد كه بقحطبه برسد . حوثره را با عده پانزده هزار پيشاپيش بكوفه فرستاد . گفته شده حوثره از ابن هبيره دور و جدا نشد ( بكوفه نرفت ) قحطبه هم عده از اتباع خود را به محل « انبار » و پيرامون آن فرستاد كه از محل « دمم » هر چه كشتى پيدا كنند بگيرند و براى قحطبه بفرستند .\r\nقحطبه از ناحيه دمم از فرات گذشت تا بساحل غربى رود رسيد و از آنجا كوفه را قصد نمود . تا به محل اقامت ابن هبيره رسيد . آن سال هم بپايان رسيد .\r\n\r\nبيان حوادث\r\nدر آن سال وليد بن عروة بن محمد بن عطيه سعدى امير الحاج شده بود او برادرزاده عبد الملك بن محمد كه ابو حمزه را كشت كه در آن هنگام والى حجاز بود ( كه امير حاج شد ) . چون وليد خبر قتل عم خود را شنيد سوى قاتلين او لشكر كشيد و كشتار عظيمى نمود و شكم زنان ( آبستن ) را دريد و كودكان را كشت و زنده‌ها را به آتش سوخت .\r\nدر آن سال يزيد بن عمر بن هبيره والى عراق بود . حجاج بن عاصم محاربى\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nهم قاضى كوفه بود . در آن سال ابو مسلم خراسانى ( فريدنى ) جبلة بن ابى داود عتكى را كشت . او مولاى عبد العزيز بن داود ( عتكى ) و كينه ابو مروان بود .\r\n\r\nسال صد و سى و دو\r\n\r\nبيان هلاك قحطبه و فرار ابن هبيره\r\nدر آن سال قحطبه بن شبيب هلاك شد . سبب اين بود كه قحطبه از فرات گذشت و بقسمت ساحل غربى رسيد و آن در تاريخ هشتم ماه محرم بود . ابن هبيره در دهانه فرات نزديك فلوجهء عليا بفاصله بيست و سه فرسنگ از كوفه لشكر زد .\r\nدر آن هنگام گريختگان سپاه ابن ضباره ( از اصفهان ) رسيدند و به او پيوستند مروان هم حوثره را به يارى او فرستاد ( فرستاده بود ) حوثره و كسان ديگر بابن هبيره گفتند قحطبه كوفه را قصد كرده بهتر اين است كه تو خراسان را قصد كنى . بگذار او با مروان نبرد كند . اگر چنين كنى تو او را شكست خواهى داد زيرا نا گزير از دنبال كردن تو خواهد بود . گفت : او هرگز كوفه را ترك نخواهد كرد و بدنبال من نخواهد آمد صواب در اين است كه من تا كوفه او را دنبال كنم او از مدائن گذاشت و از رود دجله عبور و كوفه را قصد كرد حوثره را فرمانده مقدمه لشكر كرد و به او دستور داد كه بكوفه برود . دو سپاه متحارب در دو كنار رود فرات مىرفتند . در آنجا قحطبه گفت : امام به من خبر داد كه در اينجا جنگى واقع مىشود و پيروزى نصيب ما خواهد بود . قحطبه در محل جباريه توقف نمود . محل عبور رود را به او نشان دادند او از همان محل كه غير گود بود عبور نمود . پس از عبور با لشكر حوثره و محمد بن نباتة جنگ كرد لشكر شام تن بفرار داد . در آنجا قحطبه مفقود شد . اتباع او گفتند : هر كه وصيت و عهدى از قحطبه دارد بگويد و ما را آگاه كند . مقاتل بن مالك عتكى گفت : من از قحطبه شنيده بودم كه مىگفت : اگر حادثه رخ دهد ( و من كشته يا مفقود شوم ) امير سپاه بعد از من فرزندم حسن خواهد بود . مردم بتوسط حميد بن قحطبه با برادرش حسن بن قحطبه بيعت كردند ( كه غايب بود و بامارت او\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nاذعان كردند ) . پدرش او را با لشكر بجاى ديگر فرستاده بود . به او پيغام دادند او برگشت و زمام كار را بدست او سپردند . چون جستجو كردند نعش قحطبه را با نعش حرب بن سالم بن احوز را در يك جدول كشته ديدند . گمان بردند كه هر يك از آن دو خصم خود را كشته است .\r\nگفته شده مع بن زائده گردن قحطبه را با شمشير زده بود كه او در آب افتاد او را از آب بيرون كشيدند چون رمقى داشت باتباع خود گفت : دست مرا ببنديد و مرا در نهر اندازيد تا مردم تصور كنند كه در آب افتاده‌ام نه بدست دشمن كشته شده‌ام ( مبادا سپاه از قتل من سست شود ) اهل خراسان ( اتباع قحطبه ) جنگ كردند و محمد بن نباتة با اهل شام منهزم شدند قحطبه هم مرد . او قبل از مرگ گفته بود اگر وارد كوفه شويد بدانيد وزير آل محمد ابو سلمه خلال است ( خل سركه - و او در محل سركه فروشان زيست مىكرد و گفته شده خود او سركه فروش بوده كه خلال شده ) . شما كارها را بدست او بسپاريد .\r\nچون ابن نباتة و حوثره گريختند . بابن هبيره ملحق شدند . ابن هبيره ( جنگ نكرده ) منهزم شد سپاه خود را گذاشته و بواسطه رفتند . اموال و سلاح و چيزهاى ديگر آنها در لشكرگاه ماند .\r\nچون حسن بن قحطبه امير شد دستور داد هر چه از لشكرگاه بدست آمد احصا و ضبط شود .\r\nگفته شده حوثره خود در كوفه بود چون شنيد ابن هبيره گريخته گريخت و به او ملحق گرديد .\r\n\r\nبيان قيام و خروج محمد بن خالد در كوفه با شعار سياه\r\nدر آن سال محمد بن خالد بن عبد الله قسرى در كوفه قيام و خروج كرد .\r\nشعار سياه ( بنى العباس ) را بر گزيد و حاكم كوفه را كه از طرف ابن هبيره نصب شده بود از شهر طرد و بيرون كرد و آن قبل از رسيدن حسن بن قحطبه بود .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nخبر واقعه چنين بود كه محمد بن خالد در شب عاشورا قيام كرد و شعار سياه را بر گزيد حاكم كوفه زياد بن صالح حارثى بود كه رئيس شرطه او عبد الرحمن بن بشير عجلى بود .\r\nمحمد قصر امير را قصد كرد امير كه زياد بود با شاميان اتباع خود كاخ را تهى كرد و رفت . محمد قصر را تصرف نمود . حوثره خبر واقعه را شنيد سوى كوفه لشكر كشيد اتباع محمد پراكنده شدند . عده كمى از شاميان با او ماندند همچنين گروهى از اهل يمن و كسانى كه از مروان گريخته بودند . او با غلامان و پيوستگان خود ماند .\r\nابو سلمه خلال كه تا آن زمان ظهور نكرده و كار وى آشكار نشده بود بمحمد پيغام داد كه از كاخ امارت خارج شود زيرا ترسيده بود كه او محاصره شود . هنگامى كه محمد در قصر بود ( و از حوثره ترسيده بود ) طليعه او خبر داد كه از شام خيل رسيده است او عده براى دفع آنها فرستاد شاميان ندا دادند كه ما بجيله ( قبيله ) هستيم و ميان ما مليح بن خالد بجلى مىباشد آمده‌ايم كه از امير متابعت كنيم ( امير محمد بن خالد ) آنها آمدند و مطيع او شدند . باز خيل ديگرى بيشتر از اول از شام رسيدند جهم بن اصفيح كنانى ميان آنها بود و مطيع امير محمد شدند .\r\nباز خيل ديگرى بيشتر رسيدند كه مردى از آل بجدل فرمانده آنها بود . آنها از سپاه حوثره جدا شده بودند چون حوثره وضع را بدان گونه ديد بواسط رفت و با بقيه عده خود بابن هبيره پيوست محمد بن خالد در شب قيام و خروج خود بقحطبه نوشت او از هلاك قحطبه خبر نداشت . نوشت كه من كوفه را گرفتم و پيروز شدم .\r\nپيك او بر حسن بن قحطبه وارد شد . حسن هم نامه او را براى مردم ( سپاهيان خود ) خواند و سوى كوفه لشكر كشيد . محمد روز جمعه و روز شنبه و يكشنبه در كوفه ماند و روز دوشنبه حسن به او رسيد .\r\nگفته شده : حسن بن قحطبه پس از فرار ابن هبيره بكوفه رفت . ( هنوز نرسيده ) عبد الرحمن بن بشير عجلى ( امير كوفه ) از آنجا گريخت . محمد بن خالد با عده يازده تن از غلامان خود قيام كرد . مردم بيعت نمودند و روز بعد حسن داخل كوفه\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nشد . چون حسن و اتباع او داخل شهر شدند نزد ابو سلمه رفتند كه ميان بنى سلمه زيست مىكرد . او را از ميان آنها ( كه مخفى بود ) بيرون بردند . او ( ابو سلمه ) در نخيله لشكر زد و بعد سوى حمام اعين لشكر كشيد او ( ابو سلمه ) حسن بن قحطبه را براى جنگ ابن هبيره بواسط فرستاد . مردم هم با ابو سلمه حفص بن سليمان مولاى سبيع بيعت كردند ( براى انتخاب خليفه كه معلوم نبود فقط بايد از آل محمد باشد ) .\r\nابو سلمه را وزير آل محمد مىگفتند .\r\nمحمد بن خالد بن عبد اللَّه را امير كوفه نمود . او را امير مىگفتند تا ظهور ابو العباس سفاح ( نخستين خليفه عباسى ) . ( ابو سلمه محمد را امير نمود ) و نيز فرزند قحطبه را سوى مدائن فرستاد ( ابو سلمه فرستاد ) . مسيب بن زهير و خالد بن برمك را سوى « دير قنى » فرستاد ( ابو سلمه فرستاد ) مهلبى و شراحيل را هم به محل « عين التمر » ( نزديك كربلا كه شفاثا باشد ) فرستاد .\r\nبسام بن ابراهيم بن بسام را باهواز فرستاد كه در آنجا عبد الواحد بن عمر بن هبيره حكومت داشت . چون بسام باهواز رسيد عبد الواحد آنجا را ترك كرد و سوى بصره رفت .\r\nسفيان بن معاوية بن يزيد بن مهلب را براى ايالت بصره فرستاد به آنجا رسيد در حالى كه سلم بن قتيبه باهلى از طرف ابن هبيره والى آن ديار بود كه عبد الواحد بن هبيره نزد وى رفته بود چنان كه گذشت .\r\nسفيان بن معاويه بسلم پيغام داد كه دار الحكومه را ترك كند كه او از طرف ابو سلمه والى بصره شده است . او خوددارى كرد و قبيله قيس را تجهيز نمود همچنين قبيله مضر و هر كه از بنى اميه در بصره بود . سفيان هم يمانىها را جمع كرد . تمام يمانىها با متحدين آنها اعم از ربيعه و ديگران به او گرويدند . در آن هنگام يكى از سرداران ابن هبيره با عده دو هزار از طرف ابن هبيره به يارى آنها ( سلم و اتباع او ) رسيد آن عده از قبيله كلب بودند . سلم بميدان شتر فروشان رفت و از آنجا سواران را بهر سو فرستاد كه راههاى بصره را بگيرند ندا داد هر كه يك سر ( از دشمن ) بيارد\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nپانصد درهم و هر كه يك اسير بگيرد هزار درهم انعام دريافت خواهد كرد . معاوية بن سفيان بن معاوية با قبيله ربيعه و اتباع خاصه او پيش رفت كه با خيلى از تميم روبرو شد . سواران تميم جنگ كردند و معاوية بن سفيان را كشتند و سر او را نزد سلم بردند . سلم بقاتل او ده هزار درهم جايزه داد . سفيان پس از قتل فرزند سست و شكسته شد ناگزير تن بگريز داد .\r\nپس از آن چهار هزار ( لشكرى ) از طرف مروان به يارى سلم رسيدند . خواستند بقيه قبيله ازد را غارت كنند . ازديها سخت نبرد و دفاع كردند كشته بسيار بجا گذاشتند و گريختند . خانه‌هاى ازد را غارت كردند و پس از آن ويران نمودند زنان را هم ربودند . غارت و گرفتارى سه روز به طول كشيد .\r\nسلم امير بصره بود تا خبر قتل ابن هبيره به او رسيد از بصره خارج شد . در بصره اولاد حارث بن عبد المطلب ( فرزندان عم پيغمبر ) جمع شده محمد بن جعفر را از ميان خود بامارت و ايالت برگزيدند او چند روزى ماند تا ابو مالك بن اسيد خزاعى از طرف ابو مسلم رسيد ( و زمام را در دست گرفت ) .\r\nچون ابو العباس ( سفاح نخستين خليفه عباسى ) به كار آمد ايالت ( بصره ) را بسفيان بن معاويه ( مهلبى ازدى ) واگذار كرد . تاريخ جنگ سفيان و سلم در بصره در ماه صفر ( سال مزبور ) بود .\r\nدر آن سال مروان ( خليفه اموى ) وليد بن عروة را از امارت مدينه عزل و برادرش را يوسف بن عروه بجاى او نصب نمود و آن در ماه ربيع الاول بود .\r\nدر آن سال خلافت و دولت بنى اميه پايان يافت .\r\n\r\nبيان آغاز دولت بنى العباس و بيعت ابى العباس\r\nدر آن سال با ابو العباس عبد اللَّه بن محمد بن على بن عبد الله بن عباس براى خلافت بيعت شد و آن در تاريخ ماه ربيع الاول گفته شده ماه ربيع الاخر كه سيزده روز از ماه گذشته بود . باز هم گفته شده در ماه جمادى الاولى بود .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nابتداء و آغاز آن اين بود كه پيغمبر اكرم بعباس ( عم خود ) مژده داده بود كه خلافت بفرزندان او خواهد رسيد ( سند حقيقتى ندارد و مسلما دروغ است ) .\r\nبه اين آرزو فرزندان او هميشه بخلافت طمع داشته ميخواستند بآرزوى خود برسند .\r\n( پيش از اين اشاره شده بود كه ابو هاشم فرزند محمد بن على بن ابى طالب معروف بابن حنفيه هنگام مرگ اسرار وراثت خلافت را بمحمد بن على عباسى واگذار و او را جانشين خود نمود و از آن هنگام عباسيان بطمع خلافت افتاده براى خود دعوت و تبليغ مىكردند ) .\r\nابو هاشم بن حنفيه بشام رفت ( در عرض راه و هنگام مراجعت كه مسموم شده بود ) محمد بن على بن عبد الله بن عباس را ملاقات كرد و به او گفت : اين كار ( خلافت ) كه مردم آرزوى آن را دارند در خاندان شما خواهد بود هيچ كس اين خبر را از شما نشنود و نداند .\r\nپيش از اين شرح داده بوديم كه خالد بن يزيد بن معاويه بعبد الملك بن مروان گفته بود : اگر فتنه از ناحيه سيستان برخيزد باك نداشته باش اشاره بقيام فرزند اشعث اما اگر از خراسان باشد بايد از آن فتنه بيمناك شويم .\r\nمحمد بن على بن عبد الله گفته بود : ما سه فرصت داريم . يكى مرگ جبار بى باك يزيد بن معاويه و ديگرى سر صد سال ( از خلافت بنى اميه ) و ديگرى شكاف افريقا ( فتنه و تمرد در افريقا ) در چنين فرصتى مبلغين و ياران ما شروع بدعوت و تبليغ خواهند كرد و آغاز دعوت در مشرق خواهد بود و چنين خواهد بود كه خيل مشرق به مغرب برسد آنگاه گنجهاى مردم جبار خودپرست زبر دست را بدست خواهند آورد ( مقصود گنجهاى بنى اميه ) . چون يزيد بن ابى مسلم در افريقا كشته شد و بربريان عهد را شكستند محمد بن على يك داعى و مبلغ بخراسان فرستاد و به او گفت : براى برگزيدن رضا ( غير معلوم كه به او رضا داده خواهد شد كه خليفه شود ) دعوت كند و نام كسى را نبرد .\r\nپيش از اين وضع و حال مبلغين و داعيان را شرح داده بوديم . همچنين قيام و\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nدعوت ابى مسلم و گرفتارى ابراهيم بن محمد بدست مروان ( شرح داده بوديم ) .\r\nمروان مأمور دستگيرى ابراهيم را كه فرستاد صفات ابى العباس را براى او بيان كرد كه آن صفات را در كتب ديده بود كه چنين شخصى آنها ( بنى اميه ) را مىكشد و مملكت آنها را مالك مىشود ( بودن چنين صفاتى يا خبر از علم غيب عارى از حقيقت است و در هر چيزى گفته مىشد در كتاب بوده ) بمامور گفته بود كه ابراهيم بن محمد را دستگير كند و نزد وى آرد . رسول ( مروان ) وارد شد و آن صفات را بر ابو العباس سفاح تطبيق كرد . چون ابراهيم آسوده شد ( كه داراى آن صفات نبوده ) خود را نمايان كرد . برسول گفته شد تو بايد ابراهيم را بگيرى نه عبد الله پس او ابو العباس ( عبد الله سفاح ) را ترك كرد و ابراهيم را نزد مروان برد . چون ابراهيم را ديد گفت : اين كسى نيست كه اين صفات بر او تطبيق شود . به او گفته شد ما آن صفات را ( در ابو العباس عبد الله ) ديديم ولى تو دستور جلب ابراهيم را داده بودى اينك ابراهيم . دستور داد او را بزندان بسپارند . مأمورين را باز فرستاد كه صاحب آن صفات را جلب كنند . آنها رفتند و او را پيدا نكردند . مخفى شده بود . ( حقيقت اين بود كه نامه خراسانيها بدست مروان افتاد كه راز ابراهيم آشكار گرديد و بودن آن صفات افسانه است ) .\r\nعلت رفتن او ( ابو العباس سفاح ) از حميمه ( و اختفاء او ) اين بود كه چون ابراهيم گرفتار شد او مرگ خود را حتمى دانست بخانواده خود دستور داد كه به كوفه بروند و به آنها وصيت كرد كه برادرش عبد الله ابو العباس بن محمد را اطاعت كنند و او را خليفه و جانشين خود نمود . ابو العباس با افراد خانواده خود كوچ كرد .\r\nدر ميان آنها ابو جعفر منصور و عبد الوهاب و محمد دو برادرزاده او كه ابراهيم بوده و اعمام او داود و عيسى و صالح و اسماعيل و عبد الله و عبد الصمد اولاد على بن عبد الله عباس همراه او بودند . همچنين پسر عم او داود و فرزند برادرش عيسى بن موسى بن محمد بن على و يحيى بن جعفر بن تمام بن عباس همه بكوفه رسيدند رسيدن آنها در ماه صفر بود . در آن هنگام شيعيان آنها كه خراسانيان بودند در\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nخارج كوفه در محل حمام اعين لشكر زده بودند . ابو سلمه خلال آنها ( بنى العباس ) را در خانه وليد بن سعد مولاى بنى هاشم ميان طايفه بنى داود سكنى و منزل داد . آنها را از نظر مردم مكتوم داشت كه مدت چهل روز هيچ يك از سران سپاه بر احوال آنها واقف نبود همچنين شيعيان از آمدن آنان اطلاع نداشتند . او ( ابو سلمه ) چنان كه ياد شده پس از وفات ابراهيم امام ميخواست كار ( خلافت ) را از بنى العباس بخاندان ابى طالب برگرداند . ابو الجهم از او ( ابو سلمه ) پرسيد : امام در چه حالى است ؟\r\nگفت : هنوز نرسيده . او اصرار كرد ( كه بداند چه ) شده ) ابو سلمه گفت : هنوز وقت خروج و قيام او نرسيده زيرا هنوز واسط فتح نشده . هر گاه از ابو سلمه درباره امام سؤال مىشد او جواب مىداد : تعجيل مكنيد . او در آن حال بود تا ابو حميد محمد بن ابراهيم حميرى از محل حمام اعين رسيد كه محل كناسه را قصد كرده بود در عرض راه خادم ابراهيم امام را ديد ( كه او را پيش از آن مىشناخت ) نام آن خادم سابق خوارزمى بود او را شناخت از او پرسيد ابراهيم امام در چه حال است و چه مىكند ؟ به او گفت : مروان او را كشت و او وصيت كرد كه جانشين من ابو العباس ( برادرم ) خواهد بود . او هم وارد كوفه شده . تمام خانواده او هم همراه هستند .\r\nابو حميد از او خواست كه او را نزد آنها ببرد . سابق به او گفت : وعده ما فرداست در همين محل . سابق نخواست بدون اجازهء آنها او را نزد آنها ببرد . ابو حميد برگشت و ابو الجهم را از آن وضع آگاه كرد او در لشگرگاه ابو سلمه بود . ابو الجهم ابو حميد را گفت : بكوش كه آنها را پيدا و ملاقات كنى . ابو حميد روز بعد به محل موعود برگشت . سابق را در آنجا آماده ديد باتفاق او نزد ابو العباس و خاندان وى رفت .\r\nچون ابو حميد وارد شد از آنها پرسيد : خليفه از ميان شما كيست ؟ داود بن على ( عم سفاح ) گفت : اين است امام و خليفه شما ابو العباس را اشاره كرد و نشان داد . ابو حميد بعنوان خلافت بر او درود گفت و دست و پاى او را بوسيد و گفت :\r\nامر كن تا اطاعت شود . سپس قتل ابراهيم امام را به او تسليت و تعزيت گفت و برگشت .\r\nدر مراجعت ابراهيم بن سلمه كه خادم بنى العباس بود باتفاق او نزد ابو الهجم رفت و\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nبه او خبر داد كه كجا هستند و كجا منزل دارند چون رسيد به او گفت : امام ( ابو العباس سفاح ) از ابو سلمه در خواست صد دينار ( زر ) كرد كه بشتربان كرايه شترهاى حامل آن خاندان را بدهد ابو سلمه نداد .\r\nابو الهجم و ابو احمد و ابراهيم بن سلمه نزد موسى بن كعب رفتند و داستان را گفتند : سپس دويست دينار بتوسط ابراهيم بن سلمه براى امام فرستادند . سرداران و سالاران تصميم گرفتند كه نزد امام بروند و او را ملاقات كنند .\r\nموسى بن كعب و ابو الحجم و عبد الحميد بن ربعى و سلمة بن محمد و ابراهيم بن سلمه و عبد الله الطائى ( از قبيله طى ) و اسحاق بن ابراهيم و شراحيل و عبد الله بن بسام و ابو حميد محمد بن ابراهيم و سليمان بن اسود و محمد بن حصين همه متفقا نزد امام ابو العباس ( سفاح ) رفتند .\r\nابو سلمه شنيد پرسيد كجا رفتند ؟ گفته شد : براى كارى بكوفه رفتند .\r\nآن جماعت نزد ابو العباس رفتند و از خانواده عباس پرسيدند : كدام يك از شما عبد الله بن محمد بن حارثيه هستيد ( مادرش حارثيه است ) ؟ گفتند : اين است آنها بر او درود گفتند و با عنوان و نشان خلافت به او خطاب كردند ( امير المؤمنين ) و درباره وفات ابراهيم ( برادرش ) تسليت و تعزيت گفتند . موسى بن كعب و ابو الهجم برگشتند و بقيه را دستور دادند كه نزد امام ( ابو العباس ) بمانند .\r\nابو سلمه پيغام داد بابى الجهم و از او پرسيد كجا بودى . پاسخ داد : من نزد امام خود بودم . ابو سلمه ( ناگزير ) سوار شد كه نزد امام برود . ابو الجهم ابو حميد را آگاه كرد و پيغام داد كه ابو سلمه اگر خواست امام را ملاقات كند بايد تنها برود و هيچ كس با او نباشد . چون ابو سلمه به محل اقامت آنها رسيد مانع شدند كه او با كسى داخل شود فقط تنها بايد برود . او ناچار تنها وارد شد و بعنوان خلافت درود گفت .\r\nابو حميد به او گفت : بر رغم انف تو ( انف بينى و مشابه كلمه بكورى چشم تو ) اى كسى كه اسفل اعضاء مادرش را مكيده است ( كنايه از پستى و فرومايگى و غدر و خيانت كه تصريح بعضو مخالف ادب است ) ( بر خليفه درود گفتى ) . ابو حميد ابو سلمه را دستور داد كه\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nبلشكرگاه بر گردد .\r\nبامداد روز آدينه دوازدهم ماه ربيع الاول . مردم ( سپاهيان ) سلاح گرفتند و صف كشيدند و منتظر قدوم و خروج ابى العباس شدند . اسبها را براى سوارى او پيش كشيدند او بر يك اسب ابلق سوار شد و افراد خاندان او با او سوار شدند همه ( با موكب ) داخل كاخ امارت شدند . از آنجا به مسجد ( كه متصل بكاخ بود ) رفتند . او خطبه كرد و نماز خواند ( پيشنماز ) . بعد از اينكه مردم براى خلافت وى بيعت كردند بر منبر فراز شد و عم او داود بن على نيز بر منبر رفت و مادون او نشست . ابو العباس سخن راند و گفت : خداوند را سپاس كه اسلام را براى ( دين ) خود برگزيد و اسلام را شريف و گرامى و بزرگ داشت . اسلام را براى ما اختيار كرد و ما را پناه و دژبان و نگهبان اسلام فرمود كه از اسلام دفاع و دين را يارى كنيم . ما را ملزم نمود كه پرهيزگارى و تقوى را رعايت كرده ملازم آن باشيم . ما را بتقوى احق و اولى فرمود .\r\nما را بخويشى و قرابت پيغمبر اختصاص داد خداوند ما را از خاندان پيغمبر و از پدران آن بزرگوار منشعب و از شجره پيغمبر آفريد . او را نزد ما گرامى داشت .\r\nرنج ما بر او گران و ناگوار آمده او ما را مقرب داشته و او نسبت بمؤمنين واجد رافت و رحمت و مهربان است .\r\nما را نسبت بعالم اسلام در جاى بلند قرار داد براى بلندى و رفعت ما هم كتاب ( قرآن ) فرود آورد كه در آيات محكمه خود فرمود :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  خداوند مؤكدا مىخواهد پليدى را از شما خاندان ( پيغمبر ) زايل كند و شما را پاك كند . پاكى ( بى مانند ) . و باز خداوند تعالى فرمود :  « قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى »  ( خداوند برسول فرمود كه : ) بگو من از شما اجر و مزد نمىخواهم ( بر نزول قرآن يا دعوت باسلام ) جز نيكى و مهر نسبت بخويشان و نزديكان ( من ) و نيز ( خدا ) فرمود :  « وَ أَنْذِرْ عَشِيرَتَكَ الْأَقْرَبِينَ »  و بعشيره خود كه نزديكتر هستند اخطار كن . و نيز فرمود :  « ما أَفاءَ اللَّهُ \r\n\r\n","description":"","footnote":"","page_name":" 41 ","page_number":41},
  {"content":"\r\n\r\n عَلى رَسُولِهِ مِنْ أَهْلِ الْقُرى فَلِلَّهِ وَ لِلرَّسُولِ وَ لِذِي الْقُرْبى وَ الْيَتامى »  هر چه خداوند بهره و سود از ده‌نشينان برساند بدانيد كه مال خداوند و رسول و خويشان و يتيمان است . و نيز فرمود :  « وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ وَ لِلرَّسُولِ وَ لِذِي الْقُرْبى وَ الْيَتامى »  بدانيد هر چيزى را كه شما بغنيمت مىبريد پنج يك آن براى خدا و رسول و خويشان و يتيمان است .\r\nخداوند كه ثنا و حمد او بزرگ است فضل ما را به آنها ( مردم ) ثابت و حق ما را بر آنها واجب و مهر ما را لازم فرمود . خداوند از بهره و سود و غنيمت براى ما نصيب بيشتر و بهتر قرار داد زيرا ما را گرامى داشته و بر ما تفضل نموده كه خداوند خود خداى فضل بزرگ مىباشد .\r\nشاميان گمراه ادعا كرده‌اند كه ديگران برياست و سياست و سرورى و خلافت از ما احق و اولى هستند . زشت باد روى آنها . براى چه و بچه استحقاق اى مردم ( اين حق را براى ديگران قائل شده‌اند ) و حال اينكه خداوند مردم را پس از گمراهى بواسطه ما هدايت كرد كه گمراه بودند . و خداوند آنها را بينا كرد پس از اينكه كور و نادان بودند و آنها را نجات داد پس از هلاك خداوند حق را بواسطه ما نمايان و باطل را دفع فرمود . هر چه فاسد بود بسبب ما اصلاح نمود . پستها را بسبب ما بلند كرد . تمام را جاىگزين ناقص فرمود . پراكندگى و پريشانى را بوجود ما جمع كرد تا آنكه دشمنان كينه را ترك كرده با هم دوست و يكسان شدند . عاطفه و مهر و نيكى را شعار خود نمودند . آنها در اين دنيا برادر و برابر شدند و در آخرت هم بر تخت مقابل يك ديگر قرار خواهند گرفت . خداوند اين منت و بهجت ( خرسندى ) را با وجود محمد براى مردم روا داشت . چون خداوند پيغمبر خود را نزد خويش برد ( وفات يافت ) اصحاب او بعد از وفات او با كنگاش و شورى ميراث ملل را بدست گرفتند و با عدل و داد زيست كردند و همه چيز را بجاى خود گذاشتند و حقوق را بذى حق واگذار كردند و خود پاك و تهى دست و گرسنه از اين دنيا رفتند ( چيزى غصب نكردند ) .\r\nبعد از آن فرزندان حرب ( بنى اميه ) و خاندان مروان جستند و ميراث ملل\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nرا پامال كردند و دست بدست دادند و ستم را روا داشتند و حقوق بشر را به خود اختصاص دادند و بمردم ظلم كردند .\r\nخداوند هم مدتى به آنها مهلت داد تا آنكه خشم خدا را به خود كشيدند و چون خداوند بر آنها خشم گرفت بدست ما از آنها انتقام كشيد و حق ما را به خود ما پس داد امت ما را هم بواسطه ما نجات داد . خداوند يارى ما را ميسر كرد و خود ما را حمايت فرمود و قيام ما را تأييد نمود . تا بر مردم مستضعف و خوار كه در اين سرزمين زيست مىكنند بسبب ما منت بگذارد نجات مردم با وجود ما آغاز و با بودن ما انجام شده . من اميدوارم كه ستم بشما نرسد زيرا به اين راه ( حكومت ما ) جز خير و نعمت چيز ديگرى نيست . فساد هم از اين ناحيه كه صلاح خالص است بشما نرسد . توفيق ما خاندان ( پيغمبر ) از خداوند است .\r\nاى اهل كوفه شما عهده‌دار مهر و محبت ما هستيد . شما هستيد كه هرگز از ما بر نگشتيد با آنكه ستمگران خواستند شما را بر گردانند و بشما سخت گرفتند كه شما را باز دارند و بدين سبب رنج بسيار در راه ما تحمل كرديد تا خداوند دولت ما را براى شما رسانيد . شما با بودن و رسيدن ما نيكبختترين مردم و گرامىترين آنها هستيد .\r\nمن عطاى شما را صد درهم مىافزايم هان آماده شويد و بدانيد كه من سفاح ( خونخوار بى باك ) و كينه جوى كشنده هستم . او بيمار بود و با آن خطبه بيمارى وى شدت يافت نا گزير ( ايستاده بود ) بر منبر نشست . عم او داود بر پلهء منبر ايستاد و گفت : خداوند را ستايش و سپاس باد كه دشمن ما را نابود كرد و ميراث ما را كه از پيغمبر ما محمد صلى اللَّه عليه و سلم بما باز گردانيده . اى مردم اكنون تاريكىهاى دنيا زدوده و پرده بر داشته و زمين و آسمان روشن شده و آفتاب از مطلع خود طلوع كرده و ماه نمايان شده . كمان هم بدست كماندار و تير بهدف رسيده ( اصطلاح عربى و مثل معروف است . اعط القوس باريها ) حق هم بحقدار رسيده . خاندان پيغمبر شما خاندان رافت و رحمت و عاطفه و مهر است كه بشما تعطف مىكنند . اى\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nمردم ! ما به خدا براى طلب اين كار قيام نكرده‌ايم كه بر سيم بيفزائيم يا گوهر اندوزيم يا نهر حفر كنيم ( براى افزايش ثروت ) يا قصر بسازيم بلكه غيرت و عزت ما باعث شده كه حق خود را از دست آنها ( بنى اميه ) بگيريم كه آنها حق ما را غصب كرده‌اند .\r\nما براى انتقام و خونخواهى بنى عم خود ( خاندان ابو طالب ) قيام كرده‌ايم همچنين براى يارى شما كه كارهاى آنها را بد مىدانيد كارهاى شما ( كه بدست بنى اميه آشفته شده ) باعث رنج ما شده بود كه حتى هنگامى كه در بستر خواب آرام مىگرفتم در رنج و عذاب بوديم كه كارهاى شما بدست بنى اميه بوده و از رفتار آنها بستوه آمده بوديم . آنها بهره و سود شما را به خود اختصاص داده‌اند . ماليات و عايدات و غنايم شما را ربوده‌اند . اكنون عهد خداوند و رسول و عباس خدايش بيامرزد بر ماست كه ما درباره شما به حكم خداوند عمل كنيم و كتاب خداوند را دستور خود نمائيم و رفتار ما نسبت بعوام و خواص رفتار پيغمبر صلى اللَّه عليه و سلم باشد دور باشند بنى حرب بن اميه و بنى مروان آنها در مدت خلافت خود دنياى زود گذران را بر آخرت جاويدان ترجيح داده‌اند و مرتكب گناهها شده‌اند و ستم را نسبت بخلق روا داشته‌اند .\r\nآنها حرمت را شكستند و حرام را هلال كردند . و با رفتار خود خيانت نمودند . و بخلق خدا ظلم كردند . و آئين زشت را در مملكت سنت خود نمودند . آنها لگام معصيت را گسيخته در ميدان گمراهى و نادانى تاختند . آنها از خشم خداوند غافل بودند كه نا گاه غضب خداوند بر آنها شبيخون زد در حالى كه آنها در خواب امن فرو رفته بودند كه بامدادان پراكنده و پريشان شدند . دور باد قوم ستمگر .\r\nخداوند انتقام ما را بدست ما از مروان كشيد . شيطان فريبنده او را گمراه و مغرور كرده بود . خداوند لگام او را رها كرد و او در گمراهى دويد تا عنان وى بر پاى او پيچيد او لغزيد و سرنگون گرديد . او كه دشمن خداست گمان كرده بود كه ما نخواهيم توانست او را واژگون كنيم . ياران خود را ندا داد و حيله‌ها بر انگيخت و به كار برد . لشكرها را گرد آورد و همه جا فرستاد نا گاه ديد كه نيرو و خشم خداوند او را از هر سو از پس و پيش و چپ و راست احاطه كرده وى را\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nكشته و از بين برده و سايه او را زدوده و او را دچار عاقبت بد نموده شرف و عزت ما را زنده كرده و حق موروث ما را بما باز گردانيد .\r\nاى مردم خداوند امير المؤمنين را يارى كرد و نصرت داد . او براى اين دوباره بمنبر برگشت كه خطبه نماز جمعه را با خطبه ديگرى مختلط نكند . علت اينكه خطبه خود را بريد و تمام نكرد اين است كه بيمارى شديد او مانع انجام آن گرديد . شما نزد خداوند دعا كنيد و صحت و عافيت را براى امير المؤمنين بخواهيد .\r\nخداوند از مروان دشمن خداوند رحمن و جانشين شيطان و پيرو فرومايگان كه در سراسر زمين مرتكب فساد شده و خود دين را تبديل كرده و هتك حرمت نموده و ( بجاى او ) يك جوان كامل آرام كه بگذشتگان پرهيزكار و برگزيدگان پاك سرشت كه دنيا را پس از فساد اصلاح نموده بودند و خود رهنماى هدايت و رهروان طريق پرهيزگارى بودند اقتدا و پيروى كرده اقتدا كنيد ( مقصود سفاح ) ناگاه مردم دستها را بالا برده براى او دعا كردند و ضجه نمودند .\r\nپس از آن گفت : اى اهل كوفه به خدا قسم ما هميشه مظلوم بوده . حق ما به زور غصب شده تا آنكه خداوند شيعيان ما را در خراسان بر انگيخت كه بوسيله آنها حق ما را زنده و طريق را روشن و نمايان و دولت ما را ظاهر كرد . خداوند بسبب آنها هر چه مىبينيد نمايان كرده كه يك خليفه از بنى هاشم پديد آورده و از اهل شام انتقام كشيده و سلطنت را براى شما بر قرار كرده و اسلام را گرامى داشته و بر شما منت نهاد كه يك امام دادگر كه عدل را به او سپرده بشما داد و به او حسن سياست را بخشيد .\r\nهان بگيريد هر چه خداوند بشما داده و سپاسگزار و مطيع ما باشيد . خود را فريب مدهيد . كار كار شما و فرمان فرمان شماست . هر خانواده يك شهر و پناه دارد شما پناهگاه ما هستيد . بدانيد كه بعد از پيغمبر هيچ كس بر منبر شما فراز نگشت كه خليفه ( بر حق ) باشد غير از امير المؤمنين على بن ابى طالب و امير المؤمنين عبد اللَّه بن محمد آنگاه بدست خود اشاره كرد و ابو العباس سفاح را نشان داد .\r\nبدانيد كه اين كار در دست ما خواهد بود تا آنكه آن را بعيسى بن مريم بسپاريم\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n( افسانه ) . الحمد للّه كه ما را آزموده و مقدم نمود .\r\nپس از آن ابو العباس فرود آمد . داود بن على پيشاپيش او ميرفت تا داخل كاخ شد . ابو جعفر برادرش را براى گرفتن بيعت نشاند او در مسجد نشست و از مردم بيعت گرفت . او در حال گرفتن بيعت بود تا وقت نماز عصر رسيد نماز عصر را خواند و بعد از آن نماز مغرب را بجا آورد و چون شب فرا رسيد بكاخ رفت .\r\nگفته شده : داود بن على در آخر سخن خود گفت : به خدا قسم ميان شما و پيغمبر جز على بن ابى طالب و اين امير المؤمنين كه پشت من قرار گرفته خليفه نبود ( منكر خلافت ديگران غير از على بود ) پس از آن هر دو از منبر فرود آمدند . ( تمام وعده و سخنها و ادعاها دروغ بود و مظالمى كه بنى العباس مرتكب شدند سخت‌تر و بدتر از ستمهاى بنى اميه بود خصوصا نسبت بخاندان پيغمبر كه حتى قبر حسين بن على را ويران كردند و آب بر آن بستند كه گم شود ) و اين مبحث خارج از اصل ترجمه است ابو العباس هم بلشكرگاه ابو سلمه كه در حمام اعين بود رفت و در خيمه ابو سلمه كه پرده ميان او و ابو سلمه كشيده شده بود منزل كرد عبد اللَّه بن بسام هم حاجب و دربان سفاح شده بود . در كوفه و پيرامون آن عم او داود بن على جانشين وى گرديد . عم ديگر عبد اللَّه بن على را به شهر زور نزد ابو عون فرستاد . برادر زاده خود را عيسى بن موسى نزد حسن بن قحطبه فرستاد كه در آن هنگام ابن هبيره را در واسطه محاصره كرده بود . يحيى بن جعفر بن تمام بن عباس را بمدائن نزد حميد بن قحطبه فرستاد . ابو اليقظان عثمان بن عروة بن محمد بن عمار بن ياسر را باهواز نزد بسام بن ابراهيم بن بسام فرستاد . سلمة بن عمرو بن عمان را نزد مالك بن طواف فرستاد .\r\nسفاح چند ماه ميان لشكر زيست و بعد از آن به شهر هاشميه رفت و در قصر امارت منزل كرد او قبل از انتقال برابر سلمه خشم گرفت و ابو سلمه بدبينى و بد خواهى وى را احساس كرد .\r\nگفته شده : داود بن على و فرزندش در شام با بنى العباس نبودند كه با آن خانواده بعراق سفر كرده باشند بلكه از اول هر دو در عراق زيست مىكردند يا\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nيا در جاى ديگر بوده كه از آنجا ظاهر شده به قصد شام ميرفتند كه در ميان راه ابو العباس و خانواده او را ديدند كه بكوفه ميرفتند در محل دومة الجندل به او ملحق شدند كه كار خود را آشكار و خود ظهور كنند . داود به او گفت : اى ابا العباس تو بكوفه ميروى در حالى كه بزرگ خاندان بنى اميه كه مروان باشد در حران اقامت كرده و بر عراق مسلط شده و اهل شام و مردم جزيره همراه او باشند . همچنين مرد بزرگ عرب كه يزيد بن عمر بن هبيره در عراق و سپاه عرب همراه او باشد . او گفت : اى عم هر كه حيات را دوست دارد خوار مىشود آنگاه شعر اعشى را به زبان آورد :\r\n فما ميتة ان متها غير عاجز * بعار اذا ما غالت النفس غولها \r\nيعنى : مرگى كه در حال عزت مىرسد كه من عاجز ( و خوار ) نباشم ننگ نيست .\r\nاگر اجل نفس مرا بربايد . ( اجل در وقت خود برسد و من با ذلت جان نسپارم براى من ننگ نيست . ترجمه تحت اللفظ خالى از اشكال نمىباشد ) .\r\nداود رو بموسى فرزند خويش كرد و گفت : راست مىگويد پسر عم تو . به خدا راست ميگويد . بر گرد كه با او برويم تا با عزت زيست كنيم و با كرامت بميريم .\r\nآنها همراه قافله ( بنى العباس ) بر گشتند .\r\nعيسى بن موسى چون قيام و خروج آنها را به ياد مىآورد ميگفت : چهارده مردى كه از ديار خود خروج و آنچه را كه ما خواسته بوديم طلب كردند داراى همت بلند و مرام بزرگ و دلهاى قوى و سخت بودند .\r\n\r\nبيان فرار مروان در واقعه زاب\r\nپيش از اين نوشته بوديم كه قحطبه ابو عون عبد الملك بن يزيد ازدى را به شهر زور فرستاد و او در موصل عثمان بن سفيان ( امير ) را كشت و مروان بن محمد از محل « حران » او را قصد كرد تا به محل « زاب » رسيد و در آنجا گرداگرد سپاه خود كه عده\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nآن صد و بيست هزار بود خندق حفر كرد . ابو عون نيز سوى « زاب » لشكر كشيد .\r\nابو سلمه هم براى يارى ابو عون سه سردار فرستاد . عيينه بن موسى و فهال بن فتان و اسحاق بن طلحه هر يكى با عده سه هزار بمدد او رفتند . چون ابو العباس ظهور كرد سلمه بن محمد را با دو هزار و پانصد و عبد الحميد بن ربعى طائى را با دو هزار و داس بن نضله را با پانصد مرد جنگى بمدد و يارى ابو عون فرستاد . پس از آن پرسيد كدام يك از افراد خاندان من مايل است برود ؟ ( بجنگ مروان ) . عبد الله بن على ( عم او ) گفت :\r\nمن او را نزد ابو عون فرستاد . ابو عون از خيمه خود خارج شد و جاى خود را به او واگذار كرد .\r\nچون دو روز از ماه جمادى الثانية گذشت عبد الله بن على پرسيد از چه محلى ميتوان از رود گذشت ( بدون پل ) محل « زاب » را به او نشان دادند . فرمان داد كه عيينة بن موسى با پنچ هزار مرد جنگى از رود بگذرد . او گذشت و بسپاه مروان رسيد جنگ را آغاز كرد و تا شب كشيد شبانه نزد على بن موسى باز گشت . بامدادان مروان پل بر نهر بست و از آن ( سوى عبد اللَّه ) گذشت وزراء ( و مشاورين ) او خواستند او را ( از عبور ) منع كنند او نشنيد و عبور كرد و فرزند خود را عبد الله در عقب سپاه گذاشت و خود در نشيب لشكرگاه عبد الله لشكر زد .\r\nعبد اللَّه بن على مخارق را با چهارده هزار مرد جنگى سوى عبد اللَّه بن مروان ( كه محافظ لشكرگاه بود ) فرستاد عبد اللَّه بن مروان هم وليد بن معاوية بن مروان بن حكم را بمقابلهء او فرستاد . اتباع مخارق منهزم شدند ولى خود مخارق پايدارى كرد تا گرفتار شد . جماعتى هم اسير شدند . عبد اللَّه بن مروان سرها و اسراء را نزد پدر خويش فرستاد . مروان گفت : يكى از گرفتاران را نزد من بفرستيد . مخارق را فرستادند او لاغر اندام بود . پرسيد : آيا تو مخارق هستى ؟ گفت نه من يكى از بندگان لشكر هستم پرسيد : آيا تو مخارق را ميشناسى ؟ پاسخ داد : آرى . مروان گفت :\r\nخوب نگاه كن آيا سر او ميان اين سرهاست ؟ او بيكى از سرها نگاه كرد و گفت : اين سر مخارق است . مروان او را آزاد كرد . يكى از اتباع مروان كه مخارق را نميشناخت\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n( و باور كرده بود كه آن سر مخارق است ) گفت : خداوند ابو مسلم را لعنت كند كه اين مردم را براى جنگ ما فرستاده است .\r\nگفته شده : چون مخارق بسرها نگاه كرد گفت : من سر مخارق را ميان اينها نمىبينم گمان ميكنم كه او رفته باشد . مروان مخارق را رها كرد .\r\nچون خبر فرار لشكريان بعبد اللَّه بن على رسيد عده فرستاد كه آنها را از دخول بلشكرگاه مانع شوند تا لشكريان سست و بيمناك نشوند . ابو عون به او گفت : زودتر جنگ را آغاز كن تا خبر شكست مخارق شايع نشده باشد . منادى ندا داد كه همه سلاح بر دارند و بجنگ بروند . لشكريان سوار شدند . محمد بن صول را فرمانده لشكرگاه نمود و خود با لشكر رفت . ابو عون را فرمانده ميمنه و وليد بن معاويه را فرمانده ميسره نمود . عده لشكر او بيست هزار بود . غير از اين هم گفته شده كه عدهء آنها دوازده هزار بود . و باز هم غير از اين گفته شده است .\r\nمروان بعبد العزيز بن عمر بن عبد العزيز گفت : اگر امروز بگذرد و آفتاب غروب كند و آنها جنگ آغاز نكنند ما گروهى خواهيم بود كه اين كار ( خلافت ) را در دست خواهيم داشت تا آن را بمسيح واگذار كنيم . ( افسانه كه در آن زمان شايع بود و بنى العباس آن را به خود اختصاص داده بودند ) و اگر نبرد واقع شود .  إِنَّا لِلَّهِ وَ إِنَّا إِلَيْهِ راجِعُونَ  ( مغلوب خواهيم شد ) . مروان بعبد الله پيغام داد كه امروز دست از جنگ بردار . عبد الله گفت : دروغ گفت فرزند زريق . آفتاب غروب نكرده من لشكرگاه او را پامال سم ستوران خواهم كرد بخواست خداوند . مروان باهل شام گفت : صف بكشيد و پايدارى كنيد . جنگ را آغاز مكنيد . او به آفتاب نگاه ميكرد ( كه غروب كند و جنگ رخ ندهد تا افسانه صدق يابد ) .\r\nوليد بن معاويه بن حكم كه داماد مروان بن حكم بود و دخترش را داشت .\r\nحمله كرد .\r\nفرزند معاويه ( مذكور ) با ابو عون جنگ كرد و ابو عون به طرف عبد اللَّه بن على ( كه در قلب بود ) كشيد آنگاه بموسى بن كعب گفت : اى بنده خدا بمردم\r\n\r\n","description":"","footnote":"","page_name":" 49 ","page_number":49},
  {"content":"\r\n\r\n( سپاهيان ) فرمان بده كه از اسبها پياده شوند و بر زمين پايدارى كنند . منادى ندا داد كه فرود آئيد . سواران پياده شدند و نيزه‌ها را حواله كردند . اهل شام ناگزير اندكى عقب نشستند كه دفاع كنند . سواران پياده شدند و زانو بر زمين نهادند و نيزه‌ها را محكم بدست گرفتند . عبد الله هم چند گامى بيش رفت و فرياد زد . اى خداوند تا كى ما بايد در راه تو و براى تو نبرد كنيم . اى اهل خراسان براى انتقام ابراهيم امام پيش برويد و بخونخواهى او بكوشيد . يا محمد يا منصور ( يارى شده ) . گفته شد : جنگ ميان طرفين بر شدت خود افزود .\r\nمروان بقبيله « قضاعه » فرمان داد كه پياده شويد . آنها گفتند : بنى سليم بگو پياده شوند . بقبيله « سكاسك » گفت : حمله كنيد . گفتند : بنى عامر را را بگو حمله كنند . بقبيله « سكون » پيغام داد حمله كنيد . آنها گفتند : بگو « غطفان » حمله كنند برئيس شرطهء خود گفت : پياده شو . گفت : به خدا قسم من نمىخواهم خود را هدف و دچار كنم مروان گفت : به خدا قسم ترا كيفر بد خواهم داد . گفت : به خدا آرزو دارم كه تو چنين قدرتى پيدا كنى .\r\nمروان در آن روز هر كارى را كه ميكرد مختل مىشد . گنجها را بيرون كشيد و ريخت و نمايان كرد و گفت : اى مردم پايدارى كنيد . بزنيد و بكشيد كه اين مال براى شما و مال شماست . بعضى از مردم چيزى از آن مال ربودند . بمروان گفتند : مردم رو به اين مال كردند و ما مىترسيم كه آن را بيغما ببرند . به فرزند خود عبد اللّه پيغام داد كه اتباع خود را بلشكرگاه ببر و هر كه از مال چيز بيغما ببرد بكش و مال را محافظت كن . عبد الله پرچم را برداشت و برگشت ، مردم گفتند : الفرار الفرار . ( گمان كردند كه مروان قصد فرار دارد ) ، مروان گريخت و سپاهيان گريختند پل را هم بريدند گريختگان ناگزير خود را به آب انداختند كسانى كه غرق شدند بيشتر از كشتگان بودند . يكى از مردمى كه غرق شدند ابراهيم بن وليد بن عبد الملك بود مخلوع ( خليفه خلع و عزل شده ) نعش او را با ديگر مردم غريق بيرون\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nكشيدند عبد الله ( عم خليفه عباسى و فرمانده كل ) اين آيه را خواند  « وَ إِذْ فَرَقْنا بِكُمُ الْبَحْرَ فَأَنْجَيْناكُمْ وَ أَغْرَقْنا آلَ فِرْعَوْنَ وَ أَنْتُمْ تَنْظُرُونَ  يعنى دريا را شكافتيم شما را نجات داديم و خاندان فرعون باب فرو برديم در حالى كه شما ناظر و شاهد بوديد . گفته شده او غرق نشد بلكه در شام بدست عبد الله بن على كشته شد .\r\nدر آن واقعه سعيد بن هشام بن عبد الملك هم كشته شد ، باز هم گفته شد كه او بدست عبد الله بن على در شام كشته شد .\r\nعبد الله بن على در مدت هفت روز در لشكرگاه خود ماند .\r\nيكى از اولاد سعيد عاص درباره مروان گفت :\r\n لج الفرار بمروان فقلت له * عاد الظلوم ظليما هم بالحرب\r\nاين الفرار و ترك الملك اذ ذهبت * عنك الهدينا فلادين و لا حسب\r\nفراشته الحلم فرعون العقاب و ان * تطلب نداه فكلب دونه كلب \r\nيعنى : گريز بر مروان چيره شد و او را وادار و اصرار كرد كه بگريزد . كه آن مرد ظالم در فرار شتر مرغ ( ظليم ) شده ( كه بسرعت فرار معروف و مثل شده بود ) .\r\nبكجا ميگريزى و مملكت را ترك ميكنى كه ملك و خلافت از تو بتدريج و آسانى رفته و ديگر دين و شرف نمانده . تو در حلم و پايدارى مانند پروانه هستى ( لرزان و غير ثابت ) و در كيفر دادن بمردم مانند فرعون . اگر از تو كرم و سخا بخواهند كه سگ هستى سگ هار كه هارى كمترين صفات تست .\r\nعبد الله بن على مژده فتح و ظفر را بسفاح نوشت و لشكرگاه مروان را بيغما گرفت . در لشكرگاه سلاح و اموال بسيار بود كه بدست آمد . در لشكرگاه يك زن نبود جز كنيز عبد الله بن مروان . چون نامه پيروزى بسفاح رسيد دو ركعت نماز خواند و اين آيه به زبان آورد  « فَصَلَ طالُوتُ بِالْجُنُودِ قالَ إِنَّ اللَّهَ مُبْتَلِيكُمْ بِنَهَرٍ  تا آخر آيه و قول خدا  وَ عَلَّمَهُ مِمَّا يَشاءُ  . چون طالوت ( در تورات ) لشكر كشيد گفت :\r\nخداوند شما را با يك رود دچار خواهد فرمود . تا آنجا كه فرمود و هر چه ميخواست خداوند به او ( طالوت ) آموخت ( اشاره برود فاصل بين مروان و عبد الله تا آخر داستان\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nفتح و ظفر .\r\nسفاح دستور داد بهر يكى از جنگجويان واقعه پانصد دينار داده شود . عطاياى لشكريان را هم تا هشتاد رسانيد .\r\nفرار مروان در واقعه زاب روز شنبه يازدهم جمادى الثانية بود .\r\nميان كشتگان ( لشكر مروان ) يحيى بن معاويه بن هشام بن عبد الملك بود .\r\nاو برادر عبدالرحمن شهريار اندلس بود ( عبدالرحمن از بقاياى بنى اميه بود گريخت و باسپانيا پناه برد و خلافت بنى اميه را در اندلس بر پا نمود ) .\r\nعبد الله بن على هنگام سختى كارزار نگاه كرد ديد جوانى با ابهت و شرف تنها با دليرى نبرد مىكرد . ندا داد اى جوان تو در امان هستى حتى اگر مروان بن محمد ( خليفه ) باشى . گفت : اگر من مروان نباشم كمتر از او نيستم . گفت : تو در امان هستى هر كه باشى . او اندكى تامل كرد و اين شعر را گفت :\r\n اذل الحياة و كره الممات * و كلا اراه طعاما وبيلا\r\nفان لم يكن غير احدهما * فسير الى الموت سيرا جميلا \r\nيعنى : خوار بودن در زنده ماندن يا تحمل كراهت مرگ و بمرگ تن دادن هر دو طعام ناگوار و تلخ است . پس اگر ناگزير باشم يكى از اين دو را اختيار كنم بايد سوى مرگ بروم . رفتن پسنديده و خوشى در راه هموار او جنگ كرد تا كشته شد بعد معلوم شد كه او مسلمه بن عبد الملك بود .\r\n\r\nبيان قتل ابراهيم امام فرزند محمد بن على\r\nپيش از اين علت جلب و حبس او را نوشته بوديم . در سبب مرگ او مردم مختلف هستند بعضى گويند : مروان او را در حران بزندان افكند سعيد بن هشام بن عبد الملك و دو فرزند او عثمان و مروان را با او بازداشت كرد . همچنين عبد اللّه بن عمر بن عبد العزيز و عباس بن وليد بن عبد الملك و ابو محمد سفيانى همه را حبس كرد كه بعضى از آنها با مرض و با درگذشتند . عباس بن وليد و ابراهيم بن محمد بن على كه\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nامام بود و عبد الله بن عمر دچار و با شدند و مردند . چون مروان از ميدان زاب گريخت سعيد بن هشام و پسر عم او و هر كه در زندان بود زندان‌بان را كشتند و خود را رها كردند ولى اهل حران كه شوريده بودند آنها را كشتند . در عداد مقتولين شراحيل بن مسلمة بن عبد الملك و عبد الملك بن بشر تغلبى و پيشواى ( مسيحى ) ارمنيه چهارم ( چهار قسمتى ارمنستان ) كه نام او كوشان ( بطريق ) بشمار مىآمدند ( همه در آن شورش بدست اهالى حران كشته شدند ) .\r\nابو محمد سفيانى با جماعتى ديگر در زندان ماندند كه رهائى خود را غير مشروع مىدانستند . آنها بودند تا مروان در حال فرار از ميدان زاب برگشت آنها را آزاد و رها كرد .\r\nگفته شده مروان در زندان خانه را بر سر ابراهيم ويران كرد و او را كشت .\r\nگفته شده : شراحيل بن مسلمه بن عبد الملك با ابراهيم در زندان بود كه ميان آنها دوستى بر قرار شد بديدار يك ديگر مىرفتند . روزى يك رسول از طرف شراحيل نزد ابراهيم رفت و براى او شير برد و گفت : برادرت ( شراحيل ) گويد : من اين شير را چشيدم و گوارا ديدم ميل دارم كه تو از آن بنوشى . او شير را نوشيد و بنيان وجود او ريخت و منهدم گرديد . او بر حسب عادت هر روز مىرفت و شراحيل را ملاقات مىكرد . آن روز دير كرد و نرفت . شراحيل نزد وى فرستاد و پيغام داد كه امروز تا كنون نيامدى علت دير كردن يا نيامدن چيست ؟ پيغام داد شيرى كه امروز فرستادى تا بنوشم موجب اسهال گرديد ( مرا مسموم كرد ) . شراحيل با شتاب نزد وى رفت و گفت : به خدا قسم من نه شير فرستادم و نه از ارسال آن خبر دارم .  إِنَّا لِلَّهِ وَ إِنَّا إِلَيْهِ راجِعُونَ »  . ما براى خدا هستيم و سوى خداوند باز خواهيم گشت . به خدا سوگند اين حيله بود كه نسبت به تو به كار رفته است . بامدادان درگذشت .\r\nابراهيم بن هرثمه در رثاء او گفت :\r\n قد كنت احسبنى جلدا فضعضعنى * قبر بحران فيه عصمة الدين\r\nفيه الامام و خير الناس كلهم * بين الصفائح و الاحجار و الطين \r\n\r\n","description":"","footnote":"","page_name":" 53 ","page_number":53},
  {"content":"\r\n\r\n فيه الامام الذى عمت مصيبته * و عليت كل ذى مال و مسكين\r\nفلا عفا اللّه عن مروان مظلمة * لكن عفا الله عمن قال آمين \r\nيعنى من خود را تا بدار مىپنداشتم كه چيزى مرا متزلزل و لرزان كرد و آن قبرى كه در حران است و در آن قبر دين را نگهداشته است .\r\nدر آن قبر امام دفن شده كه او بهترين تمام مردم است . ميان سنگ و اجر و گل نهفته است :\r\nدر آن قبر امام است كه مصيبت او شامل عموم شده و باعث رنج توانگر و تهى دست گرديده است .\r\nخداوند از ستم مروان عفو نكند خدا از كسانى كه ( براى اين نفرين ) آمين بگويند عفو كند .\r\nابراهيم نكوكار و پرهيزگار و فاضل و كريم بود . وقتى وارد شهر مدينه شد . بمردم شهر مال داد . بعبد الله بن حسن بن حسن پانصد دينار ( زر ) داد . براى جعفر ( صادق ) بن محمد هزار دينار فرستاد . بگروهى از علويان مال داد . حسين بن زيد بن على كه كودك بود بر او وارد شد . از او پرسيد تو كيستى ؟ گفت : من حسين بن زيد بن على هستم او را در آغوش گرفت و سخت گريست تا جامه خود را تر كرد سپس بمباشر خود گفت هر چه از مال مانده بيار رفت و بقيه مال را آورد كه چهار صد دينار بود به او داد و غلامى همراه وى نزد مادرش فرستاد كه عذر بخواهد . مادرش ريطه دختر عبد الملك بن محمد حنفيه ( فرزند على بن ابى طالب ) بود . گفت اگر بيش از آنچه دادم چيز ديگرى داشتم تقديم مىكردم . پوزش مرا بپذير .\r\nابراهيم در سنه هشتاد و دو ( هجرى ) متولد شد . مادرش كنيز فرزند دار ( مادر شده كه آزاد محسوب مىشد ) و بربرى بود ( از بربر افريقا ) نام وى سلمى بود .\r\nما بايد شرح حال و خبر وفات او را قبل از اين نوشته باشيم ولى چون تاريخ واقعه و گريز مروان را متضمن بود نخواستيم سلسله حوادث را پاره كنيم . ( بدين سبب تاخير شد .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\nبيان قتل مروان بن محمد بن حكم\r\nدر آن سال مروان بن محمد كشته شد .\r\nدر بيست و هفتم ماه ذى الحجه سنه صد و سى و دو ( هجرى ) در محل بوصير از كشور مصر بقتل رسيد .\r\nچون مروان در واقعه « زاب » مغلوب شد و عبد الله بن على او را بفرار وادار كرد بموصل رفت حكومت موصل ( از طرف خود مروان ) بعهدهء هشام ابن عمر تغلبى و بشر بن خزيمه اسدى بود چون نزديك شد پل را بريدند ( و مانع عبور و وصول او گرديدند ) . اهل شام ندا دادند كه اين امير المؤمنين مروان است اهل موصل به او فرياد زدند : دروغ مىگوئيد : امير المؤمنين هرگز نمىگريزد اهل موصل به او دشنام دادند و گفتند : اى جعدى اى بىكار ولگرد خدا را حمد مىكنيم كه سلطنت شما را پايان داد و زايل كرد . خدا را سپاس كه خانواده پيغمبر ما را بسلطنت رسانيد . چون او ناسزا را شنيد و نا اميد گرديد . سوى « بلد » رخت كشيد . در آنجا از رود دجله گذشت و به محل « حران » رفت و در آنجا ابان بن يزيد بن محمد بن مروان برادرزادهء او از طرف او حكومت داشت . بيست و دو روز در آنجا ماند .\r\nعبد اللّه بن على هم بموصل رفت و داخل شهر شد . هشام را بر كنار نمود و حكومت شهر را بمحمد بن صول سپرد . تعقيب مروان را ادامه داد . مروان هم با خانواده و زن و فرزند خود گريخت . حران را هم باز ببرادر زاده خود ابان بن يزيد سپرد او داماد وى بود كه دخترش ام عثمان بنت مروان را داشت .\r\nعبد الله بن على حران را قصد كرد . ابان هم شعار سپاه ( بنى العباس ) را برگزيد و باستقبال او شتاب نمود . بيعت كرد و تسليم شد . عبد الله هم به او و باهل حران امان داد . همچنين اهل جزيره .\r\nمروان راه حمص را گرفت اهالى حمص اطاعت كردند دو يا سه روز در آن شهر ماند و از آنجا رفت . چون عدهء اتباع او را كم ديدند بدنبالش رفتند و با خود گفتند :\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nاو مغلوب و منهزم و مرعوب شده . چند فرسنگ راه پيموده بود كه به او رسيدند . چون قبل از رسيدن آنها گرد سواران را ديد كمين شد تا ندانسته از او گذشتند بعد او ظاهر شد و مصاف داد . اول به آنها سوگند داد كه كه بگذرند آنها نپذيرفتند و كمر بر كين مروان بستند . دسته كمين ديگر مروان از پشت سر بر اهل حمص حمله كردند . اهالى مصر كشته دادند و تا نزديك شهر گريختند .\r\nمروان به شهر دمشق رفت وليد بن معاوية بن مروان حاكم شهر بود او را به حال خود گذاشت و رفت به او دستور داد كه جنگ و دفاع كند تا اهل شام جمع شوند و برسند مروان رفت تا بفلسطين رسيد . در شهر ابى « قطرس » منزل گرفت . حكم بن ضبعان جذامى حاكم و فاعل ما يشاء بود كه فلسطين را در دست داشت .\r\nمروان به عبد الله بن يزيد بن روح بن زنباع جذامى پيغام داد كه من پناهنده تو هستم او پناهش داد . بيت المال در دست حكم ( حاكم فلسطين ) بود .\r\nسفاح ( خليفه عباسى ) بعبد الله بن على نوشت كه مروان را هر جا برود دنبال كند . عبد الله بموصل رفت كه مردمش باشعار سياه استقبال و اطاعت كردند و دروازه شهر را گشودند . او از آنجا حران را قصد كرد . ابان بن يزيد چنان كه گذشت باستقبال او رفت و تسليم شد و به او امان داد .\r\nعبد الله ( در حران ) خانه كه زندان ابراهيم بود ويران كرد . از حران سوى « منبج » رفت در آنجا مدتى اقامت گزيد . اهالى قنسرين بيعت و اطاعت كردند .\r\nدر آن هنگام برادرش عبد الصمد بن على از طرف سفاح ( خليفه ) با عده چهار هزار به يارى او رسيد .\r\nدو روز پس از رسيدن عبد الصمد سوى قنسرين لشكر كشيد كه مردم آنجا شعار سياه را برگزيده بودند ( چنان كه گذشت ) از آنجا به شهر حمص رفت مردم با او بيعت كردند چند روزى ماند و راه بعلبك را گرفت دو روز هم در آنجا اقامت كرد و سوى دمشق لشكر كشيد .\r\nدر پيرامون شهر در محلى بنام مزه كه يكى از توابع غوطه دمشق بود لشكر زد . در آنجا برادر ديگرش صالح بن على با هشت هزار جنگجو بمدد او رسيد . عبد اللّه از\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nآنجا پيش رفت تا بدروازهء شرقى رسيد . صالح هم از طرف دروازهء جابيه به محاصره شهر پرداخت و ابو عون هم دم دروازهء ليگسان لشكر زد و بسام بن ابراهيم روبروى دروازه صغير قرار گرفت و حميد بن قحطبه مقابل دروازه توما و عبد الصمد و يحيى بن صفوان و عباس بن يزيد در پيرامون باب فراديس لشكر زدند . در دمشق وليد بن معاويه بود او را سخت محاصره كردند . روز چهارشنبه پنجم ماه رمضان سنه صد و سى و سه ( هجرى ) داخل شهر شدند .\r\nنخستين كسى كه بر باروى شهر فراز شد عبد اللّه طائى بود كه از ناحيه باب الشرق صعود نمود . از طرف باب الصغير هم بسام بن ابراهيم داخل شد مدت سه ساعت نبرد كردند وليد بن معاويه با عده خود كشته شدند . عبد الله بن على پانزده روز در شهر دمشق اقامت كرد . از آنجا به قصد فلسطين لشكر كشيد . اهالى اردن شعار سياه را پذيرفتند و باستقبال او شتاب كردند او سوى نهر آبى « فطرس » رفت كه مروان جا تهى كرده بود . عبد اللّه در فلسطين اقامت گزيد . يحيى بن جعفر هاشمى در شهر فلسطين بود كه نامهء سفاح به او رسيد . دستور داده بود كه صالح بن على را بتعقيب مروان روانه كند .\r\nصالح در ماه ذى القعده سنه صد و سى و دو بدنبال مروان رفت ابن فتان هم همراه او بود همچنين عامر بن اسماعيل صالح ابو عون و عامر بن اسماعيل حارثى را پيشاپيش فرستاد . آنها رفتند تا به محل عريش رسيدند . مروان هم هر چه پيرامون او از غلف و خواربار بود آتش زد ( تا بدست دشمن نيفتد ) .\r\nصالح پيش رفت تا برود نيل رسيد و از آنجا به محل صعيه لشكر كشيد . او شنيد كه سواران مروان علف را آتش مىزنند عده فرستاد آنها را گرفتند و در « فسطاط » نزد صالح بردند .\r\nاو رفت تا به محلى موسوم بذات السلاسل رسيد ( در طبرى ذات السلاحل ) ابو عون هم عامر بن اسماعيل حارثى و شعبة بن كثير مازنى را با عده سوار از اهل موصل پيشاپيش فرستاد كه با خيل مروان مصادف شدند و خيل مروان تن بفرار دادند . عده از آنها كشته وعده گرفتار شدند با بعضى از گرفتاران اعمال ناشايسته\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nبه كار بردند . از گرفتاران وضع مروان را پرسيدند . آنها امان خواستند و جاى اختفاى او را نشان دادند . به قصد مروان رفتند او در يك كليسا در بوصير پنهان شده بود .\r\nشبانه به او رسيدند . عدهء ابو عون كم بود . عامر بانها گفت : اگر روز روشن شود و دشمن كمى عده ما را ببيند ما را هلاك خواهد كرد كه يك تن از ما زنده نخواهد ماند او ( عامر ) غلاف شمشير خود را شكست . اتباع او هم همه غلاف شمشيرها را شكستند و بر اتباع مروان حمله كردند . آنها منهزم شدند مردى بر مروان حمله كرد و نيزه را بتن او فرو برد در حالى كه ندانسته بود كه او مروان است . يكى فرياد زد :\r\nامير المؤمنين از پا افتاد ( از اتباع مروان بود كه فرياد زد ) . به او احاطه كردند . يكى از اهل كوفه كه انار فروش بود سبقت كرد و سرش را بريد . عامر سر را گرفت و نزد ابو عون فرستاد . ابو عون هم سر را نزد صالح ( عم خليفه ) فرستاد . صالح دستور داد زبان ( مروان ) را قطع كنند . زبانش را بريدند . در آنجا گربه بود كه پاره زبان را گرفت ( و خورد ) .\r\nصالح گفت : روزگار بما عبرت و عجايب بسيار نشان مىدهد . اين زبان مروان است كه به دهان گربه رسيده شاعر گفت :\r\n قد فتح الله مصر عنوة لكم * و اهلك الفاجر الجعده إذ ظلما\r\nخلاك مقوله هريجرره * و كان ربد من ذى الكفر منتقما \r\nيعنى : خداوند مصر را براى شما گشود . فاجر جعدى ( مروان ) كه ستم كرده بود هلاك نمود گربه زبانش را كشيد و جويد . خداوند از كفار انتقام كشيد .\r\n( خداوند انتقام كشى بوده ) .\r\nصالح آن سر را نزد ابو العباس سفاح فرستاد . تاريخ قتل او در بيست و هشتم ماه ذى الحجه بود . صالح هم بشام برگشت و ابو عون را در مصر گذاشت . اسلحه و اموال و بنده و برده و گرفتاران را به او سپرد . چون سر مروان نزد سفاح برده شد او در كوفه بود . سر را ديد و بر زمين سجده كرد پس از سجده سر خود را بلند كرد و گفت : خدا را سپاس كه مرا بر تو غالب و پيروز فرمود ، نگذاشت انتقام و خونخواهى من از تو و از\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nقوم تو هدر برود . سپس به اين بيت ( شعر ) تمثل و استشهاد كرد :\r\n لو يشربون دمى لم يرو شاربهم * و لا دما و هم للغيظ تروينى \r\nيعنى : اگر خون مرا بنوشند خون من خون ( شام را سيراب نمىكند . همچنين خون آنها مرا از شدت خشمى كه دارم سيراب نمىكند . )\r\nچون مروان كشته شد فرزندان او عبد الله و عبيد الله بحبشه گريختند و پناه بردند كه در آنجا دچار بلا و آزار شدند . حبشيان با آنها جنگ كردند و عبيد الله كشته شد . عبد الله تا زمان مهدى ( خليفه عباسى ) زنده ماند نصر بن محمد والى فلسطين او را دستگير كرد و نزد مهدى فرستاد .\r\nچون مروان كشته شد عامر سوى كليسا رفت كه پناهگاه خانواده و حرم مروان بود . مروان يك خادم براى نگهدارى خانواده گماشته و به او دستور داده بود كه اگر خطرى متوجه آنها شود زنان را بكشد . عامر رسيد و خادم را گرفت و زنان را گرفتار كرد زنان و دختران مروان را نزد صالح بن على بن عبد الله بن عباس فرستاد چون بر او وارد شدند دختر بزرگ مروان گفت : اى عم امير المؤمنين خداوند آنچه تو در حكومت و فرمانروائى دوست دارى براى تو نگهدارد و آنچه را كه تو ميخواهى حفظ و نگهدارى كند . ما دختران تو و دختران برادر و پسر عم تو هستيم . عفو و عدالت تو به اندازه ظلم و تعدى ما باشد كه اين عفو شامل حال ما گردد . گفت : به خدا يك تن از شما زنده نخواهم گذاشت .\r\n( سخن دختر مروان بسيار بليغ كه در ترجمه بلاغت آن زايل مىشود . ) مگر پدرت برادرزاده مرا نكشت كه ابراهيم امام باشد ؟ هشام بن عبد الملك مگر زيد بن على بن الحسين را نكشت و پس از قتل بدار نكشيد ؟ وليد بن يزيد مگر يحيى بن زيد را نكشت ؟ و در خراسان بدار نياويخت ؟\r\nيزيد بن معاويه مگر حسين بن على و خانواده او را نكشت ؟ مگر ابن زياد زنازاده مسلم بن عقيل را نكشت مگر خانواده و حرم پيغمبر را اسير نكرد و آنها را مانند برده شهر به شهر نبرد . مگر سر حسين بن على را ( نزد يزيد ) نفرستاد آن هم\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nبعد از اينكه مغز سر را بيرون كشيد ؟ چه باعث مىشود كه من شما را زنده بدارم .\r\nگفت : ( دختر مروان ) عفو تو شامل حال ما باشد . گفت : اگر چنين باشد كه آرى ( عفو مىكنم ) و اگر بخواهى ترا همسر فرزندم فضل خواهم كرد . گفت : كدام عزت و سربلندى از اين بهتر و بيشتر است ( كه زن فضل باشم ) ولى ميخواهم ما را بحران روانه كنى . او آنها را بحران فرستاد . چون بحران وارد شدند و خانه‌هاى مروان را ( ويران ) ديدند گريستند و ضجه و زارى كردند .\r\nگفته شده : بكير بن ماهان با اتباع خود در كنار دجله نشسته بود و آن قبل از نيل و پايان كار مروان بود . عامر بن بر آنها گذشت او عامر را نمىشناخت .\r\nعامر بر كنار رود رفت آب برداشت و برگشت . بكير او را نزد خود خواند و پرسيد نام تو چيست اى جوان ؟ گفت : عامر بن اسماعيل بن حارث . گفت : كاش از بنى مسليه مىبودى گفت : از آنها هستم . بكير گفت : به خدا قسم تو مروان را خواهى كشت . اين سخن به او قوت قلب داد كه بقتل مروان طمع كرد . ( و او را كشت .\r\nفرمانده عده قاتلين او بود ) .\r\nهنگامى كه مروان كشته شد سن او بالغ بر شصت و دو سال بود گفته شده :\r\nشصت و نه بوده خلافت او از تاريخ بيعت تا هنگام قتل پنجاه سال و ده ماه و شانزده روز بود : كنيه او ابو عبد الملك بود . مادرش ( كنيز فرزنددار ) بود .\r\nاول كنيز ابراهيم بن اشتر ( مالك ) بود محمد بن مروان پس از قتل ابراهيم او را گرفت كه مروان را زائيد . بدين سبب عبد اللّه بن عياش مشرف ( طبرى منتوف و بايد صحيح باشد ) بسفاح گفت : خدا را سپاس كه عوض خر جزيره ( حمار لقب مروان بود ) و فرزند كنيز نخع ( قبيله اشتر ) بما پسر عم پيغمبر را داد كه زاده عبد المطلب است . مروان لقب حمار داده بودند . او را جعدى هم مىگفتند زيرا او مذهب خود را از جعد بن درهم آموخته بود كه او ( جعد ) قائل بخلق قرآن بود ( اين عقيده در زمان مأمون شايع و مسبب فتنه گرديد ) . جعد قائل به قضا و قدر بود گفته شده كه او زنديق بوده . ميمون بن مهران او را نصيحت كرد او گفت : شاه قباد ( كه دين مزدك\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nداشت ) نزد من بهتر از دين تست . ميمون به او گفت : خداوند ترا بكشد و خدا كشنده تست . ميمون گواهى ( كفر او را ) داد . هشام هم او را گرفت و نزد خالد قسرى فرستاد كه او را كشت . مردم هم مروان لعن مىكردند كه او پيرو جعد بوده .\r\nمروان سفيد رو داراى چشم شهلا و سر بزرگ بود . ريش وى سفيد و انبوه هم بوده . شجاع و با عزم و تدبير بود ولى چون مدت او منقضى شده عزم و تدبير او به كار نرفت .\r\n( عياش ) با ياء در نقطه و شين نقطه دار است .\r\n\r\nبيان قتل بنى اميه و نام مقتولين\r\nسديف بر سفاح وارد شد در آن هنگام سليمان بن هشام نزد او نشسته و او را گرامى داشته بود سديف گفت :\r\n لا يغرنك ما ترى من رجال * ان تحت الضلوع داء دويا\r\nفضع السيف و ارفع السوط حتى * لا ترى فوق ظهرها امويا \r\n( اين خبر با عين شعر و ترجمه آن گذشت تكرار ترجمه ضرورت ندارد ) سليمان گفت : مرا كشتى اى شيخ ( پير و بزرگ و سالخورده ) سفاح برخاست و باندرون رفت . سليمان را كشتند .\r\nشبل مولاى بنى هاشم بر عبد اللّه بن على وارد شد . عده نود تن از بنى اميه نزد او سر سفره نشسته بودند . شبل بعبد اللّه رو كرد و گفت :\r\n اصبح المك ثابت الاساس * بالبهاليل من بنى العباس\r\nطلبوا و تر هاشم فشفوها * بعد ميل من الزمان و باس\r\nلا تقيلن عبد شمس عثارا * و اقطعن كل رقلة و غراس\r\nذلها اظهر التودد منها * و بها منكم كحر المواسى\r\nو لقد غاظنى و غاظ سوائى * قربهم من غارق و كراسى\r\nانزلوها بحيث انزلها * اللّه بدار الهوان و الاتعاس \r\n\r\n","description":"","footnote":"","page_name":" 61 ","page_number":61},
  {"content":"\r\n\r\n و اذكروا مصرع الحسين و زيدا * و قتيلا بجانب المهراس\r\nو القتيل الذى بحران اضحى * ثاويا بين غربة و تناسي \r\nيعنى پايه ملك امروز ثابت و محكم شده با بودن بزرگان و سالاران بنى العباس .\r\nاينها بخونخواهى بنى هاشم برخاسته و انتقام خود را كشيده و تشفى داده‌اند آن هم بعد از انحراف و سر سختى روزگار .\r\nهرگز از لغزش فرزندان عبد شمس ( جد بنى اميه ) عفو مكن . ريشه و نهال آنها را از بيخ بر كن .\r\nخوارى آنها موجب اظهار مهر شده . آنها در دل خود حرارت زخم تيغ را دارند ( كينه شما را دارند ) .\r\nمرا خشمناك كرد ديگران را هم خشمگين كرد تقرب آنها و نشستن بر فرش و كرسى .\r\nآنها را به جائى اندازيد كه خداوند آنها را سرنگون كرده و آن محل خوارى و بدبختى است . قتل حسين و زيد و كشته كنار « مهراس » را به ياد آيد . همچنين كشته حران ( ابراهيم امام ) كه در غربت و فراموشى جان سپرد .\r\nعبد اللّه فرمان داد كه آنها را با گرز بزنند . زدند و كشتند . آنگاه بساطى بر تن نيم جان آنان افكند و سفره را بر آن بساط گسترانيد و براى تناول طعام نشست در حالى كه بعضى از آنها ( زير بساط ) مىناليدند . تا همه به سختى جان سپردند .\r\nعبد اللّه بن على دستور داد كه از مردگان اموى نبش قبر كنند . قبر معاوية بن ابى سفيان را نبش كردند چيزى در آن جز يك خط شبيه بريسمان نديدند كه آن هم خاكستر بود . قبر عبد الملك بن مروان را نبش كردند فقط جمجمه او بود . در اغلب گورها جز يك عضو يا استخوان چيزى پيدا نكردند جز قبر هشام بن عبد الملك كه نعش وى درست بود هيچ چيز از او نپوسيده بود جز سر بينى او . نعش را در آوردند تازيانه زد و بدار كشيد و بعد سوزانيد و خاكسترش را بباد داد .\r\nفرزندان خلفاء بنى اميه را همه جا پى كرد . هيچ يك از آنها را زنده نگذاشت\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nمگر كودك شير خوار يا كسى كه تن بفرار داده و باندلس پناه برده بود . همه را در كنار رود « ابى فطرس » كشت .\r\nمحمد بن عبد الملك بن مروان و غمر بن يزيد بن عبد الملك و عبد الواحد بن سليمان بن عبد الملك و سعيد بن عبد الملك گفته شده : قبل از آن در گذشته بود و ابو عبيده بن وليد بن عبد الملك . گفته شده : ابراهيم بن يزيد كه از خلافت خلع شده بود ميان آنها بود . نامبردگان در عداد مقتولين بشمار آمدند .\r\nهر چه مال و اشياء ديگر كه به آنها تعلق داشت بدست آورد و به خود اختصاص داد . چون از قتل آنها فراغت يافت گفت :\r\n بنى امية قد افنيت جمعكم * فكيف لى منكم بالاول الماضى\r\nيطيب النفس أن النار تجمعكم * عوضتم من لظاها شر معتاض\r\nمنيتم لا اقال اللّه عثرتكم * بليث غاب الى الاعداء نهاض\r\nان كان غيظى لفوت منكم فلقد * منيت منكم بما ربى به راضى \r\nيعنى : اى بنى اميه من جماعت شما را نابود كردم . ولى چگونه مىتوان به اول كسى كه از شما گذشته رسيد ( و از او انتقام كشيد ) .\r\nموجب خوشى ما اين است كه آتش ( دوزخ ) شما را جمع مىكند . شما با شعله سوزان آن بدترين عوضها را دريافت كرديد .\r\nشما كه خداوند از لغزش شما عفو نكند دچار شير بيشه شده‌ايد كه آن شير سوى دشمنان جسته و شتاب كرده است ( خود را گويد ) .\r\nاگر من براى اينكه چيز از دستم فوت شده خشمناك شوم . من به آن رسيدم كه خداوند از من خشنود است .\r\nگفته شده : سديف اين شعر را سروده و بسبب آن حادثه قتل آنها انجام گرفت .\r\nسليمان بن على بن عبد الله بن عباس هم در بصره گروهى از بنى اميه را كشت كه جامه‌هاى رنگين و زردوز بر تن داشتند پس از قتل هم دستور داد پاى آنها را بگيرند و نعش آنها را بر زمين بكشند و آخر الامر نعش آنها را در طريق انداختند\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nكه سگها گوشت آنها را خوردند .\r\nچون بنى اميه آن وضع را ديدند سخت ترسيدند و پراكنده يا پنهان شدند .\r\nيكى از كسانى كه مخفى شده بود عمرو بن معاوية بن عمرو بن سفيان بن عتبة بن ابى سفيان بود او مىگفت : هر جا كه مىرفتم شناخته مىشدم جهان بر من تنگ شد ناگزير در حال اختفا سليمان بن على را قصد كردم و بر او وارد شدم او مرا نمىشناخت . به او گفتم جهان مرا بيرون راند و بر من تنگ و تاريك شد . فضل و مروت تو مرا سوى تو هدايت كرد كه به تو پناه مىبرم كه يا مرا بكشى و آسوده كنى يا مرا آزاد نمائى و با سلامت برگردانى كه در امام تو باشم . پرسيد تو كيستى ؟ من آشنائى دادم . گفت : مرحبا به تو بگو چه حاجتى دارى ؟ گفتم . زنان و حرمى كه به تو به آنها اولى و احق و نزديكتر هستى سخت بيمناك شده‌اند زيرا ما دچار خوف و هراس شده‌ايم . هر كه بترسد حتما كسى هست كه براى ترس او بيمناك شود چنان كه شده است . او بسيار گريست و گفت : خداوند ترا از قتل و ريختن خون تو مصون بدارد . و بر دارائى تو بيفزايد و حرم و خانواده ترا حفظ كند . پس از آن بسفاح نوشت : اى امير المؤمنين . يكى از بنى اميه بر ما وارد شد و پناه آورد و توسل نمود . ما آنها را براى قطع زخم و ترك اولى كشتيم نه براى غلبه بر حرم و ارحام آنها . ما و آنها منتسب بعبد مناف مىباشيم . خويش و رحم را مىتوان نواخت و نمىتوان قطع و تباه كرد . نمىتوان كشت . مىتوان بلند كرد و نمىتوان بر زمين زد . اگر امير المؤمنين آنها را به من بخشد كه چنين كارى را انجام دهد و ببخشد و به تمام شهرها نامه و فرمان صادر كند ( كه آنها آزاد هستند ) خدا را بر نعمت خود سپاس مىكنيم كه نسبت بما احسان فرموده است . او را جواب قبول داد . اين نخستين امان بنى اميه بود .\r\n\r\nبيان تمرد حبيب بن مره مرى و خلع خليفه\r\nدر آن سال حبيب بن مره مرى شعار سفيد ( ضد سياه بنى العباس ) برگزيد و خود و اتباع او از اهل « بثنيه » و « حوران » ( خليفه را ) خلع نمودند . آنها قبل از\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n« ابى الورد » به كار خلع پرداختند .\r\nعبد اللّه سوى او لشكر كشيد و چند بار با او جنگيد . حبيب يكى از سران سپاه مروان و از دليران بود . علت برگزيدن شعار سفيد خوف او بود كه بر نفس و قوم خود بيمناك شده بود . قيس ( قبيله ) و سايرين با او بيعت كردند . چون عبد اللّه بر خروج و طغيان « ابى الورد » آگاه شد حبيب را نزد خود خواند و با او آشتى كرد و به او و اتباع او امان داد . آنگاه براى سركوبى « ابى الورد » لشكر كشيد .\r\n\r\nبيان خلع و تمرد ابى الورد و اهل دمشق\r\nدر آن سال « ابو الورد » خلع و تمرد كرد او مجزة بن كوثر بن زفر بن حارث كلابى از ياران مروان و از سالاران بشمار مىآمد كه فرمانده بود .\r\nعلت اين بود كه چون مروان گريخت ابو الورد در قنسرين قيام كرد و چون عبد اللّه بن على رسيد ابو الورد با او بيعت كرد و خود و لشكر وى فرمانبردار شدند .\r\nفرزندان مسلمة بن عبد الملك در محل « بالس » و « باعوره » همسايه او بودند . يكى از سالاران عبد اللّه بن على وارد محل « بالس » شد . خانواده مسلمه و زنان او را گرفت و نزد عبد اللّه فرستاد . بعضى از گرفتاران نزد « ابو الورد » تظلم و شكايت كردند .\r\nاو از مزرعه خود كه « فساف » نام داشت بيرون رفت و آن سالار را قصد كرد و كشت اتباع وى را هم كشت آنگاه شعار سفيد را علم كرد و عبد اللّه را خلع و براى يارى اهالى « قنسرين » دعوت نمود . همه شعار سفيد را برگزيدند . در آن زمان هنوز سفاح در « حيره » بود . عبد اللّه هم سرگرم نبرد حبيب بن مره مرى در محل « بلقا » و « حوران » و « بثنيه » بود چون عبد اللّه بر خلع و تمرد اهالى قنسرين آگاه شد ناگزير با حبيب بن مره آشتى و قنسرين را قصد كرد . از آنجا كه ابو الورد را قصد كرده بود از دمشق گذشت در شهر دمشق ابو غانم عبد الحميد بن ربعى طائى را با عده چهار هزار در دمشق گماشت . در دمشق هم خانواده عبد اللّه و كنيزان و فرزندان و زنان و اموال و بار و بنه او بودند . چون بحمص رسيد ( مقصود عبد اللّه ) اهالى دمشق شوريدند و شعار سفيد را برگزيدند و با عثمان بن عبد الاعلى بن سراقه\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nازدى قيام كردند كه ناگاه با ابو غافم و عده او روبرو شدند . نبرد كردند و او را منهزم نمودند . بسيارى از اتباع او را كشتند و كشتار عظيمى رخ داد اموال و ذخاير عبد اللّه را هم غارت كردند ولى بزن و فرزند او آزار نرسانيدند . همه بر مخالفت و ستيز متحد و متفق شدند . عبد اللّه هم بلشكركشى خود ادامه داد . اهالى قنسرين كه تابع او بودند با اهالى حمص مكاتبه و مراسله كردند و مدد خواستند . از حمص و تدمر هزاران مرد جنگى گرد آمدند و به يارى آنها شتاب كردند . فرمانده آنها ابو محمد بن عبد اللّه بن يزيد بن معاويه بود . براى او ( خلافت او ) دعوت كردند و گفتند : سفيانى موعود ( وعده قيام سفيانى يك افسانه ديرينه است كه هنوز هم ورد زبان است ) همين است ( از نسل ابو سفيان ) كه نام او برده و وعدهء قيام وى داده مىشود .\r\nعده شورشيان بالغ بر چهل هزار گرديد .\r\nدر محل مرج اخرم لشكر زدند عبد اللّه بن على به آنها نزديك شد اول عبد الصمد بن على ( برادرش ) را با عده ده هزار پيش فرستاد . ابو الورد خود فرمانده و رئيس سپاه ( مخالف ) قنسرين و خود مسبب جنگ بود . جنگ واقع و بسيارى از طرفين كشته شدند . عبد الصمد با اتباع خود منهزم شد از عده او هزاران مرد به خاك و خون افتادند .\r\nاو ببرادرش عبد اللّه پيوست . عبد اللّه هم با گروهى از سالاران و سپاه خود رسيد . دوباره جنگ در مرج اخرم رخ داد . نبردى سخت واقع شد . عبد اللّه پايدارى كرد . اتباع ابى الورد منهزم شدند خود او با عده پانصد تن پايدارى و دليرى كرد تا همه كشته شدند . ابو محمد با اتباع خود گريخت تا بتدمر رسيدند . عبد اللّه باهالى قنسرين امان داد و آنها شعار سياه را بر پا كردند و با او بيعت نمودند و مطيع او شدند . پس از آن برگشت و سوى دمشق لشكر كشيد كه آنها ضد او قيام و شعار سفيد را بر پا كرده بودند . چون نزديك شد مردم همه بدون جنگ گريختند . عبد اللّه باهل شهر امان داد و آنها با او بيعت كردند او هم از كيفر آنها چشم پوشيد . ابو محمد سفيانى در حال اختفا بود تا بحجاز گريخت و در آنجا تا زمان منصور ماند . عبد اللّه حارثى كه از طرف منصور والى مكه بود بر محل اختفاى او آگاه شد عده سوار براى\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nدستگيرى او فرستاد با او جنگ كردند و او را كشتند . دو فرزندش را هم اسير كردند . زياد سر ابو محمد با دو فرزند گرفتارش را نزد منصور فرستاد . منصور به آنها امان داد و آزادشان نمود .\r\nگفته شده : تاريخ جنگ عبد اللّه و ابو الورد در آخر ذى الحجه سنه صد و سى و سه بود .\r\n\r\nبيان قيام و خلع اهل جزيره و برگزيدن شعار سفيد\r\nدر آن سال اهالى جزيره شعار سفيد را برگزيدند و ابو العباس سفاح را ( از خلافت ) خلع نمودند . سوى « حران » لشكر كشيدند . در آنجا موسى بن كعب با عده سه هزار از سپاه سفاح مقيم بود او را در شهر محاصره كردند . اهل جزيره سر و سردارى نداشتند كه آنها را نظم دهد در آن هنگام ابن مسلم عقيلى از ارمنستان رسيد او از ارمنستان بيرون رفته بود زيرا خبر فرار مروان را شنيده بود . اهالى جزيره به او گرويدند و او موسى بن كعب را مدت دو ماه محاصره كرد . ابو العباس برادر خود ابو جعفر را با سپاهى كه ابن هبيره را در واسطه محاصره كرده بود براى نجات محصورين روانه كرد . او « بقرقيسيا » و « رقه » رسيد در حالى كه مردم هر دو شعار سفيد را برگزيده بودند . از آنجا سوى حران لشكر كشيد اسحاق بن مسلم از پيرامون حران سوى رهاء لشكر كشيد و آن در تاريخ سنه صد و سى و سه بود .\r\nموسى بن كعب از حران بيرون رفت و با ابو جعفر ملاقات كرد .\r\nاسحاق بن مسلم برادرش به كار بن مسلم را سوى ربيعه كه در محل دارا بودند فرستاد . رئيس ربيعه در محل « دارا » و « ماردين » مردى از خوارج بريكه نام بود .\r\nابو جعفر آنها را قصد كرد و طرفين سخت نبرد كردند . بريكه در ميدان كشته شد .\r\nبه كار هم نزد برادرش اسحاق برگشت و از طرف اسحاق در محل رهاء ماند . اسحاق با سپاه عظيم خود سوى « سمساط » لشكر كشيد ابو جعفر هم به محل رهاء رسيد و در قبال اسحاق در محل « سميساط » لشكر زد .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nمدت هفت ماه طرفين متحارب در قبال يك ديگر قرار گرفتند . اسحاق مىگفت : من بيعت او را ( مروان ) در گردن دارم و تا ندانم كه صاحب بيعت ( مروان ) مرده يا كشته شده دست از مقاومت و ستيز بر نمىدارم . ابو جعفر به او پيغام داد كه مروان كشته شده پاسخ داد تا يقين حاصل نكنم دست بر نمىدارم . چون يقين حاصل كرد صلح و امان را درخواست نمود به سفاح نوشتند ( كه او امان خواسته ) دستور داد كه به او امان بدهند . طرفين عهد نامه نوشتند . اسحاق هم نزد ابو جعفر رفت . بهترين ياران او هم در آنجا بودند . ( ياران اسحاق با ياران ابو جعفر معلوم نشده ) . كار مردم جزيره راست آمد و كشور شام هم انجام گرفت . ابو العباس هم برادرش ابو جعفر را بايالت جزيره و ارمنستان و آذربايجان منصوب نمود او در آنجا بود تا بخلافت رسيد .\r\nگفته شده عبيد اللّه ( شايد عبد اللّه ) بن على باسحاق بن مسلم امان داده بود .\r\n\r\nبيان قتل ابو سلمه خلال و سليمان بن كثير\r\nپيش از اين نوشتيم كه رفتار ابو سلمه درباره ابو العباس سفاح و همراهان او از بنى هاشم چگونه بوده و چگونه وارد كوفه شدند و نسبت به او بد گمان شده و ابو العباس خشمگين شده بود و ابو العباس ( در آن هنگام ) در لشكرگاه خود در محل حمام اعين بود كه از آنجا به محل هاشميه ( جديد الاحداث بنام هاشميان كه نخستين پايتخت آنان بود ) منتقل شد و در كاخ امارت قرار گرفت و نسبت به او ( ابو سلمه ) خشمگين و بدگمان و بدبين بود . ابو مسلم را با نامه از خشم و بدگمانى خود آگاه كرد كه او چگونه تقلب كرده ( ميخواست خلافت را بآل على واگذار كند ) . ابو - مسلم به او نوشت اگر امير المؤمنين بر تقلب و خيانت او آگاه شده بهتر اين است كه او را بكشد . داود بن على بسفاح گفت : مكن و مكشى اى امير المؤمنين زيرا قتل او را ابو مسلم و خراسانيان بهانه خواهند كرد . خراسانيانى كه همراه تو هستند هم حال او را مىدانند ( به او معتقد هستند ) به او ( ابو مسلم ) بنويس كسانى بفرستد كه\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nاو را بكشند . ابو مسلم هم مرار بن انس ضبى را براى قتل او فرستاد . مرار بر سفاح وارد شد و گفت : براى قتل ابى سلمه آمده‌ام . سفاح دستور داد منادى ندا دهد كه امير المؤمنين از ابو سلمه خشنود است او را نزد خود خوانده و خلعت هم به او داده است . بعد از آن ابو سلمه بر سفاح وارد شد و يك شب دير ماند سپس برخاست و راه خانه خود را گرفت . مرار بن انس با ياران خود راه را بر او گرفتند و او را كشتند . بعد شايع كردند كه خوارج او را كشتند روز بعد نعش او را كشيدند و يحيى بن محمد بن على بر او نماز خواند و او را به خاك سپردند . قبر او در هاشميه از ناحيه كوفه است .\r\nسلمان بن مهاجر بجلى در اين حادثه گفت :\r\n ان الوزير وزير آل محمد * اودى فمن يشناك صار وزيرا \r\nيعنى : وزير آل محمد هلاك شد . هر كه بدخواه و دشمن تست وزير خواهد بود ( دشمنت هلاك شود ) .\r\nابو سلمه را وزير آل محمد و ابو مسلم را امير آل مىگفتند . چون ابو سلمه كشته شد سفاح برادر خود ابو جعفر را نزد ابو مسلم فرستاد . چون بر ابو مسلم وارد شد . عبيد اللّه بن حسن اعرج و سليمان بن كثير بملازمت او پرداختند . سليمان بن كثير بعبيد اللّه گفت : اى مرد ما اميدوار بوديم كه كار شما ( كار بنى العباس ) انجام گيرد هان براى هر كه بخواهيد اين كار برقرار شود بما بگوييد تا به او بگرويم .\r\n( كنايه از قدرت ابو مسلم كه فاعل ما يشاء بود و بنى العباس فاقد قدرت بودند ) عبيد اللّه ( كه آن سخن را شنيد ) گمان برد كه سليمان جاسوس ابو مسلم است و آن سخن را براى اين گفته كه او را امتحان كند ديد اگر خود او ابو مسلم را مسبوق نكند دچار و كشته شود فورا ابو مسلم را از گفته سليمان آگاه كرد . ابو مسلم سليمان بن كثير را احضار كرد و به او گفت : آيا گفته امام را ياد دارى ؟ گفت : آرى . ( امام گفته بود بهر كه سوء ظن ببرى او را بكش ) بنابر اين من نسبت به تو بد گمان شده‌ام .\r\nگفت : ترا به خدا گفت : هرگز مرا به خدا قسم مده . تو نسبت به امام ( ابراهيم ) داراى غل و غش و خائن هستى . دستور داد گردنش را زدند .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nابو جعفر نزد سفاح برگشت و به او گفت : تو خليفه نيستى . فرمان تو هم ارج ندارد مگر اينكه ابو مسلم را بكشى . گفت : چرا و چگونه است ؟ گفت : پس تو اين عقيده را مكتوم بدار گفته شده : ابو جعفر قبل از قتل ابو سلمه نزد ابو مسلم رفته بود .\r\nعلت اين بود كه چون سفاح قيام كرد با خويشان و ياران درباره كار ابو سلمه گفتگو كرد كه او چگونه رفتار كرده بود . بعضى از مشاورين گفتند : شايد رفتار او با دستور ابو مسلم بوده . سفاح گفت : اگر اين رفتار بميل و دستور ابو مسلم باشد ما دچار بلا خواهيم شد مگر اينكه خداوند آن بلا را از ما بگرداند .\r\nسفاح برادرش ابو جعفر براى اين نزد ابو مسلم فرستاد كه بر عقيده او آگاه شود او رفت و ابو مسلم مرار بن انس را براى كشتن ابو سلمه فرستاد كه او را كشت .\r\n\r\nبيان محاصره ابن هبيره در واسط\r\nپيش از اين وقايع يزيد بن هبيره و سپاهى كه از خراسانيان براى جنگ او رفته كه فرمانده آن قحطبه و فرزندش حسن بود شرح داديم كه چگونه شكست خورده در واسط تحصن نمود .\r\nاو ( يزيد ) قبل از فرار عده را براى حفظ اموال و گنجهاى خود گماشته بود آن عده بار و بنه و مال او را بيغما بردند و رفتند .\r\nحوثره به او گفت : كجا مىروى در حالى كه سالار آنها كشته شده مقصود قحطبه بكوفه برو كه سپاه بسيار همراه دارى در آنجا نبرد كن تا كشته شوى يا ظفريابى گفت : نه بواسط مىرويم و در آنجا منتظر شويم تا كار يكسره گردد . به او گفت : تو جز اينكه او را بر خود مسلط كنى تا كشته شوى كار ديگرى نخواهد كرد يحيى بن حضن به او گفت : اگر با اين سپاه نزد مروان به روى براى او هيچ چيز بهتر از اين سپاه نخواهد بود . كنار فرات را بگير و برو تا بمروان برسى . هرگز راه واسط را مگير و به آنجا مرو كه دچار محاصره خواهى شد و پس از محاصره بقتل خواهى رسيد . او از آن نصيحت سرپيچيد زيرا از مروان مىترسيد كه او را بكشد\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nچون نسبت به او اطاعت نمىكرد و فرمان او را به كار نمىبست ناگزير بواسط رفت و در آنجا تحصن نمود .\r\nابو سلمه براى جنگ و محاصره او حسن بن قحطبه را فرستاد او را محاصره كرد . نخستين جنگى كه ميان آنها رخ داد واقعه روز چهارشنبه بود . شاميان بابن هبيره گفتند : اجازه خروج و مقابله بما بده . او به آنها اجازه و فرمان جنگ داد .\r\nابن هبيره خود بفرماندهى آنها خارج شد و مصاف داد . فرزندش داود فرمانده ميمنه او بود جنگ واقع شد . فرمانده ميمنه حسن هم خازم بن خزيمه ( جد اعلاى امير اسد اللّه علم ) بود . خازم بر ابن هبيره حمله كرد . ابن هبيره از صولت خازم منهزم شد گريختگان بر دروازه تجمع كرده هجوم بردند دچار ازدحام شدند .\r\nعراده‌ها را بر آنها بستند اهالى شام ناگزير برگشتند و حسن دستور داد كه رود دجله را بستند آنها راه گريز نداشتند بسيارى از آنها دستخوش آب شدند . مهاجمين هم با كشتى بر آنها حمله كردند و كشتند و گرفتند . بعد از آن متاركه شد و هفت روز به طول كشيد و بعد از آن دوباره اهل شام براى جنگ خارج شدند و باز سخت شكست خورده گريختند و كار آنها برسوائى كشيد . مدتى گذشت كه بجنگ مبادرت نمىكردند گاهى تيراندازى مىنمودند .\r\nابن هبيره كه در محاصره بود شنيد كه ابو اميه تغلبى شعار سپاه را برگزيده ( مطيع بنى العباس شده ) او را گرفت و بند كرد . گروهى از ربيعه و معن بن زائدهء شيبانى براى آزادى او شفاعت كردند ( نپذيرفت ) . آنها ناگزير سه تن از قبيله فزاره گروگان بردند و بابن هبيره دشنام دادند و گفتند : ما اين گروگان را رها نخواهيم كرد مگر ابن هبيره يار ما را آزاد كند . ابن هبيره از رها كردن وى خوددارى كرد . ممن ( ابن زائده ) و عبدالرحمن بن بشير عجلى و اتباع آنها از ابن هبيره جدا شدند . بابن هبيره گفته شد : اينها سواران و دليران سپاه تو هستند كه تو باعث جدا شدن آنها شدى و اگر به اين حال باقى بمانى دشمنى آنان سختتر و بدتر از محاصره دشمنان ديگر خواهد بود كه اكنون ترا محاصره كرده‌اند . او ناگزير\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nابو اميه را نزد خود خواند و آزادش كرد آنها هم با او آشتى كردند و به حال خود ( يارى او ) برگشتند . در آن هنگام ابو نصر مالك بن هيثم از سيستان بر حسن ( بن قحطبه ) وارد شد . حسن هم عده بنمايندگى خود نزد سفاح فرستاد و آمدن ابو نصر را اطلاع داد . رياست هيئت نمايندگى را نيز بغيلان بن عبد اللّه خزاعى داد . غيلان نسبت بحسن كينه داشت زيرا او را به يارى روح بن حاتم فرستاده بود ( تنزل داده بود ) او بر سفاح وارد شد و گفت : گواهى مىدهم كه تو امير المؤمنين و وسيله محكم خداوند و پيشواى پرهيزگاران هستى . سفاح گفت : هر حاجتى كه دارى بگو . گفت : از تو ميخواهم كه براى من طلب مغفرت كنى و بخشش مرا از خداوند بخواهى . گفت :\r\nخداوند ترا مشمول غفران فرمايد . غيلان گفت : اى امير المؤمنين بر ما منت بگذار و يكى از افراد خاندان خود را بفرماندهى ما ( سپاه خراسان ) منصوب كن .\r\nگفت : مگر يكى از افراد خاندان من كه حسن بن قحطبه باشد امير شما نيست ؟\r\nگفت : اى امير المؤمنين بر ما منت بگذار ( طلب را تكرار كرد ) و يكى از افراد خاندان خود را بر ما امير كن كه ما به روى او نگاه كنيم و چشم خود را روشن نمائيم .\r\nاو برادر خود ابو جعفر را براى جنگ ابن هبيره فرستاد كه در آن زمان ابو جعفر تازه از خراسان ( و ديدار ابو مسلم ) برگشته بود . بحسن هم نوشت : سپاه سپاه تو و سالاران و فرماندهان هم فرمانبردار تو هستند ولى من دوست دارم كه برادرم با تو باشد .\r\nتو هم از او بشنو و اطاعت و در يارى او بكوش . به مالك بن هيثم ( كه با لشكر سيستان آمده بود ) نوشت كه تو هم اطاعت كن . حسن سياست امور لشكر و فرماندهى را به عهده داشت . چون ابو جعفر منصور بر حسن وارد شد . حسن از خيمه خود خارج شد و او را در همان خيمه جا داد . حسن عثمان بن نهيك را بفرماندهى نگهبانان منصور گماشت .\r\nمالك هم يك روز ( با محصورين ) جنگ كرد اهل شام ( محصورين ) گريختند و بخندق خود پناه بردند ولى معن و ابو يحيى جذامى كمين شدند و چون اتباع مالك از آنها گذاشتند كمين بجنگ آنها برخاست . مالك هم پايدارى و نبرد كرد\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nتا شب . ابن هبيره بر برج خلالين ( سركه فروشان ) ايستاده بود ( وضع جنگ را مراقبت مىكرد ) . طرفين تا پاسى از شب گذشته دليرانه جنگ كردند . ابن هبيره بمعن پيغام داد كه برگردد او برگشت . چند روزى بدين حال گذشت .\r\nباز اهالى شام باتفاق معن و محمد بن نباته بميدان رفتند اتباع حسن با آنها جنگ كردند . منهزم شدند و برگشتند و در دجله افتادند . در آن گير و دار فرزند مالك بن هيثم كشته شد . چون پدر كشته پسر را ديد گفت : خداوند بعد از تو زندگانى را لعنت كند ( پس از تو سودى ندارد ) . آنگاه بر اهل واسط حمله كرد تا آنها را بدرون شهر راند .\r\nمالك كشتىها را پر از هيزم مىكرد و آتش در آن مىانداخت و كشتىهاى آتشين را سوى محصورين رها مىكرد تا هر چه در عرض راه است بسوزاند ( كشتى و خوار بار و غيره ) . ابن هبيره هم دستور مىداد كه كشتىهاى آتشين را با قلاب گرفته كنار ببرند ( كه از آسيب آنها آسوده باشند ) .\r\nمدت يازده ماه بدان حال و منوال گذشت محصورين ناگزير تن به صلح دادند آن هم پس رسيدن خبر قتل مروان . خبر مرگ او را اسماعيل بن عبد الله قسرى به آنها داد و گفت : براى چه و كه خودكشى مىكنيد و حال آنكه مروان كشته شده .\r\nاتباع ابن هبيره آغاز بهانه‌جوئى و اشكال تراشى نمودند . يمانىها گفتند :\r\nبراى چه مروان را يارى مىكنى و حال اينكه نسبت بما چنين كرده و چنان نزارىها ( قبايل نزار و مضر ) مىگفتند ما جنگ نخواهيم كرد مگر اينكه يمانىها جنگ كنند فقط اوباش و مردم بىسر و پا مانده بودند كه او را يارى ميكردند .\r\nابن هبيره تصميم گرفت كه براى خلافت محمد بن عبد الله بن حسن بن على دعوت كند . به او نوشت ولى پاسخ او دير رسيد ( و موفق نشد ) . يمانىها هم با سفاح مكاتبه كردند كه از متابعت ابن هبيره سرپيچى كنند سفاح هم وعده قبول آنها را داد . زياد بن صالح و زياد بن عبيد الله كه هر دو حارثى بودند سفاح را قصد كردند\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nو بابن هبيره هم وعده دادند كه كار او را نزد ابن عباس ( سفاح خليفه ) اصلاح كنند ولى اقدام نكردند . نمايندگانى هم ميان ابو جعفر و ابن هبيره رفت و آمد كردند تا آنكه ابو جعفر ( منصور ) به او امان داد و عهدنامه هم نوشت . ابن هبيره هم مدت چهل روز تامل و مطالعه و با كاردانان مشورت كرد تا آنكه به آن امان و عهدنامه راضى شد . آنگاه ابو جعفر را از تصميم خود آگاه كرد . ابو جعفر هم عهدنامه را براى برادرش فرستاد . سفاح هم دستور داد كه بموجب عهدنامه و امان عمل شود ابو جعفر هم جز وفادارى قصدى نداشت . سفاح هم بدون دستور و مشورت ابو مسلم كارى انجام نمىداد . سفاح ابو مسلم را از كار ابن هبيره آگاه كرد . ابو مسلم به او نوشت : راه راست و هموار اگر يك سنگ در آن انداخته شود ويران و هموار ميگردد . به خدا سوگند هيچ كارى راست نخواهد آمد كه ابن هبيره در آن باشد . ( بكش و نابود كن ) چون عهدنامه انجام گرفت ابن هبيره با عده هزار و سيصد تن از ( سپاهيان ) بخاريان وارد شد خواست سواره داخل خانه شود ناگاه حاجب كه سلام بن سليم باشد برخاست و گفت :\r\nمرحبا به تو اى ابا خالد فرودآ كه رستگار باشى . در آن هنگام گرداگرد خانه منصور عده ده هزار خراسانى تجمع و احاطه كرده بودند . او فرود آمد منصور هم دستور داد يك و ساده ( پشتى ) براى تكيه او بيارند ( براى احترام ) كه بر آن بنشيند و تكيه دهد . فرماندهان و سالاران او هم داخل شدند . بعد اجازه داد كه خود او تنها باشد باشد و با او خلوت كرد بعد اجازه مراجعت داد . بعد از آن يك روز در ميان نزد منصور رفت آن هم با عده پانصد سوار و سيصد پياده .\r\nابو جعفر را گفتند : چون ابن هبيره وارد شود سپاه متزلزل مىشود . از جاه و جلال و هيبت او چيزى كاسته نشده ابو جعفر به او دستور داد فقط با يك عده از ملازمين وارد شود او با عده سى تن وارد مىشد . بعد آن عده تا چهار و سه تن تقليل يافت .\r\nروزى ابن هبيره با منصور گفتگو ميكرد در اثناء سخن به او گفت : اهوى .\r\nسپس خود متوجه خطاى خويش گرديد و گفت : عادت داشتم كه بمخاطب اهوى يا اى مرد بگويم . اى امير زبانم به اين لفظ سبقت كرد و من نمىخواستم چنين لفظى را\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nهم به زبان برانم . سفاح بر منصور اصرار كرد كه ابن هبيره را بكشد و منصور عذر مىآورد و نامه مينوشت تا آنكه سفاح به او نوشت به خدا سوگند بايد او را بكشى و گر نه كسانى را خواهم فرستاد كه او را از حجره تو بيرون بكشند و بكشند . منصور تصميم گرفت كه او را بكشد . نخست خازم بن خزيمه ( جد اعلاى امير اسد الله علم خزيمه ) و هيثم بن شعبه بن ظهير را فرستاد و به آنها دستور داد كه بيت المال را ضبط و مهر كنند .\r\nپس از آن با عيان و سالاران ابن هبيره اعم از قيسيها و مضريها پيغام داد كه حاضر شوند محمد بن نباتة و حوثره با عده بيست و دو تن حاضر شدند سلام بن سليم برخاست و گفت : ابن نباتة كدام است و حوثره كجاست هر دو داخل شدند . ابو جعفر عثمان بن نهيك و عده ديگر كه صد تن بودند در يك حجره پنهان كرده بود كه آن حجره پس نشيمن او بود . شمشير هر دو را گرفتند و كتف هر دو را بستند . بعد از آن دو مرد ديگر از سالاران را خواند و باز چنين كرد و دو به دو همه را دستگير و بند نمودند .\r\nبعضى از آنها گفتند : شما بما عهد خداوند را داديد و اكنون عهد شكنى و خيانت مىكنيد ؟ ما اميدواريم كه خداوند شما را دچار كند . ابن نباتة ريش خود را گرفت و حركت زشت بريش خود كرد و گفت : من انگار اين كار را پيش بينى مىكردم و به چشم خود مىديدم .\r\nخازم و هيثم بن شعبه با عده صد تن نزد ابن هبيره رفتند و گفتند : آمده‌ايم مال را تحويل بگيريم . او بحاجب خود گفت : گنجها را به آنها نشان بده . در هر كنجى يك نگهبان گماشتند و باز نزد او رفتند . فرزندش داود در آنجا بود جمعى از غلامان و موالى به او احاطه كرده بودند . كودك خردسالش را در آغوش داشت . چون به او نزديك شدند حاجب او برخاست و جلو آنها را گرفت . هيثم بن شعبه بر گردنش شمشير زد و او را انداخت داود فرزندش نبرد و دفاع كرد . رو به پدر كرد و پدر فرزند خردسالش را دور كرد و گفت : اين كودك را حفظ كنيد آنگاه خود سجده كرد و در حال سجده كشته شد . سر او و سايرين را بريدند و نزد ابو جعفر بردند .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nابو جعفر دستور داد منادى به همه مردم امان دهد جز حكم بن عبد الملك بن بشر و خالد بن سلمه مخزومى و عمر بن ذر . زياد ابن عبيد الله براى ابن ذر امان خواست و به او امان داد .\r\nحكم گريخت . ابو جعفر هم بخالد امان داد ولى سفاح او را كشت و امان ابو جعفر را نپذيرفت .\r\nابو العطاء سندى در رثاء ابن هبيره گفت :\r\n الا ان عينا لم تجد يوم واسط * عليك بجارى دمعها لجمود\r\nعشية قام النائحات و صفقت * اكف بايدى ماتم و خدود\r\nفان تنس مهجور الفناء فربما * اقام به بعد الوفود و فود\r\nفانك لم تبعد على متعهد * بلى كل من تحت القراب بعيد \r\nيعنى : هر چشمى كه در واسط بر تو اشك خود را روان و ارزان نكند كور باد ( جامد شود ) .\r\nشبانه زنان نوحه خوان و ندبه گو برخاستند و دستها بر رخسارها نواخته شد براى ماتم تو .\r\nاگر مهجور محيط را فراموش كنى بدان كه بعد از آن جماعت ( و فود - جمع وافد - واردين ) جماعت ديگر زيست كرده‌اند ( كنايه از غلبه بنى العباس و آمدن گروه تازه بجاى گروه پيشين ) تو از دوستدار ( متعهد دوستى ) دور نشدى . اگر چه هر كه زير خاك نهان شده دور است .\r\n\r\nبيان قتل عمال ابو سلمه\r\nدر آن سال ابو مسلم خراسانى ( فريدنى - اصفهانى ) محمد بن اشعث را بامارت فارس منصوب كرد و دستور داد كه عمال ابى سلمه را بكشد و او هم همه را كشت . در آن هنگام سفاح عم خود عيسى بن على را بامارت فارس منصوب و روانه كرد در حالى كه\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nمحمد بن اشعث امير بود . محمد خواست عيسى را بكشد به او گفتند . روا نباشد گفت :\r\nابو مسلم به من دستور قتل او را داده كه گفته بود هر كه وارد شود و ادعاى امارت كند او را بكش مگر اينكه از طرف خود ابو مسلم مامور باشد . و من بايد گردنش را بزنم ولى بعد خوددارى كرد و از عاقبت كار ترسيد . عيسى را با سوگند ملزم و متعهد كرد كه هرگز بر منبر نرود و شمشير هم نبندد مگر براى جهاد . عيسى هم از آن تاريخ در هر ولايتى كه ميرفت و امير مىشد از رفتن بر منبر و شمشير بستن خوددارى مىكرد مگر براى جهاد .\r\nبعد از آن سفاح اسماعيل بن على را بايالت فارس فرستاد .\r\n\r\nبيان ولايت يحيى بن محمد در موصل و هر چه در آن باره گفته شده است\r\nدر آن سال سفاح برادر خود يحيى بن محمد را بجاى محمد بن صول بحكومت موصل منصوب نمود .\r\nعلت اين بود كه اهالى موصل از اطاعت محمد بن صول خوددارى كرده بودند و گفتند : والى ما غلام خثعم است او را اخراج كردند . او بسفاح نوشت و تمرد آنها را خبر داد . سفاح برادر خود يحيى بن محمد را با عده دوازده هزار مرد فرستاد و او رسيد و در دار الاماره مجاور مسجد جامع منزل گريد . اهالى موصل آرام شدند و چيزى هم رخ نداد كه بر آن اعتراض يا انكار كنند او هم متعرض آنها ( با كارهاى گذشته ) نگرديد بعد از آن مردم را دعوت و جمع و احضار كرد دوازده تن از آنها گرفت و كشت . اهالى شهر شوريدند و سلاح برگرفتند او به آنها امان داد و منادى اعلان كرد هر كه به مسجد پناه ببرد در امان خواهد بود . مردم هم شتاب كردند و سوى او ( پناه مسجد ) رو آوردند او درهاى مسجد را بست و عده سپاهى گماشت . مردم را زار كشتند و در كشتار و خونريزى افراط و اسراف كرد . گفته شد در آن واقعه يازده هزار تن از معارف كه\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nهر يكى داراى خاتم و نام و نشان بود كشته شدند . چون شب فرا رسيد يحيى ضجه و ندبه زنان و كودكان را شنيد علت را پرسيد گفته شد : آنها براى مردان و مقتول خود زارى مىكنند گفت : فردا زنان و كودكان را بكشيد و روز بعد بدستور او عمل كرده زنان و اطفال و بازماندگان را كشتند . اين كشتار مدت سه روز به طول كشيد . در سپاه او سالارى بود كه چهار هزار سپاهى زنگى زير فرمان داشت زنگيان زنان را ربودند و بقهر هتك ناموس كردند چون سه روز گذشت يحيى سوار شد در حالى كه شمشيرها گرداگرد و پيشاپيش او آخته شده بود و آن در روز چهارم كشتار بود . در آن هنگام زنى پيش رفت و عنان اسب او را گرفت سواران خواستند او را بكشند او نگذاشت آن زن گفت : مگر تو از بنى هاشم نيستى ؟ مگر زاده پيغمبر خدا نيستى ؟ آيا غيرت و غرور ندارى كه زنان عرب را زنگيان چنين كنند و چنان . او از پاسخ وى خوددارى كرد و كسى فرستاد كه او را با امان به محل خود برساند . سخن آن زن در او سخت تاثير كرد روز بعد زنگيان را بعنوان عطاء ( انعام ) خواند و جمع كرد . آنها هم جمع شدند . فرمان قتل آنها را داد همه را كشتند .\r\nگفته شده سبب ( آن كشتار عظيم ) اين بود كه اهالى موصل نتوانستند از اظهار محبت بنى اميه و بدبينى نسبت ببنى العباس خوددارى كنند . زنى از اهل موصل سر خود را بر بام مىشست فضولات شستن را از بام بكوى انداخت و تصادفا بر سر يك سپاهى عابر افتاد او گمان برد كه عمدا چنين كارى را كرده خانه او را ويران كردند و اهل خانه را كشتند اهالى شهر بسبب آن قتل شوريدند و آن سپاهى را كشتند و فتنه بر پا شد .\r\nيكى از مقتولين ( بىگناه ) آن ديار معروف بن ابى معروف زاهد عابد بود كه بسيارى از اصحاب را ادراك و از آنها روايت كرده بود . ( با چنين كشتار فجيع و خيانت و عهد شكنى و خلافت بنى العباس آغاز شد و در اواسط كار و اقتدار آنها بقتل نسل رسول اكرم و حتى ويرانى قبر سيد الشهداء اقدام كردند كه با فجايع و ننگهاى خود روى تاريخ را سياه نمودند و يك يك جنايات شرم آور آنها در ضمن نقل حوادث خواهد آمد ) .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\nبيان حوادث\r\nدر آن سال سفاح برادر خود منصور را بايالت جزيره و آذربايجان و ارمنستان منصوب كرد . عم خود داود را از حكومت كوفه و پيرامون آن عزل و بحكومت مدينه و مكه و يمن و يمامه نصب نمود .\r\nبجاى داود برادرزاده خود عيسى بن موسى را بحكومت كوفه معين كرد .\r\nعيسى هم ابن ابى ليلى را قاضى كوفه نمود .\r\nوالى بصره هم سفيان بن معاويه مهلبى و قاضى آن حجاج بن ارطاة بود .\r\nمنصور بن جمهور و محمد بن اشعث هر دو حاكم سند بودند .\r\nابو جعفر بن محمد بن على ( منصور ) والى جزيره و آذربايجان و ارمنستان بود .\r\nعبد اللّه بن على والى شام و يحيى بن محمد حاكم موصل بودند .\r\nابو عون بن عبد الملك بن يزيد والى مصر بود .\r\nامير خراسان و جبال ( سراسر ايران ) ابو مسلم بود .\r\nخالد بن برمك رئيس ديوان خراج بود .\r\nدر آن سال داود بن على امير الحاج بود .\r\nعبد اللّه بن نجيح و اسحاق بن عبد اللّه بن ابى طلحه انصارى در آن سال وفات يافتند يحيى بن معاوية بن هشام بن عبد الملك بن مروان هم كشته شد . او در واقعه زاب با مروان بود .\r\nيحيى برادر عبدالرحمن ( نخستين خليفه اموى ) وارد اندلس شد .\r\nيونس بن مغيره بن حلين هنگام ورود عبد اللّه بن على در دمشق كشته شد . سن او صد و بيست سال بود . دو سپاهى خراسانى او را كشتند او را نمىشناختند كه كشته چون پس از قتل او را نمىشناختند گريستند . گفته شده : يكى از چهار پايان او را گاز گرفت و او درگذشت . او كور شده بود .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nدر آن سال صفوان بن سليم مولاى حميد بن عبدالرحمن درگذشت .\r\nمحمد بن ابى بكر بن محمد بن عمرو بن حزم در مدينه وفات يافت كه در آنجا قاضى بود . همام بن منبه هم درگذشت .\r\nهمچنين عبد اللّه بن عوف و سعيد بن سليمان بن زيد بن ثابت انصارى و خبيب بن عبدالرحمن خبيب بن يسار انصارى كه او خال ( دائى ) عبيد اللّه بن عمر عمرى بود ( خبيب ) بضم خاء نقطه دار و فتح باء يك نقطه عمارة بن ابى حفصه كه نام ابو حفصه ثابت مولاى عتيك بن ازد پدر حرمى كه كنيه او ابو روح بود .\r\n( حرمى ) بفتح حاء و راء هر دو بى نقطه در آن سال عبد اللّه بن طاوس بن كيسان همدانى از فقهاء و پرهيزگاران يمن وفات يافت .\r\n\r\nسنهء صد و سى و سه\r\n\r\nبيان تملك روميان بر جزيره مالت\r\nدر همين سال بود كه قسطنطين پادشاه روم « كمخ » را قصد كرد اهالى « كمخ » باهالى مالت اطلاع دادند و مدد خواستند . عده هشتصد جنگجو به يارى آنها شتاب كردند . روميان جنگ كردند و مسلمين منهزم شدند روميان مالت را محاصره كردند . جزيره مالت در آن زمان دچار فتنه شده بود چنان كه بدان اشاره نموديم .\r\nحاكم جزيره مالت موسى بن كعب به محل « حران » رفته بود ( در زمان خلافت مروان كه محل اقامت او شده بود ) .\r\nقسطنطنين باهالى مالت پيغام داد كه من بمحاصره شما شتاب نكردم مگر پس از اطلاع بر اختلاف مسلمين . من بشما امان مىدهم كه شما خارج شويد و بكشور مسلمين برويد تا من در جزيره مالت بكشت و كار بپردازم . آنها قبول نكردند . او منجنيق بر شهر بست ناگزير تسليم شدند و امان گرفتند با گرفتن امان هر چه\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nتوانستند اموال سبكبار را حمل كردند و با خود بردند و آنچه را كه نتوانستند ببرند در چاه انداختند . چون مسلمين كوچ كردند روميان جزيره را گرفتند .\r\nمسلمين هم بعضى برگشتند و گروهى در خود جزيره پراكنده شدند .\r\nپادشاه روم سوى « قاليقلا » لشكر كشيد و در « مرج خصى » ( مرزاخته ) لشكر زد و بكوشان پيغام داد كه به يارى او برخيزد كوشان هم با عده خود شهر را محاصره كرد . دو برادر ارمنى از ارمنىهاى مقيم و محصور شهر نقبى زدند و رخنه دربار و ايجاد كردند و كوشان و اتباع او را به شهر راه دادند . آنها داخل شده و غلبه كردند مردان را كشتند و زنان را گرفتار و برده كردند . محافظ شهر را هم نزد پادشاه روم فرستادند ( اسير كردند ) .\r\n\r\nبيان حوادث\r\nدر آن سال سفاح عم خود سليمان را بايالت بصره فرستاد . اطراف بصره و بحرين و عمان و قصبات دجله و « مهرجان‌قذك » را به او سپرد . ( كه والى همه آن ايالت باشد ) .\r\nاسماعيل بن على را هم بحكومت اهواز منصوب كرد .\r\nدر آن سال داود بن على هر كه را كه در مكه و مدينه از بنى اميه يافت كشت .\r\nچون خواست آنها را بكشد عبد اللّه بن حسن بن حسن ( بن على ) به او گفت : اى برادر اگر تو اينها ( بنى اميه ) را بكشى كسى در مملكت نخواهد ماند كه تو نسبت به او مباهات كنى . براى تو بس نباشد كه اينها ( زنده باشد ) ترا ببينند كه با تبختر مىروى و بر مىگردى و خود با خوارى سرافكنده باشند ؟ او پند وى را نپذيرفت و همه را كشت .\r\nدر همان سال هم خود داود بن على در شهر مدينه و در ماه ربيع الاول درگذشت هنگام مرگ فرزند خود موسى را بجانشينى خويش منصوب و معين نمود .\r\nچون خبر مرگ داود بسفاح رسيد . حكومت مدينه و مكه و طائف و يمامه را بخال ( دائى خود ) يزيد بن عبيد اللّه بن عبد المدان حارثى واگذار كرد حكومت يمن\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nرا هم بمحمد بن يزيد بن عبيد اللّه بن عبد المدان ( دائى زاده ) سپرد . چون زياد ( بايد يزيد باشد ) بمدينه رسيد ابراهيم بن حسان سلمى كه ابو حماد ابرص بن مثنى باشد به يمامه فرستاد كه در آنجا يزيد بن عمر بن هبيره بود ( در طبرى مثنى بن يزيد بن عمر بن هبيره و بايد صحيح روايت همين باشد زيرا خود يزيد پس از محاصره و فتح واسط در عراق كشته شد و در يمامه بايد فرزند او مثنى باشد ) . ابو حماد ( مذكور ) ( مثنى بن ) يزيد بن عمر بن هبيره را ( در يمامه ) كشت . اتباع او را هم كشت .\r\nدر آن سال محمد بن اشعث بافريقا رفت و با مردم ان سرزمين سخت نبرد كرد تا آنكه افريقا را گشود .\r\nدر آن سال شريك بن شيخ مهرى در بخارا ضد ابو مسلم قيام و خروج كه نسبت به او اعتراض كرده و گفته بود كه ما براى اين قيام نكرده بوديم كه از آل محمد براى خونريزى و غارت متابعت كنيم . عده سى هزار تن هم بمتابعت و پيروى او شتاب كردند .\r\nابو مسلم براى سركوبى او زياد بن صالح خزاعى را فرستاد زياد با او جنگ كرد و او را كشت .\r\nدر آن سال ابو داود بن ابراهيم سوى ختل لشكر كشيد . حبيش بن شبل ( در طبرى حنش بن سهيل آمده و بايد همين صحيح باشد ) در يك قلعه بست نشست . جمعى از دهقانان ( بزرگان ) با او بودند . ابو داود بر او اصرار كرد كه خارج شود او خارج شد دهقانان و چاكران و اتباع او كه در تحصن وى شركت جسته بودند ( وفادارى كرده ) با او خارج شدند همه متفقا راه « فرغانه » را گرفتند تا بتركستان رسيدند و باز سير خود را ادامه دادند تا بكشور ( پهناور ) چين رسيدند . ابو داود در عرض راه هر كه را اسير كرد نزد ابو مسلم فرستاد . ( اين نخستين هسته اسلام و نفوذ مسلمين در كشور چين بود و بعد از آن گروه ديگرى رفتند تا زمان مغل كه سيد اجل از بخارا بچين رفت و اسلام را منتشر نمود ) .\r\nدر آن سال عبدالرحمن بن يزيد بن مهلب در موصل كشته شد . سليمان كه\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nاسود خوانده مىشد به او امان داد و بعد از دادن نوشته و عهدنامه امان او را كشت . در آن سال صالح بن على لشكرى براى جنگ و غزاى « صائفه » ( روميان ) فرستاد .\r\nدر آن سال يحيى بن محمد ( خونخوار ) از حكومت موصل عزل و بجاى او اسماعيل بن على ( عم خليفه ) نصب شد .\r\nعزل يحيى براى اين بود كه اهل موصل را قتل عام كرده و اثر بدى از خود گذاشته بود .\r\nدر آن سال زياد بن عبيد اللّه حارثى امير الحاج شده بود .\r\nامراء و حكام و عمال هم همان بودند كه در سال قبل نام آنها برده شد مگر حجاز و يمن و موصل كه نام حكام آنها ذكر شد .\r\nدر آن سال اخشيد فرغانه ( شهريار ) با شاه ( شاش ) كين ورزيد اخشيد از پادشاه چين يارى خواست او صد هزار مرد جنگى بمدد وى فرستاد . پادشاه « شاش » را محاصره كردند و او به حكم پادشاه چين تسليم شد . پادشاه چين به او و يارانش آزار نرسانيد . چون خبر تسليم آنها را ابو مسلم شنيد زياد بن صالح را با لشكر بجنگ آنها فرستاد . بر كنار رود « طراز » مصاف رخ داد مسلمين بر آنها چيره شدند و عده پنجاه هزار تن كشتند و بيست هزار اسير گرفتند و سايرين گريختند و بچين پناه بردند . اين واقعه در ماه ذى الحجه سنه صد و سى و سه رخ داد .\r\nدر آن سال مروان بن ابى سعيد و ابن معلى زرقى انصارى و على بن بذيمه مولاى جابر بن سمره سوائى درگذشتند .\r\n( بذيمه ) بفتح باء يك نقطه و كسر ذال نقطه دار است .\r\n\r\nسنه صد و سى و چهار\r\n\r\nبيان خلع بسام بن ابراهيم\r\nدر آن سال ( سفاح ) بسام بن ابراهيم بن بسام كه از اهل خراسان بود خلع كرد و تمرد\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nنمود شبانه در حال اختلاف با عده خود بمدائن رفت . سفاح هم خازم بن خزيمه ( جد اعلاى امير اسد اللّه علم خزيمه ) را با عده بتعقيب او فرستاد نبرد رخ داد و بيشتر اتباع بسام كشته شدند . كسانى كه بعد خواستند به او ملحق شوند بقتل رسيدند . خود بسام گريخت .\r\nخازم از محل « ذات المطامير » كه مركز خويشان مادر سفاح بود گذشت . بر آنها سلام نكرد زيرا نسبت به آنها بدبين و بدگمان بود زيرا آنها مغيره بن فزع را كه از ياران بسام بود پناه داده بودند . چون سلام نكرد و گذشت به او دشنام دادند و چون كار بسام را پايان داد و برگشت پناه مغيره را از آنها باز خواست كرد و آنها گفتند :\r\nمردى از اينجا گذشت و در ده ما مهمان بود و ما او را نمىشناختيم بعد رفت . به آنها گفت : اخوال ( جمع خال - دائى ) خليفه هستيد دشمن امير المؤمنين نزد شما مىآيد و شما به او پناه مىدهيد چرا همه متفقا او را نگرفتيد و تسليم نكرديد . آنها جواب سخت و تلخ دادند . خازم فرمان داد گردن همه را بزنند كه زدند و خانه‌هاى همه را ويران و اموال آنها را غارت كرد و برگشت . يمانيها همه جمع شدند و زياد بن عبيد اللّه حارثى ( دائى سفاح ) بر سفاح وارد شدند و گفتند : خازم گستاخى كرده و دائىهاى ترا كه براى سربلندى و طلب عزت و رفعت نزد تو آمده بودند كشته . او ترا ناچيز پنداشته و خويشان ترا كه از راههاى دور آمده و عنايت و حمايت ترا طالب بوده و در جوار تو زيست نموده خازم همه را كشته و خانه آنها را ويران و اموال را غارت كرده آن هم بدون گناه يا وقوع حادثه . خليفه تصميم گرفت خازم را بكشد موسى بن كعب و ابو الجهم بن عطيه ( از سرداران بزرگ ) شنيدند بر خليفه داخل شدند و گفتند : اى امير المؤمنين . اطلاع حاصل كرديم كه اينها ( يمانىها و شخص دائى خليفه ) نزد تو آمده‌اند و تو تصميم گرفتى كه خازم را بكشى . خداوند پناه تو باشد او مطيع و داراى سوابق نيك مىباشد كه آنچه كرده نسبت بسابقه درخشان وى هيچ است .\r\nشيعيان خراسان ( پيروان بنى العباس ) شما را بر خويشان و فرزندان و برادران خود ايثار و مقدم و گرامىتر داشته‌اند آنها دشمنان و مخالفين ترا كشتند تو احق و اولى هستى كه از گناه آنها چشم بپوشانى . اگر تصميم قاطع بر قتل او دارى هرگز تو\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nخود بدست و فرمان خود اين كار را مكن بلكه او را بجاى خطرناك بفرست كه اگر كشته شود آسوده خواهى شد و اگر فاتح و مظفر گردد كه بسود تو خواهد بود . پس او را بعمان روانه كن كه با خوارج جنگ كند و جزيره « بر كاوان » را قصد و با شيبان بن عبد العزيز يشكرى بستيزد . سفاح دستور داد خازم با عده هفتصد تن بجنگ خوارج برود بسليمان بن على كه والى بصره بود نوشت آنها را با كشتى براى جنگ خوارج روانه كند . خازم سوى « بركاوان » و عمان لشكر كشيد .\r\n\r\nبيان حال خوارج و قتل شيبان بن عبد العزيز\r\nخازم با عده خود رفت . عدهء هم از عشيره و غلامان و چاكران و موالى خود برگزيد و نيز عده ديگرى از اهل مرورود و كسانى كه به آنها اعتماد داشت انتخاب كرد و همراه خود برد . چون به شهر بصره رسيد سليمان كشتىها را براى حمل آنان آماده كرد و چون خواست لشكركشى كند گروهى از بنى تميم به او پيوستند و او دريا را نورديد تا بجزيره « بركاوان » رسيد در ساحل جزيره لنگر انداخت و عده پانصد تن بفرماندهى فضلة بن نعيم نهشلى را براى جنگ شيبان روانه كرد . نبردى سخت برپا شد شيبان تاب پايدارى نياورد و سوار كشتى شد و بعمان پناه برد . خوارج اتباع شيبان صفرى ( طائفه كه دارى عقيده صفرى بودند ) خوارج عمان هم اباضى ( فرقه ديگر كه داراى عقيده ديگر بودند ) بودند جلندى ( رئيس خوارج اباضى عمان ) با شيبان ( و اتباع او از خوارج صفرى ) جنگ كرد . شيبان در ميدان كشته شد كه ما شرح حال خوارج عمان را در وقايع سنه صد و بيست و نه ذكر كرده بوديم . شيبان هم بدين نحو كشته شد . خازم هم لشكر كشيد تا بعمان رسيد و در آنجا لنگر انداخت .\r\nلشكر خازم از ساحل عمان تا قلب صحرا رفت . جلندى و اتباع او بمقابله آنها پرداخت بسيارى از اتباع خازم كشته شد . برادر مادرى خازم هم در آن نبرد با عده نود تن كشته شد . روز بعد جنگ سختتر و بدتر شد . نهصد تن از خوارج كشته و نود تن به آتش سوختند . پس از هفت روز از ورود و جنگ خازم باز نبرد را به صورت ديگرى آغاز\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nكردند . ياران و مشاوران خازم چنين راى دادند كه اتباع خازم بر سر نيزه‌ها عمامه‌هاى بنفت آلوده و اشباع شده بگذارند و حمله كنند و چون بدشمن نزديك شوند نفت را بر افروزند و حواله خانه‌هاى چوبى اتباع جلندى كنند چون آتش افروختند و حمله كردند خانه‌هاى آنها سوخت و خوارج ترسيدند زن و فرزندشان در آتش بسوزند ناگزير سرگرم حمل و نجات آنها شدند . خازم بر آنها حمله كرد . اتباع خازم شمشير ها را به كار بردند . جلندى هم كشته شد . عده مقتولين بالغ بر ده هزار گرديد خازم سر كشتگان را براى سليمان در بصره فرستاد سليمان هم سرها را براى سفاح فرستاد .\r\nخازم چند ماه در آنجا ماند تا سفاح او را نزد خود خواند .\r\n\r\nبيان جنگ و غزاى كش\r\nدر آن سال ابو داود كش را قصد و غزا و جنك كرد اخريد شهريار آن را كشت در حالى كه او مطيع بود همچنين اتباع ( بىگناه ) او را همه را كشت . ظروف چينى كه داراى نقش و نگار بوده و ظروف زرين ( گرانبها ) را از آنها ربود و بيغما برد كه مانند آنها ديده نشده بود . همچنين زينهاى ( مرصع ) و انواع كالاى چينى و حرير و ديبا و تحف گرانبها را غارت كرد و نزد ابو مسلم فرستاد كه در آن هنگام ابو مسلم در سمرقند بود .\r\nابو داود برادر ( امرد ) اخريد شهريار كش را به خود اختصاص داد و عفت او را ربود و خود او را دست نشانده خود بشهريارى كش برقرار كرد . بسيارى از دهقانان و اعيان و سالاران كش را كشت .\r\nابو مسلم هم از سمرقند بمرو بازگشت . بسيارى از سغديان را كشت و دستور داد ديوار و باروى سمرقند را بسازند بخارا را بدرود گفت و زياد بن صليح را بحكومت بخارا منصوب نمود . ابو داود هم راه بلخ را گرفت و مراجعت كرد .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\nبيان حال منصور بن جمهور\r\nدر آن سال سفاح موسى بن كعب را سوى بلاد سند روانه كرد كه با منصور بن جمهور نبرد كند . بجاى او براى رياست شرطه مسيب بن زهير را برگزيد .\r\nموسى بكشور سند رسيد و با منصور كه داراى عده دوازده هزار تن بود مقابله نمود منصور با ياران خود گريخت و در ريك‌زار و بيابان از تشنگى جان سپرد همچنين ياران بيابان گرد او همه مردند .\r\nگفته شده : او به مرض استسقا يا شكم درد درگذشت . جانشين او در بلاد سند خبر گريز و مرگ منصور را شنيد عيال و بنه او را برداشت و بكشور كشمير پناه برد .\r\n\r\nبيان حوادث\r\nدر آن سال محمد بن يزيد بن عبد اللّه كه والى يمن بود درگذشت . سفاح ربيع بن عبيد اللّه را بجاى او برگزيد .\r\nدر آن سال سفاح از حيره بانبار نقل مكان كرد و آن در ماه ذى الحجه بود .\r\nدر آن سال عيسى بن موسى والى كوفه امير الحاج شد .\r\nسفاح دستور داد علايم راه بين كوفه و مكه را نصب كنند كه در هر چند ميلى يك منار بنا و برپا نمايند .\r\nابن ابى ليلى قاضى كوفه بود .\r\nامير مكه و مدينه و طائف و يمامه هم زياد بن عبيد اللّه و حاكم يمن على بن ربيع حارثى و والى بصره و اطراف آن تا دجله و عمان سليمان بن على و قاضى آن ديار عباد بن منصور بودند . والى سند هم موسى بن كعب و امير خراسان و بلاد جبال ( غرب ايران ) ابو مسلم بود .\r\nدر فلسطين صالح بن على و در مصر ابو عون و در موصل اسماعيل بن على و در\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nارمنستان يزيد بن اسيد والى و حاكم و امير بودند .\r\nدر آذربايجان و ارمنستان همان كسى والى بود كه پيش از اين بيان شد .\r\nدر شام عبد اللّه بن على امير بود .\r\nدر آن سال محمد بن اسماعيل بن سعد بن ابى وقاص درگذشت . همچنين سعد بن عمر بن سليم زرقى .\r\n\r\nسنهء صد و سى و پنج\r\n\r\nبيان قيام زياد بن صالح\r\nدر آن سال زياد بن صالح در ما وراء النهر خروج و قيام و تمرد نمود ابو مسلم آماده نبرد وى گرديد و از مرو براى جنگ وى لشكر كشيد . ابو داود خالد بن ابراهيم هم نصر بن راشد را سوى ترمذ روانه كرد مبادا زياد بن صالح قلعه و كشتىها را بگيرد ( و از آنها استفاده كند ) نصر بترمذ رفت و در آنجا اقامت گزيد ناگاه مردمى از طالقان بفرماندهى مردى كه كنيه او ابو اسحاق بود شوريدند و نصر را كشتند . چون ابو داود بر آن حادثه آگاه شد عيسى بن ماهان را براى دنبال و پى كردن قاتلين نصر روانه كرد او هم به آنها رسيد و همه را كشت . ابو مسلم شتاب كرد تا بامل رسيد سباع بن نعمان ازدى هم همراه او بود . او كسى بود كه از طرف سفاح نزد زياد بن صالح روانه شده بود كه اگر فرصتى بدست آرد بر ابو مسلم بشورد و او را بكشد ابو مسلم آگاه شد و سباع را در امل بزندان سپرد .\r\nابو مسلم از رود گذشت تا به شهر بخارا رسيد چون در آن شهر لشكر زد عده از سالاران زياد بخلع زياد مبادرت كرده نزد ابو مسلم رفتند و به او خبر دادند كه سباع باعث تمرد و شورش زياد گرديد ( كه از سفاح خليفه دستور قتل ابو مسلم را داشته كه بايد بدست زياد انجام گيرد ) . به عامل خود در امل نوشت كه سباع بن نعمان را بكشد\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n( او را كشت ) .\r\nچون اتباع زياد او را ترك كردند و نزد ابو مسلم رفتند و تسليم شدند . زياد ناگزير بيكى از دهقانان محل پناه برد آن دهقان زياد را كشت و سرش را نزد ابو مسلم فرستاد .\r\nابو داود بسبب شورش اهالى طالقان از يارى ابو مسلم تاخير كرد . ابو مسلم به او نوشت كه زياد كشته شده . او سوى كش رفت . عيسى بن ماهان را نزد بسام فرستاد لشكرى هم سوى « شاغر » روانه كرد اهالى محل در خواست صلح نمودند در خواست آنها پذيرفته شد . اما بسام كه عيسى نزد او بود كارى پيش نبرد .\r\nعيسى نامه گله آميز بكامل بن مظفر يار ابو مسلم نوشت كه ابو داود داراى تعصب است ابو مسلم هم عين نامه را نزد ابو داود فرستاد و نوشت اين بيگانه را تو به مقامى رسانيدى كه او را با تو هم ترازو كردى اكنون خود دانى و او ( مقصود عيسى بن ماهان ) . ابو داود بعيسى نوشت كه نزد وى آيد چون رسيد او را زد و بزندان انداخت و چون او را آزاد كرد سپاهيان بر او هجوم بردند و او را كشتند .\r\nابو مسلم هم بمرو باز گشت .\r\n\r\nبيان غزاى جزيره صقليه\r\nدر آن سال عبد اللّه بن حبيب جزيره صقليه ( سيسيل ) را براى غزا قصد كرد .\r\nغنايم بسيارى بدست آورد كه قبل از او كسى مانند آن را نربوده بود . اسراء بىشمارى هم گرفت . اين واقعه بعد از غزاى « تلسمان » بود آن هم بدست او رخ داد .\r\nامراء آفريقا هم سرگرم فتنه و كشاكش بربر بودند كه روميان از هر حيث آسوده شدند صقليه را ( چنان كه گذشت ) گرفتند و باهالى آن امان دادند و آبادش كردند . قلعه‌ها و سنگرها براى حفظ آن ساختند . همه سال كشتىهاى جنگى را گرداگرد جزيره طواف ميدادند كه از جزيره دفاع كنند در ضمن هم اگر با\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nكشتىهاى حامل كالاى مسلمين تصادف ميكردند اموال آنها را بيغما مىبردند .\r\n\r\nبيان حوادث\r\nدر آن سال سليمان بن على كه والى بصره و پيرامون آن بود امير الحاج شده بود .\r\nحكام و امراء هم همان كسانى كه بودند به حال خود مانده بودند .\r\nدر آن سال ابو خازم اعرج ( لنگ ) درگذشت گفته شده در سنه صد و چهل يا چهل و چهار وفات يافت عطاء بن عبد الله مولاى مطلب هم درگذشت . گفته شده : او مولاى مهلب بود . و باز گفته شده : كه او عطاء بن ميسره است كه كنيه او ابو عثمان خراسانى بود گفته شده : در سنه صد و سى و چهار درگذشت .\r\nدر آن سال يحيى بن محمد بن على بن عبد اللّه بن عباس ( خونخوار ) در بلاد فارس درگذشت او امير فارس بود و قبل از آن امير موصل بود ( كه مردم را قتل عام كرد ) .\r\nدر آن سال ثور بن زيد دؤلى كه مورد اعتماد و وثوق بود وفات يافت .\r\nزياد بن ابى زياد مولاى عبد الله بن عياش بن ابى ربيعه مخزومى كه از پهلوانان دلير بود درگذشت .\r\n( عياش ) با ياء دو نقطه زير و شين نقطه دار است .\r\n\r\nسنه صد و سى و شش\r\n\r\nبيان حج ابو جعفر باتفاق ابى مسلم\r\nدر آن سال ابو مسلم بسفاح نوشت كه به او اجازه ملاقات و ديدار و اداء فريضه حج بدهد او تا آن زمان شهريار خراسان بود كه از آنجا خارج نمىشد .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nسفاح به او نوشت كه با عدهء پانصد سپاهى بيايد . ابو مسلم نوشت من بسيارى از مردم را كشتم و بازماندگان آنها كينه جو ( و مترصد فرصت انتقام ) مىباشند و من در امان نخواهم بود سفاح نوشت كه با عده هزار سپاهى بيا و تو ميان خاندان و دولتيان خود خواهى بود ( حاجت بسپاه نيست ) . راه مكه هم گنجايش افزايش عده را ندارد . او ( ابو مسلم ) با عده هشت هزار سپاهى ( راه عراق را گرفت ) . سپاهيان را دسته دسته و پراكنده كرد كه ميان رى و نيشابور متفرقا حركت مىكردند . خود هم با اموال و گنجها حركت كرد ولى گنجها را در شهر رى گذاشت ماليات بلاد جبل ( غرب ايران را هم گرفت و با عده هزار سپاهى وارد شد . سفاح دستور داد كه فرماندهان و سالاران و ساير مردم باستقبال او مبادرت كنند .\r\nابو مسلم بر سفاح وارد شد او را تكريم و تعظيم و احترام نمود . او اجازه سفر حج خواست اجازه داد و گفت : اگر ابو جعفر يعنى منصور برادرش قصد حج نمىكرد من ترا امير الحاج مىنمودم . او را نزديك ابو جعفر منزل داد .\r\nميان ابو جعفر و ابو مسلم كدورت بود زيرا سفاح پس از اينكه كارها بمجراى خود در آمد ابو جعفر را كه حامل فرمان ايالت ابو مسلم بود بخراسان فرستاد كه براى ابو جعفر و دو فرزندش بيعت بگيرد . ابو مسلم هم بيعت كرد همچنين اهالى خراسان . در آن سفر ابو مسلم ابو جعفر گرامى نداشت و چون ابو مسلم برگشت سفاح او را از اوضاع ابو مسلم و خراسان آگاه كرد ( چنان كه گذشت ) چون ابو مسلم رسيد ابو جعفر بسفاح گفت : سخن مرا گوش بده و بپذير و ابو مسلم را بكش زيرا او قصد خيانت دارد و اين خيال را در سر مىپروراند . گفت : ( سفاح ) اى برادر تو بر جانفشانى او در راه ما آگاهى . ابو جعفر گفت : او با اعتبار دولت ما اين كار را كرده به خدا سوگند اگر تو يك گربه مىفرستادى كار او را مىكرد و مقام او را مىگرفت به اين درجه مىرسيد . سفاح گفت : چگونه ميتوان او را كشت . گفت : اگر نزد تو آيد با تو سخن براند جمعى كه پشت سر او مىگمارى او را با يك ضربت از پشت سر ميكشند .\r\nگفت : با اتباع و ياران او چه خواهم كرد . ابو جعفر گفت : چون او كشته شود آنها\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nپراكنده خواهند شد . سفاح ( اول تصميم گرفت كه او را بكشد ) بعد پشيمان شد و ابو جعفر را از آن تصميم منصرف كرد .\r\nابو جعفر اول در حران بود از آنجا بانبار ( مركز خلافت ) رفت . در انبار سفاح اقامت كرده بود . در حران هم مقاتل بن حكيم عكى را جانشين خود نمود .\r\nابو جعفر با ابو مسلم براى حج سفر كردند ولى ابو جعفر امير حاج بود .\r\nدر آن سال زيد بن اسلم مولاى عمر بن الخطاب درگذشت ( مقصود اسلم ) .\r\n\r\nبيان وفات سفاح\r\nدر آن سال سفاح در شهر انبار و در تاريخ سيزدهم ذى الحجه گفته شد دوازدهم ذى الحجه با مرض آبله درگذشت .\r\nعمر او سى و سه سال بود گفته شده : سى و شش يا بيست و هشت بود . مدت خلافت او از هنگام قتل مروان چهار سال بود ولى از وقت بيعت بخلافت تا زمان مرگ چهار سال و هشت ماه بوده كه در مدت هشت ماه با مروان نبرد مىكرد .\r\nاو سفيد رو و مجعد مو و بلند قد بود . سيماى زيبا داشت . مادرش ريطه دختر عبيد اللّه بن عبد اللّه بن عبد المدان حارثى بود . وزير او ابو الجهم بن عطيه بود .\r\nعيسى بن على عم او بر نعش او نماز خواند نعش را در انبار كهنه ( شهر كهنه ) در كاخ مخصوص خود به خاك سپرده شد .\r\nنه جبه و چهار جامه و پنج شروال ( سربال ) و چهار طيلسان و سه لباده خز ما ترك او بود .\r\nابن نقاح دو بيت شعر سرود آن دو بيت را به مردى داد كه آنها را در لشكر مروان علنا بخواند . او را شبانه فرستاد ولى بامدادان نه لشكر بجا ماند و نه مروان كه با طلوع آفتاب همه غروب كردند و گريختند . آن دو بيت اين است :\r\n يا آل مروان ان اللّه مهلككم * و مبدل بكم فوفا و تشريدا\r\nلا عمر اللّه من انشائكم احدا * و بثكم فى بلاد الخوف تطريدا \r\n\r\n","description":"","footnote":"","page_name":" 92 ","page_number":92},
  {"content":"\r\n\r\nناقل گويد : من چنان كه شاعر دستور داد رفتم و آن دو بيت را بآواز بلند خواندم در حالى كه كسى مرا نمىديد و نمىشناخت چون سپاهيان آن دو بيت را شنيدند سخت ترسيدند و پراكنده شدند .\r\nجعفر بن يحيى گويد : روزى سفاح روى خود را در آينه ديد . او زيباترين مردم بود . او گفت : خداوندا من گفته سليمان بن عبد الملك را روا نمىدانم كه به زبان برانم و بگويم . من آن پادشاه جوانم . ولى مىگويم : خداوندا به من عمر دراز بده كه باطاعت تو زيست و بعافيت تمتع كنم . هنوز آن سخن تمام نشده بود كه شنيد :\r\nمردى به ديگرى مىگفت : اجل ( وعده و وقت معين ) ميان من و تو دو ماه و پنج روز خواهد بود . سفاح آن گفته را بفال بد تلقى كرد و گفت : خداوند براى من بس باشد .\r\nهيچ قوه جز نيروى خداوند نيست . من بر خدا توكل مىكنم و از او يارى مىخواهم آن چند روز نگذشته كه او دچار تب گرديد . مرض او دوام يافت و پس از دو ماه و پنج روز درگذشت .\r\n\r\nبيان خلافت منصور\r\nدر همان سال سفاح عبد اللّه بن محمد بن على بن عبد اللّه بن عباس براى برادرش ابو جعفر عبد اللّه بن محمد پيمان ولايت عهد و خلافت بعد را بست و بعد از او وليعهد دوم عيسى بن موسى بن محمد بن على قرار داد . عهد نامه ولايت‌عهد آن دو را بر پارچه نوشت و با مهر خود ختم كرد و افراد خانواده خود را گواه نمود كه همه مهر كردند و آن عهدنامه را بدست عيسى بن موسى ( وليعهد دوم ) سپرد .\r\nچون سفاح درگذشت ابو جعفر در مكه بود عيسى بن موسى ( در محل ) براى او بيعت گرفت و به او نوشت كه سفاح مرد و براى تو بيعت گرفتم . رسول كه حامل نامه بود در محل منزل صفيه به او رسيد . او گفت : ( خلافت ) براى ما صافى شد بخواست خداوند . ( صفا را از نام صفيه بفال نيك گرفت ) .\r\nابو جعفر كه پيش رفته بود نامه نوشت و ابو مسلم را كه عقب مانده بود خواست\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nچون ابو مسلم رسيد و نشست نامه ( خبر فوت سفاح ) را به او داد او خواند و گريست و و گفت : انا للّه پس از آن بمنصور نگاه كرد ديد او سخت جزع و بىتابى مىكند .\r\nگفت : براى چه جزع مىكنى و حال اينكه خلافت به تو رسيد است . گفت : من از شر عم خود عبد اللّه بن على آسوده نخواهم بود . از شيعيان على هم مىترسم . ابو مسلم گفت : از او مترس من شر او را دفع خواهم كرد بخواست خدا زيرا اغلب بلكه تمام سپاهيان او خراسانى هستند و آنها از فرمان من تمرد نخواهند كرد . او آرام گرفت و آسوده شد و ابو مسلم هم با او بيعت كرد مردم هم ( كه همراه او بودند ) بيعت كردند و هر دو راه كوفه را گرفتند تا رسيدند .\r\nگفته شده . ابو مسلم زودتر از منصور خبر مرگ سفاح را شنيد و او بمنصور نوشت : « بسم اللّه الرحمن الرحيم » خداوند به تو عافيت و سلامت دهد همه بوجود تو تمتع كنند خبرى به من رسيد كه مرا بازداشت و به من سخت تأثير كرد كه هيچ چيز به اندازه آن در من كارگر و جزع آور نمىباشد و آن خبر وفات امير المؤمنين است . ما از خداوند ميخواهيم كه اجر و ثواب ترا عظيم بدارد و فزونتر كند . خلافت را هم براى تو فرخنده سازد و نعمت ترا گوارا نمايد . هيچ يك از افراد خاندان تو باندازهء من حق ترا بزرگ نمىدارد و هيچ يك مانند من نسبت به تو صميمى و طالب خرسندى تو نمىباشد مدت دو روز هم تامل كرد و بعد بيعت نامه خود را نزد منصور فرستاد . او خواست ابو جعفر را بيمناك كند . ابو جعفر هم زياد بن عبيد اللّه را دوباره به مكه برگردانيد كه او از طرف سفاح حاكم مكه و مدينه بود گفته شد : سفاح پيش از مرگ خود او را عزل و ايالت آن ديار را بعباس بن عبد اللّه بن معبد بن عباس واگذار كرده بود .\r\nچون عيسى بن موسى براى ابو جعفر بيعت گرفت خبر وفات سفاح و بيعت منصور را بعبد اللّه بن على نوشت . او قبل از آن امير « صائفه » شده و بفرمان سفاح لشكر شام و خراسان را براى فتح « دلوك » كشيده بود هنوز كارى نكرد كه خبر مرگ سفاح به او رسيد . سپاه خود را برگردانيد و بنام خود بيعت گرفت ( منصور را نپذيرفت )\r\n\r\n","description":"","footnote":"","page_name":" 94 ","page_number":94},
  {"content":"\r\n\r\n\r\nبيان فتنه اندلس\r\nدر آن سال حباب بن رواحه بن عبد اللّه زهرى در اندلس قيام و براى خود ( امارت يا خلافت ) دعوت نمود . يمانيها گرد او تجمع كردند . سوى « قرطبه » لشكر كشيد كه در آنجا « صميل » امير بود او را محاصره كرد و سخت گرفت . « صميل » هم از يوسف فهرى مدد خواست كه او امير اندلس بود . او از مدد وى خوددارى كرد زيرا قحط و غلا و گرسنگى اندلس را گرفته و يوسف هم نسبت بصميل كينه داشت و هلاك او را ميخواست كه از او آسوده شود .\r\nعامر عبدرى نيز قيام كرد عده گرد او تجمع كردند و بحباب پيوستند و با صميل بنبرد پرداختند و هر دو براى خلافت بنى العباس دعوت نمودند چون محاصره صميل سختتر گرديد بقوم خود نوشت كه به يارى وى مبادرت كنند آنها هم شتاب كردند جمع شدند و لشكر كشيدند . حباب بر لشكر كشى آنها آگاه شد . صميل هم « سر قسطه » را ترك كرد . حباب هم آنجا را تصرف نمود و به آنجا برگشت و تملك نمود . يوسف هم حكومت « طليطله » را بصميل واگذار كرد .\r\n\r\nبيان حوادث\r\nعيسى بن موسى امير كوفه و عبد اللّه بن على امير شام و صالح بن على والى مصر و سليمان بن على حاكم بصره و زياد بن عبيد اللّه حارثى عامل مدينه و عباس بن عبد اللّه ( بن عباس ) امير مكه بودند .\r\nدر آن سال ربيعة بن ابى الرحمن درگذشت گفته شده : در سنه صد و سى و پنج وفات يافت يا سنه صد و چهل و دو .\r\nعبد اللّه بن ابى بكر بن محمد عمرو بن حزم همه وفات يافت .\r\nعبد الملك بن عمير بن سويد لخمى فرسى هم درگذشت علت اينكه او را فرسى\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nناميده بودند كه با فاء باشد نسبت بفرس ( اسب ) او بود .\r\nعطاء بن سائب ابو زيد ثقفى و عروة بن رويم هم وفات يافتند .\r\nدر آن سال ابو جعفر منصور امير المؤمنين از سفر مكه برگشت و در كوفه نماز جمعه را خواند و خطبه كرد و از آنجا راه انبار را گرفت در آنجا اقامت و كارها را مرتب كرد .\r\nعيسى بن موسى هم اموال و گنجها و ديوان محاسبات را حفظ و نگهدارى كرده بود تا منصور رسيد همه را به او واگذار كرد .\r\n\r\nسال صد و سى و هفت\r\n\r\nبيان قيام عبد اللّه بن على و فرار او\r\nپيش از اين اشاره كرديم كه عبد اللّه بن على سوى « صائفه » لشكر كشيد و عيسى بن موسى بعم خود كه همان عبد اللّه بن على باشد خبر مرگ سفاح را داد و از او خواست كه براى منصور بيعت بگيرد كه سفاح قبل از مرگ دستور بيعت را داده بود .\r\nچون رسول از طرف ( عيسى ) بدلوك رسيد و نامه را بعبد اللّه داد . او در آن هنگام راهها را ( بر دشمن ) گرفته بود . منادى را گفت : ندا دهد كه عموم مردم ( سپاهيان ) براى نماز حاضر شوند . همه حاضر شدند او نامه را براى آنها خواند و خبر مرگ سفاح را داد و براى خلافت خود دعوت نمود .\r\nاو گفت : هنگامى كه سفاح خواست كسى را براى جنگ با مروان روانه كند افراد خاندان و فرزندان پدر خويش را دعوت كرد و گفت هر كسى كه از شما بجنگ مروان بپردازد وليعهد من خواهد بود . هيچيك از آنها اجابت نكرد جز من و من با همين قرار و پيمان از او جدا شدم و هر كه را بايد بكشم كشتم . ابو غانم طائى و خفاف مروزى و عده ديگر از سالاران براى او شهادت دادند و بيعت كردند و همچنين خراسانيان كه حميد بن قحطبه و ديگر كسان ميان آنها بودند همه بيعت نمودند ولى حميد بعد از آن جدا شد چنان كه خواهد آمد . اهل شام و جزيره هم بيعت كردند عبد الله لشكر\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nكشيد تا به محل « حران » رسيد . در آنجا مقاتل عكى از طرف ابو جعفر حاكم بود كه هنگام سفر مكه او را گماشت : مقاتل هم در آنجا تحصن كرد و عبد الله مدت چهل روز او را در آن شهر محاصره نمود .\r\nابو مسلم باتفاق منصور از سفر حج باز گشت چنان كه گذشت ، ابو مسلم بمنصور گفت : يا من به خدمت تو كمر بندم يا بخراسان بروم و براى يارى تو سپاه بفرستم يا خود بجنگ عبد الله شتاب كنم . به او فرمان داد كه بجنگ عبد الله برود . ابو مسلم با سپاه بنبرد عبد الله مبادرت كرد . هيچ كس هم از متابعت او باز نماند . حميد بن قحطبه ( كه با عبد الله بود ) به او پيوست و هر دو با هم لشكر كشيدند .\r\nابو مسلم فرماندهى مقدمه را به مالك بن هيثم خزاعى داد .\r\nچون عبد الله شنيد كه ابو مسلم او را قصد كرده و او در حال محاصره « حران » بود ترسيد كه عطاء عتكى از پيش و ابو مسلم از پشت او را بجنگ بگيرند ناگزير نزد عطاء عتكى رفت و او را همراه خود نمود . پس از آن او را با دو فرزند نزد عثمان بن عبد الاعلى بن سراقه ازدى فرستاد كه از او يارى بخواهد نامه هم به او نوشت . چون نزد عثمان رفتند عثمان نامه را گرفت و عتكى را كشت و دو فرزندش را هم بزندان سپرد و پس از فرار عبد الله هر دو را كشت .\r\nعبد الله بن على هم از سپاهيان خراسان بيمناك شد مبادا او را ترك و خيانت كنند لذا عده هفده هزار تن از آنها را كشت . حميد قحطبه را هم حاكم حلب كرده نامه هم به او داد كه بزفر بن عاصم حاكم حلب برساند در آن نامه دستور قتل حميد را داده بود حميد هم راه حلب را گرفت رفت و در عرض راه فكر كرد كه من چگونه با نامه كه نميدانم در آن چه نوشته شده نزد حاكم وقت بروم ( و حكومت را از او بگيرم ) اين كار دليل غرور و جهل است . نامه را گشود و خواند چون بر دستور قتل خود آگاه شد بياران خود گفت : هر كه بخواهد با من باشد بماند و هر كه نخواهد برگردد . عدهء بسيارى به متابعت او تن دادند . او راه رصافه را گرفت و عراق را قصد كرد .\r\nمنصور هم محمد بن صول را دستور داد كه نزد عبد الله بن على برود و او را فريب\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nدهد و اغفال كند محمد بن صول هم رفت و بعبد الله گفت : من شنيدم كه سفاح ميگفت :\r\nخليفه بعد از من عم من عبد الله بن على خواهد بود عبد اللّه گفت : دروغ مىگوئى ابو جعفر ترا فرستاده است دستور داد گردنش را زدند . اين محمد بن صول جد ابراهيم بن عباس كاتب صولى ( منشى ) بود .\r\nعبد الله بن على لشكر كشيد تا به محل « نصيبين » رسيد در آنجا گرداگرد سپاه خود خندق كند . ابو مسلم با سپاه خود رسيد .\r\nمنصور بحسن بن قحطبه نوشته بود كه از مقر حكومت خود در ارمنستان به يارى ابو مسلم اقدام و شتاب كند او هم در موصل به او پيوست .\r\nابو مسلم هم رسيد و در ناحيه « نصيبين » لشكر زد و بعد از آن بدون توجه بعبد الله راه شام را گرفت . بعبد الله نوشت من دستور ندارم كه با تو نبرد كنم ولى امير المؤمنين ايالت شام را به من سپرده و من به آنجا خواهم رفت .\r\nشاميان كه با عبد الله بودند به او گفتند چگونه ما با تو باشيم در حالى كه اين ( ابو مسلم ) بسرزمين ما ميرود و هر كه با ما خويش باشد بكشد و زن و فرزند ما را اسير كند . بايد ما به محل خود برگرديم و در آنجا با او نبرد كنيم . عبد الله گفت : به خدا سوگند او نمىخواهد بشام برود بلكه قصد جنگ شما را دارد و اگر در محل خود بمانيد او ناگزير خواهد آمد و با شما نبرد خواهد كرد . آنها قبول نكردند ناچار ميدان را تهى كرده راه شام را گرفتند . ابو مسلم هم نزديك آنها بود . عبد الله ( با سپاه خود ) سوى شام رفت و ابو مسلم در لشكرگاه عبد الله لشكر زد . اطراف سپاه عبد الله را هم ويران و تباه كرد . آنها را فاسد نمود و مردار در مجارى آب انداخت كه سپاه عبد الله بتنگ آيد . عبد الله باتباع خود گفت : من بشما نگفتم كه ابو مسلم قصد جنگ دارد عبد الله ناگزير برگشت و در لشكرگاه سابق ابو مسلم لشكر زد مدت پنج ماه جنگ كردند عدهء سواران شام بيشتر و از حيث سلاح و استعداد بهتر بودند . فرمانده ميمنه عبد الله به كار بن مسلم عقيلى و فرمانده ميسره حبيب بن سويد اسدى و فرمانده خيل\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nعبد الصمد بن على برادر عبد الله بودند .\r\nفرمانده ميمنه ابو مسلم حسن بن قحطبه و فرمانده ميسرهء او خازم بن خزيمه ( جد اعلاى امير اسد الله اعلم وزير دربار شاهنشاهى و نخست وزير اسبق ايران ) بود .\r\nبعد از آن باز مدت يك ماه جنگ كردند . سواران شام بر سپاه ابو مسلم حمله كردند و آنها را به عقب راندند و خود هم برگشتند .\r\nعبد الصمد بن على هم با خيل خود بر شاميان حمله كرد و هيجده تن از آنها را كشت و باز گشت .\r\nبعد از آن دوباره سواران شام بر سپاه ابو مسلم حمله كردند آنها را از جاى خود راندند و متزلزل كردند و جولان دادند و باز گشتند .\r\nابو مسلم را گفتند : اگر مركب خود را به آن تل بلند برانى مردم ترا خواهند ديد و خواهند دانست كه تو پايدارى ميكنى آنگاه گريختگان باز خواهند گشت .\r\nگفت : خردمندان در چنين حالى هرگز چهار پايان خود را جابجا نمىكنند و موضع جنگى خويش را تغيير نمىدهند . سپس دستور داد منادى بگويد : اى مردم خراسان برگرديد كه سلامت نصيب پرهيزگاران است . مردم ( سپاهيان گريخته ) برگشتند .\r\nابو مسلم در آن حال رجز خواند و گفت :\r\n من كان ينوى اهله فلا رجع * فر من الموت و فى الموت وقع \r\nيعنى : هر كه قصد خانواده خود را بكند . ( اين نيت را داشته باشد كه بگريزد و بخانواده خود برسد ) هرگز بر نخواهد گشت و نخواهد رسيد او از مرگ مىگريزد كه خود را بكام مرگ اندازد .\r\nبراى ابو مسلم يك سايه‌بان ( تاك مانند ) كه معرب آن طاق است و معرب سايه‌بان ساباط است ) بر پا كرده بودند او در آنجا مىنشست و ميدان جنگ را مراقب و ديده بانى ميكرد اگر در يكى از صفوف خللى مىديد فورا آن را تدارك كرده مدد مىرساند و و بفرمانده آن صف پيغام مىداد كه احتياط و پايدارى كند هميشه نمايندگان و پيام دهندگان او در حال رفت و آمد بودند تا آنكه جنگجويان دست از نبرد ميكشيدند\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n( شب مىرسيد ) .\r\nروز سه شنبه و چهارشنبه هفت روز گذشته از ماه جمادى الثانية سنه صد و سى شش طرفين متحارب سخت نبرد كردند و كوشيدند . ابو مسلم خدعه كرد و بحسن بن قحطبه پيغام داد كه در ميمنه يك عده دلير بگمارد كه پايدارى كنند و خود با بيشتر اتباع خويش مخصوصا دليران بميسره ملحق شوند .\r\nچون اهالى شام آن وضع را ديدند خود هم ميسره را تهى كردند و عمده سپاه را را بميمنه فرستادند .\r\n( هر يكى از صفوف متحارب ضد يك ديگرند به اين معنى ميسره در قبال ميمنه و بالعكس ) كه با ميسره ابو مسلم ( كه عده آن افزوده شده ) مقابله كنند . ابو مسلم بلشكر قلب فرمان داد كه با بقيه ميمنه بر ميسره شاميان حمله كنند . قلب به يارى ميمنه شتاب كرد و پيوست و سخت نبرد كرد تا ميسره اهل شام را خرد و تباه نمود ابو مسلم هم بدنبال آنها حمله كرد و اتباع عبد اللّه منهزم شدند . عبد اللّه بن على بابن سراقه ازدى گفت :\r\nچه بايد كرد ؟ ابن سراقه گفت : عقيدهء من اين است كه هر دو بردبارى و پايدارى كنيم تا كشته شويم زيرا در فرار عار است و اين ننگ را تو بر مروان گرفتى كه چرا دليرى نكرد و چرا گريخت . عبد اللّه گفت : نه بلكه بعراق پناه مىبرم ابن سراقه گفت :\r\nمن هم با تو خواهم بود هر دو گريختند و سپاه را در حال گريز گذاشتند . ابو مسلم لشكرگاه را گرفت و بمنصور نوشت . منصور هم مولاى خود ابو الخصيب را فرستاد كه اموال را جمع كند . ابو مسلم خشمناك شد . عبد اللّه و عبد الصمد كه هر دو فرزند على بودند گريختند .\r\nعبد الصمد وارد كوفه شد . عيسى بن موسى براى او امان گرفت منصور هم به او امان داد .\r\nگفته شد : عبد الصمد بن على بر صافه رفت و در آنجا پناه برد تا جمهور بن مرار عجلى با خيل خود رسيد كه منصور او را فرستاده بود او را گرفت و كتف بسته نزد\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nمنصور با ابو الخصيب روانه كرد . منصور او را رها كرد .\r\nاما عبد اللّه بن على كه نزد برادرش سليمان بن على در بصره رفت و مدتى در حال اختفا نزد وى زيست .\r\nابو مسلم پس از پيروزى بمردم امان داد و امر كرد از آنها دست بردارند .\r\n\r\nبيان قتل ابو مسلم\r\nدر آن سال ابو مسلم خراسانى ( فريدنى اصفهانى ) كشته شد منصور او را كشت .\r\nعلت اين بود كه ابو مسلم بسفاح نامه نوشت و از او اجازه حج خواست . كه شرح آن پيش از اين نوشته شده بود . سفاح هم بمنصور نوشت كه ابو مسلم از من اجازه حج خواسته و من به او اجازه دادم . در آن زمان منصور والى جزيره و آذربايجان و ارمنستان بود . سفاح به او نوشت كه تو از من بخواه كه امير الحاج باشى و من به تو اجازه خواهم داد كه چون تو به مكه به روى او هرگز بر تو مقدم نخواهد شد ( مقصود محروم كردن ابو مسلم از قدرت و نفوذ معنوى و دينى ) .\r\nمنصور هم ببرادر خود سفاح نوشت و از او اجازه حج خواست او هم اجازه داد و منصور وارد انبار شد .\r\nابو مسلم گفت : ابو جعفر سال ديگرى در نظر نگرفت كه در آن حج كند ( و مزاحم من نباشد ) .\r\nابو جعفر در دل گرفت و خشمگ‌ين شد كه هر دو با هم به سفر حج رفتند . ابو مسلم در آن سفر باعراب رخت و خلعت ميداد . چاههاى عرض راه را هم مىكند و پاك مىكرد شهرت و عظمت هم نصيب او شده بود ( نه منصور ) اعراب ميگفتند : اين همان كسى كه درباره او دروغ گفته مىشد ( او را بى دين مىگفتند ) .\r\nچون ابو مسلم به مكه رسيد و اهل يمن را ديد گفت : اينها مردمى هستند اگر\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nيك مرد چرب‌زبان با آنها بياميزد مطيع او ميشوند . چون مراسم حج پايان يافت ابو مسلم با كاروان خود پيش افتاد و منتظر نشد كه منصور به او ملحق شود . در آن هنگام خبر مرگ سفاح به او رسيد او بمنصور نوشت و تعزيت و تسليت داد و خلافت او را تهنيت و تبريك گفت . ابو جعفر خشمگين شد و ابو مسلم زودتر بانبار رسيد عيسى بن موسى را را دعوت كرد كه خليفه شود و او براى خلافت وى بيعت كند و بيعت بگيرد عيسى رفت ولى ناگاه ابو جعفر رسيد در آن هنگام عبد اللّه بن على هم خلع خليفه ( منصور ) را اعلان كرد . منصور هم ابو مسلم را براى جنگ او فرستاد چنان كه گذشت . او باتفاق حسن بن قحطبه بجنگ عبد الله رفت . حسن بن قحطبه ابو ايوب وزير منصور را خبر داد كه چون نامهء امير المؤمنين بدست ابو مسلم برسد او نامه را ميخواند و براى مالك بن هيثم مىاندازد و او هم ميخواند و هر دو استهزاء مىكنند و مىخندند . چون نامه حسن را نزد ابو ايوب بردند باز كرد و خواند و خنديد و گفت : ما نسبت بابو مسلم بيشتر از عبد الله نگران هستيم ولى اميدواريم كه اهالى خراسان عبد الله بن على را دوست نداشته باشند زيرا عبد الله عدهء هفده هزار تن از آنها را كشته است .\r\nچون عبد الله منهزم شد و ابو مسلم اموال لشكر شكست خورده او را جمع نمود ابو جعفر ابو الخصيب را نزد ابو مسلم فرستاد كه صورت غنايم را احصا و ارسال كند ابو مسلم خواست ابو الخصيب را بكشد . بعضى شفاعت كردند و او را آزاد نمود . ابو مسلم گفت : آيا من بر خون مردم امين هستم و نسبت باموال آنها خائن مىباشم ؟\r\nبمنصور دشنام داد . ابو الخصيب نزد منصور برگشت و به او خبر داد . منصور ترسيد كه ابو مسلم بخراسان برود به او نوشت كه من ايالت مصر را به تو واگذار كرده‌ام هر كه را مىپسندى بمصر بفرست و خود در شام بمان تا بامير المؤمنين نزديك باشى هر وقت بخواهد ترا ملاقات كند تا بتوانى زود برسى .\r\nچون نامه منصور به او رسيد خشمناك شد . و گفت : او مصر و شام را به من واگذار مىكند و حال اينكه من خراسان را دارم .\r\nرسول كه حامل نامه بود خبر ( خشم او ) را داد و بمنصور نوشت .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nابو مسلم از جزيره رفت در حالى كه بر مخالفت ( منصور ) تصميم گرفته بود .\r\nاو از طريق زابراه خراسان را گرفت . منصور هم از انبار بمدائن رفت . بابى مسلم نوشت كه نزد وى حاضر شود . ابو مسلم در آن هنگام در زاب بود .\r\nابو مسلم بمنصور نوشت : براى امير المؤمنين كه خداوند او را گرامى بدارد دشمن ديگر نمانده است . ما بر تاريخ ساسانيان آگاه شده ديديم كه وزراء آنها از پادشاهان هميشه بيمناك مىشوند و بعد از پايان وقايع بيشتر مىترسند بدين سبب ما از قرب تو گريزان هستيم ولى وفادار مىباشيم تا مدتى كه تو وفادار باشى . نيوشنده و فرمانبرداريم ولى طاعت و متابعت ما دو را دور بهتر خواهد بود كه سلامت را متضمن باشد . اگر تو به همين اكتفا كنى كه من يكى از بهترين بندگان تو خواهم بود و اگر بخواهى بهواى نفس خود عمل كنى و بر اين كار اصرار داشته باشى من هر چه ساخته بودم منهدم و هر چه انجام داده بودم نقض خواهم كرد آن هم براى حفظ حيات خود چون نامه ابو مسلم بمنصور رسيد به او نوشت : نامه ترا خواندم و دانستم . تو مانند آن وزراء خائن نخواهى بود كه نسبت بپادشاهان خيانت كرده بوده و تو هرگز نميخواهى دولت ما دچار اضطراب باشد . آن وزراء خائن ( كه تو اشاره كردى ) بسبب جرم و جنايت موجب اغتشاش و اضطراب دولت شده بودند و مستوجب عقاب گرديدند . تو خود را مانند آنها مكن . تو مطيع و ناصح و نيك خواه ما هستى .\r\nتو رنجها بردى كه بار سنگين اين كار را ( خلافت ) بدوش گرفتى و كشيدى و بسامان رسانيدى ولى اين شرط را ندارى كه بايد هميشه نيوشنده و مطيع باشى . امير المؤمنين ( خود را گويد ) رسالت خود را بتوسط عيسى بن موسى فرستادند كه او نماينده و رسول باشد از خداوند ميخواهم كه ميان تو و شيطان كه بفريب تو مىكوشد جدائى اندازد .\r\nشيطان جز اين در در ديگرى پيدا نكرد كه براى فساد تو بگشايد ( و ترا داخل و بفساد و تمرد دچار كند ) .\r\nگفته شده : ابو مسلم به او نوشت : اما بعد من مردى را اختيار كردم كه پيشوا و رهنماى من باشد و مرا بفرائض خداوند نسبت بخلق خود آشنا نمايد . آن مرد در\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nكوى دانش منزل گرفته و با پيغمبر خدا خويش بوده با همين حال مرا وادار كرد كه جهل به قرآن كنم و چيزى از دين ندانم و قرآن را تحريف كنم و آنچه را خداوند براى خلق روا داشته و به آنها بخشيده از آنها بازستانيم و از روى غرور و خودپسندى به من امر داد كه شمشير را برهنه كنم و از رحمت و شفقت دور باشم و عذر كسى را نپذيرم و از لغزش كسى نگذرم و من هر چه دستور داده بود كردم كه راه را براى سلطنت و تحكم شما هموار كنم و خداوند مرا با شما آشنا كرد و شما دانستيد كه چه كسى بار شما را كشيده و به مقصد رسانيده است اكنون خداوند مرا از آن پرتگاه نجات داده و من توبه كرده‌ام اگر خداوند از من عفو كند كه خداوند غفور است و اگر مرا عذاب دهد كه مستوجب آن خواهم بود زيرا ستم كردم و خداوند نسبت بما بندگان ستم نخواهد كرد .\r\nابو مسلم از آنجا هم با خشم و عناد رفت . منصور هم از انبار بمدائن رفت .\r\nابو مسلم راه « حلوان » را گرفت . منصور بعم خود عيسى بن على و هر كه از بنى - هاشم حاضر و همراه بود دستور داد كه بابى مسلم نامه بنويسند و او را بزرگ بدارند و تعظيم كنند و از اعمال او تشكر نمايند و از او بخواهند كارهاى خود را انجام دهد و او را از عاقبت تمرد و عصيان بر حذر دارند و به او امر كنند كه برگردد و نزد منصور برود و بملاقات تن دهد . منصور نامه آنها را بتوسط ابى حميد مرو روزى فرستاد و به او گفت : با ابو مسلم به نرمى سخن بگويد و هر چه بتواند ملايمت و نرمى و مهربانى كند و به او بگويد كه من ( منصور ) او را بلندتر و ارجمندتر و گرامىتر خواهم داشت و هيچ كس را بمقام و منزلت او نخواهم رسانيد به شرط اينكه خود را اصلاح كند و به آنچه ميخواهم تن دهد و برگردد . اگر او از برگشت خوددارى كرد به او بگويد :\r\nامير المؤمنين مىفرمايد : من زاده عباس نخواهم بود . از دين محمد هم تبرى خواهم جست كه اگر تو به روى و نزد من برنگردى و بعناد و مخالفت خود ادامه دهى و كار خود را به ديگرى غير از من واگذار كنى ( امام ديگرى اختيار كنى ) چنين نخواهم بود ( زاده عباس و خويش پيغمبر ) اگر من شخصا بجنگ تو نپردازم آنگاه اگر به دريا\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nبه روى بدنبال تو خواهم رفت و اگر خود را به آتش بزنى به آتش مىزنم تا به تو برسم و ترا بكشم مگر اينكه خود قبل از آن بميرم اين سخن را به او بگو مگو بعد از نا اميدى از مراجعت او و پس از ياس از صلاح و نيكى او .\r\nابو حميد رفت و بر ابو مسلم در « حلوان » وارد شد نامه را به او داد و به او گفت :\r\nمردم چيزهائى از امير المؤمنين به تو مىگويند و دروغهائى نقل مىكنند كه او بر خلاف آنها نسبت به تو نيك بين است ولى مردم از روى رشك و كين ميخواهند نعمت ترا زايل كنند تو هم آنچه را ( از نيكى و جانبازى ) كردى تباه مكن . بعد به او گفت : اى ابا - مسلم تو هنوز امير آل محمد هستى و مردم ترا به اين نام و نشان مىشناسند . خداوند هم براى تو پاداش و اجر بيشترى ذخيره كرده كه در آخرت بيشتر از دنيا به تو اجر خواهد داد تو اين پاداش نيك را پامال مكن شيطان هم ترا نفريبد و گمراه نكند .\r\nابو مسلم به او گفت : كى تو مىتوانستى چنين سخن درشت با من تكلم كنى ؟ ابو حميد گفت : تو ما را به اين كار و بطاعت خاندان پيغمبر دعوت كردى كه آن خاندان بنى - العباس باشد و تو بما امر كردى كه با دشمنان آنها جنگ كنيم . تو ما را از سرزمين‌هاى گوناگون دعوت كردى و خداوند ما را بر طاعت آنها جمع و متحد فرموده و دلهاى ما را يكى كرده و ما را به يارى آنها گرامى داشته هر يكى را ( از بنى العباس ) كه ديديم هيبت او دل ما را گرفت تا آنكه ما بسرزمين آنها رسيديم و با علم و بصيرت و طاعت و اخلاص به آنها گرويديم آيا تو ميخواهى بعد از اينكه ما بآرزوى خود رسيدنم پراكنده و بدخواه و متمرد كنى و ما بين ما نفاق اندازى و حال اينكه تو خود بما گفته بودى هر كه مخالفت كند او را بكشيد حتى اگر من مخالفت كنم مرا بكشيد .\r\nابو مسلم رو كرد بابى نصر مالك بن هيثم و گفت : آيا مىشنوى كه اين به من چه مىگويد ؟ سخن او چنين نبود ( مطيع بود ) اى مالك او گفت : از اين مترس و بعد از اين بدتر از اين سخن خواهد بود . راه خود را بگير و برو هرگز برنگرد به خدا قسم اگر نزد او به روى ترا خواهد كشت زيرا پس از اين از شر تو در امان نخواهد بود .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nابو مسلم گفت : برخيزيد آنها هم برخاستند . ( مقصود ابو حميد و سايرين كه براى مذاكره جمع شده بودند ) ابو مسلم تمام نامه و گفتگوى آنها را ( بنمايندگان ) نزد نيزك فرستاد و عقيده او را خواست . نيزك پاسخ داد كه من صلاح نمىدانم كه تو نزد او به روى ( منصور ) . بهتر اين است كه به شهر رى به روى و در آنجا بمانى كه ميان خراسان و رى همه سپاه تو هستند و هيچ كس با تو مخالفت نخواهد كرد اگر او نسبت به تو سازگار باشد تو استقامت خواهى كرد و اگر آرام نگيرد تو باز ميان سپاهيان خود هستى و خراسان پشت سر تو خواهد بود و من عقيده ندارم كه تو نزد او ( منصور ) به روى .\r\nابو مسلم ابو حميد را نزد خود خواند و گفت : نزد او برو و بگو من نزد تو نخواهم آمد . ابو حميد گفت : آيا تصميم گرفتى كه مخالفت و تمرد كنى ؟ گفت :\r\nآرى گفت : مكن . گفت : من هرگز نزد او مراجعت نخواهم كرد . چون ابو حميد از برگشتن وى نااميد شد آنچه را ابو جعفر به او گفته بود به زبان آورد . ابو مسلم مدتى مبهوت شد . بعد به او گفت : برخيز . آن سخن او را شكست و خوار و ناتوان و مرعوب كرد .\r\nابو جعفر در آن هنگام كه ابو مسلم بمخالفت پرداخت نامه بابى داود جانشين ابو مسلم نوشت كه تو امير خراسان هستى و تا زنده هستى و هستم امير خواهى بود .\r\nابو داود بابى مسلم نوشت كه ما براى معصيت و مخالفت خلفاء قيام نكرده‌ايم كه با خاندان پيغمبر بستيزيم . تو با امام خود مخالفت مكن و بدون اجازه او برنگرد . آن نامه هنگامى رسيد كه در آن حال رعب و بهت بوده بر ترس و هراس او افزود .\r\nابو حميد را نزد خود خواند و گفت : من تصميم گرفته بودم كه بخراسان بروم ولى اكنون خوددارى مىكنم تا ابو اسحاق را نزد امير المؤمنين بفرستم و و عقيده او را بخواهم . ابو اسحاق را فرستاد بنى هاشم هم باستقبال و پذيرائى او شتاب كردند و هر چه چه خواست براى گرامى داشتن او فراهم كردند . منصور به او گفت : ابو مسلم را از قصد خراسان بازدار و اگر چنين كنى ايالت خراسان را به تو خواهم سپرد به او جائزه\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nو انعام هم داد .\r\nابو اسحاق برگشت و به او گفت : من چيز بدى كه موجب نگرانى باشد نديدم همه ترا بزرگ و گرامى مىدارند . به او گفت : نزد امير المؤمنين برو و از او پوزش بخواه و از گذشته اظهار پشيمانى بكن . او تصميم گرفت كه برود ( و تسليم شود ) .\r\nنيزك به او گفت : آيا تصميم گرفتى كه نزد او به روى ؟ گفت : آرى . اين بيت را هم به زبان آورد :\r\n ما للرجال مع القضاء محالة * ذهب القضاء بحيلة الاقوام \r\nيعنى : مردان از قضا و قدر گزيرى ندارند . قضا چاره اقوام را از ميان مىبرد نيزك گفت : اگر تصميم گرفتى كه به روى از من اين پند را به كار ببند . اگر بر او وارد شدى او را بكش و با هر كه بخواهى بيعت كن بدان كه مردم با تو مخالفت نخواهند كرد .\r\nابو مسلم بمنصور نوشت كه من نزد تو خواهم آمد . آنگاه ابو نصر را بفرماندهى سپاه منصوب كرد و خود رفت . به او دستور داد كه منتظر دستور و فرمان باشد و بداند اگر نامه با نيمى از مهر ختم شده دستور خود اوست و اگر با ختم تمام مهر شده باشد نامه او نخواهد بود . ( مجبور به نوشتن او شده ) .\r\nابو مسلم با عده سه هزار وارد مدائن شد و مردم ( سپاه ) را در حلوان گذاشت .\r\nچون نامه ابو مسلم بمنصور رسيد آن را خواند و براى وزير خود انداخت ( كه بخواند ) او هم نامه را خواند . منصور گفت : به خدا اگر چشم من بر او افتد او را خواهم كشت .\r\nابو ايوب ترسيد كه اتباع ابو مسلم او را بكشند منصور را هم بكشند .\r\nابو ايوب ( حيله برانگيخت ) سلمة بن سعيد بن جابر را نزد خود خواند و گفت :\r\nآيا من نسبت به تو حقى دارم كه مستوجب سپاس باشد ؟ گفت : آرى . گفت : ميخواهم به تو ايالتى واگذار كنم كه بهره آن براى تو به اندازه عراق باشد به شرط اينكه برادرم حاتم را شريك خود كنى . او براى اين نام برادر خود را آورد كه سلمة شك نبرد و\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nبه آن ايالت طمع كند .\r\nگفت : ميخواهم كسكر را به تو سپارم . اين ايالت سال اول چنين بهره داد و سال بعد دو برابر و چنين و چنان الى آخر كه تو از فزونى بهره آن بتنگ خواهى آمد .\r\nسلمه گفت : چگونه اين مال را بدست بيارم . گفت : نزد ابو مسلم برو و از او درخواست اين حكومت را بكن كه او ضمن انجام كارها يا درخواست از خليفه اين تقاضا را بكند زيرا امير المؤمنين تصميم گرفته كه تمام ممالك را از در خانه خود گرفته تا آخر به او بسپارد و خود آسوده باشد .\r\nسلمه گفت : چگونه ملاقات امير المؤمنين براى من ميسر شود گفت : من براى تو اذن دخول مىگيرم چون نزد منصور رفت منصور مهربانى كرد و گفت : سلام و اشتياق مرا بابى مسلم برسان .\r\nسلمه رفت و ابو مسلم را در عرض راه ديد و به او خبر داد . ابو مسلم بدان پيام و سلام دلخوش گرديد . قبل از آن سخت اندوهناك و حزين بود . پس از آن در حال سرور بود تا هنگام ورود .\r\nچون ابو مسلم بمنصور نزديك شد منصور دستور داد كه مردم باستقبال او شتاب كنند و بكوشند كه او را بزرگ و گرامى بدارند . بنى هاشم هم پيشواز او را بجا آوردند تا وارد شد و نزد منصور رفت و دست او را بوسيد . منصور به او دستور داد كه برود و سه روز استراحت و استحمام كند . او هم رفت .\r\nروز بعد منصور عثمان بن نهيك را با چهار تن از نگهبانان نزد خود خواند .\r\nشبيب بن واج و ابو حنيفه حرب بن قيس ميان آنها بودند . به آنها امر داد كه ابو مسلم را بكشيد اگر او دست بزند دست زدن علامت انجام كار باشد . آنها را در حجره پشت مسكن خود قرار داد . ابو مسلم را هم احضار كرد . عيسى بن موسى ( وليعهد ) نزد منصور بود و با هم ناهار را صرف كردند . ( بعد عيسى خارج شد و رفت ) . ابو مسلم وارد شد .\r\nمنصور به او گفت : به من بگوى آن پيكانى كه از عبد اللّه بن على ( عم منصور ) بدست آوردى كجاست ؟ گفت : يكى از آن دو اين است كه نزد من است منصور گفت : به من\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nنشان بده . ابو مسلم كشيد و به او تحويل داد . منصور آن را گرفت و زير بستر خود نهاد . ( بايد گرانبها باشد ) سپس آغاز كلمه و عتاب نمود . به او گفت : به من بگو آن نامه كه در موضوع موات ( فقهى ) بسفاح نوشته بودى چه بود ؟ آيا تو مىخواستى بما دين را بياموزى ؟ گفت من گمان كرده بودم كه بملت موات روا نباشد چون نامه او رسيد دانستم كه او ( سفاح ) و خاندان او معدن علم هستند .\r\nگفت : به من بگو چرا در راه مكه تو نسبت به من پيش افتادى ؟ گفت : من نخواستم كه هر دو ( قافله ) بر آب جمع و وارد شويم كه بمردم زيان و آسيب برسانيم . من پيش افتادم كه ارفاق كنم . گفت : تو در عرض راه كه پيش افتاده بودى بمشاورين خود گفته بودى كه ما مىرويم و نظر و عقيده خود را پس از مرگ سفاح ابراز خواهيم كرد ( درباره خلافت ) . آنگاه توقف نكردى تا من برسم يا اينكه خود برگردى و مرا ملاقات كنى . گفت : علت همان بود كه به تو گفتم . ( نخواستم موجب زيان و آسيب مردم گردم ) . با خود گفته بودم كه ما وارد كوفه مىشويم و نسبت به تو مخالفتى پيش نخواهد آمد . گفت : كنيز عبد اللّه ( بن على ) ( همخوابه و همسر ) تو او را ربودى .\r\nگفت : من او را حفظ كردم و نگهبان براى وى معين نمودم . گفت : مخالفت و عناد تو و راه خراسان گرفتن تو چه بود ؟ گفت : ترسيدم كه تو نسبت به من بدگمان شده باشى با خود گفتم بخراسان مىروم و به تو نامه مىنويسم و عذر بخواهم تا ترا دلخوش و خشنود كنم . گفت : مالى كه در خراسان گرد آورده بودى چه شد ؟ گفت : آن را خرج اصلاح سپاه و تقويت لشكر نمودم . گفت : مگر تو آن نيستى كه در نامه خود اول نام خود را مىنوشتى ( خود را بر من مقدم مىداشتى .\r\nتوان مرد نيستى كه از عمه من آمنه دختر على خواستگارى كرده بودى و ادعا نمودى كه فرزند سليط بن عبد الله بن عباس هستى . اى بى مادر . تو بمقام بلند پرواز كردى . سپس گفت : چه سبب بود كه تو سليمان بن كثير را بكشى و حال اينكه براى ما دعوت ( خلافت ) ما جانبازى كرده و او يكى از جوانمردان ما بوده او قبل از اينكه ما ترا داخل اين كار ( دعوت و تبليغ ) . كنيم يار ما بوده ؟ گفت : او تمرد كرد و من\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nاو را كشتم .\r\nچون گله و عتاب به طول كشيد ابو مسلم گفت : به من نبايد چنين گفته شود و حال اينكه من امتحان خوب داده بودم . منصور گفت : اى پليد مادر اگر يك كنيزك جاى تو بود همين كارها را با نيروى ما ) انجام ميداد . تو هر چه كردى بنام دولت ما كردى اگر اين كار به تو مربوط مىشد قادر بر بريدن يك بند نبودى ابو مسلم دست او را گرفت و بوسيد و عذر خواست . منصور گفت : به خدا من مانند امروز روزى نديده بودم تو بر خشم من افزودى . ابو مسلم گفت : بگذار از اين من اكنون از هيچ كس غير از خدا نمىترسم . منصور دستى بر دست زد ( خبر كرد ) نگهبانان حاضر شدند عثمان بن نهيك شمشير بر دوش او زد حمايل شمشير او را بريد . ابو مسلم گفت : اى امير المؤمنين مرا براى سركوبى دشمن خود زنده بدار . منصور گفت : خدا مرا زنده نگذارد . تو سخت‌ترين و بدترين دشمنان من هستى . نگهبانان او را بشمشير گرفتند تا او را كشتند و او فرياد مىزد : عفو عفو . منصور گفت : اى زاده پليدان آيا عفو كنم و حال اينكه تو طعمه شمشيرها شدى . او را در بيست و پنجم ماه شعبان كشتند .\r\nمنصور گفت :\r\n زعمت ان الدين لا يقتضى * فاستوف بالكيل ابا مجرم\r\nسيقت كاسا كنت تسقى بها * امر فى الحق من العلقم \r\nيعنى : تو ادعا ميكردى كه وام ادا نخواهد شد ( وام قتلى كه مرتكب شدى و گمان بردى از تو قصاص نخواهد شد ) اكنون پيمانه را اى ابا مجرم ( بجاى ابو مسلم ) كامل دريافت كن .\r\nتو از جامى نوشيدى كه خود بمردم مىدادى كه بنوشند ( مرگ ) و آن از علقم ( يك ماده تلخ معروف ) تلختر و بدتر است .\r\nابو مسلم در زمان تسلط خود ششصد هزار تن دست بسته كشته بود .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nچون ابو مسلم كشته شد ابو الجهم بر منصور وارد شد نعش ابو مسلم را ديد . گفت آيا مىخواهى مردم ( سپاه ابو مسلم ) را پراكنده كنم و برگردانم . گفت : آرى .\r\nابو الجهم ( تظاهر كرد ) بستر و اسباب را از يك محل سر پوشيده ( رواق ) به محل ديگر حمل كرد ( مثل اينكه ابو مسلم بعد از ناهار خواهد خوابيد ) آنگاه بيرون رفت و گفت :\r\nبرويد و برگرديد كه امير ( ابو مسلم ) ميخواهد بعد از ظهر بخوابد ( خواب قيلوله ) نزد امير المؤمنين . آنها هم ديدند بستر و اسباب جابجا حمل مىشود گمان بردند كه او راست مىگويد . پراكنده شدند و رفتند . منصور دستور داد به آنها جائزه و انعام داده شود . ابو اسحاق را صد هزار ( درهم ) داد .\r\nعيسى بن موسى پس از كشتن ابو مسلم بر منصور وارد شد و پرسيد : اى امير المؤمنين ابو مسلم كجاست همين جا بود ( و اكنون نيست ) گفت : اينجا بود . عيسى گفت : تو بر وفادارى و فداكارى و فرمانبردارى او آگاه شدى ( يقين كردى ) و نيز ابراهيم امام به او معتقد بود و اعتماد داشت . منصور گفت : اى احمق به خدا قسم من روى زمين كسى را نمىشناسم كه نسبت به تو بدترين دشمن بدخواه باشد . اكنون بنگر كه او را در بستر پيچيده ( كشته ) شده . عيسى گفت :  إِنَّا لِلَّهِ وَ إِنَّا إِلَيْهِ راجِعُونَ  . عيسى به او عقيده و ايمان داشت . منصور به او گفت : خداوند قلب ترا از جاى خود بكند ( اصطلاح است ) كه تقريبا ( خون كند ) . آيا تو ( كه وليعهد هستى ) با بودن ابو مسلم داراى قوه و قدرت بودى و ميتوانستى امر و نهى كنى ؟\r\nپس از آن منصور جعفر بن حنظله را نزد خود خواند و پرسيد : درباره ابو مسلم چه عقيده دارى ؟ گفت اى امير المؤمنين اگر يك موى سر از او كندى و كم كردى بايد بكشى و باز بكشى . گفت : خداوند به تو توفيق دهد . چون نگاه كرد و ديد كشته ابو مسلم در كنار است گفت : اى امير المؤمنين امروز را نخستين روز خلافت خود بدان .\r\nبعد از آن منصور ابو اسحاق را احضار كرد . گفت : تو كسى بودى كه ابو مسلم دشمن خدا را از آمدن منع و برفتن خراسان تشويق مىكرد ؟ گفت : ( مقصود راوى )\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nابو اسحاق از پاسخ خوددارى كرد و به چپ و راست نظر افكند كه از ابو مسلم سخت بيمناك بود . منصور به او گفت : هر چه ميخواهى بگو كه خداوند آن تبه كار فاسق را كشت دستور داد كه نعش او را حاضر كنند . چون مرده را ديد بر زمين افتاد و سجده كرد و سجده را طول داد و چون سر برداشت گفت : الحمد لله كه خداوند بوجود تو به من امان داد . به خدا سوگند من يك روز از او ايمن نبودم . هر روز كه نزد او مىرفتم اول وصيت مىكردم . كفن هم مىپوشيدم و پيكر خود را كافور مىماليدم ( حنوط ) سپس جامه خود را برداشت و كفن نو را كه زير جامه پوشيده بود بمنصور نشان داد . چون ابو جعفر وضع او را ديد بر او شفقت و ترحم نمود و به او گفت : طاعت خليفه را بپذير و خداوند را شكر كن كه ترا از آن فاسق آسوده نمود سپس به او گفت : اين جماعت ( سپاه ) را پراكنده و از اينجا بران .\r\nپس از قتل ابو مسلم منصور به مالك ابى نصر بن هيثم از قول ابو مسلم نامه جعل بخاتم ابو مسلم مهر كرد و فرستاد كه خانواده و اموال او را حمل و همراه خود آورد ( بمدائن ) . چون مالك ديد كه خاتم كاملا مهر و مطيع شده دانست كه ابو مسلم آن نامه را ننوشته . ( بر حسب دستور قبلى كه به او داده بود شرح آن گذشت ) گفت : كار خود را كردند . آنگاه راه همدان را به قصد خراسان گرفت و بار و مال و بازمانده ابو مسلم را با خود كشيد . منصور به مالك نوشت كه تو فرماندار شهر « زور » هستى . بزهير بن تركى فرماندار همدان هم نوشت اگر مالك ابو نصر بهمدان برسد او را باز بدار و به زندان بسپار . نامه كه بزهير نوشته شده بود زودتر رسيد ( تا نامه مالك ) در آن هنگام مالك ابو نصر در همدان بود . زهير به مالك گفت : من براى تو طعام پخته و تهيه كرده‌ام اگر بخواهى مرا گرامى بدارى به خانه من فرودآ . چون به خانه وى رفت زهير او را بازداشت . در آن هنگام فرماندار منصور به مالك رسيد كه فرماندار « شهر زرو » باشد .\r\nزهير چون هوا خواه مالك بود او را آزاد نمود او هم از آنجا خارج شد . روز بعد دستور قتل مالك بزهير رسيد . زهير گفت : چون فرمان حكومت مالك ابو نصر صادر شد من او را رها كردم . مالك هم نزد منصور رفت . منصور به او گفت : تو ابو مسلم را برفتن\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nخراسان تشويق مىكردى . گفت : آرى . او نسبت به من احسان كرده و بر گردن من حق داشت من هم نسبت به او وفادارى كرده نصيحت دادم و اگر امير المؤمنين نسبت به من احسان كند وفادار و سپاسگزار خواهم بود . منصور از او عفو كرد .\r\nچون واقعهء راونديه ( شرح آن خواهد آمد ) رخ داد . مالك ابو نصر شمشير كشيد و در را حفظ كرد و گفت : دربان كسى را راه نمىدهم . منصور دانست كه او كاملا وفادارى كرده است .\r\nگفته شده : زهير ابو نصر را بند كرد و تحت الحفظ فرستاد ولى منصور بر او منت گذاشت و او را آزاد كرد و فرماندارى موصل را داد .\r\nچون منصور ابو مسلم را كشت ( بر منبر فراز شد و ) گفت : اى مردم از انس طاعت دور نشويد و بوحشت معصيت تن ندهيد . پس از راه‌نوردى با نور حق ظلمت باطل را مپسنديد . ابو مسلم در آغاز كار نيكى بسيار نمود و در عاقبت بد كرد مردم را بواسطهء ما و با نيروى ما گرفت و دچار كرد . از مردم بيشتر ربود و بما كمتر داد و بر زشتى افزود . باطن پليد او بر ظاهر پسنديده چيره شد . ما بر پليدى باطن او آگاه شديم بر ما واجب شد كه او را كيفر دهيم و خونش را مباح كنيم هر كه مانند ما بر بد دلى و فساد عقيده او آگاه شود همين كار را نسبت به او روا مىدارد و به او مهلت زيستن نمىدهد و ما را بر تاخير كيفر او ملامت مىكند و در قتل او معذور مىدارد او از بيعت و ايمان خود مىكاست و بر معصيت طغيان خويش مىافزود تا آنكه كيفر او بر ما لازم و واجب و ريختن خونش روا گرديد . ما دربارهء او حكم او را درباره ديگران اجرا نموديم او درباره متمردين چنين مىكرد و ما درباره كه او متمرد شده چنين كرديم . چه نيك است گفتار نابغه ذبيانى كه بنعمان ابن منذر خطاب كرده بود :\r\n فمن اطاعك فانفعه بطاعته * كما اطاعك و اولله على الرشد\r\nو من عصاك فعاقبه معاقبة * تنهى الظلوم و لا تقعد على ضمد \r\nيعنى : هر كه اطاعت كند باندازهء طاعت خود به او سود برسان و به راه راست\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nرهنمائى كن .\r\nهر كه معصيت كند او را كيفر بده و كيفر تو نسبت بگناه او چنين باشد كه ستمگار را از ستم باز بدارد چنين بكن و از گرفتن حق آسوده منشين پس از خطبه از منبر فرود آمد .\r\nابو مسلم حديث ( پيغمبر ) را از عكرمه و ابو الزبير و ثابت بنانى و محمد بن على بن عبد اللّه بن عباس و سدير شنيده و آموخته بود . ابراهيم بن ميمون صائغ و عبد اللّه بن مبارك و ديگران از او روايت مىكردند .\r\nروزى خطبه كرد مردى برخاست و به او گفت : اين علامت سياه كه بر تو مىبينم چيست ؟ گفت : ابو الزبير به من حديث گفت كه آن را از جابر بن عبد اللّه روايت كرده و آن اين است .\r\n« پيغمبر هنگام فتح وارد مكه شد كه بر سر عمامه سياه داشت » اين لباس هيبت و لباس دولت است . اى غلام گردن او را بزن ( كه گستاخى كرده و پرسيده است ) .\r\nاز عبد اللّه بن مبارك پرسيدند آيا ابو مسلم بهتر بود يا حجاج . گفت : من نمىتوانم بگويم ابو مسلم بهتر از فلان و فلان است ولى مىتوانم بگويم حجاج از او بدتر بود .\r\nابو مسلم نازك ( اين لغت عينا به عربى وارد شده كه معلوم است فارسى مىباشد و معلوم مىشود در آن زمان مصطلح و داخل لغت عرب شده بود ) شجاع و داراى فكر و خرد و تدبير و احتياط مروت بود .\r\nاز او پرسيده شد : بچه وسيله تو باينجا رسيدى كه دشمنان را مغلوب نمودى ؟\r\nگفت : من صبر را سپر خود كردم و پوشيدن راز را به خود تحميل نمودم و خود را همدم حزن و اندوه ساختم از قضا و قدر هم چشم پوشانيدم تا آنكه همت من بلند شد و بآرزوى خود رسيدم سپس گفت :\r\n قد نلت بالحزم و الكتمان ما عجزت * عنه ملوك بنى ساسان إذ حشدوا\r\nما زلت اخربهم بالسيف فانتبهوا * من رقدة لم ينمها قبلهم احد \r\n\r\n","description":"","footnote":"","page_name":" 114 ","page_number":114},
  {"content":"\r\n\r\n طفقت اسعى عليهم فى ديار هم * و القوم فى ملكهم بالشام قد رقدوا\r\nو من رعى غنما فى ارض ماسدة * و نام عنها تولى رعيها الاسد \r\nيعنى : من عزم و تدبير و نهان داشتن راز بكارى رسيدم كه پادشاهان ساسان با تجمع و لشكر كشى از نيل آن عاجز شده بودند .\r\nمن همواره آنها را با شمشير نواختم تا بيدار و هشيار شدند . از خوابى بيدار شدند كه كسى قبل از آن بدان دچار نشده بود .\r\nمن آنها را در ديار و سرزمين خود مغلوب كردم و راندم . آنها در كشور خود كه شام باشد خفته و غافل بودند .\r\nهر كه گله گوسفند را در بيشه شيران براى چرا ببرد و خود كه چوپان آن گله باشد بخوابد حتما شيران گله را چوپانى خواهد كرد .\r\n( اين بيت اخير معروف و مثل شده و بسيار بليغ و موجب عبرت است ) گفته شده : ابو مسلم ( در آغاز كار ) وارد نيشابور شد . در آن هنگام بر يك خر كهن پالان سوار و با رخت كم بها بود . يكسره به خانه دهقان ( بزرگ - بمعنى سالار و رئيس ده يا قصبه و شهر ) آن شهر كه فاذوسيان ( زردشتى ) بود رفت . حلقه در را كوبيد دربان رسيد و پرسيد چه كار دارى ؟ گفت : فاذوسيان را بگو كه من ابو مسلم هستم و هزار درهم و يك مركب ( اسب ) خوب ميخواهم . بفادوسيان گفتند مدتى فكر كرد و گفت هر چه خواسته فراهم كنيد و به او اجازه دخول بدهيد چون داخل شد .\r\nبه او گفت : اى ابا مسلم هر حاجتى كه دارى بگو كه برآورده خواهد شد . ما در اختيار تو هستيم . هر چه كردى ( در شورش ) فراموش نخواهد شد .\r\nچون ابو مسلم رستگار و پيروز شد به او گفتند : برو شهر نيشابور را بگير و اموال فاذوسيان را به خود اختصاص بده او نكرد و خوددارى نمود تا شهر نيشاپور گشوده شد فاذوسيان هدايا و تحف براى او فرستاد به او گفته شد : قبول مكن و اموال فاذوسيان را مگير او نپذيرفت و هدايا را قبول كرد و حق فادوسيان را شناخت . اين رفتار دليل اين است كه او جوانمرد و با مروت و فتوت بوده است .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n( داستان ابو مسلم و تاريخ و شرح حال او در كتب تاريخ مفصلا آمده و ما در كتاب ايران و اسلام اين شرح را بتفصيل نقل كرده‌ايم و هر چه از او مانده عدم تدبير او بوده كه حتى بعبارت بسيار زشت بدان تصريح شده كه او بدست خود هلاك خود را فراهم كرد و اين مثل هم متداول است « ترك الراى فى الرى » اگر او بايران بر - مىگشت حتما استقلال و عظمت ايران تجديد مىشد ولى او فرصت را از دست داد و خود را بدام انداخت ) .\r\nدر آن سال منصور ابو داود را بايالت و امارت خراسان منصوب نمود فرمان ايالت را هم براى او فرستاد .\r\n\r\nبيان قيام و خروج سنباذ در خراسان\r\nدر آن سال سنباذ بخونخواهى ابو مسلم قيام كرد او مجوسى ( مغ - زردشتى ) و اهل يكى از قصبات نيشابور بنام اهروانه ( در طبرى اهن‌وانه آمده است ) بود .\r\nاو براى قتل ابى مسلم خشمناك شده كه دست نشانده و ساخته او بود .\r\nعده اتباع او فزون گرديد كه بيشتر آنها كوهستانى بودند . شهر نيشابور و قومس ( گمش ) و رى را گرفت . نام خود را هم سپهبد فيروز نهاد . چون برى رسيد گنجهاى ابو مسلم را ربود زيرا ابو مسلم هنگامى كه ابو العباس را قصد كرد و اموال خود را در آن شهر گذاشت . سنباد اموال را غارت و زنان را برده كرد ولى بتجار دست درازى نكرد . او به اين تظاهر مىكرد كه قصد رفتن به مكه را دارد تا كعبه را ويران كند .\r\nمنصور جمهور بن مرار عجلى را با عدهء ده هزار سوار بجنگ او فرستاد . ميان همدان و رى جنگ رخ داد كه ميدان آنها يك دشت نزديك راه بود .\r\nجمهور خواست درنگ كند و بجنگ مبادرت ننمايد . چون نزديك شدند سنباذ زنان اسير مسلمين را بر شترها سوار كرد و پيشاپيش بميدان فرستاد . چون زنان مسلمان لشكر اسلام را ديدند از محملها سر در آوردند و ضجه كردند و فرياد\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nوا محمدا زدند كه دين اسلام از ميان رفته بادى هم وزيد و جامه زنان را گرفت اشتران از حركت و لرزش جامه‌ها ترسيدند و رميدند و سوى سپاه سنباذ برگشتند و سپاه را پراكنده كردند اين پراكندگى و تفرقه موجب شد كه مسلمين دلير گشته بدنبال شترهاى گريخته حمله كردند و شمشيرها را بمغها حواله دادند و هر چه خواستند و توانستند كشتند و انداختند . عدهء مقتولين بالغ بر شصت هزار گرديد .\r\nزن و فرزند آنها را هم اسير كردند و سنباذ هم ميان طبرستان و قومس ( گمش ) گشته شد . مدت قيام و خروج او هفتاد روز بود .\r\nسبب قتل او اين بود كه او طبرستان را قصد كرد كه نزد امير ( سپهبد ) آن پناه ببرد او هم يكى از امراء خود را بنام طوس باستقبال سنباذ فرستاد چون بملاقات وى رفت سنباذ بر او تكبر كرد او همانجا سر او را زد و بريد و بمنصور نوشت كه او را بقتل رسانيد . اموال او را هم ربود . منصور بامير طبرستان ( سپهبد ) نوشت كه اموال او را بدهد او منكر اموال شد . منصور براى سركوبى او لشكر فرستاد او گريخت و بديلم پناه برد .\r\n\r\nبيان خروج و قيام ملبد بن حرمله شيبانى\r\nدر آن سال ملبد بن حرمله شيبانى در ناحيه جزيره ( قسمت اعلاى دجله و فرات ) قيام و خروج و تحكيم كرد ( گفت لا حكم الا اللّه ) حكومت و حكمى جز براى خدا نيست ) . دسته‌هاى محافظ و رابط و نگهبان سوى او شتاب و با او نبرد كردند او با هزار سوار بود با آنها جنگ كرد . عده از آنها كشته و سايرين منهزم شدند .\r\nپس از آن يزيد بن حاتم مهلبى او را قصد و نبرد كرد و ملبد او را شكست داد و منهزم نمود . منصور مولاى خود مهلل بن صفوان را با عدهء دو هزار مرد جنگى برگزيده سپاه فرستاد باز ملبد آنها را پراكنده و منهزم نمود و لشكرگاه آنها را بيغما برد .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nپس از آن ( منصور نزار كه يكى از سرداران خراسان بود با عده فرستاد ملبد او را كشت و اتباع وى گريختند .\r\nبعد از آن ( منصور ) زياد بن مشكان را با لشكر فرستاد باز ملبد آنها را شكست داد .\r\nصالح بن صبيح را با سپاه انبوه و خيل بى شمار وعده مجهز و آماده فرستاد و باز ملبد پيروز شد و آنها را منهزم نمود .\r\nحميد بن قحطبه كه امير و والى جزيره بود سوى او لشكر كشيد . ملبد با او مقابله كرد . حميد تاب پايدارى نياورد و ناگزير به محلى پناه برد و بملبد صد هزار درهم داد كه از او گذشت كند . گفته شده قيام و خروج ملبد در سنه صد و سى و هشت بود .\r\n\r\nبيان حوادث\r\nدر آن سال مردم بييلاق نرفتند ( صائفه يا باصطلاح جنگ روميان در صائفه ) زيرا سرگرم جنگ سنباذ بودند .\r\nدر آن سال اسماعيل بن على بن عبد اللّه بن عباس كه حاكم موصل بود امير حاج شده بود .\r\nزياد بن عبيد اللّه امير مدينه و عباس بن عبد اللّه بن معبد امير مكه بود كه پس از اداء مراسم حج درگذشت اسماعيل هم حكومت او را ضميمه حكومت زياد بن عبيد اللّه نمود منصور هم حكومت او را تأييد كرد .\r\nامير كوفه عيسى بن موسى و حاكم بصره و پيرامون آن سليمان بن على و قاضى آن عمر بن عامر سلمى بودند .\r\nوالى و امير خراسان هم ابو داود خالد بن ابراهيم بود .\r\nامير مصر صالح بن على و حاكم جزيره حميد بن قحطبه و امير موصل اسماعيل بن\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nعلى بن عبد اللّه بود و موصل به همان حال تباهى مانده بود ( پس از قتل عام بدست برادر منصور ) .\r\n\r\nسنه صد و سى و هشت\r\n\r\nبيان مخالفت و خلع از طرف جمهور بن مرار عجلى\r\nدر آن سال جمهور بن مرار در شهر رى منصور را از خلافت خلع نمود . سبب اين بود كه چون سنباذ را شكست داد هر چه در لشكرگاه او يافت گنجهاى ابو مسلم بوده ربود و براى منصور نفرستاد . از عاقبت كار ترسيد و منصور را خلع نمود . منصور محمد بن اشعث را با سپاه عظيم بجنگ او فرستاد راه رى را گرفت و جمهور ناگزير شهر رى را ترك و اصفهان را قصد كرد . محمد شهر رى را تصرف نمود و جمهور هم اصفهان را گرفت . محمد لشكرى براى سركوبى او فرستاد و خود در شهر رى ماند .\r\nبعضى از ياران جمهور به او گفتند وقت آن است كه تو با نخبه سپاهيان دلير خود محمد را در شهر رى قصد كنى كه او با عدهء كم در آن شهر مانده و سپاه خود را براى جنگ تو فرستاده است بايد او را غافل گير كنى جمهور نصيحت را پذيرفت و با عده برگزيده محمد را قصد كرد . محمد هم از قصد او آگاه شد كه او با شتاب مىرسد .\r\nآماده شد و سخت احتياط كرد و در آن هنگام لشكرى به يارى او از خراسان رسيد جنگ رخ داد و در پيرامون قصر فيروزان ميان راه رى و اصفهان قتال واقع شد .\r\nنبردى سخت رخ داد . عدهء از دليران و سواران عجم با جمهور بودند . جمهور گريخت و بسيارى از اتباع او كشته شدند . جمهور بآذربايجان پناه برد بعد از آن در محل « اسباذروا » كشته شد . اتباع او پس از كشتن سرش را جدا كردند و نزد منصور فرستادند .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n\r\nبيان قتل ملبد خارجى\r\nپيش از اين در تاريخ يك سال قبل خبر خروج ملبد و فرار و تحصن حميد را داده بوديم . چون خبر پيروزى ملبد و گريز حميد بمنصور رسيد عبد العزيز بن عبدالرحمن برادر عبد الجبار را باتفاق زياد بن مشكان بجنگ او فرستاد . ملبد براى آنها صد سوار كمين گذاشت چون عبد العزيز جنگ را آغاز كرد سواران از كمين گاه خود خارج شدند تمام اتباع او را كشتند و خود او گريخت .\r\nمنصور خازم بن خزيمه ( جد اعلاى امير اسد الله علم ) با عدهء هشت هزار بجنگ او فرستاد . آن عده مرورودى بودند . خازم لشكر كشيد تا بموصل رسيد . عده از اتباع خود را براى مقابله مبلد فرستاد . مبلد خود از رود دجله گذشت و خازم هم براى نبرد او جنبيد . مقدمه و طلايع لشكر بفضله بن نعيم بن خازم بن عبد الله نهشلى سپرد فرمانده ميمنه را بزهير بن محمد عامرى و ميسره را به عهده ابى حماد ابرص سپرد .\r\nخود خازم در قلب قرار گرفت . با همان حال ملبد را دنبال كرد و طرفين متقابلا رهسپار شدند . چون شب فرا رسيد سرگرم گير و دار شدند و چون بامداد طلوع كرد ملبد مثل اينكه قصد فرار كرده راه خود را گرفت . خازم با اتباع خود خندق را كه از خار كشيده بودند ترك كرد بجنگ كمر بست . چون از خندق ( محوطه خار ) خارج شدند ملبد و اتباع او بر ميمنه خازم حمله كرد و آن را تباه نمود بعد ميسره را پراكنده و نابود كرد سپس قلب را قصد كرد كه خازم اول دستور داد كه خارها را در راه ملبد بيندازند بعد فرمان داد كه سواران همه پياده شوند و بر زمين پايدارى و دليرى كنند . خازم فرياد زد : زمين زمين ( بر زمين فرود آئيد ) . ملبد هم فرمان داد سواران پياده شوند و دست و پاى اسبها را قطع كنند . طرفين با شمشير جنگ كردند تا شمشيرها شكسته شد در اثناء كارزار خازم بفضلة بن نعيم دستور داد كه چون گرد\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nو غبار ميدان را تاريك كند و كس ديگرى را نبيند تو با اتباع خود سوار شويد و دشمن را هدف تير كنيد . او هم بفرمان خازم عمل كرد . اتباع خازم كه از ميمنه و ميسره گريخته بودند برگشتند و ملبد و اتباع او را هدف تير نمودند . ملبد با عده هشتصد تن كشته شد كه در آن هنگام پياده شده دليرانه نبرد ميكردند . عده سيصد سوار از اتباع ملبد هم گريختند فضله آنها را دنبال كرد و صد و پنجاه سوار از آنها كشت .\r\n\r\nبيان حوادث\r\nدر آن سال قسطنطين پادشاه روم بلاد اسلام را قصد و « ملطيه » و « مالت » را با قوه و غلبه گشود . برج و باروى شهر را ويران كرد و از مدافعين و جنگجويان عفو نمود و نسل مسلمين را آزاد گذاشت .\r\nدر آن سال عباس بن محمد بن على بن عبد الله بن عباس صائفه ( روم ييلاق روميان و محلى به اين نام ) را براى غزا قصد كرد صالح بن على و عيسى بن على نيز همراه او بودند گفته شد آن جنگ و غزا در سنه صد و سى و نه بوده .\r\nصالح در آن ديار هر چه پادشاه روم از بناى اسلام را ويران كرده بود دوباره ساخت كه برج و بارو و حصار شهر ملطيه ( مالت ) باشد .\r\nدر آن سال عبد الله بن على كه در بصره اقامت داشت و پناهنده برادرش سليمان بود با منصور بيعت نمود .\r\nدر آن سال منصور مسجد حرام ( كعبه ) را فراختر كرد .\r\nفضل بن صالح بن على هم در آن سال امير الحاج شده بود .\r\nزياد بن عبد الله حارثى امير مكه و مدينه و طائف بود .\r\nوالى كوفه و پيرامون آن عيسى بن موسى و امير بصره سليمان بن على و قاضى آن سوار بن عبد الله و امير خراسان ابو داود و والى مصر صالح بن على بودند .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nدر آن سال سواد بن رفاعة بن ابى مالك قرطبى ( نسبت به شهر قرطبه ) و سعيد بن جمهان ابو حفص اسلمى وفات يافتند شخص اخير از سفينه ( ايرانى - يار پيغمبر ) حديث خلافت را روايت كرده بود كه عده خلفاء سى تن باشد . همچنين يونس بن عبيد بصر گفته شده او در سنه صد و سى و نه درگذشت .\r\n\r\nسنه صد و سى و نه\r\n\r\nبيان جنگ و غزاى روم\r\nدر آن سال صالح بن على و عباس بن محمد بنا و ترميم حصار و ديوار شهر مالطيه ( مالت ) را پايان دادند و هر دو با هم ( لشكر كشيدند ) به قصد غزاى صائفه از طريق حدث رفتند و در بلاد روم راه نفوذ يافتند و دو خواهر صالح ام عيسى و لبابه كه هر دو دختر على بودند در آن غزا مصاحبت داشتند هر دو خواهر نذر كرده بودند كه اگر ملك و دولت بنى اميه نابود شود بجهاد و غزا مبادرت كنند .\r\nجعفر بن حنظلة مهرانى نيز از مالت براى غزا لشكر كشيد .\r\nدر آن سال فداء ( تبادل و خريد و فروش گرفتاران ) ميان منصور و پادشاه روم تبادل شد و انجام گرفت . اسراء « قالىقلا » و ديگران از روميان مبادله و فروخته شدند . « قالىقلا » را هم ساخت و آباد كرد و مردم مهاجر را به شهر خود برگردانيد گروهى از مردم جزيره براى اقامت در آن شهر دعوت كرد و سكنى داد . آنها ( اهل جزيره ) و مردم متفرق ديگر در آن شهر اقامت كردند و بنگهدارى و حمايت آن كمر بستند . بنابر اين از اهل صائفه ( روميان ) كسى در شهر نماند تا سنه صد و چهل و شش كه منصور گرفتار قيام دو فرزند عبد الله بن حسن بن حسن شده بود اگر چه بعضى روايت كرده‌اند كه در همان زمان حسن بن قحطبه باتفاق عبد الوهاب بن ابراهيم امام در سنه صد و چهل براى جنگ و غزاى صائفه ( روميان ) لشكر كشيدند و قسطنطين\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nپادشاه روم با سپاه صد هزار مرد جنگى بمقابله پرداخت و به محل « جيحان » هم رسيد ولى چون فزونى عده سپاه مسلمين را شنيد ترسيد و عقب نشست و بعد از آن تا سنه صد و چهل جنگ و غزا ( غزو ) رخ نداد .\r\n\r\nبيان ورود عبدالرحمن بن معاويه باندلس\r\nدر تاريخ سنه نود و دو فتح اندلس و عزل موسى بن نصير را بيان نموديم . چون او معزول شد و راه شام را گرفت فرزند خود عبد العزيز را بجانشينى خويش معين و منصوب نمود . فرزند مزبور كشور دارى و مرزها را نگهدارى كرد و شهرهاى ديگر را گشود و بر كشور ستانى افزود . او مردى فاضل و پرهيزگار ( ايرانى نژاد ) بود .\r\nامارت وى تا سنه نود و پنج به طول كشيد .\r\nدر همان حال و آن ديار كشته شد كه ما پيش از اين سبب قتل او را شرح داده بوديم . چون او كشته شد اهالى اندلس مدت شش ماه بدون امير ماندند و بعد بر امارت ايوب بن حبيب لخمى متفق شدند كه او خواهر زاده موسى بن نصير بود . او پيشنماز بود زيرا مرد صالح و پرهيزگار بود . او به شهر قرطبه منتقل شد و آن شهر را مركز امارت نمود و آن در سنه نود و نه بود . گفته شده در سنه نود و هشت بود .\r\nبعد از آن سليمان بن عبد الملك حر بن عبدالرحمن ثقفى را بجاى او برگزيد او در سنه نود و هشت وارد آن ديار شد . مدت دو سال و نه ماه امير بود چون عمر بن عبد العزيز بخلافت رسيد سمح بن مالك خولانى را بامارت اندلس برگزيد و به او دستور داد كه زمين تميز و تكفيك و معلوم كند كه كدام قسمت با قوه غلبه فتح شده تا از آن خمس گرفته شود و نيز كشور اندلس را براى او وصف كند كه چگونه است او عقيده داشت كه مردم آن ديار را برگرداند و بمسلمين ملحق كند كه جدا شده و دور افتاده بودند .\r\nسمح در سنه صد و در ماه رمضان وارد شد و بدستور عمر عمل كرد و هنگام\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nمراجعت در دار الحرب سنه صد و دو كشته شد .\r\nعمر اول تصميم گرفته بود كه مردم ( مسلمين ) آن سرزمين را منتقل كند بعد از فكر منصرف شد و براى آنها دعا كرد .\r\nبعد از سمح عنبسة بن سحيم كلبى در سنه صد و سه امير شد و در ماه شعبان سنه صد و هفت درگذشت آن هم پس از مراجعت از جنگ و غزاى فرنگ بعد از او يحيى بن سلمى كلبى در ماه ذى القعده سنه صد و هفت بامارت رسيد و مدت دو سال شش ماه امير بود .\r\nدر سنه صد و ده حذيفة بن ابرص اشجعى وارد اندلس شد و مدت شش ماه امير بود تا عزل شد .\r\nبعد از او عثمان بن ابى نسعه خثعمى در سنه صد و ده امير شد و مدت شش ماه ماند و بر كنار شد . مدت امارت او پنج ماه بود .\r\nپس از آن هيثم بن عبيد كنانى در ماه محرم سنه صد و يازده وارد شد و مدت يازده ماه و چند روز امير بود تا در ماه ذى الحجه وفات يافت .\r\nاهالى اندلس بعد از او محمد بن عبد اللّه اشجعى را براى امارت خود برگزيدند كه مدت دو ماه امير بود .\r\nبعد از او عبدالرحمن بن عبد اللّه غافقى در ماه صفر سنه صد و دوازده امير شد و در ماه رمضان سنه صد و چهارده در سرزمين دشمن بشهادت رسيد . بعد از او عقبة بن حجاج سلولى در سنه صد و شانزده امير شد و مدت پنج سال ماند اهالى اندلس بر او شوريدند و او را عزل و عبد الملك بن قطن فهرى را بجاى او نصب نمود كه براى دومين بار امير آن ديار شد . بعضى از مورخين نوشته‌اند كه عقبه درگذشت و عبد الملك بجاى او نشست .\r\nپس از آن بلج بن بشر قشيرى بامارت رسيد اتباع او با وى بيعت كردند .\r\nعبد الملك هم گريخت و در خانه خود نشست دو فرزندش قطن و اميه هم گريختند .\r\nيكى از آن دو بمارده ( ماردين ) و ديگرى به « سرمطه » پناه بردند . يمانىها هم بر -\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nبلج شوريدند و قتل عبد الملك را به او تكليف كردند او از آنها ترسيد عبد الملك را كشت و بدار آويخت . سن او نود سال بود . چون خبر قتل او به دو فرزندش رسيد سپاهى از مارده تا اربونه جمع و تجهيز نمودند كه عده آن صد هزار بود سوى بلج و اتباع او كه در « قرطبه » بودند لشكر كشيدند . بلج از شهر لشكر كشيد و بمقابله آنها پرداخت اهل شام هم همراه او بودند او دو برادر و سپاه آنها را منهزم نمود و خود به شهر قرطبه برگشت ولى پس از چند روز زندگى را بدرود گفت .\r\nعلت ورود بلج باندلس اين بود كه او با عم خود كلثوم بن عياض در جنگ بربر بوده . شرح اين واقعه گذشت كه چون عم او كشته شد او ناگزير باندلس پناه برد و عبد الملك بن قطن به او اجازه ورود داد كه موجب قتل عبد الملك گرديد .\r\nپس از آن اهل شام ثعلبه بن سلامه عاملى را بجاى او برگزيدند او ماند تا آنكه ابو الخطار والى آن ديار شد و آن در سنه صد و بيست و پنج بود كه اهل اندلس مطيع او شدند .\r\nثعلبه و ابن ابى نسعه و دو فرزند عبد الملك هم نزد او رفتند و او به آنها داد و نيكى نمود . كار او بالا گرفت و پايدار شد او شجاع و خردمند و كريم بود . عده اهالى شام كه به او گرويدند فزون گرديد و شهر « قرطبه » بر آنها تنگ شد ناگزير آنها را در شهرستانها پراكنده كرد و سكنى داد . اهالى دمشق در محل « بيره » جا داد زيرا آن محل شبيه دمشق بود همان محل را هم دمشق ناميد . اهل حمص را هم در « اشبيليه » سكنى داد . اهل « قنسرين » را در « حيان » جا داد و آن را « قنسرين » نام نهاد . اهالى « اردن » را در صحرا سكنى داد و نام بلاد آنها را « اردن » گذاشت . مردم « فلسطين » را در « شذونه » منزل داد و آن را « فلسطين » ناميد . مصريان در « تدمير » جمع كرد و نام مصر را بر گزيد زيرا آن سرزمين شبيه مصر بود بعد از آن يمانيها تعصب كردند و آن تعصب موجب قيام ستيز « صميل » بن حاتم گرديد بر او شوريد و قبايل مضر را در ستيز او برانگيخت و خلع و عزل او را خواست .\r\nاين فتنه در سنه صد و بيست و هفت برخاست . « صميل » بن حاتم بن شمر بن\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nذى الجوشن بود كه با لشكر شام به يارى اهل اندلس رفت و در آن ديار مستقر گرديد و در آنجا سالار شد ابو الخطار خواست از اعتبار او بكاهد روزى ميان سپاهيان فرمان داد كه او را دشنام دهند و توهين كنند او در حالى رانده شد كه عمامه وى كج شده بود . بعضى از دربانان به او گفتند : چرا عمامه تو كج شده ؟ گفت : اگر من عشيره و قوم داشته باشم آنها عمامه مرا راست خواهند كرد . او نزد قوم خود فرستاد و پيغام داد شكايت كرد . آنها گفتند : ما تابع و مطيع تو هستيم . آنها بثوابة بن سلامه جذامى نامه نوشتند او از اهل فلسطين بود . نزد آنها رفت و اجابت كرد و قبيله « لخم » و « جذام » هم متابعت كردند . ابو الخطار بر تجمع آنها آگاه شد لشكر كشيد و جنگ كرد اتباع او منهزم شدند و خود او گرفتار گرديد . ثوابه وارد قصر شد در حالى كه ابو الخطار در بند و زنجير بود ثوابة مدت دو سال در اندلس امارت كرد و چون درگذشت يمانيها خواستند ابو الخطار را بر سر كار قرار دهند ولى مضر مانع شدند . رئيس آنها هم « صميل » بود . اختلاف رخ داد و اندلس در مدت چهار ماه بدون امير بود . ما شرح مبسوط اين حوادث را در تاريخ سنه صد و بيست و هفت آورده بوديم و چون بدون امير ماندند عبدالرحمن بن كثير لخمى را براى صدور فرمان برگزيدند .\r\nچون كار آنها سخت گرديد بر انتخاب يوسف بن عبدالرحمن بن حبيب بن ابى عبيده فهرى متفق و متحد شدند او را براى امارت برگزيدند يوسف در سنه صد و بيست و نه امير اندلس شد . تصميم گرفتند كه او براى مدت يك سال امير باشد بعد امارت را به يمانيها بسپارد هر كه را بخواهند امير كنند چون يك سال گذشت يمانيها تماما تجمع كردند و لشكر كشيدند كه يك امير از خود انتخاب كنند و بنشانند صميل شنيد و شبيخون زد بسيارى از آنها را كشت . آن واقعه را جنگ قشنده ناميدند كه مشهور بوده كه ابو الخطار هم در آن گير و دار كشته شد . در آن جنگ اول با نيزه نبرد كردند تا نيزه‌ها شكست سپس با شمشير تا شمشيرها خرد و تباه گرديد بعد موى سر يك ديگر گرفتند و بكشتى پرداختند و آن در سنه صد و سى بود در پايان جنگ مردم بر امارت يوسف متفق شدند كسى هم بر او اعتراض نكرد و متعرض نشد .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nچيزهاى ديگر هم گفته شده كه مخالف نقل ما مىباشد كه در تاريخ حوادث صد و بيست و هفت شرح داده شده است .\r\nبعد از آن قحط و غلا بر اندلس استيلا يافت مردم آن سرزمين هم مهاجرت كردند و تا سنه صد و سى و شش اوضاع آن سامان پريشان و درهم بود .\r\nدر آن سال تميم بن معبد فهرى و عامر عبدرى در شهر « سرقسطه » با هم متحد شدند و صميل بجنگ آنها لشكر كشيد يوسف فهرى هم با آن دو نبرد كردند و هر دو را كشت . يوسف هم امير اندلس بود تا آنكه عبدالرحمن بن هشام ( اموى ) بر او و بر اندلس غلبه كرد .\r\nاين است آنچه در تاريخ اندلس آمده كه شرح آن پراكنده بود و اكنون مختصرا در يك جا جمع و تدوين تا وقايع اندلس پيوسته بهم بيان و به يكديگر مرتبط شود . اكنون رسيدن عبدالرحمن بن معاوية بن هشام به آن ديار را بيان مىكنيم .\r\nاما علت رفتن عبدالرحمن به آن سامان اين بود كه چون دولت بنى العباس چيره شد و بنى اميه و ياران و پيروان آنها كشته شدند بعضى از آنها كه نجات يافته بودند گريختند يكى از گريختگان عبد الرحمن بن معاويه بود كه در واقعهء ذات - الزيتوه تن بفرار داد و خود با يك غلام بفلسطين پناه برد . غلام او اخبار تجسس و تحقيق مىكرد و به او خبر مىداد . از او نقل شده كه چون در محل « نهرابى فطرس » بما امان داده شد و بعد امان و پيمان را شكستند و خون ما را ريختند خبر واقعه به من رسيد و من از آميزش با مردم پرهيز داشتم . با نا اميدى به خانه خود برگشتم . هر چه براى سفر ضرورى بود برداشتم و با خانواده خود سفر كردم ولى با بيم و هراس و احتياط تا آنكه بيك قريه بر كنار فرات رسيدم كه آن قريه داراى درخت و باغ و چمن بود .\r\nروزى من در آن قريه بودم و فرزندم سليمان كه طفل چهار ساله بود نزد من سرگرم بازى بود ناگاه از در منزل خارج شد و با رعب و زارى برگشت و دامنم را گرفت و به من آويخت و گريست من او را دور مىكردم ولى او سخت به من پناه مىبرد\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nمن بيرون رفتم كه علت بيم او را بدانم پرچمها و علامتهاى سياه را ديدم ( شعار بنى العباس ) . رعب و خوف بر آن قريه هجوم آورد . برادر كوچكى داشتم به من گفت :\r\nزينهار زينهار اينك درفشهاى سياه رسيده بايد بگريزى و نجات بيابى . من هم مقدارى دينار ( زر ) برداشتم و برادر خود را همراه بردم به خواهرهاى خود گفتم مقصد من فلان جاست شما بعد از من غلام مرا سوى من روانه كنيد . من رفتم و ديدم كه سواران قريه را محاصره مىكردند . مرا جستجو كردند و نيافتند . من نزد يكى از آشنايان خود رفتم و به او گفتم چند رأس چهار پا براى من بخرد و توشه و اسباب سفر فراهم كند . او غلامى داشت كه خبر پناهندگى مرا به حاكم داد . حاكم خيلى بطلب من فرستاد ما هم پياده از آن محل گريختم . سواران ما را ديدند و دنبال كردند . ما شتاب كرديم و بيك باغ رفتيم كه در كنار فرات بود سواران رسيدند و ما خود را به آب انداختيم من و برادر سيزده ساله خود هر دو شنا كرديم سواران بما امان دادند برادرم كه شناخته شده بود با امان نزد آنان برگشت و من شنا را ادامه دادم تا آن طرف فرات عبور كردم . آنها برادرم را كشتند و من قتل او را به چشم مىديدم سخت محزون و ماتم زده شدم . راه خود را گرفتم و رفتم تا بيك جنگل انبوه رسيدم در آنجا پنهان شدم تا از پيدا كردن من نااميد شدند . من سير و سفر خود را ادامه دادم تا بافريقا رسيدم .\r\nبعد از آن خواهرش « ام الاصبغ » غلام او بدر را بدنبال او فرستاد و زر و گوهر به او داد كه صرف اصلاح حال خود كند . چون بافريقا رسيد عبدالرحمن بن حبيب بن ابى عبيده فهرى بطلب و تعقيب او كوشيد . او پدر يوسف امير اندلس بود . عبدالرحمن كه والى افريقا بود تعقيب وى را ادامه داد او گريخت و بقبيله مكناسه كه از قبايل بربر بود پناه برد . در آنجا دچار سختىها شد كه شرح آن بدراز مىكشد از آنجا گريخت و بقبيله نفزاوه پناه برد كه مادرش از آنجا بود و آنها دائيهاى او بودند بدر غلام او همراه او بود .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nگفته شده او نزد قومى از قبيلهء « زناته » رفت آنها درباره او نيكى كردند و پناهش دادند تا مطمئن شد و آرام گرفت . آنگاه شروع كرد كه با بنى اميه كه در اندلس زيست مىكردند مكاتبه كند و ورود خود را اطلاع دهد و آنها را بمتابعت خود دعوت نمايد . بدر غلام خود را هم نزد آنها فرستاد در آن هنگام ، امير اندلس يوسف بن عبد الرحمن فهرى بود .\r\nبدر ( غلام او ) نزد آنها رفت و خبر داد آنها هم دعوت او را اجابت كردند و يك كشتى براى آوردن او فرستادند كه در آن كشتى ثمامة بن علقمه و وهب بن اصفر و شاكر بن ابى السمط بودند آنها نزد او رفتند و اطاعت خود را به او ابلاغ نمودند و او را همراه خود باندلس بردند . كشتى در تاريخ ماه ربيع الاول سنه صد و سى و هشت در « منكب » لنگر انداخت . گروهى از سالاران « اشبيليه » نزد او رفته سر سپردند .\r\nيمانيها هم كه نسبت بصميل و يوسف فهرى كينه داشتند به او گرويدند . از آنجا بسرزمين « ريه » رفت و اهالى محل كه حاكم آنها عيسى بن مساور بود با او بيعت كردند پس از آن به محل « شذونه » رفت و غياث بن علقمه لخمى با او بيعت كرد بعد به محل « موزور » رفت ابراهيم بن شجره حاكم محل با او بيعت كرد . سپس راه « اشبيليه » را گرفت و ابو الصباح يحيى بن يحيى با او بيعت كرد . خبر او به گوش يوسف رسيد يوسف در پيرامون قرطبه غائب ( و غافل ) بود . چون عبدالرحمن بقرطبه رسيد با يوسف مكاتبه كرد كه صلح كنند مدت دو روز با خدعه صلح را عقب انداخت يك روز از آن دو روز عرفه بود هيچ يك از ياران يوسف شك نداشت كه صلح منعقد شده . يوسف روز عيد اضحى طعامى آماده كرد كه مردم تناول كنند و خود را آسوده و آرام بود .\r\nعبدالرحمن هم سواران خود را آماده و مرتب كرده بود . لشكر عبدالرحمن شبانه از رود گذشت و شب عيد قربان جنگ را آغاز كرد . طرفين متحارب پايدارى كردند تا بامداد . عبدالرحمن بر استر سوار شد تا مردم تصور نكنند او خواهد گريخت ( كندرو ) چون او را بدان حال ديدند دلير شدند و خود را بثبات وادار نمودند .\r\nزودتر بقتل اتباع يوسف دست دراز كردند و او تن بفرار داد . صميل ( نواده شمر )\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nبا گروهى از عشيره خود پايدارى كرد ولى بعد ناگزير تن بگريز داد . عبدالرحمن پيروز شد . يوسف بمارده پناه برد و عبدالرحمن وارد قرطبه شد . خانواده و حشم يوسف را از قصر بيرون كرد و خود داخل قصر شد .\r\nبعد از آن براى سركوبى يوسف لشكر كشيد و بطلب او كوشيد . چون يوسف شنيد از جاى خود جنبيد راه قرطبه را گرفت تا رسيد داخل قصر شد . خانواده و اموال خود را بيرون كشيد و سوى شهر « بيره » كوچ كرد . صميل هم به شهر شوذر رفته بود . عبدالرحمن آگاه شد سوى شهر « قرطبه » شتاب كرد كه شايد به او برسد چون به او نرسيد تصميم گرفت سوى شهر « بيره » لشكر بكشد در آن هنگام صميل بيوسف پيوسته بود در آنجا گروهى به آنها گرويدند . طرفين متحارب مكاتبه كردند و به صلح كوشيدند . صلح بر اين قرار شد كه يوسف با امان تسليم شود و با عبدالرحمن در شهر قرطبه زيست كند . يوسف هم دو فرزند خود را گروگان داد . كه يكى ابو الاسود محمد و ديگرى عبدالرحمن نام داشتند . يوسف هم فرود آمد و همراه عبدالرحمن روانه شد چون به شهر قرطبه رسيد به اين بيت شعر تمثل كرد .\r\n فينا نسوس الناس و الامر امرنا * اذا نحن فيهم سوقه نتنصف \r\nعبدالرحمن در قرطبه مستقر گرديد در آنجا مسجد و قصر بنا كرد و هشتاد هزار دينار صرف بناى آن دو كرد و قبل از انجام بنا درگذشت . و نيز چندين مسجد جامع ساخت گروهى از خويشان و خاندان او رسيدند او در آنجا براى منصور دعوت مىكرد ( ناگزير او را خليفه دانست و بنام او خطبه مىخواند ولى بعد بنى اميه مستقل شدند و خود را خليفه دانستند ) .\r\nابو جعفر ( مقصود طبرى ) ورود عبدالرحمن باندلس را در تاريخ سنه صد و سى و نه آورده گفته شده در سنه صد و سى و هشت چنان كه ما اين روايت را ترجيح داديم تا بتوانيم تاريخ را مسلسل ذكر كنيم و از موضوع خارج نشويم . اين شرح براى بيان عبدالرحمن و تاريخ دخول او باندلس كافى مىباشد كه ما باختصار پرداختيم .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\nبيان بازداشت عبد اللّه بن على\r\nچون سليمان از حكومت بصره بر كنار شد برادرش عبد الله بن على با ياران خود از منصور بيمناك و پنهان شدند . منصور بر اختفاء آنها آگاه شد بسليمان و عيسى دو فرزند على بن عبد الله بن عباس پيغام داد كه عبد الله را روانه كنند و به او امان داد و آنها را بانجام كار مجبور و وادار كرد .\r\nسليمان و عيسى عبد الله را را با غلامان و امراء و فرماندهان و ياران ( عبد الله ) نزد منصور رفتند . چون رسيدند بسليمان و عيسى اجازه ورود و ديدار داد . هر دو داخل شدند ورود عبد الله را اطلاع دادند و براى عبد الله اجازه ملاقات خواستند او هم پذيرفت ولى سرگرم حديث و مذاكره شد . قبلا هم در قصر خود جاى بازداشت او را مهيا كرده بود . دستور داد يكسره او را به آنجا ببرند او را بردند و بازداشتند . پس از آن منصور برخاست و بسليمان و عيسى گفت : عبد الله را با خود ببريد چون بيرون رفتند عبد الله را نيافتند خواستند برگردند نزد منصور آنها را از دخول منع كردند دانستند كه او را حبس كرده در آن هنگام شمشيرهاى اتباع عبد الله را گرفتند و بزندان سپرده بودند .\r\nخفاف بن منصور ( يكى از سرداران عبد الله ) بساير ياران و سالاران گفته بود اگر وارد شديم همه يكباره بر منصور حمله كنيم و حاجب و دربان را بكشيم تا به او برسيم و بقتل او دست دراز كنيم و گر نه او ما را خواهد كشت آنها از او نپذيرفتند او از آمدن با آنها پشيمان شده بود چون شمشيرهاى آنها را گرفتند . و ريش خود را بدست گرفت و بباد دهن ( حركت زشت ) داد و گفت : مرا اطاعت نكرديد . آنگاه به روى ياران خود تف انداخت .\r\nمنصور بعضى از آنها را در حضور خود كشت و بعضى ديگر بخراسان نزد ابو داود خالد فرستاد كه او هم آنها را كشت .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\nبيان حوادث\r\nسليمان بن على از امارت بصره معزول شد گفته شده عزل او در سنه صد و چهل بود . سفيان بن معاويه امير بصره شد . در آن سال عباس بن محمد بن على امير الحاج شد . زياد بن عبيد الله حرثى هم امير مكه و مدينه و طايف بود .\r\nعيسى بن موسى والى كوفه و سفيان بن معاويه امير بصره ( مكرر آمده ) . قاضى آن هم سوار بن عبد الله و امير خراسان ابو داود بود .\r\nدر آن سال عبد ربه سعيد بن قيس انصارى وفات يافت . گفته شده در سنه صد و چهل و يك درگذشت .\r\nدر آن سال علاء بن عبدالرحمن مولاى خرقه و محمد بن عبد الله بن عبدالرحمن ابو صعصعه مازنى و يزيد بن عبد الله بن شداد بن هاد ليثى وفات يافتند . شخص اخير در اسكندريه درگذشت .\r\n\r\nسنه صد و چهل\r\n\r\nبيان هلاك ابو داود والى خراسان و امارت عبد الجبار\r\nدر آن سال ابو داود خالد بن ابراهيم ذهلى امير خراسان هلاك شد . سبب هلاك او اين بود كه گروهى از سپاهيان در « كشماهن » بر او شوريدند . آنها خانهء او را قصد كردند و او بيدار شد بر ديوار رفت و فرياد زد كه اتباع او بشنوند و براى نجات وى شتاب كنند او پاى خود را بر يك آجر گذاشت آن آجر سست بود شب را بدان حال گذرانيد تا بامداد كه آن آجر شكست و افتاد و كمرش شكست و تا نماز عصر درگذشت .\r\nعصام رئيس شرطه او جانشين وى شد تا عبد الجبار بن عبدالرحمن ازدى رسيد\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nكه امير و والى خراسان شده بود او جماعتى از سالاران و سرداران گرفت آنها را متهم كرد كه براى آل على بن ابى طالب دعوت و تبليغ ميكردند .\r\nمجاشع بن حديث انصارى عامل بخارا و ابو المغيره خالد بن كثير مولاى بنى - تميم عامل قوهستان و حريش بن محمد ذهلى كه پسر عم ابو داود بود از آنها بودند .\r\nعبد الجبار آنها را كشت و جماعتى را بزندان سپرد . حكام و عمالى كه از طرف ابو داود به كار گماشته شده بودند مجبور كرد كه اموال و هر چه در دست دارند به او بدهند .\r\n\r\nبيان قتل يوسف فهرى\r\nدر آن سال يوسف فهرى كه امير اندلس بود پيمان عبدالرحمن اموى را شكست . علت اين بود كه عبدالرحمن كسانى را گماشته بود كه به او توهين كنند و در تملك املاك با او دعوى و مرافعه نمايند و چون قانون شريعت را به كار برند او از اطاعت قوانين شرع تمرد مىكرد او متوجه بهانه‌گيرى و اشكال تراشى شد مارده را قصد كرد . عده بيست هزار تن گرد او تجمع كردند . او سوى عبدالرحمن لشكر كشيد و عبدالرحمن هم بمقابله او پرداخت و از شهر قرطبه خارج شد و به محل « حسن مدور » رفت .\r\nپس از آن يوسف صلاح در اين ديد كه عبد الملك بن عمرو بن مروان را قصد كند كه او والى « اشبيليه » بود همچنين فرزندش عمر بن عبد الملك كه حاكم « مدور » بود . سوى آن دو لشكر كشيد و هر دو بجنگ او كمر بستند . نبردى سخت رخ داد و طرفين پايدارى كردند ولى بعد اتباع يوسف تن بفرار دادند و بسيارى از آنها به خاك و خون كشيده شدند .\r\nخود يوسف هم گريخت و در بلاد سرگردان و حيران ماند بعضى از اتباع او بكشتن وى اقدام كردند . قتل او در سنه صد و چهل و دو در پيرامون « طليطلة » واقع شد و سرش را نزد عبدالرحمن بردند كه در شهر « قرطبه » نصب شد . فرزندش عبدالرحمن\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nرا هم كه يكى از گروگان بود كشت و سرش را با سر پدر نصب نمود . ابو الاسود بن يوسف كه از گروگان بود زنده ماند كه بعد شرح حال او خواهد آمد .\r\nاما صميل ( شمرزاده ) هنگامى كه يوسف تن بفرار داد او در شهر « قرطبه » ماند و فرار نكرد . عبدالرحمن او را نزد خود خواند و درباره يوسف از او تحقيق كرد . او گفت : كار خود را از من مكتوم كرد و به من چيزى نگفت و من هيچ اطلاعى ندارم .\r\nگفت : بايد بگويى و خبر او را بدهى . گفت : اگر او زير پاى من باشد ( اصلاح عرب و مقصود از نزديك بودن است ) او را به تو تسليم نمىكنم . عبدالرحمن صميل را با دو فرزند يوسف به زندان سپرد . چون ديگران از زندان گريختند او از فرار عار داشت در زندان ماند . بعد سالاران مضر ( قبايل ) را بزندان بردند تا او را مشاهده كنند او را مرده ديدند و نزد او يك جام و نقل بود . آنها گفتند : اى ابا جوشن ( كنيه او كه جد او ذا الجوشن پدر شمر بود ) ما ميدانيم كه تو چيزى نخوردى ( كه بميرى ) ولى به تو دادند كه بنوشى و بميرى .\r\n\r\nبيان حوادث\r\nدر آن سال اذفونش « پادشاه » « جليقيه » درگذشت بعد از او فرزندش « درويليه » بر تخت نشست . او از پدرش دليرتر و سياست او او بهتر بود مملكت را بهتر از پدر اداره و ضبط كرد . پدرش مدت هيجده سال سلطنت كرد .\r\nچون فرزندش بر اورنك ملك نشست كار او بالا گرفت و عظمتى بسزا يافت و چون نيرومند شد مسلمين را از مرزهاى كشور اخراج كرد و شهر « لك » و پرطقال ( پرتقال كه اكنون كشور است ) و « شلمنقة » و « قشتياله » را تملك و تصرف نمود و تمام آن شهرها كه نام برده شده از اندلس بوده .\r\nدر آن سال منصور برادرزاده عبد الوهاب بن ابراهيم امام را بهمراهى حسن بن قحطبه با سپاهى كه عدهء آن بالغ بر هفتاد هزار بود براى فتح « مطليه » ( مالت ) روانه كرد . حسن در آن واقعه اثر مهم و نمايان داشت .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n( پس از فتح ) منصور عده چهار هزار نفر پادگان در آنجا گذاشت و سلاح و ذخيره بسيار آن نهاد و قلعه « قلوذيه » را ساخت .\r\nچون پادشاه روم شنيد كه عبد الوهاب و حسن مالت را قصد نموده‌اند لشكر كشيد و با عده صد هزار جنگجو رفت و در جيحان لشكر زد و چون فزونى عده مسلمين را دانست بازگشت .\r\nچون مالت دوباره آباد شد آنانى كه از آن ديار كوچ كرده يا اخراج شده بودند ( از مسلمين ) باز گشتند .\r\nدر آن سال منصور براى حج رفت و از حيره ( كوفه - نجف ) احرام كرد و چون فريضه حج را ادا كرد بيت المقدس را قصد نمود و از آنجا به محل « رقه » رفت و در آنجا منصور ابن جعونه عامرى را كشت و به محل « هاشميه » در كوفه باز گشت در آن سال منصور دستور داد كه شهر « مصيصه » را بدست و مراقبت جبريل بن يحيى آباد كنند . ديوار و حصار و باروى آن از حدوث زمين لرزه متزلزل و ويران شده بود . عده سكنه آن هم كم شده بود ( كه بر آنها افزود ) و نام آن شهر را معموره نهاد . در آن شهر مسجدى ساخت و براى هزار مرد از سكنه آن شهريه مقرر كرد و بسيارى از مردم را سكنى داد .\r\nدر آن سال سعد بن اسحاق بن كعب بن عجره و عمرو بن يحيى بن ابى حسن انصارى و عمارة بن غزيه انصارى كه مورد اعتماد و وثوق بود و ابو العلاء ايوب قصاب و ابو جعفر محمد بن عبد اللّه اسكافى كه متكلم معتزله ( در علم كلام ) و يكى از پيشوايان آنها ( فرقه معتزله ) بود كه معتزليهاى اسكافى به او منتسب مىشوند . و اسماء بن عبيد بن مخارق پدر حويزه بن اسماء درگذشتند .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n\r\nسنه صد و چهل و يك\r\n\r\nبيان قيام و خروج راونديها\r\nدر آن سال راونديه بر منصور شوريدند آنها قومى در خراسان زيست مىكردند و بعقيده ابو مسلم داعى و مبلغ ( بنى العباس ) معتقد بودند . آنها قائل بتناسخ ارواح بودند ادعا مىكردند كه روح آدم در جسم عثمان بن نهيك حلول كرده خداوند كه به آنها روزى مىدهد و خورد و نوش مىرساند منصور است . جبرئيل هم هيثم بن معاويه است . چون خروج كردند بكاخ منصور رفتند و گفتند : اين قصر خداوند ماست ( منصور ) . منصور رؤساء آنها را گرفت و بزندان سپرد عده دويست تن از بزرگان و پيشوايان آنان را حبس كرد . آنها خشمگين شدند و جوشيدند و شوريدند و يك تابوت بدون مرده حمل كردند تا بدر زندان رسيدند و تابوت را بزندان افكندند و بر زندانبان‌ها و نگهبانان حمله كردند و آنها را راندند و در زندان را شكستند و ياران و پيشوايان خود را آزاد كردند . از آنجا منصور را قصد و حمله نمودند . عدهء آنها ششصد تن بود . مردم فرياد زدند و يك ديگر را زينهار گفتند و درهاى شهر را بستند كه هيچ كس نتواند داخل شود . منصور هم از كاخ بيرون رفت و پياده راه پيمود زيرا در آن هنگام ( سبب شورش ) يك مركب پيدا نمىشد از آن روز دستور داد كه در كاخ چهار پايان را جا بدهند چون منصور پياده رفت براى او يك چهار پا آوردند و او سوار شد و آنها ( راونديه ) را قصد كرد . آنها بر او ازدحام كردند و نزديك بود او را بكشند .\r\nمعن بن زائده شيبانى ( امير دلير و كريم مشهور عرب ) كه تا آن هنگام از منصور بيمناك و پنهان شده بود زيرا با ابن هبيره بود چنان كه شرح داده شد منصور هم بتعقيب او سخت مىكوشيد و مبلغى جائزه براى گرفتن او معلوم كرده بود .\r\nچون آن واقعه رخ داد معن رو بسته ( لثام عرب به صورت گرفته ) رسيد و پياده شد و\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nسخت دليرى و نبرد كرد و امتحان بسيار نيكى داد . منصور هم بر يك استر سوار بود كه عنان آن بدست ربيع حاجب او بود . معن پيش رفت و بربيع گفت : كنار برو كه من در گرفتن لگام از تو احق و اولى هستم و من مىتوانم او را بىنياز كنم . منصور گفت : راست مىگويد عنان را بدست او بسپار . معن بجنگ كوشيد تا راونديه را پراكنده كرد و بر آنها پيروز شد . منصور ( كه او را ديد ) پرسيد تو كيستى ؟ معن گفت : من كسى هستم كه تو بگرفتارى و دستگيرى او مىكوشى من معن بن زائده هستم . گفت : خداوند به تو امان بدهد كه جان تو محفوظ بماند .\r\nهمچنين خانواده و بستگان تو همه در امان باشند . مانند تو كسى شايسته اعتماد و تربيت مىباشد . ابو نصر مالك بن هيثم هم رسيد و بر در كاخ منصور ايستاد ( دفاع كرد چنان كه خبر آن گذشت ) . منادى در بازار فرياد زد بزنيد و بكشيد . مردم هم آنها را هدف تير كردند و زدند و كشتند دروازه‌هاى شهر را هم باز كردند مردم هجوم آوردند و خازم بن خزيمه ( جد اعلاى امير اسد اللّه خزيمه علم ) با لشكر خود رسيد و آنها را محاصره كرد تا به ديوار پناه بردند آنگاه دليرى كردند و بر عده خازم حمله نمودند و در دو جا آنها را به عقب راندند خازم به هيثم بن شعبه گفت : اگر اين بار حمله كنند تو آنها را در پناه ديوار نگاه دار تا ناگزير محصور شوند و چون پشت ديوار قرار گيرند بر آنها حمله كنيد و همه را بكشيد . خازم بن خزيمه در جنگ عقب رفت و آنها را به خود كشيد هيثم را وادار كرد كه از عقب پشت آنها را بگيرد خازم بر آنها حمله كرد و همه را كشت . قبل از مرگ عثمان بن نهيك ( كه به او ايمان داشتند ) رسيد و با آنها گفتگو كرد آنها او را هدف تير كردند . آن تير هنگامى به او اصابت كرد كه بر مىگشت و به آنها پشت كرده بود ميان دو كتف از پشت اصابت كرد . چند روزى مجروح ماند و بعد درگذشت منصور بر او نماز خواند . ( او قاتل ابو مسلم بود كه در اول كار از اتباع ابو مسلم بود ) پس از آن عيسى بن نهيك را براى سالارى نگهبانان برگزيد . او سرنگهبان و دربان بود تا مرد . آنگاه ابو العباس طوسى را برياست نگهبانان برگزيد اين وقايع در شهر هاشميه در كوفه\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nرخ داد . چون منصور نماز ظهر را خواند دستور داد طعام را حاضر كنند آنگاه معن را نزد خود خواند و او را گرامى و ارجمند داشت و بر منزلت و عزت او افزود بعم خود عيسى بن على بن عبد اللّه بن عباس گفت : اى ابا العباس . آيا تو دليرترين مرد را مىشناسى ؟ اگر وصف مردان مرد را شنيدى و بخواهى بهترين آنها را ببينى معن را ببين و بشناس . معن گفت : به خدا اى امير المؤمنين من وقتى به تو رسيدم بيمناك بود و چون شجاعت و ثبات و بىباكى ترا نسبت به آنها ديدم كه آنها را حقير و ناچيز مىدانستى من هم قوى دل و جسور و بىباك شد كه چنين كردم كه تو ديدى .\r\nگفته شده : معن بسبب همراهى با ابن هبيره مخفى شده بود چنان كه گذشت . او نزد ابى الخصيب حاجب منصور مخفى شده بود . و او انتظار داشت كه امان بگيرد و چون راوندىها شوريدند او بر در كاخ منصور ايستاد . منصور پرسيد از مردم ( براى دفاع ) چه كسى حاضر شده است ؟ ابو الخصيب گفت : معن بن زائده .\r\nمنصور گفت : او مرد دلير عرب است سخت جان و كريم و داراى نسب شريف مىباشد اجازه بده داخل شود . چون بر منصور داخل شد به او گفت : اى معن عقيده و تدبير تو چيست ؟ گفت : من عقيده دارم كه منادى اعلان كند و مردم را بجنگ تشويق و تشجيع نمايد و وعده جايزه و مال هم بدهد . منصور گفت : مردم وجود ندارد .\r\nمردم كجا و مال كو ؟ كيست كه بتواند خود را در معرض خطر اين بيگانگان ( خران ) كند ؟ تو اى معن ( با اين عقيده ) كارى نكردى . اى معن تدبير اين است كه من خود بيرون بروم و پايدارى كنم كه چون مردم مرا ببينند دلير شوند و نبرد كنند و اگر در جاى خود بمانم مردم سست و خوار شده مىگريزند . معن دست او را گرفت و گفت :\r\nهرگز اى امير المؤمنين اگر به روى فورا كشته مىشوى . ترا به خدا جان خود را از دست مده . ابو الخصيب هم گفته معن را تأييد كرد . منصور دامان خود را از دست هر دو كشيد و بر مركب خود سوار شد . معن هم لگام مركب را گرفت و ابو الخصيب دست بركاب او برد . يكى ( از راونديها ) بر منصور حمله كرد و معن او را كشت .\r\nدومى و سومى و چهارمى را هم كشت تا آنكه مردم جمع شدند و آنها را كشتند يك\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nساعت نگذشت كه همه كشته شدند .\r\nپس از آن معن پنهان شد منصور از ابو الخصيب پرسيد كه او كجاست ؟\r\nگفت : من از جاى او خبر ندارم . منصور گفت ( بعد از آن جانفشانى ) آيا او گمان مىبرد كه من از گناه او عفو نخواهم كرد ؟ او امتحان خوبى داده است به او امان بده و او را داخل كن . او را داخل كرد منصور به او ده هزار درهم داد و او را والى يمن نمود .\r\n\r\nبيان مخالفت و خلع عبد الجبار در خراسان و لشكركشى مهدى براى سركوبى او\r\nدر آن سال عبد الجبار بن عبدالرحمن والى خراسان كه از طرف منصور منصوب شده بود خليفه را خلع و تمرد كرد . علت اين بود كه چون منصور او را بخراسان فرستاد او سالاران و سرداران را گرفت بعضى را كشت و برخى را بزندان سپرد . منصور بر آن رفتار آگاه شد .\r\nبعضى هم بمنصور نوشتند كه : فساد آغاز شده ( كنايه - به اين عبارت است .\r\nنغل الاديم - نغل فاسد شد . اديم هم پوست است مجملا فساد بروز كرده است و مرض آغاز شده ) .\r\nمنصور ابو ايوب را گفت : عبد الجبار شيعيان ( پيروان ) ما را نابود كرده او اين كار نكرده مگر براى اينكه ما را خلع كند . ابو ايوب گفت : به او بنويس كه تو ميخواهى بجنگ و غزاى روم به روى و او بايد سپاه از خراسان روانه كند .\r\nاگر او چنين سپاهى بفرستد حتما دليران و سالاران و بزرگان قوم ميان آن خواهند بود . اگر آنها خراسان را تهى كنند تو هر كه را ميخواهى براى سركوبى او بفرست كسى قادر بر دفع او نخواهد بود . منصور هم براى او نوشت او پاسخ داد كه تركان شوريده‌اند و اگر سپاه پراكنده شود خراسان از دست خواهد رفت\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nنامه ( پاسخ ) را نزد ابو ايوب انداخت و گفت : چاره چيست ؟ گفت : او به تو بهانه داد تو به او بنويس كه خراسان براى من مهمتر است و من براى ( يارى ) تو سپاه خواهم فرستاد . بعد هم براى او سپاه بفرست كه آن سپاه در خراسان باشد كه اگر او تصميم بگيرد كه ترا خلع كند آن سپاه حلقوم او را خواهد گرفت . چون نامه منصور بدان مضمون بعبد الجبار رسيد جواب داد هيچ سالى مانند امسال براى خراسان سخت و قحط نبوده و اگر سپاه روانه كنى دچار سختى ( و گرسنگى ) خواهد شد زيرا گرانى شدت يافته . چون نامه او رسيد منصور خواند و آن را نزد ابو ايوب انداخت . ابو ايوب گفت : كار خود را آشكار كرد و بخلع مبادرت نمود تو ديگر با او گفتگو و مناظره مكن .\r\nمنصور هم فرزند خود مهدى را ( با سپاه ) فرستاد و دستور داد كه در شهر رى اقامت كند خازم بن خزيمه را هم براى جنگ عبد الجبار فرستاد . مهدى باز پيش رفت تا وارد نيشابور شد . چون اهالى مرورود ( كه تابع خازم بن خزيمه بودند ) مطلع شدند براى جنگ عبد الجبار لشكر كشيدند و با او سخت جنگ كردند . او گريخت و بيك انبار پناه برد و پنهان شد . مجشر بن مزاحم از سران مرو رود او را اسير كرد و و نزد خازم بن خزيمه برد . خازم هم يك لباده پشمينه بر تنش افكند و او را وارونه بر شتر سوار كرد و با خانواده و زن و فرزند و اتباع و ياران نزد منصور فرستاد . منصور هم آنها را سخت شكنجه داد تا اموال را از آنها گرفت . بعد دو دست و دو پاى عبد الجبار را بريد و سر او را پس از عذاب قطع كرد و زن و فرزندش را به محل « دهلك » كه يك جزيره در يمن بود تبعيد كرد . آنها آنجا بودند تا هندوان بر آنها حمله كرده گرفتارشان كردند . بعد از آن آنها را خريدند و فديه دادند ( بستگان آنها ) برگشتند .\r\nكسى كه از ميان آنها نجات يافته بود عبدالرحمن بن عبد الجبار بود كه به مصاحبت و دوستى خلفاء موفق شد و در زمان رشيد ( هارون ) در سنه صد و هفتاد درگذشت طغيان و عصيان عبد الجبار در سنه صد و چهل و دو بود گفته شده در ماه ربيع - الاول و در سنه صد و چهل بوده .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\nبيان فتح طبرستان\r\nچون مهدى بر عبد الجبار پيروز شد كه بدون خستگى و جنگ كار را پايان داد . منصور روا نداشت كه آن همه لشكركشى و مخارج سپاه بيهوده باشد . بمهدى ( فرزندش ) نوشت كه بجنگ طبرستان لشكر بكشد . خود در شهر رى بماند و ابو الخصيب و خازم بن خزيمه را با سپاه بجنگ سپهبد روانه كند . در آن هنگام سپهبد سرگرم نبرد مصمغان پادشاه دماوند بود . در قبال او هم لشكر زده و آماده كارزار بود . چون شنيد كه ابو الخصيب داخل كشور او شده او و مصمغان ( شهريار دماوند ) به يكديگر گفتند هر يك از ما كه مغلوب شود نوبت ديگرى ميرسد كه چون از جنگ سپهبد فراغت يابند بجنگ مصمغان مىپردازند بنابر اين هر دو در قبال مسلمين متحد شدند .\r\nسپهبد بكشور خود بازگشت و بجنگ مسلمين كمر بست . جنگ به طول كشيد منصور عمر بن علاء را بطبرستان فرستاد او كسى باشد كه بشار ( ايرانى ) درباره او گويد :\r\n اذا ايقظتك حروب العدى * فنبه لها عمرا ثم نم \r\nيعنى : اگر جنگ دشمنان ترا بيدار كند تو براى آن جنگ عمر را بيدار كن و خود ( آسوده ) بخواب . او ( عمر بن علاء ) باوضاع طبرستان آشنا و دانا بود .\r\nلشكر كشيد تا به محل « رويان » رسيد . رويان را گشود و قلعه « طلق » را گرفت و هر چه در آنجا بود ربود . جنگ باز دراز شد . خازم بر نبرد اصرار كرد و كوشيد تا طبرستان را گشود بسيار كشت و بازگشت . سپهبد بقلعه خود پناه برد و از آنجا امان خواست به شرط اينكه قلعه را با هر چه در آن ذخيره شده بدهد و تسليم كند . مهدى بمنصور نوشت . منصور هم صالح صاحب مصلى ( نماز خانه ) فرستاد ( كه امين بود ) هر\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nچه در آنجا بود بشمار آوردند و برگشتند . سپهبد هم بگيلان پناه برد و در ديلمان درگذشت . دختر او را اسير كردند او مادر ابراهيم بن عباس بن محمد ( برادر زاده منصور ) شده بود .\r\nبعد از آن سپاهيان بلاد مصمغان ( دماوند ) را قصد كردند . بر او پيروز شدند و بختريه ( دختر ) را ربودند كه او ( همسر مهدى ) مادر منصور بن مهدى شده بود .\r\n\r\nبيان حوادث\r\nدر آن سال زياد بن عبيد الله حرثى از امارت مكه و مدينه و طائف بر كنار شد . محمد بن خالد بن عبد الله قسرى در ماه رجب بحكومت مدينه منصوب و هيثم بن معاويه عتكى از اهالى خراسان امير مكه و طائف شد .\r\nدر آن سال موسى بن كعب رئيس شرطه منصور درگذشت .\r\nامير مصر و هند او بود و جانشين او در هندوستان فرزندش عيينه بود كه بعد معزول و محمد بن اشعث امير هند شد كه او نيز بر كنار و حكومت آن ديار را بنوفل بن محمد بن فرات واگذار شد .\r\nدر آن سال صالح بن على بن عبد الله بن عباس كه والى شام بود امير الحاج شد امير كوفه عيسى بن موسى ( وليعهد منصور ) بود .\r\nوالى بصره سفيان بن معاويه و امير خراسان مهدى ( فرزند منصور ) و جانشين او ( كه بامور ايالت رسيدگى مىكرد ) سرى بن عبد الله بود .\r\nحاكم موصل اسماعيل بن على بود .\r\nسعد بن سعيد برادر يحيى انصارى و ابان بن تغلب قارى ( قرآن ) هم در آن سال وفات يافتند .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n\r\nسنه صد و چهل و دو\r\n\r\nبيان خلع و تمرد عيينه بن موسى بن كعب\r\nدر آن سال عيينه بن موسى امير سند تمرد و منصور را خلع نمود . علت اين بود كه پدر او مسيب بن زهير را بنيابت خود برياست شرطه برگزيده بود . چون درگذشت مسيب هم برياست و تصدى خود ادامه داد او ترسيد كه اگر عيينه حاضر شود مقام رياست شرطه را احراز كند ( جاى پدر خويش را بگيرد ) . او اين بيعت شعر را براى عيينه نوشت ولى معلوم نكرد نويسنده نامه كيست و آن عبارت از اين است\r\n فارضك ارضك ان تاتنا * تنم نومة ليس فيها حلم \r\nيعنى : جاى ( زمين ) خود را نگهدار كه اگر نزد ما بيائى ( و امارت خود را ترك كنى ) خواهى خفت خفتى كه هرگز رويا نخواهد داشت ( خواهى مرد ) .\r\nاو هم تمرد و خلع كرد چون منصور خبر خلع را شنيد لشكر كشيد تا بجسر ( پل ) بصره رسيد . عمر بن حفص بن ابى صفراء عتكى را هم براى امارت سند و هند فرستاد ( قسمتى از هند ) . عيينه بجنگ او مبادرت كرد و او نبرد كرد و با غلبه وارد سند شد .\r\n\r\nبيان عهد شكنى سپهبد\r\nدر آن سال سپهبد در طبرستان پيمان خود را شكست و مسلمين را كشت و هر كه از آنها در بلاد او بود كشت . چون عهد شكنى او بمنصور رسيد ابو الخصيب مولاى خود و خازم بن خزيمه ( سردار شهير ) و روح بن حاتم را براى سركوبى او فرستاد . آنها لشكر كشيدند و دژ او را محاصره كردند و جنگ را ادامه و حلقه حصار را تنگ كردند و چون مدت نبرد و محاصره بدراز كشيد ابو الخصيب باتباع خود گفت : مرا بزنيد و موى\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nسر و ريش مرا بتراشيد ( حيله انديشيد ) آنها هم هر چه گفته بود كردند او نزد سپهبد رفت و گفت : آنها دانستند كه من هواخواه تو هستم نسبت به من چنين كردند و چنان به او گفت : من با تو همراهى مىكنم و رخنه سپاه را به تو نشان مىدهم . سپهبد باور كرد و او را مقرب نمود . در دروازهء دژ يك سنگ درشت بود كه مردان آن را مىكشيدند و بر در مىنهادند يا بر مىداشتند و دروازه را مىگشودند چون سپهبد ابو الخصيب را مورد لطف و عنايت و اعتماد نمود دروازه را به او سپرد . او هم دربان شد و بدستور او در را مىبستند و باز مىكردند تا آنكه سپهبد با او انس گرفت . و وثوق كامل يافت .\r\nابو الخصيب بروح و خازم نوشت و آن را با تير انداخت و به آنها خبر داد كه حيله وى كارگر شده به آنها هم وعده داد كه در همان شب در را خواهد گشود .\r\nچون شب فرا رسيد دروازه را باز كرد لشكر داخل دژ شد مدافعين و سپاهيان را كشتند و زن و فرزند را اسير كردند شكله مادر ابراهيم بن مهدى را اسير كردند ( همسر مهدى خليفه و بعد فرزندش ابراهيم خليفه شد ) .\r\nسپهبد هم زهرى براى خودكشى آماده كرده بود آن را نوشيد و مرد .\r\nگفته شده آن وقايع در سنه صد و چهل و سه رخ داد .\r\n\r\nبيان حوادث\r\nدر آن سال سليمان بن على بن عبد اللّه بن عباس كه امير بصره بود در حال امارت وفات يافت . سن او پنجاه و نه سال بود برادرش عبد الصمد بر او نماز خواند .\r\nدر آن سال نوفل بن فرات از امارت مصر عزل و حميد بن قحطبه بجاى او نصب شد .\r\nاسماعيل بن على بن عبد اللّه امير الحاج شد . امراء و حكام هم همان كسانى كه سال پيش بودند .\r\nعباس بن محمد برادر منصور از طرف منصور بامارت جزيره و شهرستانهاى\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nديگر و مرزبانى مرزها منصوب شد .\r\nمنصور عم خود اسماعيل بن على را از حكومت موصل عزل و بجاى او مالك بن هيثم خزاعى را نصب نمود . مالك جد احمد بن نصير بود در آن سال يحيى بن سعيد انصارى و ابو سعيد قاضى مدينه وفات يافتند . گفته شد : وفات آنها در سنه صد و چهل و سه بود .\r\nدر آن سال حميد بن ابى حميد طرخان گفته شده مهران كه مولاى طلحة بن عبد اللّه خزاعى بود درگذشت .\r\nاو از انس بن مالك روايت مىكرد و عمر او هفتاد و پنج سال بود . ابو حميد طويل ناميده مىشد . موسى بن عقبه مولاى آل زبير هم در آن سال درگذشت .\r\n\r\nسنه صد و چهل و سه\r\nدر آن سال ديلميان شوريدند و بسيارى از مسلمين را كشتند . كشتار عظيمى بود . منصور آگاه شد مردم را براى جنگ ديلم برانگيخت كه جهاد كنند .\r\nهيثم بن معاويه از امارت مكه و طائف عزل و سرى بن عبد اللّه بن حارث بن عباس كه امير يمامه بود بجاى او نصب شد او هم به مكه رفت . منصور قثم بن عباس بن عبد اللّه را امير يمامه نمود .\r\nحميد بن قحطبه از امارت مصر عزل و نوفل بن فرات بجاى او نصب و باز عزل شد و يزيد بن حاتم بامارت آن ديار رسيد .\r\nعيسى بن موسى بن على بن عبد اللّه كه والى كوفه بود امير الحاج شد .\r\nدر آن سال رزق بن نعمان غسانى در اندلس بر عبدالرحمن ( اموى ) شوريد .\r\nرزق امير جزيره خضراء بود . ( نزديك اسپانى ) سپاه عظيمى گرد او جمع شد و او سوى « شذونه » لشكر كشيد . شهر « اشبيليه » را هم گرفت و در درون شهر مستقر شد كه ناگاه عبدالرحمن رسيد و او را در همان شهر محاصره كرد و بر مردم شهر سخت گرفت مردم شهر براى تقرب نزد او رزق را گرفتند و تسليم او نمودند او را\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nكشت و بمردم امان داد و برگشت :\r\nدر آن سال عبدالرحمن بن عطاء صاحب شارعه كه عبارت از نخلستان بود درگذشت .\r\nسليمان بن طرخان تيمى و اشعث بن سوار و مجالد بن سعيد هم وفات يافتند .\r\n\r\nسنه صد و چهل و چهار\r\nدر آن سال ابو جعفر ( منصور ) مردم را از كوفه و بصره و جزيره و موصل براى جنگ و غزاى ديلم تجهيز و سوق داد . محمد بن ابى العباس سفاح را هم بفرماندهى آنها برگزيد .\r\nدر آن سال مهدى از خراسان بعراق باز گشت و با ريطه دختر عم خود سفاح ازدواج كرد .\r\nدر آن سال منصور براى حج سفر كرد و خازم بن خزيمه را بفرماندهى سپاه و رياست ذخاير و خواربار و تجهيز انتخاب نمود .\r\n\r\nبيان حكومت رياح بن عثمان مرى در مدينه و عزل محمد بن خالد بن عبد اللّه قسرى از عمارت آن سامان\r\nدر آن سال منصور حكومت مدينه را برياح بن عثمان مرى واگذار و محمد بن خالد بن عبد اللّه قسرى را از امارت آن ديار معزول نمود .\r\nسبب عزل او و عزل زياد قبل از او اين بود كه منصور از قيام محمد و ابراهيم دو فرزند عبد اللّه بن حسن بن على ابن ابى طالب بيمناك شده و آنها با بنى هاشم ( كه آمده بودند ) حاضر نشدند . عدم حضور آنها در سنه صد و سى و شش بود آن هم نزد برادرش سفاح ( نه خود منصور ) .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nروايت شده كه محمد بن عبد اللّه ادعا مىكرد كه منصور شبى كه بنى هاشم در امر خلافت مشورت كرده بودند با او بيعت كرده بود كه در مكه جمع شدند و چون كار مروان بن محمد مختل شده بود آنها تصميم گرفتند خليفه از بنى هاشم انتخاب و اختيار كنند ( و محمد صاحب النفس الزكيه را برگزيدند ) .\r\nچون منصور در سنه صد و سى و شش به سفر حج رفت درباره آنها پرسيد و تحقيق كرد ( علت عدم حضور ) زياد بن عبيد اللّه حرثى كه همراه او بود گفت : باكى نداشته باش من هر دو را نزد تو حاضر خواهم كرد و چون منصور بخلافت رسيد هيچ انديشه جز حضور آن دو برادر نداشت . هميشه راجع بمحمد مىپرسيد و او را جستجو مىكرد . بنى هاشم را يك يك و مرد مرد دعوت مىكرد و از حال و وضع محمد مىپرسيد . همه به او مىگفتند : او دانست كه تو بر احضار او اصرار دارى بدين سبب ترسيد و پنهان گرديد ولى هرگز قصد خلاف ندارد . چيزى كه اثر اين سخن را برد و منصور را نگران كرد اين بود كه حسن بن زيد بن حسن بن على بن ابى طالب ( پسر عم محمد ) به او گفت : به خدا قسم من از او اطمينان ندارم كه بر تو شورد و قيام كند . اين سخن منصور را هشيار و بر حذر كرد .\r\nموسى بن عبد اللّه بن حسن هميشه مىگفت : خداوندا ! خون ما را از حسن بن زيد بخواه و انتقام ما را از او بگير .\r\nپس از آن منصور بر عبد اللّه بن حسن اصرار و الحاح كرد كه فرزند خود محمد را حاضر كند و آن در سفر حج بود عبد اللّه بسليمان بن على بن عبد اللّه بن عباس گفت :\r\nاى برادر ما نسبت دامادى و رحم و خانواده داريم تو خود مىدانى بگو چه بايد كرد ؟\r\nگفت : من به خدا حال عبد اللّه بن على را ( برادر خود ) مىبينم كه مرگ او را از ما جدا كرد و او بما مىگفت : شما به من چنين كرديد و چنان . اگر او ( منصور ) داراى عفو و گذشت مىبود از عم خود عفو مىكرد ( اگر فرزند خود را تسليم كنى او را خواهد كشت ) . عبد اللّه پند سليمان را پذيرفت و تصديق كرد و فرزند خود را ظاهر نكرد .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nپس از آن منصور چندين بنده از عرب خريد و بهر يك از آنها يك شتر و بعضى را دو شتر داد . تجهيز و آماده كرد و براى جستجوى محمد در پيرامون مدينه فرستاد . منصور يك جاسوس ديگر برگزيد و يك نام از لسان شيعيان جعل كرد و با او براى محمد فرستاد كه شيعيان فرمانبردار و آماده جانفشانى هستند . به آن جاسوس مال و تحف و هدايا داد ( كه بنام شيعيان ) بمحمد تقديم كند . غلامان در اطراف مدينه بر سر هرابى مىرفتند و تظاهر مىكردند كه راه را گم كرده‌اند و در ضمن بجستجوى خود ادامه مىدادند .\r\nآن مرد جاسوس در شهر مدينه نزد عبد اللّه بن حسن بن حسن رفت و از حال فرزندش پرسيد و ادعا كرد نماينده شيعيان است . عبد اللّه از افشاء راز فرزند خوددارى كرد و آن مرد اصرار نمود و پياپى رفت و فريبش داد او گفت : برو بكوه « جهينه » و از على فرزند آن مرد پرهيزگار نكوكار كه او را اغر در محل ابر مىگويند او را بخواه كه او ترا هدايت خواهد كرد و نزد محمد خواهد برد .\r\nدر دستگاه منصور يك منشى شيعه مذهب بود كه اسرار منصور را حفظ مىكرد او آگاه شد فورا بعبد اللّه نوشت ( كه آن مرد جاسوس است نماينده شيعيان نيست ) .\r\nخبر آن جاسوس را به او داد . چون آن نامه رسيد سخت ترسيدند و ابو هبار را نزد محمد و على بن حسن ( عم او ) فرستادند كه آنها را از آن جاسوس بر حذر كند .\r\nابو هبار رفت و رسيد و بر على بن حسن وارد شد و خبر ( جاسوس ) را داد . بعد نزد محمد رفت كه در همان محل در يك غار پنهان شده بود جمعى از ياران هم نزد او بودند و آن مرد جاسوس نشسته بود كه با صداى بلند و نشاط سخن مىگفت و شادى مىكرد چون ابو الهبار را ديد ترسيد . ابو الهبار بمحمد گفت : من با تو كارى دارم . او برخاست و خلوت كرد ابو الهبار به او خبر ( آن جاسوس ) را داد . محمد گفت :\r\nچاره چيست و چه بايد كرد ؟ گفت : عقيده من يكى از سه كار را بكن . گفت : آن سه كار چيست ؟ گفت : بگذار من اين مرد را بكشم . گفت : من راضى بخونريزى كسى نيستم . مگر اينكه ناگزير باشم . گفت : او را با زنجير بند كن و هر جا\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nمىروى با خود ببر . گفت : آيا ما مىتوانيم در يك جا مستقر شويم و حال اينكه بيمناك و شتاب زده هستيم . گفت : او را بند مىكنيم و نزديكى از افراد خانواده تو در محل « جهينه » مىگذاريم . گفت : اين كار را مىكنم . چون هر دو از خلوت برگشتند آن مرد را نديدند محمد پرسيد آن مرد كجا رفت ؟ گفتند : او را به حال خود گذاشتيم او رفت و در عرض را پنهان شد او را جستجو كردند و نيافتند . انگار زمين دهان باز كرد و او را فرو برد . او پياده رفت تا به راه رسيد و با اعراب بمدينه رفت . بيكى از اعراب گفت : اين يك لنگه جوال را خالى كن و مرا در آن پنهان كن كه با لنگه ديگر تعادل كند و من به تو فلان مقدار مال خواهم داد او هم قبول و او را با خود تا شهر مدينه برد او بر منصور وارد شد و خبر داد ولى نام و كينه ابو الهباره را فراموش كرد ( كه بگويد چه كسى رسيد و خبر داد ) . او گفت : « و بار » بود . ابو جعفر نوشت كه كسى كه و بار نام داشته باشد دستگير كنند و نزد وى ببرند . مردى از اعراب پيدا كردند كه نامش « و بر » بود در پنهان شدن محمد از او پرسيد و تحقيق كرد و سخت گرفت . او سوگند ياد كرد كه درباره محمد هيچ چيز نمىداند . دستور داد او را هفتصد تازيانه زدند و بزندان انداختند او در زندان منصور ماند و درگذشت .\r\nبعد از آن عقبه بن سلم ازدى را نزد خود خواند و به او گفت : من ترا براى يك كار كه مرا سخت نگران كرده است احضار كرده‌ام كه فكر اين را داشتم كدام مرد شايسته را براى انجام آن انتخاب كنم تا ترا در نظر گرفتم شايد تو بتوانى آن كار را فرجام دهى اگر تو بانجام آن رستگار شوى پايه ترا بلند خواهم كرد .\r\nگفت : اميدوارم كه حسن ظن امير المؤمنين تأييد و تصديق كنم . گفت : برو خود را پنهان كن و اين كار را مكتوم بدار و فلان روز نزد من بيا . او رفت و مخفى شد و و در روز معين حاضر شد . به او گفت : ( منصور ) بنى عم ما اصرار دارند كه دولت و ملك ما را بربايند . آنها در خراسان پيروان دارند كه در فلان قصبه و ده هستند و با آنها مكاتبه مىكنند و زكات و هدايا و تحف را براى آنها مىفرستند كه آن هدايا خاص بلاد آنها مىباشد . تو با هدايا و خلعت نزد آنها برو و سفر و كار خود را مكتوم\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nبدار تا نزد آنها به روى . اگر به آنها رسيدى و ديدى از عقيده خود برگشته‌اند چه بهتر و اگر باز عقيده تشيع ( نسبت بآل على ) داشته باشند تو برو تا عبد اللّه بن حسن را پيدا كنى . او مردى پرهيزگار و سخت گذران و زاهد مىباشد . حتما ترا طرد خواهد كرد و اگر ترا نپذيرد تو دوباره و سه باره برو و اصرار و خضوع كن تا او نسبت به تو نرم شود و انس بگيرد اگر به تو انس گرفت و معتقد شد تو دوباره نزد من با شتاب برگرد .\r\nاو كار خود را كرد و حامل يك نامه بعبد اللّه شد و نزد او رفت ( پدر محمد ) .\r\nاو انكار كرد و او را نهيب داد و از نزد خود راند و گفت : من اين قوم ( كه نامه را فرستادند ) نمىشناسم ولى او ( عقبه - جاسوس ) اصرار و ابرام كرد تا عبد اللّه باور نمود و انس گرفت و هدايا را پذيرفت . عقبه از او جواب نامه را خواست او گفت :\r\nمن به كسى نامه نمىنويسم ولى تو خود نماينده من باش و از طرف من به آنها سلام برسان و به آنها بگو كه من در فلان وقت و زمان خروج و قيام خواهم كرد . ( البته خود عبد اللّه قيام نخواهد كرد و در اينجا در تعبير غفلت يا اشتباه شده كه طبرى خوب توضيح داده است كه عبد اللّه بعقبه جاسوس گفت : دو فرزندم در فلان تاريخ قيام خواهند كرد كه محمد و ابراهيم باشند و محمد صاحب النفس الزكيه كسى بود كه هاشميان بر خلافت او متفق شده و بيعت كرده بودند و خود منصور خليفه هم با او بيعت كرده بود ) .\r\nعقبه نزد منصور باز گشت و خبر داد منصور تصميم گرفت كه براى حج برود بعقبه هم گفت : اگر در اين سفر خاندان حسن بملاقات من بيايند و عبد اللّه بن حسن ميان آنها بود تو همراه من باش . من او ( عبد اللّه ) را گرامى خواهم داشت و مقام او را بلند خواهم كرد . طعام را هم با هم صرف خواهيم نمود و چون از تناول طعام فراغت حاصل شود تو ظاهر شو و خود را به او نشان بده او چشم خواهد پوشيد و رخ خواهد تافت ولى تو بدنبال او برو و پشت او را با شصت پاى خود لمس كن تا او ترا خوب ببيند و همين كافى خواهد بود ولى هرگز هنگام تناول طعام حاضر مشو و ترا در\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nآن وقت نبايد ببيند و بشناسد .\r\nمنصور براى حج رفت و فرزندان حسن هم بديدار او مبادرت كردند و عبد الله بن حسن ميان آنان بود كه او را در كنار خود جا داد منصور دستور طعام داد و چون از تناول آن فراغت يافتند و خوان برداشته شد . منصور بعبد الله بن حسن رو كرد و گفت : من يقين كرده‌ام كه تو با من عهد بستى و هرگز خدعه نخواهى كرد و با دولت و تسلط من مخالف و بدخواه نخواهى بود گفت : اى امير المؤمنين من وفادار و پيمان‌پرست خواهم بود . منصور بعقبه نگاه كرد . عقبه خود را نشان داد . عبد الله رو برگردانيد . و دوباره و سه باره عقبه پيش رفت تا روبروى او ايستاد . عبد الله رو برگردانيد . عقبه از پشت سر با انگشت خود او را هشيار كرد او برگشت و عقبه را خوب ديد سخت ترسيد نزد منصور برگشت و گفت : اى امير المؤمنين مرا ببخش .\r\nمنصور گفت : خدا مرا نبخشد اگر ترا ببخشم . دستور داد او را بزندان ببرند .\r\n( محبوس نمود ) .\r\nمحمد قبل از آن ببصره رفته بود و براى خود ( خلافت ) دعوت نمود او در بصره در ميان بنى راسب منزل گزيد و دعوت را آغاز كرد . گفته شده : او مهمان عبد الله بن شيبان يكى از افراد خاندان بنى مرة بن عبيد بوده و از آنجا رفت . منصور شنيد كه او داخل بصره شده سوى بصره شتاب كرد و در پيرامون جسر اكبر ( پل بزرگ ) منزل گرفت عمرو بن عبيد بديدار او رفت منصور به او گفت : اى ابا عثمان آيا در بصره كسى هست كه ما را بيمناك كند . گفت : نه . گفت من هم بقول تو اعتماد و اكتفا مىكنم . گفت :\r\nآرى . منصور از آنجا برگشت محمد هم قبل از ورود منصور رفته بود . محمد و ابراهيم دو فرزند عبد الله هر دو سخت ترسيدند رخت بستند تا بعدن رسيدند از آنجا بكشور سند رفتند و بعد بكوفه منتقل شدند و از آنجا راه مدينه را گرفتند .\r\nمنصور هم در سنه صد و چهل به سفر حج رفت و اموال بسيارى ميان آل ابى طالب تقسيم نمود . محمد و ابراهيم هم نزد او نرفتند . منصور از عبد الله ( پدرشان ) تحقيق كرد او گفت : از آنها خبر ندارم . هر دو بيك ديگر درشت گفتند :\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nمنصور دشنام زشت به او داد ( گفت : اى آنكه موضع خاص مادرش را مكيده - مخالف ادب است و عبارت مكيدن نزد عرب متداول است ) . به او گفت فلان چيز مادرت را بمك و فلان و فلان . . . او ( عبد الله ) گفت : اى ابا جعفر كدام يك از مادرانم را مىگوئى آيا فاطمه دختر پيغمبر يا فاطمه دختر حسين بن على يا ام اسحاق دختر طلحه يا خديجه دختر خويلد ( زوجه پيغمبر ) . گفت : هيچ يك از آنها ولى حرباء دختر قسامه بن زهير كه زنى از قبيلهء طى بود . مسيب گفت : اى امير المؤمنين بگذار اين مادر فلان را بكشم .\r\nزياد بن عبيد الله برخاست و رداء خود را بر او كشيد و گفت : اى امير المؤمنين او را به من ببخش . من دو فرزندش را پيدا خواهم كرد . زياد او را از خشم منصور نجات داد . محمد و ابراهيم دو فرزند عبد الله مخفى شده و هنگام ورود منصور در سنه صد و چهل از مدينه خارج شده بودند . باز هم به سفر حج رفت . در مكه جمع شدند ( آل ابى طالب ) تصميم بر كشتن ( ترور ) منصور گرفتند عبد الله بن محمد اشتر به آنها گفت : من كار او را مىسازم و شما را بىنياز مىكنم . محمد گفت : نه به خدا من او را غافل‌گير ( ترور ) نمىكنم و نمىكشم مگر آنكه بعد از اينكه او را دعوت كنم كه هر چه بر پا كرده بود خود ويران و تباه كند .\r\n( مقصود خلافتى را كه منصور غصب كرده و حق ما بوده ) .\r\nدر آن هنگام يكى از سالاران منصور با هزار مرد جنگى وارد شد . نام او خالد بن حسان ابو الساكر بود ( او هواخواه محمد بن عبد الله بود ) منصور بر ورود او آگاه شد او را تعقيب كرد و نتوانست دستگير كند گريخت و به محمد بن عبد الله ملحق شد .\r\nمنصور اغلب اتباع او را كشت .\r\nمنصور بر زياد بن عبيد الله اصرار كرد كه محمد و ابراهيم را حاضر كند زياد هم تعهد كرد و به او وعده داد . محمد هم وارد مدينه شد . زياد آگاه شد و با او ملاطفت و مهربانى كرد و امان داد كه او ظاهر شود . زياد هنگام غروب سوار شد و با محمد قرار گذاشت كه روز بعد هنگام ظهر ظاهر شود . محمد هم سوار شد . اهالى مدينه فرياد زدند : مهدى مهدى ( او را جانشين مهدى و جانشين پيغمبر مىخواندند ) او با زياد ايستاد . زياد گفت اى مردم اين محمد عبد الله بن حسن است سپس به او گفت : هر جا ميخواهى به روى برو . منصور شنيد در سال صد و چهل و يك و در ماه جمادى الثانية ابو الازهر\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nرا بمدينه فرستاد و دستور داد كه عبد العزيز بن مطلب را بحكومت مدينه منصوب و زياد را معزول و دستگير كند . او اتباع او را بند كرده نزد وى بفرستد .\r\nابو الازهر وارد مدينه شد و هر چه ( منصور ) دستور داده بود انجام داده بود .\r\nزياد و ياران او را با خود نزد منصور برد .\r\nزياد در بيت المال مدينه هشتاد هزار دينار ( زر ) ذخيره كرده بود . منصور هم زياد و اتباع او را بزندان سپرد و بعد از آنها عفو نمود .\r\nمنصور محمد بن خالد بن عبد الله قسرى را بحكومت مدينه منصوب و او را را وادار كرد كه بتعقيب محمد بن عبد الله بكوشد دست وى را در بذل و صرف مخارج آزاد گذاشت كه براى پيدا كردن او هر چه بخواهد بدهد . او در ماه رجب در سنه صد و چهل و يك وارد شهر مدينه شد مال را از بيت المال گرفت و صورت محاسبه در مخارج دستگيرى محمد را داد و ادعا كرد اموال بسيارى صرف كرده . ابو جعفر ديد كه در انجام كار دير كرده و اموال بسيارى بباد داده او را متهم كرد و نسبت بوى بد گمان شد و دستور داد كه تمام شهر و پيرامون آن را براى پيدا كردن محمد تعقيبش كند و داخل خانه‌هاى مردم بشود او كرد و موفق نشد و محمد را پيدا نكرد .\r\nمنصور چون ديد آن همه مال صرف شده و محمد دستگير نشده با ابو العلاء مشورت كرد او مردى از قيس عيلان بود از او پرسيد چاره محمد و برادرش چيست ؟\r\nابو العلاء گفت : من معتقد هستم كه تو يكى از فرزندان زبير يا زادگان طلحه را به حكومت مدينه منصوب كنى كه او ( از روى كينه ديرينه ) حتى اگر در زحل باشند پيدا و دستگير خواهد كرد منصور به او گفت : خدا ترا بكشد چه نيك گفتى و چه عقيده و راى خوبى به من الهام كردى . من هم از چنين كارى عاجز و غافل نبودم ولى نميخواهم فرزندان عم خود را بدست دشمن آزار دهم و نابود كنم ولى من يك بى سر و پائى را از عرب بران پيدا كردن آنها خواهم فرستاد ( عبارت عربى صعلوك است كه سالوك باشد كه همين كار را خواهد كرد . با يزيد بن يزيد سلمى مشورت كرد و گفت : با من مردى تهى دست از قيس آشنا كن كه من او را ثروتمند و بلند پايه كنم كه او را بر خواجه و\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nو سالار يمن مسلط كنم . مقصود ابن قسرى ( محمد بن خالد قسرى ) . يزيد گفت :\r\nرياح بن عثمان بن حيان مرى باشد . منصور او را امير مدينه كرد و در ماه رمضان سنه صد و چهل و چهار بمدينه فرستاد .\r\nگفته شده : رياح خود تعهد كرد كه محمد و ابراهيم دو فرزند عبد الله را را تعقيب و دستگير كند و منصور حكومت آن ديار را به او سپرد . او رفت تا به شهر مدينه رسيد . چون به خانه مروان رسيد كه مقر امراء دار الاماره آن سامان بود . بحاجب خود كه ابو البخترى خوانده مىشد گفت : آيا اين خانه مروان است گفت : آرى .\r\nگفت منزلى بيش نيست كه هميشه در آن رحل مىاندازند و باز رخت مىبندند و ما نخستين مرد مىخواهيم كه از اين منزل كوچ كنيم .\r\nچون مردم از گرد او پراكنده شدند و رفتند بحاجب خود گفت : اى ابا البخترى . دست مرا بگير تا نزد آن پير برويم مقصود او عبد الله بن حسن بود . هر دو بر عبد الله وارد شدند . رياح گفت : اى شيخ ( پير - رئيس - خواجه ) به خدا سوگند امير المؤمنين مرا استخدام نكرد كه بخويشان خود ترحم كند يا نسبت به كسى كه بر او حق داشته باشد وفادارى نمايد . به خدا قسم تو نمىتوانى با من بازى كنى چنان كه با زياد يا ابن قسرى بازى كردى به خدا من جان ترا خواهم گرفت تا اينكه دو فرزند خود محمد و ابراهيم را حاضر كنى . سر خود را برداشت ( عبد الله ) و گفت : آرى به خدا قسم تو همان كبودك ( مصغر كبود اصغر - اصيغر ) كه ممكن است چشم او كبود بوده باشد ) هستى كه سرش مانند ميش بريده خواهد شد . ابو البخترى ( حاجب او روايت مىكند ) گفت به خدا سوگند . رياح برخاست و رفت در حالى كه دستش بدست من سرد شده و من برودت آن را احساس مىكردم . دو پاى او بر زمين كشيده مىشد كه سخن عبد الله به او سخت تاثير كرده بود . گفت : ( ابو البخترى ) من به او گفتم : او علم غيب ندارد . به من گفت : واى بر تو او چيزى جز اينكه شنيده بود نگفته است . او مانند ميش ذبح شد ( رياح در وقايع بعد كشته شد ) .\r\nپس از آن قسرى ( محمد ) را خواند و اموال را از او مطالبه كرد . او را تازيانه\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nزد و بزندان افكند . منشى او زراع را هم گرفت و سخت شكنجه داد و گفت : هر چه محمد بن خالد از مال ربوده است به من بگو او جواب نداد . چون رنج و عذاب او به طول كشيد گفت : جواب مىدهم ولى در ملإعام و با حضور مردم . او هم مردم را احضار و جمع كرد . چون مردم همه جمع شدند حيان را خواند و فرياد زد اى مردم بدانيد كه امير ( حيان ) به من امر كرد كه نسبت به فرزند خالد تهمتى بزنم و بگويم فلان مقدار مال را ربوده يك ورقه هم آماده كرده كه آن را امضاء و تصديق كنم و آن ورقه جز خيانت و دروغ چيز ديگرى نيست . من همه شما را گواه مىگيرم كه هر چه در آن ورقه نوشته شده باطل و دروغ و مجعول است . رياح دستور داد او را صد تازيانه زدند و و بزندان باز گردانيدند .\r\nرياح بتعقب محمد كوشيد به او خبر رسيد كه محمد در يكى از دره‌هاى كوه « رضوى » در كوه « مهبنه » مخفى شده به عامل خود در « ينبع » نوشت كه او را دستگير كند . محمد كه دچار شده بود پياده گريخت . در آن هنگام كودكى داشت كه هنگام فرار و بيم و دربدرى متولد شده بود . او با همسرش بود چون تن بفرار داد زن و فرزندش هم بدنبال او دويدند كودك از كوه افتاد و قطعه قطعه شد محمد با آن حال اين شعر را گفت :\r\n متحرق السربال يشكو الوجى * تنكبه اطراف مرو حداد\r\nشرده الخوف فازرى به * كذاك من يكره حر الجلاد\r\nقد كان فى الموت له راحة * و الموت حتم فى رقاب العباد \r\nيعنى : با شلوار پاره از درد پا شكايت مىكند ( وجى - درد پاى برهنه است كه از پا پياده روى پوست قدم سائيده شده است ) سر سنگهاى تيز او را آزار ميدهد ( تكنبه از نكبت است ) .\r\nبيم او را فرار داد و آزار رسانيد . چنين است كسى كه نبرد و زد و خورد گرما گرم را اكراه داشته باشد .\r\nدر مرگ براى او آسايش هست . مرگ هم امر حتمى مىباشد كه بر گردن\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nبندگان لازم آمده است .\r\nروزى رياح در حره ( پيرامون مدينه - محل معروف كه واقعه تاريخى يزيد در آن بوده است ) مىگشت محمد در آنجا بود او را ديد ترسيد فورا سر چاه رفت و مانند اعراب شروع بكشيدن آب نمود . رياح مردى قوى ديد و گفت : اين اعرابى بدوى چه بازوهاى قوى دارد . ( او را نشناخت ) مساعد او خوب و زيباست .\r\n\r\nبيان بازداشت فرزندان حسن\r\nپيش از اين نوشته بوديم كه منصور آنها را بازداشت كرده بود . گفته شده : رياح كسى بود كه آنها را بزندان افكند . ( فرزندان حسن ) على بن عبد الله بن محمد بن عمر بن على ( بن ابى طالب ) گفت ما همه در كاخ رياح حاضر شديم و بر در ايستاديم تا اجازه بدهد . دربان گفت : هر كه از اولاد حسين است داخل شود . فرزندان حسين از در قصر داخل و بعد از در مروان خارج شدند پس از آن گفت : هر كه از بنى حسن باشد داخل شود . آنها هم از در قصر داخل شدند آهنگران ( كه غل و زنجير ساز باشند ) از در مروان داخل شدند و اولاد حسن را با زنجير بند كردند و پس از آن آنها را بزندان افكند .\r\nآنها عبد الله بن حسن بن حسن بن على و حسن و ابراهيم دو فرزند حسن بن حسن و جعفر بن حسن بن حسن و سليمان و عبد الله دو فرزند داود بن حسن بن و محمد و اسماعيل و اسحاق فرزندان ابراهيم بن حسن بن حسن و عباس بن حسن بن حسن بن على و موسى بن عبد الله بن حسن بن حسن بودند چون آنها را بزندان انداخت على بن حسن بن حسن بن على عابد ميان آنها نبود . روز بعد هنگام بامداد مردى كه خود را با عبا پيچيده و پوشانده بود نزد رياح رفت . رياح به او گفت : مرحبا به تو چه حاجت دارى ( او را نشناخت ) گفت : آمده‌ام كه مرا با خويشان خود بازداشت كنى او على بن حسن بن حسن ( پرهيزگار ) بود . او را با آنها بزندان سپرد .\r\nمحمد فرزند خود را بمصر فرستاده بود كه براى او ( خلافت او ) دعوت و تبليغ\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nكند والى مصر آگاه شد كه به او گفته شده فرزند محمد آماده شورش و قيام است با پيرامون خود قيام خواهد كرد و ترا خواهد گرفت .\r\nوالى او را دستگير كرد او هم اعتراف كرد و نام پيروان و همدستان خود را برد . او را بند كرد و نزد منصور فرستاد او نزد منصور اعتراف كرد و نام اتباع پدر خود را يك بيك گفت : نام عبدالرحمن بن ابى ابو الوالى و ابو جبير را هم برد منصور آنها را بزندان افكند . على ( فرزند محمد ) را هم باز داشت تا در زندان مرد .\r\nمنصور برياح نوشت . محمد بن عبد الله بن عمرو بن عثمان بن عفان با آنها بند كند . اين همان محمد است . كه معروف بديباج ( ديبا - نواده عثمان خليفه سيم ) است او برادر عبد الله بن حسن بن حسن از مادر مىباشد كه مادر آنها فاطمه دختر حسين بن على بود . او را با آنها دستگير و باز داشت كرد .\r\nگفته شد : منصور عبد الله بن حسن بن حسن بن على را تنها بازداشت و از فرزندان حسن صرف نظر كرد . حسن بن حسن بن حسن هم بعد از گرفتارى برادر از خضاب خوددارى كرد و ماتم گرفت .\r\nمنصور هميشه مىگفت : تند روان ( دشمنان شتابگر ) چه كردند . ( آنها را به اين عبارت وصف مىكرد ) .\r\nحسن بن حسن بن حسن بر ابراهيم بن حسن مىگذشت او را در حال تعليف اشتران خود ديد . به او گفت : تو سرگرم تعليف شتران خود هستى و حال اينكه عبد الله در زندان است . اى غلام بند پا و دست اشتران را باز كن . بند شترها را باز كرد و نهيب داد و شترها را تازيانه زد كه رفتند و باز نگشتند حتى يك شتر از آنها پيدا نشد .\r\nچون مدت بازداشت عبد الله بدراز كشيد عبد العزيز بن سعيد بمنصور گفت :\r\nايا تو گمان مىبرى كه محمد و ابراهيم قيام و خروج كنند . فرزندان حسن هم آزاد هستند و هر يكى از آنها بيشتر از يك شير در قلب مردم هيبت و رعب دارند اين سخن موجب شد كه همه را باز دارد .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\nبيان روانه كردن آنها بعراق\r\nچون منصور در سنه صد و چهل و چهار براى حج رفت . محمد بن ابراهيم بن محمد بن طلحه و مالك بن انس ( پيشواى فرقه مالكى مذهب ) را نزد فرزندان حسن فرستاد كه در زندان بودند فرستاد و از آنها خواست محمد و ابراهيم دو فرزند عبد الله را تسليم كنند . هر دو نماينده داخل زندان شدند . عبد الله در حال نماز بود دو نماينده مذكور به آنها ابلاغ كردند . حسن بن حسن برادر عبد الله گفت : اين نتيجه كار دو فرزندان زن شوم سرشت است ( مقصود محمد و ابراهيم كه در قيام و مخالفت خود باعث بازداشت آنها شده بودند ) به خدا آن كار با موافقت يا اطلاع ما نبوده است ما خود بايد تصميم بگيريم . ابراهيم ( بن حسن ) برادرش گفت : چرا تو برادرت ( عبد اللّه ) را درباره دو فرزندش آزار مىدهى و برادرزادهء خود را دربارهء مادرش ( كه نام مادرش را برده و او را شوم سرشت گفته ) آزار دهى ؟ در آن اثنا عبد الله از نماز فراغت يافت . دو نماينده مذكور پيغام را به او ابلاغ كردند . گفت : به خدا قسم من يك حرف پاسخ بشما نمىدهم اگر او بخواهد به من اجازه دهد تا او را ملاقات كنم دو نماينده مزبور بمنصور اطلاع دادند . منصور گفت : او به من استهزاء و تمسخر مىكند ؟ نه به خدا هرگز ديده او مرا نخواهد ديد تا آنكه دو فرزندش را تسليم كند . عبد الله همچنين بود با هر كه سخن مىگفت : او را از عقيده و تصميم خود باز مىداشت ( يعنى اگر منصور را مىديد سخن مىگفت كه در او مؤثر باشد ) .\r\nمنصور هم راه خود را گرفت و چون مراسم حج را انجام داد و برگشت و در مراجعت داخل شهر مدينه نشد . به محل ربذه رفت رياح هم در آن محل بملاقات او رفت . منصور او را بمدينه برگردانيد و امر كرد كه بنى حسن را با خود بيارد محمد بن عبد الله بن عمرو بن عثمان هم با آنها باشد كه او برادر بنى الحسن از مادر بود .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nرياح بمدينه برگشت و آنها را ( از زندان ) نزد منصور برد . غل و زنجير و قيد آهنين هم در دست و پا و گردن آنها بود . آنها را بر اشتران بى پالان حمل كرده بود .\r\nچون رياح آنها را و با آن حال ) از شهر مدينه بيرون برد جعفر بن محمد ( صادق ) پشت پرده قرار گرفت آنها را مىديد و آنها او را نمىديدند . جعفر ( صادق ) مىگريست و اشك او بر رخ و ريش او مىچكيد و او استغاثه و دعا مىكرد . بعد گفت : به خدا قسم خداوند بعد از اينها دو حرم ( حرم مقدس مكه و مدينه ) را حفظ نخواهد كرد .\r\nچون آنها را بردند محمد و ابراهيم دو فرزند عبد الله به صورت اعراب بدوى در آمدند . هر دو ( هنوز پدرشان را نبرده بودند ) خود را در خفا به پدر خود مىرسانيدند و اجازه و خروج و قيام ميخواستند . پدرشان ( عبد الله ) مىگفت شتاب مكنيد تا آنكه فرصت بدست آيد . پدرشان عبد الله به آنها گفت : اگر ابو جعفر مانع آن شده كه شما با عزت و احترام زيست كنيد هرگز نخواهد توانست كه مانع شود با عزت و احترام بميريد .\r\nچون به محل ربذه رسيدند محمد بن عبد الله عثمانى را نزد منصور بردند .\r\nاو جامه پوشيده بود كه بر آن جامه ردا ( عباى ) نازك بر تن داشت . چون در پيشگاه منصور ايستاد به او گفت هان اى ديوث ( عبارت زشت ) محمد گفت : سبحان الله تو مرا از كودكى تا بزرگى خوب مىشناختى و مرا چنين ( ديوث ) نمىدانستى .\r\nگفت : دختر تو رقيه از كه آبستن شده او همسر ابراهيم بن عبد الله بن حسن بود ( يعنى او در حال فرار و اختفا بوده پس تو از مراوده او با دخترت آگاه هستى و گر نه بايد از مرد ديگرى آبستن شده باشد و ديوث كسى را گويند كه بر كار بد همسر و دختر يا خواهر خود آگاه باشد ) . منصور به او گفت : تو سوگند ياد كرده بودى كه به من خيانت نكنى و با دشمن من سازگار نباشى . تو مىبينى دخترت باردار شده و شوهر او غائب است . تو يا خائنى ( نسبت به من ) هستى يا ديوث . به خدا سوگند من تصميم گرفته‌ام كه او ( دختر تو ) را سنگسار كنم ( كه زنا كرده و آبستن شده مقصود\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nيا مىدانى داماد تو ابراهيم كجاست و از من مكتوم مىدارى يا دختر تو زنا كرده است و دليل زنا باردار بودنش مىباشد ) .\r\nمحمد گفت : اما عهد و پيمان من كه عبارت از اين است كه من به تو خيانت نكنم و من مرتكب كارى نشده‌ام كه موجب خيانت و عهد شكنى باشد . اما اينكه تو نسبت به اين زن ( دختر خود ) تهمت زنا مىزنى كه خداوند با وجود پيغمبر صلى اللَّه عليه و سلم او را گرامى داشته و از اين تهمت منزه و ميرى فرموده است ولى چون من دانستم كه او باردار شده يقين كردم كه شوهرش در خفا نزد او رفته و شوهرش از غفلت ما استفاده كرده است .\r\nمنصور از سخن او خشمگين شد دستور داد ردا و جامه او را پاره كنند . پاره كردند تا عورت او پيدا شد . امر كرد صد و پنجاه تازيانه به او زدند . آن پنجاه تازيانه سخت آزارش داده بود . منصور هم به او افترا مىكرد و صريحا دشنام مىداد و كنايه نمىكرد . يكى از آن تازيانه‌ها به روى او خورد بضارب گفت : واى بر تو از آزار روى من دست نگهدار زيرا روى من از پيغمبر صلى اللّه عليه و سلم حرمت گرفته .\r\nمنصور بيشتر خشمناك شد و بجلاد گفت : سرش سرش ( بزن ) . جلاد سى تازيانه بر سر او زد يكى از آنها بر چشم او نواخته شد چشم او پاره شد و ريخت . بعد از آن بيرونش كشيدند و تن او مانند زنگى سياه شده بود . او زيباترين و بهترين مردم از حيث حسن و جمال بود كه او را ديباج ( ديبا ) مىگفتند . چون او را بيرون كشيدند غلام او گفت : آيا ميخواهى روپوش خود را بر تو اندازم . گفت : آرى . تو بسيار مهربان هستى خداوند به تو پاداش نيك بدهد . رداى من بر تنم سختتر از ضرب تازيانه است ( با خون خشك و زبر شده كه زخم را آزار مىداد ) .\r\nسبب گرفتارى او اين بود كه رياح بمنصور گفت : اى امير المؤمنين .\r\nخراسانيان شيعه ( پيرو و متعهد ) تو هستند . اهالى عراق هم شيعه آل ابى طالب هستند اما اهل شام كه دشمن على هستند على در نظر آنها كافر است ولى اگر محمد بن عبد الله عثمانى اهالى شام را دعوت كند ( براى خلافت خود ) يك تن از آنها تخلف\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nنخواهد كرد . آن سخن در منصور تأثير كرد او را با آنها ( فرزندان حسن ) گرفت قبل از آن به او عقيده داشت و خوشبين بود .\r\nپس از آن ابو عون بمنصور نوشت كه اهالى خراسان نسبت به من خدعه مىكنند و انتظار قيام و ظهور محمد بن عبد اللّه را مىكشند . منصور دستور داد محمد بن عبد اللّه عثمان را ( بجاى محمد حسنى ) بكشند و سرش را بخراسان بفرستند .\r\nسرش بريدند و بخراسان فرستادند كسى را با آن سر روانه كرد كه سوگند ياد كند كه اين سر محمد بن عبد اللّه است كه مادرش فاطمه دختر پيغمبر است . چون او را كشتند برادرش عبد اللّه گفت :  إِنَّا لِلَّهِ وَ إِنَّا إِلَيْهِ راجِعُونَ  . ما بواسطه او در زمان بنى اميه آسوده و در امان بوديم . او بواسطه ما و در زمان قدرت و تسلط ما ( هاشميان كه زاده عم او بودند ) بايد كشته شود ( چون او اموى بود بنى اميه نسبت بفرزندان حسن و حسين آزار و آسيب نمىرسانيدند ولى عباسيان رعايت خويشى را نكردند ) .\r\nپس از آن منصور آنها را از ربذه با خود برد . روزى بر يك استر سرخ خام سوار بود و بر آنها ( گرفتاران از بنى حسن ) گذشت عبد اللّه بن حسن فرياد زد اى ابا جعفر ما با اسراء شما در واقعه بدر چنين نكرده بوديم .\r\nابو جعفر به او گفت : پست و سرنگون باشى . دستور داد غل و زنجير او را سختر و سنگينتر كنند .\r\nچون بكوفه رسيدند عبد اللّه گفت : بنگريد در اين آبادى آيا كسى هست كه ما را از اين مرد جبار بى باك حمايت كند ( اهل كوفه شيعه آل على بودند ) . حسن و على ( كه آن ندا را شنيدند ) دو برادر زاده او در حالى كه شمشيرها را زير بسته بودند نزد او رفتند و گفتند ما آماده هستيم آمده‌ايم نزد تو اى فرزند پيغمبر كه بما امير بدهى هر چى ميخواهى بكنيم . گفت : شما بواجب خود عمل كرديد ولى قادر بر انجام كارى نمىباشيد . هر دو رفتند .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nپس از منصور آنها را در قصر ابن هبيره در شرق كوفه بازداشت . منصور محمد بن ابراهيم بن حسن ( بن حسن بن على بن ابى طالب - جد خاندان ديبا كه عليا حضرت ملكه فرح ديبا اين نسبت مقدس را دارد ) احضار كرد . او از حيث صورت و جمال زيباترين خلق خدا بود ( و بدين سبب او را ديباج معرب ديبا مىگفتند ) به او گفت : تو ديباج اصغر هستى ( ديباج اكبر محمد بن عبد اللّه عثمانى كه از طرف مادر زاده حسين بن على و فاطمه دختر پيغمبر بود كه اشاره شد ) گفت :\r\nآرى . منصور گفت : من ترا خواهم كشت كشتنى كه نسبت به كسى مرتكب نشده و مانندى ندارد . دستور داد او را در يك ستون بگذارند و زنده زنده ستون را بر او بالا ببرند كه او در همان ستون جان سپرد .\r\nابراهيم بن حسن نخستين كسى بود كه از آنها ( فرزندان حسن ) كشته شد .\r\nبعد عبد اللّه را كشت و نزديك محل كشتن دفن شد . اگر او در آن محل كه مردم ادعا مىكنند مشهد و مقبره اوست دفن نشده باشد حتما نزديك آن به خاك سپرده شده .\r\nبعد از آن على بن حسن وفات يافت . گفته شده منصور فرمان قتل او و سايرين را داده بود . همه با هم كشته شدند . گفته شده دستور داد كه به آنها زهر بدهند . گفته شده منصور كسى را وادار كرده بود كه بعبد اللّه بگويد فرزند تو محمد قيام كرد و كشته شد . او زهره خود را باخت و وفات يافت . خدا داناتر است .\r\nكسى از آنها نجات نيافت جز سليمان و عبد الله دو فرزند داود بن حسن بن على و اسحاق و اسماعيل دو فرزند ابراهيم بن حسن بن حسن و جعفر بن حسن و كار آنها پايان يافت .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n\r\nبيان حوادث\r\nدر آن سال سرى بن عبد الله امير مكه و رياح بن عثمان امير مدينه و عيسى بن موسى والى كوفه و سفيان بن معاويه حاكم بصره و يزيد بن حاتم بن قتبة بن مهلب بن ابى صفره فرمانفرماى مصر بودند .\r\nاو كسى بود كه يزيد بن ثابت در مدح او و ذم يزيد بن اسير سلمى چنين گفته است :\r\n لشتان ما بين اليزيدين فى الندى * يزيد سليم و الاغر بن حاتم \r\nيعنى تفاوت ميان دو يزيد در كرم و سخا بسيار است يكى يزيد بن سليم و ديگرى روشن روى و بلند اختر يزيد بن حاتم است . كه اشعار آن بسيار است ( بدنبال اين بيت كه معروف مىباشد ) .\r\nاو كريم و سخى و جوانمرد بود و در خور مدح و ثنا بود ( مقصود يزيد بن حاتم ) .\r\nدر آن سال هشام بن عذره فهرى قيام كرد و شوريد . او از بنى عمرو بود .\r\nهمچنين يوسف بن عبدالرحمن فهرى در طليطله ( اندلس - اسپانى ) بر عبدالرحمن اموى شوريد و هشام را يارى كرد .\r\nعبدالرحمن هم لشكر سوى او كشيد و او را محاصره كرد و سخت گرفت .\r\nاو به صلح تمايل كرد و فرزند خود را گروگان داد عبدالرحمن فرزندش را گرفت و به شهر « قرطبه » برگشت هشام هم باز شوريد و عبدالرحمن را خلع كرد عبدالرحمن بازگشت و شهر را بمنجنيق بست و نتوانست كارى كند زيرا شهر محكم بود و فرزندش را ( گروگان ) كه افلح نام داشت كشت و سرش را با منجنيق انداخت و بقرطبه بازگشت و بر هشام پيروز نشد .\r\nدر آن سال عبد الله بن شبرمه و عمرو بن عبيد معتزلى كه پرهيزگار بود و\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nبريد بن ابى مريم مولاى سهيل بن حنظليه و عقيل بن خالد ايلى يار زهرى كه در مصر سكته كرده بود و محمد بن علقمه بن وقاص ليثى ابو الحسن مدنى و هاشم بن هاشم بن عتبة بن ابى وقاص مدنى درگذشتند . ( بريد ) بضم با يك نقطه و فتح را بى نقطه .\r\nعقيل بضم عين بى نقطه .\r\n\r\nسنه صد و چهل و پنج\r\n\r\nبيان قيام و ظهور محمد بن عبد الله بن حسن بن حسن بن على بن ابى طالب\r\nدر بيست و هشتم ماه جمادى الثانية در شهر مدينه گفته شده در چهاردهم ماه رمضان .\r\nپيش از اين خبر و شرح حال مختصر او را بيان كرده بوديم كه منصور خانواده او را بعراق برد ( و كشت ) . چون آنها را همراه خود بعراق برد رياح را بمدينه برگردانيد كه او امير آن بود . رياح بتعقيب محمد اصرار و جهان را بر او تنگ كرد و كوشيد كه او را دستگير كند تا آنكه كودك او افتاد و قطعه قطعه شد و باز او را دنبال كرد تا آنكه در مدينه بيك چاه پناه برد و خود را در آب مخفى كرد كه فقط دهان و بينى او بيرون بود . او تنومند بود و پيكرش كمتر پنهان مىشد . رياح دانست كه محمد در محل مذار است او سوار شد و عده از لشكريان را كشيد . محمد از راه او منحرف و در خانه جهينه پنهان شد و چون رياح او را پيدا نكرد بكاخ مروان بازگشت . كسى كه خبر محمد را برياح داده بود سليمان بن عبد الله بن ابى سبره بود . ( كه خفا گاه او را نشان داده بود .\r\nچون تعقيب محمد شدت يافت ناگزير قبل از وقت موعود خروج و ظهور نمود\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nكه او وقت را براى برادرش ابراهيم معين و معلوم كرده بود .\r\nگفته شده خروج او بر حسب وقت معين بوده كه برادرش مقرر كرده بود ولى برادرش ابراهيم به مرض آبله مبتلا شده بود كه تاخير كرد .\r\nعبيد الله بن عمرو بن ابى ذئب و عبد الحميد بن جعفر هر دو بمحمد بن عبد الله مىگفتند : چه انتظار دارى كه قيام و خروج نمىكنى . به خدا قسم نسبت به اين ملت از تو بديمن‌تر و شوم‌تر نيست . قيام كن . اگر او ( رياح ) ترا پيدا كند كار ما ساخته مىشود .\r\nرياح را خبر دادند كه امشب محمد قيام مىكند . او محمد بن عمران بن ابراهيم بن محمد قاضى مدينه و عباس بن عبد الله بن حارث بن عباس و ديگر كسان را نزد خود خواند و مدتى ساكت نشست و بعد گفت : اى اهل مدينه امير المؤمنين محمد را در شرق و غرب جستجو مىكند و او ميان شماست . به خدا قسم اگر او خروج و قيام كند من همه شما را خواهم كشت .\r\nبمحمد بن عمران هم گفت : تو قاضى امير المؤمنين هستى . عشيره خود را جمع و آماده كن . او فرستاد بنى زهره را خواند آنها با عدهء بسيار حاضر شدند آنها را دم در كاخ نشاند . فرستاد يك عده از علويان را گرفت كه جعفر بن محمد ( صادق بن على بن الحسين و حسين بن على بن حسين بن على و حسن بن على بن الحسين بن على و جمعى از رجال قريش ميان آنها بودند كه اسماعيل بن سلمه بن عبد الله بن وليد بن مغيره و فرزندش خالد ميان آنها بودند در همان حال كه آنها نزد وى بودند صداى الله اكبر بلند شد كه محمد ظاهر شد و قيام كرد .\r\nفرزند مسلم بن عقبه مرى كه همراه رياح بود گفت : از من بشنو و بپذير و گردن تمام اينها را بزن .\r\nحسين بن على بن حسين بن على به او گفت : به خدا تو چنين حقى ندارى زيرا ما همه مطيع هستيم .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nمحمد هم با عده صد و پنجاه مرد قيام كرد و از « مذار » نزد بنى سلمه رفت و از نام آنها بسلامت تفال كرد . بزندان رفت و در زندان را شكست و زندانيان را آزاد كرد كه محمد بن خالد بن عبد الله قسرى و برادرزاده نذير بن يزيد و رزام ميان آنها بودند آنها را بيرون آورد .\r\nفرمانده پيادگان را بخوات بن بكير بن خوات بن جبير واگذار كرد . سپس دار الاماره را قصد كرد . او باتباع خود مىگفت كسى را مكشيد مگر كسى كه خود بخواهد شما را بكشد .\r\nرياح در كاخ تحصن كرد آنها از در مقصوره ( به اين نام معروف بود ) داخل شدند و رياح را اسير كردند همچنين برادرش عباس و فرزند مسلم بن عقبه مرى همه را در كاخ بازداشتند .\r\nپس از آن به مسجد رفت و بر منبر فراز شد . اول خدا را حمد كرد و بعد گفت :\r\nاما بعد رفتار اين شخص جبار كه ابو جعفر باشد بر شما پوشيده نيست كه او گنبد سبز را ساخت و با خداوند ستيز و عناد كرد و كعبه را خوار و كوچك و ناچيز دانست . خداوند هم فرعون را براى اين سرنگون كرد كه گفته بود :  « أَنَا رَبُّكُمُ الْأَعْلى »  من پروردگار بلند شما هستم . كسانى كه براى حمايت اين دين احق و اولى هستند فرزندان مهاجرين و انصار مىباشند كه همواره مواسات مىكنند خداوندا آنها ( متجاوزين - منصور و اتباع او ) . حرام ترا حلال و حلال ترا حرام كرده و هر كه را امان دادى دچار بيم نموده و هر كه را ترسانيدى پناه و امان داده . خداوند كه عده آنها را بشمار و آنها را پراكنده كن و بكش و يك تن از آنها را زنده مگذار . ايها الناس من ميان شما قيام نكرده‌ام كه شما داراى نبرد و مقاومت باشيد بلكه فقط شما را براى ( يارى ) خود برگزيده‌ام به خدا قسم من باينجا نيامدم مگر بعد از اينكه در هر شهرى كه مردم خدا را مىپرستند براى ( خلافت ) من بيعت گرفته شده است .\r\nمنصور همچنين ميكرد از قول سرداران و سالاران خود نامه مىنوشت و بمحمد\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nوعده مىداد كه ما سالاران منصور با تو هستيم .\r\nمحمد مىگفت اگر مقابله با منصور رخ دهد تمام سرداران او از او رخ تابيده به من محلق خواهند شد .\r\nمحمد شهر مدينه را گرفت و عثمان بن محمد بن خالد بن زبير را امير شهر نمود .\r\nبراى قضاء و داورى هم عبد العزيز بن عبد المطلب بن عبد الله مخزومى را برگزيد زرادخانه و انبار سلاح را به عبد العزيز در آوردى سپرد . ابو القلس عثمان بن عبيد الله بن عمر بن الخطاب را بفرماندهى شرطه انتخاب كرد . عبد الله بن جعفر بن عبدالرحمن بن مسور بن مخرمه را برياست ديوان عطا منصوب كرد . گفته شده اول رئيس شرطه او عبد الحميد بن جعفر بود كه او را عزل نمود .\r\nمحمد هم بمحمد بن عبد العزيز پيغام داد كه من گمان مىكردم كه تو ما را يارى خواهى كرد . او معذرت خواست و جواب داد كه چنين خواهم كرد ولى بدون اطلاع كسى سوى مكه خراميد هيچ يك از اعيان مردم از يارى محمد باز ننشست مگر چند تن كه ضحاك بن عثمان بن عبد اللّه بن خالد بن حزام و عبد اللّه بن منذر بن عبد اللّه بن خالد و ابو سلمة بن عبيد اللّه بن عبيد اللّه بن عمر و حبيب بن ثابت بن عبيد اللّه بن زبير .\r\nاهالى مدينه از مالك بن انس ( رئيس مذهب مالكى ) فتوى خواستند كه چون بيعت آنها باجبار و اكراه بوده باطل است ( و مىتوانند از محمد پيروى كنند - مالك اين عقيده را در تولى خاندان پيغمبر و پيروى از ذريه رسول اكرم ابراز كرده بود .\r\nاو گفت : سوگند شما بى اثر است . مردم بر اثر فتواى مالك سوى محمد شتاب و پيروى و يارى كردند . خود مالك هم بعد از فتوى خانه‌نشين شد و مراوده را ترك كرد .\r\nمحمد باسماعيل بن عبد اللّه بن جعفر بن ابى طالب ( جعفر طيار برادر على ) كه سالخورده بود پيغام داد كه بيعت كند . او جواب داد : اى برادر زاده من به خدا تو كشته خواهى شد چگونه من با تو بيعت كنم . مردم در متابعت محمد سست\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nشدند و قبل از آن شتاب كرده بودند . حماده دختر معاويه ( برادرزاده اسماعيل ) نزد اسماعيل رفت و به او گفت : اى عم . برادران من به يارى خال ( دائى ) خود مبادرت كرده‌اند و تو با اين گفته آنها را سست كردى و تو باعث مىشوى كه دائى من ( محمد ) كشته شود . اسماعيل بر منع مردم از متابعت او اصرار ورزيد . گفته مىشود حماده نسبت به او گستاخ شد و او را كشت .\r\nمحمد خواست نماز بخواند ( بر نعش اسماعيل ) عبد الله بن اسماعيل مانع شد و گفت : تو دستور قتل پدرم را مىدهى و ميخواهى بر نعش او نماز بخوانى ؟\r\nنگهبانان او را دور كردند و محمد بر نعش او نماز گذاشت .\r\nچون محمد قيام كرد محمد بن خالد قسرى در مدينه در زندان رياح ( حاكم ) بود كه محمد او را آزاد كرد . ابن خالد گويد : ( همان محمد بن خالد ) كه من دعوت او را بر منبر شنيدم به خود گفتم : اين دعوت خداوند است و من در پيروى امتحان خوب خواهم داد . به او گفتم : اى امير المؤمنين تو در اين شهر قيام كردى .\r\nبه خدا قسم اگر يكى از راههاى اين شهر را كسى بگيرد تمام اهل شهر از گرسنگى و تشنگى خواهند مرد بيا با من ( بسرزمين من كه يمن باشد ) من او ( منصور ) را با با صد هزار شمشير خواهم زد . در همان حين و حال كه من نزد او بودم گفت : ما بهترين متاع و توشه را بدست آورديم كه نزد فرزند ابى فروه ( ايرانى ) داماد ابو الخصيب بود . او آن متاع را بيغما برده بود . من به او گفتم : من ترا چنين نمىبينم كه در حقيقت تو بهترين متاع را بدست آوردى ( كنايه از عدم رستگارى كه بهترين متاع خلافت است و تو به آن نخواهى رسيد ) .\r\n( محمد بن خالد گويد ) من بمنصور نوشتم و خبر دادم كه عدهء اتباع او كم است .\r\nمحمد ( بن عبد الله ) بر مكاتبهء من آگاه شد و مرا بازداشت . من در زندان ماندم تا عيسى بن موسى او را كشت و پس از چند روز از قتل او كه گذشت مرا آزاد كرد .\r\nدر مدينه مردى از آل اويس بن ابى سرح عامرى عامر بن لوى نام او حسين بن\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nصخر بود او در ساعتى كه محمد بن عبد الله ظهور نمود سوى منصور رخت بست و پس از نه روز رسيد . شبانه بر دروازه شهر ايستاد و فرياد زد . او را نزد ربيع ( حاجب منصور ) بردند . پرسيد چه كار دارى بگو . گفت : بايد امير المؤمنين را ملاقات كنم . گفت ( ربيع ) او خفته است . گفت : ناگزير بايد او را ديد .\r\nربيع نزد منصور رفت و به او خبر داد كه آن مرد مىخواهد با شخص وى گفتگو كند . به او اذن داد . او داخل شد و گفت : اى امير المؤمنين محمد بن عبد الله در مدينه قيام و ظهور نمود . گفت : ( منصور ) من او را خواهم كشت . اگر تو راست گفته باشى . پرسيد : با او چه كسانى هستند ؟ او نام اتباع محمد را برد كه از اعيان مدينه و خويشان و خاندان او بودند . پرسيد : آيا تو او را به چشم خود ديدى ؟ گفت : من او را ديدم و سخن او را شنيدم كه بر منبر پيغمبر فراز شده خطبه مىكرد .\r\nابو جعفر ( آن مرد را ) در يك خانه سكنى داد بامدادان رسول سعيد بن دينار غلام عيسى بن موسى كه مباشر املاك و اموال او در مدينه بود رسيد و خبر قيام محمد را داد و بعد از آن بتواتر پياپى اخبار رسيد . منصور آن پيك ( حسين بن صخر ) را خواند و گفت : من كارى براى تو مىكنم كه تو پاى خود را بر سر مردان بگذارى ( كنايه از رفعت ) . آنگاه به او نه هزار درهم داد براى هر روز مسافت هزار درهم ( كه نه روزه از مدينه رسيده بود ) .\r\nمنصور از محمد ترسيد . حارثى منجم به او گفت : اى امير المؤمنين ! چرا از او مىترسى و جزع مىكنى ؟ به خدا نود روز نخواهد گذشت حتى اگر مالك سراسر زمين باشد و او را مغلوب و مقتول خواهى نمود .\r\nمنصور نزد عم خود عبد الله بن على كه در زندان بود فرستاد و مشورت كرد و گفت : اين مرد قيام كرده اگر تو انديشه سودمند دارى بگو . او نزد آنها ( بنى العباسى صاحب راى و تدبير بود . عبد الله گفت : كسى كه باز داشته شده راى\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nو فكر او هم بازداشت شده است .\r\nمنصور به او پيغام داد كه اگر او مرا قصد كند و بدر خانه من برسد و در را بر من بكوبد من ترا آزاد نخواهم كرد ولى اين را بدان كه وجود من براى تو بهتر از اوست بگو چه بايد كرد كه من سلطان خاندان تو هستم .\r\nعبد اللّه به او پيغام داد كه همين الان برو بكوفه و بر دوش مردم كوفه سوار شو كه آنها شيعيان و ياران آن خاندان ( خاندان على ) هستند . پيرامون كوفه را هم با نگهبان و پاسگاه محاصره كن . هر كه از كوفه براى حاجتى بيرون رود گردنش را بزن ( بمحمد ملحق نشود ) . همچنين اگر كسى وارد كوفه شود او را بكش .\r\nسلم بن قتيبه را هم نزد خود بخوان . او در آن زمان در شهر رى بود . باهل شام هم بنويس كه دليران و سواران قوى را نزد تو گسيل دارند . آنها را فورا با بريد ( پست سريع السير ) حمل و روانه كنند . به آنها جايزه و انعام بده و همراه سلم روانه كن . او هم بدستور عبد اللّه عمل كرد .\r\nگفته شده : منصور برادران عبد اللّه را نزد او فرستاد و به آنها سپرد كه با عبد اللّه ( در امر محمد ) مشورت كنند و تظاهر نمايند كه مشورت آنها بدون اطلاع منصور است .\r\nچون برادران عبد اللّه بر او وارد شدند گفت : حتما كارى پيش آمده كه نزد من آمديد آن هم همه با هم و حال اينكه مرا ترك و هجر كرده بوديد . گفتند : ما از امير المؤمنين اجازه ملاقات ترا خواستيم و او اجازه داد . گفت : چنين نيست بگوييد چه خبر هست ؟ گفتند : به خدا خبر نداريم . گفت : خست و بخل و تنك نظرى او را كشت . به او بگوييد اموال را از كنجها بيرون بريزد و بسپاهيان بدهد كه زود اموال بر خواهد كشت و فزونتر خواهد شد كه با بذل عطا غلبه خواهد كرد و غلبه مال را خواهد كشيد . اگر چنين كند حريف او قادر بر يك درهم و دينار نخواهد بود ( كه با مال لشكر كشى كند .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nهنگامى كه خبر قيام و ظهور محمد بمنصور رسيد او سرگرم احداث شهر بغداد بود كه بانى جغرانى و نقشه آن را علامت مىگذاشت و رسم مىكشيد . او فورا راه كوفه را گرفت عبد اللّه بن ربيع بن عبيد الله بن عبد المدان همراه او بود . منصور به او گفت : محمد در مدينه قيام و خروج نموده است . عبد الله گفت : به خدا قسم هم او هلاك شد و هم ديگران را هلاك كرد زيرا او بدون عده از مردان جنگى و بدون استعداد ظهور نموده است .\r\nسعيد بن عمرو بن جعده مخزومى روايت و حديث كرده گفت : من در واقعه « زاب » با مروان در ميدان جنگ ايستاده بودم مروان پرسيد اينكه با ما جنگ مىكند كيست ؟ ( مقصود فرمانده ) . گفتم : عبد الله بن على بن عبد الله بن عباس است .\r\nگفت : به خدا من آرزو داشتم كه على ابن ابى طالب بجاى او با من نبرد كند زيرا على و اولاد على در اين كار ( خلافت ) نصيبى ندارند . آيا اين مرد ( عبد الله ) از بنى هاشم و فرزند عم پيغمبر نيست كه اهل شام هم به او ميل و رغبت دارند و هواى آنها با اوست كه او را يارى خواهند كرد ؟ اى فرزند جعده ! آيا مىدانى چرا من ولايت‌عهد را براى عبد الله و بعد از او عبيد الله بسته‌ام و حال اينكه عبيد الله بعبد الملك نزديكتر از عبد الله است ؟ گفتم : نه . گفت : من دانستم كه اين كار ( خلافت ) بعبد الله مىرسد . من عبد الملك را با اينكه بزرگتر از عبد الله است كنار گذاشتم و اول عبد الله و بعد عبيد الله را وليعهد خود نمودم .\r\n( ادعا مىكردند كه وقايع را از روى كتاب و علم پيش بينى مىكردند و اين صحت ندارد ) .\r\nمنصور از شنيدن روايت و گفته ابن جعده بسيار خرسند شد ( خلافت بر حسب ادعا و پيش بينى مروان خليفه اموى به او رسيده است ) .\r\nمنصور ابن جعده را سوگند داد كه آن روايت حقيقت دارد و او سوگند ياد كرد .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nچون منصور خبر ظهور محمد را شنيد ابو ايوب و عبد الملك را خطاب كرده گفت : آيا كسى را مىشناسيد كه داراى راى و تدبير باشد با او مشورت كنيم و عقيده او را بسنجيم و با عقايد خود توام كنيم ؟ هر دو گفتند : يحيى بن بديل است كه در كوفه زيست مىكند كه سفاح هم با او مشورت مىكرد .\r\nمنصور رسولى نزد او فرستاد و پيغام داد كه محمد در مدينه قيام كرده است ( چه بايد كرد ) . او گفت : اهواز را با سپاه محافظت كن . او باز به او مراجعه كرد و گفت : محمد در مدينه قيام كرده ( باهواز چه ربطى دارد ) ابن بديل گفت : هر چه گفتى مفهوم شد . اين را بايد بدانى كه اهواز دروازه است و هر چه بر سر شما مىآيد از آن دروازه خارج مىشود .\r\nچون ابراهيم ( برادر محمد ) در بصره قيام كرد باز فرستاد و با ابن بديل مشورت كرد او گفت : اكنون اهواز را بر او برانگيز ( سپاهى كه در اهواز جمع شده و ابن بديل براى چنين روزى پيش بينى كرده بود ) .\r\nمنصور با جعفر بن حنظله بهرانى درباره قيام محمد مشورت كرد . او گفت :\r\nلشكر سوى بصره بفرست . ( منصور عقيده و راى او را نپسنديد ) گفت برو تا به تو خبر بدهم .\r\nچون ابراهيم وارد بصره شد منصور دوباره با جعفر مشورت كرد . جعفر گفت : من از اين ترسيده بودم ( كه گفتم لشكرى سوى بصره بفرست ) گفت :\r\nبراى چه و چگونه ترسيدى ؟ گفت : محمد در مدينه قيام كرد . اهل مدينه هم مردم جنگى نمىباشند و اگر باشند فقط در محيط خود مىتوانند دفاع كنند اهل كوفه زير پاى تو ( در چنگ تو هستند نمىتوانند او را يارى كنند ) . اهل شام هم دشمن آل ابى طالب هستند . پس جز بصره جائى نخواهد ماند .\r\nمنصور بعد از آن بمحمد چنين نوشت :\r\nبنام خداوند بخشنده مهربان . ( آيه قرآن ) : كيفر كسانى كه با خداوند و\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nپيغمبر جنگ و ستيز كنند و روز زمين فساد و تباهى را به كار برند اين است كه كشته و بدار آويخته با دست و پاى آنها از چپ و راست بريده شود يا از روى زمين طرد و تبعيد شوند . هر دو آيه ( كه يكى نقل شده و ترجمهء آن همين است ) عهد مىكنم عهد خدا و رسول و شرف پيغمبر كه من به تو و به تمام فرزندان و برادران و افراد خاندان و پيروان و متابعيتى تو امان بدهم كه خون شما از ريختن و اموال شما از ربودن مصون باشد و هر خونى را كه تو ريختى هدر و روا و هر مالى را كه گرفتى مباح باشد و من به تو هزار هزار درهم بدهم و هر حاجتى كه دارى روا بدارم و هر كه با تو بيعت كرده و نزد تو براى يارى آمده در امان باشد . در هر جا و هر شهرى كه بخواهى زيست كنى آزاد خواهى بود . هر كه در زندان من است و با تو بستگى دارد رها كنم . هيچ يك از اتباع و پيروان با افراد خاندان تو مواخذه و گرفتار نخواهند شد و تا ابد بر آنها ايراد و اغراض نخواهم كرد . اگر بخواهى مطمئن باشى و از من عهد و پيمان و سوگند بگيرى كسى را كه مورد اعتماد تو باشد نزد من بفرست تا پيمان عقد كند و السلام .\r\nمحمد به او چنين پاسخ داد قسم   تِلْكَ آياتُ الْكِتابِ الْمُبِينِ . نَتْلُوا عَلَيْكَ مِنْ نَبَإِ مُوسى وَ فِرْعَوْنَ بِالْحَقِّ لِقَوْمٍ يُؤْمِنُونَ   - الى -  يَحْذَرُونَ  ( تا آخر آبه ) . يعنى   طسم   ( رمز ) آن است آيات كتاب ( قرآن ) مبين - بيان كننده و روشن نموده از اخبار موسى و فرعون براى تو ميخوانيم و نقل مىكنيم كه حق باشد و براى مؤمنين روايت مىشود تا آخر آيه كه پرهيز كنند . من ( محمد بر منصور ) به تو همان امان را پيشنهاد مىكنم زيرا حق ( خلافت ) حق ماست و شما كه اين كار را ادعا كرده به خود بسته‌ايد بواسطهء ما و بعنوان و نام ما و از شيعيان ما يارى گرفتيد و رستگار شديد كه پدر ما على وصى ( پيغمبر ) و امام بوده چگونه شما جانشين و ولايت او را ربوديد و حال اينكه فرزندان او هنوز زنده هستند . تو خوب مىدانى كه اين حق را كسى مانند ما بايد بخواهد و بگيرد كه از حيث نسبت و شرف پدران ارجمند باشد تا فرزند مردم ملعون\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nو مطرود و آزاد شده بعد از گرفتارى ( عباسى اسير شد و بر او منت گذاشته آزادش كردند ) . هيچ يك از بنى هاشم بمانند نسب ( شريف ) ما منتسب نمىباشد كه هم خويش ( پيغمبر ) و هم داراى پيشينهء خوب و واجد فضل هستيم ما فرزندان مادر پيغمبر فاطمه دختر عمرو در جاهليت ( جده پيغمبر ) و ذريه دختر خود پيغمبر فاطمه كه در عالم اسلام بوده و ما غير از شما هستيم كه خداوند ما را برگزيد و براى ما هم ( نيكى و پاكى را ) برگزيد . محمد از پيغمبران بهترين انبياء على از گذشتگان نخستين مسلمان ( پدر و جد ما هستند ) و همسر خديجه طاهره و نخستين زنى كه رو به قبله آورده و نماز خوانده بود . از دختران هم فاطمه بانوى زنان عالم و شاهزنان بهشت و از كسانى كه در عالم اسلام متولد شدند ( بكفر و بت‌پرستى آلوده نشدند ) حسن و حسين كه خواجه اهل بهشت هستند ( سيدا شباب اهل الجنه ) . هاشم هم دو بار پدر على بوده ( از طرف پدر و مادر ) و عبد المطلب دو بار پدر حسن بوده و پيغمبر دو بار پدر من بوده از حسن و حسين ( پدرش حسن بن حسن بن على زاده پيغمبر و مادرش فاطمه بنت حسين باز زاده پيغمبر ) من از حيث نسب وسط بنى هاشم واقع نشده‌ام و نسبت پدرم صريح و روشنترين نسب بنى هاشم است . در خون من خون بيگانه نيست و زادهء كنيز نمىباشم . خداوند براى من پدران و مادران ( نيك ) را در جاهليت و اسلام برگزيده .\r\nدر زمان اشرار ( جاهليت ) هم براى من پاكان را اختيار كرد . من زاده كسى هستم كه در بهشت بلندترين درجه و مقام را دارد . و از رنج دوزخ هم آسوده خواهد بود .\r\nخدا وكيل و گواه خواهد بود كه اگر تو اطاعت كنى دعوت مرا لبيك گوئى من به تو نسبت بجان و مال تو و هر كارى كه مرتكب شدى امان خواهم داد مگر اجراء حد خداوند ( كه اگر كارى مرتكب شده باشى كه اجراء حد لازم باشد ترا حد خواهم زد ) اگر معاهده با مسلمان يا كافر كرده باشى به من واگذار خواهد شد\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nكه تو خود مىدانى كه اين كار به من ارتباط دارد و من از تو احق و اولى هستم و من كسى هستم كه وفا بعهد خود خواهم كرد . اين امان و پيمانى كه ميخواهى به من بدهى از قبيل پيمانهاى تو خواهد بود ؟ آيا امان و پيمان ابن هبيره است ( كه او را با خيانت و عهد شكنى كشت ) يا امان عم خود عبد الله بن على يا امان ابى مسلم است ؟\r\nچون نامهء محمد بن عبد الله بمنصور رسيد ابو ايوب موريانى ( وزير منصور ) به او گفت : بگذار من به او پاسخ بدهم .\r\nمنصور گفت : چون ميان من و او موضوع حسب و نسب پيش و هر دو سر نسب بجدال پرداختيم بگذار من خود ( منصور ) به او جواب بدهم .\r\nمنصور به او نوشت : بسم الله الرحمن الرحيم :\r\nاما بعد : سخنت به من رسيد و نامه ترا هم خواندم دانستم نهايت افتخار و مباهات تو خويشى زنان است كه با همين عنوان و انتساب بنسوان او باش و مردم جامد بىخرد را تسخير و گمراه كنى . خداوند هم زنان را بمرتبهء مردان و پدران و اعمام نرسانيده و خداوند عم را جانشينى پدر كرده كه در قرآن چنين آمده عم ولى فرزند و قيم او و بر مادر نزديك مقدم است اگر خداوند باندازهء خويش و قرابت براى زنان قائل بمرتبه و منزلت مىبود نخستين زنى كه داخل بهشت ميشد آمنه بود ( آمنه دختر وهب مادر پيغمبر ) زيرا او نزديكترين خويشان رسول اكرم است و بيشتر حق تقدم دارد . ولى خداوند براى خلق خود كسانى را با علم و اختيار و حسن انتخاب برگزيد .\r\nاما فاطمه مادر ابو طالب كه خداوند هيچ يك از فرزندان وى را اعم از ذكور و اناث نه پسر و نه دختر مسلمان نكرد و نصيبى از اسلام به آنها نداد . ( مقصود ابو طالب كافر مرده و مسلمان نشد كه جد محمد بن حسن و بالعكس عباس مسلمان شده بود ) اگر هم خويشى موجب توفيق بدين اسلام باشد عبد الله ( پدر پيغمبر ) احق و اولى بود كه بايد مسلمان شود ( و نشد ) ولى خداوند اين توفيق را نصيب هر كه ميخواهد\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nمىكند . اگر چنين مىبود عبد اللّه ( پدر پيغمبر ) خير دنيا و آخرت را مىربود ولى خداوند براى دين خود هر كه را خواست برگزيد .  « إِنَّكَ لا تَهْدِي مَنْ أَحْبَبْتَ وَ لكِنَّ اللَّهَ يَهْدِي مَنْ يَشاءُ وَ هُوَ أَعْلَمُ بِالْمُهْتَدِينَ »  آيه قرآن . يعنى تو نمىتوانى هر كه را دوست دارى هدايت كنى خداوند هر كه را بخواهد هدايت مىكند و خداوند داناتر است كه چه كسانى هدايت شده‌اند .\r\nخداوند پيغمبر را بعثت فرمود و او چهار عم داشت كه فرمود  « وَ أَنْذِرْ عَشِيرَتَكَ الْأَقْرَبِينَ »  عشيره تو و هر كه نزديكتر است به تو ارشاد و اخطار و هدايت كن .\r\nدو مرد از آن چهار عم اجابت كردند كه يكى از آن دو پدرم ( و ديگرى حمزه ) بود دو عم ديگر كه يكى پدرت ( و ديگرى ابو لهب ) بودند دعوت پيغمبر را اجابت نكردند خداوند ولايت و خويشى آنها را بريد كه ميان آن دو و پيغمبر قرابت و ميراث و عهد و تولى نمانده است ( كافر ارث از مسلمان نمىبرد ) .\r\nتو ادعا ميكنى فرزند كسى هستى كه عذاب دوزخ براى او كمتر و آسانتر و سبكتر است كه بهترين اشرار باشد . كفر نسبت به خداوند بزرگ و كوچك و سبك و سنگين ندارد و شر و بدى هم يكيست بهتر ندارد . هيچ مؤمنى كه به خداوند ايمان دارد حق اين تفاخر را ندارد كه عذاب من در آتش كمتر است . تو دچار ميشوى ( وارد دوزخ مىشوى )  « وَ سَيَعْلَمُ الَّذِينَ ظَلَمُوا »  آنانى كه ستمگر هستند خواهند دانست . تا آخر آيه .\r\nاما حسن كه مىگوئى عبد المطلب او را دو بار بوجود آورد ( او انتساب دارد ) و پيغمبر هم ترا دو بار بوجود آورده ( دو نسب از ابوين برسول دارى ) . بهترين اولين و آخرين پيغمبر است و حال اينكه هاشم فقط از يك طرف يك نسب به او داده و عبد المطلب هم از يك جهت به او نسب داده است ( يعنى هر دو پدر و مادرش از يك نسب نبوده كه بهاشم يا بعبد المطلب برسند ) .\r\nتو ادعا كردى كه در ميان بنى هاشم داراى نسب صريح و روشن هستى . زادهء عجم نمىباشى . مادران تو هم كنيز و فرزند دار ( كنيزى كه مادر فرزند باشد ) نبودند .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nمن ترا چنين مىبينم كه بر تمام بنى هاشم فخر مىكنى واى بر تو چگونه نزد خدا خواهى رفت كه تو بر كسانى كه از تو افضل و بهتر هستند فخر مىكنى . تو از حد خود تجاوز كردى . خوب بنگر آيا تو بهتر هستى يا ابراهيم فرزند خود پيغمبر كه از حيث پدر و برادر و فرزند از تو بهتر است . ( كه مادرش كنيز فرزند دار بوده ) . ( از اين گذشته ) فرزندان پدر تو ( جد اعلاى تو ) كه زاده‌ام ولد ( فرزند دار ) بودند . بعد از پيغمبر در خاندان شما افضل از على بن الحسين كه مادرش فرزند دار بود بوجود نيامده . او از جد تو حسن بن حسن بهتر و افضل بوده ( مقصود زين العابدين كه مادرش شاهدخت و عجم بود ) . و نيز ميان شما بعد از على بن الحسين مانند فرزندش محمد بن على ( باقر ) كه جده او ام ولد بود بوجود نيامده و او از پدر تو افضل و بهتر است و باز مانند جعفر ( صادق ) فرزند او كه باز جده او ام ولد بود پديد نيامده و او بهتر از تست . اما اينكه مىگوئى ما اولاد رسول هستيم خداوند در كتاب خود مىفرمايد .  « ما كانَ مُحَمَّدٌ أَبا أَحَدٍ مِنْ رِجالِكُمْ »  محمد پدر هيچ يك از مردان شما نبود . شما فرزند دختر او هستيد . اين خويشى نزديك مىباشد ولى با آن نمىتوانى وارث ولايت ( و امارت ) باشى و او نمىتواند امام بشود .\r\nچگونه شما ( امامت و ولايت را ) وارث او شده‌ايد ؟ پدر تو ( على بن ابى طالب ) بهر نحوى كه امكان داشت امامت ( و خلافت ) را مطالبه و در طلب آن اصرار كرد . بدين سبب فاطمه را در روز روشن بيرون كشيد ( به مسجد بر دو مطالبه ارث نمود ) . بيمار شد و او را پرستارى كرد و چون وفات يافت شبانه در خفا او را دفن كرد ( اين كارها را كرد كه خلافت را بگيرد ) . مردم خوددارى كردند و غير از شيخين ( ابو بكر و عمر ) كسى را نپذيرفتند . بعد از آن سنت و شريعت مقرر كرد كه جد پدر مادر و خال ( دائى ) و خاله ارث نمىگذارند .\r\nاما مباهات و تفاخر تو بعلى و سوابق او بدانكه هنگام وفات پيغمبر ديگرى ( ابو بكر ) را پيشنماز كرد . بعد از آن هم مردم يكى بعد از ديگرى خليفه برگزيدند و او ( على ) را اختيار نكردند . او يكى از شش نفر هيئت شورى بود كه همه او را\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nترك كردند ( و عثمان را برگزيدند ) ( هيئت شورى ) او را ( در خلافت ) ذى حق ندانستند . عبدالرحمن ( بن عوف ) عثمان را بر او ( على ) مقدم كرد و او را متهم كرده بود ( يعنى بعلى بدبين بود ) طلحه و زبير هم با او جنگ و ستيز كردند . سعد ( بن ابى وقاص ) هم در خانه را بر خود بست و از بيت او خوددارى كرد ( آنها از هيئت شورى بودند ) . همان عبدالرحمن بعد از آن با معاويه بيعت كرد . او ( على بهر صورتى آن كار ( خلافت ) دنبال كرد و براى حصول آن نبرد كرد اتباع او هم پراكنده شدند . شيعيان او در او شك بردند . او حكم معين كرد و به حكم حكمين تن داد و سوگند ياد كرد و عهد و ميثاق نمود و هر دو حكم بر عزل و خلع او متفق شدند .\r\nبعد از او حسن آمد ( جد محمد ) او خلافت را بمعاويه فروخت و بهاى آن چند درهم و چند پلاس گرفت و بحجاز پناه برد و شيعيان خود را بىپناه گذشت و بدست معاويه سپرد و خلافت به غير مستحق و غير اهل واگذار كرد . او مال را ربود بدون اينكه ( در عالم اسلام ) كارى يا امارتى يا ولايتى كرده باشد ( كه مستوجب آن مال گردد ) . اگر شما ( اولاد حسن ) چيزى در آن داشتيد كه آن را فروختيد و بهاى آن را دريافت كرديد .\r\nپس از آن عم تو حسين بر فرزند مرجانه ( ابن زياد ) قيام ( خروج كرد . مردم ابن مرجانه را يارى كردند و بر حسين شوريدند و او را كشتند و سرش را نزد او ( ابن زياد ) بردند .\r\nبعد از آن بر بنى اميه قيام كرديد آنها شما را كشتند و بر نخل خرما بدار كشيدند و بعد از آن نعش شما را طرد و تبعيد و نفى بلد كردند تا آنكه يحيى بن زيد در خراسان كشته شد . زنان و فرزندان شما را اسير كردند و شهر به شهر بر چهارپايان بدون پالان حمل نمودند مانند برده و بنده بشام بردند تا آنكه ما قيام و خروج كرديم و انتقام شما را كشيديم و شما را وارث بلاد و خانه آنها نموديم و با همين خونخواهى و قيام اجداد و اسلاف شما را گرامى داشتيم و افضل دانستيم كه تو همين كار ما را براى خود حربه و حجت دانستى ( كه فضيلت خاندان خود را برخ ما\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nمىكشى ) .\r\nتو پنداشتى كه ما پدرت ( على ) را بر حمزه و عباس و جعفر مقدم داشته‌ايم چنين نيست . آنها ( سه شخص مذكور ) از دنيا با حالى رفتند كه مردم بر فضيلت آنها اجماع و اتفاق داشتند ولى پدر تو ( على ) بجنگ و خونريزى مبتلا شده بود كه بنى اميه او را لعن مىكردند . همانطور كه كفار را نفرين مىكردند در هر نماز كه فريضه و واجب است او را لعن مىكردند . ما هم با آنها محاجه و مجادله كرديم و فضايل او ( على ) را ياد آورى مىنموديم و آنها را سخت ملامت كرديم بحديكه به آنها ستم را روا داشتيم كه چرا بايد آنها نسبت به او ( على ) بدبين و بدگو باشند .\r\nتو اين را مىدانى كه امتياز و كرامت ما در جاهليت سقايت حاج اعظم و توليت چاه زمزم بود كه بعباس دون برادرانش رسيد . پدر تو ( على ) در آن كار ( سقايت و توليت چاه زمزم ) با ما نزاع و مرافعه كرد و عمر او را محكوم كرد و حق را بما داد پس ما در جاهليت و اسلام آن توليت را داشتيم . اهالى مدينه دچار قحط و غلا شدند و عمر به كسى جز پدر ما توسل نكرد . استسقا كرد و باران نازل شد در صورتى كه پدر تو حاضر بود ( خبر اين نحو استسقاء در تاريخ زمان عمر گذشت ) .\r\nاو نزد خداوند با وجود پدر ما تقرب جست و دعا نمود . او پدر ترا وسيله اين استسقا نكرد . بنابر اين فضيلت ارث عم پيغمبر است ( نه پسر عم ) .\r\nاين كار را عده بسيار از بنى هاشم طلب كردند و به آن نايل نشدند كه فرزندان او ( عباس ) به آن رسيدند . سقايت براى او و حق اوست . و ميراث پيغمبر براى او و حق اوست كه خلافت بفرزندان او رسيده است . بنابر اين هيچ فخر و شرف و فضيلتى در دنيا و آخرت نمانده مگر آنكه ارث عباس شده و اين ارث بفرزندان او رسيده است .\r\nاما آنچه را كه در واقعه بدر ياد آورى كردى بدانكه اسلام هنگامى كه ظهور كرد كه عباس سرگرم نگهدارى ابو طالب و فرزندان و عيال او بوده كه روزى آنها را فراهم و از مال خود بر آنها انفاق مىكرد و اگر عباس باكراه و اجبار سوى ميدان\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nبدر روانه نمىشد طالب ( فرزند ابو طالب ) و عقيل ( فرزند ديگرش ) از گرسنگى ظروف عتبه و شيبه را مىليسيدند او طعام دهنده و كريم بود كه ننگ را از خاندان شما زد و دو خواربار و نفقه داد و فديه عقيل را كه در جنگ بدر اسير شده بود پرداخت .\r\nتو چگونه بر ما فخر مىكنى و حال اينكه مادر زمان كفر بر شما برترى داشتيم و بهاى فداى شما را پرداختيم و مكارم خاندان و شرف پدران و نياكان را ربوديم و وارث خاتم النبيين شديم و بخونخواهى شما قيام و اقدام نموديم در حالى كه شما نتوانستيد چنين كارى را براى تشفى خود انجام دهيد و السلام عليكم و رحمة اللّه .\r\nمحمد هم محمد بن حسن بن معاوية بن عبد اللّه بن جعفر بن ابى طالب را بامارت مكه منصوب نمود . قاسم بن اسحق را والى يمن و موسى بن عبد اللّه را امير شام نمود .\r\nآنها به محل امارت خود رفتند اما محمد بن حسن و قاسم هر دو سوى مكه رفتند ( كه قاسم از آنجا بيمن برود ) سرى بن عبد اللّه كه از طرف منصور امير بود براى مقابله آنها از شهر مكه لشكر كشيد و در محل « بطن اذاخر » نبرد واقع شده هر دو پيروز شده او را منهزم نمودند . محمد وارد مكه شد اندكى درنگ كرد ناگاه محمد بن عبد اللّه به او رسيد كه با عده خود به يارى او شتاب كند زيرا عيسى بن موسى با لشكر ( از طرف منصور ) رسيده كه بايد بجنگ او كمر بندند . او باتفاق قاسم ( نامزد امارت يمن ) با عده بمدد او شتاب كند و چون به محل ( قديد ) رسيد به او خبر دادند كه محمد كشته شده او و همراهان گريخته پراكنده شدند . محمد بن حسن بابراهيم پيوست و نزد ابراهيم ماند تا ابراهيم ( برادر محمد ) كشته شد . قاسم هم در مدينه پنهان شد تا دختر عبد اللّه بن محمد بن على بن عبد اللّه بن جعفر كه همسر عيسى ( عباسى ) بود براى او امان گرفت . همچنين برادران او معاويه و سايرين ( همسر عيسى امان گرفت كه عم زاده او بودند ) . اما موسى بن عبد اللّه كه باتفاق رزام مولاى محمد قسرى راه شام را گرفت در عرض راه رزام گريخت و نامه محمد قسرى را براى منصور برد .\r\n( حاكى ضعف محمد و وفادارى قسرى نسبت بمنصور ) و چون محمد بن عبد الله بر آن كار آگاه شد محمد قسرى را ( در مدينه ) بازداشت . موسى هم بشام رسيد و در\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nآنجا دچار بدرفتارى و بدخواهى مردم گرديد كه با خشونت او را طرد و رد كردند .\r\nاو بمحمد نامه نوشت كه من در شام با خشونت و عصيان روبرو شدم بهترين سخن آنها اين است كه ما مبتلا شديم و هرگز قادر بر چنين كارى نخواهيم بود و به اين كار هم نيازى نداريم . بعضى هم به من اخطار و سوگند ياد كردند كه اگر يك شب ديرتر زيست كنم خبر مرا ( بمنصور ) خواهند داد . من به تو مىنويسم در حالى كه خود پنهان شده‌ام و راه مدينه را باز گرفتم . پس از آن بمدينه رفت . گفته شده او راه بصره را گرفت و چون به شهر رسيد غلام خود را براى خريدن طعام فرستاد او ضروريات خريد و بر يك خر سياه حمل نمود چون او را ديدند كه داخل يك خانه شده ( سوء ظن بردند ) بدنبالش رفتند و خانه را تفتيش كردند و موسى و فرزندش عبد الله و غلام را گرفتند و نزد محمد بن سليمان بن على بن عبد الله بن عباس بردند چون موسى را ديد به او گفت : خداوند خويشى ترا قطع و دور كند روى شما را هم در خورد درود نسازد تو تمام شهرها را گذاشتى و بشهرى كه من حاكم آن باشم آمدى .\r\nاگر من نسبت بشما صله رحم و ترحم كنم امير المؤمنين نسبت به من خشمگين خواهد شد . بعد آنها را نزد منصور روانه كرد او دستور داد كه موسى و فرزندش را هر يكى پانصد تازيانه بزنند . آنها تازيانه را تحمل كردند و حتى آه هم نگفتند .\r\nمنصور گفت : آنهايى كه باطل‌پرستند هستند بر رنج و عذاب و بردبار و شكيبا مىباشند و چون مىدانند كه اهل باطل و مقصر هستند ) اينها چرا بايد مانند اهل باطل صبر كنند .\r\nموسى گفت : حق‌پرستان بصبر و تحمل اولى و احق مىباشند . منصور دستور داد كه آنها را بزندان بسپارند .\r\n« خبيب » بن ثابت با خاء نقطه‌دار بضم و با او باء يك نقطه كه فاصله بين آنها ياء دو نقطه زير است .\r\n\r\nبيان لشكر كشى عيسى بن موسى براى جنگ محمد و قتل او\r\nپس از آن ( پس از قيام محمد ) منصور برادر زاده خود عيسى بن موسى بن محمد بن على بن عبد الله بن عباس را خواند و فرمان داد كه سوى مدينه لشكر\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nبكشد . او گفت : اى امير المؤمنين خوب است كه با اعمام خود مشورت كنى و گفته هرثمه چه شده ( كه بدان عمل نمىشود ) و آن اين است :\r\n نزور امرأ لا يخفض القوم سره * و لا ينتجى الاذنين عما يحاول\r\nاذا ما اتى شيئا مضى كالذى اتى * و ان قال انى فاعل فهو فاعل \r\nيعنى ما به زيارت و ديدار كسى مىرويم ( خود را نسبت بمنصور گويد ) كه مردم راز او را آشكار و خوار نمىكنند . دو گوش فرمان نيوش از آنچه او دستور مىدهد گزيرى ندارد . ( امر او مطاع است ) .\r\nاگر چيزى را بخواهد انجام دهد همان گونه كه تصميم مىگيرد انجام‌پذير مىشود و همانطور كه آمده باز مىرود و هر چه بگويد مىكنم مىكند ( كنايه از عزم و حزم و تصميم منصور ) منصور گفت : اى مرد برو به خدا سوگند جز من و تو كسى هدف و دچار نمىشود قصد آنها من و تست . يا من بايد بروم يا تو . آنگاه سپاه را با او همراه كرد .\r\nمنصور بعد از فرستادن عيسى گفت : من باكى ندارم كه يكى از دو نفر كشته شوند ( ميخواست از برادر زاده و وليعهد خود آسوده شود چنان كه شد ) . محمد بن ابى العباس سفاح ( برادرزاده خود ) را همراه او روانه كرد . همچنين كثير بن حصين عبدى و ابن قحطبه و هزار مرد و ديگران را به او فرستاد . چون با او وداع كرد گفت :\r\nاى عيسى من ترا براى اين مىفرستم آنگاه بقلب خود اشاره كرد ( مقصود اهل مدينه قوم و قلب او هستند ) اگر تو بر آن مرد ( محمد ) پيروز شدى شمشير در نيام بگذار و امان بده و اگر پنهان شود تو همه را ضامن و مسئول گرفتن او كن زيرا آنها بر مواضع گريز و اختفاى او آگاهند . هر كه از آل ابى طالب بملاقات تو آيد نام او را براى من بنويس و هر كه نيايد اموال او را مصادره كن . جعفر الصادق غيبت كرد و پنهان شد . او هم اموال او را گرفت . چون منصور ( بعد از واقعه ) بمدينه رفت جعفر درباره پس دادن اموال خود با او گفتگو كرد . منصور گفت : آن مال را مهدى شمار بود ( محمد را مهدى مىگفتند ) چون عيسى ( در لشكر كشى ) به محل « فيد » رسيد .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nبراى مردم نامه بر پارچه حرير ( بجاى كاغذ ) نوشت يكى از آنها عبد العزيز بن مطلب مخزومى بود . همچنين عبيد الله بن محمد بن صفوان حجمى و عبد الله بن محمد بن عمر بن على بن ابى طالب به آنها نوشت كه با اتباع و ياران خود از شهر مدينه خارج شوند . او با عمر بن محمد بن عمرو ابو عقيل محمد بن عبد الله بن محمد بن عقيل و ابو عيسى خارج شدند ( در جنگ و ستيز شركت نكردند تا مصون بمانند ) .\r\nچون محمد بر رسيدن عيسى و نزديك شدن او بمدينه آگاه شد با ياران خود مشورت كرد كه آيا از مدينه خارج شود يا بماند و دفاع كند . بعضى راى دادند كه خارج شود و جمعى معتقد بودند بماند كه پيغمبر فرموده بود . من خود را ( در عالم رؤيا ) در يك زره محكم ديدم چنين تاويل و تعبير كردم كه در شهر مدينه هستم . او هم ماند . بعد مشورت كرد كه يك خندق گرداگرد شهر حفر كند كه مانند خندق پيغمبر باشد . جابر بن انس رئيس طايفه سليم به او گفت : اى امير المؤمنين ما دائيها و همسايه‌هاى تو هستيم . ما سلاح و استعداد داريم . خندق حفر مكن و اگر پيغمبر خندق كند با علم و ارادهء خداوند بود . اگر خندق حفر كنى پيادگان نخواهند توانست جنگ كنند . براى جنگ ما هم خيل دشمن بر دخول شهر و نبرد در كوى و بر زن قادر نخواهند بود . اگر خندق حفر كنى همان خندق حايل و مانع پيشرفت اتباع تو خواهد بود .\r\nيكى از قبيله بنى شجاع گفت : خندق حفر كن چنان كه پيغمبر حفر كرد تو هم به او اقتدا كن . آيا تو ميخواهى اثر و كار پيغمبر را ناديده بگيرى و بفكر و راى خود عمل كنى ؟ گفت : اى فرزند شجاع به خدا هيچ چيز براى تو سنگين و ناگوار نيست جز مقابله تو و قوم تو با آنها و هيچ چيز براى ما گواراتر از نبرد آنها نيست .\r\nبعد محمد گفت : ما در حفر خندق از پيغمبر پيروى مىكنيم و اثر او را احيا و حفظ مىنمائيم هيچ كس مرا از اين تصميم باز ندارد . دستور داد خندق را حفر كنند و او اول شخصا كلنگ زد و حفر كرد . كه مانند خندق پيغمبر در جنگ احزاب باشد .\r\nعيسى هم لشكر كشيد تا به محل « اعوص » رسيد در آنجا لشكر زد . محمد هم مردم را جمع كرد و سوگند داد و در شهر محصور نمود كه خارج نشوند .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nمحمد بن عبد اللّه خطبه كرد و گفت : دشمن خدا و دشمن شما در محل « اعوص » لشكر زده فرزندان مهاجرين و انصار ( اهل مدينه ) در اين كار احق و اولى ميباشند ( كه قيام كنند و حق را بگيرند ) . هان ما شما را گرد آورده و سوگند داده‌ايم عده دشمن شما بسيار است و پيروزى در دست خداوند است . براى من عقيده و فكر ديگرى پديد آمده كه ( شما را آزاد بگذارم ) هر كه بخواهد بماند و هر كه بخواهد برود . بسيارى از مردم كوچ كردند و اهل مدينه با زن و فرزند خود مهاجرت نمودند و بكوهستان و آبادىهاى نزديك پناه بردند محمد با عده كم ماند . ابو القلمس را دستور داد كه مردم را برگرداند او از برگردانيدن بسيارى از آنها عاجز شد آنها را به حال خود گذاشت منصور ابن اصم را با عيسى فرستاده بود كه منزل و لشگرگاه را معين كند .\r\nابن اصم گفت : خيل در قبال پيادگان قادر بر انجام كارى نخواهد بود و من مىترسم اگر خيل شما را پراكنده كنند و عقب برانند بلشگرگاه شما برسند پس شما ( قبل از جنگ ) تا ( سعايه » سليمان بن عبد الملك در « جرف » عقب بنشينيد كه چهار ميل از مدينه دور مىباشد زيرا پياده نمىتواند بيشتر از يك يا دو سه ميل بدود تا سواران به او احاطه و او را دچار و مغلوب كنند .\r\nعيسى عده پانصد پياده به محل « بطحاء » بن از هر كه شش ميل دور تر از مدينه است فرستاد كه پادگان باشند . گفت : مىترسم كه محمد بگريزد و راه مكه را بگيرد آن عده مىتوانند مانع او شوند . آنها در آن محل ماندند تا محمد كشته شد .\r\nعيسى بمحمد پيغام داد كه منصور به او و خانواده او امان داده است او جواب داد : اى ( اين مرد - كنايه از عدم اعتنا كه اين - هذا باشد ) تو با پيغمبر قرابت و خويشى دارى من ترا دعوت مىكنم كه بكتاب خداوند و سنت پيغمبرش عمل كنى و مطيع باشى من ترا از خشم و انتقام خداوند بر حذر مىكنم . من به خدا قسم از اين\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nكار باز نخواهم ماند تا آنكه نزد خداى خود بروم . زينهار كسى نكشد كه او ترا به راه راست و خداپرستى دعوت كند كه بدترين كشته خواهى بود يا آنكه تو او را بكشى كه گناه تو بزرگ و سنگين خواهد بود .\r\nچون آن پيغام به او رسيد گفت : چارهء جز جنگ نيست محمد برسول هم گفت : چرا ميخواهيد مرا بكشيد و حال اينكه من مردى بودم كه از كشته شدن گريخته بودم . گفت : اين قوم ترا دعوت مىكنند و امان مىدهند اگر نپذيرى با تو جنگ خواهند كرد چنان كه بهترين پدران تو ( على ) با طلحه و زبير جنگ كرد كه آنها پيمان را شكسته و بيعت را نقض كرده بودند و خواستند مملكت او را تباه كنند .\r\nچون منصور سخن او ( رسول ) را شنيد ( كه خوب استدلال كرده بود ) گفت :\r\nهيچ به اندازه آن سخن مرا خرسند و خشنود نكرد .\r\nعيسى در دوازدهم ماه رمضان در محل « جرف » لشكر زد كه روز شنبه بود كه آن روز و روز يكشنبه را در آن محل گذراند و روز دوشنبه رفت كه بر بلندى سلع فراز شد و شهر مدينه را باز ديد كرد و اهل مدينه را ندا داد و گفت : اى اهل مدينه خداوند خون ما را بر يك ديگر حرام كرده هان سوى امان بشتابيد و بگرويد هر كه زير پرچم ما قرار گيرد در امان خواهد بود و هر كه به خانه خود برود و دست از نبرد بكشد در امان خواهد بود و هر كه به مسجد پناه برد در امان خواهد بود .\r\nهر كه اسلحه را دور اندازد در امان خواهد بود و هر كه از مدينه بيرون رود در امان خواهد بود بگذاريد ما با رقيب خود جنگ كنيم كه يا ما غالب شويم يا او . مردم دشنام به او دادند . او آن روز رفت و روز بعد برگشت و سرداران و سالاران را با نيروى خود در پيرامون مدينه قرار داد ولى ناحيه مسجد ابى الجراح را از محاصره معاف داشت .\r\nخود هم در محل « بطحا » قرار گرفت . آن ناحيه را براى اين باز گذاشت\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nكه مردم بتوانند از آنجا بگريزند .\r\nمحمد با اتباع خود بميدان رفت . عثمان بن محمد بن خالد بن زبير حامل لواء او بود . شعار و كلام او « احد احد » بود ( كلام پيغمبر ) .\r\nابو القلمس كه از ياران محمد بود مبارز خواست برادر اسد بمبارزه او شتاب كرد . مدتى طويل با هم جنگ كردند تا ابو القلمس او را كشت . همين كه او را زد و كشت گفت : بگير كه من فرزند فاروق ( عمر ) هستم . يكى از اتباع عيسى فرياد زد تو كسى را كشتى كه از هزار فاروق ( عمر خليفه ) بهتر بود .\r\nمحمد بن عبد اللّه در آن روز سخت جنگ كرد نبردى عظيم نمود و بدست خود هفتاد تن كشت عيسى بحميد بن قحطبه فرمان داد كه پيش برود او با عده صد تن پياده رفت و جز او كسى سوار نبود آنها پيش رفتند تا بديوارى قبل از خندق رسيدند كه عده از ياران محمد پشت آن جنگ مىكردند . حميد دستور داد ديوار را ويران كنند تا بخندق رسيد بر خندق هم پلى از درهاى بزرگ بست و خود و اتباع او از خندق گذشتند و در پس خندق نبرد كردند . جنگى سخت از صبح تا عصر دوام كرد . عيسى باتباع خود دستور داد كه بار و پالان و بنه را در خندق اندازند . درهاى بزرگ را هم بر آنها انداخت و پل بست و فرمان داد سواران بگذرند . خيل وارد شهر شد و جنگ بر شدت وحدت خود افزود . محمد قبل از ظهر رفت و غسل و حنوط ( كافور ) كرد و برگشت .\r\nعبد اللّه بن جعفر به او گفت : پدر و مادرم فداى تو به خدا تو طاقت مقاومت ندارى .\r\nچه بهتر كه نزد حسن بن معاويه در مكه به روى كه عمده ياران تو با او هستند . گفت :\r\nاگر من بيرون بروم اهل مدينه كشته خواهند شد . به خدا بر نمىگردم تا كشته شوم يا بكشم . تو هم از او هستى هر جا كه ميخواهى برو . او چند گامى با محمد برداشت و بعد برگشت . بيشتر ياران او پراكنده شدند فقط عده سيصد تن با او ماندند و پايدارى كردند . شايد هم بيشتر از سيصد بودند . او بياران خود گفت :\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nما مطابق عده مجاهدين بدر هستيم .\r\nمحمد نماز ظهر را ادا كرد همچنين نماز عصر .\r\nعيسى بن خضير با او بود كه سوگندش مىداد كه سوى بصره برود يا جاى ديگر ( و جان خود را حفظ كند ) . او مىگفت : هرگز نمىخواهم شما دو بار به من مبتلا و دچار شويد . تو بهر جائى كه ميخواهى برو . ابن خضير گفت : كجا مىتوان ترا گذاشت و رفت . پس از آن رفت و دفاتر ديوان را آتش زد كه نام كسانى در آنها بود كه با او بيعت كرده بودند ( تا منصور آنها را نشناسد و كيفر بدهد ) آنگاه رح يا بن عثمان ( حاكم سابق ) و برادرش عباس بن عثمان و پسر مسلم بن عقبه مرى را كشت .\r\nمحمد بن خالد قسرى را كه در زندان بود قصد كرد و خواست او را بكشد او دانست و درهاى زندان را بر خود منهدم كرد ( كه مانع ورود او بشود ) او نتوانست به او برسد و او را بكشد . ( مقصود عيسى بن خضير رفت و رياح را كشت و خواست محمد قسرى را بكشد كه موفق نشد ) سپس نزد محمد برگشت ( عيسى پس از كشتن آنها ) پيشاپيش محمد جنگ كرد تا كشته شد .\r\nحميد بن قحطبه هم پيش رفت محمد نيز پيش رفت چون سيل‌گاه « سلع » را ديد دست و پاى اسب خود را زد و بريد . بنى شجاع كه خميسيون باشند دست و پاى اسبهاى خود را بريدند كسى هم نماند كه غلاف شمشير خود را نشكند . محمد به آنها گفت : شما با من بيعت كرديد من هم نمىروم تا كشته شوم . هر كه بخواهد برگردد آزاد است و من به او اجازه مىدهم . جنگ سختتر شد . اتباع عيسى دوباره منهزم شدند . بار سيم كه گريختند يزيد بن معاوية بن عباس بن جعفر گفت : واى بر مادرش اگر مردانى براى نبرد او پيدا شوند كارش ساخته مىشود .\r\nعيسى با عده بر جبل سلع رفت و از آنجا سوى مدينه سرازير شدند . اسماء دختر حسن بن عبد اللّه بن عبيد اللّه بن عباس دستور داد كه يك مقنعهء سياه بر مناره مسجد پيغمبر افراشته شود ( شعار بنى العباس ) اتباع محمد ( كه سرگرم نبرد بودند ) گفتند :\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nدشمن وارد مدينه شده ( كه شعار سياه برافراشته شده ) . همه گريختند . يزيد ( نواده جعفر بى ابى طالب ) گفت : هر قومى يك كوه دارند كه حصار و پناه آنها باشد و ما كوهى داريم كه دشمن از آن سرازير شده مقصود كوه سلع است بنى ابى عمر و غفارى هم براى اتباع عيسى از محل خود راه گشودند و آنها از آن راه بمدينه داخل شدند و از پشت سر محمد نبرد كردند . محمد فرياد زد اى حميد بن قحطبه براى مبارزه با من شتاب كن كه من محمد بن عبد اللّه هستم .\r\nحميد گفت : من ترا شناختم كه تو شريف و زاده شريف و كريم و فرزند كريم هستى من هرگز با تو مبارزه نمىكنم تا اين اوباش كم خرد در ميان هستند چون از آنها فراغت يابم با تو مبارزه خواهم كرد .\r\nحميد ابن خضير را با امان بتسليم دعوت مىكرد و از مرگ مىترسانيد ولى ابن خضير بحمله و نبرد خود ادامه مىداد و پيش مىرفت تا آنكه يكى از اتباع عيسى او را با شمشير بر اسفل اعضاء زد . شكافى در قسمت اسفل ايجاد كرد او نزد ياران خود برگشت زخم خود را بست و دوباره جنگ كرد . مرد ديگرى ضربتى بر چشم او زد كه شمشير در زخم فرو رفت افتاد بر او هجوم بردند و او را كشتند و سرش را بريدند . سرش مانند بادمجان شكافت برداشته بود و زخمهاى سر بسيار بود .\r\nچون ابن خضير كشته شد محمد پيش رفت . بر نعش ابن خضير ايستاد و نبرد كرد . مردم را صف بر صف مىانداخت و صفوف آنها را منهدم مىكرد او از تمام مرد بحمزه ( عم پيغمبر ) در جنگ بيشتر شباهت داشت . ناگاه يكى بر گوش او شمشير زد گوش راستش برد و به زانو افتاد . باز هم با شمشير از خود دفاع مىكرد و مىگفت : واى بر شما من فرزند پيغمبر شما هستم . مجروح و مظلوم هستم .\r\nابن قحطبه نيزه را بسينهء او فرو برد و او را بر زمين انداخت آنگاه از اسب پياده شده سرش را بريد و نزد عيسى برد عيسى سبب فزونى زخم و خون آن سر را\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nنشناخت .\r\nگفته شده : عيسى نسبت بابن قحطبه بد گمان شده به او گفت : تو نمىكوشى و اقدام نمىكنى . او فرمانده سواران بود گفت : تو به من بدگمان هستى من اگر محمد را ببينم او را با شمشير خواهم زد مگر اينكه به او نرسيده كشته شوم . گويند .\r\nاو بر محمد گذشت كه او كشته شده بود او را با شمشير زد كه سوگند خود را اثبات كند .\r\nگفته شده : او هدف تير شد و بيك ديوار تكيه داد . مردم هم نسبت به او احترام مىگذاشتند و از قتل او خوددارى مىنمودند .\r\nچون او يقين كرد كه جان خواهد داد شمشير خود را شكست كه آن شمشير ذو الفقار بود و بعد آن را بيكى از تجار داد كه چهار صد دينار مديون او بود به او گفت بهر يكى از خاندان ابو طالب كه اين شمشير را بدهى طلب ترا خواهد پرداخت . آن شمشير نزد آن بازرگان بود تا جعفر بن سليمان بحكومت مدينه منصوب شد شمشير را از او گرفت و چهار صد دينار به او داد . آن شمشير نزد او ( جعفر ) ماند تا مهدى ( خليفه ) آن را از او گرفت . بعد بهادى ( خليفه ) رسيد سگى را براى آزمايش با آن شمشير زد كه شمشير شكست .\r\nگفته شده : آن شمشير تا زمان رشيد ماند كه ( هارون ) رشيد آن را به خود مىبست كه در آن شمشير هيجده فقره بود ( بدين سبب آن را ذو الفقار مىگفتند ) چون سر محمد را نزد عيسى بردند از ياران خود پرسيد درباره او چه عقيده داريد ؟ به دو گفتند . او گفت : دروغ مىگوئيد . ما براى اين ( بد گوئى شما ) با او جنگ نكرديم . او با امير المؤمنين مخالفت كرد و موجب افتراق و اختلاف مسلمين گرديد . او دائما نماز مىخواند و روزه مىگرفت و پرهيزگار بود . آنها خاموش شدند .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nعيسى آن سر را براى منصور فرستاد . حامل آن سر محمد بن ابى الكرام بن عبد اللّه بن على بن عبد اللّه بن جعفر بن ابى طالب ( نواده عم محمد مقتول ) بشارت فتح را هم بتوسط قاسم بن حسن بن زيد بن حسن بن على بن ابى طالب ( پسر عم محمد مقتول ) فرستاد . سرهاى بنى شجاع را هم با او ( قاسم ) فرستاد . منصور دستور داد كه سر محمد را در شهر كوفه بگردانند بعد از آن سر را به تمام شهرستانها فرستاد .\r\nچون منصور سرهاى بنى شجاع را ديد گفت : مردم بايد چنين باشند ( دلير و وفادار و پايدار ) . من محمد را خواستم اينها او را پناه دادند . همه جا بردند و خود هم با او رفتند تا آنكه بحمايت او جنگ و جانبازى نمودند و كشته شدند .\r\nتاريخ قتل محمد و ياران او روز دوشنبه بعد از ظهر چهاردهم ماه رمضان ( در سال جارى كه صد و چهل و پنج هجرى باشد ) .\r\nمنصور شنيده بود كه عيسى هنگام جنگ از ميدان گريخته گفت : هرگز چنين نخواهد بود بازى ياران و خردسالان ما بر سر منبرها يا مشورت با زنان هنوز نرسيده است ( مقصود پيش بينى او يا ادعاى بنى العباس بعلم روزگار بعد كه اگر زمانى برسد كودكان بر منبر خلافت بازى كنند كه شايسته نباشند يا زنان مشورت كنند آن وقت رجال ما خواهند گريخت كه هنوز آن موقع نرسيده است ) . بعد منصور شنيد كه محمد گريخته است گفت : هرگز ما خانوادهء هستيم كه از عار فرار منزه مىباشيم . ما نمىگريزيم . منصور و محمد رقيب و دشمن او هر دو هاشمى بودند ) پس از آن سرهاى بريده رسيد و چون سر محمد رسيد حسن بن زيد بن حسن ( پسر عم مقتول ) نزد منصور بود سر را ديد سخت به خود پيچيد و خوددارى كرد مبادا منصور بر رنج و اندوه او آگاه شود با همان ترس و لرز از سر نگهبان منصور پرسيد : اين سر اوست‌ها ( محمد ) . چون يقين كرد گفت : او يگانه برگزيده آنهاست ( بنى هاشم كه منصور هم مشمول آن گفته بود ) . اى كاش تن بطاعت مىداد و چنين نمىكرد كه كشته شود و چيزى ( درباره خلافت نمىگفت ) . جان او از جان ما گرامىتر است .\r\nام موسى ( همسر او ) طلاق داده مىشود كه . . . اين نهايت سوگند او بود ( در كارهاى\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nسخت بفلان زن قسم مىخورد ) . ولى او ( منصور ) تصميم بر قتل او گرفت ( كه چاره ديگرى داشت و نبايد او را بكشد ) او بر ما عزيزتر از جان ما بوده است . يكى از غلامان به روى او ( حسن ) تف انداخت و منصور دستور داد بينى او را بشكنند و خرد كنند كه كيفر گفته او باشد .\r\nچون خبر قتل محمد ببرادرش ابراهيم رسيد او در بصره بود و خبر روز عيد رسيد . ابراهيم خارج شد و رفت تا بر منبر فراز گشت بسيار جزع نمود و خبر قتل فجيع برادر را داد و بگفته شاعر تمثل كرد .\r\n ابا المنازل يا خير الفوارس من * يفجع بمثلك فى الدنيا فقد فجعا\r\nاللّه يعلم انى لو خشيتهم * و او حسن القلب من خوف لهم فزعا\r\nلم يقتلوه و لم اسلم اخى ابدا * حتى تموت جميعا او نعيش معا \r\nيعنى : اى صاحب وقايع ( پدر منزليها - اصطلاح است كنايه از مرد جنگ ) اى بهترين پهلوانان ( سواران ) هر كه بمرگ فجيع تو محزون شود بيك فاجعه بى مانند دنيا مبتلا مىشود .\r\nخدا مىداند كه من از آنها ( بنى العباس ) اگر نمىترسيدم با بيمى كه باعث فزع از آنها نمىداشتم آنها او را نمىكشتند و من او را تنها نمىگذاشتم و تسليم مرگ نمىكردم . آنگاه هر دو يا با هم كشته مىشديم و مىمرديم يا با هم زندگانى مىكرديم چون محمد كشته شد عيسى چند پرچمى فرستاد آنها را برافراشتند و منادى او ندا داد : هر كه زير اين علم پناه برد در امان خواهد بود .\r\nاتباع محمد را گرفت و در محل ثنية الوداع بدار آويخت . آنها در پيرامون خانه عمر بن عبد العزيز در دو صف بدار كشيد . براى دار ابن خضير هم نگهبان گماشت كه نعش را نبرند ولى شبانه جماعتى رفتند و نعش را بردند و به خاك سپردند .\r\nنعش ديگران سه روز ماند . عيسى دستور داد كه آنها را در گورستان يهود اندازند ( به خاك نسپردند ) پس از آن خندقى كندند و همه را روى هم در خندق افكندند .\r\nبعد از آن زينب دختر عبد اللّه خواهر محمد و دختر فاطمه بعيسى پيغام داد\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nكه شما او را كشتيد و كار خود را انجام داديد اكنون اجازه دهيد پيكر ( بى سر ) او را دفن كنيم او اجازه داد و او را در بقيع به خاك سپردند .\r\nمنصور ارسال خواربار را از دريا بمدينه منع و قطع نمود . پس از او مهدى ( خليفه ) اجازه داد كه دوباره حمل شود .\r\n\r\nبيان بعضى از اتباع مشهور محمد كه با او همراهى كردند\r\nهمراهان و ياران او از بنى هاشم موسى بن عبد الله برادرش و حسين و على دو فرزند زيد بن على بن الحسين بن على بودند .\r\nچون منصور شنيد كه دو فرزند زيد محمد را يارى كردند گفت : من تعجب مىكنم چگونه آن دو بر من شوريدند و حال اينكه من قاتل پدر آنها را كشتم و همانطور كه آنها زيد را كشتند و به آتش سوختند من آنها را بدار كشيدم و بعد طعمه آتش نمودم .\r\nو نيز حمزة بن عبد الله بن محمد بن حسن و على و زيد دو فرزند حسن بن زيد بن على بن ابى طالب با او بودند كه در عين حال پدرشان نزد منصور بود . حسن و يزيد و صالح فرزندان معاويه بن عبد الله بن جعفر بن ابى طالب و قاسم بن اسحاق بن على بن عبد الله بن جعفر و مرجى على بن جعفر بن اسحاق بن على بن عبد الله بن جعفر همراه محمد بودند و در عين حال پدر مرجى ( از رجا ) نزد منصور و همراه او بود .\r\nاز ديگران هم محمد بن عبد الله بن عمرو بن سعيد بن عباس و محمد بن عجلان و عبد الله بن عمر بن حفصى بن عاصم كه گرفتار و نزد منصور برده شد . منصور به او گفت : تو بر من قيام و خروج كردى ؟ گفت : من جز اين چاره نداشتم مگر اينكه به آنچه خداوند بر محمد نازل كرده ( قرآن ) كفر كنم ( يا كافر شوم يا با تو جنگ كنم ) .\r\nو نيز ابو بكر بن عبد الله بن محمد سبره و عبد الواحد بن ابى عون از دو عبد الله بن جعفر بن عبدالرحمن بن مسور بن مخرمه و عبد العزيز بن محمد در آوردى و عبد - الحميد بن جعفر و عبد الله بن يعقوب مولاى بنى سباع و ابراهيم و اسحاق و ربيعه و\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nجعفر و عبد اللّه و عطاء و يعقوب و عثمان و عبد العزيز فرزندان عطاء و عيسى بن خضير و عثمان بن خضير و عثمان بن محمد بن خالد بن الزبير كه پس از قتل محمد گريخت و سوى بصره رفت در آنجا او را گرفتند و نزد منصور بردند . منصور به او گفت :\r\nهان اى عثمان تو بودى كه با محمد همراهى كرده بر من قيام نمودى ؟ گفت :\r\nهنگامى كه تو در مكه بودى بيعت ترا شكستم و با محمد بيعت كردم و نسبت به او وفادارى نمودم . گفت : اى فرزند پليدان . گفت كسى پليد باشد كه زاده كنيزان باشد .\r\nمقصود منصور . منصور دستور داد او را كشتند .\r\nو نيز عبد العزيز بن عبيد اللّه بن عمر بن الخطاب همراه محمد بود . او را اسير كردند و نزد منصور بردند آزادش كرد .\r\nهمچنين عبد العزيز بن ابراهيم بن عبد اللّه بن مطيع و على بن عبد المطلب بن عبد اللّه بن حنطب و ابراهيم بن جعفر بن مصعب بن الزبير و هشام بن عمارة بن وليد بن عدى بن خيار و عبد اللّه بن يزيد بن هرمز و ديگران كه پيش از اين نام آنها برده شده همراه و تابع او ( محمد ) بودند .\r\n\r\nبيان صفت محمد و خبر قتل او\r\nمحمد گندمگون بلكه سيه‌چرده كه رنگ چهره او تيره بود . منصور او را « محمم » مىناميد ( محمم از حمم كه ذغال باشد ) . او فربه و شجاع بود . روزه بسيار مىگرفت و دائما نماز مىخواند . بسيار قوى بود . روزى بر منبر نشسته سرگرم خطبه بود . بلغمى در دهان او عارض شد آن را رد كرد و بازگشت و باز هم فرو داد و باز بحلقوم او در آمد ناگزير آن را با قوه تمام بسقف مسجد انداخت كه بر طاق ملصق شد . چون تنحنح كرد و بلغم زايل نشد جائى براى انداختن نيافت ناچار بر سقف مسجد تف انداخت ( مقصود وصف قوه اوست كه تمام مورخين اين وصف را كرده و آن را دليل نيروى زائد الوصف دانسته‌اند ) .\r\nاز جعفر الصادق دربارهء محمد پرسيده شد گفت : فتنه برانگيخته مىشود او\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nدر آن فتنه كشته خواهد شد . همچنين برادر ابوينى او ( ابراهيم ) در حالى كه چهار دست و پاى مركب او به گل در آب فرو رفته كشته خواهد شد .\r\nچون محمد كشته شد عيسى تمام اموال و املاك بنى الحسن را مصادره كرد .\r\nاموال جعفر ( صادق ) را هم گرفت . چون منصور بمدينه رفت جعفر نزد او رفت و گفت : مزرعه من كه از ابى زياد به من منتقل شده باز گردان . ( قطيعه - ملك و خالصه و مزرعه ) . منصور بجعفر گفت : تو با من چنين سخن مىگوئى ؟ من جان ترا خواهم گرفت . جعفر به او گفت : عجله مكن عمر من بمرحله شصت و سه رسيده است پدرم در چنين مرحله وفات يافت . جد من هم در مرحله مانند آن سن و عمر همچنين على بن ابى طالب در مرحله شصت و سه وفات يافت . ( اجل من هم رسيده است ) بفلان و فلان قسم كه من كارى نخواهم كرد كه از من نگران بشوى همچنين كسى كه جانشين تو خواهد بود از من نگران نخواهد شد . منصور از سخن او متأثر شد ولى مال و ملك او را پس نداد تا زمان مهدى كه ملك را به فرزند جعفر پس داد .\r\nمحمد بن عبد اللّه بعامر اسلمى گفت : ( پيش گوئى كرد ) ابرى بر سر ما سايه خواهد انداخت . اگر آن ابر ببارد ما پيروز خواهيم شد و اگر از ما بگذرد و بر آنها ( دشمن ) ببارد خون من در سنگهاى زيت ( محل ) خواهد ريخت تو آن خون را در آنجا خواهى ديد . گفت : به خدا قسم ابر بر سر ما سايه افكند . نباريد و رفت و تا بر سر عيسى و اتباع او باريد من ( بعد از آن ) خون محمد را در سنگهاى زيت ديدم كه او را كشته بودند ( ! ) .\r\nقتل او روز دوشنبه چهاردهم ماه رمضان سنه صد و چهل و پنج بود . لقب او مهدى و نفس الزكيه ( پاك ) بود .\r\nيكى از قصائدى كه در رثاء او و برادرش گفته شده قصيده عبد اللّه بن مصعب بن ثابت است كه نقل مىشود .\r\n يا صاحبى دعا الملامة و اعلما * ان لست فى هذا بألوم منكما\r\nو قفا بقبر للنبى فسلما * لا باس ان تقفا به و تسلما \r\n\r\n","description":"","footnote":"","page_name":" 194 ","page_number":194},
  {"content":"\r\n\r\n قبر تضمن خير اهل زمانه * حسبا و طيب سجية و تكرما\r\nرجل نفى بالعدل جور بلادنا * و عفا عظيمات الامور و انعما\r\nلم يحتسب قصد السبيل و لم يحد * عنه و لم يفتح بفاحشه فما\r\nلو اعظم الحدثان شيئا قبله * قبل النبى به لكنت المعظما\r\nاو كان امتع بالسلامة قيله * احدا لكان قصاره ان يسلما\r\nضحوا بابراهيم خير ضحية * فتصرمت ايامه فتصرما\r\nبه طلا يخوض بنفسه غمراته * لا طائشا اعشا و لا مستسلما\r\nحتى مضت فيه السيوف و ربما * كانت حتو فهم السيوف و ربما\r\nأضحى بنو حسن ابيح حريمهم * فينا و اصبح نهبهم متقسما\r\nو نسا و هم فى دور هن نوائح * سجع الحمام اذا الحمام ترنما\r\nيتوسلون بقتله و يرونه * شرفا لهم عند الامام و مغنما\r\nو الله لو شهد النبى محمد * صلى الإله على النبى و سلما\r\nاشراع امته الاسنة لابنه * حتى تقطر من ظباتهم دما\r\nحقا لأيقن انهم قد ضيعوا * تلك القرابة و استحلوا المحرما \r\nيعنى : اى دو يار من ( اصطلاح شعرى كه به دو يار خطاب مىكنند ) ملامت را ترك كنيد و بدانيد كه من بيشتر از شما مستوجب ملامت نخواهم بود . بيائيد و بر قبر پيغمبر بايستيد و درود بگوييد . باكى از اين نداشته باشيد كه بايستيد ( بر قبر پيغمبر ) و درود بگوييد . اين قبر بهترين مردم روزگار را در درون خود گرفته بهترين مردم از حيث حسب و نسب و پاكى و سجاياى خوب و كرم .\r\nاو مردى مىباشد ( مقصود محمد صاحب النفس الزكيه مقتول ) ستم را از بلاد ما با عدل زدود . از كارهاى بزرگ هم گذشت و انعام و محبت كرد . او از راه راست منحرف نشد ( در اين بيت « لم يجر » آمده و بايد « لم يحد » باشد و اين غلط ناقل يا ناسخ يا طابع است ) لب هم بسخن زشت نگشود .\r\nاگر حوادث روزگار بعد از پيغمبر حادثه را بزرگ و فجيع نشان بدهد بايد\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nحادثه ( قتل ) او باشد .\r\nاگر قبل از او ممكن بود كسى بسلامت تمتع كند و جاويد بماند او هم جاويد مىماند .\r\nابراهيم ( برادر محمد مقتول ) را هم قربان كردند ( و كشتند ) . روزگار او پايان يافت و او هم كشته شد . او بهترين قربانى بود .\r\nاو دليرى بود كه خود شخصا در ميدان جنگ تهور مىكرد . نمىترسيد و نمىلرزيد و عقل و ثبات خود را از دست نمىداد و تسليم نمىشد .\r\nتا وقتى كه شمشيرها در او كارگر شد مرگ او ( و برادرش ) بسته بشمشير بود .\r\nاولاد حسن ( بن على ) حريمى داشتند كه بيغما دچار و تباه شد . اموال آنها بتاراج رفت و تقسيم گرديد .\r\nزنان آنها ( خاندان حسن ) در خانه‌هاى خود نوحهء سرائى مىكنند . آنها مانند كبوتران و مرغان خوش الحان نوحه و ندبه مىكنند .\r\nقتل او را وسيله اجابت دعا و مايه شرف خود نزد امام و آن شرف را مغتنم مىدانند .\r\nبه خدا قسم اگر محمد صلى اللَّه عليه و سلم شاهد و ناظر قتل او بود و مىديد چگونه از نيزه‌ها و شمشيرهاى امت در كشتن آنها خون مىچكيد يقين مىكرد كه اين امت قرابت او را ( از مقتولين ) نفى كرده و حرام را روا داشته‌اند .\r\nچون محمد كشته شد عيسى چند روزى در مدينه ماند و بامداد روز نوزدهم ماه رمضان به قصد مكه خارج شد و كثير بن خضير امير مدينه نمود و او مدت يك ماه امير بود تا آنكه منصور عبد الله بن ربيع حارثى را بجاى او منصوب نمود .\r\n\r\nبيان شورش سياهان در مدينه\r\nدر آن سال سياهان بر عبد الله بن ربيع حارثى والى مدينه شوريدند و او تاب نياورده گريخت سبب اين بود كه عبد الله بن ربيع از طرف منصور بامارت مدينه\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nمنصوب و او در تاريخ بيست و پنجم شوال وارد آن ديار شد . بعضى از سپاهيان او در خريد اجناس با تجار ستيز كردند . تجار نزد او شكايت كردند او به آنها دشنام داد . و از خود راند سپاهيان گستاخ شده باموال تجار طمع ورزيدند . بر يك مرد صراف هجوم برده خواستند كيسه پول او را بيغما برند او از مردم مدد خواست و مردم او را نجات دادند اهالى مدينه از اين حادثه نزد ابن ربيع شكايت كردند او اعتنا نكرد .\r\nروز جمعه يكى از سپاهيان از قصاب گوشت خريد و بهاى آن را نپرداخت .\r\nقصاب مطالبه كرد سپاهى شمشير خود را كشيد و قصاب هم با كارد پهلوى سپاهى را دريد و او را كشت . قصابان همه ( بحمايت همكار خود شوريدند و سياهان بدنبال و براى يارى آنان جمع شدند و قيام كردند . سپاهيان هم براى نماز جمعه جمع شده و راه مسجد را گرفته بودند كه ناگاه جمع سياه بر آنها هجوم بردند و آنها را كشتند . سياهان ( به عادت مردم آفريقا ) بوقهاى مخصوصى داشتند كه در آنها مىدميدند . چون بوق بصدا در آمد هر سياهى كه در بالا و پائين و دور و نزديك بود صدا را شنيد و به آنها گرويد . همه در يك محل جمع و آماده شدند . سياهان سه رئيس داشتند بدين نام : وثيق و يعقل و زمعه . گروه سياه بقتل افراد سپاه كوشيد و همه چيز را تباه كرد . پس از كشتن لشكريان ابن الربيع امير و والى را قصد كردند او فرصتى يافت و از آنها گريخت . به محل « بطن نخل » كه دو روز راه از مدينه فاصله داشت پناه برد . سپاه سياه انبار خواربار منصور را كه حاوى طعام و حبوب و روغن بود بيغما بردند . هر يك بار آرد را به دو درهم و هر يك خيك روغن را به چهار درهم مىفروختند . سليمان بن مليح در همان روز ( واقعه ) سوى منصور روانه شد و به او خبر ( شورش را ) داد . در آن هنگام ابو بكر بن ابى سبره كه با محمد بن عبد الله بود پس از ضرب و آزار در زندان محبوس بود . او با قيد آهنين خود را از محبس بيرون رفت و در مسجد قرار گرفت و محمد بن عمران و محمد بن عبد العزيز و ديگران را احضار\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nكرد و گفت : من شما را به خدا سوگند مىدهم كه خوب فكر كنيد . اگر اين واقعه بدين حال باشد مسلما نزد امير المومنين ( منصور ) ثابت خواهد شد كه ما نيز شريك وقوع آن مىباشيم آنگاه پس از آن حادثه نخستين ( قتل محمد ) بدين بليه مبتلا خواهيم شد كه ما مسبب اين عمل محسوب خواهيم شد . ما همه و اهل شهر و سياهان و غلامان دچار هلاك خواهيم شد . بنابر اين برويد و با آنها ( سياهان ) گفتگو كنيد كه برگردند و آرام باشند و باز مطيع و فرمانبردار شما گردند كه آن قيام فقط براى تعصب و يارى و حمايت شما بوده است . آنها رفتند و با غلامان و ساير سياهان مذاكره كردند سياهان گفتند : مرحبا مرحبا كه شما خواجه و مولاى ما هستيد ما فقط براى يارى و حمايت شما از روى تعصب و غيرت قيام كرده بوديم كه نسبت بشما ستم كرده بودند . اكنون ما مطيع شما هستيم . آنها را همراه خود به مسجد بردند . ابن ابى سبره خطبه كرد آنها هم از كار خود منصرف شدند . آن جمعه بدون نماز گذشت چون وقت نماز عشاء رسيد و مؤذن براى نماز عشا دعوت كرد هيچ كس براى نماز حاضر نشد . در آن هنگام اصبغ بن سفيان بن عاصم بن عبد العزيز بن مروان رسيد و براى نماز برخاست و ايستاد و گفت : من فلان بن فلان هستم . من بنام امير المؤمنين پيشنماز مردم ميشوم و شما باطاعت امير المؤمنين نماز مىخوانيد اين گفته را با صداى بلند دو و سه بار تكرار كرد آنگاه پيش رفت و نماز خواند . صفهاى جماعت آراسته شد و نماز با پيشنمازى و امامت او انجام گرفت .\r\nروز بعد ابن ابى سبره گفت : شما ديروز چنين بوديد و چنان كرديد . شما طعام ( انبار خواربار ) را غارت كرديد . هيچ چيز از مال يغما نزد هيچ كس نماند همه را بانبار برگردانيد . آنها هم همه را برگردانيدند .\r\nابن ابى ربيع هم از محل « بطن نخل » باز گشت دستور داد دست وثيق و يعقل و ديگران را قطع كنند دست آنها را بريدند .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\nبيان آغاز بناى شهر بغداد\r\nدر آن سال منصور بنا و احداث شهر بغداد را آغاز كرد .\r\nعلت ايجاد آن شهر اين بود كه چون گروه راوندى كه در شهر هاشميه شهرى كه او ساخته و در پيرامون كوفه واقع شده بود ضد منصور شوريدند او نخواست در آن شهر بماند ناگزير بفكر ايجاد شهر ديگرى افتاد و نيز او از اهل كوفه نگران بود و مىترسيد بشورند ( چون هوا خواه آل على بودند ) اهل كوفه هم سپاهيان را تلقين و ضد او وادار ميكردند .\r\nمنصور خود شخصا بجستجوى يك محل مناسب كه در خور زيست خود و سپاه باشد از آن شهر خارج شد . به محل « جرجرايا » رسيد و از آنجا بموصل رفت سپس راه كوهستان را گرفت كه در آنجا شهرى ايجاد كند . سپاهيان او در آن گردش و جستجو در مدائن عقب ماندند يكى از سپاهيان به درد چشم مبتلا شد چشم پزشك كه مشغول معالجه او بود از علت كوشش و جنبش منصور پرسيد او گفت : ميخواهد يك محل براى احداث شهر تازه پيدا كند . پزشك گفت ما در كتاب خود چنين ديده‌ايم كه مردى بنام « مقلاص » شهرى ميان دجله و فرات و صرات ايجاد و بنا مىكند كه نام شهر « زوراء » است ( نام شهر بغداد ) چون او باحداث چنين شهرى آغاز كند فتنه در حجاز بر پا مىشود و او را از انجام آن كار باز خواهد داشت . بعد از آن فتنه ديگرى در بصره رخ خواهد داد و پس از خاتمه دادن به آن دو فتنه و شورش دوباره بانجام كار خواهد كوشيد . آن را آباد خواهد كرد . او دير خواهد زيست و عمر وى دراز خواهد بود مملكت هم براى بازماندگان او خواهد ماند . آن سپاهى ( مبتلا به درد چشم ) كه آن روايت را از پزشك شنيده بود پس از شفا بمنصور ملحق گرديد كه منصور در پيرامون كوهستان سرگرم پيدا كردن مكان مناسب بود . آن روايت را براى او نقل كرد . منصور برگشت و گفت : به خدا نام من مقلاص بوده كه در كودكى\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nمرا بدان نام مىخواندند سپس اندك اندك زايل شد .\r\nمنصور از آنجا برگشت و رفت تا به محل دير رسيد كه بعد از آن قصر خلد ( قصر خود منصور ) نزديك آن بنا شد . او صاحب دير و صاحب آسياى معروف بطريق را نزد خود خواند . همچنين كدخداى بغداد و كدخداى مخرم و كدخداى « بستان النفس » و كدخداى عتيقه همه را نزد خود خواند و از آنها درباره طبيعت بلاد خود پرسيد و تحقيق كرد و از چگونگى گرما و سرما و باران و طغيان آب و بودن پشه و حشرات پرسيد همه هر چه ميدانستند گفتند او تمام گفته‌ها و عقايد آنها را بكدخداى بغداد گفت و از او خواست كه محلى براى او اختيار كند و با او مشورت و گفتگو نمود او گفت : من چنين صلاح مىدانم كه تو در چهار قسمت بناى تازه احداث كنى دو قسمت در طرف غربى و دو قسمت در طرف شرقى باشد . اين چهار محل عبارت از اين است كه در ناحيه مغرب « قطربل » و « بادوريا » و در ناحيه مشرق « نهر بوق » و « كلواذى » باشد كه ميان نخلستان و نزديك آب روان زيست كنى . اگر يكى از آن قسمتها دچار خشكسالى و قحط شود يا آبادى و ترقى آن عقب بماند قسمت ديگر آباد خواهد ماند آنگاه اى امير المؤمنين تو در مركز و معبر خواهى بود كه خوار و بار و ذخيره از هر جا به تو خواهد رسيد از شام و رقه و غرب تا مصر كشتىها در رود حامل ضروريات و ذخائر و لوازم خواهد بود و به آسانى مىرسد از آن طرف هم خوار و بار و ذخائر از چين و هند و بصره و واسط و ديار بكر و روم و موصل و شهرهاى ديگر در رود دجله به تو خواهد رسيد همچنين از ارمنستان و پيرامون مانند « تامرا » تا محل « زاب » خواهد رسيد پس تو ميان رودها زيست خواهى كرد كه دشمن به تو نخواهد رسيد مگر پل ببندد و اگر پلها را ويران كنى نخواهى توانست عبور كند دجله و فرات و صرات مانند خندق در پيرامون اين شهر خواهد بود . تو ميان بصره و كوفه و واسط و موصل و سواد ( قسمت آباد عراق ) خواهى بود . بصحرا و دريا و كوه نزديك خواهى بود .\r\nمنصور با مشورت و بيان او تصميم گرفت و بر عزم خود افزود كه شهر را در آن محل ( موصوف ) احداث و بنا كند .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nگفته شده چون منصور خواست شهر بغداد را بسازد . راهبى ديد او را نزد خود خواند و از او پرسيد آيا در كتاب خود چيزى ديده‌ايد كه در اينجا شهرى بنا و ايجاد شود گفت آرى . مردى كه چنين شهرى را بنا مىكند نامش مقلاص است .\r\nمنصور گفت : من در كودكى مقلاص ناميده شده بودم گفت پس تو صاحب آن خواهى بود .\r\nمنصور باحداث شهر آغاز كرد و آن در سنه صد و چهل باهالى شام و كوهستان و كوفه و واسط و بصره نوشت كه كارگران و هنرمندان و سازندگان را روانه كنند ، گروهى از برگزيدگان قوم كه بفضل و عدل و فقه و تقوى موصوف بودند انتخاب كرد ( كه مراقب كار باشند ) . همچنين مهندسين و كسانى كه علم هندسه را خوب ميدانستند به كار گماشت از كسانى كه برگزيده بوده كه بامانت و تقوى معروف بودند حجاج بن ارطاة و ابو حنيفه بودند . دستور داد نقشه شهر ترسيم و اساس حفر و پى ريزى شود خشت زدند و آجر پختند و همه چيز را آماده و شروع كردند .\r\nنخستين كارى كه كرد خطوطى از خاكستر كشيد و ترسيم كرد . سپس دستور داد كه بر همان خطوط دانه‌هاى تخم پنبه بپاشند و آتش بزنند كه خطوط روشن و نمايان شود و چون همهء خطوط روشن شد و نقشه و محل ترسيم و هندسه شهر را خوب ديد و همه چيز را دانست . دستور داد كه در همان خطوط كه وضع شهر را ترسيم كرده پى كنند و اساس بريزند . چهار سالار از فرماندهان سپاه مامور كرد هر يكى در يك طرف بايستند و فرمان پىريزى دهند .\r\nابو حنيفه ( امام بزرگ اهل سنت ) را بنظارت و شمردن خشت و آجر مامور كرد او كه ( پرهيزكار و هواخواه آل على بود ) قبل از آن ابو حنيفه را قاضى القضاة كرده بود و ابو حنيفه قبول نكرده بود منصور سوگند ياد كرده بود كه اگر او هيچ كارى از كارهاى دولتى را قبول نكند از او دست بر نخواهد داشت ( آزار دهد و بكشد ) ابو حنيفه ( كه بنى العباس را غاصب خلافت آل على مىدانست ) ناگزير به كار حساب و شمار تن داد و شمردن خشت و آجر بر عهده گرفت كه نى بدست مىگرفت و و خشت را با نى مىشمرد و او نخستين كسى بود كه اين كار را كرد .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nمنصور عرض اساس را پنجاه گز قرار داد كه متدرجا عرض كم مىشد تا با على كه مىرسيد بيست گز مىشد . او چوب و نى در بنا به كار برد ( براى استحكام ) و خود نخستين خشت را بدست خود افكند ( گشود ) و گفت :\r\nبسم اللّه و الحمد للّه زمين ملك خداوند است و خداوند ملك را بهر كه از بندگان خود كه ميخواهد مىبخشد و عاقبت نيك نصيب پرهيزگاران خواهد بود . باز گفت : چنين بسازيد و بنا كنيد به يارى و بركت خداوند . چون ارتفاع ديوار حصار بيك قامت ( كله - قامت انسان ) رسيد حادثه محمد ( بن عبد الله در مدينه رخ داد و منصور ناگزير بنا را متوقف كرد و خود در كوفه اقامت گزيد تا از جنگ محمد و برادرش ابراهيم آسوده شد باز سوى بغداد رفت و بنا را انجام داد و بهر يكى از ياران و سالاران خود يك قطعه زمين بخشيد .\r\nمنصور تمام لوازم و وسايل ساختمان شهر را آماده كرد . چوب و تير و ساج ( نوع مخصوص چوب هندى ) فراهم كرده بود . چون راه كوفه را گرفت غلام خود اسلم را بحفظ آنها گماشت . اسلم خبر شكست منصور غلبه ابراهيم را شنيد هر چه چوب در آنجا بود آتش زد . منصور از آن عمل آگاه شد و به او نوشت و سرزنش كرد .\r\nاو پاسخ داد كه من ترسيدم بدست ابراهيم افتد ناگزير هر چه بود - آتش زدم . منصور هم ديگر دنبال نكرد و به او چيزى نگفت :\r\nما ( مولف ) چگونگى ساختمان شهر ( بغداد ) را در تاريخ سنه چهل و شش ( پس از صد ) خواهيم آورد بخواست خداوند .\r\n\r\nبيان قيام و ظهور ابراهيم بن عبد الله بن حسن برادر محمد\r\nدر آن سال ابراهيم بن عبد اللّه بن حسن بن حسن بن على بن ابى طالب ظهور كرد او برادر محمد است كه شرح حال و بيان واقعه او گذشت .\r\nاو قبل از ظهور و قيام سخت تعقيب مىشد . كنيز او حكايت مىكرد كه او در مدت پنج سال در هيچ جا قرار نگرفت و هميشه در حال حركت و اختفا بود گاهى در فارس و گاهى در كرمان و زمانى در كوهستان و وقتى در حجاز و مدتى در يمن . پس از آن\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nبموصل رفت كه منصور او را در آنجا تعقيب كرد .\r\nابراهيم خود حكايت كرد كه در موصل سخت تحت تعقيب در آمد ناگزير ( بطور گمنام ) خود را به محل منصور رسانيد و بر سفره او هم ( با مردم ) نشست تا آنكه حرارت طلب و تعقيب كم شد آنگاه از بارگاه منصور خارج شد .\r\nگروهى از لشكريان ( منصور ) شيعه بودند بابراهيم نوشتند كه نزد آنها برود و آنها منصور را از ميان بر خواهند داشت او هم نزد سپاهيان ابو جعفر ( منصور ) رفت .\r\nمنصور در بغداد سرگرم بناى شهر بود . او يك آينه جهان نما داشت ( افسانه است ) در آن دوست و دشمن خود را مىديد نگاه كرد و گفت : اى مسيب . من ابراهيم را ميان سپاه خود مىبينم . او در سراسر زمين بدترين دشمنان من است . خوب بنگر كه او چگونه مردى مىباشد ( تعقيب كن ) .\r\nمنصور پل صرات كهنه را ساخت . ابراهيم براى ديدن و تماشا با مردم رفت و پل را مشاهده كرد . ناگاه چشم منصور بر او افتاد ابراهيم نشست و بعد خود را ميان مردم گم كرد و رفت . نزديك نگهبان ( از شيعيان ) رفت و او در يك حجره پنهانش كرد .\r\nمنصور سخت بتعقيب او كوشيد و در همه جا او را تعقيب و جستجو كرد و عدهء را بطلب و پيدا كردن او گماشت . او در جاى خود ماند سفيان بن حيان قحى يار و معتقد به او گفت : ما سخت دچار خطر شده‌ايم . ابراهيم به او گفت : هر چه ميخواهى بكن سفيان نزد ربيع رفت و از او اجازه ملاقات منصور خواست .\r\nچون منصور او را ديد دشنامش داد . او گفت : اى امير المؤمنين هر چه تو بگويى من در خور آن هستم . هر چه تو ميخواهى نزد من است . من مىتوانم ابراهيم بن عبد اللّه را به تو تسليم كنم و من توبه كرده‌ام . من آنها را ( ابراهيم و خاندان او ) از مردم در آنها فايده و خير نديدم . تو براى من يك جواز بنويس و اجازه بده كه من با غلام خود با اسبهاى بريد ( پست ) برويم .\r\nمنصور براى او جواز عبور نوشت . يك عده سپاهى هم تحت اختيار او گذاشت\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nو يك هزار دينار هم به او داد و گفت : اين مبلغ براى مخارج كار ( و سفر ) تست .\r\nگفت : من اين مبلغ را لازم ندارم فقط سيصد دينار براى من كافى خواهد بود وجه را گرفت و باتفاق سپاهيان رفت . داخل خانه شد ( كه ابراهيم در آنجا پنهان بود ) ابراهيم هم يك جبه و قباى پشمينه پوشيده و خود را به شكل غلام در آورده بود او را نهيب داد او برخاست و تحت امر او در آمد و او شروع كرد بفرمان دادن ( تظاهر مىكرد كه او غلام من است ) هر دو با بريد ( پست ) سفر كردند .\r\nگفته شده : با بريد نرفت . او رفت تا بمدائن رسيد . پل دار ( محافظ و مراقب عبور و مرور ) مانع عبور آنها شد او جواز منصور را ارائه داد . مامور پل قبول كرد و به او گفت : اين غلام تو نيست اين ابراهيم بن عبد اللّه است برويد خداوند كار شما را راست كند . هر دو باتفاق دسته سپاه محافظ سوار كشتى شدند و ببصره رفتند .\r\nچون به شهر بصره رسيد . خانه‌هاى دو دره را معين كرد و با دسته سپاه رفت سپاهيان را دم در گذاشت و به آنها گفت : منتظر باشيد تا من برگردم . آنها دم در نشستند و او با ابراهيم كه به ظاهر غلام بود داخل و از در ديگر خارج شدند .\r\nسپاهيان را بدين حيله پراكنده كرد و خود را نجات داد .\r\nسفيان بن معاويه كه امير بصره بود بر آن وضع آگاه شد سپاهيان پراكنده را جمع كرد و بتعقيب وى كوشيد ولى عاجز شد .\r\nابراهيم قبل از آن باهواز رفته و نزد حسن بن خبيب پنهان شده بود محمد بن حصين هم او را دنبال مىكرد و بجستجوى وى مىكوشيد روزى گفت : امير المؤمنين ( منصور ) به من نوشت كه منجمين به او خبر داده‌اند كه ابراهيم در اهواز در يك جزيره ميان دو نهر پنهان شده من در آن جزيره او را جستجو كردم و نيافتم شايد مقصود از جزيره ميان دو نهر بين نهر دجيل و مسرقان باشد و من قصد دارم كه او را در آنجا و در شهر جستجو كنم .\r\nحسن بن خبيب كه آن سخن را شنيد نزد ابراهيم برگشت و به او خبر آن\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nتصميم را داد ناگزير او را بخارج شهر برد و محمد هم بجستجوى او نپرداخت .\r\nآن روز گذشت و حسن بخارج شهر رفت و ابراهيم را برگردانيد همين كه داخل شهر شدند ابن حصين با خيل خود رسيد . حسن و ابراهيم هر دو بر دو خر سوار بودند چون ابراهيم سواران را ديد كه او را تعقيب مىكردند از خر پياده شد و تظاهر كرد ميخواهد بول كند .\r\nابن حصين از حسن پرسيد با اين وضع كجا بودى گفت : بديدن خويشان خود رفته بودم كه اكنون در حال مراجعت هستم او باور كرد و رفت . حسن نزد ابراهيم رفت و او را سوار خر كرد و هر دو به خانه حسن رفتند .\r\nابراهيم بحسن گفت : به خدا من خون ادرار كردم حسن گويد : من به محل بول او رفتم ديدم خون ادرار كرده بود ( از فرط بيم ) .\r\nپس از آن ابراهيم به شهر بصره رفت .\r\nگفته شد او در سنه چهل و پنج ( بعد از صد ) بعد از قيام و ظهور برادر خويش محمد وارد بصره شد .\r\nباز گفته شده كه در سنه صد و چهل و سه وارد بصره شد .\r\nكسى كه او را وارد كرد خود عهده‌دار پذيرائى و ضيافت او شد بر حسب قول بعضى يحيى بن زياد بن حيان نبطى بود او را در خانه خود در بنى ليث ( طايفه ) منزل داد .\r\nگفته شده : در خانه ابو فروه منزل گرفت . در آنجا مردم را براى بيعت برادر خود ( محمد ) دعوت كرد .\r\nنخستين كسى كه با او بيعت كرد غيلة بن مره عبشمى بود . همچنين عفو اللّه بن سفيان و عبد الواحد بن زياد و عمرو بن سلمه هجيمى و عبد اللّه بن يحيى بن حصين رقاشى با او بيعت كردند و مردم را براى بيعت او دعوت نمودند . مغيرة بن قرع و كسان ديگر مانند او دعوت را اجابت و بيعت كردند . همچنين عيسى بن يونس و معاذ بن معاذ و\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nعباد بن عوام و اسحق بن يوسف ازرق و معاوية بن هشيم بن بشير و گروهى از فقها ، و علما ، تا آنكه دفتر او مشتمل بر عده چهار هزار گرديد آنگاه كار خود را آشكار كرد و آماده كارزار گرديد .\r\nبه او گفته شد : اگر به شهر بصره به روى مردم بدون زحمت به تو خواهند گرويد او ميان شهر بصره در آمد و در خانه ابى مروان مولاى بنى سليم منزل گزيد كه آن خانه در گورستان بنى يشكر بود .\r\nسفيان بن معاويه ( والى بصره ) بر ظهور وى آگاه و مراقب كار او گرديد .\r\nچون محمد ظهور و قيام كرد به او نوشت كه تو هم قيام كن او ترسيد و غمگين شد . بعضى از ياران كار را در نظر او آسان نمودند و او را دلدارى دادند و گفتند :\r\nكار تو راست آمده بهتر اين است كه شبانه بر زندان حمله كنى و در را بشكنى و زندانيان را آزاد كنى آنگاه هنگام بامداد مردم گرد تو تجمع خواهند كرد و به تو خواهند گرويد او آرام گرفت و خرسند گرديد .\r\nمنصور در خارج كوفه بود چنان كه قبل از اين نوشته بوديم . عده لشكريان او كم بود سه فرمانده از سالاران خود بمدد سفيان بن معاويه در بصره فرستاد كه او را در كارزار يارى كنند و اگر ابراهيم ظهور كند وارد جنگ شوند چون ابراهيم خواست قيام كند بسفيان اعلان نهضت خود را داد . سفيان هم فرماندهان را نزد خود خواند ( و آماده شد ) .\r\nابراهيم در اول ماه رمضان سنه صد و چهل و پنج قيام كرد . نخست اسبها و چهار پايان لشكر را گرفت . نماز صبح را هم در مسجد جامع ادا كرد كه پيشنماز مردم گرديد .\r\nبعد از آن بكاخ امير ( دار الاماره ) رفت سفيان در آنجا تحصن و سنگر بندى كرده بود گروهى هم با او بودند . سفيان از او امان خواست و به او امان داد . داخل قصر شد در آنجا براى او يك حصير گسترانيدند باد آن حصير را برداشت و بساط را\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nواژگون كرد . مردم آن را بفال بد تلقى كردند .\r\nابراهيم گفت : ما از فال بد نمىترسيم بر آن كه وارونه شده بود نشست .\r\nفرماندهان را با سفيان بن معاوية بزندان سپرد . دست بندى سبك هم بدست او زد تا منصور آگاه شود كه او در زندان است .\r\nجعفر و محمد دو فرزند سليمان بن على ( عباسى ) آگاه شدند با عده ششصد مرد جنگى او را قصد كردند ابراهيم هم مضاء بن قاسم جزرى را بمقابله آنها فرستاد عده او پنجاه تن بود و با همين عده آنها را شكست داد .\r\nابراهيم دستور داد منادى اعلان كند هيچ كس بدنبال گريختگان نرود .\r\nمجروح هم مكشيد .\r\nابراهيم خود شخصا به خانه زينب دختر سليمان بن على بن عبد اللّه بن عباس رفت كه زينبيون ( نسل زينب ) كه از بنى العباس هستند به او منتسب مىباشند . در آن خانه ندا داد كه كسى متعرض كسى نشود و همه در امان باشند . بصره يكسره تحت تصرف و اختيار او در آمد .\r\nابراهيم در خزانه بصره ( بيت المال ) دو هزار هزار درهم بدست آورد كه با همان مال نيرو يافت و باتباع خود بهر يك مرد پنجاه درهم داد .\r\nچون شهر بصره و پيرامون آن به تصرف او در آمد مغيره را با عده دويست مرد جنگى باهواز فرستاد كه در آنجا محمد بن حصين از طرف منصور عامل بود و با چهار هزار مرد بمقابله مغيره رفت در نخستين برخورد ابن حصين منهزم شد و مغيره اهواز را گشود .\r\nگفته شده : او مغيره را بعد از لشكركشى سوى باخمرى براى فتح اهواز فرستاد .\r\nابراهيم براى فتح پارس عمرو بن شداد را فرستاد در آنجا اسماعيل و عبد الصمد كه هر دو فرزند على بن عبد اللّه بن عباس بودند ( مشتركا ) حكومت و امارت داشتند .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nچون خبر آمدن او را شنيدند سوى استخر روانه شده در دارابگرد تحصن نمودند .\r\nفارس هم بدست عمرو افتاد .\r\nابراهيم بعد از آن مروان بن سعيد عجلى را با عده هفده هزار سوى واسط فرستاد در آنجا هارون بن حميد ايادى از طرف منصور والى بود مروان هم واسط را گشود .\r\nمنصور براى جنگ او عامر بن اسماعيل مسلى را با عده پنج هزار گفته شده :\r\nبيست هزار فرستاد چندين جنگ بين آنها رخ داد و بعد متاركه شد كه منتظر شوند كدام يك از دو ابراهيم و منصور غلبه كنند چون ابراهيم كشته شد مروان از آن ديار گريخت و تا زنده بود در حال پنهانى بود .\r\nابراهيم در بصره مشغول فرستادن دسته‌هاى لشكر و نصب امراء و حكام بود و تا آنكه خبر قتل برادرش محمد به او رسيد كه سه روز بعيد فطر بود او روز عيد با مردم ( به مسجد ) رفت پس از اداى نماز خبر قتل محمد را بمردم داد آثار تاسف و شكستگى بر او نمايان بود مردم از شنيدن خبر قتل محمد دليرتر شدند .\r\nابراهيم تصميم گرفت براى جنگ منصور لشكر بكشد روز بعد در خارج شهر لشكر زد نميله را بحكومت بصره گماشت و فرزند خود حسن را به او سپرد كه در حكومت همراه او باشد .\r\n\r\nبيان رفتن ابراهيم و كشته شدن او\r\nابراهيم تصميم گرفت كه براى جنگ برود . ياران او از اهل بصره چنين راى دادند كه او بماند و لشكرها را پياپى بميدان جنگ بفرستد كه اگر يكى شكست خورد و مغلوب شد باز او باشد و لشكر ديگرى بفرستد و اگر او بماند و مركز داشته باشد دشمن از او بيمناك خواهد شد و در عين حال او بر كار خود مسلط شود ماليات را دريافت و امور را اداره مىكند و كار او محكم و استوار مىگردد .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nبعضى از اهل كوفه به او گفتند : در كوفه مردمى هستند كه اگر او را نزديك خود بينند جان خود را نثار مىكنند و اگر تو نروى آنها نخواهند شوريد او هم از بصره سوى كوفه لشكر كشيد . منصور در آن هنگام كه خبر قيام ابراهيم به او رسيد عده كمى از لشكر همراه داشت . گفت : به خدا نمىدانم چكنم . من جز عده دو هزار سپاهى همراه ندارم . من سپاه خود را با مهدى ( فرزندش ) برى روانه كردم كه سى هزار سپاهى با مهدى چهل هزار سپاهى با محمد بن اشعث در افريقا و ساير لشكريان با عيسى بن موسى هستند به خدا اگر من نجات يافتم هميشه سى هزار سرباز ملازم من خواهد بود .\r\nپس از آن ( منصور ) بعيسى بن موسى نوشت كه زود برگردد ( پس از قتل محمد در مدينه ) . در آن هنگام عيسى قصد عمره ( زيارت مكه ) داشت و در حال احرام بود ترك عمره را كرد و زود برگشت .\r\nبسلم بن قتيبه كه در رى بود نوشت كه حاضر شود و او هم وارد شد به او گفت :\r\nبجنگ ابراهيم برود از فزونى عده مترس به خدا قسم آنها دو شتر قربانى بنى هاشم هستند ( مقصود محمد و ابراهيم دو برادر كشته مىشوند ) او بقتل خواهد رسيد سخن مرا باور كن ( تظاهر مىكرد ) به آن كار كه علم يقين دارد ) . جمعى از فرماندهان و سالاران را با او فرستاد .\r\nبمهدى هم نوشت كه خزيمه بن خازم ( جد اعلاى اسد اللّه علم ) را با چهار هزار سوار باهواز روانه كند او لشكر كشيد و رسيد و با مغيره جنگ كرد مغيره ناگزير راه بصره را گرفت . خزيمه اهواز را مدت سه روز تاراج كرد .\r\nاخبار فتنه و شورش و جنگ و ستيز از هر طرف بمنصور مىرسيد . از بصره و اهواز و پارس و واسط و مدائن و سواد ( عراق ) خبر مخالفت و قيام ضد او مىرسيد در كوفه هم صد هزار مرد جنگى آماده كارزار بودند انتظار داشتند كه او ناتوان شود كه سرنگونش كنند ( هوا خواه خاندان على بودند ) . چون اخبار شورش از همه جا رسيد منصور به اين بيت شعر تمثل و استشهاد نمود :\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n و جعلت نفسى للرماح دريئة * اب الرئيس لمثل ذاك فعول \r\nيعنى من نفس خود را آماجگاه و در خور نيزه‌ها نموده‌ام . رئيس بايد در خورد چنين كارى باشد تو هم بر اين كار اعتماد و اتكال كن .\r\nمنصور هر ناحيه را با سنگى زد كه در خور آن بود ( هر واقعه را باقتضاى حال معالجه كرد ) خود بر يك جا نماز پنجاه روز نشست و خفت . او يك جبه بر تن داشت كه رنگين بود و چيز ديگرى غير از آن نپوشيد و آن جبه چرك شده بود خصوصا گريبان و آستين آن سخت چركين گرديد و او از جاى نماز برنخاست ولى هنگامى كه مردم را مىپذيرفت ناگزير جامه سياه مىپوشيد ( شعار بنى العباس و اگر مردم مىرفتند دوباره به حال نخستين خود بر مىگشت دو دختر ( براى ازدواج ) از مدينه اهدا شده بود . يكى فاطمه دختر محمد بن عيسى بن طلحه بن عبيد الله و ديگرى ام الكريم دختر عبد الله از اولاد خالد بن اسيد او به آن دو دختر هيچ توجه و اعتنا نكرد به او گفتند اين دو دختر بسبب عدم اعتناء او نگران شده‌اند او گفت : امروز روز زن بازى نيست . آنها باشند تا آنكه سر ابراهيم را نزد خود بينم يا سر مرا نزد او ببرند .\r\nحجاج بن قتيبه گويد : چون فتنه و رخنه از هر طرف پديد آمد من بر او ( منصور ) داخل شدم و سلام كردم در آن هنگام خبر فتنه بصره و اهواز و فارس و لشكركشى ابراهيم به او رسيده و كار سخت دشوار شده بود . در كوفه هم صد هزار شمشير زن منتظر يك فرمان ( ابراهيم ) بودند كه يكباره ضد او قيام كنند من او را سخت پايدار و بردبار ديدم مشكلات را حل مىكرد و تمام امور را شخصا اداره مىنمود و هرگز آرام نمىگرفت . من او را چنين ديدم كه شاعر وصف كرده است .\r\n نفس عصام سودت عصاما و علمته * الكر و الاقداما و صيرته ملكا هما ما \r\nيعنى : روح عصام ( شخص ) او را عصام كرده مثل مشهور شده كه هر كه را بخواهند مرد تمام و شايان زندگانى بدانند مىگويند عصامى - نسبت بعصام كه بنفس خود اتكا داشت ( عصامى و الاعظامى ) همان روح و نفس ( قوى او ) به او آموخت چگونه\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nاقدام و جانبازى كند . آن نفس او را پادشاه و سرور نموده است پس از آن منصور عيسى بن موسى را با پانزده هزار جنگجو ( كه برادرش را در مدينه كشته و تازه با سرعت برگشته بودند ) بجنگ ابراهيم فرستاد فرماندهى مقدمه را بحميد بن قحطبه داد و او را با عده سه هزار جنگجو پيشاپيش فرستاد هنگام وداع به او گفت :\r\nاين پليدان مقصود منجمين ادعا مىكند كه هنگامى كه تو با ابراهيم روبرو مىشوى اتباع تو اندكى جولان مىدهند سپس منهزم مىشوند و بعد بر مىگردند و كار ابراهيم را يكسره مىكنند و عاقبت تو پيروز خواهى شد .\r\nچون ابراهيم از بصره خارج شد شبانه لشكر كشيد و كوشيد كه لشكر كشى او مخفى بماند . نيمه شب صداى طنبور و الات طرب را ( از لشكر خود ) شنيد . اندكى آرام گرفت و باز صداى ساز و طنبور شنيد گفت : من از چنين لشكرى اميد پيروزى ندارم .\r\nدر همان هنگام اين اشعار را از او شنيدند ( از ابراهيم )\r\n امور لويد برها حكيم * اذن انهى و هيب ما استطاعا\r\nو معصية الشفيق عليك مما * يزيدك حرة منه استماعا\r\nو خيرا لامر ما استقللت منه * و ليس بان تتبعه التباعا\r\nو لكن الاديم اذا تفرى * بلى و تعيبا غلب الصناعا \r\nيعنى اگر كارها را مرد حكيم و دانا اداره كند حتما بسامان مىرسد و او در نظر اتباع خود داراى هيبت و نفوذ مىشود .\r\nتمرد و سرپيچى مرد با شفقت نسبت به تو بر رنج تو مىافزايد .\r\nبهترين كارها آن است كه نزد تو به آسانى رو مىنهد نه آنكه تو با رنج بدنبال آن به روى بدانكه اگر پوست كنده شود و بدان حال بماند مىكنند و ساختن آن بدست صنعتگران دشوار مىشود . ( كنايه از فساد امور ) مردم ( از شنيدن آن اشعار ) دانستند كه او از آن لشكر كشى و جنبش پشيمان شده ديوان لشكرى او عده سپاهيان را صد هزار بشمار آورده بود . گفته شده : هنگام\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nحركت ده هزار جنگجو با او همراه بودند .\r\nبه او گفته شد : كه راه ديگرى غير از راه عيسى بگيرد و كوفه را قصد كند زيرا منصور تاب پايدارى نخواهد داشت و اهل كوفه همه به او خواهند گرويد آنگاه منصور ناگزير بحلوان پناه خواهد برد او بدان پيشنهاد و راى عمل نكرد .\r\nبه او گفتند : بعيسى شبيخون بزن گفت : من شبيخون نخواهم زد و علنا جنگ مىكنم و بدشمن قبل از جنگ اعلان و اخطار مىكنم .\r\nيكى از رجال كوفه برخاست و گفت : بيا و راه كوفه را بگير و من مردم را باطاعت و نصرت تو دعوت مىكنم . اول در خفا دعوت و تبليغ مىكنيم سپس آشكار كه اگر منصور هياهو و غوغاى اهل كوفه را شنيد هيچ چيز مانع او نخواهد شد تا فرار كند و بحلوان پناه ببرد . ابراهيم در انجام اين با بشير رحال ( سياح و مجرب سفر ) مشورت كرد او گفت : اگر آنچه را كه تو پيشنهاد مىكنى ( مرد كوفى ) باور و اعتماد كنيم اين پيشنهاد در يك راى پسنديده مىدانستيم ما اطمينان نداريم كه اگر يك دسته اطاعت كنند و بما بگروند دسته‌هاى ديگر دچار حملات سخت منصور خواهند شد .\r\nخيل منصور بى گناه و كودك را گرفتار خواهد كرد و چنين كارى باعث گناه ما خواهد شد . آن مرد كوفى گفت : انگار شما براى جنگ و جهاد منصور لشكر كشيديد در حالى كه از قتل ناتوان و آزار بينوايان و گرفتارى زن و كودك پرهيز مىكنيد مگر نه اين است كه پيغمبر اكرم لشكرها را براى جنگ مىفرستاد و بالطبع چنين كارهائى بدون قصد و اختيار رخ مىدهد ( بنابر اين باكى نداشته باشيد ) بشير گفت : آنها كافر بودند و اينها مسلمان هستند ابراهيم راى و عقيده بشير را پذيرفت و رفت تا به محل « باخمرى » رسيد . آن محل از كوفه شانزده فرسنگ دور بود . در قبال عيسى بن موسى لشكر زد .\r\nسلم بن قتيبه به او ( بابراهيم ) پيغام داد كه تو در وسط صحرا لشكر زدى بايد گرداگرد خود خندق حفر كنى و گر نه لشكر ابو جعفر ( منصور ) سپاه ترا پراكنده و نابود خواهد كرد . خندق حفر كن تا اگر به تو حمله كنند فقط از يك راه وارد شوند\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nو چون اين كار را كنى ميتوانى از پشت بدشمن حمله كنى .\r\nابراهيم اتباع خود را نزد خود خواند و حفر خندق را به آنها پيشنهاد كرد آنها گفتند ما گرداگرد خود خندق بكنيم در حالى كه خود غالب و نيرومند باشيم هيهات نه به خدا هرگز چنين كارى نخواهيم كرد . گفت پس بر ابو جعفر ( منصور ) حمله كنيم . گفتند : براى چه او در قبضه ماست . ابراهيم برسول سلم گفت آيا شنيدى ؟ پس تو بسلامت برگرد .\r\nبعد از آن طرفين مصاف دادند . ابراهيم سپاه خود را آرايش داد و آنها را يك صف نمود . بعضى از ياران او گفتند بهتر اين است آنها را دسته دسته قرار دهى كه اگر يك دسته بگريزد دسته ديگر بستيزد زيرا اگر صف واحد متزلزل و منهزم شود تمام افراد خواهند گريخت مردم ديگر گفتند هرگز ما بر يك صف نخواهيم بود زيرا خداوند مىفرمايد  « إِنَّ اللَّهَ يُحِبُّ الَّذِينَ يُقاتِلُونَ فِي سَبِيلِهِ صَفًّا  تا آخر آيه . يعنى كسانى كه در راه او ( خدا ) جنگ مىكنند صف هستند . طرفين سخت نبرد كردند و حميد بن قحطبه گريخت و اتباع او منهزم شدند . عيسى راه را بر آنها گرفت و به آنها سوگند داد و بطاعت و فرمانبردارى و پايدارى دعوت و تشويق كرد تا آنكه حميد در حال فرار رسيد . عيسى به او گفت اللّه اللّه طاعت را فراموش مكن گفت : در گريز طاعت نباشد .\r\nمردم همه رفتند و با عيسى كسى نماند مگر يك عده كم به او گفته شد كنار برو تا شايد مردم بدنبال تو آيند و بگروند و بتوانى تجديد حيات كنى . گفت : من از جاى خود هرگز حركت نمىكنم تا كشته شوم يا آنكه خداوند فتح را نصيب من فرمايد به خدا قسم افراد خانواده من هرگز روى مرا در حال خوارى و گريز نخواهند ديد كه من از دشمن آنها گريختم .\r\nهر كه را مىديديد به او مىگفت : بخانواده بگو من چيزى جز جان خود در خود در دست نداشتم كه آن را فداى شما بكنم . از جان بهتر و گرامىتر نيست كه من آن را فداى شما ميكنم به آنها سلام هم برسان .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nدر آن گير و دار ناگاه جعفر و محمد دو فرزند سليمان بن على از پشت سر سپاه ابراهيم بروز و ظهور كردند و جنگ را از عقب آغاز نمودند . سپاه ابراهيم ديد از پشت نبرد شروع شده براى سركوبى مهاجمين برگشت و همان برگشتن موجب دليرى سپاه پراكنده منصور گرديد كه آنها همه برگشتند و جنگ را دوباره آغاز نمودند .\r\nاتباع ابراهيم منهزم شدند . اگر جعفر و محمد نبودند كار منصور خاتمه يافته بود و اين اراده خداوند بود كه منصور پيروز شود و نيز خداوند كار منصور را چنين راست كرد كه گريختگان سپاه منصور هنگام فرار بيك رود رسيدند و نتوانستند از آن بگذرند كه ناگاه حمله جعفر و محمد آغاز شد و آنها برگشتند و اين اراده خداوند بود كه بايد آنها قادر بر ادامه فرار نباشند تا دوباره بكارزار بپردازند .\r\nبالعكس اتباع ابراهيم اول از يك رود گذشته بودند تا از يك طرف و يك رو با دشمن جنگ كنند چون منهزم شدند نتوانستند در حال فرار از رود بگذرند ( كه دچار شدند ) ابراهيم با عده ششصد تن گفته شده چهار صد تن پايدارى كرد حميد به آنها رسيد و جنگ كرد و هر چه سر مىبريد نزد عيسى مىفرستاد ناگاه تيرى به دهان ابراهيم نشست ناگزير از جاى خود كنار رفت و گفت مرا پياده كنيد او را از مركب فرود آوردند او گفت :  « وَ كانَ أَمْرُ اللَّهِ قَدَراً مَقْدُوراً »  اراده خداوند مقدور بود ما كارى خواستيم و خداوند آن كار را نخواست بلكه كار ديگرى خواست .\r\nاتباع و ياران گرد او جمع شدند كه او را از حمله دشمن حمايت نمايند . حميد بن قحطبه باتباع خود گفت بر آن دسته كه گرد آمده‌اند حمله كنيد تا آنها را از جاى خود برانيد آنگاه بدانيد براى چه آنها در آن محل تجمع كرده‌اند . اتباع حميد حمله كردند آنها سخت دليرى و دفاع نمودند و بالاخره پراكنده شدند ابراهيم را ديدند سرش را بريدند و نزد عيسى بردند . عيسى ابو الكرام جعفرى را گفت آيا اين را مىشناسى ؟\r\nگفت : آرى . اين سر ابراهيم است . عيسى از اسب پياده شد و سجده كرد سپس سر را نزد منصور فرستاد .\r\nقتل او در روز دوشنبه بيست و پنجم ماه ذى القعده سنه صد و چهل و پنج واقع شد .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nسن او چهل و هشت سال . او از تاريخ ظهور تا زمان قتل سه ماه به پنج روز كم زيسته بود .\r\nگفته شده : علت شكست و قتل او اين بود كه چون اتباع منصور منهزم شدند دستور داد منادى ندا دهد كه كسى گريختگان را دنبال نكند و چون از تعقيب گريختگان بازماندند آنها گمان بردند كه دشمن مغلوب شده برگشتند و كار را پايان دادند .\r\nمنصور خبر فرار سپاه خود را شنيد تصميم گرفت كه به شهر رى پناه برد نوبخت منجم رسيد و گفت : اى امير المؤمنين تو پيروز خواهى شد . ابراهيم هم كشته مىشود در همان اثنا خبر قتل ابراهيم رسيد او اين بيت شعر را براى تمثل به زبان آورد :\r\n فالقت عصاها و استقر بها النوى * كما قر عينا بالاياب المسافر \r\nيعنى : عصاى خود را انداخت و دورى را پايان داد و قرار گرفت مانند مسافرى كه در مراجعت و استقرار چشمش روشن مىشود ( كنايه از خاتمه كار ) منصور بنوبخت دو هزار جريب زمين در نهر حويزه ( خوزستان ) بخشيد . سر ابراهيم را نزد منصور بردند چون آن سر بريده را ديد گريست بحديكه اشك منصور بر همان سر بريده چكيد . گفت : به خدا قسم من به اين كار خشنود نبودم ولى تو به من مبتلا شدى . بمردم اجازه ورود داد هر كه داخل مىشد بابراهيم بد ميگفت و از او مىكاست نامش را بزشتى مىبرد كه منصور را خرسند كند ولى منصور گرفته و ترش رو و غمگين بود تا آنكه جعفر دارمى وارد شد . ايستاد و دورود گفت پس از دورود چنين سخنى به زبان آورد : اى امير المؤمنين خداوند بر اجر تو در مصيبت پسر عم تو بيفزايد خداوند او را بيامرزد و گناهش را كه در حق تو ظاهر شده ببخشد .\r\nروى منصور زرد شد رو به او كرد و گفت اى ابا خالد مرحبا . بيا اينجا بنشين مردم دانستند كه اين قبيل سخن و دلدارى بيشتر موجب خشنودى و خرسندى او مىباشد همه مانند آن سخن گفتند ( و از دشنام خوددارى كردند ) .\r\nگفته شده : چون آن سر را نزد منصور بردند يكى از نگهبانان تفى بر آن انداخت\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nدستور داد او را با گرز و چوب زدند تا بينى و روى او خرد و تباه گرديد پاى او را هم گرفتند و كشيدند و دور انداختند .\r\nگفته شده : منصور پس از مدتى بسفيان بن معاويه كه سوار بود نگاه كرد و گفت : اين مادر بخطا چگونه مىخواست مرا بكشد .\r\nدر اينجا شرح واقعه ابراهيم پايان يافت . خداوند از او خشنود باد .\r\n\r\nبيان حوادث\r\nدر آن سال قبايل ترك و خزر در دربند شوريدند و در ارمنستان بسيارى از مسلمين را كشتند .\r\nدر آن سال سرى بن حارث بن عباس كه امير مكه بود امير الحاج شده بود .\r\nوالى مدينه عبد الله بن ربيع و امير كوفه عيسى بن موسى و حاكم بصره سلم بن قتيبه باهلى بودند . قاضى بصره هم عباد بن منصور بود .\r\nوالى مصر يزيد بن حاتم بود .\r\nدر آن سال منصور مالك بن هيثم را از ايالت موصل عزل و فرزند خود جعفر بن ابى جعفر منصور را بجاى او نصب نمود حرب بن عبد الله كه از سالاران بزرگ بود همراهش نمود .\r\nدر آن سال زبيده دختر جعفر همسر هارون الرشيد متولد شد .\r\nحر بن عبد الله سالار مذكور صاحب كاخ بلند و ارجمند حربيه بود كه بنام او مشهور شد . اين قصر در اسفل شهر موصل واقع شده و تا اين زمان اثر آن مانده ( زمان مولف كه قرن هفتم بود و خود نيز اهل موصل بود كه زبيده هم در همان قصر به اين عالم آمد . اكنون در پيرامون اين كاخ قريه هست كه ملك ما ( مولف ) مىباشد .\r\nما اين قريه را وقف نموده‌ايم و در آن يك رباط ( خانقاه ) براى صوفيان ساخته‌ايم يك كتابخانه بزرگ هم در آن تاسيس كرديم كه در خانه خود ما مىباشد . خانه ما بسيار\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nبا صفا و نزهتگاه است در بهترين محل مىباشد . آثار قصر هم تا كنون باقيمانده حمد خداوندى را سزاست كه هرگز نابود نمىشود .\r\nدر آن سال عمرو بن ميمون بن مهران درگذشت حسن بن حسن بن حسن بن على بن ابى طالب هم وفات يافت او در زندان منصور وفات يافت او را از مدينه اسير كردند كه او عم محمد و ابراهيم بود و در زندان منصور درگذشت .\r\nدر آن سال عبد الملك بن ابى سليمان عرزمى و يحيى بن حارث ذمارى كه سن او هفتاد سال بود و اسماعيل بن ابى خالد بجلى و حبيب بن شهيد مولاى ازد كنيه او ابو - شهيد بود درگذشتند .\r\n\r\nسنه صد و چهل و شش\r\n\r\nبيان انتقال منصور به شهر بغداد و چگونگى ساختمان آن\r\nدر آن سال در ماه صفر منصور از شهر ابن هبيره ( امير اسبق عراق ) به شهر جديد - الاحداث ) بغداد منتقل شد . ما ( مولف ) در سنه صد و چهل و پنج علت بناء بغداد و اقدام منصور را بيان كرده بوديم اكنون چگونگى ساختمان آن را شرح ميدهيم :\r\nچون منصور خواست بغداد را تاسيس و بنا كند با ياران خود مشورت كرد يكى از ياران خالد بن برمك ( ايرانى ) بود او هم باحداث آن شهر رأى داد و خود او نقشه و حدود شهر را ترسيم و معين نمود . منصور درباره تخريب مدائن ( كاخ ساسانى ) با او مشورت كرد كه آن را ويران و از آجر آن براى ساختمان استفاده كنند كه ايوان خسرو را بكنند و مصالح آن را ببغداد ببرند خالد گفت : من به اين كار عقيده ندارم زيرا كه اين بنا يكى از آثار اسلام است زيرا هر كه اين اثر مهم را مشاهده مىكند ميداند كه نابودى اين كاخ به آسانى و با كارهاى عادى و امور دنيا انجام نمىگيرد . بلكه با يك راز دينى\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nهمراهست ( راز اسلام ) علاوه بر اين در آنجا نماز خانه على بن ابى طالب است .\r\nمنصور گفت : اى خالد تو هنوز مايل قوم خود هستى كه عجم باشند دستور داد كه آن كاخ را ويران كنند . قسمتى از كاخ سفيد را ويران و به شهر بغداد حمل كردند چون مخارج آن را حساب نمودند ديدند خرج تخريب آن بيشتر از اصل تهيه مصالح است خالد را نزد خود خواند و به او اطلاع داد . خالد گفت : اكنون من صلاح را در اين ميدانم كه بقيه را ويران كنى تا مردم نگويند تو از ويران كردن بناى ديگران عاجز شدى تا چه رسد بساختن مانند آن .\r\nمنصور از ادامه تخريب آن منصرف شد و دست كشيد . دروازه‌هاى شهر واسط را ببغداد برد و بر شهر نصب نمود يكى ديگر هم از شهر كوفه كندند و ببغداد بردند آن در را خالد بن عبد الله قسرى ساخته بود . شهر را هم گرد ساخت تا بعضى از سكنه نسبت بمركز سلطنت دور يا نزديكتر نباشند . و همه از حيث قرب يكسان باشند براى شهر دو حصار و ديوار ساخت حصار داخل بلندتر از ديوار خارج ( براى تسلط بر دفاع ) قصر خود را در وسط شهر قرار داد همچنين مسجد جامع پيوسته بكاخ بنا شد . كه در جنب قصر باشد . حجاج بن ارطاة نقشه مسجد را كشيد و محراب و قبله را معين نمود ولى قبله راست نيامد و هر كه ميخواهد نماز بخواند بايد به طرف بصره منحرف شود ( كج و ناقص بود ) زيرا مسجد پس از بناى كاخ بنا شده بود و به آن سبب انحرافى پديد آمد و خود قصر غير مستقيم و از قبله منحرف بود .\r\nخشت ساختمان يك گز در يك گز زده شده بود . پس از مدتى كه ديوار ويران شد هر يكى از آن خشتها را كشيدند و زن هر يك صد و شانزده رطل بود .\r\nدر كاخ بعضى از امراء هم بميدان مسجد باز مىشد همچنين منشيان و محاسبين در خانه خود را در آن ميدان قرار داده بودند .\r\nعيسى بن على عم منصور از او اجازه خواست كه در آن ميدان از در خانه خود تا كاخ سوار شود زيرا پير و ناتوان بود ( سوارى در آن ميدان ممنوع بود ) . منصور\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nبه او اجازه نداد . عيسى گفت : فرض كن من مشك آب هستم ( كه بر چهار پايان حمل مىشد و سقايان اجازه داشتند كه با چهار پايان وارد ميدان شوند ) .\r\nپس از آن منصور دستور داد كه مردم در خانه‌هاى خود را از شاهراه‌هاى ديگر باز كنند و از ميدان مسجد و كاخ عبور نكنند يا آب بر چهار پايان نكشند .\r\nبازارها هم در وسط شهر بود نمايندهء پادشاه روم رسيد منصور دستور داد كه او را در شهر بگردانند چون تماشا كرد و همه چيز را ديد منصور از او پرسيد چه ديدى ؟ پاسخ داد شهر بسيار زيبا ديدم و عمارات بلند ولى دشمنان ترا در جوار تو ديدم كه آنها بازاريان و عوام الناس هستند چون نماينده روم رفت منصور دستور داد كه آنها را در ناحيه كرخ قرار دهند و بازارها را در همان ناحيه داير كنند .\r\nگفته شد : علت اخراج آنها اين بود كه مردم غريب در بازار منزل ميگرفتند و ممكن بود ميان آنها جاسوس باشد .\r\nگفته شده : منصور پيروان ابراهيم بن عبد اللّه را تعقيب مىكرد . ابو زكريا يحيى بن عبد اللّه محتسب بغداد هوا خواه ابراهيم بود او پيروان ابراهيم را در بازار راه مىداد و جمع مىكرد تا آنكه روزى بر منصور شوريدند آنها را خاموش كرد و ابو زكريا را گرفت و كشت و بازارها را بخارج حصار منتقل كرد براى يكى از بقالان توسط و شفاعت شد دستور داد بماند و براى هر كوئى يك بقال باشد كه سبزى و ميوه و سركه بفروشد . عرض خيابانها را هم چهل گز قرار داد .\r\nمخارج بناى بغداد و كاخ و مسجد و بازارها و ديوارها و حصارها و درها و خندقها و ميدانها بالغ بر چهار هزار هزار و هشتصد و سى و سه درهم گرديد .\r\nهر استاد بنا روزانه يك قيراط سيم ( نقره ) مزد دريافت مىكرد . روز كارى ( به همين عبارت در اصل عربى وارد شده كه معلوم مىشود اين واژه پارسى در آن زمان مانند ساير واژه‌ها به كار مىرفت كه روز مزد باشد ) دو دانگ مزد مىگرفت ( دانگ - كه در همان هنگام دانق معرب شده و جمع آن دوانيق و به همين سبب\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nمنصور دوانيقى معروف شده بود ) . دو دانگ از شش دانگ يك درهم .\r\nمنصور پس از پايان كار از فرماندهان حساب كشيد نزد هر كه هر چه مانده بود از او پس گرفت . بحديكه خالد بن صلت پانزده درهم بده كار شده بود او را بزندان سپرد و پانزده درهم را دريافت كرد .\r\n\r\nبيان خروج و قيام علاء در اندلس\r\nدر آن سال علاء بن مغيث يحصبى از افريقا بيكى از شهرهاى اندلس ( اسپانى ) رفت در آنجا شعار سياه ( بنى العباس ) را برگزيد و بنام منصور خطبه خواند بسيارى از مردم گرد او تجمع نمودند . امير عبدالرحمن اموى بمقابلهء او پرداخت در پيرامون اشبيليه روبرو شدند چند روزى جنگ رخ داده و بعد علاء و اتباع او منهزم شدند سپس عده هفت هزار تن از آنها كشته شد و خود علاء هم بقتل رسيد . عبدالرحمن دستور داد كه بازرگانان عابر سر او و سر بزرگان تابع او را به شهر قيروان حمل كنند و چون برسند ميان بازار اندازند و اين عمل را در خفا انجام دهند . پس از آن بعضى بازرگان چند سر و نامه‌هاى منصور و پرچم سياه شعار منصور را با خود به مكه بردند و در آنجا انداختند منصور هم در مكه بود كه ناگاه بر سر و نامه و پرچم آگاه گرديد .\r\n\r\nبيان حوادث\r\nدر آن سال سلم بن قتيبه از امارت و ايالت بصره معزول شد . سبب عزل او اين بود كه منصور به او دستور داده بود كه خانه پيروان ابراهيم را ويران و نخل آنها را قطع كند او پاسخ داد و پرسيد بكدام يك از اين دو كار ابتدا كنم ؟ منصور از او نگران شد و او را بر كنار كرد و ايالت بصره را بمحمد بن سليمان واگذار نمود او هم همه را ويران كرد و ويرانى بسيار و تباهى بى حد پديد آورد .\r\nدر آن سال جعفر بن حنظله بهرانى صائفه را قصد و غزا كرد .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nدر آن سال عبد اللّه بن ربيع حارثى از امارت مدينه معزول و جعفر بن سليمان بجاى او منصوب شد و در اول ماه ربيع الاول وارد و مشغول كار گرديد .\r\nدر آن سال سرى بن عبد اللّه از امارت مكه معزول و عبد الصمد بن على بجاى او منصوب گرديد .\r\nدر آن سال عبد الوهاب بن ابراهيم امام امير الحاج شده بود .\r\nدر آن سال هشام بن عروة بن الزبير درگذشت گفته شد او در سنه صد و چهل و هفت در ماه شعبان وفات يافت .\r\nدر آن سال عوف اعرابى و طلحة بن يحيى بن طلحه بن عبيد اللّه تيمى كوفى درگذشتند .\r\nدر آن سال مالك بن عبد اللّه خثعمى كه او را مالك صوائف ( ييلاقها - محل تجمع و اقامت روميان كه واحد آن صائفه و هميشه دچار حملات عرب مىشد ) مىناميدند او اهل فلسطين بود به قصد غزا سوى روم لشكر كشيد و غنائم بسيار بدست آورد و به محل خود باز گشت و غنائم را تقسيم كرد آن محل و آن غنيمت بنام او ناميده شد كه مىگفتند . ( رهوه مالك ) در آن سال ابن سائب كلبى نسابه ( عالم بعلم انساب ) درگذشت .\r\n\r\nسال صد و چهل و هفت\r\n\r\nبيان قتل حرب بن عبد اللّه\r\nدر آن سال استرخان خوارزمى با سپاهى از ترك بر مسلمين هجوم و غارت كرد . در ارمنستان از مسلمين و پناهندگان اسلام اسراء بسيار گرفتار كرد و برد .\r\nتفليس را هم گشود و وارد آن گرديد . حرب در موصل اقامت گزيده بود عده دو هزار تن زير فرمان داشت كه اگر خوارج قيام كنند آنها را دفع كند كه آنها در جزيره بودند :\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nمنصور براى دفع حملات ترك جبرائيل بن يحيى و حرب بن عبد اللّه را فرستاد جبرائيل منهزم و حرب كشته شد . بسيارى از اتباع جبرائيل هم كشته شدند .\r\n\r\nبيان بيعت مهدى و خلع عيسى بن موسى\r\nدر آن سال عيسى بن موسى بن محمد بن على از ولايت عهد خلع و مهدى بن منصور بن محمد كه نامش محمد بود بجاى او برگزيده شد .\r\nدر سبب خلع او روايات مختلف آمده گفته شد : عيسى وليعهد و امير كوفه از روزگار سفاح بود تا آن زمان . چون مهدى برشد و بلوغ رسيد منصور تصميم گرفت كه او را وليعهد خود كند . با عيسى مذاكره كرد . او هميشه عيسى را در طرف راست خود مىنشاند و مهدى را در سمت چپ . چون منصور با عيسى مذاكره كرد كه او خود را از ولايت عهد خلع و مهدى را قبول كند او خوددارى كرد و گفت با قسم و تاكيد در سوگند چه مىتوان كرد . من براى مسلمين باطلاق و آزادى بندگان سوگند ياد كرده‌ام هيچ راهى براى خلع خود نمىيابم .\r\nمنصور پيش از آن اول براى دخول عيسى زودتر از مهدى اجازه مىداد چون خوددارى او را ديد شروع بدور كردن او نمود . مهدى را بر او مقدم كرد اول بمهدى اجازه ورود داد و او را در طرف دست راست خود نشاند بعد عيسى را مىپذيرفت .\r\nچون عيسى وارد مىشد باز در طرف دست راست زير دست مهدى مىنشست و در سمت چپ قرار نمىگرفت منصور از آن وضع ( و سماجت او ) خشمگين شد . بعد از آن چنين كرد اول بمهدى و بعد بعم خود عيسى بن على سپس بعبد الصمد اجازه مىداد و آنها را بر عيسى مقدم مىداشت . گاهى هم مقدم و موخر مىشد ولى هميشه مهدى را مقدم مىكرد .\r\nعيسى تصور مىكرد كه شايد براى انجام كارى گاهى آنها را مقدم مىكرد و در هر حال سكوت را اختيار كرده از وضع خود شكايت نمىكرد .\r\nبعد از آن عيسى دچار وضع بدترى شد كه گاهى عيسى با فرزندان خود\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nحاضر مىشد و مىديد پى ديوار را از پشت مىكندند كه ديوار بر او و فرزندانش فرود آيد و كشته شوند بحديكه خاك بر سر آنها مىريخت . بعضى از تيرهاى سقف را هم از يك طرف مىكندند كه بر سر او نازل شود و باز خاك بر سر و كلاه او مىريخت او ناگزير فرزندان خود را دستور مىداد كه از جاى خود برخيزند و دچار هلاك نشوند و خود هم بجاى ديگر مىرفت و مشغول نماز مىشد و بعد از مدتى به او اجازه داده مىشد او در حالى حاضر مىشد كه خاك و غبار بر سر و روى او نشسته بود منصور آن حال را مىديد مىپرسيد : اى عيسى ترا غبار آلود مىبينم آيا اين همه غبار و خاك از معبر بر تو نشسته است ؟ او پاسخ مىداد : آرى اى امير المؤمنين چنين گمان مىبرم هيچ شكايت هم نمىكرد .\r\nمنصور عم خود عيسى بن على را نزد او ( عيسى ) مىفرستاد ( كه او را باستعفا وادار و تشويق كند ) عيسى به او بدگمان بود و هرگز به او اعتنا نمىكرد . گفته شد منصور دستور داده بود كه بعيسى زهر بدهند او نوشيد و احساس كرد كه زهر در شكم كارگر شده از منصور اجازه مراجعت خواست به او اجازه داد او برخاست و به خانه خود رفت مدتى بيمار شد و معالجه كرد و شفا يافت .\r\nعيسى بن على بمنصور گفت : عيسى بن موسى انتظار خلافت را دارد و خلافت را بعد از خود براى فرزندش موسى خواسته و موسى مانع استعفاء او مىباشد . منصور گفت : با او گفتگو و تهديدش كن . عيسى بن على با موسى فرزند عيسى مذاكره و تهديدش كرد او سخت ترسيد . موسى با عباس بن محمد مذاكره و مشورت كرد و گفت : اى عم من چنين مىبينم كه پدرم سخت در عذاب است گاهى مىخواهند او را بكشند و گاهى سقف و ديوار را بر سرش مىريزند و گاهى اجازه ورود و حضور را بتأخير مىاندازند و او نمىخواهد ولايت عهد را از گردن خويش ساقط كند .\r\nانواع آزارها را نسبت به او روا داشته‌اند با تمام اين احوال او بخلع خود تن نمىدهد من يك چاره بنظرم مىرسد كه شايد با به كار بردن آن او تسليم شود و گر نه هيچ سودى نيست . پرسيد آن چاره چيست ؟ گفت : امير المؤمنين هنگامى كه\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nمن با پدرم حاضر شوم به من توجه كند و بپدرم بگويد : من مىدانم كه تو بخلافت چندان اميدوار نمىباشى و انتظار تو سودى ندارد زيرا پير شدى و از رسيدن به آن نا اميد هستى فقط خلافت را براى فرزندت ميخواهى آيا تصور مىكنى كه من او را زنده بگذارم كه بعد از من و تو بخلافت برسد و بر فرزندم تقدم و برترى يابد ؟\r\nنه به خدا قسم چنين نخواهد بود . من فرزند ترا در حضور تو هلاك خواهم كرد تا از خلافت نا اميد شود . اگر منصور چنين كند شايد پدرم از ولايت‌عهد منصرف شود .\r\nعباس نزد منصور رفت و به او خبر داد .\r\nچون همه نزد منصور جمع شدند . منصور آن سخن را به زبان آورد . در آن هنگام عيسى بن على ( كه پير بود ) براى قضاء حاجت ( بول ) برخاست . عيسى بن موسى به فرزند خود امر كرد برخيزد و عم خود را خدمت نمايد و دامان و جامهء او را بگيرد تا او بتواند كار خود را بكند عيسى بن على آن حسن خدمت و عنايت را ديد گفت : پدر و مادرم قربان تو باد . پدرم فداى پدر و فرزندانت باد . به خدا قسم من مىدانم كه اين كار ( خلافت ) بعد از شما ( تو و پدرت ) سودى نخواهد داشت و شما بخلافت احق و اولى هستيد ولى انسان عجول است ( و شما در نيل خلافت تعجيل مىكنيد ) .\r\nموسى به خود گفت : اين مرد موجب هلاك ما شده به خدا اگر توانستم دستم برسد او را خواهم كشت . او هميشه نسبت بپدرم تفتين مىكند . به خدا او را خواهم كشت . پس از مراجعت ( از قضاء حاجت ) مطلب را آهسته به پدر خود گفت و از او خواست كه ماجرا را بمنصور بگويد .\r\nعيسى بن موسى گفت : عم تو ترا امين و محرم دانسته كه آن سخن را به زبان آورد و خواست ترا از خود خرسند كند چگونه تو ميخواهى باعث رنج و آزار او شوى .\r\nهيچ كس بر اين راز آگاه نشود . بجاى خود برگرد و آرام بنشين .\r\nچون موسى برگشت و در جاى خود نشست منصور دستور داد كه ربيع برخيزد و گلوى موسى را سخت فشار بدهد .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nربيع برخاست و حمايل او را بگردنش انداخت و سخت كشيد ( تظاهر مىكرد كه ميخواهد او را بكشد ) موسى فرياد زد : اللّه اللّه اى امير المؤمنين خون مرا مريز و بپرهيز كه عيسى ( پدرش ) باكى ندارد از اينكه من بميرم در حالى كه او چند فرزند مذكر ديگر داشته باشد .\r\nمنصور هم فرياد مىزد اى ربيع او را بكش و جانش را بگير .\r\nچون پدرش آن حال را ديد گفت : به خدا اى امير المؤمنين من تصور نمىكردم كه كار باينجا بكشد او را رها كن . من اكنون گواهى ميخواهم كه زنان من طلاق داده و بندگانم همه آزاد شده و هر چه دارم در راه خدا بخشيده شود كه تو هر كه را بخواهى وليعهد خود كنى بكن . اينك دست من سوى مهدى دراز مىشود كه به ولايت عهد او بيعت و خود را خلع كنم .\r\nاو با مهدى بيعت كرد . منصور هم عيسى را بعد از مهدى وليعهد دوم قرار داد اهل كوفه درباره او گفتند : اين همان است كه بايد فردا ( خليفه ) شود اكنون پس فردا خواهد شد ( بطور طعنه ) .\r\nگفته شده : منصور سپاهيان را بتوهين و تحقير عيسى وادار كرده بود و آنها به او دشنام مىدادند او نزد منصور شكايت كرد منصور آنها را نهى كرد پس از آن باز دوباره شروع كردند و اين حال تكرار مىشد . ما بين عيسى و منصور هم نامه‌ها در جريان بود كه همه موجب خشم منصور گرديد و منصور بر اثر تبادل نامه‌ها دوباره سپاهيان را بتوهين و دشنام عيسى وادار نمود و آنها سختتر و بدتر از سابق او را تحقير و هتك حرمت مىكردند . يكى از سران سپاه كه به او ناسزا مىگفت اسد بن مرزبان و ديگرى عقبة بن مسلم همچنين نصر بن حرب بن عبد الله و ديگر كسان كه مانع رفت و آمد مردم نزد او مىشدند او هم از آنها نزد منصور شكايت كرد منصور به او گفت : اى برادرزادهء من مىترسم كه ترا نابود كنند زيرا آنها اين جوان ( مهدى ) را دوست مىدارند اگر تو او را با خود همراه ببرى آنها به تو آزار نخواهند رسانيد . عيسى هم هر جا مىرفت ناگزير با مهدى مىرفت .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nگفته شده : منصور با خالد بن برمك مشورت كرد ( درباره خلع عيسى ) او را نزد عيسى هم فرستاد او سى تن از برگزيدگان شيعه ( بنى العباس ) انتخاب كرد و همراه خود نزد عيسى برد . با عيسى درباره بيعت مهدى بولايت عهد گفتگو كرد عيسى خوددارى نمود . آنها نزد منصور برگشتند و گواهى ( دروغ ) دادند كه عيسى خود را از ولايت عهد خلع و با مهدى بيعت كرد عيسى رسيد و آنها را تكذيب كرد .\r\nمنصور تكذيب و امتناع او را قبول نكرد از اقدام و شهادت خالد هم تشكر كرد . گفته شده : منصور ولايت عهد را از عيسى خريد و يازده هزار هزار درهم به او و اولاد او داد و او را بخلع خود وادار كرد و شهود آن را تأييد كردند .\r\nمدت ولايت عهد عيسى بن موسى در شهر كوفه و امارت و اقامت او سيزده سال بود كه منصور پس از خلع او را عزل و محمد سليمان بن على را بجاى او نصب نمود به او هم دستور داد كه عيسى را آزار بدهد و تحقير كند ولى او نكرد بلكه بالعكس او را احترام و تعظيم نمود .\r\n\r\nبيان وفات عبد اللّه بن على\r\nقبل از آن منصور عيسى بن موسى را احضار كرد و عبد اللّه بن على را به او سپرد و دستور داد كه او را بكشد . گفت : گردنش را بزن و بدان تو بعد از مهدى خليفه خواهى شد پس تو گردنش را بزن . هرگز ضعف نفس و سستى به تو راه نيابد كه من چنين تدبيرى به كار برده‌ام .\r\nمنصور راه مكه را گرفت و از نيمه راه به او نوشت كه چه كردى آيا امر مرا انجام دادى يا نه . عيسى به او پاسخ داد كه من امر ترا اطاعت و اجرا كردم . منصور يقين كرد كه او را كشته .\r\nچون عيسى عبد اللّه را از منصور گرفت با منشى خود يونس بن فروه مشورت كرد و دستور منصور را به او گفت . يونس گفت : منصور خواست كه تو عبد اللّه را بكشى و بعد ترا بقصاص او بكشد . كه چون تو در خفا و پنهانى او را بكشى او ترا آشكار\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nخواهد كشت تو هرگز او را مكش و او را در خفا تسليم او مكن ( بلكه آشكار كه همه بدانند او نزد تو زنده مانده بود ) .\r\nچون منصور برگشت بعضى از خويشان خود را وادار كرد كه نزد منصور شفاعت كنند كه عبد اللّه را آزاد كند . آنها كه برادر عبد اللّه ( و عم منصور ) بودند نزد منصور شفاعت كردند و او قبول كرد ( بتصور اينكه عيسى او را كشته و او از عيسى خونخواهى و قصاص خواهد كرد ) . منصور بعيسى گفت : من عم خود عبد اللّه كه عم تو هم مىباشد به تو سپردم كه در منزل تو بماند اكنون اعمام من و تو درباره او شفاعت كرده‌اند و من گناهش را بخشيدم او را حاضر كن . عيسى گفت : اى امير المؤمنين مگر تو به من دستور اكيد ندادى كه من او را بكشم من هم او را كشتم . گفت : هرگز من به تو چنين دستور و فرمانى ندادم . گفت : بلى به من امر كردى كه او را بكشم و من كشتم . منصور گفت : من فقط به تو دستور دادم كه او را باز بدارى . تو دروغ مىگوئى .\r\nسپس منصور باعمام خود رو كرد و گفت : اين مرد بكشتن برادر شما اعتراف كرده است . گفتند او را بما بده كه ما او را بكشيم و قصاص بگيريم او هم عيسى را به آنها داد و آنها او را بميدان بردند كه بكشند چون اين امر همه جا شايع شد و تمام مردم دانستند يكى از آنها برخاست كه عيسى را بكشد . عيسى از او پرسيد آيا تو مرا مىكشى ؟ گفت : آرى به خدا . عيسى گفت : مرا نزد امير المؤمنين برگردانيد او را نزد منصور بردند . عيسى بمنصور گفت : تو در قتل او ( عبد اللّه ) ميخواستى مرا بكشى .\r\nاينك عم تو زنده است و تن درست است . گفت : او را حاضر كن تا من ببينم كه چه بايد بكنم . آنها ( خويشان و اعمام منصور ) رفتند منصور عم خود عبد اللّه را در خانه بازداشت كه پس آن از نمك سنگ ساخته شده آب را بر اساس خانه بست و نمك آب شد و ديوار و سقف بر او فرود آمد و او را كشت او را در گورستان دروازه شام به خاك سپرد او نخستين كسى بود كه در آن گورستان دفن شد . عمر او پنجاه و دو سال بود .\r\nگفته شده روزى منصور سوار شد ابن عياش منتوف همراهش بود منصور از او پرسيد آيا سه خليفه مىتوانى نام ببرى كه اول حرف نام آنها عين باشد و هر سه كشته\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nشده باشند ؟ ( مدعى خلافت بوده كه اول نام قاتل عين و اول نام مقتول عين باشد ) ابن عياش گفت آرى : عوام مىگويند : على عثمان را كشت . ( و من درباره اين قتل فقط از قول آنها روايت مىكنم نه عقيده خود ) . عبد الملك هم عبدالرحمن بن اشعث را كشت ( براى خلافت شوريده بود ) و عبد اللّه بن زبير عمرو بن سعيد را كشت و عبد اللّه بن على ( عم منصور ) سقف بر او فرود آمد . منصور گفت : اگر سقف بر او فرود آمده و او را كشته من چه گناهى دارم ؟ گفت من نمىگويم تو گناهكارى مىگويم سقف او را كشته است .\r\nمؤلف گويد : اينكه گفته است عبد اللّه بن زبير عمرو بن سعيد را كشته صحت ندارد زيرا عبد الملك او را كشته بود . ( اول نام منصور هم عين است كه عبد اللّه باشد ) .\r\n( عياش ) با ياء و نقطه زير و شين نقطه‌دار .\r\n\r\nبيان حوادث\r\nدر آن سال منصور محمد بن ابى العباس سفاح برادرزاده خود را بامارت بصره منصوب او پس از اقامت در بصره راه بغداد را گرفت و نخبة بن سالم را بنيابت و جانشينى خود در بصره منصوب نمود و منصور هم آن انتخاب را پسنديد و تأييد كرد چون ( محمد مذكور ) ببغداد برگشت درگذشت .\r\nدر آن سال منصور خود امير الحاج بود .\r\nامير مكه از طرف منصور عم او عبد الصمد بن على بود كه طائف نيز ضميمهء مكه بود . امير مدينه جعفر بن سليمان بود .\r\nدر مصر هم يزيد بن حاتم مهلبى امير بود .\r\nدر آن سال عبدالرحمن اموى غلام خود بدر را براى غزا و جهاد فرستاد تمام بن علقمه هم همراه او بود كه متفقا شهر طليطله را قصد كردند . در آنجا هاشم بن عذره بود بر او سخت گرفتند تا او را گرفتار كردند عده ديگرى هم كه حيات بن وليد يحصبى و عثمان بن حمزه بن عبيد اللّه بن عمر الخطاب در مقدمهء آنها بودند\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nاسير كردند و نزد عبدالرحمن بردند آنها پشمينه پوشيده و سر و ريش تراشيده و بر خر سوار شده و غل و زنجير به گردن و دست آنها زده بودند پس از آن همه را در شهر قرطبه بدار آويختند .\r\nدر آن سال نمايندهء عبدالرحمن بشام رفت و فرزندش سليمان را از بلاد شام باندلس برد . براى عبدالرحمن فرزند ديگرى در بلاد اندلس متولد شده بود كه هشام نام داشت . عبدالرحمن او را بر سليمان مقدم داشت . ميان دو برادر رشك و كين برپا شد كه ما پس از اين آن را شرح خواهيم داد .\r\nدر آن سال ستاره‌ها فرو ريخت . ( در كتاب النجوم الزاهره چنين آمده : در آن شب كواكب از اول شب تا صبح فرو ريخت و مردم از بيم تا صبح نخوابيدند . )\r\nدر آن سال اشعث بن عبد الملك حمرانى بصرى و هشام بن حسان مولاى امتيك درگذشتند . گفته شده : در سنه صد و چهل و هشت وفات يافت همچنين عبدالرحمن بن زبيد بن حارث اليامى كه ابو الاشعث كوفى باشد درگذشت .\r\n\r\nسنه صد و چهل و هشت\r\n\r\nبيان قيام و خروج حسان بن مجالد\r\nدر آن سال حسان بن مجالد بن يحيى بن مالك بن اجدع همدانى ( از قبيله همدان ) كه برادر مسروق بن اجدع باشد در پيرامون موصل در قريهء با فخرى كنار رود دجله قيام و خروج كرد لشكر پادگان موصل براى دفع او رفت فرمانده لشكر صقر بن نجده بود كه بعد از حرب بن عبد اللّه والى موصل شده بود بمقابله پرداخت جنگ رخ داد و لشكر موصل تاب نياورده تا دم پل گريخت . خوارج بازار را آتش زدند و ويران كردند و هر چه در آن بود بيغما بردند .\r\nپس از آن حسان سوى « رقه » رفت و از آنجا دريا را قصد كرد تا بكشور سند رسيد و داخل سند گرديد . در آن هنگام خواست نزد خوارج عمان برود كه هميشه\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nخوارج آن ديار آنها را دعوت مىكردند كه بانها ملحق شوند ولى در اين بار آنها را نپذيرفتند ناگزير دوباره بموصل برگشتند .\r\nدوباره صقر ( امير موصل ) باتفاق حسن بن صالح و بلال لشكر كشيد و جنگ واقع شد و باز صقر گريخت و حسن بن صالح و بلال هر دو اسير شدند .\r\nحسان بلال را كشت و حسن را نگهداشت زيرا حسن از قبيله همدان بود .\r\nبدان سبب بعضى از اتباع او از او جدا شدند ( زيرا بر خلاف عقيده ، آنها يكى را كشت و ديگرى را زنده نگهداشت كه اين مخالف دين آنها بود ) حسان خواهرزاده حفص بن اشيم بود كه حفص يكى از علما ، خوارج بشمار مىرفت و حسان از او فقه را آموخت .\r\nچون حسان قيام و خروج كرد منصور شنيد و تعجب كرد و گفت : يك خارجى از قبيله همدان قيام كرده ( نميتوان باور كرد ) زيرا تمام افراد قبيله همدان شيعهء على بودند منصور تصميم گرفت كه بموصل لشكر بفرستد و اهالى موصل را بكشد . ابو حنفيه ( امام اعظم اهل سنت ) و ابن ابى ليلى و ابن شبرمه ( فقيه بودند ) نزد خود خواند و گفت : اهل موصل تعهد كرده‌اند كه هرگز ضد من قيام نكنند و اگر بشورند خون آنها هدر و مال آنها مباح خواهد بود اكنون آنها قيام كرده‌اند ( نقض عهد نموده‌اند ) .\r\nابو حنيفه سكوت اختيار كرد . دو فقيه ديگر تكلم كردند و گفتند : آنها رعاياى تو هستند اگر عفو كنى كه شايسته آن هستى و اگر كيفر دهى كه آنها مستوجب آن خواهند بود .\r\nمنصور ابو حنيفه را گفت : اى شيخ ( پير ) مىبينم تو خاموش هستى . ابو حنيفه جواب داد : اى امير المؤمنين آنها چيزى را به تو روا داشته‌اند كه خود مالك آن نمىباشد . آيا اگر زنى ناموس خود را بدون عقد شرعى واگذار كند مىتوان از او بهره‌مند شد ؟ منصور گفت : نه منصور از ريختن خون اهل موصل صرف نظر كرد دستور داد ابو حنيفه و آن دو فقيه ديگر به شهر كوفه برگردند .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n\r\nبيان استخدام خالد بن برمك\r\nدر آن سال منصور خالد بن برمك را بامارت موصل منصوب نمود .\r\nسبب اين بود كه اكراد در آن ولايت مسلط شده اغتشاش و فساد را آغاز نمودند منصور مشورت كرد كه چه كسى شايسته امارت آن ديار است ؟ گفته شد :\r\nمسيب بن زهير ولى عمارة بن غمره گفت : خالد بن برمك شايسته امارت و ايالت است او را برگزيد و روانه كرد او هم نسبت بمردم آن ديار نيكى بسيار كرد و تبه كاران را بكيفر رساند اهالى شهر سخت از او ترسيدند و احترام و اطاعت نمودند و در عين احسان و مهربانى سخت‌گير و هشيار بود .\r\nدر آن سال فضل بن يحيى بن خالد بن برمك متولد شد . تاريخ ولادت او هفت روز مانده از پايان ماه ذى حجه بود . او هفت روز قبل از هارون الرشيد متولد شد خيزران مادر هارون الرشيد با پستان خود او را شير داد و شريك هارون نمود .\r\nبنابر اين فضل بن يحيى برادر رضاعى هارون الرشيد بوده براى همين سلم خاسر گفته است :\r\nاصبح الفضل و الخليفه هارون رفيعى لبان خير النساء يعنى : فضل و خليفه هارون هر دو شير بهترين زنان را نوشيده‌اند .\r\nابو الجنوب نيز گفت :\r\nكفى لك فضلا ان افضل حرة غذتك بثدى و الخليفه واحد يعنى : اى فضل و افتخار براى تو بس باشد كه بهترين بانو آزاد تو و خليفه را از يك پستان شير داده است .\r\n\r\nبيان امارت اغلب بن سالم در افريقا\r\nچون منصور خروج محمد بن اشعث را از افريقا شنيد باغلب بن سالم بن عقال بن خفاجه تميمى نوشت و ايالت افريقا را به او سپرد ( ابن اشعث از افريقا خارج\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nشده بود .\r\nاغلب كسى بود كه با ابو مسلم در خراسان قيام و او را يارى كرده بود .\r\nاغلب هم محمد بن اشعث را كه بيرون رفته بود با خود باز گردانيد . چون فرمان ايالت افريقا باغلب رسيد به شهر قيروان رفت و مردم را آرام كرد و آن در سنه صد و چهل و هشت بود .\r\nگروهى از فرماندهان محمد بن اشعث را كه از مضر ( قبايل ) بودند اخراج كرد و مردم را آسايش بخشيد .\r\nابو قره با عدهء بسيار از قبايل بربر شوريد اغلب هم سوى او لشكر كشيد ولى ابو قره با اتباع خود جنگ نكرده گريخت . اغلب هم راه شهر « طنجه » را گرفت .\r\nلشكريان سخت رنجيدند و يكى بعد از ديگرى جدا شده بقيروان برگشتند . عده كمى با او ماندند حسن بن حرب كندى در شهر تونس بود . بلشكريان نوشت و آنها را بطاعت و پيروى خود دعوت كرد آنها هم قبول و اجابت كردند او هم باتفاق آنها وارد شهر قيروان شد و در آن شهر كسى نبود كه مانع ورود او شود .\r\nاغلب خبر تصرف شهر را شنيد برگشت و شتاب كرد بعضى از ياران او گفتند :\r\nبا اين عده كم نشايد بجنگ دشمن به روى بهتر اين است كه بقابس ( محل ) به روى آنگاه بسيارى از آنها نزد تو بر خواهند گشت زيرا آنها از رفتن بطنجه خوددارى كرده بودند نه اينكه از متابعت تو با افزايش عده خواهى توانست با دشمن مقابله كنى .\r\nاو نصيحت آنها را شنيد بر عدهء او افزوده شد حسن بن حرب را قصد كرد جنگى سخت رخ داد و حسن گريخت و بسيارى از اتباع او كشته شدند حسن بتونس باز گشت و آن در تاريخ جمادى الثانى سنه صد و پنجاه بود . اغلب وارد شهر قيروان شدند .\r\nحسن هم شروع بگرد آوردن لشكر نمود . سپاه عظيمى گرد او تجمع نمود .\r\nاغلب هم از قيروان لشكر كشيد . مقابله و جنگ واقع شد ناگاه تيرى باغلب اصابت كرد كشته شد ولى اتباع او پايدارى و دليرى كردند . مخارق بن غفاد فرماندهى آنها را بر عهده گرفت . مخارق در ميمنه اغلب بود از ميمنه بر حسن حمله كرد حسن\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nگريخت و از تونس هم بيرون رفت و به محل « كتامه » پناه برد مدت دو ماه در آنجا اقامت گزيد و باز تونس را قصد كرد پادگان تونس با او جنگ كرده او را كشتند .\r\nگفته شده : حسن پس از قتل اغلب بقتل رسيده بود زيرا اتباع اغلب پس از قتل او در ميدان جنگ پايدارى كردند و حسن بن حرب در همان ميدان كشته شد .\r\nنعش حسن را پس از قتل بدار آويختند . نعش اغلب را هم به خاك سپردند و او را شهيد ناميدند .\r\nاين واقعه در ماه شعبان سنه صد و پنجاه رخ داد .\r\n\r\nبيان فتنه و شورش در اندلس\r\nدر آن سال سعيد يحصبى معروف بمطرى در اندلس در شهر « ليلة » خروج و قيام نمود .\r\nعلت شوريدن او اين بود كه شبى مىنوشيد و مست شد و ياران خود را كه از يمانىهاى اتباع علاء بودند و كشته شدند به ياد آورد در عالم مستى برخاست و پرچم برافراشت چون هشيار شد پرچم برافراشته را ديد تعجب كرد علت برافراشتن درفش را پرسيد به او گفتند : تو در عالم مستى آن را برافراشتى . خواست آن را فرود آرد و بپيچد ولى به خود گفت : من هرگز پرچمى را كه برافراشته‌ام فرود نمىآورم ناگزير ستيز و شورش را آغاز نمود .\r\nيمانيها گرد او تجمع نمودند او هم « اشبيليه » را قصد و بر آن غلبه كرد . بر عده او افزوده شد عبدالرحمن امير ( اموى ) اندلس با لشكرهاى خود او را قصد كرد . مطرى در قلعه « زعواق » در يازدهم ماه ربيع الاول تحصن و عبدالرحمن او را محاصره نمود و سخت گرفت و مانع شد كه شورشيان ديگر به او ملحق شوند . در آن هنگام غياث بن علقمه لخمى با او متفق شده بود كه او در شهر شدونه اقامت داشت جمعى از سالاران\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nو فرماندهان قبايل به او گرويدند و خواستند به او برسند كه عدهء آنها بسيار بود . چون عبدالرحمن شنيد بدر مولاى خود را براى دفع و منع آنها با لشكر فرستاد و او مانع رسيدن آنان گرديد . مدت محاصره او به طول كشيد و عده اتباع او كم شد زيرا بسيارى از آنها كشته شده بودند . بعضى هم او را ترك كردند . روزى از قلعه خارج شد جنگ كرد تا بقتل رسيد سرش را بريدند و نزد عبدالرحمن بردند . محصورين قلعه ديگرى را براى سالارى خود برگزيدند كه نامش خليفه بن مروان بود .\r\nمحاصره دوام يافت ناگزير امان خواستند به شرط اينكه خليفه را تسليم كنند .\r\nعبدالرحمن به آنها امان داد آنها هم قلعه را با خليفه تسليم او نمودند قلعه را ويران كرد و خليفه را كشت ياران او را هم كشت بعد از آن غياث را كه موافق مطرى بود قصد نمود . او و اتباع او را محاصره كرد آنها هم امان خواستند به آنها امان داد يك عده تن ندادند زيرا از حكومت و دولت او بستوه آمده بودند . آنها را گرفت و بند كرد و به شهر « قرطبه » برگشت . چون به آنجا رسيد عبد اللّه بن خراشه اسدى در محل « كوره‌جيان » بر او شوريد . بسيارى از قبايل هم گرد او تجمع نمودند بر قرطبه هجوم برد عبدالرحمن سپاهى براى دفع آنها فرستاد آنها پراكنده شدند . او از عبدالرحمن امان خواست عبدالرحمن به او امان داد و وفادارى هم كرد .\r\n\r\nبيان حوادث\r\nدر آن سال صالح بن على ( عم خليفه ) در محل « دابق » لشكر زد ولى جنگ و غزا نكرد .\r\nدر آن سال ابو جعفر منصور خود امير الحاج شده بود .\r\nدر آن سال سليمان بن مهران اعمش ( محدث ) درگذشت او در سنه شصت هجرى متولد شده بود .\r\nدر آن سال جعفر بن محمد صادق ( امام شيعيان ) در مدينه وفات يافت . قبر او و پدر و جدش با حسن بن على در يك محل و يك مدفن است زيارتگاه مىباشد .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nدر آن سال زكريا بن ابى زائده درگذشت . همچنين ابو اميه عمرو بن حارث بن يعقوب مولاى قيس بن سعد بن عباده . غير از اين روايت هم آمده . او در سنه نود متولد شده بود .\r\nعبد اللّه بن يزيد مولاى اسود بن سفيان گفته شده مولاى بنى تميم كه محل وثوق و اعتماد بود و محمد بن عبدالرحمن بن ابى ليلى قاضى و محمد بن وليد زبيدى و محمد بن عجلان مدنى و عوام بن يزيد بن رويم شيبانى واسطى و يحيى بن ابى عمرو سيبانى از اهل « رمله » درگذشتند .\r\n( سيبان ) با سين بى نقطه و ياء دو نقطه زير و باء يك نقطه است . يك طائفه از حمير است .\r\n\r\nسنه صد و چهل و نه\r\nدر آن سال عباس بن محمد ( برادر خليفه ) بلاد صائفه را قصد و غزا كرد .\r\nحسن بن قحطبه هم همراه او بود همچنين محمد بن اشعث ولى محمد در عرض راه درگذشت .\r\nدر آن سال منصور بناى ديوار و حصار شهر بغداد را تكميل كرد و انجام داد .\r\nحفر خندق شهر را هم بپايان رسانيد و خود به محل حديثه ( نوشهر ) موصل رفت .\r\nدر آن سال محمد بن ابراهيم بن محمد بن على بن عبد اللّه بن عباس امير الحاج بود . در آن سال عبد الصمد بن على از امارت مكه بر حسب بعضى روايات عزل و محمد بن ابراهيم بجاى او نصب شد .\r\nامراء و حكام و عمال سال قبل هم به حال خود باقى بودند كه نام آنها برده شده بود . مگر مكه و طائف ( كه تغير شده چنان كه ذكر شد ) .\r\nدر آن سال عبدالرحمن امير اندلس مولاى خود بدر را بكشور دشمن فرستاد ( با سپاه ) او داخل كشور شد و جزيه گرفت .\r\nدر آن زمان ابو صباح حى بن يحيى امير « اشبيليه » بود . عبدالرحمن او را\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nبر كنار كرد او هم تمرد و قيام كرد عبدالرحمن او را فريب داد و احضار كرد و كشت .\r\nدر آن سال سلم بن قتيبه باهلى در شهر رى درگذشت . او بزرگوار و بلند پايه و مشهور بود .\r\nكهمس بن حسن ابو الحسن تميمى بصرى و عيسى بن عمر ثقفى نحوى مشهور كه خليل نحو را از او آموخت و او در نحو كتاب هم نوشته بود وفات يافتند .\r\n\r\nسنه صد و پنجاه\r\n\r\nبيان قيام استاذسيس\r\nدر آن سال استاذسيس باتفاق مردم هرات و باذغيس و سيستان و شهرهاى ديگر از خراسان و غيره قيام و خروج نمود . گفته شده عده اتباع او بالغ بر سيصد هزار مرد جنگى شده بود . اين عده بر سراسر خراسان غلبه كرد . سوى مروروذ لشكر كشيد و در آنجا اجشم بود او باتفاق اهالى مروروذ بمقابله و مقاتله آنها كمر بست و كشته شد بسيارى از اتباع او كشته شدند و گروهى از فرماندهان و سالاران گريختند معاذ بن مسلم و جبرائيل بن يحيى و حماد بن عمرو و ابو النجم و داود بن كرار در عداد سالاران گريخته بودند .\r\nمنصور كه در محل « راذان » مقيم بود خازم بن خزيمه ( جد اعلاى اسد اللّه علم خزيمه ) را نزد مهدى فرستاد مهدى هم فرماندهى سپاه محارب استاذسيس را به او سپرد . فرماندهان و سالاران را هم تحت امر و فرماندهى او قرار داد او هم فرماندهان گريخته را همراه خود برد ولى در آخر سپاه قرار داد كه فقط فزونى عده سپاه را نمايش دهد .\r\nعده گريختگان كه به او پيوسته بودند بيست و دو هزار بود او از آن عده فقط شش هزار مرد برگزيد و ضميمه عده خود نمود كه عدهء خود او دوازده هزار بوده ) ( هيجده هزار شد ) كه برگزيده بودند .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nبه كار بن سلم يكى از برگزيدگان بود آماده نبرد گرديد .\r\nسپاه خود را آراست . هيثم بن شعبة بن ظهير را فرمانده ميمنه و نهار بن حصين سعدى را فرمانده ميسره نمود . به كار بن سلم عقيلى سالار مقدمه و زبرقان هم پرچم‌دار بودند .\r\nخازم در نقل و انتقال سپاه خود آنها را فريب داد تا دسته دسته از يك ديگر بريده و جدا شدند و ناگزير خندقها و پناهگاههاى خود را تغيير مىدادند . اغلب آنها هم پياده بودند .\r\nپس از آن خازم سپاه خود را بجاى ديگر كشيد و گرداگرد سپاه خندق كند براى خندق فقط چهار در و راه گذاشت و بر هر در و معبرى هزار نگهبان گماشت كه از برگزيدگان سپاه خود بودند .\r\nاتباع استاذسيس كه حامل بيل و كلنك بودند بر خندق خازم هجوم بردند كه آن را پر كنند و براى جنگ از آن بگذرند . مهاجمين از راهى كه حفاظت آن به عهده به كار بن سلم بود حمله كردند و مدافعين را شكست داده پراكنده نمودند . به كار خود را از اسب انداخت و بر در و معبر ايستاد و گفت : مسلمين از ناحيه ما نبايد مغلوب شوند چون او پياده شد پنجاه تن از عشيره او پياده شدند و راه را بر مهاجمين گرفتند و سخت دليرى و پايدارى نمودند تا مهاجمين را عقب راندند و دروازه خود را حمايت كردند .\r\nسردارى از سيستان كه يگانه كسى بود سپاه استادسيس را اداره مىكرد و نزد او مقرب و خود دلير و كار آزموده بود بنام حريش با عده برگزيده خود بر دروازه خندق كه مدافع آن خازم بود حمله كرد . خازم بدفاع پرداخت . خازم در حالى كه سرگرم جنگ و دفاع بود هيثم بن شعبه فرمانده ميمنه را پيغام داد كه با عده خود از دروازه به كار خارج شود و برود تا از ديده سپاه استاذسيس پنهان و گم گردد زيرا سپاه دشمن سرگرم نبرد دروازه خازم است و بايد از عقب غافلگير شود .\r\nاتباع استاذسيس نگران رسيدن ابو عون و عمرو بن سلم بن قتيبه از طخارستان\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nبه يارى خازم بودند . بهيثم دستور داده بود كه از پشت سر بسپاه دشمن حمله كند تا آنها تصور كنند مدد منتظر از عقب سر رسيده است . به كار را هم فرمان داده بود كه اگر پرچمهاى هيثم نمايان شود او هم بحمله مبادرت كند . همه يكباره تكبير و هلهله كنند و فرياد بزنند كه مدد طخارستان رسيده . خازم خود با نيروى قلب بر حريش حمله كرد . طرفين پايدارى و دليرى كردند ناگاه پرچمهاى هيثم نمايان شد . ولوله در سپاه استاذسيس افتاد كه مدد طخارستان رسيد چون نگران پشت سر شدند خازم سخت بر آنها حمله كرد آنها پراكنده شدند اتباع هيثم هم با نيزه به آنها حمله كردند و آنها را تير باران نمودند . نهار بن حصين هم از ناحيه ميسره حمله كرد .\r\nبه كار بن سلم و اتباع او از ناحيه خود پيش رفت و شمشيرها را به كار بردند آنها گريختند و مسلمين بدنبال آنها شتاب كردند عده هفتاد هزار تن كشتند و چهارده هزار اسير گرفتند . استاذسيس خود گريخت و بكوهستان پناه برد عده همراه او هم كم بود خازم او را از هر طرف محاصره كرد اسراء را هم در آنجا كشت .\r\nدر آن هنگام ابو عون و عمرو بن سلم و اتباع آنها رسيدند استاذسيس تسليم ابو عون شد و به حكم او تن داد .\r\nابو عون دستور داد كه او را با غل و زنجير بند كنند . همچنين فرزندان و افراد خاندان او . سايرين از بندگى آزاد شوند كه عده آنها بالغ بر سى هزار تن گرفتار بود . خازم حكم ابو عون را قبول و اجرا كرد و خود بهر يك از اسراء آزاد شده دو جامه داد .\r\nخازم خبر پيروزى را بمهدى نوشت و مهدى هم بمنصور نوشت .\r\nگفته شده : استاذسيس پيغمبرى را ادعا ميكرد فسق و فجور را هم ظاهر و راهزنى را شروع كرد . گفته شده : مراجل مادر مأمون نواده او و غالب فرزند استاذسيس دائى مأمون بوده . غالب كسى بود كه ذو الرياستين فضل بن سهل را با توطئه مأمون كشت و ما آن را در آينده بيان خواهيم كرد .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n\r\nبيان حوادث\r\nدر آن سال منصور جعفر بن سليمان را از حكومت مدينه عزل و حسن بن زيد بن حسن بن حسن بن على بن ابى طالب را بجاى او نصب نمود .\r\nدر آن سال غياث بن مسير اسدى در اندلس شوريد . عبدالرحمن عدهء گرد آورد و او را قصد كرد جنگ رخ داد و غياث گريخت و بعد كشته شد .\r\nسرش را بريدند و نزد عبدالرحمن بردند كه در شهر « قرطبه » بود .\r\nدر آن سال جعفر بن ابى جعفر منصور درگذشت . منصور بر جنازه او نماز خواند و شبانه در گورستان قريش به خاك سپرده شد .\r\nدر آن سال مردم بجنگ روميان در « صائفه » نرفتند .\r\nعبد الصمد بن على امير الحاج بود كه خود او امير مكه هم بود اين روايت بر حسب گفته بعضى از راويان است كه گفته شده والى مكه محمد بن ابراهيم بوده نه عبد الصمد .\r\nامير كوفه محمد بن سليمان بن على و حاكم بصره عقبة بن سلم و قاضى آن سوار بود .\r\nوالى مصر يزيد بن حاتم بود .\r\nدر آن سال امام اعظم ابو حنيفة نعمان بن ثابت ( امام بزرگ اهل سنت كه خود هوا خواه آل على و ايرانى و خراسانى و دانشمند و پرهيزگار و بزرگوار بود ) وفات يافت .\r\nمعمر بن راشد و عمر بن ذرار درگذشتند . گفته شده : شخص اخير كه از پرهيزگاران و قائل بتاخير عذاب بود در سنه صد و پنجاه و پنج وفات يافت .\r\nدر سنه صد و پنجاه عبد الملك بن عبد العزيز بن جريج و محمد بن اسحاق بن يسار مؤلف كتاب « مغازى » ( غزوه‌ها و جنگهاى پيغمبر ) درگذشتند . گفته شده شخص\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nاخير الذكر در سنه صد و پنجاه و يك وفات يافته بود .\r\nدر آن سال مقاتل بن سليمان بلخى مفسر كه در روايت حديث ضعيف ( غير - مصدق ) بود درگذشت . همچنين ابو جناب كلبى و عثمان بن اسود و سعيد بن عروبه كه نام ابو عروبه مهران مولاى بنى يشكر و كنيه او ابو نصر بود . ( درگذشتند ) .\r\n( يسار ) با ياء دو نقطه زير و سين بى نقطه .\r\n\r\nسنه صد و پنجاه و يك\r\nدر آن سال قوم « كرك » شهر جده را غارت كردند .\r\n\r\nبيان عزل عمرو بن حفص از ايالت كشور سند و نصب هشام بن عمرو بجاى او\r\nدر آن سال منصور ( خليفه ) عمرو بن حفص بن عثمان بن قبيصه بن ابى صفره معروف و ملقب بهزار مرد را ( عين هزار مرد در تاريخ عربى آمده ) يعنى الف رجل ( هزار مرد ) از ايالت كشور سند عزل و هشام بن عمرو تغلبى را بجاى او نصب نمود .\r\nعمر بن حفص مذكور بامارت و ايالت افريقا منصوب شد علت عزل او اين بود كه چون محمد و ابراهيم دو فرزند عبد اللّه بن حسن قيام كردند . محمد فرزند خود عبد اللّه را كه معروف با شتر بود ( گوشه چشمش دريده بود ) به شهر بصره فرستاد از آنجا اسبها اصيل خريد كه با همان اسبها بتواند خود را بعمر بن حفص ( در سند ) برساند زيرا او با محمد بيعت كرده بود و او يكى از سرداران منصور بود ولى شيعه محسوب مىشد .\r\nآنها ( فرزند محمد كه به صورت تاجر اسب در آمده بود ) از دريا گذشتند . عمر شنيد دستور داد كه اسبهاى خود را براى فروش حاضر كنند . يكى از آنها ( از اتباع\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nعبد اللّه بن محمد ) به او گفت : ما چيز ديگرى همراه داريم كه از اسبها براى تو سودمندتر است و خير دنيا و آخرت در آن است . بما امان بده تا بگوييم اگر قبول كردى چه بهتر و گر نه از آزار ما خوددارى كن تا ما از بلاد تحت قدرت تو خارج شويم و برگرديم او به آنها امان داد . آنها گفتند اين عبد اللّه بن محمد است كه پدرش او را همراه ما فرستاده . او گفت : خوش آمديد و آنها را گرامى داشت و با آنها بيعت كرد و اشتر عبد اللّه بن محمد را در خانه خود پنهان كرد و بزرگان قوم و سرداران و سالاران لشكر را براى بيعت دعوت نمود همه اجابت كردند . او پرچمهاى سفيد و لباس سفيد ( شعار علوى و شعار عباسى سياه بود ) آماده كرد ناگاه مركبى چابك و پيكى چابك سوار رسيد كه همسر عمر بن حفص او را فرستاده بود رسيد و خبر قتل محمد بن عبد اللّه را داد . او هم با شتر خبر داد و به او تسليت گفت . اشتر بعمر گفت : كار من آشكار شد خون من هم به گردن تست تو خود ميدانى يا دنبال كن يا بگذار . عمر گفت چنين بنظرم رسيده است . در اينجا يكى از پادشاهان سند داراى قدرت و شوكت و خداوند يك كشور فراخ و آباد مىباشد . او پيغمبر اسلام را تعظيم مىكند و وفادار و استوار است ميتوانى به او پناه ببرى و با او عهد و پيمان ببندى و نزد او گرامى بمانى و كسى نمىتواند ترا قصد و آزار كند . او هم پند وى را پذيرفت و نزد پادشاه عظيم الشان رفت او را گرامى داشت و نوازش داد . زيديها هم يكى بعد از ديگرى به او گرويدند تا آنكه صد تن از دانايان و روشندلان گرد او تجمع نمودند . او هم با همان عده سوار ميشد و براى شكار ميرفت و موكب شاهانه براى خود مهيا كرده بود .\r\nچون خبر او بمنصور رسيد سخت رنجيد و برآشفت و بعمر بن حفص نوشت عمر هم نامه منصور را براى خانواده و خويشان خود خواند و گفت : اگر من اقرار كنم مرا عزل خواهد كرد و اگر نزد او بروم مرا خواهد كشت و اگر خوددارى كنم با من جنگ خواهد كرد يكى از افراد خاندان او گفت : اين كار را به من واگذار كن مرا گناه كار بدان مرا بگير و بند كن و بگو اين مرد چنين كرد او نخواهد توانست به من كيفر دهد زيرا تو در بلاد سند نيرومند و از او دور هستى مرا\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nنزد او روانه كن . او با بودن عشيره تو در بصره نخواهد توانست كارى بكند . عمر گفت من ميترسم كه بر خلاف انديشه و گمان تو نسبت به تو آزارى برساند گفت : اگر هم كشته شوم جان من فداى تو خواهد بود . عمر او را بند كرد و بزندان سپرد و بمنصور نوشت . منصور دستور داد او را بند كرده نزد خود روانه كند . چون رسيد منصور گردنش را زد پس از آن عمر را عزل كرد و هشام بن عمر - تغلبى را بايالت آن ديار منصوب نمود .\r\nعلت امارت او اين بود كه منصور در حال تفكر بود كه چه شخصى را براى ايالت سند انتخاب كند هشام نزد او بود بعد مرخص شد و رفت دوباره با سرعت برگشت باز اجازه ملاقات خواست چون پذيرفته شد بمنصور گفت : چون من از موكب خلافت برگشتم خواهرم را ديدم كه فلانه باشد ( نامش را برد ) . او زيبا و خردمند و دانا و ديندار است او را براى همسرى امير المؤمنين پسنديدم منصور سر خود را فرود آورد و مدتى تفكر كرد به او گفت : اكنون برو تا من به تو خبر بدهم . چون او بيرون رفت منصور بحاجب خود ربيع گفت : اگر شعر جرير نبود من خواهرش را بهمسرى مىپذيرفتم . كه جرير چنين گويد :\r\n لا تطلبن خولة فى تغلب * فالزنج اكرم منهم اخوال \r\nيعنى دائى ( خال ) از قبيلة تغلب مپسند كه زنگيان از حيث خويشان مادر ( خال جمع اخوال ) گرامىتر و شريف‌تر هستند .\r\nبربيع گفت : به او بگو اگر من نيازمند ازدواج بودم مىپذيرفتم خداوند به تو جزاى خير دهد . من ترا والى بلاد سند مىكنم .\r\nبهشام دستور داد كه با پادشاه سند كه عبد اللّه را پناه داده مكاتبه كند و تسليم او را بخواهد اگر او را تسليم كرد چه بهتر و گر نه با او جنگ كند .\r\nمنصور بعمر بن حفص هم نوشت كه تو امير افريقا خواهى بود .\r\nهشام بسند رفت و زمام امور را بدست گرفت و عمر بافريقا رفت و بر مسند نشست چون هشام بسند رسيد نخواست خود عبد الله اشتر را بگيرد چنين تظاهر\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nهم نمود كه سرگرم مكاتبه پادشاه سند مىباشد كه عبد الله را تسليم نمايد .\r\nمنصور بر آن وضع آگاه شد به او اصرار كرد كه امر او را اجرا كند پياپى هم نامه‌ها و اوامر منصور مىرسيد . ناگاه يك دسته سوار از دور پديدار شد . هشام برادر خود سفنج را با لشكر فرستاد كه تحقيق كند آن گروه چه مردمى هستند و چه مقصودى دارند .\r\nسفنج با لشكر خود داخل سرزمين پادشاه سند شد و از دور گرد و غبار ديد گمان كرد مقدمه لشكر دشمن است كه او را قصد كرده . مقدمه لشكر را براى تحقيق فرستاد چون به آن دسته سوار رسيد ديدند عبد الله بن محمد علوى با اتباع خود براى گردش و تفريح به آن محل رفته كه آن محل ساحل مهران نام داشت . سفنج عبد الله را قصد كرد . ياران و سالاران به او گفتند : اين فرزند پيغمبر است برادر تو در عدم تعقيب و دستگيرى او تعمد داشت و نمىخواهد خون او را به گردن بگيرد گفت من هرگز از گرفتن او صرف نظر نمىكنم و اين كار را هم به ديگرى واگذار نمىكنم كه او را بگيرد يا بكشد و نزد منصور مقرب شود .\r\nعبد الله با ده تن بود سفنج او را قصد كرد نبرد بين طرفين رخ داد . آن ده كشته شدند و خود عبد الله ميان مقتولين افتاد سفنج بر كشتن او آگاه نشد اتباع او هم نعش عبد الله را در نهر مهران انداختند تا سر او را نبرند و نزد منصور نبرند .\r\nهشام خبر قتل او را بمنصور نوشت و منصور از او تشكر كرد و دستور داد با پادشاه سند جنگ كند هشام با او نبرد و غلبه كرد و او را كشت و كشور او را فتح نمود .\r\nعبد الله چند كنيز داشت يكى از آنها فرزندى بنام محمد بن عبد الله اشتر زائيد . او را فرزند اشتر مىگفتند . هشام آن كنيزها را با آن فرزند اسير كرد و نزد منصور فرستاد . صحت نسب فرزند را هم تاييد نمود . منصور هم آن فرزند را بمدينه فرستاد كه حاكم مدينه او را بخانواده مقتول بدهد نسب او را هم تائيد كرد و گواهى داد .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nبيان ايالت عمر بن حفص در آفريقا از طرف ابو جعفر ( منصور )\r\nدر آن سال منصور براى امارت افريقا عمر بن حفص را كه از اولاد قيصة بن ابى صفره برادر مهلب بود برگزيد . علت اينكه او را بخاندان مهلب منتسب كرده‌اند اين است كه آن خاندان بيشتر مشهور و معروف بود .\r\nعلت انتخاب او براى امارت آفريقا اين بود كه چون اغلب سالم كشته شد منصور ترسيد كه آن مملكت از دست برود عمر را بدان بلاد فرستاد .\r\nعمر در تاريخ صفر سنه صد و پنجاه و يك وارد آن ديار شد بزرگان شهر نزد او جمع شدند و او نسبت به آنها نيكى كرد و امور را خوب اداره و منظم نمود كه تا مدت سه سال به حال نظم بود .\r\nعمر از قيروان به محل « زاب » رفت كه در آنجا شهر « طبنه » را بنا و احداث كند . در شهر قيروان حبيب بن حبيب مهلبى را جانشين خود نمود . چون آفريقا خالى از سپاه شد بربريان شوريدند و حبيب را كشتند قبايل بربر در طرابلس تجمع كردند و ابو حاتم اباضى را كه نامش يعقوب بن حبيب مولاى كنده بود بسالارى خود برگزيدند ( از خوارج ) . عامل طرابلس از طرف عمر بن حفص جنيد بن بشار اسادى بود او بعمر نوشت و از او مدد خواست او هم لشكرى به يارى وى فرستاد با ابو - حاتم مقابله كردند و منهزم شدند . آنها به محل « قابس » پناه بردند و ابو حاتم آنها را در آن محل محاصره كرد عمر هم در محل « زاب » اقامت داشت و سرگرم احداث شهر طنبه بود .\r\nناگاه اهالى سراسر آفريقا ضد او شوريدند .\r\nهمه سوى محل « طنبه » لشكر كشيدند و او را در آن محل با دوازده لشكر\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nمحاصره كردند كه يكى از آنها ابو قره صفرى با عده چهل هزار و ديگرى عبدالرحمن رستم با عده پانزده هزار و خود ابو حاتم با لشكرى بىشمار و عاصم سدرائى اباضى با شش هزار و مسعود زناتى اباضى با ده هزار سوار و كسان ديگر از سالاران كه نام آنها را نبرده‌ايم .\r\nچون عمر بن حفص محاصره آنها را ديد تصميم گرفت كه از قلعه بيرون رود و با آنها مقابله كند . ياران و بزرگان اتباع او مانع خروج وى گرديدند و گفتند : اگر تو كشته شوى عرب ( در افريقا ) نابود خواهد شد . او ناگزير حيله را به كار برد . ابو قره پيشواى صفريه ( خوارج ) را پيغام داد كه به تو شصت هزار درهم مىدهم كه از كارزار برگردى . او پاسخ داد آيا پس از اينكه چهل هزار تن مرا خليفه خود دانستند من خلافت و جنگ شما را بيك مبلغ قليل از متاع دنيا بفروشم . او ديگر اعتنا و قبول نكرد . او برادر ابو قره را چهار هزار درهم و چند جامه داد كه او برادر خود را از جنگ منصرف كند او قبول كرد و شبانه با عده خود لشكرگاه برادر خويش را بدرود گفت سايرين هم يكى بعد از ديگرى بدنبال او رفتند ابو قره ناگزير شد كه خود بدنبال سپاه تباه شده برود . چون صفريها ( خوارج ) رفتند عمر براى مقابله ابن رستم كه در تهوذا بود لشكر فرستاد با بربريان جنگ كردند و بربرها شكست خورده گريختند و ابن رستم به محل « تاهرت » پناه برد . اباضيه خوار و ناتوان شدند و نتوانستند با عمر مقابله كنند ناگزير از پيرامون « طبنه » بقيروان رفتند در آنجا قيروان را محاصره كردند در حالى كه عمر هنوز در شهر جديد « طبنه » سرگرم آبادى آن بود و آنجا را از حملات خوارج محفوظ و مصون مىداشت چون بر وضع قيروان و محاصره تنگ آن آگاه شد سوى آن لشكر كشيد چون عمر بقيروان رفت لشكرى در « طبنه » پادگان گذاشت . چون ابو فره شنيد كه عمر از طبنه سوى قيروان رفته « طنبه » را قصد و محاصره كرد لشكرى كه محافظ آن بود از شهر بيرون رفت و بجنگ پرداخت ابو قره گريخت و بسيارى از لشكر او كشته شدند .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nاما ابو حاتم چون قيروان را محاصره كرد بر عده او افزوده شد و محاصره را ادامه داد در آن هنگام در بيت المال قيروان يك دينار نبود در انبار آن هم طعام و حبوب نبود با اين حال مدت حصار هشت ماه به طول كشيد .\r\nسپاهيان هر روز دسته دسته از پناهگاه خود بيرون مىرفتند و با خوارج جنگ مىكردند . گرسنگى و قحط شدت يافت و مدافعين ناگزير چهار پايان خود را مىكشتند و مىخوردند بحديكه سگها را هم خوردند بسيارى از مردم شهر هم نزد بربريان رفتند و تسليم شدند چيزى نمانده بود كه خوارج شهر را بگشايند و داخل شوند ناگاه خبر رسيد كه عمر بن حفص از « طبنه » لشكر كشيده كه آنها را نجات دهد .\r\nعمر با عده هفتصد سوار در محل « هريش » لشكر زد . خوارج ترك محاصره را كرده سوى او شتاب نمودند . چون شهر قيروان را آزاد گذاشتند عمر سوى تونس رفت بربريان هم او را دنبال كردند ناگاه راه خود را تغيير داد و با شتاب بقيروان رفت و براى سپاهيان گرسنه طعام و مواشى و هيزم و چيزهاى ديگر برد ابو حاتم هم دوباره برگشت و قيروان را محاصره كرد چون عمر و اتباع او سخت محاصره شدند عمر گفت : عقيده من اين است كه از اينجا خارج شويم و بر بلاد بربر حمله و غارت كنيم و براى شما طعام و ضروريات را فراهم كنم . مدافعين گفتند مىترسيم بعد از تو دچار شويم بهتر اين است كه فلان و فلان را ( با عده ) روانه كنى او هم به آن دو گفت كه بروند و آن دو گفتند : ما هرگز ترا نمىگذاريم و خود را آزاد كنيم . عمر ناگزير تن بمرگ داد .\r\nدر آن سختى و نگرانى و نااميدى ناگاه خبر رسيد كه منصور عده شصت هزار مرد جنگى بفرماندهى يزيد بن حاتم بن قتيبه بن مهلب بمدد او فرستاده اتباع او به او گفتند خوب است از جنگ و دفاع دست بردارى تا مدد برسد او قبول نكرد خود بميدان رفت و كشته شد و آن در تاريخ نيمه ذى الحجه سنه صد و پنجاه و چهار بود .\r\nپس از قتل او حميد بن صخر كه برادر عمر از مادر بود بسالارى برخاست .\r\nحميد با ابو حاتم صلح كرد به شرط اينكه خود و اتباع خويش منصور را از خلافت خلع\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nنكنند و شعار سياه را باقى بگذارند و سلاح خود را هم نيندازند . ابو حاتم قبول كرد . دروازه‌هاى قيروان گشوده شد . اغلب پادگان سوى « طنبه » رفتند .\r\nابو حاتم دروازه‌ها را آتش زد و ديوار شهر را از چند جا ويران نمود ناگاه خبر وصول يزيد بن حاتم را شنيد ناگزير سوى طرابلس شتاب كرد و بنمايندگى و جانشينى خود در قيروان دستور داد پادگان ( تسليم شده بر خلاف عهد و شرط ) را خلع سلاح و آنها را پراكنده كند . بعضى از اتباع او مخالفت كردند و گفتند :\r\nما عهد شكنى و خيانت نمىكنيم . سالار مخالفين عهد شكنى عمر بن عثمان فهرى بود كه در قيروان ماند و بقيه اتباع ابو حاتم را ( كه ميخواستند عهد شكنى كنند ) كشت .\r\nابو حاتم ( پس از وقوع فتنه ) بقيروان برگشت و عمر بن عثمان گريخت و بتونس رفت .\r\nابو حاتم هم سوى طرابلس لشكر كشيد تا با يزيد بن حاتم مقابله كند .\r\nگفته شده : جنگهاى خوارج از آغاز نبرد عمر بن حفص تا آن زمان بالغ بر سيصد و هفتاد و پنج واقعه بود .\r\n\r\nبيان امارت يزيد بن حاتم در افريقا و جنگ خوارج\r\nچون منصور خبر قتل عمر و شورش خوارج را شنيد يزيد بن حاتم بن قبيصه بن ابى صفره با شصت هزار سوار بافريقا فرستاد .\r\nدر سنه صد و پنجاه و چهار هجرى يزيد بافريقا رسيد چون نزديك شد بعضى از سپاهيان ( پراكنده ) به او پيوستند همه متفقا سوى طرابلس رفتند . ابو حاتم خارجى بكوهستان « نفوسه » پناه برد .\r\nيزيد يك دسته از سپاه را به محل « قابس » فرستاد ابو حاتم به آنها حمله كرد آنها منهزم شدند و نزد يزيد برگشتند .\r\nابو حاتم در يك محل مخوف لشكر زد و گرداگرد لشكر خود خندق كند يزيد هم سپاه خود را آراست و او را قصد كرد در ماه ربيع الاول سنه صد و پنجاه\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nجنگ واقع شد و بربريان منهزم شدند ابو حاتم هم كشته شد دليران لشكر وى بقتل رسيدند يزيد هم گريختگان را در صحرا و كوهستان دنبال و همه را سخت كشت . كسانى كه فقط در ميدان كشته شده بودند بالغ بر سى هزار بودند .\r\nافراد خانوادهء مهلب هم خوارج مىكشتند و مىگفتند : انتقام و خونخواهى عمر بن حفص رسيد .\r\nيزيد مدت يك ماه بقتل خوارج كوشيد و بعد از آن راه قيروان را گرفت عبدالرحمن بن حبيب بن عبدالرحمن فهرى همراه ابو حاتم بود چون گريخت « كتامه » را پناهگاه خود نمود . يزيد بن حاتم براى تعقيب او لشكر فرستاد . بربريان را محاصره كرد و بر آنها پيروز شد بسيارى از آنها را كشت .\r\nعبدالرحمن گريخت ولى هر كه همراه او بود كشته شد .\r\nافريقا از وجود خوارج و شورشيان پاك شد . يزيد بمردم امان داد و نيكى كرد تا آنكه « ورفجومه » در سنه صد و شصت و چهار شوريدند كه قيام آنها در سرزمين « زاب » بود . ايوب هوارى هم قائد و فرمانده آنها بود .\r\nيزيد سپاهى براى سركوبى آنها فرستاد كه فرمانده آن يزيد بن مجزا مهلبى . طرفين جنگ كردند و يزيد گريخت بسيارى از اتباع او كشته شدند .\r\nمخارق بن عقار امير « زاب » هم كشته شد كه مهلب بن يزيد مهلبى جانشين او شد .\r\nيزيد بن حاتم سپاه عظيمى بفرماندهى علاء بن سعيد مهلبى فرستاد .\r\nگريختگان هم به آن سپاه پيوستد و با « ورفجومه » مصاف دادند و جنگى سخت واقع شد بربريان منهزم شدند . ايوب هم گريخت بربريان را در هر نقطه دنبال كردند و كشتند تا آنكه همه را نابود كردند و در آن واقعه يك تن از سپاه يزيد كشته نشد .\r\nيزيد در ماه رمضان سنه صد و هفتاد درگذشت .\r\nمدت امارت او پانزده سال و سه ماه بود . فرزندش داود امير افريقا شد .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\n\r\nبيان ساختن رصافه براى مهدى\r\nدر آن سال مهدى ( فرزند منصور وليعهد او ) از خراسان وارد بغداد شد خويشان او ( از بنى العباس ) كه در شام و كوفه و بصره بودند براى تهنيت او وارد بغداد شدند . او هم به همه خلعت و اسب و مال و انعام داد . منصور نيز هم به آنها كسوت و انعام داد . منصور كاخ رصافه را ساخت سبب بناى آن اين بود كه بعضى از سپاهيان بر او شوريدند و با او جنگ كردند او نزديك باب الذهب ( در زرين ) بود كه بر او هجوم بردند . در آن هنگام قثم بن عباس بن عبيد اللّه بن عباس كه بزرگ و پير خاندان عباسى بود و همه نسبت به او احترام مىنمودند بر منصور داخل شد منصور به او گفت : آيا حال و وضع ما را مىبينى كه چگونه سپاهيان بر ما جرى شده و شوريده‌اند ؟ من از اين مىترسم كه همه با هم متفق شوند آنگاه اين كار ( خلافت ) را از دست ما بگيرند . گفت اى امير المؤمنين من انديشهء سودمندى دارم اگر آن را براى تو ابراز كنم تباه و بىفايده و فاسد مىشود و اگر من خود آن را به كار بندم و خودسرانه اجرا كنم موجب صلاح تو و باعث استقرار خلافت و دوام هيبت تو خواهد بود . منصور با تعجب گفت : آيا تو در زمان خلافت من مىتوانى كارى انجام دهى كه من بر آن آگاه نباشم ؟ گفت :\r\nاگر به من بدگمان هستى هرگز با من مشورت مكن و اگر به من اطمينان دارى بگذار من كار خود را بكنم . منصور به او گفت : هر چه مىخواهى بكن قثم به خانه خود رفت غلام خود را خواند و به او گفت : فردا تو زودتر از من بكاخ خلافت برو و با سايرين در دالان كاخ بنشين چون من وارد شوم و از ميان سران سپاه بگذرم تو بدون مقدمه برخيز و عنان استرم را بگير و به من بگو ترا به خدا و پيغمبر و به حق عباس ( عم پيغمبر ) و حق امير المؤمنين سوگند مىدهم كه توقف كنى و سخن مرا گوش بدهى . من هم ترا نهيب خواهم داد و درشت خواهم گفت . تو مترس و دوباره سوگند را تكرار كن و من ترا باز دشنام خواهم داد و با\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nتازيانه خواهم زد ولى تو اصرار كن و با جسارت بپرس كدام يك از دو قبيله گرامى و بهتر هستند ؟ آيا مضر يا يمانيها ؟ اگر من به تو پاسخ دهم تو عنان استرم را رها كن و برو كه ترا آزاد خواهم كرد . آن غلام هر چه دستور گرفته بود به كار برد و هر چه گفته بود انجام داد . قثم هم در پاسخ غلام گفت : البته قبايل مضر اشرف و اكرم هستند زيرا پيغمبر از آنها و قرآن از آنها و خانه خدا براى آنها و خليفه خدا هم از آنهاست . يمانيها سخت رنجيدند كه چيزى درباره آنها نگفت و آنها را نستود .\r\nيكى از سالاران آنها گفت : چنين نيست كه تو مىگوئى تو فضايل يمن به زبان نياوردى آنگاه بغلام خود گفت : برخيز و استر اين پير را بى پا كن . غلام برخاست و استر را سخت زد و نزديك بود او را بر زمين بزند . مضريها جنبيدند و شوريدند يكى از بزرگان مضر بغلام خود گفت : آن غلام متجاسر را بزن او هم زد و دستش را بريد ميان دو طرف كين برخاست و از يك ديگر تنفر كردند و خشم گرفتند .\r\nقثم بر منصور داخل شد در حالى كه سپاهيان چند فرقه مختلف شده بودند . مضر يك فرقه و ربيعه يك فرقه و خراسانيان يك فرقه . قثم بمنصور گفت : من سپاه ترا چند فرقه مختلف نمودم هر گروهى كه بخواهد با تو مخالفت كند از گروه ديگر بيمناك خواهد بود مبادا تو آن گروه را بر او مسلط كنى . يك تدبير ديگر مانده و آن عبارت از اين است كه تو فرزند خود را به آن طرف رود برى و سكنى بدهى و يك لشكر هم با او پادگان بگذارى آنگاه تو در يك شهر و فرزند تو در شهر ديگر كه اگر يكى از دو شهر دچار اغتشاش شود تو با لشكر شهر ديگر كار را اصلاح كنى و اگر يك قبيله بر تو بشورد تو قبايل ديگر را ضد آن برانگيزى . منصور تدبير او را پذيرفت و ملك وى استقامت يافت و رصافه را ساخت و صالح محافظ مصلى بناى آن را بر - عهده گرفت .\r\n\r\nبيان قتل سليمان بن حكيم عبدى\r\nدر آن سال عقبة بن سلم از بصره سوى بحرين رفت و نافع بن عقبه را جانشين\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nخود نمود سليمان بن حكيم را در بحرين كشت و مردم بحرين را اسير كرد . بعضى از گرفتاران را نزد منصور فرستاد . منصور بعضى را كشت و بعضى ديگر بمهدى واگذار كرد مهدى هم آنها را آزاد كرد و جامه داد .\r\nمنصور عقبة را از ايالت بصره بر كنار كرد زيرا او تمام مردم بحرين را هلاك نكرده بود .\r\nبعضى ادعا كرده‌اند كه در آن سال منصور براى ايالت سيستان معن بن زائده را برگزيده بود .\r\nدر آن سال محمد بن ابراهيم امام كه والى مكه و طائف بود امير الحاج شده بود . امير مدينه هم حسن بن زيد و والى بصره جابر بن توبه كلابى بودند . امير كوفه هم محمد بن سليمان و والى مصر يزيد بن حاتم بودند .\r\n\r\nبيان آغاز كار « شقنا » و قيام او در اندلس\r\nدر آن سال مردى از بربر در شرق اندلس شوريد او از بربر « مكناسه » و آموزگار بود كه كودكان را در مكتب خود تعليم مىداد . نامش « شقنا » بن عبد الواحد و نام مادرش فاطمه بود . او ادعا كرد كه از اولاد فاطمه ( دختر پيغمبر ) عليها السلام و از نسل حسين عليه السلام مىباشد .\r\nخود را عبد الله بن محمد ناميد و در شهر « شنت بريه » اقامت گزيد بسيارى از بربريان به او گرويدند و كارش بالا گرفت عبدالرحمن اموى او را قصد كرد و او بكوهستان پناه برد چون مجال پيدا مىكرد از كوهستان فرود مىآمد و چون بيمناك مىشد بر كوه بالا مىرفت و پناه مىگرفت كه قصد كردنش سخت بود .\r\nعبدالرحمن براى حكومت « طليطله » حبيب بن عبد الملك را برگزيد .\r\nحبيب هم سليمان بن عثمان را براى حكومت « سنت بريه » فرستاد كه او از اولاد عثمان بن مروان بن ابان بن عثمان بن عفان بود به او دستور داد كه « شقنا » را تعقيب كند شقنا خود از كوه فرود آمد و سليمان را گرفت و كشت .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nكار « شقنا » باز بالا گرفت و بر ناحيه « قوريه » غلبه كرد و همه جا آشوب كرد و فساد و هرج و مرج شايع گرديد عبدالرحمن ناگزير دوباره او را قصد كرد . و آن در سنه صد و پنجاه و دو بود . باز « شقنا » پايدارى نكرد و بكوه پناه برد و عبدالرحمن اموى خسته شد و برگشت .\r\nدر سنه صد و پنجاه و سه لشكرى بفرماندهى بدر غلام خود براى سركوبى او فرستاد . « شقنا » گريخت و دژ خود را تهى كرد . نام آن دژ « شيطران » بود بعد از آن عبدالرحمن اموى شخصا او را تعقيب كرد و آن در سنه صد و پنجاه و چهار بود .\r\n« شقتا » تاب نياورده گريخت . در سنه صد و پنجاه و پنج ابو عثمان عبيد اللّه بن عثمان از طرف عبدالرحمن لشكر كشيد . « شقتا » او را فريب داد و لشكر را ضد او برانگيخت عبيد اللّه با عده كم گريخت و « شقتا » لشكرگاه او را بيغما برد و گروهى از بنى اميه را كشت كه در عداد لشكريان در آمده بودند .\r\nدر همان سال صد و پنجاه و پنج باز « شقنا » پس از غارت لشكر عبيد اللّه دژ « هواريين » معروف بمدائن را گرفت كه در آن عامل عبدالرحمن بود « شقنا » او را فريب داد تا از دژ آمد بيرون او را گرفت و كشت و اسبها و سلاح و هر چه در آن دژ بود ربود .\r\n\r\nبيان قتل معن بن زائده\r\nدر آن سال معن بن زائده شيبانى در سيستان كشته شد . منصور او را امير آن ديار كرده بود . چون بدان مكان رسيد « رتبيل » را ( كابل شاه ) به دادن ماليات چند سال معوقه وادار كرد . او كالا فرستاد و قيمت آنها را بيش از بهاى حقيقى معين نمود . معن بر او خشم گرفت و سوى « رخج » لشكر كشيد . فرماندهى مقدمه لشكر را ببرادرزادهء خود يزيد بن زائده ( فرزند مزيد بايد باشد ) واگذار كرد و چون بدان محل رسيد « رتبيل » بزابلستان رفت كه مدت تابستان را در آنجا بگذراند . فرزند مزيد « رخج » را گشود و اسراء بسيار گرفت كه در ميان آنها « فرج » رخجى فرزند زياد كه كودك بود .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nناگاه معن از دور گرد و غبار كه گله وحشى گورخر آن را برانگيخته بود ديد و تصور كرد كه خيل دشمن است براى رهائى گرفتاران آمده . او اسراء را با شمشير كشت بسيارى از آنها كشته شدند كه بعد معلوم شد گله وحشى بوده از قتل بقيه خوددارى كرد .\r\nمعن ترسيد اگر در آن محل بماند زمستان برسد و كار او پريشان شود .\r\nناگزير راه « بست » را گرفت . خوارج بر بدرفتارى او ( در قتل اسراء و كارهاى ديگر ) اعتراض كردند بعضى از خوارج با كارگران خانه او كه مشغول ساختمان بودند آميختند و داخل خانه بعنوان كارگر شدند و شمشيرهاى خود را ميان نيها پنهان كردند سپس داخل مسكن او شدند كه او در آن وقت تن بحجامت داده بود شكم او را با خنجر دريدند . يكى از قاتلين فرياد زد من جوان طاقى هستم . طاق هم يك رسته نزديك زرنك بود . بعد از آن يزيد بن مذيد ( بن زائده ) آنها را كشت و يك تن از آنها زنده نگذاشت .\r\nپس از آن يزيد امور سيستان را اداره كرد . بر عرب و عجم سخت گرفت .\r\nمردى از عرب حيله برانگيخت و از لسان يزيد بمنصور نامه نوشت كه نامه‌هاى مهدى كه به من ميرسد مرا دچار حيرت و وحشت كرده است خواهشمندم مرا از اطاعت فرمان او معاف بداريد . منصور پس از خواندن آن نامه آن را بمهدى داد او هم خواند و خشمگين شد دستور داد او را بازداشت كنند و تمام اموال او را بگيرند و كالا و اثاث او را بفروشند و بهاى آن را دريافت كنند . پس از آن براى او شفاعت كردند و او را به شهر « مدينه السلام » تبعيد نمودند در آن جا در حال طرد و غضب ماند تا آنكه خوارج بر او حمله كردند و او بر سر پل دليرانه نبرد كرد و آن دليرى باعث شد كه او بمقام خود بازگردد او را براى جنگ « يوسف برم » فرستادند و كارش بالا گرفت تا در آنجا درگذشت .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\n\r\nبيان حوادث\r\nدر آن سال عبد الوهاب بن ابراهيم امام بجنگ و غزاى « صائفه » ( روم ) لشكر كشيد .\r\nمنصور هم اسماعيل بن خالد بن عبد اللّه قسرى را بحكومت موصل منصوب كرد .\r\nدر آن سال عبد اللّه بن عون درگذشت . او در سنه شصت و شش متولد شده بود .\r\nاسيد بن عبد اللّه هم در ماه ذى الحجه همان سال درگذشت او امير خراسان بود .\r\nحنظلة بن ابى سفيان جمحى و على بن صالح بن حبى كه برادر حسن بن صالح باشد هر دو پرهيزگار و مايل به شيعه بودند درگذشتند .\r\n\r\nسنه صد و پنجاه و دو\r\nدر آن سال حميد بن قحطبه كه در سنه صد و پنجاه و يك از طرف منصور امير خراسان شده بود بجنگ و غزاى كابل لشكر كشيد .\r\nعبد الوهاب بن ابراهيم گفته شده او نبوده برادرش محمد بن ابراهيم امام بود بجنگ و غزاى « صائفه » لشكر كشيد .\r\nدر آن سال منصور جابر بن توبه را از امارت بصره عزل و يزيد بن منصور را بجاى او نصب نمود .\r\nدر آن سال منصور هاشم بن « اساجيج » را كشت . او در آفريقا تمرد و عصيان نمود او را گرفتند و نزد منصور بردند دستور كشتن وى را داد كه او را كشتند .\r\nدر آن سال منصور امير الحاج شده بود . يزيد بن حاتم از ايالت مصر عزل و بجاى او محمد بن سعيد نصب شد .\r\nحكام و امراء شهرستانها همانها كه بودند .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nدر آن سال محمد بن عبد اللّه بن مسلم بن عبد اللّه بن شهاب برادرزاده شهاب زهرى درگذشت عم او از او حديث روايت مىكرد .\r\nيونس بن يزيد ايلى كه او هم از زهرى مذكور روايت مىكرد درگذشت .\r\nطلحة بن عمرو حضرمى و ابراهيم بن ابى عبله كه نام ابو عبله شمر بن يقطان بن عامر عقيلى بود درگذشت .\r\n( ايلى ) بفتح همزه و باء دو نقطه زير .\r\n( عقيلى ) بضم عين و فتح قاف است .\r\n\r\nسنه صد و پنجاه و سه\r\nدر آن سال منصور از حج مكه برگشت و در بصره به كار لشكركشى مشغول شد لشكرى با كشتى در دريا تجهيز كرد و بجنگ قوم « كرك » كه قبل از اين به آنها اشاره شده بود فرستاد كه آنها شهر جده را غارت كرده بودند .\r\nدر آن سال منصور ابو ايوب موريانى و برادرش را دستگير كرد . همچنين برادرزادگان او كه خانه آنها در « مناذر » بود . منشى او درباره او تفتين كرده بود كه نام منشى ابان بن صدقه بود .\r\nگفته شده : علت گرفتارى او اين بود كه در زمان بنى اميه منصور در حال پنهانى وارد موصل شده بود در آنجا زنى از قبيله ازد گرفت و او از منصور باردار شد منصور به او سندى داد و گفت اگر شنيدى كه بنى هاشم سر كار آمده و زمام را بدست گرفته‌اند اين سند و يادداشت را به كسى بده كه در رأس كار واقع شده باشد و او تو و فرزند ترا خواهد شناخت . آن زن فرزندى زائيد و نامش را جعفر نهاد .\r\nاو خط و انشاء را آموخت و هر چه براى يك منشى ضرورت داشته باشد به ياد سپرد . چون منصور بخلافت رسيد جعفر وارد بغداد شد نزد ابو ايوب رفت ابو ايوب هم او را در ديوان خود به كار گماشت منصور روزى از ابو ايوب يك منشى مخصوص خواست ابو ايوب جعفر را نزد او فرستاد منصور هم او را ديد و پسنديد و نسبت به او محبتى پيدا كرد . چون به او دستور انشاء داد او را كاردان و توانا\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nو فاضل و ماهر ديد از او پرسيد كه او اهل كجا و فرزند كيست ؟ او شرح حال خود را داد و سند و يادداشت را تقديم كرد كه آن يادداشت را همراه داشت . منصور او را شناخت ( دانست كه فرزند خويش است ) او را هميشه بيك بهانه نزد خود مىخواند . ابو ايوب ترسيد . روزى منصور به او مال داد و به او گفت : برو مادر خود را از موصل بيار . او از بغداد رفت . ابو ايوب بعد از آن تقرب هميشه براى او جاسوس و مراقب قرار داده بود چون از بغداد سوى موصل رفت ابو ايوب كسى را فرستاد كه او را نيمه راه كشت . چون او دير كرد و برنگشت منصور كسى را نزد مادر آن جوان فرستاد كه از او تحقيق كند . مادرش گفت من از او خبر ندارم فقط مىدانم كه او در بغداد است و در ديوان خليفه سرگرم انشاء مىباشد .\r\nچون منصور بر آن وضع آگاه شد جاسوس فرستاد كه او را جستجو كند جاسوس به جائى رسيد كه آن جوان در آن مفقود شده بود دانست كه او در آنجا كشته شده . جاسوس باز تحقيق كرد معلوم شد او بدستور ابو ايوب كشته شده . منصور ابو ايوب را گرفت و دچار نكبت كرد .\r\nمنصور نيز عباد مولاى خود و هرثمة بن اعين كه در خراسان بود احضار و پند كرد زيرا هر دو براى عيسى بن موسى ( وليعهد مخلوع ) تعصب داشتند .\r\nدر آن سال منصور مردم را وادار كرد كه كلاههاى بلند و دراز بر سر بگذارند ابو دلامه درباره كلاه گفت :\r\n و كنا نرجى من امام زيادة * فزاد الامام المصطفى فى القلانس \r\nيعنى ما از امام خود ( منصور ) افزايش ميخواستيم او كه امام برگزيده است اين افزايش را در كلاهها قرار داد .\r\nدر آن سال عبيد بن بنت بن ابى ليلى قاضى كوفه درگذشت . بجاى او شريك بن عبد اللّه نخعى برگزيده شد .\r\nدر آن سال معيوف بن يحيى حجورى صائفه را غزا نمود تا بيك دژ از دژهاى روم رسيد . شبانه بر آن دژ كه مردمش در خواب فرو رفته بودند هجوم برد و شش هزار اسير نا بالغ گرفت آن عده غير از مردان بودند .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nدر آن سال مهدى امير الحاج شده بود .\r\nامير مكه محمد بن ابراهيم و امير مدينه حسن بن زيد و امير مصر محمد بن سعيد بودند .\r\nدر يمن يزيد بن منصور بر حسب بعضى از روايات والى بود .\r\nدر موصل اسماعيل بن خالد بن عبد اللّه بن خالد حاكم بود .\r\nدر آن سال هشام بن غاز بن ربيعة جرشى درگذشت . گفته شده وفات او در سنه صد و پنجاه و شش يا پنجاه و نه بود . همچنين حسن بن عماره و عبدالرحمن بن يزيد بن جابر و ثور بن يزيد و عبد الحميد بن جعفر بن عبد اللّه انصارى و ضحاك بن عثمان بن عبد اللّه بن خالد بن حزام از اولاد برادر حكيم بن حزام و فطر بن خليفه كوفى درگذشتند .\r\n( فطر ) با فاء و راء بى نقطه .\r\n( جرشى ) بضم جيم و شين نقطه دار .\r\n\r\nسنه صد و پنجاه و چهار\r\nدر آن سال منصور بشام و بيت المقدس سفر كرد .\r\nيزيد بن حاتم بن قبيصة بن مهلب بن ابى صفره را با پنجاه هزار مرد جنگى براى نبرد خوارج بافريقا فرستاد زيرا خوارج عمر بن حفص را كشته بودند ( چنان كه گذشت ) .\r\nمنصور خواست « رافقه » را بسازد اهل « رقه » مانع شدند خواست با آنها جنگ كند ( ولى خوددارى كرد ) .\r\nدر آن سال صاعقه در مسجد فرود آمد و پنج تن كشت .\r\nابو ايوب موريانى و برادرش خالد هر دو هلاك شدند ( در زندان ) . منصور دستور داد برادرزادگان ابو ايوب را اول دست و پا ببرند و بعد گردن بزنند كه چنين كردند .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nدر آن سال عبد الملك بن ظبيان غيرى را بايالت بصره منصوب نمود .\r\nزفر بن عاصم هلالى براى جنگ و غزاى « صائفه » لشكر كشيد و برود فرات رسيد .\r\nمحمد بن ابراهيم كه امير مكه بود امير الحاج شد .\r\nيزيد بن حاتم امير افريقا بود .\r\nعمال و حكام و امراء سال گذشته هم به حال خود باقى مانده بودند .\r\nدر آن سال ابو عمر بن علاء درگذشت . گفته شد او در سنه صد و پنجاه و هفت وفات يافت سن او بالغ بر هشتاد و شش بود . همچنين محمد بن عبد الله شعيثى نصرى كه با نون باشد .\r\nعثمان بن غطاء و جعفر بن برقان جزرى و اشعب طماع و على بن صالح بن حبى و عمر بن اسحاق بن يسار برادر محمد بن اسحاق و وهيب بن وردمكى زاهد . و قرة بن خالد ابو خالد سد و سى بصرى و هشام دستوائى كه هشام بن ابى عبد الله بصرى باشد وفات يافتند .\r\n( شعيثى ) بضم شين نقطه دار كه در آخر آن ثاء سه نقطه است .\r\n\r\nسنه صد و پنجاه و پنج\r\nدر آن سال يزيد بن حاتم وارد آفريقا شد و ابو حاتم را كشت و بر شهر « قيروان » و ساير بلاد غرب غلبه يافت .\r\nخبر جنگهاى او بتفصيل گذشت .\r\nدر آن سال منصور فرزند خود مهدى را روانه كرد كه شهر رافقه را احداث و بنا كند او هم رفت و شهر را مطابق نقشه بغداد احداث و ايجاد كرد .\r\nبراى شهر كوفه و شهر بصره ديوار و حصار هم بنا و خندق حفر كرد مخارج ديوار و كنده را هم از مردم دو شهر گرفت .\r\nچون منصور خواست عدهء اهالى شهر را احصا كند دستور داد بهر يكى از افراد\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nپنج درهم بدهند چون نقد را دريافت كردند و عدهء آنها معلوم شد دستور داد از هر فردى چهل درهم باج بگيرند .\r\nشاعر در اين باره گفت :\r\n بالقوم ما لقينا * من امير المؤمنينا\r\nقسم الخمسة فينا * و جبا نا الاربعين \r\nيعنى : عجب اى قوم از آنچه بر ما آمده از امير المؤمنين پنج پنج بما تقسيم كرد و چهل چهل از ما ماليات گرفت در آن سال پادشاه روم درخواست صلح و آشتى كرد به شرط اينكه جزيه بدهد يزيد بن اسيد سلمى « صائفه » را براى جنگ و غزا قصد كرد .\r\nعبد الملك بن ايوب بن ظبيان از ايالت بصره عزل و بجاى او هيثم بن معاويه عتكى نصب شد .\r\n\r\nبيان عزل عباس بن محمد از امارت جزيره و نصب موسى بن كعب\r\nدر آن سال منصور برادر خود عباس بن محمد را از امارت جزيره منفصل نمود و بر او خشم گرفت و از او غرامت دريافت كرد و نسبت به او در حال غضب بود .\r\nبر عم خود اسماعيل بن على هم غضب كرد و ساير اعمام منصور براى اسماعيل شفاعت كردند كه از او خشنود گرديد .\r\nعيسى بن موسى ( وليعهد مخلوع ) بمنصور گفت : اى امير المؤمنين من چنين مىبينم كه خاندان على بن عبد الله ( بن عباس ) بر ما رشك مىبرند . تو بر اسماعيل بن على چند روزى غضب كردى همه به تو فشار آوردند تا ناگزير از او خشنود شدى آن هم براى چند روز ولى تو نسبت ببرادرت عباس چند مدت از فلان تاريخ تا فلان تاريخ خشم گرفتى و كسى نبود كه براى او شفاعت كند . منصور هم از برادر\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nخود عفو نمود .\r\nمنصور عباس را بعد از يزيد بن اسد امير جزيره نمود . يزيد از او شكايت كرد و گفت او هنگام عزل من بدرفتارى با من كرد و به من دشنام داد . منصور گفت :\r\nنيكى من در قبال بدى او موجب اعتدال كار است اين به آن در . يزيد بن اسيد گفت :\r\nاگر احسان شما در قبال بدى شما تهاتر باشد پس طاعت ما نسبت بشما از ما بر شما بفضل و منت خواهد بود .\r\nچون منصور برادر خود را از امارت جزيره عزل كرد موسى بن كعب را بجاى او نصب نمود .\r\n\r\nبيان عزل محمد بن سليمان از امارت كوفه و نصب عمرو بن زهير\r\nدر آن سال محمد بن سليمان بن على بن عبد الله بن عباس از امارت كوفه عزل و بجاى او عمرو بن زهير ضبى برادر مسيب زهير بن نصيب شد .\r\nگفته شده او در سنه صد و پنجاه و سه عزل شد .\r\nعزل او اسباب و عللى داشته از جمله قتل عبد الكريم بن ابى العوجاء بود او را باتهام زنديق بودن بازداشت كرده بود او خال ( دائى ) معن بن زائده شيبانى بود .\r\nبسيارى از رجال با اينكه نسبت به او بدبين بودند نزد منصور شفاعت كردند منصور هم بمحمد بن سليمان نوشت كه از او دست بردارد و آزارش ندهد تا دستور بدهد ابن ابى العوجاء هم بمحمد بن سليمان پيغام داده بود كه فقط سه روز او را زنده بدارد و در قبال آن صد هزار ( درهم ) به او بدهد . چون آن پيغام رسيد محمد بقتل او مبادرت كرد .\r\nچون فرمان كشتن او را داد و او تسليم مرگ شد گفت : به خدا من چهار هزار حديث ( از پيغمبر ) جعل كرده‌ام كه حلال را حرام و حرام را حلال نموده‌ام . به خدا قسم من روزه را باطل كرده‌ام در وقتى كه واجب شده و واجب كرده‌ام هنگامى كه باطل و زايل شده . او را كشت كه ناگاه نامه منصور رسيد بمحمد دستور داده كه از او\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nدست بردارد و آزادش كند .\r\nنامه وقتى رسيد كه كار از كار گذشته بود .\r\nچون خبر قتل او بمنصور رسيد بر محمد غضب كرد و گفت به خدا قصد كردم كه او را بقصاص بكشم عم خود عيسى بن على را نزد خود خواند و گفت : اين نتيجه مشورت تست كه تو گفته بودى من محمد را بامارت كوفه منصوب كنم . او جوان نادان و مغرور است . فلان ( عبد الكريم ) را بدون امر و اطلاع من كشت . اكنون من دستور عزل او را داده و او را تهديد كرده‌ام .\r\nعيسى گفت : محمد او را بجرم زنديق بودن كشت اگر خوب كرده كه نتيجه آن براى تو خواهد بود و اگر بد كرده كه گناه آن به گردن خود او مىباشد . اگر تو فقط براى اين كار او را عزل كنى او نيك نام خواهد شد و تو بدنام . منصور هم نامه عزل او را پاره كرد .\r\n\r\nبيان حوادث\r\nدر آن سال خوارج صفريه كه در شهر « سلجماسه » تجمع كرده بودند بر رئيس خود عيسى بن جرير شوريدند و چند كار زشت كه از او سر زده بود باعث اعتراض و ايراد آنها گرديد عيسى را بند كرده بر قله كوه بازداشت نمودند او در آنجا ماند تا مرد ابو القاسم سمكو بن واسول مكناسى ( از مكناسه ) كه جد مدرار باشد برياست خود برگزيدند .\r\nدر آن سال ابو سنان فقيه مالكى در شهر قيروان از آفريقا متولد شد .\r\nدر آن سال حسن بن زيد بن حسن بن على از امارت مدينه بر كنار شد . منصور عم خود عبد الصمد بن على را بجاى او برگزيد .\r\nامير مكه و طائف محمد بن ابراهيم و امير كوفه عمرو بن زهير و امير بصره هيثم بن معاويه و والى مصر محمد بن سعيد بودند .\r\nدر آفريقا هم يزيد بن حاتم و در موصل خالد بن برمك امير بودند . گفته شده\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nموسى بن كعب بن سفيان خثعمى در موصل امير بود .\r\nدر آن سال مسعر بن كدام كوفى هلالى درگذشت .\r\n\r\nسنه صد و پنجاه و شش\r\n\r\nبيان تمرد و عصيان مردم اشبيليه بر عبدالرحمن اموى\r\nدر آن سال عبدالرحمن اموى امير اندلس براى جنگ « شقنا » لشكر كشيد قلعه « شيطران » را قصد و محاصره كرد و بر او سخت گرفت او ناگزير مانند عادت هميشگى بصحرا گريخت .\r\nعبدالرحمن فرزند خود را در قرطبه جانشين خويش كرده بود . خبر رسيد كه اهالى اشبيليه باتفاق عبد الغفار و حيوة بن ملاس طاعت را ترك كرده بعصيان پرداخته‌اند يمانيهاى مقيم آن سامان هم با آنها همدست و همداستان شده‌اند .\r\nعبدالرحمن ناگزير برگشت ولى بقرطبه نرفت . از فزونى عده آنها مرعوب شد . پسر عم خود عبد الملك بن عمر را كه ستاره فروزان خاندان مروان بود پيشاپيش فرستاد عبدالرحمن هم در عقب ماند كه مدد مانند شده بود .\r\nچون عبد الملك نزديك شهر اشبيليه شد فرزند خود اميه را پيش فرستاد كه بر اوضاع شورشيان آگاه شود . او آنها را هشيار و آماده كارزار ديد برگشت و به پدر خود خبر داد . پدرش او را سخت ملامت كرد كه چرا برگشته و اظهار عجز نموده فورا گردنش را زد . سپس تمام افراد خانواده خود را جمع كرد و گفت : ما از مشرق زمين طرد و رانده شده‌ايم بدين سامان پناه آورده‌ايم و اكنون بر يك لقمه نان بر ما رشك مىبرند ( و نمىخواهند زندگى كنيم ) شما همه غلاف شمشيرها را بشكنيد كه يا مرگ يا پيروزى آنها هم هر چه گفت كردند . او باتفاق بنى اميه حمله كرد يمانيها و اهل اشبيليه را منهزم كرد بعد از آن واقعه يمانيها نتوانستند قد راست كنند و اظهار وجود نمايند .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nعبد الملك هم مجروح شد . عبدالرحمن شنيد نزد او رفت و هنگامى كه رسيد كه خون از زخم او جارى ميشد و در عين حال شمشير او خون آلود و به دستش چسبيده بر پيشانى او بوسه داد و نيكى بسيار در حق او نمود و گفت : اى پسر عم من دختر ترا به فرزند و وليعهد خود بزنى داده‌ام و فلان مقدار به تو و بفرزندان تو بخشيده‌ام و تو و آنها را بمقام وزارت برگزيده‌ام . اين عبد الملك كسى بود كه عبدالرحمن را وادار نموده كه نام منصور را از خطبه محو كند به او گفت : اگر تو نام منصور را زايل نكنى من خودكشى خواهم كرد او مدت ده ماه براى منصور خطبه ميكرد و بر اثر اصرار عبد الملك آن را ترك كرد .\r\nعبد الغفار و حيوة بن ملابس از قتل نجات يافتند .\r\nچون سنه صد و پنجاه و هفت رسيد عبدالرحمن به شهر اشبيليه رفت و بسيارى از مردم را كشت كه با عبد الغفار و حيوة بن ملابس شوريده بودند .\r\nچون عبد الرحمن خيانت اعراب را ديد ديگر به آنها اعتماد نكرد و براى خود بنده برگزيد ( كه سپاهى از بندگان تشكيل داد ) .\r\n\r\nبيان فتنه افريقا بسبب خوارج\r\nپيش از اين بيان كرده بوديم كه عبدالرحمن بن حبيب كه پدرش امير افريقا بود چگونه گريخت و با خوارج بكتامه پيوست و چگونه يزيد بن حاتم امير جديد افريقا لشكر بتعقيب او فرستاد و آن لشكر با قبايل كتامه نبرد كرد .\r\nچون سال تازه رسيد لشكر ديگرى بتعقيب او فرستاد كه لشكر سابق را يارى كند محاصره عبدالرحمن سخت شد ناگزير تن بگريز داد لشكرها هم از ميدان برگشتند .\r\nابو يحيى بن فانوس هوارى در طرابلس بر يزيد بن حاتم شوريد و بسيارى از قبايل بربر به او گرويدند در طرابلس لشكرى از طرف يزيد زير فرمان حاكم شهر بود حاكم با لشكر خود بمقابله شورشيان رفت در ساحل دريا جنگ رخ داد .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nابو يحيى بن فانوس گريخت و عموم اتباع او كشته شدند و مردم آرام گرفتند و افريقا براى يزيد بن حاتم مسلم گرديد .\r\n\r\nبيان حوادث\r\nدر آن سال هيثم بن معاويه والى بصره عمرو بن شداد را كه از طرف ابراهيم بن عبد اللّه والى فارس بود دستگير كرد سبب اين بود كه عمرو غلام خود را تازيانه زد و غلام نزد هيثم رفت محل اختفاى عمرو را نشان داد و هيثم او را گرفت و كشت و جسد او را در محل مربد ( ميدان بصره ) بدار آويخت .\r\nهيثم هم از بصره عزل و بجاى او سوار قاضى با حفظ مقام قضا امير شد كه پيشنماز باشد .\r\nسعيد بن دعلج هم رئيس شرطه ( پليس ) بصره و پيرامون آن شد .\r\nچون هيثم ببغداد رسيد درگذشت منصور هم بر نعش او نماز خواند .\r\nزفر بن عاصم هلالى هم بجنگ و غزاى صائفه لشكر كشيد .\r\nعباس بن محمد بن على ( برادر منصور ) امير الحاج بود .\r\nمحمد بن ابراهيم امام امير مكه و عمرو بن زهير امير كوفه بودند .\r\nرئيس شرطه و متصدى حوادث و وقايع بصره هم سعيد بن دعلج بود . پيشنماز ( بجاى امير ) و قاضى هم سوار بن عبد اللّه بود .\r\nمستوفى دجله و اهواز و فارس هم عمارة بن حمزه بود .\r\nامير كرمان و بلاد سند هشام بن عمرو بود .\r\nيزيد بن حاتم امير افريقا و در مصر محمد بن سعيد بود .\r\nدر آن سال عبدالرحمن اموى بر غلام خود بدر غضب كرد علت غضب افراط بدر در بى اعتنائى او نسبت بمولاى خود بود . عبدالرحمن هم حق خدمت و جانبازى و مصاحبت و صدق و وفاى او را فراموش كرد . هر چه داشت از او گرفت و او را از مرز كشور تبعيد كرد او در آنجا ماند تا هلاك شد .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nدر آن سال عبدالرحمن بن زياد بن انعم قاضى افريقا درگذشت مردم درباره روايت حديث او گفتگو مىكردند .\r\nحمزة بن حبيب زيات ( روغن فروش ) كه يكى از قراء سبعه ( قارى قرآن ) بود درگذشت .\r\n\r\nسنه صد و پنجاه و هفت\r\nدر آن سال منصور كاخ خلد را براى خود ساخت . بازار را بمحله كرخ منتقل كرد و وضع بازار را تعبير داد چنان كه علت آن را شرح داده بوديم . سعيد بن دعلج را حاكم بحرين نمود او هم پيشاپيش فرزند خويش را فرستاد .\r\nمنصور سپاه خود را با سلاح كامل سان ديد . خيل را هم سان ديد خود هم زره پوشيد و كلاه خود بر سر نهاد .\r\nدر آن سال عامر بن مسلى در شهر مدينة السلام درگذشت منصور بر جنازه او نماز خواند .\r\nسوار بن عبد اللّه قاضى بصره هم وفات يافت . عبد اللّه بن حسن بن حصين عنبرى بجاى او منصوب شد .\r\nمحمد بن سليمان كاتب از امارت مصر عزل و بجاى او مولاى او « مطر » نصب شد .\r\nمعبد بن خليل براى ايالت سند برگزيده شد كه هشام بن عمرو بر كنار گرديد .\r\nيزيد بن اسيد سلمى براى جنگ و غزاى « صائفه » لشكر كشيد و سنان مولاى بطال را براى فتح يكى از دژها پيش فرستاد او دژ را گشود و برده و مال بسيار ربود .\r\nگفته شده كسى كه براى غزا لشكر كشيده بود زفر بن عاصم بوده ( نه يزيد ) .\r\nابراهيم بن يحيى بن محمد بن على بن عبد اللّه بن عباس كه والى مكه بود\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nامير الحاج شده بود . گفته شده والى مكه عبد الصمد بن على بود .\r\nحكام و امراء در شهرستانها هم از سال پيش به حال خود بودند .\r\nمنصور يحيى بن زكرياى محتسب را كشت . او اعمال منصور را انتقاد و ضد او تحريك و مردم را دسته دسته جمع و بمخالفت وادار مىكرد .\r\nعبد الوهاب بن ابراهيم امام هم درگذشت . گفته شده وفات او در سنه صد و پنجاه و هشت بود .\r\nدر سنه صد و پنجاه و هفت اوزاعى وفات يافت او عبدالرحمن بن عمر و سن او بالغ بر هفتاد بود .\r\nهمچنين مصعب بن ثابت بن عبد اللّه بن زبير بن عوام جد زبير بن به كار درگذشت .\r\nدر آن سال سليمان بن يقظان كلبى « قارله » پادشاه فرنك را راضى كرد كه همراه او بكشور مسلمين كه اندلس باشد ببرد . هر دو در عرض راه بودند كه ناگاه حسين بن يحيى انصارى از اولاد سعد بن عباده آگاه شد شتاب كرد و شهر « سرقسطه » را كه مقصد آنها بود گرفت و در آنجا تحصن كرد . « قاوله » پادشاه فرنگ بسليمان بدگمان شد او را اسير كرد و همراه خود برد . چون از كشور مسلمين دور و مطمئن شد دو فرزند سليمان مطروح و عيشون با عده خود بر او هجوم بردند و پدر خود را نجات دادند و راه « سرقسطه » را گرفتند و با حسين متحد شدند و ضد عبدالرحمن قيام نمودند .\r\n\r\nسنه صد و پنجاه و هشت\r\n\r\nبيان عزل موسى از موصل و ايالت خالد بن برمك\r\nدر آن سال منصور موسى بن كعب را از حكومت موصل عزل نمود . دربارهء او چيزهائى شنيده كه بدگمان شده بود .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nبه فرزند خود مهدى دستور داد كه سوى رقه برود و در عرض راه وارد موصل شود و چون داخل شهر گردد موسى را بگيرد و بند كند و خالد بن برمك را بحكومت آن ديار برقرار نمايد . خود منصور هم تظاهر كرد كه قصد بيت المقدس را دارد .\r\nمنصور هم از خالد بن برمك سه هزار هزار درهم غرامت مطالبه مىكرد و به او سه روز مهلت داده بود كه اگر آن مال را ندهد او را بكشد .\r\nخالد به فرزند خود يحيى گفت : اى فرزند نزد عمارة بن حمزه و مبارك ترك و صالح صاحب مصلى و ديگر كسان برو و آنها را بر حال ما آگاه كن ( و از آنها وام بگير ) .\r\nيحيى گويد : من نزد آنها رفتم بعضى از آنها مرا نپذيرفتند ولى مال را فرستادند و بعضى مرا طرد كردند و در خفا نقد را ادا كردند . من نزد عمارة بن حمزه رفتم . او رو به ديوار كرده بود . چون وارد شدم به من توجه و اعتنا نكرد و روى خود را از ديوار برنگردانيد سلام كردم جواب ضعيف داد ولى پرسيد : حال پدرت چون است ؟ من وضع او را شرح دادم و صد هزار درهم از او وام خواستم .\r\nگفت : اگر بتوانم چيزى خواهم فرستاد . من خارج شدم در حالى كه او را نفرين مىكردم چون نزد پدرم رفتم و وضع خود را با تكبر او شرح دادم ناگاه مال از طرف عمارة بن حمزه رسيد . ما در مدت دو روز توانستيم دو هزار هزار و هفتصد هزار وجه نقد فراهم كنيم و سيصد هزار مانده بود كه گرد آوردن آن بسيار دشوار بوده و اگر فراهم نشود همه چيز از بين مىرود .\r\nمن آن روز سخت غمگين و متفكر و متحيرم بود . از پل مىگذشتم ناگاه كسى جست و به من گفت : خبر خوشى براى تو دارم . من اعتنا نكرده گذشتم او دويد و لگام مركب مرا گرفت و گفت . مىبينم تو غمگين هستى . به خدا قسم فردا خرسند خواهى شد . تو در همين محل خواهى بود و پرچم حكومت پيش تو افراشته خواهد شد . من از سخن او تعجب كردم . بعد به من گفت اگر چنين شود تو به من پنج هزار درهم مژدگانى بده . گفتم : خواهم داد در حالى كه چنين چيزى را دور از بخت\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nخود مىدانستم .\r\nناگاه خبر دگرگون شدن اوضاع موصل بمنصور رسيد همچنين شورش اهل جزيره و اكراد و تسلط آنها . منصور پرسيد : چه كسى شايسته حكومت آن سرزمين است ؟ مسيب بن زهير گفت : اى امير المؤمنين من يك عقيده و راى دارم ولى مىدانم از من نخواهى پذيرفت ولى من از عقيده و نصيحت خود منصرف نمىشوم .\r\nگفت : بگو . گفت : هيچ كسى مانند خالد بن برمك براى آن سرزمين نخواهد بود . گفت : چگونه نسبت بما وفادار باشد پس از اينكه او را آزار داديم . گفت :\r\nتو او را تاديب و تعديل نمودى و من او را ضمانت مىكنم . گفت : او را احضار كن .\r\nاو را احضار كرد غرامت را پرداخت و منصور از سيصد هزار ديگر صرف نظر كرد و براى او و براى فرزندش يحيى هر يكى جداگانه يك پرچم برافراشت كه يحيى والى آذربايجان باشد . يحيى به آن مرد فالگير كه به او مژدهء ايالت و امارت داده بود برخورد به او پنجاه هزار درهم داد ( كه او پنج هزار خواسته بود ) .\r\nخالد صد هزار درهمى را كه از عماره وام گرفته بود بواسطهء فرزندش يحيى براى اداى دين فرستاد . عماره بيحيى گفت : مگر من صراف پدرت بودم ؟ برخيز و مال را ببر كه هيچ گاه بلند نشوى . او هم ناگزير وام را برگردانيد . ( اين داستان كه حاكى كرم و سخاء مىباشد معروف است . گويند : به يحيى گفته بودند تو مرد سخى و كريم هستى ولى عيب تو تكبر تست . گفت من كرم و تكبر را با هم از عماره آموختم ) .\r\nخالد با محمد رفت و موسى بن كعب را از موصل عزل و خود در آنجا والى بود و فرزندش يحيى والى آذربايجان بود تا منصور درگذشت .\r\nاحمد بن محمد بن سوار موصلى روايت مىكند : ما هرگز نسبت به هيچ والى به اندازه خالد احترام نمىكرديم و او هيبت داشت بدون اينكه بر ما سخت بگيرد ولى هيبت و رعب او در سينه ما بود .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n\r\nبيان مرگ منصور و وصيت او\r\nدر آن سال منصور در ششم ذى الحجه در محل « بئر معونه » درگذشت . هاتفى در قصر او در مدينه اين شعر را انشاء كرد :\r\n اما و رب السكون و الحرك * ان المنايا كثيرة الشرك\r\nعليك يا نفس ان اسأت و ان * احسنت بالقصد كل ذاك لك\r\nما اختلف الليل و النهار و لا * دارت نجوم السماء فى الفلك\r\nالا بنقل السلطان عن ملك * اذا انتهى ملكه الى ملك\r\nحتى يصيرانه الى ملك * ما عز سلطانه بمشترك\r\nذال بديع السماء و الارض * و المرسى الجبال المسخر الفلك \r\nيعنى : به خداوند سكون و حركت سوگند كه مرگ و اجل دامهاى بسيار دارد .\r\nاى نفس بر تو لازم است كه در عمل خود قصد كرده باشى خواه بد كنى و خواه خوب هر چه كنى به خود خواهى كرد .\r\nگردش روز و شب و اختلاف آن و گردش اختران در فلك براى اين است كه سلطنت ( و قدرت ( تسلط ) را از يك پادشاه بيك پادشاه ديگر منتقل كند كه روزگار و پادشاهى او پايان مىيابد و ديگرى مىآيد .\r\nروز و شب مىگردد كه آن پادشاه را نزد پادشاه بزرگ مىفرستد كه آن پادشاه ( خداوند ) در ملك خود شريك ندارد . با بودن شريك گرامى و عزيز نمىباشد ( بلكه با ذات خود ) .\r\nاو آفريننده آسمان و زمين و پايدار كننده كوهها و تسخير كننده فلك است .\r\nمنصور گفت : اجل من رسيده است .\r\nطبرى ( مورخ شهير ) گويد : عبد العزيز بن مسلم روايت مىكند : روزى بر منصور وارد شدم و سلام كردم او حيران و مبهوت بود و به من جواب نداد . من\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nبرخاستم كه بروم . پس از يك ساعت ( سكوت ) به من گفت : من در عالم خواب و رؤيا چنين ديدم انگار مردى اين اشعار را براى من انشاد مىكرد .\r\n أأخى خفض من منا كا * فكان يومك قد اتاكا\r\nو لقد اراك الدهر من * تصريفه ما قد أراكا\r\nفاذا اردت الناقص العبد * الذيل فانت ذاكا\r\nملكت ما مملكته * و الامر فيه الى سواكا \r\nيعنى : اى برادرك من آرزوهاى خود را كم كن . انگار روز ( مرگ ) تو رسيده است . روزگار از كارهاى گوناگون هر چه بايد به تو نشان بدهد داده است .\r\nاگر بخواهى بنده ناقص و خوار را بشناسى بدان كه او تو هستى .\r\nمالك شدى هر چه در دست دارى و حال اينكه هر چه دارى براى ديگرى خواهد بود .\r\nاين رويا موجب نگرانى و پريشانى من شده . غم و اندوه من از اين است كه ديدم و شنيدم . من گفتم : اى امير المؤمنين هر چه ديدى خوب ديدى .\r\nمدتى نگذشت كه او سوى مكه رخت بست .\r\nچون از بغداد براى حج رفت در كاخ « عبدويه » منزل گزيد در آنجا در سيم ماه شوال هنگامى كه بامداد ميخواست روشن شود يك اختر سه بار فرود آمد ( شهاب ساقط شد ) اثر آن تا طلوع آفتاب باقى ماند .\r\nمهدى را نزد خود خواند كه مهدى براى بدرقه و وداع او همراه بود . وصيت كرد و راجع بمال و سلطنت و حفظ آن دستورها داد . هر روز هم آن دستورها با تعاليم ديگر را صبح و عصر تاكيد ميكرد . چون روز سفر رسيد به او گفت : من چيزى باقى نگذاشتم كه به تو نگفته باشم . چند دستور ديگرى مانده ميخواهم به تو بدهم و يقين دارم به آنها عمل نخواهى كرد .\r\nمنصور يك صندوق داشت كه دفاتر علم خود و علم پدران خود در آن پنهان شده و هميشه قفل شده و بسته و هيچ كس بر آن واقف نبوده كليد آن فقط در دست او بوده\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n( افسانه است كه ادعا مىكردند علم غيب در آن بوده و چون منصور در كار خود رستگار شد عوام تصور كردند كه او داراى اسرار است و هر چه مىكرد از روى علم بوده ) .\r\nمنصور به فرزند خود مهدى گفت : به اين صندوق نگاه كن . اين را نگهدار و باسرار آن عمل كن . در اين صندوق علم پدران تست . در آن هر چه واقع شده و هر چه واقع خواهد شد ثبت است . تا روز واپسين . اگر گاهى دچار يك كار دشوار شوى بدفتر بزرگ نگاه كن اگر چاره پيدا كردى چه بهتر و گر نه بدوم و سيم نگاه كن و هفت دفتر براى او شمرد . باز اگر راه نيافتى بيك يادداشت كوچك كه در آن نهفته است نگاه كن كه در آن مشكل تو حل خواهد شد . اگر چه مىدانم كه عمل نخواهى كرد .\r\nبه اين شهر ( بغداد ) نگاه كن شهر ديگرى بر آن ترجيح مده و پايتخت ديگرى اختيار مكن . من در اين شهر براى تو مال ذخيره كرده‌ام كه اگر ده سال بگذرد و باج و خراج نرسد خواهى توانست مخارج سپاه را از كنج نهفته تامين كنى بحديكه هيچ چيز كسر نشود . از اين گنج تا مدت ده سال مخارج سپاه و هر چيز ديگرى حتى حقوق خانواده‌ها و اعزام رسول و پيك و همه چيز برداشت خواهى كرد . تو اين گنج را نگهدار كه هميشه توانا و گرامى خواهى بود . قدرت تو برقرار خواهد بود تا اين گنج برقرار است باز هم گمان نمىكنم تو پند مرا به كار ببندى .\r\nخانواده خود را ( بنى العباس ) گرامى بدار هميشه آنها را بر مردم مقدم كن .\r\nنيكى كن و پاى آنها را بر سر مردم بگذار . آنها را بر فراز منبر قرار بده زيرا عزت تو منوط بعزت آنها مىباشد . باز هم گمان نمىكنم عمل كنى .\r\nموالى ( پيوستگان و بندگان ) خويش را مقرب بدار و به آنها احسان كن و بر عدهء آنها بيفزا زيرا آنها در روز سخت ترا يارى خواهند كرد باز هم گمان نميكنم بنصيحت من عمل كنى .\r\nخراسانيان را گرامى بدار كه آنها شيعه و يار تو هستند . آنها خون و مال\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nخود را در راه رستگارى ما ارزان داشتند . هيچوقت محبت تو از دل آنها خارج نخواهد شد . اگر كسى از آنها خطا كند از خطاى او چشم بپوش . به آنها پاداش جانبازيهاى گذشته را بده . هر كه بميرد تو جاى او را نزد زن و فرزند بگير و خود براى آن خانواده پدر مرده پدر باش هرگز شهر خاورى را بنا مكن زيرا تو نخواهى توانست بناى آن را انجام دهى ( يكى از موهومات پيش بينى شده و غيب گوئى او كه جمله بعد هم مانند آن است ) هرگز از مردى از بنى سليم يارى مخواه و باز ميدانم كه چنين خواهى كرد ( يارى خواهى خواست ) .\r\nبا زنان مشورت مكن و آنها را در كار خود دخالت مده و باز ميدانم خواهى كرد ( مشورت خواهى كرد ) .\r\nگفته شده به او گفت : من در ماه ذى الحجه به دنيا آمده‌ام و در ماه ذى الحجه بخلافت رسيدم و يقين دارم در ماه ذى الحجه خواهم مرد آن هم در همين سال . علت اينكه من تصميم گرفتم كه براى حج بروم همين است كه احساس مرگ ميكنم بمهدى گفت : از خدا بترس و خدا را در آنچه من به تو ميسپارم هميشه در نظر بگير كه بعد از من امور مسلمين را خوب اداره كنى كه خداوند اندوه و غم ترا زايل خواهد كرد و براى تو فرجى خواهد ساخت و ترا تندرست خواهد داشت بدون اينكه تو ملتفت شوى كه سلامت از كجا نصيب تو شود .\r\nاى فرزند پاس محمد را در امت محمدى حفظ كن كه خداوند ترا حفظ خواهد كرد .\r\nخون حرام و ناحق را هرگز مريز كه اين گناه بزرگ خواهد بود علاوه بر گناه براى تو در اين دنيا ننگ خواهد بود كه آن ننگ هرگز از تو زايل نخواهد شد .\r\nحدود و تعاليم دين را حفظ كن و به كار ببر كه براى تو در آينده نزديك و دور سودمند و موجب صلاح و اصلاح خواهد بود . هيچ‌گاه از حدود خداوند تجاوز مكن كه دچار هلاك خواهى شد اگر خداوند بهتر از حدود و تعاليم خود قاعده و رسم ديگرى داشت آن را دستور مىداد كه دين خدا استوار شود آنچه در كتاب ( قرآن ) آمده\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nمبراى امر بطاعت و اصلاح دين و براى نهى از معصيت درست است و اگر غير از آن چيزى بود خداوند بدان امر ميكرد و دستور ميداد .\r\nبدانكه خداوند از فرط غضب براى حفظ تسلط و سلطنت و نظم امور عذاب مفسدين را در قرآن چندين برابر كرده كه هر مفسدى در اين سرزمين بفساد بكوشد بايد كشته و بدار آويخته شود تا آخر آيه .\r\nسلطان اى فرزندم وسيله محكم خداوند و پناهگاه و مورد وثوق و تمسك و اعتماد است و بالاخره سلطنت دين خداست و پناهگاه و دژ محكم است بايد از آن دفاع كرد ملحدين و مفسدين و گريختگان از دين را بايد قلع و قمع كرد ( ريشه كند ) . ( خوارج خارج از دين ) را بايد كشت . همه را بايد رنج داد و از ميان برداشت از فرمان خدا هم تجاوز نبايد كرد . هر چه در قرآن آمده بايد بدان عمل كرد . با عدالت حكومت كن . هرگز افراط مكن و منحرف مشو . اعتدال و عدالت بهتر و بيشتر ريشهء تمرد را مىكند . دشمن بكوب راو داروى سودمند و كارگر به كار ببر .\r\nنسبت بفىء مسلمين عفيف و بى نياز باش زيرا تو حاجت به آن ندارى كه خداوند به تو همه چيز داده است .\r\nكار خود را با صله رحم و نوازش خويشان آغاز كن و از برترى كسى بدون جهت بپرهيز . اسراف در مال مكن .\r\nمرزها را با سپاه نگهدار و مرز تو پر از سپاه باشد . اطراف مملكت را منظم و راهها را تامين كن . راهداران و كارگران راه و محافظين را آسايش بده و آفات و بليات را از آنها دور كن .\r\nخزانه را پر كن و اندوخته گران داشته باشد . از مخارج بيهوده و اسراف و تبذير بپرهيز .\r\nهرگز كار امروز را بفردا موكول مكن زيرا كارها بر تو متراكم و سخت خواهد شد و وقت خواهد گذشت\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nكارها را محكم و حوادث ناگوار را در وقت خود تدارك كن و بكوش و چالاك باش . عدهء از مردان را شبانه آماده كارهاى سخت روز و مردان روز را آماده كار شب كن . تمام كارها را خود شخصا بر عهده بگير و انجام بده . تسامح و سستى و دلتنگى مكن . به خداوند خود نيك اعتقاد باش . هميشه بمنشيان و حسابداران خود بدگمان باش . همواره هشيار و بيدار باش . دربان و محافظ خود را تفقد كن . مردم را اجازه ملاقات بده . هر شكايتى كه به تو مىشود خوب در آن فكر كن و حكم بده .\r\nبراى مردم يك مراقب هشيار و بيدار بگمار . هرگز غافل مشو و در خواب فرو مرو بدانكه پدرت هرگز نخوابيد . از روزى كه خلافت به او رسيد ديده را فرو نبست .\r\nو اگر مىخوابيد قلب او هميشه بيدار بود اين است وصيت من و خداوند بر تو گواه خواهد بود پس از آن با او وداع كرد و هر دو گريستند .\r\nبعد از آن منصور راه كوفه را گرفت . ميان حج و عمره جمع كرد ( هم حج را ادا كرد و هم زيارت در غير موسم حج ) قربانيها را پيشاپيش فرستاد و آن در ماه ذى القعده بود .\r\nچون چند منزلى از كوفه طى كرد دردى براى او عارض شد كه همان درد او را كشت . چون درد وى سخت شد بربيع ( حاجب او ) گفت : مرا زودتر بحرم خداى خود برسان تا از گناهان خويش بگريزم .\r\nربيع همپالكى او بود . به او وصيت كرد و هر چه ميخواست به او گفت و سپرد چون به محل « بئر معونه » رسيد هنگام سحر درگذشت و آن در ششم ماه ذى - الحجه بود .\r\nهنگام مرگ كسى جز ربيع و خدام ديگر بر سر او نبود . ربيع مرگ او را مكتوم و گريه و زارى را منع كرد .\r\nروز بعد هنگام بامداد افراد خانواده و خويشان او حاضر شدند . نخستين كسى كه مبادرت كرد عم او عيسى بن على بود . يك ساعت ماند و بعد برادرزاده\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nخود را عيسى بن موسى اجازه داد . او قبل از آن بر عيسى عم خود تقدم و برترى داشت ( كه وليعهد دوم بود ) .\r\nپس از آن بزرگان و پيران سالخورده را ، و بعد بعموم اجازه دادند چون همه حاضر شدند ربيع براى خلافت مهدى و بعد از او ولايت‌عهد عيسى بيعت گرفت و بعد از عيسى ولايت‌عهد هادى فرزند مهدى چون از بيعت بنى هاشم فراغت حاصل كرد سرداران و سالاران و فرماندهان سپاه را اجازهء بيعت داد و بعد عموم مردم كه در آنجا حاضر بودند بيعت نمودند .\r\nعباس بن محمد و محمد بن سليمان به مكه رفتند تا از مردم بيعت گيرند ( براى مهدى ) . آنها ميان ركن و مقام ( از كعبه ) از عموم مردم بيعت گرفتند .\r\nبه غسل و تكفين منصور مشغول شدند و هنگام عصر از كار فراغت يافتند . نعش او را با كفن پوشانيدند حتى روى او پوشيده شد ولى سرش مكشوف بود كه هنگام احرام درگذشته بود .\r\nعيسى بن موسى هم بر او نماز خواند . گفته شده ابراهيم بن يحيى بن محمد بن على بن عبد اللّه بن عباس بر او نماز خواند .\r\nدر گورستان معلاة به خاك سپرده شد .\r\nبراى دفن او صد گور كندند كه مردم نتوانند گور حقيقى او را پيدا كنند ( و نبش كنند و انتقام بكشند ) و با تمام آن صد قبر او را در محل ديگر به خاك سپردند .\r\nعيسى بن على در گور او داخل شد . همچنين عيسى بن محمد و عباس بن محمد و ربيع حاجب ( كه ايرانى نژاد و از اولاد ابو فروه يكى از قاتلين عثمان بود كه به زبان فارسى هم تكلم مىكرد ) و ريان كه هر دو از موالى او بودند و يقطين قبر او را بازديد نمودند و در آن داخل شدند .\r\nعمر منصور شصت و سه سال بود . گفته شده شصت و چهار .\r\nمدت خلافت او بيست و دو سال بيست و چهار روز كم بود . گفته شده سه روز كم .\r\nگفته شده : پيش از مرگ در آخرين منزل مكه منزل گرفت . در خانه كه\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nفرود آمد ديد بالاى ديوار چنين نوشته شده :\r\nبسم اللّه الرحمن الرحيم\r\n ابا جعفر حانت و فاتك و انقضت * سنوك و امر اللّه لا بد واقع\r\nابا جعفر هل كاهن او منجم * لك اليوم من حر المنية مانع \r\nيعنى : اى ابا جعفر هنگام مرگ تو رسيده و سالهاى تو گذشته و فرمان خدا ناگزير انجام يافته .\r\nاى ابا جعفر آيا جادوگر غيب‌گو يا منجمى هست كه داغ مرگ را از تو دفع و منع كند .\r\nمنصور ( چون آن شعر را خواند ) متولى منزل را احضار كرد و گفت : من به تو نگفته بودم كه هرگز كسى داخل منزل نشود . گفت : به خدا هيچ كس در آن داخل نشده بود . گفت : بخوان كه در بالاى منزل چه نوشته شده : او گفت : من چيزى نمىبينم . منصور آن دو بيت را براى او خواند . ( افسانه است ) .\r\nبحاجب خود گفت : يك آيه از كتاب خدا ( قران ) بخوان او اين آيه را خواند  « وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ »  يعنى : آنانى كه ستم كردند خواهند دانست عاقبت كار آنها چگونه خواهد بود . ( چگونه دگرگون خواهند شد ) . دستور داد حاجب را بزنند . از آن منزل هم رخت بست زيرا بدبين شده بود هنگام سفر از مركب افتاد كمرش شكست و مرد او را در محل « بئر معونه » به خاك سپردند ولى روايت اولى صحيح است ( نه اين افسانه ) .\r\n\r\nبيان صفت منصور و اولاد او\r\nاو سرخ رو و لاغر اندام داراى ريش خفيف ( كم مو ) بود در محل « خيمة » از سرزمين « شراة » متولد شد .\r\nاما فرزندان او كه يكى مهدى و نامش محمد ( مهدى لقب خلافت است ) و ديگرى جعفر اكبر كه مادر هر دو اروى دختر منصور خواهر يزيد بن منصور\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nحميرى كنيه وى ام موسى بود . جعفر قبل از منصور درگذشت .\r\nاز اولاد منصور سليمان و عيسى و يعقوب كه مادرشان فاطمه دختر محمد از اولاد طلحة بن عبيد اللّه بود .\r\nو نيز جعفر اصغر مادرش كنيز ام ولد ( مادر فرزند ) كرد بود .\r\nهمچنين صالح مسكين كه مادرش رومى بود .\r\nو نيز قاسم كه قبل از منصور درگذشت سن او ده سال بود مادرش را ام قاسم مىناميدند . باغ ام قاسم در دروازه شام ملك او بود كه بدان نام معروف شد .\r\nدختر او عاليه است كه مادرش از بنى اميه بود .\r\n\r\nبيان بعضى از سيره منصور\r\nسلام ابرش گويد : من در داخل خانه منصور خدمت مىكردم . او تا مردم را نديده و آنها را نپذيرفته داراى خوى خوب بود . بازى و شرارت كودكان را در منزل تحمل مىكرد . چون جامه مىپوشيد و آماده خروج از خانه و ملاقات مردم مىشد روى او تيره و ديده او سرخ مىشد بدين سبب آن كارها ( زشت و خونخوارى ) از او بروز مىكرد .\r\nاو گويد : روزى به من گفت : پسرك من . اگر ديدى من جامه بتن كردم و آماده خروج شدم هيچ يك از شما ( خدام ) نزديك نيايد مبادا دچار آزار من شويد .\r\nدر خانه منصور اسباب بازى و آلات طرب يافت نمىشد . چيزى كه شبيه ببازى باشد هم پيدا نمىشد . فقط يك روز يكى از فرزندان او بر شتر سوار شد و خود را به صورت يك اعرابى بدوى در آورد . كمان بر دوش گرفت . بار خود را هم كشك و چوب مسواك كرد كه در يك جوال كشك و در جوال ديگر مسواك بود كه هديه اعراب محسوب مىشد . او با همان وضع و حال از كاخ خلافت بيرون رفت و بار خود را تقديم مهدى ( وليعهد وقت ) نمود . مردم از آن وضع و حال تعجب كردند .\r\nمهدى در صائفه ( قصر خود ) بود و هديه را قبول و دو جوال را پر از درهم كرد . مردم\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nدانستند كه اين يك نحوى بازى توانگران و پادشاهان است .\r\nحماد ترك گويد : من بر سر منصور ايستاده بودم ناگاه غوغا برپا شد .\r\nمنصور به من گفت : برو ببين اين صدا چيست ؟ من رفتم و ديدم خادمى طنبور مىنواخت و كنيزان گرد او تجمع كرده مىخنديدند . من بمنصور خبر دادم . او پرسيد طنبور چيست ؟ من گفتم : طنبور آلت طرب است . از من پرسيد تو از كجا دانستى كه طنبور چيست ؟ گفتم : من در خراسان آن را ديده بودم . او برخاست و نزد آنها رفت .\r\nچون او را ديدند گريختند . او امر كرد كه سر خادم را با طنبور بشكنند . آن طنبور بر سر آن خادم خرد شد پس از آن غلام را فروخت .\r\nگفت : چون خبر اغتشاش يمن بمنصور رسيد معن بن زائده را براى اصلاح حال بدان ديار فرستاد .\r\nمردم از هر سو معن بن زائده را بسبب اشتهار او بسخا و كرم قصد نمودند معن هم اموال را به آنها بخشيد منصور بر او غضب كرد . معن هيئتى از قوم خود براى فرو نشاندن غضب روانه كرد ميان آنها مجاعة بن ازهر بود . چون بر منصور وارد شدند مجاعه سخن را با حمد خداوند و درود بر پيغمبر آغاز كرد . مدح پيغمبر را بسيار گفت كه مردم ازو تعجب كردند پس از آن منصور را ستود كه چگونه خداوند او را گرامى داشته بعد از آن نام معن را برد . چون سخن او پايان يافت منصور به او گفت : اما حمد خداوند كه خداوند بزرگتر از آن است كه بتوان صفاتش را شمرد . اما ستايش پيغمبر كه خداوند او را بزرگتر از مدح تو نموده و اما امير المؤمنين ( خود را گويد ) كه خداوند او را افضل فرموده و خدا او را بر طاعت كردگار يارى خواهد كرد . اما آنچه درباره رفيق خود ( معن ) گفتى كه دروغ گفتى و پست بوده و هستى . برخيز و برو هر چه گفتى پذيرفته نمىشود .\r\nآن هيئت برخاستند و رفتند چون نزديك در كاخ شدند منصور دستور داد كه آنها را برگردانند . چون برگشتند بمجاعه گفت چه گفتى ؟ مجاعه تكرار كرد باز آنها را بيرون كرد و بعد گفت بايستيد چون ايستادند . رو بمضر ( افراد\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nقبيله مضر ) كرد و گفت . آيا ميان شما كسى مانند اين هست ؟ ( در بلاغت ) به خدا به اندازه خوب سخن گفت كه من بر او رشك بردم . علت اينكه دوباره او را پذيرفتم اين است كه مردم نگويند بر او حسد برد زيرا او از ربيعه ( قبايل ) بود ( و خود منصور از مضر ) . من مانند او ( مجاعه ) مردى متين و پايدار و خوش سخن و دانا و بليغ نديده‌ام . اى غلام بگو برگردد .\r\nچون نزد منصور برگشت به او گفت : حاجت تو چيست ؟ گفت : اى امير المؤمنين معن بن زائده بنده تو و شمشير و تير تو مىباشد . دشمنت را هدف آن تير كردى .\r\nاو زد و دريد و بريد تا آنكه ناهموار و سخت را هموار و گران را خوار و كج را راست و استوار كرد . هر چه در يمن بود اصلاح كرد و مردم را بنده و غلام امير المؤمنين نمود . خداوند عمر ترا دراز كند . اگر در دل امير المؤمنين چيزى از او باشد و آن توهم را بدخواه و مفتن و سخن چين خلق كرده باشد امير المؤمنين در عفو و بخشش و تفضل بر بنده خود را احق و اولى مىباشد . او عمر خود را در طاعت امير المؤمنين صرف كرده . منصور پوزش وى را پذيرفت و آن هيئت را باز گردانيد .\r\nچون معن نامه رضامندى را خواند پيشانى مجاعد را بوسيد و از آن هيئت ممنون و سپاسگزار گرديد و به آنها دستور داد كه باز نزد منصور بروند مجاعه گفت :\r\n آليت فى مجلس من وائل قسما * ان لا ابيعك يا معن باطماع\r\nيا معن انك قد اوليتنى نعما * عمت لحيما و خصت آل مجاع\r\nفلا ازال اليك الدهر منقطعا * حتى يشيد بهلكى هتفه الناعى \r\nيعنى : من در يكى از مجالس وائل ( قبيله ) سوگند ياد كرده‌ام كه اى معن هرگز ترا با طمع نفروشم .\r\nاى معن تو به من نعمت را روا داشتى كه آن نعمت شامل قوم من شده خصوصا آل مجاع ( مجاعه خود را گويد ) من تا روزگار برقرار است به تو اختصاص خواهم داشت تا وقتى كه خبر مرگم را نوحه خوان اعلان كند .\r\nنعمت نسبت بمجاعه اين بود كه سه حاجت را براى او روا داشت . يكى\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nاين است كه او عاشق زنى از خاندان معن كه نامش زهرا بود او را خواستگارى كرد و اجابت نشد زيرا او تنگدست بود . او را از معن خواست معن هم پدر آن دوشيزه را احضار و وادار كرد كه دخترش را بزناشوئى او بدهد . مهر وى را هم ده هزار درهم از خود پرداخت .\r\nيكى ديگر يك محوطه معين كه خود خواسته بود ( و قادر بر خريد آن نبود ) از معن خواست و معن آن را براى او خريد و بخشيد .\r\nيكى ديگر از او اندك مالى خواست و معن به او سى هزار درهم داد كه جمع آنچه داده بود ( قيمت خانه و مهر زن ) بالغ بر صد هزار درهم گرديد .\r\nمنصور مىگفت : من به چهار مرد شريف احتياج دارم كه اين چهار نوع مرد هميشه در درگاه من وجود داشته باشند از آنها شريفتر و عفيفتر نباشد و كارهاى دولت به آنها اصلاح شود كه قوام ملك و دولت من باشند و چنين باشند .\r\nيك قاضى كه در كار خدا از هيچ چيز نينديشد رئيس شرطه ( پاسبان ) بضعيف انصاف دهد و عدالت كند و حق او را از قوى بگيرد .\r\nمستوفى كه تمام ماليات را دريافت كند و در عين حال برعيت ستم نكند .\r\nزيرا من از ظلم رعيت بى نياز هستم .\r\nسپس انگشت سبابه خود را سه بار گزيد و گفت آه آه . گفتند اى امير المؤمنين چيست و آن چهارم كيست ؟ گفت : صاحب بريد ( پست كه در آن زمان مراقب اعمال حكام و عمال بود و هر چه مىشد گزارش مىداد و آن يك وظيفه و كار ارجمند بود كه به اشخاص شريف سپرده مىشد ) كه خبر صحيح بدهد و گزارش سه نوع زبردست را چنانچه واقع شده بنويسد .\r\nگفته شده : منصور عاملى را نزد خود خواند كه خراج را كسر آورده به او گفت : هر چه به عهده تست ادا كن . گفت : به خدا داراى چيزى نمىباشم . در آن هنگام بانگ مؤذن به گوش رسيد كه مىگفت : اشهد ان لا إله الا اللّه . آن عامل بدهكار گفت : اى امير المؤمنين ترا به همين شهادت سوگند مىدهم كه مرا ببخش . منصور\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nاو را رها كرد و بخشيد .\r\nباز گفته شده : عاملى را نزد او حاضر كردند . از او ماليات پس افتاده را خواست و او را بزندان سپرد . آن عامل گفت : اى امير المؤمنين بنده تو هستم .\r\nمنصور گفت : بنده بد هستى . گفت : ولى تو مولاى خوب هستى . منصور گفت : ولى براى تو خوب نيستم .\r\nگفته شده : مردى خارجى را نزد او بردند كه آن خارجى بارها لشكر او را شكست داده بود خواست گردنش را بزند به او گفت : اى مادر فلان آيا مانند تو كسى لشكرهاى مرا منهزم مىكند ؟ آن خارجى گفت : واى به تو و بدا به حال تو ديروز ميان من و تو شمشير بود و امروز دشنام است كه نام مادرم را بزشتى مىبرى از كجا تو مطمئن شدى كه من به تو پاسخ ندهم ( و بمادرت زشت نگويم ) و حال اينكه من از حيات نااميد شده‌ام . منصور شرمنده شد و او را آزاد كرد .\r\nگفته شده : كار منصور در روز اين بود كه امر و نهى ميكرد و به كار شهرستانها رسيدگى و عزل و نصب مىنمود . مرزها را پر از مرزدار و مدافع ميكرد و راهها را اصلاح و اداره و منظم ميداشت . بمخارج و عايدات رسيدگى ميكرد . كارهاى رعيت را اصلاح مىنمود . در آرام كردن و آسايش دادن ملت ميكوشيد . پس از نماز عصر هم افراد خانواده خود را مىپذيرفت . پس از نماز عشا كه آخرين نماز باشد نامه‌ها و گزارشها را ميخواند باخبار مرزها و اطراف مملكت توجه و با ندماء شب‌نشينى خود هم مشورت ميكرد . چون يك ثلث شب ميگذشت برختخواب ميرفت و چون ثلث ديگر ميگذشت از خواب بيدار ميشد وضو مىگرفت و نماز مىخواند تا طلوع فجر كه براى پيشنمازى ميرفت و پس از نماز جماعت بر مىگشت و در ايوان خود مىنشست .\r\nگفته شد : او بمهدى چنين پند داد : هيچ كارى را مكن مگر پس از تامل و تفكر زيرا انديشه مرد خردمند آينه اوست خوب و بد را نمايش ميدهد .\r\nاى پسرك من سلطان اصلاح نمىشود مگر با تقوى و رعيت صالح نميشود\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nمگر باطاعت و كشور آباد نميشود مگر با عدالت . تواناترين مردم بر عفو كسى باشد كه بر كيفر قادر باشد . عاجزترين مردم هم كسى باشد كه بزيردستان ستم كند .\r\nكار ياران را بسنج و آنها را امتحان كن .\r\nاى ابا عبد الله ( كنيه مهدى ) در هيچ مجلسى منشين مگر دانشمندان با تو نشسته باشند كه با تو سخن بگويند .\r\nكسى كه بخواهد ستوده شود بايد نيك رفتار باشد و كسى كه نخواهد نيكنام باشد بدرفتارى كند . هيچ كس نيكنامى را ترك نمىكند مگر اينكه خود بخواهد زشت كردار باشد و هر كه بدنام شود مردم از او تنفر مىكنند و او را بد ميدانند .\r\nاى ابا عبد الله مرد خردمند آن نيست كه چارهء حادثه را بسازد بلكه خردمند آن است كه چاره و عدم وقوع آن را بسازد .\r\nروزى بمهدى گفت : چند درفش دارى ؟ ( چند لشكر ) گفت : نميدانم . گفت :\r\n إِنَّا لِلَّهِ ( وَ إِنَّا إِلَيْهِ راجِعُونَ )  تو خلافت را از دست خواهى داد ولى من براى تو كارى كرده‌ام كه اگر لشكر را از دست بدهى آن كار جبران مافات را خواهد كرد و آن عبارت از سپاه بندگان پس تو درباره آنها از خدا بينديش و آنها را خوب نگهدارى كن .\r\nاسحاق بن عيسى گويد : هيچ يك از بنى العباس اگر سخن فى البديهة ميگفت مطلب را خوب ادا نميكرد مگر منصور و برادرش عباس بن محمد و عم هر دو داود بن على .\r\nگفته شد : منصور روزى خطبه كرد و گفت : خدا را حمد ميكنم و از او يارى ميخواهم و به او ايمان دارم و بر او توكل مىكنم . گواهى مىدهم كه خداوند يكتا شريك ندارد ناگاه در اثناء خطبه يك مرد فرياد زد اى انسان ! من ترا به همان خدائى كه به ياد آوردى . . . او خطبه را بريد و گفت مىشنوم و مىپذيرم از كسى كه خداوند را به ياد آورده ( گوينده متعرض ) . پناه بر خدا از اينكه متكبر خود پسند\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nو مغرور باشم كه به خود ببالم و از گناه نپرهيزم و اگر چنين باشد كه من در عداد گمراهان خواهم بود . تو اى گوينده معترض از اين گفته مقصودى ندارى جز اينكه بگويند چنين مردى برخاست و گفت اگر به تو رنج برسانيم بگويند بردبارى كرد . من از اين مىگذرم واى بر تو خواستم ترا كيفر بدهم ولى عفو مرا غنيمت بدار هان اى مسلمين مبادا چنين جسارتى بكنيد بدانيد كه حكمت بر ما نازل شده و پيش ما تفسير و به كار برده شده است . كار را بكاردان بدهيد كه او مىتواند مخرج و مدخل كار را فراهم كند . پس از آن خطبه خود را ادامه داد انگار آن را نوشته و به آسانى ميخواند كه گفت ( بدنبال جمله نخستين ) گواهى مىدهم كه محمد بنده و پيغمبر خداست .\r\nعبد الله بن صاعد گويد : منصور پس از بناى بغداد در مكه خطبه كرد از جمله خطبه او اين است  « وَ لَقَدْ كَتَبْنا فِي الزَّبُورِ مِنْ بَعْدِ الذِّكْرِ أَنَّ الْأَرْضَ يَرِثُها عِبادِيَ الصَّالِحُونَ »  آيه قرآن .\r\nيعنى : ما ( خداوند در زبور ) كتاب آسمانى نوشتيم ( مقرر و مسلم نموديم ) آن هم بعد از ذكر دعا و ثنا ) كه زمين ( كشور ) ارث بندگان پرهيزگار ماست .\r\nاين يك امر محكم و مسلم يك قضاء قاطع است خداوند را حمد مىكنم كه حجت و برهان خود را روشن و ثابت نموده است . دور باد مردم ستمگر كه كعبه را هدف نموده و فى ( مسلمين ) را ارث خود قرار داده و قرآن را وسيله سوء استفاده كرده  « حاقَ بِهِمْ ما كانُوا بِهِ يَسْتَهْزِؤُنَ »  آنچه را كه مورد استهزاء و تمسخر ميكردند بر آنها نازل شده ( عذابى را كه باور نميكردند ) .\r\nچندين چاهى بىبهره و چند كاخى برپا شده ( كه تهى گشته از آيه قرآن اقتباس شده ) .  « وَ اسْتَفْتَحُوا وَ خابَ كُلُّ جَبَّارٍ عَنِيدٍ »  تكبر كردند و هر متكبر جبار سرسخت نااميد شد . سپس آنها را دچار كرد  « هَلْ تُحِسُّ مِنْهُمْ مِنْ أَحَدٍ أَوْ تَسْمَعُ لَهُمْ رِكْزاً »  آيه قرآن . ( چنين گرفتار و دچار و نابود شدند ) كه آيا كسى را از آنها احساس ميكنى ( وجود دارد و مىبينى ) يا از آنها آهنگى ميشوى ؟\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nگفت : ( راوى ) مردى از عمال او ( منصور ) شكايت كرد او در رقعه شاكى به عامل خود نوشت اگر عدل را به كار بندى سلامت يار تو خواهد بود و اگر ستم را ترجيح دهى كه بندامت نزديك خواهى شد . اين دادخواه را انصاف بده و ستم را از او دور كن .\r\nگفته شد : والى ارمنستان به او نوشت كه سپاهيان شوريده و بيت المال را غارت كرده‌اند او در همان رقعه پاسخ داد . از كار ما بر كنار شو . بدنام و پست و رانده باشى اگر خردمند بودى نمىشوريدند و اگر نيرومند بودى غارت نميكردند اين و آنچه را كه پيش از اين نوشته‌ايم دليل بلاغت و فصاحت اوست .\r\nپيش از اين نامه‌ها و چيزهاى ديگر را نقل كرده بوديم كه دليل اين بود او يگانه مرد روزگار خود بوده ولى او بخيل و تنگ نظر بود .\r\nباز آنچه از او نقل شده چنين است . وضين بن عطاء گويد : منصور مرا به ديدار خود دعوت كرد من قبل از خلافت با او دوست بودم . روزى با هم خلوت كرديم به من گفت اى ابا عبد الله چه مقدار دارائى دارى ؟ گفتم تو خود همه چيز را ميدانى گفت : عده خانواده تو چند تن است گفتم : سه دختر و يك زن و يك پرستار براى آنها گفت : چهار تن در خانه دارى . گفتم : آرى و باز اين سؤال را تكرار كرد تا مرا خسته كرد . بعد گفت : در منزل تو چهار تن مىتوانند چهار دوك داشته باشند و دوكها كه به كار مىرود . ترا توانگرترين مرد عرب ميدارد . ( چهار تن براى تو كار مىكنند و مزد مىگيرند ) .\r\nگويند غلام ابو عطاء خراسانى گزارش داد كه ابو عطا داراى ده هزار درهم است منصور آن ده هزار درهم را از او گرفت و گفت : اين مال مال من است گفت : چگونه مال تو باشد و حال اينكه من عامل يا مستخدم تو نبودم . خويشى هم نداريم كه بگويى ارث به من رسيده و تو در آن حق دارى . گفت : بلى تو با زنى ازدواج كردى كه آن زن قبل از اين همسر عيينة بن موسى بن كعب بوده و تو از آن زن ارث بردى و عيينه در سند تمرد كرده بود و مال مرا ربود ( او والى سند بود ) پس اين مال از مال من است .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nبجعفر الصادق گفته شد منصور هميشه يك جبه هراتى مىپوشد و خود جامه خويش را پينه مىكند گفت : خدا را سپاس كه او با داشتن اين ملك به فقر شخصى مبتلا كرد .\r\nگويند منصور هر گاه عامل و حاكمى را عزل ميكرد مال او را ميگرفت و در بيت المال\r\n[ ؟ 
  ] مىسپرد و روى آن مينوشت مال مظالم . روى آن هم نام و نشان صاحب آن را مىنوشت . او بمهدى گفت : چون من بگذرم تو صاحبان اين مظالم را نزد خود بخوان و مال آنها را پس بده . نسبت به تو خوش بين و سپاسگزار خواهند شد مردم ترا خواهند ستود .\r\nضد اين صفات هم صفات ديگرى داشت .\r\nزيد غلام عيسى بن نهيك گويد : منصور پس از مرگ مولاى من مرا نزد خود خواند و پرسيد ما ترك او چيست ؟ گفتم : هزار دينار كه تمام آنها را همسرش صرف ماتم او كرد پرسيد چند دختر از او مانده گفتم : شش دختر مدتى سر فرود آورد بعد سرش را بلند كرد و گفت : نزد مهدى برو . من نزد مهدى رفتم او به من صد و هشتاد هزار دينار داد كه بهر دخترى سى هزار دينار برسد . سپس منصور مرا خواند و گفت : باز نزد من بيا تا من شوهران شايسته براى آن دخترها اختيار كنم . دستور هم داد مخارج آنها از مال خود تاديه شود كه بهر يكى از آنها سى هزار درهم داد و به من گفت براى هر يكى از آنها ملك و مزرعه از دارائى خود آنها خريدارى شود كه مخارج آنها از عايدات آن تامين گردد .\r\nگفته شده : منصور در يك روز بافراد خانواده خود ( خويشان ) هزار هزار هزار ( هزار ميليون ) درهم داد .\r\nبراى چند تن از اعمام خود كه سليمان و عيسى و صالح و اسماعيل در مقدمهء آنها بودند هر يكى هزار هزار داد .\r\nاو نخستين كسى بود كه بخويشان خود چنين مبلغى را بخشيد .\r\nيزيد بن هبيره گويد : من هيچ مردى در جنگ يا در صلح و سلم مانند او نديدم و نشنيدم\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nكه بدان صلابت و سرسختى و هشيارى و بيدارى و پايدارى باشد . او مدت نه ماه مرا محاصره كرد دليران و پهلوانان عرب هم با من بودند و ما نهايت جد و جهد را كرديم و نتوانستيم آسيبى بلشكر او برسانيم زيرا او هميشه هشيار و آماده كارزار بود . هنگامى كه او مرا محاصره كرد يك موى سپيد در سرم نبود و بعد از پايان محاصره يك موى سياه در سرم نماند .\r\nگفته شد : ابن هبيرة بمنصور كه او را محاصره كرده بود پيغام داد كه بيا با هم مبارزه تن بتن كنيم . منصور به او نوشت : تو مرد متجاوز از حدود شخص خود عنان را در گمراهى رها كردى . خداوند هر چه به تو تهديد كرده انجام خواهد داد و شيطان ترا فريب داده بآرزو و اميد دروغ وعده مىدهد و خداوند عمل شيطان را تكذيب و زايل خواهد فرمود . اندكى تامل كن كه خداوند كار خود را انجام خواهد داد و اجل موعود خواهد رسيد . من براى خود و تو يك مثل نقل و وارد مىكنم كه .\r\nشنيدم شيرى با خوگى روبرو شد . خوك بشير گفت : تو حتما مرا خواهى كشت شير گفت : تو خوك هستى و براى من كفو و مانند و حريف نمىباشى . اگر من با تو مبارزه كنم و ترا بكشم به من خواهند گفت : تو خوك كشتى . كشتن تو براى من موجب مباهات و افتخار نخواهد بود و اگر از تو آسيبى به من برسد براى من يك بد نامى و ننگ ابدى خواهد بود . خوك گفت : اگر آماده مبارزه با من نشوى من بشيران اعلان خواهم كرد كه تو از من ترسيدى . شير گفت : تحمل ننگ دروغ و تهمت تو براى من آسانتر از آلوده كردن چنگ خود به خون تو .\r\nگفته شد : منصور نخستين كسى بود كه « خيش » بادبيزن پرده سقفى كه با طناب آن را حركت ميدادند به كار برد . پيش از آن خسروان ايران و خلفاى بنى اميه براى خنك كردن جاى خود هر روز بمسكن خويش گل تازه مىماليدند ( كه با رطوبت ) محل را خنك كند و مدت تابستان را بدان نحو ميگذرانيدند . )\r\nمردى را از بنى اميه نزد منصور بردند به او گفت : من چند چيز از تو مىپرسم\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nاگر راست گفتى به تو امان مىدهم . گفت : آرى قبول ميكنم . پرسيد : چه شد كه بنى اميه غافل‌گير و دچار شدند ؟ گفت : بتجسس و اطلاع بر اخبار اهتمام نكردند .\r\nگفت : كدام نوع ثروت را ترجيح ميدادند ؟ گفت جواهر . پرسيد چه مردمى را وفادار دانستند ؟ گفت : بندگان و موالى .\r\nمنصور خواست اخبار و تجسس و اطلاعات را بافراد خانواده خود واگذار كند ديد كه از مرتبه آنها خواهد كاست پس اين كار را به موالى و غلامان واگذار كرد .\r\n\r\nبيان خلافت مهدى\r\nعلى بن محمد نوفلى از پدر خود نقل مىكند كه : من از بصره براى حج رفته بودم كه در عرض راه با منصور در محل « ذات عرق » ملاقات كردم پس از آن هر وقت كه سوار مىشد من بر او سلام مىكردم . او در حال مرگ بود كه چون به محل « بئر ميمون » رسيد و فرود آمد من گذشتم و وارد مكه شدم در آنجا عمره ( زيارت كعبه ) را بجا آوردم و باز گشتم و نزد او رفتم . در شب مرگ او كه ما اطلاع نداشتيم باز به مكه رفتم و نماز صبح را در آنجا ادا كردم .\r\nمن با محمد بن عون بن عبد الدين حارث كه از بزرگان و سادات بنى هاشم بود سوار شدم چون به محل ابطح رسيديم عباس بن محمد و محمد بن سليمان را با عده سوار ديديم كه راه مكه را گرفته بودند ما به آنها سلام كرديم و گذشتيم . من بمحمد گفتم گمان مىكنم كه آن مرد ( منصور ) مرده باشد . چنين هم بود كه او مرده بود .\r\nما هر دو بلشكرگاه رسيديم . ناگاه موسى فرزند مهدى و قاسم فرزند منصور پديد آمدند كه در يك ناحيه خيمه و بارگاه ايستادند . قبل از آن پيشاپيش منصور ميان شرطه ( پليس ) و منصور سواره ميرفتند و مردم شكايت خود را به آنها مىدادند چون موسى را بدان حال ديدم دانستم كه منصور درگذشته است .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nحسن بن زيد علوى رسيد و بعد از او مردم آمدند تا بارگاه پر شد . صداى زارى شنيده شد . ابو العنبر خادم منصور هم با گريبان چاك چاك بيرون آمد . خاك بر سر هم گرفته بود فرياد زد « وا امير المؤمنين » كسى نماند كه برنخاسته باشد همه خواستند داخل شوند كه خادم مانع ورود آنها شد .\r\nابن عياش منتوف در آنجا گفت : سبحان اللّه شما مگر مرگ خليفه را تا كنون نديده بوديد ؟ بنشينيد همه نشستند . قاسم برخاست و جامه خود را دريد و خاك بر سر بيخت ولى موسى به حال عادى نشسته بود . ربيع آمد در حالى كه يك قرطاس ( ورق ) در دست داشت آن را باز كرد و خواند : بسم اللّه الرحمن الرحيم . از عبد الله منصور امير المؤمنين ببازماندگان خود از بنى هاشم و شيعيان او از خراسان و عموم مسلمين . ( بقيه را نگفت ) قرطاس را از دست انداخت و گريست . مردم هم گريستند . بعد گفت : گريه شما پايان يافت هان بشنويد رحمت خداوند شامل حال شما سپس خواند : اما بعد من اين نامه را در آخرين روز زندگانى خود نوشتم كه آخرين روز دنيا و نخستين روز آخرت باشد درود بر شما از خداوند ميخواهم كه شما را دچار فتنه و متفرق نكند كه بعضى دشمن بعض ديگر باشيد . سپس وصيت را درباره مهدى خواند و بيعت آنها را يادآورى كرد و آنها را بحفظ عهد و وفادارى توصيه كرد .\r\nبعد از آن دست حسن بن زيد را گرفت و به او گفت : برخيز بيعت كن . او برخاست و با موسى بيعت كرد مردم هم همه با موسى ( فرزند مهدى ) بيعت كردند يكى بعد از ديگرى . سپس بنى هاشم را بدرون بارگاه برد كه منصور را كفن پوش ديدند فقط سر او باز بود ( براى احرام ) . راوى گفت : ما نعش او را برداشتيم تا به مكه رسيديم كه مسافت سه ميل بود .\r\n( راوى گويد ) من نگاه كردم مىديدم باد زلف او را پريشان كرده بود او زلف داشت كه تا بيخ گردنش بلند بود . رنگ هم ميكرد ولى در آن هنگام رنگ‌پريده و سفيدى نمايان شده بود .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nنخستين حادثه كه رخ داد اين بود كه در آن هنگام على بن عيسى بن ماهان رشد و لياقت خود را نمايان كرد . زيرا عيسى بن موسى ( وليعهد مخلوع ) از بيعت خوددارى كرده بود على بن عيسى بن ماهان به او گفت : بيعت كن و گر نه گردنت را خواهم زد . او ناگزير بيعت كرد .\r\nپس از آن موسى بن مهدى و ربيع هر دو نزد مهدى ( در بغداد ) رفتند و خبر مرگ منصور و بيعت مردم براى خلافت مهدى به او دادند . مناره غلام منصور هم قضيب و برده ( روپوشى پيغمبر ) و خاتم خلافت را براى مهدى برد آنها باتفاق مناره در نيمه ذى الحجه از مكه خارج شدند و ببغداد رسيدند اهالى بغداد هم بيعت كردند .\r\nگفته شد : ربيع مرگ منصور را مكتوم كرد . جنازه او را بر مسند تكيه داد و بر روى او يك برقع نازك افكند كه كسى نداند او مرده است . خانواده منصور را هم نزديك كرد . خود ربيع هم نزديكتر رفت و خطاب كرد كه مردم توهم كنند او زنده است و بربيع فرمان مىدهد او رفت و آمد و تظاهر كرد كه سرگرم سخن و گرفتن امر و دستور است . آخر الامر نزد جنازه تكيه داده او رفت و تظاهر كرد كه از او دستور گرفته سپس برگشت و گفت : منصور امر كرده كه شما بيعت خود را نسبت بمهدى تجديد كنيد . آنها هم همه بيعت كردند بعد از آن آنها را بيرون برد و گريه را آغاز كرد جامه را هم دريد و بر سر خود زد و بسيار زارى كرد .\r\nچون مهدى خبر آن تظاهر را شنيد رنجيد و بربيع گفت : جلالت و هيبت امير المؤمنين ترا از آن تظاهر و خدعه بىنياز نكرده بود . گفته شده او را زد ولى زدن وى صحت ندارد .\r\n\r\nبيان حوادث\r\nدر آن سال منصور مسيب بن زهير را از رياست شرطه ( پليس و نگهبان ) عزل و حبس و بند كرد . علت اين بود كه او ابان بن بشير منشى را با تازيانه زد تا كشت\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nزيرا او شريك برادرش عمرو بن زهير در حكومت كوفه بود .\r\nمنصور براى رياست شرطه خود حكم بن يوسف حربه‌دار را برگزيد .\r\nمهدى با پدرش منصور دربارهء آزادى مسبب گفتگو و شفاعت كرد او را بخشيد و بمقام خود برگردانيد .\r\nدر آن سال منصور براى مرزبانى فارس نصر بن حرب بن عبد اللّه را برگزيد .\r\nمهدى از « رقه » برگشت و آن در ماه رمضان بود .\r\nدر آن سال معيوف بن يحيى صائفه را براى جنگ و غزا قصد كرد . در محل « درب الحدث » با دشمن جنگ واقع شد و بعد بمتاركه كشيد .\r\nمحمد بن ابراهيم امام كه امير مكه بود گروهى را بدستور منصور بزندان سپرد . يكى از آنها از اولاد على بن ابى طالب بود كه در مكه مىزيست . جريج و عباد بن كثير و سفيان ثورى هم در عداد زندانيان بودند كه بعد آنها را بدون اطلاع منصور آزاد كرد . ابو جعفر بر او غضب كرد . علت آزادى آنها اين بود كه خود او فكر كرد كه چرا بايد آنها را كه بعضى هم خويش او بودند مانند زاده على بزندان بسپارد و نيز ترسيد كه اگر منصور برسد آنها را بكشد كه بناى سلطنت خود را با قتل آنها محكم كند آنگاه گناه آنها بر گردن خود بماند .\r\nچون منصور نزديك مكه رسيد محمد بن ابراهيم براى او هدايا فرستاد منصور آنها را پس داد .\r\nدر آن سال منصور از بغداد به مكه رفت و پيش از اينكه بانجام حج موفق شود درگذشت .\r\nدر آن سال عبدالرحمن امير اندلس شهر « قوريه » را قصد و غزا كرد . بربريان را هم تعقيب نمود و كشت زيرا آنها عامل او را تسليم « شقنا » كرده بودند . بسيارى از بزرگان و اعيان و سالاران بربر را كشت و « شقنا » را تعقيب كرد تا از « قصر ابيض » گذشت همچنين « درب » كه از آن تجاوز نمود ولى نتوانست « شقنا » را دستگير كند .\r\nدر آن سال « اورالى » پادشاه « جليقيه » درگذشت او مدت شش سال پادشاهى\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nكرد . پس از « شيالون » بسلطنت رسيد .\r\nمالك بن مغول فقيه بجلى در كوفه وفات يافت . همچنين حيوة بن شريح بن مسلم حضرمى مصرى .\r\nامير مكه عمرو بن زهير ضبى بود . گفته شد اسماعيل بن اسماعيل ثقفى بوده ( نه عمرو ) .\r\nقاضى كوفه شريك بن عبد اللّه نخعى و مستوفى آن ثابت بن موسى بود .\r\nحميد بن قحطبه والى خراسان و قاضى بغداد عبد اللّه بن محمد بن صفوان و رئيس شرطه عمر بن عبدالرحمن برادر عبد الجبار بن عبدالرحمن بودند . گفته شده : رئيس شرطه موسى بن كعب بود .\r\nمستوفى بصره عمارة بن حمزه و قاضى و پيشنماز آن عبيد اللّه بن حسن عنبرى بود .\r\nدر آن سال وباى عظيمى پديد آمد .\r\n\r\nسنه صد و پنجاه و نه\r\n\r\nذكر احوال حسن بن ابراهيم بن عبد اللّه\r\nدر آن سال مهدى حسن بن ابراهيم بن عبد اللّه بن حسن بن حسن بن على بن ابى طالب را از محبس بزندان ديگر منتقل كرد او با يعقوب بن داود در يك زندان بازداشت شده بود چون يعقوب آزاد شد حسن بدگمان شد و بر جان خود ترسيد ناگزير بيكى از دوستان محل وثوق خود پيغام داد كه براى نجات خود چاره انديشد آن دوست نقبى زد تا بزندان برسد و حسن را نجات دهد يعقوب شنيد نزد ابن علاثه قاضى رفت و گفت : من گزارش مخفى مهمى دارم ما را نزد وزير ببر . او با ابن علاثه دوست بود . ابن علاثه هم با وزير دوست بود و او را نزد وى برد وزير هم ابو عبيد اللّه بود او را پذيرفت به او گفت مطلبى دارم بايد به خود خليفه بگويم وزير او را نزد مهدى خليفه برد او مدتى نشست و چيزى نگفت . خليفه گفت علاثه قاضى و وزير محرم من\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nهستند هر چه دارى بگو او باز خاموش شد . آن دو تن ناگزير خارج شدند . يعقوب خبر حفر نقب و سعى در نجات حسن را بخليفه داد . مهدى دستور داد زندان او را تغيير دهند . پس از مدتى اسبابى فراهم شد كه حسن از محبس بگريزد . خليفه يعقوب را احضار كرد و چگونگى فرار حسن را پرسيد و دستگيرى او را خواست . يعقوب گفت : از او خبر ندارم ولى اگر خليفه از كوشش خود در طلب او بكاهد و او آرام بگيرد مىتواند او را پيدا كند به شرط اينكه به او امان بدهد . مهدى به او امان داد و از سعى در پيدا كردن وى منصرف شد . يعقوب توانست او را پيدا كند و نزد مهدى ببرد . حسن بن ابراهيم را نزد مهدى خليفه برد .\r\n\r\nبيان ترقى و تقدم يعقوب نزد مهدى خليفه\r\nپيش از اين خبر رسيدن يعقوب بمهدى را نوشتيم چون يعقوب نزد وى رفت و درباره حسن بن ابراهيم گفتگو كرد به او گفت : اى امير المؤمنين تو رعيت را مشمول عدالت و عنايت خود نمودى . آنها به تو بيشتر اميدوار شدند .\r\nچند چيزى ( از كارهاى نيك ) اگر من ياد آورى كنم آنها را انجام خواهى داد و چند چيزى ( از كارهاى زشت ) پشت در خانه تو به كار مىرود و تو خبر ندارى اگر مرا مأمور رسيدگى به آن كارها كنى من هميشه گزارش خواهم داد و ترا هشيار و آگاه خواهم كرد .\r\nمهدى قبول كرد و او را مأمور رسيدگى نمود . او هر وقت كه ميخواست بدون اجازه بر مهدى وارد مىشد و كارهاى نيك را به او پيشنهاد مىنمود و پند مىداد و مرزدارى و بناى قلعه و حصار و تقويت مجاهدين و غازيان را درخواست و اسراء را آزاد و زندانيان بىگناه يا مفلس را رها مىكرد و مردان عزب را زن مىداد و بدهكاران تهى دست را يارى مىنمود و بمردم فقير و عفيف صدقه مىداد و غرامت تنگدست را مىپرداخت . او نزد خليفه مقرب و بر منزلت و مقام او افزوده شد و\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nابو عبيد اللّه وزير از نظر خليفه ساقط و بعد بزندان سپرده شد .\r\nمهدى فرمانى صادر كرد كه يعقوب پيشكار و مقرب درگاه است علاوه بر آن نوشته به او داد كه او در دين خدا برادر خوانده خليفه است . به او صد هزار درهم داد .\r\n\r\nبيان قيام و ظهور مقنع در خراسان\r\nدر آن سال قبل از مرگ حميد بن قحطبه مقنع در خراسان ظهور كرد .\r\nاو مردى واحد العين ( يك چشمش كور - اعور ) و از اهل مرو و ملقب بحكيم بود .\r\nاو يك ماسك زرين براى خود فراهم كرد و بر روى خويش مىنهاد مبادا چشم كور وى نمايان شود بدين سبب او را مقنع گفتند ( قناع دار - روپوش دار ) .\r\nاو ادعاى خدائى كرد ولى آن ادعا را به تمام ياران خود نگفت بلكه در دل نهفت .\r\nاو ادعا مىكرد كه خداوند آدم را آفريد و خود در وجود آدم حلول كرد سپس نوح را آفريد و خود در وجود نوح حلول كرد همچنين ساير انبياء تا ابو مسلم خراسانى ( اصفهانى ) سپس از او بوجود هاشم كه خود او باشد حلول كرد كه هاشم خود مقنع باشد او قائل بتناسخ بود . گروهى از گمراهان از او پيروى و متابعت كردند . براى او سجده مىنمودند و هر جا كه باشند رو به او سجده مىكردند از هر ناحيه كه قرار داشتند .\r\nدر جنگ هم شعار آنها اين بود : اى هاشم ما را يارى كن .\r\nعده بسيارى گرد او تجمع كردند همه در قلعه « بسيام » و « سنجرده » كه از توابع « كش » بود تجمع و تحصن نمودند .\r\nمبيضه ( شعار سفيد بجاى شعار سياه بن العباس برگزيده - از بياض ) در بخارا و سغد ظهور و او را يارى كردند .\r\nتركهاى كافر هم او را مدد رسانيدند و مساعدت نمودند .\r\nهمه متحدا اموال مسلمين را غارت كردند .\r\nاو ( هاشم مقنع ) معتقد بود كه ابو مسلم افضل از محمد است .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nاو قتل يحيى بن زيد را كار زشت مىدانست و مىگفت : من انتقام او را خواهم كشيد و قاتلين وى را خواهم كشت . ( بدستور ابو مسلم كشته شد و ابو مسلم مورد تقديس و پرستش او بود پس چگونه انتقام خواهد كشيد ) پيروان مقنع در كش جمع شدند و بعضى از كاخها و قلعه « نواكث » را گرفتند .\r\nابو نعمان و جنيد و ليث بن نصر يكى بعد از ديگرى با آنها جنگ كردند .\r\nپيروان مقنع حسان بن تميم بن نصر بن سيار و محمد بن نصر را كشتند همچنين عدهء از مسلمين .\r\nجبرائيل بن يحيى برادر خود را يزيد براى جنگ آنها ( با عده ) فرستاد .\r\nآن عده سرگرم جنگ مبيضه ( شعار سفيدان ) شدند كه در بخارا بودند مدت چهار ماه با سفيد پوشان در شهر « بومجكت » جنگ كردند و آخر الامر نقب زد و هفتصد تن از آنها را كشت حكم هم كشته شد . سايرين گريختند و بمقنع پيوستند . جبرائيل آنها را تعقيب كرد و جنگ را ادامه داد .\r\nپس از آن مهدى ابو عون را براى جنگ و دفع مقنع تجهيز و روانه كرد ولى او بدفع مقنع چندان سعى و دليرى نكرد . معاذ بن مسلم را برگزيد : ( معلوم نشد )\r\n\r\nبيان حوادث\r\nدر آن سال مهدى ( خليفه ) اسماعيل را از امارت كوفه و اسحاق بن صباح كندى اشعثى را بجاى او نصب نمود . گفته شد : عيسى بن لقمان بن محمد بن حاطب جمحى را ( بجاى او برگزيد ) .\r\nدر آن سال سعيد بن دعلج از رسيدگى بحوادث بصره ( كار آگاهى ) معزول شد . همچنين عبيد اللّه بن حسن از پيشنمازى بر كنار شد و بجاى هر دو عبد الملك بن ايوب بن ظبيان نميرى انتخاب شد خليفه به او دستور داد كه شكايت مردم را از ستم سعيد بن دعلج قبول و رسيدگى كند .\r\nبعد از آن رسيدگى بحوادث ( كارآگاهى ) بعمارة بن حمزه واگذار شد و او\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nآن كار را از طرف خود بمسور بن عبد اللّه باهلى واگذار نمود .\r\nقثم بن عباس از حكومت يمامه بر كنار شد . خبر عزل او هنگامى رسيد كه او مرده بود . بشر بن منور بجلى بجاى او برگزيده شد .\r\nهيثم بن سعيد از امارت جزيره عزل و فضل بن صالح بجاى او نصب شد .\r\nدر آن سال مهدى خليفه خيزران مادر فرزندش كه كنيز زر خريد بود آزاد كرد و بعد او را عقد و همسر عقدى خود نمود . او مادر موسى هادى و هارون الرشيد بود ( كه هر دو بخلافت رسيدند ) با ام عبد اللّه دختر صالح بن على خواهر فضل و عبد الملك ازدواج كرد ( دختر عم پدرش ) .\r\nدر آن سال كشتىها با محصولات خود آتش گرفت و عده بسيارى از مردم هم سوختند .\r\nمطر مولاى منصور از ايالت مصر بر كنار و بجاى او ابو ضمره محمد بن سليمان منصوب شد .\r\nعباس بن محمد « صائفه » رومى را غزا نمود كه فرمانده مقدمهء حسن وصيف بود تا با نقره ( مركز تركيه كنونى ) رسيد يكى از شهرهاى بزرگ روم را هم گشودند در آن لشكركشى يك تن از مسلمين هم كشته نشد همه پس از فتح و غنيمت بسلامت بازگشتند .\r\nحمزة بن يحيى بحكومت سيستان منصوب شد جبرائيل بن يحيى بامارت سمرقند رسيد ديوار و حصار شهر را هم او ساخت و خندق را كند .\r\nدر آن سال معبد بن خليل در بلاد سند درگذشت كه عامل آن بلاد از طرف مهدى بود و بجاى او روح بن حاتم با اشاره و مشورت ابو عبد اللّه وزير برگزيده شد .\r\nمهدى تمام بازداشت‌شدگان منصور را از زندان آزاد كرد مگر كسانى كه مرتكب قتل شده بودند يا مال ديگران را ربوده يا مفسد و تبه‌كار بودند . يكى از محبوسين آزاد شده يعقوب بن داود مولاى بنى سليم بود .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nحميد بن قحطبه كه از طرف مهدى والى خراسان بود درگذشت . مهدى بجاى او ابو عون عبد الملك بن يزيد را برگزيد .\r\nيزيد بن منصور دائى مهدى امير الحاج شده بود كه در آن هنگام از يمن رسيده و قبل از آن مهدى به او نوشته بود كه بيايد تا امير الحاج شود .\r\nامير مدينه عبد اللّه بن صفوان جمعى بود .\r\nاسحاق بن صباح كندى هم عهده‌دار رسيدگى بوقايع و حوادث كوفه و ثابت بن موسى مستوفى و شريك قاضى كوفه بودند .\r\nپيشنماز بصره عبد الملك بن ايوب و كارآگاه آن عماره بن حمزه و قاضى عبيد اللّه بن حسن و مستوفى دجله و اهواز و فارس عماره بن حمزه كه در عين حال امير بود .\r\nدر سند بسطام بن عمرو در يمن رجاء بن روح و در يمامه بشر بن منذر و در خراسان ابو عون عبد الملك بن يزيد امير بودند . در آن هنگام حميد بن قحطبه درگذشته بود ( مكرر ) كه مهدى ابو عون را بامارت خراسان منصوب نمود .\r\nدر جزيره فضل بن صالح و در افريقا يزيد بن حاتم و در مصر ابو ضمره محمد بن سليمان امير بودند .\r\nدر آن سال « شقنا » در نواحى بيابان « شنت » تسلط يافت . عبدالرحمن امير اندلس سپاهى براى سركوبى او فرستاد او جا تهى كرد و بكوهستان پناه برد كه هميشه اين عادت را داشت .\r\nمحمد بن ابى ذئب فقيه كه مدنى بود در كوفه درگذشت سن او بالغ بر هفتاد و نه بود ( يكى از بزرگترين فقها بود .\r\nعبد العزيز بن ابى رواد مولاى مغيرة بن مهلب ( از اولاد ) همچنين يونس بن ابى اسحاق همدانى و مخرمة بن بكير بن عبد اللّه اشج مصرى و حسين بن واقد مولاى ابن عامر كه قاضى مرو بود و هميشه چيزى را كه از بازار مىخريد شخصا آن را حمل مىكرد و براى خانواده خود مىبرد درگذشتند .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n\r\nسنه صد و شصت\r\n\r\nبيان قيام و خروج يوسف برم\r\nدر اين سال يوسف بن ابراهيم معروف به « برم » در خراسان قيام و طغيان كرد زيرا او و پيروانش منكر كردار و رفتار مهدى بودند . عده بسيارى به او گرويدند .\r\nيزيد بن مزيد شيبانى كه برادر زاده معن بن زائده بود بجنگ او رفت . نبردى سخت روى داد و با هم مبارزه كردند يزيد بن مزيد هنگامى كه كار مبارزه تن بتن بكشتى رسيد بر او چيره شد و او را اسير كرد و نزد مهدى فرستاد . گروهى از بزرگان و سالاران او را هم گرفتار و روانه كرد .\r\nچون اسراء بنهروان رسيدند يوسف را بر شترى سوار كردند كه سر آن شتر را بدم بسته بودند ( براى رسوائى يوسف ) . همچنين اتباع او كه همه را داخل رصافه ( كاخ مهدى ) نمودند . پس از آن دو دست و پاى يوسف را بريدند همچنين اتباع او بعد نعش آنها را بر سر پل بدار آويختند .\r\nگفته شد : او ( يوسف ) حرورى ( فرقه از خوارج ) بود كه بر « بوشنج » غلبه يافت در آن هنگام مصعب بن زريق جد طاهر بن حسين ( قاتل امين خليفه ) حاكم آن ديار بود . يوسف بر مرورود هم غلبه نمود همچنين طالقان و جوزجان . يكى از رجال او ابو معاذ فريابى بود كه با او گرفتار و كشته شد .\r\n\r\nبيان خلع عيسى بن موسى از ولايت‌عهد و بيعت براى موسى هادى\r\nگروهى از بنى هاشم و پيروان محمد درباره خلع عيسى بن موسى از ولايت‌عهد و بيعت براى موسى هادى بن مهدى گفتگو و مشاوره كردند و بر آن تصميم گرفتند .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nچون مهدى بر آن تصميم آگاه شد خرسند گرديد و استقبال نمود . بعيسى بن موسى كه در قريه رحبه زيست مىكرد نوشت كه حاضر شود . عيسى احساس كرد كه قصد عزل و خلع او را دارد از حضور خوددارى نمود .\r\nمهدى براى حكومت كوفه روح بن حاتم را برگزيد كه مزاحم عيسى باشد و او را بحضور مجبور كند .\r\nروح نتوانست راهى براى آزار عيسى پيدا كند زيرا عيسى به شهر نمىرفت مگر براى نماز جمعه يا روز عيد .\r\nمهدى بر عيسى اصرار كرد و به او پيغام داد كه اگر تو خود را خلع نكنى و به ولايت عهد موسى و بعد از او هارون تن ندهى من بسبب تمرد و معصيت تو نسبت به تو كارى خواهم كرد كه دربارهء متمردين روا باشد و اگر اجابت كنى من به تو عوض شايانى خواهم داد .\r\nباز عيسى حاضر نشد و جواب نداد . ترسيدند كه او علنا بشورد و بستيزد .\r\nمهدى عم خود عباس بن محمد را با نامه و پيغام نزد وى فرستاد كه او حاضر شود و باز نپذيرفت و سرسختى كرد .\r\nچون عباس نا اميد شد و برگشت مهدى ابو هريره محمد بن فرخ را كه سالار بود با عدهء از پيروان و دانايان و شيعيان مهدى براى جلب او فرستاد كه عده آنها بالغ بر هزار تن جنگجو بود بهر يكى هم يك طبل داد كه چون بعيسى نزديك شوند طبلها را يكباره و يك نواخت بكوبند تا او مرعوب شود . آنها سحرگاه رسيدند و طبلها را كوبيدند و او سخت مرعوب شد . ابو هريره بر او داخل شد و به او امر كرد كه برخيزد و با وى برود او ادعا كرد كه بيمار است و قادر بر حركت نمىباشد .\r\nابو هريره قبول نكرد و او را با خود برد .\r\nچون عيسى وارد بغداد شد در خانه محمد بن سليمان منزل گرفت و او ميان سپاهيان مهدى منزل داشت چند روزى ماند و نزد مهدى مىرفت ولى چيزى درباره خلع به او گفته نشد و نسبت به او هم بدرفتارى نكردند .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nروزى بكاخ رفت ولى چون مهدى هنوز براى پذيرائى آماده نشده بود او او ناگزير در محل مخصوص ربيع ( حاجب ) نشست تا به او اذن داده شود .\r\nروساء شيعيان مهدى و سالاران آنها جمع شدند و بر خلع او به زور تصميم گرفتند و و شوريدند او ترسيد ناگزير در را بر خود بست آنها هم در را با گرزهاى خود كوبيدند و شكستند و به او دشنام دادند و زشت و ناسزاى قبيح گفتند . مهدى شنيد و تظاهر بعدم رضا كرد .\r\nآنها هم چند روزى او را محاصره كردند تا آنكه بزرگان خاندان عباسى با او گفتگو كردند كه از خلع گريزى نخواهد داشت .\r\nمحمد بن سليمان هم بر او سخت گرفت و او از همه سختتر بود .\r\nمهدى هم به او اصرار كرد و او نپذيرفت و گفت من در ولايت‌عهد قسم خورده‌ام كه مال و عيال خود را گرو قسم نموده‌ام .\r\nمنصور عدهء از قضات و فقهاء را حاضر كرد كه محمد بن عبد الله بن علاثه و مسلم بن خالد زنجى در مقدمه آنها بودند .\r\nآنها فتوى دادند و او ناگزير خود را از ولايت‌عهد خلع نمود .\r\nمهدى هم به او ده هزار هزار درهم داد ( ده ميليون ) . همچنين چند قريه و ملك در زاب و كسكر او در چهاردهم ماه محرم خود را خلع و با مهدى براى ولايت‌عهد فرزندش موسى هادى بيعت كرد .\r\nروز بعد مهدى نشست و افراد و خويشان خود را حاضر كرد و از آنها ( براى فرزندش ) بيعت گرفت .\r\nبعد از آن مهدى به مسجد جامع رفت عيسى هم همراه او بود . خطبه كرد و و بمردم اطلاع داد كه عيسى خلع شده براى هادى بايد بيعت كنند .\r\nمردم با شتاب بيعت هادى را انجام و بر خلع عيسى شهادت دادند .\r\nيكى از شعراء درباره او گفت :\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n كره الموت ابو موسى و قد * كان فى الموت نجاة و كرم\r\nخلع الملك و اضحى ملبسا * ثوب لؤم ما ترى منه القدم \r\nيعنى : ابو موسى ( كنيه عيسى بن موسى ) مرگ را اكراه داشت و حال اينكه مرگ براى او نجات و احترام و عزت و كرم داشت .\r\nاو ملك را خلع كرد و جامه پستى و لئامت را پوشيد آن جامه چنان برازنده و بلند بود كه حتى قدم او را پوشانيده بود .\r\n( رحبه ) راء يك قريه نزديك كوفه است ( تا كنون هم به همين نام معروف است ) ( صبح ) بضم صاد و كسر باء يك نقطه است .\r\n\r\nبيان فتح شهر باربد\r\nمهدى در سنه صد و پنجاه و نه سپاهى دريانورد از طريق دريا فرستاد كه فرمانده آن سپاه شهاب مسمعى بود . او با سپاهى عظيم و عده داوطلب از مجاهدين اسلام كه ربيع بن صبيح در مقدمهء آنها بود آنها لشكر كشيدند تا به شهر « باربد » رسيدند .\r\nشهر باربد را از هر طرف محاصره كردند . مردم يك ديگر را تشجيع و تحريض نمودند و جهاد و ( ثواب ) آن را يادآورى كردند تا خداوند آن شهر را به روى آنها گشود آن شهر با نيروى مجاهدين فتح شد . مردم شهر هم بيك بت بزرگ كه در آنجا بود پناه بردند مسلمين هم در بتخانه آتش افروختند بت سوخت و گروهى از پناهندگان هم سوختند . تلفات مسلمين در آن گير و دار فقط چند تن كه عده آنها بيشتر از بيست بود .\r\nدر آن هنگام كه مجاهدين اسلام پس از فتح بلاد آرام گرفته بودند دريا طوفانى شد مسلمين صبر كردند تا آرام بگيرد و برگردند . در مدت اقامت دچار يك مرض عجيب شدند كه در دهان بروز ميكرد و آن را « حمام قر » مىناميدند عده هزار تن از آنها بدان مرض درگذشتند كه ربيع بن صبيح يكى از آنها بود .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nچون برگشتند نزديك ساحل فارس « بحر حمراب » شبانه بادى وزيد و طوفان شديد برخاست تمام كشتىهاى آنها شكست بعضى به دريا فرو رفتند و برخى نجات يافتند .\r\nگفته شد : در آن سال ابان بن صدقه منشى مخصوص هارون الرشيد كه سمت وزارت را هم داشت درگذشت .\r\nدر آن سال ابو عون از امارت خراسان بر كنار شد كه بر او خشم گرفته شد معاذ بن مسلم بجاى او منصوب شد .\r\nدر آن سال ثمامة بن عبس « صائفه » را غزا كرد . غمر بن عباس خثعمى هم بحر الشام ( مديترانه ) را غزا كرد .\r\n\r\nبيان رد و نفى نسب آل ابى بكره و آل زياد\r\nدر آن سال مهدى امر كرد كه نسب آل ابى بكره را از ثقيف نفى و بولاء ( بندگى ) پيغمبر متصل كنند . علت اين بود كه : مردى از آنها ( از خانه ابو بكره كه برادر زياد بن ابيه پدر عبيد الله باشد ) نزد مهدى تظلم كرد و بندگى ( ولاء ) پيغمبر را وسيله و شفيع خود قرار داد ( كه جد او ابو بكره غلام پيغمبر شده بود ) مهدى گفت اين يك نحو نسب است كه اين خانواده بدان اعتراف نمىكند مگر هنگام احتياج و اضطرار كه خود را بما نزديك و مقرب كنند .\r\nآن شاكى گفت : چه كسى اى امير المؤمنين به آن انتساب ( بندگى پيغمبر ) اعتراف نمىكند ما همه اقرار و اعتراف مىكنيم و من از تو خواهش ميكنم كه ما را به اين نسب برگردانى ( موالى پيغمبر باشيم ) . همچنين خانواده زياد ( بنى عم آنها ) را از انتساب خود ( انتساب ابى سفيان ) خارج و نفى كنى و آنها را با مرد و فتواى پيغمبر برگردانى كه فرمود : فرزند بىپدر منتسب بفراش است و قسمت زن زناكار سنگ است ( سنگ باران . نص صريح :\r\nالولد للفراش و للعاهر الحجر .\r\nزياد بن ابيه يعنى پدرش شناخته نشده است و معاويه ادعا كرد برادر من است ) . بايد خانواده قريش\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nرا هم از قريش خارج كنى و بعبيد ثقيف برگردانى ( بنده ثقيف كه مادرشان سميه كنيز حارث بن كلده ثقفى طبيب عرب و فارغ التحصيل دانشگاه گندىشاپور بود زنا ميكرد و فرزندان زنازاده داشت ابو بكره و زياد از آنها بودند ) مهدى دستور داد كه خانواده ابو بكره بولاء و ( بندگى ) پيغمبر برگردند .\r\nبمحمد بن موسى هم نوشت كه مال آنها را به آنها برگرداند به شرط اينكه اعتراف كنند كه بنده پيغمبر هستند و هر كه اعتراف نكند مال او را بگيرد محمد بن موسى به آنها پيشنهاد كرد همه پذيرفتند جز سه نفر همچنين نسب آل زياد كه بايد آنها را از انتساب بقريش نفى و رد كند و نسب آنها را بغلامان ثقيف برگرداند . علت اين بود كه مردى از آل زياد بر مهدى وارد شد . او را سغدى بن سلم بن حرب بن زياد مىناميدند . مهدى از او پرسيد تو كيستى ؟\r\nگفت من پسر عم تو هستم . گفت : كدام عم . او نسب خود را بيان كرد . مهدى گفت :\r\nاى فرزند سميه زناكار آيا تو پسر عم من هستى ؟ مهدى غضب كرد و دستور داد گردن او را بشكنند و اخراج كنند . مهدى پرسيد : چگونه زياد را به اين نسب ملحق كردند پس از آن به عامل خود در بصره نوشت كه آل زياد را از دفتر نسب قريش و عرب اخراج كند و آنها را بثقيف ( بندگى و ولاء ) ملحق سازد . در آن موضوع يك كتاب بليغ و مستدل نوشت و چگونگى التحاق زياد را كه مخالف حكم پيغمبر است شرح داد .\r\nآنها هم از ديوان و ثبت نام قريش محو شدند . پس از آن بعمال و حكام رشوه دادند تا آنها را به همان نسب ( مجعول ) اول برگردانيدند . خالد نجار در اين باره گويد :\r\n ان زياد و نافعا و ابا * بكرة عندى من اعجب العجب\r\nذا قرشي كما يقال و ذا * مولى و هذا بزعمه عربى \r\nيعنى : زياد و نافع و ابو بكره ( سه برادر ) ( داستانشان ) نزد من يكى از اعجب عجايب است يكى قرشى ( زياد كه ببنى اميه از قريش منتسب شده ) و ديگرى ( ابو بكره ) مولى ( غلام پيغمبر ) ديگرى خود را ( بطور مطلق ) عربى مىداند ( و حال اينكه هر سه برادرند و از يك مادر ) .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n\r\nبيان حوادث\r\nدر آن سال عبد الله بن جمحى امير مدينه درگذشت . محمد بن عبد الله كثيرى بجاى او منصوب سپس بر كنار شد بجاى او زفر بن عاصم هلالى برگزيده شد . قاضى مدينه هم عبد الله بن محمد بن عمران طلحى بود .\r\nدر آن سال عبد السلام خارجى در اطراف موصل قيام و خروج كرد .\r\nبسطام بن عمرو از ايالت سند عزل و روح بن حاتم بجاى او نصب شد .\r\nمهدى ( خليفه ) خود امير الحاج شد و فرزند خويش موسى را جانشين خود در بغداد نمود كه دائى مهدى يزيد بن منصور پيشكار او باشد ( در بغداد ) .\r\nمهدى جماعتى را همراه خود برد . از افراد خانواده او هم هارون الرشيد بود . يعقوب بن داود هم مصاحب وى بود كه در مكه حسن بن ابراهيم بن عبد الله علوى را ( پنهان بود ) نزد مهدى برد و براى او امان گرفت . مهدى هم به او ملك و مال داد و نيكى كرد .\r\nمهدى كسوت ( پرده ) كعبه را برداشت و يك خلعت بر آن انداخت . علت تغيير پرده اين بود كه نگهبانان حرم بمهدى گفتند از بس پرده بر كعبه كشيده شده ( سنگين شده ) مىترسيم كعبه منهدم شود او هم پرده‌ها را برداشت و يك پرده نو بر آن كشيد .\r\nقبل از آن كسوت كعبه از طرف عبد الملك يك نحو ديباى غليظ بود و قبل از آن هم پرده از نسج يمن بود ( كه هر دو سنگين بوده ) .\r\nمهدى در آن سفر مال بسيار انفاق و تقسيم كرد . او از عراق همراه خود سى هزار هزار درهم آورده بود . از مصر هم سيصد هزار دينار و از يمن دويست هزار دينار رسيده بود كه همه را بخشيد و نيز صد و پنجاه هزار جامه داد .\r\nمسجد پيغمبر را هم توسعه داد و پانصد تن از فرزندان انصار را برگزيد كه\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nدر عراق نگهبان خاص او باشند در عراق به آنها ملك و مال داد براى آنها روزى معين كرد .\r\nمهدى نخستين خليفه بود كه براى او يخ به مكه حمل شد ( در يخدان ) مهدى وظايف خانواده خود را كه قطع شده بود دوباره برقرار كرد .\r\nمحمد بن سليمان امير بصره و دجله و اهواز و فارس بود .\r\nدر خراسان معاذ بن مسلم والى بود .\r\nساير شهرستانها و استانها به حال سابق بوده .\r\nدر آن سال عبدالرحمن اموى امير اندلس براى جنگ « شقنا » ابو عثمان عبيد اللّه بن عثمان و تمام بن علقمه را فرستاد هر دو او را محاصره كردند . محاصره او در قلعه « شيطران » چند ماه به طول كشيد تا خود خسته شده محاصره را ترك نمودند و بازگشتند چون آنها برگشتند او از « شيطران » خارج شد و بيكى از قراى « شنت بريه » رفت . در عرض راه كه بر استر مخصوص خود بنام « خلاصه » سوار بود دو تن از ياران او كه يكى ابو معن و ديگرى ابو خزيم نام داشتند او را غافل گير كرده كشته و بعبد الرحمن ملحق شدند و سرش را تقديم او نمودند مردم هم از او آسوده شدند .\r\nدر آن سال داود بن نصير طائى زاهد كه از اتباع ابو حنيفه بود درگذشت . همچنين عبدالرحمن بن عتبة بن عبد اللّه بن مسعود و شعبة بن حجاج ابو بسطام كه عمر وى بالغ بر هفتاد و هفت سال و اسرائيل بن يونس بن ابى اسحاق سبيعى گفته شد در سنه صد و شصت و چهار درگذشتند .\r\nربيع بن مالك بن ابى عامر عم مالك بن انس فقيه ( رئيس مذهب مالكى ) كه كنيه او ابو مالك بود وفات يافت . آنها چهار برادر بودند انس كه بزرگتر پدر مالك و اويس جد اسماعيل بن اويس و نافع و ربيع .\r\nخليفه بن خياط عصفرى ليثى كه جد خليفة بن خياط بود درگذشت .\r\n( خياط ) با خاء نقطه‌دار و ياء دو نقطه زير است .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nخليل بن احمد بصرى فرهودى نحوى كه امام مشهور نحو و استاد سيبويه بود وفات يافت .\r\n\r\nسنه صد و شصت و يك\r\n\r\nبيان هلاك مقنع\r\nمعاذ بن مسلم با گروهى از سالاران و سپاه كامل براى جنگ مقنع لشكر كشيد .\r\nسعيد حرشى فرمانده مقدمه بود و عقبة بن مسلم از محل « زم » براى يارى او رسيد در محل « طواويس » مقابله و مقاتله رخ داد اتباع مقنع منهزم شدند .\r\nگريختگان بمقنع ملحق شدند و او در محل « سنام » بود در آنجا خندق كند و ديوار كشيد . معاذ به آنجا رسيد و جنگ را آغاز كرد و در اثناء جنگ ميان او و حرشى ( فرمانده مقدمه ) كدورتى بروز كرد . حرشى نامه بمهدى نوشت و معاذ را بد گفت و تعهد كرد اگر خود تنها امير باشد كار مقنع را خواهد ساخت مهدى از او پذيرفت و او به تنهائى با مقنع نبرد كرد . معاذ هم فرزند خويش را به يارى او فرستاد و هر چه او خواست داد . محاصره مقنع به طول كشيد اتباع او در خفا از حرشى امان خواستند و او به آنها امان داد عدهء كه خارج و تسليم شدند بالغ بر سى هزار تن بودند . مقنع با عده دو هزار از خردمندان و هشياران ماند رجاء بن معاذ و ديگران از ميدان بخندق مقنع راه يافتند و در خود قلعه لشكر زدند و بر مقنع سخت گرفتند .\r\nچون مقنع يقين كرد كه هلاك خواهد شد خانواده خود را خواست و به تمام افراد آن زهر كشنده داد و خود نيز سم خورد و دستور داد كه پس از مرگ نعش او را بسوزانند تا جنازه او بدست دشمن نيفتد .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nگفته شد هر چه در قلعه داشت از چهارپا و و جامه و كالا سوزانيد و گفت :\r\nهر كه بخواهد با من به آسمان پرواز كند خود را در اين آتش اندازد و خود با زن و فرزند در آتش سوختند .\r\nسپاه داخل قلعه شد كه آن را خالى ويران ديد . اين واقعه باعث شد كه بقيه پيروان او در خارج بيشتر ايمان داشته باشند ( زيرا معتقد شدند كه او به آسمان صعود كرده ) .\r\nسفيد پوشان ( داراى شعار سفيد ضد شعار سياه بنى العباس ) بر ايمان خود افزودند ولى عقيده خود را مكتوم مىداشتند .\r\nگفته شده : او هم زهر را نوشيد و مرد ( نه اينكه خود را به آتش انداخت ) بدين سبب حرشى توانست سرش را ببرد و نزد مهدى بفرستد . سر بريده در سنه صد و شصت و سه نزد مهدى در شهر حلب برده شد كه او در آن هنگام از جنگ و غزا برگشته بود .\r\n\r\nبيان دگرگون شدن حال ابى عبيد اللّه\r\nدر آن سال حال ابى عبيد اللّه وزير مهدى دگرگون شد . پيش از اين نوشته بوديم كه در زمان منصور بمهدى پيوست و با او به سفر خراسان رفت .\r\nفضل بن ربيع گويد : موالى نسبت بابى عبيد اللّه بدگوئى و تفتين مىكردند و مهدى را نسبت به او بدبين مىنمودند .\r\nدر آن هنگام نامه‌هاى ابو عبيد اللّه بمنصور مىرسيد و كارهاى خود را شرح مىداد و منصور نامه‌ها را بربيع مىداد و او بمهدى مىنوشت كه هر نحو بدگوئى نسبت به او به عمل آيد نشنيده بداند و از او به خوبى نگهدارى كند .\r\nربيع با منصور به سفر حج رفت چنان كه بيان كرده بوديم و براى مهدى بيعت گرفت . چون ربيع ببغداد رسيد قبل از ملاقات مهدى بملاقات ابى عبيد اللّه رفت و لدى الورود قبل از رفتن به خانه خود بديدار وى مبادرت كرد .\r\nفرزندش فضل بن ربيع به او گفت : تو قبل از ملاقات امير المؤمنين و پيش از\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nاينكه به خانه خود به روى بملاقات او مىروى ؟ گفت : او يار آن مرد است ( يار مهدى و وزير او ) و ما بايد نسبت به او بر خلاف سابق رفتار كنيم و هرگز يارى و مساعدت خود را به روى او نياوريم .\r\nربيع بر در خانه ابى عبيد اللّه از اول مغرب تا نماز آخر عشا ايستاد تا وقتى كه به او اجازه دخول داد . چون وارد شد ابو عبيد اللّه براى احترام او قيام نكرد . تكيه هم داده بود و ننشست ربيع خواست اقدام و سعى خود را درباره بيعت مهدى برايش شرح دهد او گفت : ما از كار شما آگاه شديم . ربيع ( با آن توهين ) كينه او را در سينه نهفت .\r\nچون ربيع از خانه او خارج شد فرزندش فضل به او گفت : كار اين مرد باينجا رسيد كه نسبت به تو چنين كند و چنان . خوب بود تو از اول نزد وى نمىرفتى و چون رفتى و مدتى منتظر اجازه ورود شدى بهتر اين بود كه برمىگشتى و چون بر او وارد شدى و تكبر و عدم اعتناى او را ديدى خوب بود برمىخاستى و برمىگشتى .\r\nربيع به فرزند خود گفت : تو احمق هستى كه چنين سخنى را مىرانى و مىگوئى : بهتر اين بود كه نمىرفتى و چون رفتى و اجازه بتاخير افتاد برمىگشتى و چون داخل شدى و براى تو قيام نكرد خوب بود برمىگشتى . صواب همان بود كه من كردم ولى به خدا قسم و قسم خود را تاكيد و تكرار كرد كه من از جاه و اعتبار خود دور خواهم شد و تمام اموال خود را خرج نكبت و طرد او خواهم كرد .\r\nربيع براى برانداختن ابو عبيد اللّه كوشيد ولى راهى نيافت زيرا او مرد دين دار بود و در كار خود احتياط مىكرد ( مقصود ابو عبيد اللّه پرهيزگار بود ) ولى فرزندش محمد تبه‌كار بود ربيع از طريق آن فرزند توانست رخنه كند .\r\nپس بمهدى چنين رسانيد كه محمد با يكى از بانوان حرم رابطه دارد علاوه بر اين او زنديق است . اين تهمت نزد مهدى تحقق يافت او را احضار كرد . در آن هنگام پدرش را از نزد خود دور كرد تا فرزند را امتحان كند چون محمد حاضر شد مهدى به او گفت : اى محمد بخوان ( قرآن را ) او نتوانست قرآن بخواند پس پدرش را خواند و گفت : تو مگر به من نگفته بودى كه فرزندم قرآن خوان است ؟ گفت :\r\nآرى ولى او چند سال از من دور شد و فراموش كرد . گفت : برخيز و خونش را\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nبريز و با اين كار نزد كردگار تقرب بجوى . او برخاست كه فرزندش را بكشد ولى ( از فرط هول ) پاى او لغزيد و افتاد . عباس بن محمد ( عم خليفه ) گفت : اگر از تكليف اين پيرمرد بگذرى بهتر خواهد بود . مهدى قبول كرد و دستور داد گردنش را زدند ربيع گفت : اى امير المؤمنين فرزندش را مىكشى و باز به او اعتماد مىكنى ؟ چنين چيزى روا نباشد . او هم او را دور كرد و از او بيمناك شد كه شرح آن خواهد آمد .\r\n\r\nبيان رفتن صقلبى باندلس و قتل او\r\nدر آن سال يا چنان كه گفته شده در سال صد و شصت عبدالرحمن بن حبيب معروف بصقلبى بدين سبب او را صقلبى مىناميدند كه سرخ رو و بلند قد و كبود چشم بود . ( صقلب - اسلاو ) كه لشكر كشيد كه مردم اندلس ( مطيع بنى اميه ) را را مطيع عباسيان كند .\r\nاو از ساحل « تدمير » بدان سرزمين عبور كرد . با سليمان بن يقظان مكاتبه كرد كه او را همراه خود كند و با عبدالرحمن بستيزد و براى عباسيان و خلافت مهدى خطبه كند . سليمان در آن زمان در « برشلونه » بود او قبول نكرد . صقلبى بر او خشم گرفت و بلاد وى را قصد كرد . لشكر او از بربريان تشكيل مىشد و چون با سليمان مقابله كرد تاب پايدارى نياورد و بساحل « تدمير » بازگشت عبد الرحمن هم او را با عده و استعداد دنبال كرد اول كشتىها را آتش زد تا صقلبى نتواند بگريزد صقلبى ناگزير بكوه پناه برد آن كوه در ناحيه « بلنسيه » بود . اموى ( عبدالرحمن ) هزار دينار جايزه براى سر او معين كرد . يكى از بربريان اتباع وى او را غافل كرد و كشت و سرش را نزد عبدالرحمن بود و او هزار دينار بوى داد . قتل او در سنه صد و شصت و دو واقع شد .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n.\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n.\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n.\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n.\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n.\r\n\r\n","description":"","footnote":"","page_name":" 313 ","page_number":313},
  {"content":"\r\n\r\n.\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n.\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n.\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n.\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n.\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n.\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n.\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n.\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n.\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n.\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n.\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n.\r\n\r\n","description":"","footnote":"","page_name":" 325 ","page_number":325},
  {"content":"\r\n\r\n.\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n.\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n.\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n.\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n.\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n.\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n.\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n.\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n.\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n.\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n.\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n.\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n.\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n.\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n.\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n.\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n.\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n.\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n.\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n.\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n.\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n.\r\n\r\n","description":"","footnote":"","page_name":" 347 ","page_number":347},
  {"content":"\r\n\r\n.\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n.\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n.\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n.\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n.\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n.\r\n\r\n","description":"","footnote":"","page_name":" 353 ","page_number":353},
  {"content":"\r\n\r\n.\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n.\r\n\r\n","description":"","footnote":"","page_name":" 355 ","page_number":355},
  {"content":"\r\n\r\n.\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n.\r\n\r\n","description":"","footnote":"","page_name":" 357 ","page_number":357},
  {"content":"\r\n\r\n.\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n.\r\n\r\n","description":"","footnote":"","page_name":" 359 ","page_number":359},
  {"content":"\r\n\r\n.\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n.\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n.\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n.\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n.\r\n\r\n","description":"","footnote":"","page_name":" 364 ","page_number":364},
  {"content":"\r\n\r\n.\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n.\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n.\r\n\r\n","description":"","footnote":"","page_name":" 367 ","page_number":367},
  {"content":"\r\n\r\n.\r\n\r\n\r\n","description":"","footnote":"","page_name":" 368 ","page_number":368}
  ]