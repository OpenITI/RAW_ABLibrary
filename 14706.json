[
  {"content":"\r\n\r\nپيام\r\nامام اميرالمؤمنين عليه السلام\r\nتأليف\r\nآية الله العظمى ناصر مكارم شيرازى\r\nجلد پنجم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمكارم شيرازى ، ناصر ، 1305 -\r\nپيام امام امير المؤمنين عليه السلام : شرح تازه وجامعى بر نهج البلاغه / مكارم شيرازى ؛ با همكارى جمعى از فضلا ودانشمندان . - تهران : دار الكتب الاسلامية - 1375 .\r\nج . ( دوره ) isbn - set : 964 - 440 - 066 - 6\r\n( ج . 5 ) : 60000 ريال isbn : 964 - 440 - 278 - 2\r\nفهرست نويسى براساس اطلاعات فيپا .\r\nكتابنامه .\r\nج . 5 ( چاپ سوم : 1386 )\r\n1 . على بن ابى طالب عليه السلام ، امام اول 23 قبل از هجرت - 40 ق . - - نهج البلاغه - - نقد و تفسير ، 2 . على بن ابى طالب عليه السلام ، امام اول ، 23 قبل از هجرت - 40 ق - - خطبه ها . 3 . على بن ابى طالب عليه السلام ، امام اول ، 23 قبل از هجرت - 40 ق . - - كلمات قصار ، الف . على بن ابى طالب عليه السلام ، امام اول ، 23 قبل از هجرت - 40 ق . ب . عنوان . ج . عنوان : نهج البلاغه . شرح . د . عنوان : شرح تازه وجامعى بر نهج البلاغه .\r\n7 م / 02 / 38 bp\r\n9515 / 207\r\nم ش / ن\r\nكتابخانه ملى ايران 8370 - 77 م\r\nبا همكارى دانشمندان محترم حجج اسلام آقايان :\r\nمحمد جعفر امامى - محمد رضا آشتيانى - محمد جواد ارسطا - ابراهيم بهادرى\r\nسعيد داودى - احمد قدسى\r\nنام كتاب : پيام امام امير المؤمنين عليه السلام جلد 5\r\nمؤلف : آيت الله العظمى مكارم شيرازى وهمكاران\r\nتيراژ : 5000 جلد\r\nنوبت چاپ : سوم\r\nتاريخ انتشار : 1386 ه‍ . ش .\r\nتعداد صفحه و قطع : 740 صفحه ، وزيرى\r\nچاپ : چاپخانه نويد اسلام\r\nناشر : دارالكتب الاسلاميه - تهران - بازار سلطانى - 99\r\nتلفن : 5627449 تلفكس : 5620410 فاكس : 3916944\r\nقيمت : 60000 ريال\r\nحق چاپ براى ناشر محفوظ است\r\nشابك 2 - 278 - 440 - 964 2 - 278 - 440 - 964 isbn\r\nشابك دوره اى : 6 - 066 - 440 - 964 6 - 066 - 440 - 964 : isbn - set\r\n\r\n","description":"","footnote":"","page_name":" 2 ","page_number":2},
  {"content":"\r\n . \r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n . \r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n . \r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\n\r\n[ جلد پنجم 
  ]\r\n\r\n[ ادامهء خطبه‌هاى امام امير مؤمنان عليه السلام 
  ]\r\n\r\nخطبهء 111 « 1 » و من خطبة له عليه السّلام في ذمّ الدّنيا\r\nاز خطبه‌هاى امام امير المؤمنين عليه السّلام است كه دربارهء نكوهش دنيا ايراد فرموده است .\r\n\r\nخطبه در يك نگاه\r\nاين خطبه به طور كلى - همان گونه كه در بالا آمد - پيرامون نكوهش از دنيا سخن مىگويد ، دنيايى كه انسان در زرق و برق و لذات نامشروع و كامجويىهاى\r\n\r\n\r\n","description":"","footnote":"\r\n( 1 ) سند خطبه :\r\nاين خطبه را گروهى از دانشمندان بزرگ كه قبل از مرحوم « سيّد رضى » و بعد از او مىزيسته‌اند در كتابهاى خود نقل كرده‌اند از جمله :\r\n« ابن شعبه حرّانى » در « تحف العقول » و « ابن طلحهء شافعى » در « مطالب السؤول » و « محمّد بن عمران مرزبانى » در « موفق » آورده‌اند و « ابن اثير » در « نهايه » لغات پيچيدهء آن را تفسير كرده است ولى نقل او در بسيارى از موارد تفاوتهايى با تعبيرات اين خطبه دارد ( مصادر نهج البلاغه ، جلد 2 ، صفحهء 244 ) .\r\nو « ابن ابى الحديد » در پايان شرح اين خطبه مىگويد : « از كسانى كه اين خطبه را نقل كرده‌اند ، « ابو عثمان جاحظ » در كتاب « البيان و التبيين » است ( شرح نهج البلاغهء ابن ابى الحديد ، جلد 7 ، صفحهء 236 ) .\r\n","page_name":" 19 ","page_number":19},
  {"content":"\r\n\r\nبى حساب آن غرق مىشود و خدا و خلق و سرنوشت خويش را به دست فراموشى مىسپارد ، دنيايى كه ارزشها در آن ناديده گرفته مىشود و حلال و حرام و ظلم و عدالت در آن مفهومى ندارد .\r\nدر بخشى از اين خطبه سخن از فريبندگى و زرق و برق دنياست و ظاهرى كه باطن ندارد .\r\nو در بخش ديگر سخن از تحوّل و تغيير و دگرگونيهاى دنيا است سخن از نعمتهايى است كه جاى خود را به نقمت مىدهد و كاميابىهايى كه مبدّل به ناكامى مىشود .\r\nدر سومين بخش از ناپايدارى و فناء دنيا سخن مىگويد و با تعبيرات تكان دهنده‌اى حقيقت اين امر را روشن مىسازد .\r\nدر بخش چهارم دست مردم را مىگيرد و به اعماق تاريخ گذشتگان فرو مىبرد ، اقوامى كه از قدرتمندترين مردم جهان بودند سرانجام دست اجل گريبان آنها را گرفت و از بالاى تخت قدرت به زير آورده و بر خاك مذلّت كشاند .\r\nو بالاخره در بخش پايانى از مرگ و مردگان و آنها كه روزى در ميان ما با شور و نشاط زندگى مىكردند و آوازهء آنها همه جا پيچيده بود و اكنون خاك سياه بالينشان شده و شور و نشاط آنان فرو نشسته و آوازه‌هايشان خاموش شده است سخن مىگويد . امام عليه السّلام اين بخشها را چنان با بيانات دقيق و حساب شده و مؤثّر ذكر مىكند كه غافل‌ترين افراد را از خواب غفلت بيدار مىسازد و ارواح خفته را بيدار مىكند .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n\r\nبخش اوّل\r\nأمّا بعد ، فإنّي أحذّركم الدّنيا ، فإنّها حلوة خضرة ، حفّت بالشّهوات ، و تحبّبت بالعاجلة ، و راقت بالقليل ، و تحلّت بالآمال ، و تزيّنت بالغرور ، لا تدوم حبرتها ، و لا تؤمن فجعتها . غرّارة ضرّارة ، حائلة زائلة ، نافدة بائدة ، أكّالة غوّالة . لا تعدو - إذا تناهت إلى أمنيّة أهل الرّغبة فيها و الرّضاء بها - أن تكون كما قال اللّه تعالى سبحانه :  « كَماءٍ أَنْزَلْناهُ مِنَ السَّماءِ فَاخْتَلَطَ بِهِ نَباتُ الْأَرْضِ فَأَصْبَحَ هَشِيماً تَذْرُوهُ الرِّياحُ وَ كانَ اللَّهُ عَلى كُلِّ شَيْءٍ مُقْتَدِراً »  .\r\n\r\nترجمه\r\nاما بعد ( از حمد و ثناى الهى ) شما را از دنيا برحذر مىدارم چرا كه ظاهرش شيرين و با طراوت ، و در لابه‌لاى شهوات پيچيده شده است ، به خاطر نقد بودنش جلب توجه مىكند و با اين كه مواهب آن ناچيز است دل‌ها را به سوى خود مىكشاند ، آمال و آرزوهاى دنياپرستان را در خود جمع كرده و خود را به آن آراسته و زيور فريب به خود پوشانده است ، شادمانى و نعمت آن پايدار نيست و از دردها و مشكلاتش كسى در امان نمىباشد ، سخت ، مغرور كننده و زيانبار است و متغيّر و زوال پذير ، پايان گيرنده و نابود شدنى است و ( سرانجام ) ساكنان خود را مىخورد و هلاك مىكند و هر گاه كه زندگى دنيا به حدّ اعلا رسد و به آرزوى دنياپرستان جامهء عمل بپوشاند و از آن راضى شوند بيش از آنچه خداوند متعال ( در قرآن ) فرموده ، نخواهد بود كه : « زندگى دنيا همچون آبى\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nاست كه از آسمان فرو مىفرستيم و به وسيلهء آن گياهان ، سر به هم مىآورند امّا چيزى نمىگذرد كه خشك مىشود و بادها آنها را به هر سو پراكنده مىسازد ، و خداوند بر همه چيز قادر است » .\r\n\r\nشرح و تفسير دنياى فريبكار !\r\nامام عليه السّلام در اين بخش از خطبه نخست همگان را از دنياى فانى و فريبنده بر حذر مىدارد و سپس با ذكر هيجده وصف دربارهء دنيا و فريبندگى آن ، ماهيّت واقعى آن را كاملا بر ملا مىسازد ، مىفرمايد :\r\n« امّا بعد ( از حمد و ثناى الهى ) شما را از دنيا برحذر مىدارم ، چرا كه ظاهرش شيرين و با طراوت ، و در لابه‌لاى شهوات پيچيده شده ، به خاطر نقد بودنش جلب توجه مىكند و با اين كه مواهب آن ناچيز است دل‌ها را به سوى خود مىكشاند ، آمال و آرزوهاى دنياپرستان را در خود جمع كرده و خود را به آن آراسته ، و زيور فريب به خود پوشانده است » ( أمّا بعد فإنّي احذّركم الدّنيا ، فإنّها حلوة خضرة ، حفّت بالشّهوات و تحبّبت بالعاجلة و راقت « 1 » بالقليل و تحلّت بالآمال و تزيّنت بالغرور ) .\r\nامام عليه السّلام فريبندگى دنيا را از اين نظر مىداند كه ظاهرش شيرين و با طراوت است و انواع شهوات گرداگرد آن را فرا گرفته و چون نقد و آماده است ، محبوب دل‌هاست ( و اين است معناى تحبّبت بالعاجلة ) .\r\nتعبير « راقت بالقليل » اشاره به اين است كه دنيا متاع اندك خود را چنان تزيين مىكند كه دل‌هاى دنياپرستان را مجذوب خود مىسازد .\r\n\r\n\r\n","description":"","footnote":"\r\n( 1 ) « راقت » از مادّهء « روق » ( بر وزن ذوق ) به معنى سرور ساختن و در شگفتى فرو بردن است .\r\n","page_name":" 22 ","page_number":22},
  {"content":"\r\n\r\nجملهء « تحلّت بالآمال » اشاره به اين است كه زينت دنيا جنبهء واقعى ندارد بلكه با پندارها و خيالها و آرزوها تزيين شده است ؛ همان گونه كه جملهء « تزيّنت بالغرور » بر همين معنا تاكيد مىكند ، كه فريب و نيرنگ ، سرمايه اصلى دنيا و عامل تزيين آن است .\r\nاين مطلب هنگامى روشن مىشود كه دورنماى كاخ شاهان و قدرت ظاهرى آنها و زرق و برق قصرهاى ثروتمندان و لباس‌ها و مركب‌ها و وسايل زندگى زيبا و جذاب آنها را از دور ببينى ؛ كه دل‌ها را سخت تكان مىدهد و به خود مشغول مىدارد ؛ امّا هنگامى كه نزديك مىشويم و در اعماق زندگى آنها فرو مىرويم ، چيزى جز بدبختى و گرفتارى ، مشكلات و ناراحتىها و ترس از خطرات دشمن و توطئه‌هاى حسودان و اختلافات دوستان نمىبينيم .\r\nاين تعبيرات در واقع برگرفته از آيات قرآن مجيد است :\r\nدر دو آيه مىخوانيم :  « وَ مَا الْحَياةُ الدُّنْيا إِلَّا مَتاعُ الْغُرُورِ »  ؛ زندگى دنيا جز وسيلهء فريب نيست « 1 » » .\r\nدر جاى ديگر مىفرمايد :  « إِنَّ هؤُلاءِ يُحِبُّونَ الْعاجِلَةَ »  ؛ آنها زندگى زودگذر را دوست دارند « 2 » » .\r\nو در جاى ديگر مىفرمايد :  « زُيِّنَ لِلنَّاسِ حُبُّ الشَّهَواتِ مِنَ النِّساءِ وَ الْبَنِينَ وَ الْقَناطِيرِ الْمُقَنْطَرَةِ »  ؛ محبّت امور مادى از زنان و فرزندان و اموال هنگفت . . . در نظر مردم جلوه داده شده است « 3 » » .\r\nو در جاى ديگر مىفرمايد :  « ذَرْهُمْ يَأْكُلُوا وَ يَتَمَتَّعُوا وَ يُلْهِهِمُ الْأَمَلُ »  ؛ بگذار\r\n\r\n\r\n","description":"","footnote":"\r\n( 1 ) آل عمران ، آيهء 185 و حديد ، آيهء 20 .\r\n( 2 ) انسان ، آيهء 27 .\r\n( 3 ) آل عمران ، آيهء 14 .\r\n","page_name":" 23 ","page_number":23},
  {"content":"\r\n\r\nبخورند و بهره گيرند و آرزوها آن را سرگرم و غافل سازد « 1 » » .\r\nو در ادامهء اين سخن مىفرمايد : « شادمانى و نعمت آن پايدار نيست و از دردها و مشكلاتش كسى در امان نمىباشد ، سخت مغرور كننده و زيانبار است ، متغيّر و زوال‌پذير و پايان گيرنده و نابود شدنى است و ( سرانجام ) ساكنان خود را مىخورد و هلاك مىكند » ( لا تدوم حبرتها « 2 » و لا تومن فجعتها ، غرّارة ، ضرّارة حائلة « 3 » زائلة نافدة « 4 » بائدة « 5 » أكّالة غوّالة « 6 » ) .\r\nامام عليه السّلام در اين قسمت از سخن خود با تعبيرات بسيار حساب شده از ناپايدارى دنيا خبر مىدهد ، نه زيباييهاى آن ادامه دارد نه قدرت ، نه ثروت ، نه جوانى و نه امنيّت ، همه چيز آن در معرض زوال است و با نسيمى دفتر ايّام بر هم مىخورد و غافل و بى خبر كسانى هستند كه با اين حال بر آن تكيه مىكنند .\r\nو ادامه داده مىفرمايد : « آن گاه كه زندگى دنيا به حدّ اعلا مىرسد و به آرزوى دنياپرستان جامهء عمل مىپوشاند و از آن راضى مىشوند ، بيش از آنچه خداوند متعال ( در قرآن ) فرموده ، نخواهد بود كه : زندگى دنيا همچون آبى است كه از آسمان فرو مىفرستيم و به وسيلهء آن گياهان سر به هم آورند ، اما چيزى نمىگذرد كه خشك مىشوند و بادها آن‌ها را به هر سو پراكنده مىسازد و خداوند بر همه چيز قادر است » ( لا تعدو - اذا تناهت إلى امنيّة اهل الرّغبة\r\n\r\n\r\n","description":"","footnote":"\r\n( 1 ) حجر ، آيهء 3 .\r\n( 2 ) « حبره » از مادّهء « حبر » ( بر وزن ابر ) به معنى اثر مطلوب و جالب است .\r\n( 3 ) « حائلة » از مادّهء « حول » ( بر وزن قول ) گرفته شده و به معنى متغيّر است .\r\n( 4 ) « نافدة » از مادّهء « نفاد » به معنى فنا و نابودى و پايان يافتن گرفته شده .\r\n( 5 ) « بائدة » از مادّهء « بيد » ( بر وزن صيد ) گرفته شده كه به معنى هلاكت و نابودى است .\r\n( 6 ) « غوّالة » از مادّهء « غول » ( بر وزن قول ) گرفته شده كه به معنى ترور و هلاك كردن غافلگيرانه است .\r\n","page_name":" 24 ","page_number":24},
  {"content":"\r\n\r\nفيها و الرّضاء بها - أن تكون كما قال اللّه تعالى سبحانه :  « كَماءٍ أَنْزَلْناهُ مِنَ السَّماءِ فَاخْتَلَطَ بِهِ نَباتُ الْأَرْضِ فَأَصْبَحَ هَشِيماً  « 1 »  تَذْرُوهُ الرِّياحُ وَ كانَ اللَّهُ عَلى كُلِّ شَيْءٍ مُقْتَدِراً »  « 2 » امام عليه السّلام در اين جا براى اثبات مقصود خود به مثال زيبا و گويايى كه قرآن مجيد در سورهء « كهف » آورده است متوسّل مىشود دست انسانها را گرفته و به دشت و صحرا مىبرد ، منظرهء بهار و پاييز را در نظر آنها مجسّم مىسازد كه چگونه با نزول باران ، زمين مىجنبد و گياهان سر بر مىآورند درختان شكوفه مىكنند و گلها مىخندند و شاخه‌ها پر برگ و سپس پر ميوه مىشوند اما با گذشتن چند ماه برگها پژمرده ، درختان افسرده ، نغمه‌هاى مرغان خاموش ، شاخه‌ها برهنه مىشوند و همه چيز پايان مىگيرد ، آرى ! چنين است وضع زندگى انسانها در اين دنياى فانى و ناپايدار و چه تشبيه جالب و گويايى !\r\n\r\n\r\n","description":"","footnote":"\r\n( 1 ) « هشيما » از مادّهء « هشم » ( بر وزن خشم ) در اصل به معناى شكستن اشياء سست است لذا به گياهان خشك شدهء خرد شده « هشيم » گفته مىشود .\r\n( 2 ) كهف ، آيهء 45 .\r\n","page_name":" 25 ","page_number":25},
  {"content":"\r\n . \r\n","description":"","footnote":"","page_name":" 26 ","page_number":26},
  {"content":"\r\n\r\n\r\nبخش دوّم\r\nلم يكن امرؤ منها في حبرة إلّا أعقبته بعدها عبرة ؛ و لم يلق في سرّائها بطنا ، إلّا منحته من ضرّائها ظهرا ؛ و لم تطلّه فيها ديمة رخاء ، إلّا هتنت عليه مزنة بلاء ! و حريّ إذا أصبحت له منتصرة أن تمسي له متنكّرة ، و إن جانب منها اعذوذب و احلولى ، أمرّ منها جانب فأوبى ! لا ينال امرؤ من غضارتها رغبا ، إلّا أرهقته من نوائبها تعبا ! و لا يمسي منها في جناح أمن ، إلّا أصبح على قوادم خوف ! غرّارة ، غرور ما فيها ، فانية ، فان من عليها ، لا خير في شيء من أزوادها إلّا التّقوى . من أقلّ منها استكثر ممّا يؤمنه ! و من استكثر منها استكثر ممّا يوبقه ، و زال عمّا قليل عنه .\r\n\r\nترجمه\r\nهيچ كس از دنيا شادمانى نديده ، جز اين كه به دنبال آن او را با اشك و آه رو به رو مىسازد ، و هنوز با خوشىهايش روبه رو نشده كه او را با ناراحتىهاى پشت كردن ( نعمتها ) ، مبتلا مىكند و هنوز باران لطيف و ملايم راحتى و آسايش بر او نباريده كه بلاها را سيل آسا بر سرش فرو مىبارد ( به همين دليل ) جاى تعجب نيست كه هر گاه صبحگاهان به يارى كسى بر خيزد شامگاهان خود را ناشناس و بيگانه نشان دهد و اگر در يك طرف ، شيرينى و گوارايى داشته باشد در سوى ديگر تلخى به بار آورد و مرگ بيآفريند . هيچ كس از نعمتها و لذّات دنيا به آنچه خواسته است نمىرسد مگر اين كه ( به زودى ) مشكلات و سختىهايش او را به رنج مىافكند ، و شبى را در زير بال و پر امنيّت\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nبه سر نمىبرد ، جز اين كه صبحگاهان روى شهپرهاى لغزندهء خوف قرار مىگيرد .\r\n( آرى ! ) دنيا بسيار فريبنده است و آنچه در آن است فريب و نيرنگ است ، فناپذير است و هر كس در آن است نيز فانى مىشود ، و همهء زاد و توشه‌هاى آن - جز زاد و توشهء تقوا - بيهوده است . هر كس به مقدار كفايت از مواهب دنيا قانع شود ، آرامش بيشترى بدست مىآورد و آن كس كه از آن بسيار طلبد ، وسيلهء نابودى خود را بيشتر فراهم ساخته است و آنچه را به دست آورده ، به زودى از دستش مىرود .\r\n\r\nشرح و تفسير\r\nهر روز چهره عوض مىكند ! امام عليه السّلام در اين بخش از خطبه ، در ادامهء نكوهش از زندگى دنياى مادى نخست به يكى ديگر از ويژه‌گيهاى بارز آن كه دگرگونى سريع و جابه‌جايى نعمتها و نقمتهاست ، اشاره كرده مىفرمايد : « هيچ كس از دنيا شادمانى نديده جز اين كه به دنبال آن او را با اشك و آه رو به رو مىسازد ، و هنوز با خوشىهايش مواجه شده كه او را به ناراحتىهاى پشت كردن ( نعمتها ) مبتلا مىكند » ( لم يكن امرء منها في حبرة إلّا اعقبته بعدها عبرة ، و لم يلق في سرّائها بطنا إلّا منحته « 1 » من ضرّائها ظهرا ) .\r\nسپس در تأكيد اين معنى مىافزايد : « هنوز باران لطيف و ملايم راحتى و آسايش ، بر او نباريده كه بلاها را سيل آسا بر سرش فرو مىبارد ! » ( و لم تطلّه « 2 »\r\n\r\n\r\n","description":"","footnote":"\r\n( 1 ) « منحت » از مادّهء « منح » ( بر وزن مدح ) به معنى عطا و بخشش است .\r\n( 2 ) « تطلّه » از مادهء « طلّ » ( بر وزن تلّ ) به معنى باران نرم و ملايم است در مقابل « وابل » كه به باران شديد گفته مىشود .\r\n","page_name":" 28 ","page_number":28},
  {"content":"\r\n\r\nفيها ديمة « 1 » رخاء إلّا هتنت « 2 » عليه مزنة « 3 » بلاء ) .\r\nو به همين دليل « جاى تعجب نيست كه هر گاه صبحگاهان به يارى كسى برخيزد ، شامگاهان خود را ناشناس و بيگانه نشان دهد و اگر در يك طرف شيرينى و گوارايى داشته باشد در سوى ديگر تلخى به بار مىآورد و مرگ مىآفريند » ( و حرىّ إذا اصبحت له منتصرة ان تمسى له متنكّرة و إن جانب منها اعذوذب « 4 » و احلولى « 5 » ، أمرّ منها جانب فأوبى « 6 » ) .\r\nآرى ! چنين است طبيعت زندگى اين دنياى مادّى ، و هميشه چنين بوده و خواهد بود كه تلخ و شيرين ، پيروزى و شكست ، زندگى و مرگ ، به زودى جاى خود را با يكديگر عوض مىكنند و هيچ قدرتى نمىتواند مانع اين دگرگونيها گردد .\r\nآن گاه در تأكيد همين معنى مىفرمايد : « هيچ كس از نعمتها و لذّات دنيا به آنچه خواسته است نمىرسد مگر اين كه ( به زودى ) مشكلات و سختىهايش او را به رنج مىافكند و شبى را در زير بال و پر امنيّت به سر نمىبرد جز اين كه صبحگاهان ، روى شهپرهاى لغزندهء خوف قرار مىگيرد » ( لا ينال امرؤ من غضارتها « 7 » رغبا إلّا أرهقته « 8 » من نوائبها تعبا ! و لا يمسى منها في جناح\r\n\r\n\r\n","description":"","footnote":"\r\n( 1 ) « ديمة » از مادّهء « دوام » به معنى بارانى است كه به طور مستمرّ و آرام و خالى از رعد و برق فرو مىبارد .\r\n( 2 ) « هتنت » از مادّهء « هتن » ( بروزن حتم ) به معنى فرو باريدن پى در پى است .\r\n( 3 ) « مزنة » به معنى قطعهء ابر روشن و باران زاست .\r\n( 4 ) « اعذوذب » از مادّهء « عذب » به معنى گوارائى است .\r\n( 5 ) « احلولى » از مادّهء « حلو » به معنى شيرينى است .\r\n( 6 ) « أوبى » از مادّهء « و بى » به معنى بيمارى و هلاكت است .\r\n( 7 ) « غضارة » از مادّهء « غضر » ( بروزن نذر ) ( به معنى فراوان ساختن نعمت ) به معنى فراوانى نعمت و راحت بودن زندگى است .\r\n( 8 ) « أرهقت » از مادّهء « رهق » ( بروزن شفق ) به معنى پوشاندن چيزى با قهر و غلبه است .\r\n","page_name":" 29 ","page_number":29},
  {"content":"\r\n\r\nأمن إلّا أصبح على قوادم « 1 » خوف ) .\r\nآرى ! فاصلهء زمانى و مكانى خوشبختى و بدبختى در دنيا بسيار كم است ، گاه در آغاز شب بساط عيش و نوش را گسترده ، غرق لذّت و شادى است ولى با گذشتن يك شب ، صبحگاهان ، فرياد شيون بر مرگ عزيزانش از همان خانهء پر زرق و برق برمىخيزد و گاه به دست نزديكترين دوستان و محافظانش جام تلخ و زهرآلود مرگ را سر مىكشد .\r\nباز در ادامهء اين سخن ، از فريب و فناى دنيا توصيف گوياترى فرموده مىگويد :\r\n« دنيا بسيار فريبنده است و آنچه در آن است فريب و نيرنگ است ، فناپذير است و هر كس در آن است نيز فانى مىشود ، و همهء زاد و توشه‌هاى آن ، جز زاد و توشهء تقوا ، بيهوده است ، هر كس به مقدار كفايت از مواهب دنيا قانع شود آرامش بيشترى به دست مىآورد ، و آن كس كه از آن بسيار طلبد وسيله نابودى خود را بيشتر فراهم ساخته است ( اضافه بر اين ) آنچه را به دست آورده به زودى از دست او مىرود ! » ( غرّارة ، غرور ما فيها ، فانية فان من عليها ، لا خير في شيء من أزوادها إلّا التّقوى . من أقلّ منها استكثر ممّا يؤمنه و من استكثر منها استكثر ممّا يوبقه « 2 » و زال عمّا قليل عنه ) .\r\nو به اين ترتيب امام عليه السّلام به دنبال آن توصيفهايى كه دربارهء تغيير و تحوّل نعمتها و جابه‌جايى قدرتها و نابودى موفقيّتها بيان مىدارد نتيجه مىگيرد كه\r\n\r\n\r\n","description":"","footnote":"\r\n( 1 ) « قوادم » جمع « قادمه » به معنى شهپرهايى است كه در قسمت جلو بال پرنده‌گان قرار دارد و معمولا بسيار لغزنده است .\r\n( 2 ) « يوبق » در اصل از مادّهء « وبوق » ( بر وزن نبوغ ) به معنى هلاكت است بنا بر اين يوبق يعنى هلاك مىكند .\r\n","page_name":" 30 ","page_number":30},
  {"content":"\r\n\r\nعاقل كسى است كه از آن به مقدار كم ( به اندازهء كفاف ) قناعت كند تا اسباب امنيّت خاطر فراهم سازد چرا كه آنها كه فزون طلبند براى حفظ اين فزونى خود را در معرض آفات فراوان قرار داده و عوامل بدبختى و نابودى خويش را به دست خويش فراهم مىسازند .\r\n\r\n","description":"","footnote":"","page_name":" 31 ","page_number":31},
  {"content":"\r\n . \r\n","description":"","footnote":"","page_name":" 32 ","page_number":32},
  {"content":"\r\n\r\n\r\nبخش سوّم\r\nكم من واثق بها قد فجعته ، و ذي طمأنينة إليها قد صرعته ، و ذي أبّهة قد جعلته حقيرا ، و ذي نخوة قد ردّته ذليلا ! سلطانها دوّل ، و عيشها رنق ، و عذبها أجاج ، و حلوها صبر ، و غذاؤها سمام ، و أسبابها رمام ! حيّها بعرض موت ، و صحيحها بعرض سقم ! ملكها مسلوب ، و عزيزها مغلوب ، و موفورها منكوب ، و جارها محروب !\r\n\r\nترجمه\r\nچه بسيار كسانى كه بر آن ( دنيا ) تكيه كردند ناگهان آنها را به درد و رنج افكند ، و چه بسيار افرادى كه به آن اطمينان نمودند ولى آنها را بر زمين كوبيد .\r\nچه افراد صاحب جاه و جلال كه دنيا آنها را حقير و كوچك ساخت ، و متكبران فخرفروشى كه بر خاك مذلّتشان افكند ، حكومتش ناپايدار و همواره دست به دست مىگردد ، زندگى گوارايش ناگوار ، شيرينى آن تلخ ، غذاى آن مسموم ، و طنابهايش كهنه و پوسيده است زندگانش همواره در معرض مرگند ، و تندرستانش در معرض بيمارى ، حكومتش بر باد است ، نيرومندانش مغلوب ، صاحبان نعمتش رو به فنا ، و همسايگانش غارت زده‌اند .\r\n\r\nشرح و تفسير دنيا تكيه‌گاهى بسيار سست !\r\nامام عليه السّلام در اين بخش از اين خطبه به دو نكته مهم ديگر در بارهء وضع زندگى\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nدنيا و كم ارزش بودن مواهب مادى اشاره مىفرمايد :\r\nنخست اين كه ، هيچ چيز در آن قابل اعتماد نيست ، مىفرمايد : « چه بسيار كسانى كه بر آن ( دنيا ) تكيه كردند ناگهان آنها را به درد و رنج افكند ، و چه بسيار افرادى كه به آن اطمينان نمودند ولى آنها را بر زمين كوبيد ، چه افراد صاحب جاه و جلال كه دنيا آنها را حقير و كوچك ساخت و متكبران فخرفروشى كه به خاك مذلّتشان انداخت » ( كم من واثق بها قد فجعته ، و ذي طمأنينة إليها قد صرعته ، و ذي ابّهة « 1 » قد جعلته حقيرا ، و ذي نخوة قد ردّته ذليلا ) .\r\nآرى هيچ كس در هيچ پست و مقام و موقعيتى از حوادث دردناكى كه به طور ناگهانى گريبان افراد را مىگيرد در امان نمىباشد ، شاهان بزرگ ، قهرمانان قوى پيكر ، ثروتمندان پر تجربه ، و جوانان شاداب و زيبا ، همه و همه در معرض هجوم اين حوادث ناگهانى هستند ، حوادثى كه يك شبه نعمتها را مىگيرد و عزيزترين عزيزان را بر خاك مذلّت مىنشاند و تاريخ پر است از اين گونه حوادث .\r\nطبرى در تاريخ خود مىنويسد : « سليمان بن عبد الملك » روزى لباس گرانبها و عمامه سبز رنگى پوشيد و نگاه در آيينه كرد ( و از چهرهء خود لذّت برد ، و از روى مباهات ) گفت : « من پادشاه جوان جوانبختم ولى بعد از اين ماجرا تنها يك هفته زنده بود » « 2 » و به گفته شاعر :\r\n بهار عمر بسى دلفريب و رنگين است * ولى چه سود كه دارد خزان مرگ از پى \r\nديگر اين كه : تمام شيرينىهاى آن با تلخى آميخته و پيروزيها با شكست\r\n\r\n\r\n","description":"","footnote":"\r\n( 1 ) « ابهّة » : به معنى عظمت و بزرگى است و در اصل از مادّهء « ابه » ( بر وزن ابر ) بمعنى زيركى گرفته شده و از آن جايى كه افراد زيرك به بزرگى مىرسند اين واژه در اين جا به كار رفته .\r\n( 2 ) طبرى ، جلد 5 ، صفحهء 305 .\r\n","page_name":" 34 ","page_number":34},
  {"content":"\r\n\r\nتوأم است ، مىفرمايد : « حكومت دنيا ناپايدار و همواره دست به دست مىگردد ، زندگى آن تيره ، گوارايش ، ناگوار ، شيرينى آن تلخ ، غذاى آن مسموم ، و طنابهايش كهنه و پوسيده است ! » ( سلطانها دوّل « 1 » و عيشها رنق « 2 » و عذبها اجاج « 3 » ، و حلوها صبر « 4 » و غذائها سمام « 5 » و أسبابها رمام « 6 » ) .\r\nو در ادامه آن مىافزايد : « زندگانش همواره در معرض مرگند و تندرستانش در معرض بيمارى ، حكومتش بر باد رفته ، نيرومندانش مغلوب ، صاحبان نعمتش رو به فنا ، و همسايگانش غارت زده‌اند ! » ( حيّها بعرض موت ، و صحيحها بعرض سقم ، ملكها مسلوب و عزيزها مغلوب ، و موفورها « 7 » منكوب « 8 » ، و جارها محروب « 9 » ) .\r\nآرى لذات و مواهب دنيا حتى در زمانى كه وجود دارد آميخته با انواع درد و رنجهاست ، حاكمان مقتدر را از دور مىبينيم و گاه بر قدرت و سطوت آنها غبطه\r\n\r\n\r\n","description":"","footnote":"\r\n( 1 ) « دول » به معنى چيزى است كه دست به دست مىگردد و از آن جا كه حكومتها پيوسته دست به دست مىگردند به آنها دولت مىگويند .\r\n( 2 ) « رنق » صفت مشبهه از مادّهء « رنق » به معنى كدر است .\r\n( 3 ) « اجاج » به معنى شور يا تلخ است كه حرارت آن دهان را مىسوزاند .\r\n( 4 ) « صبر » : جمع « صبرة » ( بر وزن كلمه ) يا جمع « صبر » ( بر وزن فقر ) به معنى شيره درخت تلخى است . و گاه به خود آن درخت اطلاق شده است .\r\n( 5 ) « سمام » : جمع « سمّ » به چيزهائى گفته مىشود كه وقتى داخل بدن انسان مىشود دستگاه حياتى را مختل مىكند .\r\n( 6 ) « رمام » : جمع « رمّه » به معنى استخوان يا طناب پوسيده است تعبير بالا شبيه چيزى است كه در ضرب المثلهاى فارسى مىگوييم ، با طناب پوسيده فلانى نمىتوان به چاه رفت يعنى قابل اعتماد نيست .\r\n( 7 ) « موفور » : از مادّهء « وفور » به معنى شخص يا چيزى است كه كامل و فراوان شده .\r\n( 8 ) « منكوب » به معنى : مصيبت زده است در اصل از مادّهء « نكبت » گرفته شده .\r\n( 9 ) « محروب » به معنى غارت زده از مادّهء « حرب » به معنى جنگ و غارت است .\r\n","page_name":" 35 ","page_number":35},
  {"content":"\r\n\r\nمىخوريم اما هنگامى كه نزديك مىشويم مىبينيم او حتى از نزديكترين دوستانش در وحشت است و از اين كه نمىداند فردا چه مىشود سخت نگران است ، به همان داستانى مىماند كه شخصى آرزوى يك روز سلطنت و نشستن بر تخت پادشاهى كرده بود ، به خواسته‌اش ترتيب اثر دادند ، امّا بالاى سرش خنجر برندهء سنگينى آويزان كرده بودند كه به يك موى بسته بود ، و او هر لحظه احتمال مىداد ، آن مو پاره شود و خنجر بر فرقش فرود آيد ، پيوسته پابه‌پا مىكرد و آرزو مىكرد : هر چه زودتر آن روز تمام شود و از شر تخت و تاجى كه با خطرات آن خنجر آميخته است ، رهايى يابد ، و به تعبير امام عليه السّلام همهء طنابهاى به ظاهر محكم دنيا پوسيده است و بر هيچ يك نمىتوان اعتماد كرد .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n\r\nبخش چهارم\r\nأ لستم في مساكن من كان قبلكم أطول أعمارا ، و أبقى آثارا ، و أبعد آمالا ، و أعدّ عديدا ، و أكثف جنودا ! تعبّدوا للدّنيا أيّ تعبّد ، و آثروها أيّ إيثار ، ثمّ ظعنوا عنها به غير زاد مبلّغ و لا ظهر قاطع . فهل بلغكم أنّ الدّنيا سخت لهم نفسا بفدية ، أو أعالتهم بمعونة ، أو أحسنت لهم صحبة ! بل أرهقتهم بالقوادح ، و أوهقتهم بالقوارع ، و ضعضعتهم بالنّوائب ، و عفّرتهم للمناخر ، و وطئتهم بالمناسم ، و أعانت عليهم « ريب المنون » . فقد رأيتم تنكّرها لمن دان لها ، و آثرها و أخلد إليها ، حين ظعنوا عنها لفراق الأبد . و هل زوّدتهم إلّا السّغب ، أو أحلّتهم إلّا الضّنك ، أو نوّرت لهم إلّا الظّلمة ، أو أعقبتهم إلّا النّدامة ! أفهذه تؤثرون ، أم إليها تطمئنّون ، أم عليها تحرصون ؟ فبئست الدّار لمن لم يتّهمها ، و لم يكن فيها على و جل منها !\r\n\r\nترجمه\r\nمگر شما در جايگاه پيشينيان خود زندگى نمىكنيد همانها كه عمرشان از شما طولانىتر و آثارشان پا بر جاتر و آرزوهاىشان درازتر ، نفراتشان فزونتر و لشكرهايشان انبوه‌تر بود ؟\r\nآنها دنيا را پرستيدند ، چه پرستيدنى ! و آن را بر همه چيز مقدّم داشتند چه مقدّم داشتنى ! ، اما سرانجام بدون زاد و توشه‌اى كه آنها را به منزلگاه ( ابدىشان ) برساند ، و بدون مركبى كه با آن اين راه ( پر خوف و خطر ) را بپيمايند از آن كوچ كردند .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nآيا هرگز به شما خبر رسيده كه دنيا فديه‌اى براى يكى از آنها داده باشد ( تا او را از مرگ يا سكرات آن ) رهايى ببخشد ؟ يا كمكى به آنها در اين مسير كند ؟ يا حدّاقل هم نشين خوبى براى آنان باشد ؟ ( نه ، هرگز كمكى به فداييان خود نكرده ) بلكه به عكس آنها را زير آفتهاى گوناگون پوشانيد و طوق حوادث دردناك كوبنده را بر گردنشان افكند و با انواع شدائد و مشكلات ذليلشان نمود ، و به صورت به خاك افكند و پايمالشان كرد ، و به يارى گردش روزگار بر ضدّ آنها برخاست .\r\nشما با چشم خود ديديد ( و در تواريخ خوانديد ) كه دنيا در برابر دنياپرستان و كسانى كه آن را بر همه چيز مقدّم مىداشتند و بر آن تكيه مىكردند هنگام كوچ هميشگى از آن چهره در هم كشيد و خود را كاملا ناآشنا جلوه داد .\r\nآيا دنيا براى دنياپرستان زاد و توشه‌اى جز گرسنگى فراهم كرد ؟ و جز فشار و تنگى محلّى براى آنها آماده ساخت ؟ و جز ظلمت و تاريكى براى آنها نورى مهيّا نمود ؟ ( نه ، هرگز ، بلكه آنها را در گورهاى تاريك و تنگ و وحشتناك جاى داد ) و آيا سرانجام جز ندامت چيزى براى آنها ببار آورد ؟ آيا چنين دنيايى را بر همه چيز مقدّم مىشمريد ؟ و بر آن تكيه مىكنيد ؟ و نسبت به آن حرص مىورزيد ؟ ! چه بد خانه‌اى است اين دنيا براى كسى كه نسبت به آن خوش‌بين باشد و در آن آسوده خاطر زندگى كند ! !\r\n\r\nشرح و تفسير كمى به گذشته بنگريد !\r\nامام عليه السّلام در اين بخش از خطبه در ادامهء نكوهش دنياى فريبنده و زودگذر ، دست مخاطبين خود را گرفته و به اعماق تاريخ گذشته مىبرد و زندگى قدرتمندان و زورمندان پر سر و صدا و صاحب اموال و آمال را به آنها نشان\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nمىدهد ، مىفرمايد : « مگر شما در جايگاه پيشينيان خود زندگى نمىكنيد ؟\r\nهمان‌ها كه عمرشان از شما طولانىتر و آثارشان پا بر جاتر و آرزوهايشان درازتر ، و نفراتشان فزونتر و لشكرهايشان انبوه‌تر بود ؟ » ( أ لستم في مساكن من كان قبلكم اطول أعمارا و أبقى آثارا و ابعد آمالا و اعدّ عديدا « 1 » و اكثف « 2 » جنودا ) .\r\nدر اين بخش از خطبه امام به پنج امتياز از پيشينيان اشاره مىكند : طول عمر ، بقاى آثار ، درازى آرزوها ، فزونى جمعيّت و كثرت لشكرها . امتيازاتى كه سبب برترى آشكار آنها مىشد ولى هيچ يك از اين امور نتوانست از نفوذ سيل فنا به قصرها و خانه‌هاى آنها جلوگيرى كند ، سرانجام همچون برگهاى خشكيدهء درختان يا پركاه ، روى اين سيلاب غلطيدند و رفتند .\r\nامام عليه السّلام در همين راستا اضافه مىفرمايد : « آنها دنيا را پرستيدند چه پرستيدنى ، و آن را بر همه چيز مقدّم داشتند چه مقدّم داشتنى ، اما سرانجام بدون زاد و توشه‌اى كه آنها را به منزلگاه ( ابدى ) برساند و بدون مركبى كه اين راه ( پر خوف و خطر ) را بپيمايند از آن كوچ كردند » ( تعبّدوا للدّنيا أيّ تعبّد و آثروها أيّ ايثار ، ثمّ ظعنوا عنها به غير زاد مبلّغ و لا ظهر قاطع ) .\r\nآرى ! آنها با آن همه تلاش و كوشش در طريق بندگى دنيا و به كار گرفتن تمام نيروها و استعدادشان در اين طريق ، بهره‌اى از آن نبردند و در راه طولانى آخرت كه جز با زاد و توشهء تقوا و مركب ايمان قابل پيمودن نيست بىزاد و مركب به راه افتادند .\r\n\r\n\r\n","description":"","footnote":"\r\n( 1 ) « عديد » به معنى « عدد » است و گاه به معنى شبيه و مانند نيز آمده و در خطبهء بالا به همان معنى اوّل مىباشد .\r\n( 2 ) « اكثف » افعل تفضيل از « كثيف » به معنى زياد و پر پشت است .\r\n","page_name":" 39 ","page_number":39},
  {"content":"\r\n\r\nسپس امام عليه السّلام ياران خود را مخاطب ساخته مىفرمايد : « آيا هرگز به شما خبر رسيده كه دنيا فديه‌اى براى يكى از آنها داده باشد و ( تا او را از مرگ يا سكرات آن ) رهايى بخشيده باشد ؟ يا كمكى به آنها در اين مسير كند ؟ يا حدّ اقل هم‌نشين خوبى براى آنان باشد » ( فهل بلغكم أنّ الدّنيا سخت « 1 » لهم نفسا بفدية ، أو أعانتهم بمعونة ، أو أحسنت لهم صحبة ) .\r\nآرى نه نجات كامل يا كمكى در اين راه ، و نه حتّى مصاحبت شايسته با يك نفر هم از اين همه ، دنيا نداشته است ، آيا اين درس عبرت بزرگى براى همهء شما نيست ؟ ! سپس مىافزايد : نه تنها به آنها كمكى نكرد و به فدائيان خود نظر مرحمتى ننمود « بلكه به عكس آنها را زير آفتهاى گوناگون پوشانيد و طوق حوادث دردناك و كوبنده را برگردنشان افكند و با انواع شدائد و مشكلات ، آنها را ذليل نمود و به صورت ، به خاك افكند و پايمالشان كرد و به يارى گردش روزگار بر ضدّ آنها برخاست » . ( بل أرهقتهم « 2 » بالقوادح « 3 » و أوهقتهم « 4 » بالقوارع « 5 » وضعضعتهم « 6 » بالنّوائب و عفّرتهم « 7 » للمناخر و وطئتهم بالمناسم « 8 »\r\n\r\n\r\n","description":"","footnote":"\r\n( 1 ) « سخت » از مادّهء « سخاوت » به معنى بخشش است .\r\n( 2 ) « ارهقت » از مادّهء « ارهاق » به معنى پوشانيدن چيزى با قهر و غلبه است .\r\n( 3 ) « قوادح » جمع « قادحة » به معنى آفت است .\r\n( 4 ) « أوهقت » از مادّهء « وهق » ( بروزن رمق ) گرفته شده كه به معنى طوقى است كه بر گردن حيوان مىاندازند .\r\n( 5 ) « قوارع » جمع « قارعه » به معنى حوادث سخت و كوبنده است .\r\n( 6 ) « ضعضعت » از مادّهء « ضعضعة » به معنى خوار و ذليل كردن و گاه به معنى نابود ساختن است .\r\n( 7 ) « عفّرت » از مادّهء « تعفير » به معنى خاك مال كردن و به خاك افكندن است .\r\n( 8 ) « المناسم » جمع « منسم » ( به كسر ميم ) به معنى قسمت پايين پاى شتر است .\r\n","page_name":" 40 ","page_number":40},
  {"content":"\r\n\r\nو أعانت عليهم ريب المنون « 1 » ) .\r\nاين تعبيرات حساب شده و كوبنده ، اشاره به اين است كه دنيا ، نه اين كه دنياپرستان را به كمترين چيزى يارى نكرد ، بلكه به عكس با تمام قوّت و قدرت براى كوبيدن و پايمال كردن و نابود ساختن آنها بپاخاست و هر چه در توان داشت بر ضدّ آنها به كار گرفت .\r\nجالب ، اين كه : در بيان كمكهاى دنيا از كمكهاى بزرگ شروع مىكند تا به كوچك مىرسد ولى در مورد زيانهايى كه به دنياپرستان رسانده از مراحل پايين‌تر گرفته و به آخرين مرحله كه لگدمال كردن و نابود ساختن است مىرساند و اين نهايت فصاحت و بلاغت در بيان حقايق تلخ و ناگوار را نشان مىدهد و نهايت بىوفايى و پستى دنيا را آشكار مىسازد .\r\nسپس امام در يك نتيجه‌گيرى روشن مىفرمايد : « شما با چشم خود ديديد ( و در تواريخ خوانديد ) كه دنيا در برابر دنياپرستان و كسانى كه آن را بر همه چيز مقدّم مىداشتند و بر آن تكيه مىكردند ، هنگام كوچ هميشگى از آن چهره در هم كشيد و خود را كاملا ناآشنا جلوه داد » ( فقد رأيتم تنكّرها لمن دان لها و آثرها و أخلد « 2 » إليها حين ظعنوا عنها لفراق الأبد ) .\r\n« آيا دنيا براى دنياپرستان زاد و توشه‌اى جز گرسنگى فراهم كرد ؟ و جز فشار و تنگى محلّى براى آنها آماده ساخت ؟ و جز ظلمت و تاريكى براى آنها نورى مهيّا نمود ؟ ( نه هرگز ، بلكه آنها را در گورهايى تنگ و تاريك و وحشتناك جاى داد ) و سرانجام آيا جز ندامت چيزى براى آنها ببار آورد » ( و هل زوّدتهم إلّا\r\n\r\n\r\n","description":"","footnote":"\r\n( 1 ) « ريب المنون » : « ريب » به معنى شكّى است كه سرانجام پرده از روى آن برداشته شود و به يقين برسد و « منون » به معنى مرگ است و « ريب المنون » به معنى مرگ احتمالى و گاه به معنى حوادث سخت روزگار ، مىآيد كه در آغاز مشكوك است و بعد به يقين مىپيوندد .\r\n( 2 ) « أخلد » از مادّهء « اخلاد » و از ريشهء « خلود » گرفته شده است و جملهء « أخلد اليها » به اين معناست كه دنياپرستان نهايت تمايل به دنيا را دارند و گويى به آن چسبيده‌اند .\r\n","page_name":" 41 ","page_number":41},
  {"content":"\r\n\r\nالسّغب « 1 » أو احلّتهم إلّا الضّنك « 2 » أو نوّرت لهم إلّا الظّلمة أو أعقبتهم إلّا النّدامة ) .\r\nچگونه بر دنيايى كه جز بدبختى و شكست و ناكامى و ظلمت و تاريكى براى دوستدارانش نمىآفريند و سرانجام مايّهء ندامت و پشيمانى است تكيه مىكنيد ؟ و خود را بردهء آن مىسازيد و آن را بر همه مقدّم مىداريد .\r\nدر ادامه مىفرمايد : « آيا چنين دنيايى را بر همه چيز مقدّم مىشمريد و بر آن تكيه مىكنيد و نسبت به آن حرص مىورزيد ؟ ! چه بد خانه‌اى است اين دنيا براى كسى كه نسبت به آن بدگمان نباشد ، در آن ( آسوده خاطر زندگى كند و ) خوفى نداشته باشد » ( ا فهذه تؤثرون أم إليها تطمئنّون أم عليها تحرصون ؟ فبئست الدّار لمن لم يتّهمها و لم يكن فيها على و جل منها ) .\r\nبه راستى تعبيراتى از اين گوياتر و رساتر دربارهء بىاعتبارى دنيا و سرانجام وحشتناك دنياپرستان پيدا نمىشود ، هدف امام عليه السّلام از اين تأكيدهاى پىدرپى و تعبيرات بيدارگر و هشدار دهنده آن است كه در برابر موج دنياپرستى كه به خاطر وفور نعمت‌هاى بدست آمده از فتوحات اسلامى ، براى گروه زيادى پيدا شده بود و يك باره غرق ناز و نعمت شده بودند و ارزشهاى الهى را فراموش كرده ، به خواب و خور و لذّات مادى چسبيده بودند ، به پا خيزد و خفتگان را بيدار كند و ارزشهاى از دست رفتهء اسلام را زنده نمايد و مردم را - كه مخصوصا از زمان عثمان به اين طرف به بيراهه كشيده بودند - به راه باز گرداند .\r\nچه زيبا و جالب است اين گونه مواعظ و اندرزهاى گويا و رسا براى\r\n\r\n\r\n","description":"","footnote":"\r\n( 1 ) « سغب » به معنى گرسنگى است . و به سالهاى قحطى « ذو مسغبه » گفته مىشود چرا كه مردم در آن گرسنه‌اند .\r\n( 2 ) « ضنك » به معنى سختى و تنگى است و اين كلمه هميشه به صورت مفرد به كار مىرود .\r\n","page_name":" 42 ","page_number":42},
  {"content":"\r\n\r\nدنياپرستان عصر ما كه آنها نيز در همان شرايط بلكه بدتر از آن گرفتار شده‌اند كه اگر به هوش نيايند نه دينى باقى مىماند و نه دنياى معقولى .\r\nاين تعبيرات هماهنگ با آيات و رواياتى است كه در قرآن مجيد و كلمات پيامبر و معصومين ديگر آمده است :\r\nدر سورهء روم آيهء 9 مىخوانيم :  « أَ وَ لَمْ يَسِيرُوا فِي الْأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ كانُوا أَشَدَّ مِنْهُمْ قُوَّةً وَ أَثارُوا الْأَرْضَ وَ عَمَرُوها أَكْثَرَ مِمَّا عَمَرُوها وَ جاءَتْهُمْ رُسُلُهُمْ بِالْبَيِّناتِ فَما كانَ اللَّهُ لِيَظْلِمَهُمْ وَ لكِنْ كانُوا أَنْفُسَهُمْ يَظْلِمُونَ »  ؛ آيا در زمين گردش نكردند تا ببينند عاقبت كسانى كه قبل از آنان بودند چگونه بود ؟ آنها نيرومندتر از اينان بودند و زمين را ( براى زراعت و آبادى ) بيش از اينان دگرگون ساختند و آباد كردند و پيامبرانشان با دلايل روشن به سراغشان آمدند ( اما آنها انكار كردند و كيفر خود را ديدند ) خداوند هرگز به آنان ستم نكرد آنها به خودشان ستم مىكردند » .\r\nو در سورهء يونس آيهء 7 - 8 مىفرمايد :   « إِنَّ الَّذِينَ لا يَرْجُونَ لِقاءَنا وَ رَضُوا بِالْحَياةِ الدُّنْيا وَ اطْمَأَنُّوا بِها وَ الَّذِينَ هُمْ عَنْ آياتِنا غافِلُونَ أُولئِكَ مَأْواهُمُ النَّارُ بِما كانُوا يَكْسِبُونَ »   ؛ آنها كه ايمان به ملاقات ما ( و روز رستاخيز ) ندارند و به زندگى دنيا خشنود شدند و بر آن تكيه كردند و آنها كه از آيات ما غافلند جايگاهشان آتش است به خاطر كارهايى كه انجام مىدادند » .\r\nدر حديثى از امام صادق عليه السّلام مىخوانيم : « من زهد في الدّنيا أثبت اللّه الحكمة في قلبه و أنطق بها لسانه و بصّره عيوب الدّنيا دائها و دوائها و أخرجه من الدّنيا سالما ؛ كسى كه نسبت به ( زرق و برق ) دنيا بىاعتنا باشد خداوند حكمت را در دل او برقرار مىسازد و زبانش به آن گويا مىشود و عيوب دنيا را به او نشان مىدهد ، دردهاى آن و داروهاى آن ، و او را از دنيا با\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nسلامت ( دين و ايمان ) بيرون مىبرد » « 1 » .\r\nدر حديث ديگرى از آن حضرت عليه السّلام آمده است : « من أصبح و أمسى و الدّنيا اكبر هّمّه جعل اللّه تعالى الفقر بين عينيه و شتّت أمره و لم ينل من الدّنيا إلّا ما قسّم اللّه له و من أصبح و أمسى و الآخرة اكبر همّه جعل اللّه الغنى في قلبه و جمع له أمره ؛ كسى كه صبح و شام ، دنيا مهمترين خواسته و مقصود او باشد خداوند متعال فقر را پيش روى او قرار مىدهد و امور او را پراكنده مىكند و از دنيا بهره‌اى نمىبرد جز آنچه براى او مقدّر شده ، و كسى كه صبح و شام ، آخرت ، مهمترين مطلوب و مقصود او باشد خداوند غنا و بىنيازى را در قلب او قرار مىدهد و امور او را جمع مىكند و سامان مىبخشد » « 2 » .\r\n\r\n\r\n","description":"","footnote":"\r\n( 1 ) اصول كافى ، جلد 2 ، صفحهء 128 .\r\n( 2 ) اصول كافى ، جلد 2 ، صفحهء 319 .\r\n","page_name":" 44 ","page_number":44},
  {"content":"\r\n\r\n\r\nبخش پنجم\r\nفاعلموا - و أنتم تعلمون - بأنّكم تاركوها و ظاعنون عنها ، و اتّعظوا فيها بالّذين قالوا :  « مَنْ أَشَدُّ مِنَّا قُوَّةً »  : حملوا إلى قبورهم فلا يدعون ركبانا ، و أنزلوا الأجداث فلا يدعون ضيفانا ، و جعل لهم من الصّفيح أجنان ، و من التّراب أكفان ، و من الرّفات جيران ، فهم جيرة لا يجيبون داعيا ، و لا يمنعون ضيما ، و لا يبالون مندبة . إن جيدوا لم يفرحوا ، و إن قحطوا لم يقنطوا . جميع و هم آحاد ، و جيرة و هم أبعاد . متدانون لا يتزاورون ، و قريبون لا يتقاربون .\r\nحلماء قد ذهبت أضغانهم ، و جهلاء قد ماتت أحقادهم . لا يخشى فجعهم ، و لا يرجى دفعهم ، استبدلوا به ظهر الأرض بطنا ، و بالسّعة ضيقا ، و بالأهل غربة ، و بالنّور ظلمة ، فجاؤوها كما فارقوها ، حفاة عراة ، قد ظعنوا عنها بأعمالهم إلى الحياة الدّائمة و الدّار الباقية ، كما قال سبحانه و تعالى :  « كَما بَدَأْنا أَوَّلَ خَلْقٍ نُعِيدُهُ وَعْداً عَلَيْنا إِنَّا كُنَّا فاعِلِينَ »  .\r\n\r\nترجمه\r\nبدانيد ! - و به يقين مىدانيد - كه سرانجام ، همهء شما دنيا را ترك مىگوييد و از آن كوچ مىكنيد ، از كسانى كه ( پيش از شما در دنيا بودند و ) مىگفتند : « چه كسى از ما نيرومندتر است » ، پند گيريد ( آرى ) آنها را به سوى قبرشان بردند ، در حالى كه اختيارى از خود نداشتند ، و در درون قبرهايشان جاى دادند ، در حالى كه مهمان نبودند در دل سنگهاى گسترده ، خانه‌هاى قبر براى آنان ساخته شد ، و از خاك كفنهايى ، و از استخوانهاى پوسيده همسايگانى داشتند ، همسايگانى\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nكه هيچ ندايى را پاسخ نمىگويند و در برابر هجوم ستمگران كمكى به همسايهء خود نمىكنند و به گريه‌ها اعتنايى ندارند ، نه از بارش باران خوشحال مىشوند ، نه از قحطى مأيوس و ناراحت ، همه گرد هم هستند ولى تنهايند همسايگان نزديكند ولى از هم دورند ، در كنار همند ولى هيچ‌گاه به ديدار هم نمىروند نزديكند اما با هم تماس نمىگيرند . عاقلانى هستند كه دشمنىها از دل آنها رخت بربسته ، و جاهلانى كه آتش كينه در دل آنها فرو مرده ، نه از زيان آنها ترسى است و نه به دفاع آنها اميدى ، برون زمين را به درون آن تبديل كرده‌اند ، و خانه تنگ و تاريك را به جاى خانه‌هاى وسيع ، غربت را به جاى ديدار اهل و عيال و ظلمت را به جاى نور ، پذيرفته‌اند ( آرى در قيامت ) آنها به سوى زمين باز مىگردند ، همان گونه كه در آغاز از زمين ( و خاك ) جدا شدند . اين در حالى است كه همگى پا برهنه و عريانند آنها از روى زمين با اعمال خويش به سوى حيات ابدى و سراى جاودانى كوچ كرده‌اند ، آن گونه كه خداوند فرموده : « همانطور كه آفرينش را آغاز كرديم ، آن را باز مىگردانيم ، اين وعده‌اى است قطعى كه آن را انجام مىدهيم » .\r\n\r\nشرح و تفسير سرى به وادى خاموشان بزنيد !\r\nامام عليه السّلام در اين بخش از اين خطبهء بيدارگر كه آخرين بخش خطبه است بار ديگر ياران خود را مخاطب ساخته و آخرين اندرزها را در بارهء بىوفايى دنيا و سرنوشت انسانها در آن ، بيان مىكند ، مىفرمايد : « بدانيد ! - و به يقين مىدانيد - كه سرانجام همگى دنيا را ترك مىگوييد و از آن كوچ مىكنيد » ( فاعلموا - و أنتم تعلمون - بأنكم تاركوها و ظاعنون « 1 » عنها ) .\r\n\r\n\r\n","description":"","footnote":"\r\n( 1 ) « ظاعنون » از مادّهء « ظعن » ( بر وزن دفن ) به معناى كوچ كردن است .\r\n","page_name":" 46 ","page_number":46},
  {"content":"\r\n\r\nآرى ! «  « كُلُّ نَفْسٍ ذائِقَةُ الْمَوْتِ »  ، هر انسانى طعم مرگ را مىچشد » « 1 » و   « كُلُّ مَنْ عَلَيْها فانٍ وَ يَبْقى وَجْهُ رَبِّكَ ذُو الْجَلالِ وَ الْإِكْرامِ »   ؛ « تمام آنها كه روى زمين زندگى مىكنند سرانجام فانى مىشوند و جز ذات پاك خدا باقى نمىماند » « 2 » و در هر چيز ، انسان شك كند در مرگ ، جاى شكّ و ترديد نيست :\r\n « وَ اعْبُدْ رَبَّكَ حَتَّى يَأْتِيَكَ الْيَقِينُ »  « 3 » » .\r\nو در ادامهء سخن مىافزايد : « از كسانى كه ( پيش از شما در دنيا بودند و ) مىگفتند : « چه كسى از ما نيرومندتر است » پند گيريد ، ( آرى ) آنها را به سوى قبرشان بردند در حالى كه اختيارى از خود نداشتند و در درون قبرهايشان وارد ساختند در حالى كه مهمان نبودند » ( و اتّعظوا فيها بالّذين قالوا :  « مَنْ أَشَدُّ مِنَّا قُوَّةً »  « 4 » ، حملوا إلى قبورهم فلا يدعون ركبانا « 5 » ، و أنزلوا الأجداث « 6 » فلا يدعون ضيفانا ) .\r\nاين سخن اشاره به آيه 15 سورهء « فصّلت » است كه مىفرمايد :  « فَأَمَّا عادٌ فَاسْتَكْبَرُوا فِي الْأَرْضِ بِغَيْرِ الْحَقِّ وَ قالُوا مَنْ أَشَدُّ مِنَّا قُوَّةً »  ؛ قوم عاد به ناحق در زمين تكبّر ورزيدند و گفتند : چه كسى از ما نيرومندتر است ؟ » ( زيرا آنها داراى جثّه‌هاى قوى و پولادين و خانه و كاخها در دل كوهها بودند و همين آنها\r\n\r\n\r\n","description":"","footnote":"\r\n( 1 ) عنكبوت ، آيهء 57 .\r\n( 2 ) رحمن ، آيهء 27 و 28 .\r\n( 3 ) حجر ، آيهء 99 .\r\n( 4 ) فصّلت ، آيهء 15 .\r\n( 5 ) « ركبانا » بعضى از شارحان « نهج البلاغه » گفته‌اند كه عادت عرب بر اين بوده ، كسانى را كه سوار بر مركب مىشدند ، ركبان ( سواران ) مىناميدند و هنگامى كه پياده مىشدند « ضيفان » ( مهمانان ) . ولى مردگانى را كه به سوى قبرهايشان مىبرند و سپس وارد قبر مىشوند ، نه ركبانند و نه ضيفان .\r\n( 6 ) « اجداث » ، جمع « جدث » ( بروزن قفس ) به معناى قبر است .\r\n","page_name":" 47 ","page_number":47},
  {"content":"\r\n\r\nرا سخت مغرور كرده بود ولى به هنگامى كه فرمان عذاب صادر شد تندبادهاى سخت ، جثّه‌هاى آنها را مانند پر كاه با خود برد و به هر سو پراكنده كرد ) .\r\nاين كه مىفرمايد : « به آنها راكب نمىگويند » ، به خاطر اين است كه آنها را بىاختيار بر دوشها مىبرند ، و اين كه مىفرمايد : « در قبر به آنها مهمان گفته نمىشود » ، به خاطر آن است مهمان كسى است كه با ميل و ارادهء خود به جايى كه از او پذيرايى مىكنند وارد شود .\r\nشبيه همين معنا را امام در خطبهء 188 فرموده : « حملوا إلى قبورهم غير راكبين و انزلوا فيها غير نازلين » .\r\nو در ادامهء اين سخن مىفرمايد : « در دل سنگهاى گسترده خانه‌هاى قبر براى آنان ساخته شد و از خاك كفنهايى و از استخوانهاى پوسيده همسايگانى داشتند ! » ( و جعل لهم من الصّفيح « 1 » اجنان « 2 » ، و من التّراب اكفان و من الرّفات « 3 » جيران ) .\r\nاشاره به اين كه ، خانهء قبر نه بنايى دارد نه سقف و ستونى و نه درها و پنجره‌ها ، بلكه چيزى جز يك مشت سنگ و خاك گسترده نيست ، و تعبير به كفن در مورد خاكها به خاطر آن است كه همچون كفن بدن را مىپوشاند ، به علاوه كفن موقّتى است و به زودى مىپوسد ، آنچه به صورت كفن در دراز مدّت باقى مىماند همان خاكهاست .\r\n\r\n\r\n","description":"","footnote":"\r\n( 1 ) « صفيح » در اين جا به معناى « صفحهء » زمين است . از مادّهء « صفح » ( بروزن مدح ) گرفته شده است .\r\n( 2 ) « اجنان » جمع « جنن » ( بر وزن كفن ) به معنى قبر است و ريشهء اصلى آن به معنى پوشانيدن است و چون قبر بدن آدمى را مىپوشاند به آن « جنن » گفته مىشود .\r\n( 3 ) « رفات » به معنى هر چيز كهنه و پوسيده و متلاشى شده است و به استخوانهاى پوسيده و پراكنده « رفات » گفته مىشود .\r\n","page_name":" 48 ","page_number":48},
  {"content":"\r\n\r\nجالب اين كه : امام در ادامهء بحث به شرح حال اين همسايگان يعنى استخوانهاى پوسيده مىپردازد و با تعبيرات بسيار ظريف و آموزنده‌اى آن را توضيح مىدهد .\r\nمىفرمايد : « آنها همسايگانى هستند كه هيچ صدايى را پاسخ نمىگويند و در برابر هجوم ستمگران كمكى براى نجات همسايه خود نمىكنند ؛ و به گريه‌ها اعتنا ندارند ! » ( فهم جيرة لا يجيبون داعيا و لا يمنعون ضيما « 1 » و لا يبالون مندبة « 2 » ) .\r\nاضافه بر اين چنان نسبت به همه چيز بىتفاوتند كه « نه از بارش باران خوشحال مىشوند ، نه از قحطى مأيوس و ناراحت ، همه گرد هم‌اند ولى تنهايند ؛ همسايگان نزديكند ولى از هم دورند ، در كنار هم‌اند ولى هيچ‌گاه به ديدار هم نمىروند ؛ نزديكند ، اما با هم تماس نمىگيرند » ( إن جيدوا « 3 » لم يفرحوا و ان قحطوا لم يقنطوا جميع و هم آحاد ، و جيرة « 4 » و هم ابعاد ، متدانون لا يتزاورون ، و قريبون لا يتقاربون ) .\r\nبه راستى وضع آنها عبرت‌انگيز است ، همه چيز آنها با مردم دنيا متفاوت است ؛ تا ديروز با هم بودند و به كمك هم برمىخاستند و به استقبال سالهاى پر نعمت مىرفتند و از خشكسالى در وحشت بودند و از راه‌هاى دور و نزديك به ديدار هم مىشتافتند ولى امروز خبرى نيست . در كنار هم‌اند اما كمترين خبرى از يكديگر ندارند ، قبرهاى آنها به هم چسبيده ، اما گويى فاصله‌ها از مشرق تا به\r\n\r\n\r\n","description":"","footnote":"\r\n( 1 ) « ضيم » مفهوم مصدرى و اسم مصدرى دارد و به معنى ظلم است .\r\n( 2 ) « مندبه » از مادّهء « ندبه » به معنى گريه است .\r\n( 3 ) « جيدوا » از مادّهء « جود » ( بروزن قوم ) به معنى ريزش فراوان باران است .\r\n( 4 ) « جيره » جمع « جار » به معنى همسايه است و غالبا به « جيران » جمع بسته مىشود .\r\n","page_name":" 49 ","page_number":49},
  {"content":"\r\n\r\nمغرب است . آنها كه در عذاب برزخى هستند اگر شب و روز ناله و فرياد سر دهند ، همسايه ديوار به ديوارشان ، نه نالهء آنها را مىشنود و نه در صورت شنيدن ، كمكى از او برخاسته است .\r\nدر همين زمينه اشعارى كه امام سجاد عليه السّلام به هنگام گريه زمزمه مىكردند ، جلب توجه مىكند كه در واقع شرحى براى كلام مولاست آن جا كه مىفرمايد :\r\n و اضحوا رميما في التّراب و اقفرت * مجالس منهم عطّلت و مقاصر\r\nو حلّوا بدار لا تزاور بينهم * و أنّى لسكّان القبور تزاور\r\nفما ان ترى إلّا جثى قد تووا بها * مسنّمة تسفى عليه الاعاصر : \r\n« آنها در دل خاك به صورت استخوان‌هاى پوسيده‌اى درآمدند و مجالس و قصرهاى آنها خالى و بىصاحب ماند .\r\nو در خانه‌اى فرود آمدند كه هيچ ديدارى در ميان ساكنان آنان نيست مگر صاحبان قبرها مىتوانند از يكديگر ديدار كنند ! آرى در آن جا چيزى جز بدن‌هاى بىجانى كه در قبر جاى گرفته‌اند ديده نمىشود همان قبرهاى خاموش و برجسته‌اى كه پيوسته بادها بر آن مىوزد » « 1 » .\r\nدر ادامهء اين سخن در جمله‌هاى تكان دهندهء ديگرى مىفرمايد : « آنها عاقلانى هستند كه دشمنىها از دل آنان رخت بربسته ، و بىخبرانى هستند كه آتش كينه در دل آنها فرو مرده ، نه از زيان آنها ترسى است و نه به دفاع آنها اميدى ، برون زمين را به درون آن تبديل كرده‌اند و خانهء تنگ و تاريك را به\r\n\r\n\r\n","description":"","footnote":"\r\n( 1 ) « منهاج البراعه » ، جلد 8 ، صفحهء 25 . در پاورقى « بحار الأنوار » ، اين اشعار از « البداية و النهاية » « ابن كثير » شامى ، به عنوان مناجاتى از امام سجاد عليه السّلام نقل شده است . ( بحار الأنوار ، جلد 46 ، صفحهء 84 ) .\r\n","page_name":" 50 ","page_number":50},
  {"content":"\r\n\r\nجاى خانه‌هاى وسيع ، غربت را به جاى ديدار اهل و عيال و ظلمت را به جاى نور پذيرفته‌اند » ( حلماء قد ذهبت اضغانهم و جهلاء قد ماتت احقادهم . لا يخشى فجعهم و لا يرجى دفعهم إستبدلوا به ظهر الأرض بطنا ، و بالسّعة ضيقا ، و بالأهل غربة و بالنّور ظلمة ) .\r\nعجب اين كه در يك جمله ، آنها را به عنوان عاقلان توصيف مىكند و در جمله بعد به عنوان جاهلان ، در واقع ، جثّه‌هاى بىجانى هستند كه نه عالمند و نه جاهل ؛ بلكه وضع حال آنها در يك جا شباهت به عاقلان دارد ، چرا كه عداوتى در ميان آنها نيست و در جاى ديگر به جاهلان بىخبرى شباهت دارد كه آتش حسد در آنها فرو مرده است ؛ همه چيز آنها در يك لحظه دگرگون شده ، از روى زمين به درون زمين خزيده‌اند ؛ خانهء وسيع و نورانى و پر از اهل و عيال را به گور تنگ و تاريك و ظلمانى ، و خاموش و تنها مبدّل ساخته‌اند .\r\nو در پايان اين سخن مىفرمايد : « آنها ( انسانها ) به سوى زمين باز مىگردند همان‌گونه كه در آغاز از زمين جدا شدند اين در حالى است كه همگى پا برهنه و عريانند ! » ( فجاءؤوها كما فارقوها حفاة عراة ) « 1 » .\r\nاين سخن اشاره به همان چيزى است كه قرآن مجيد بيان فرموده كه : «  « مِنْها خَلَقْناكُمْ وَ فِيها نُعِيدُكُمْ وَ مِنْها نُخْرِجُكُمْ تارَةً أُخْرى »  ؛ ما شما را از زمين آفريديم و به زمين باز مىگردانيم و بار ديگر شما را از آن ( در قيامت ) بيرون مىآوريم » « 2 » .\r\nآرى ! همان‌گونه كه آدم هنگامى كه از خاك آفريده شد همچنين فرزندان او به هنگام تولّد پا برهنه و عريانند به هنگام بازگشت به زمين نيز چنين خواهند\r\n\r\n\r\n","description":"","footnote":"\r\n( 1 ) در تفسير اين قسمت از كلام امام عليه السّلام شارحان نهج البلاغه احتمالات متعدد داده‌اند ولى آنچه ما در بالا آورديم از همه متناسب‌تر به نظر مىرسد .\r\n( 2 ) طه ، آيهء 55 .\r\n","page_name":" 51 ","page_number":51},
  {"content":"\r\n\r\nبود و اگر كفنى با خود مىبرند اين كفن ، كفش و لباسى محسوب نمىشود به علاوه به زودى مىپوسد و از ميان مىرود و سرانجام انسان با تمام اموالى كه گرد آورده و كاخها و باغها و مركبها و زينتها و امكانات ديگر ، وداع مىگويد و تهى دست و عريان و پا برهنه در گودال تنگ و تاريكى كه نامش قبر است مىخزد .\r\nتنها چيزى كه با خود مىبرد اعمال اوست كه گاه بزرگترين بلاى جان او مىشود همان‌گونه كه امام عليه السّلام مىفرمايد : « آنها از روى زمين با اعمال خويش به سوى حيات ابدى و سراى جاودانى كوچ كردند » آن گونه كه خداوند متعال مىفرمايد :\r\n« همان طورى كه آفرينش را آغاز كرديم آن را باز مىگردانيم ، اين وعده‌اى است قطعى كه به يقين آن را انجام مىدهيم ! » « 1 » ( قد ظعنوا عنها بأعمالهم إلى الحياة الدّائمة و الدّار الباقية ، كما قال سبحانه و تعالى :  « كَما بَدَأْنا أَوَّلَ خَلْقٍ نُعِيدُهُ وَعْداً عَلَيْنا إِنَّا كُنَّا فاعِلِينَ »  ) .\r\nدر حقيقت امام عليه السّلام در پايان اين خطبه به دو نكته اشاره مىكند : يكى به مسألهء بازگشت انسان به زمين همان‌گونه كه از زمين آفريده شد ، و ديگر به مسألهء حيات نوين در قيامت ، آن گونه كه حيات نخستين به او عنايت فرمود ، و براى اين كه هيچ شك و ترديدى باقى نماند مىفرمايد : « آن كس كه حيات نخستين داد و انسان را از خاك آفريد بار ديگر او را از خاك مبعوث مىكند و حيات جاويدان به او مىبخشد و او مىماند و پاداش و كيفر اعمالش .\r\n\r\nنكته‌ها\r\n\r\n1 - راههاى ستيز با دنياپرستى\r\nاز آن جا كه « حبّ دنيا » سرچشمهء همه يا غالب گناهان است ، و از آن جا كه\r\n\r\n\r\n","description":"","footnote":"\r\n( 1 ) انبياء ، آيهء 104 .\r\n","page_name":" 52 ","page_number":52},
  {"content":"\r\n\r\n« دنياپرستى » و فريفتهء زرق و برق دنياى مادى شدن ، انسان را از خدا و روز رستاخيز غافل مىكند و اين غفلت عامل مهمّ ديگرى براى فرو غلطيدن در بستر گناه است و از آن جا كه مخصوصا در عصر امام امير مؤمنان على عليه السّلام فراوانى و مال و ثروت به خاطر پيشرفت سريع اسلام و غنائم جنگى و غير آن ، توجّه گروه عظيمى از مسلمين به دنيا زياد شده بود كه يك نمونهء آن فساد عظيم مالى عصر « عثمان » بود ، امام عليه السّلام در جاى جاى خطبه‌هاى « نهج البلاغه » داد سخن را در نكوهش دنياى غافل كننده و گناه آلود ، مىدهد و با بيانى صريح و گويا و تكان دهنده كه بالاتر از آن تصوّر نمىشود ، به نكوهش شديد دنيا مىپردازد ، مخصوصا در خطبهء بالا كه گويى آنچه را قرآن در مذّمت دنيا دارد امام عليه السّلام همه را در اين خطبه گردآورى فرموده و معجونى ساخته كه هر غافلى را بيدار و هر مستى را هشيار مىكند .\r\nامام عليه السّلام براى بيان اين مقصود از طرق مختلفى ، اين موضوع را دنبال فرمود :\r\n1 - « نخست » از « بى وفايى و ناپايدارى دنيا » سخن مىگويد كه چگونه همه را به خود مشغول مىكند ، ناگهان آنها را رها كرده و در كام بدبختىها فرو مىبرد .\r\n2 - گاه از « دگرگونى سريع دنيا » سخن مىگويد كه يك شبه قدرتها جا به جا مىشوند و پيروزيها به شكست ، مىانجامد ، سلامتى جاى خود را به بيمارى و غنا و ثروت ، جاى خود را به فقر و بدبختى مىدهد .\r\n3 - گاه از آميخته بودن همهء اين مواهب به درد و رنجها ، نوشها با نيشها و گلها در كنار خارها و گنجها در كنار افعىها ، خبر مىدهد ، تا كسى دل بر آن نبندد و دورنماى دل‌انگيزش او را نفريبد .\r\n4 - گاه دست ياران خود را گرفته و نمونهء عينى اين بىوفايى و ناپايدارى\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nو بىاعتبارى را بر جاى جاى تاريخ بشر را ، به آنها نشان مىدهد و مىفرمايد : ببينيد دنيا بر سر كسانى كه از شما قدرتمندتر و ثروتمندتر و داراى جمعيّتهائى فزونتر و لشكريانى انبوه‌تر بودند چه آورد ، تا چه كند با تو دگر روزگار .\r\n5 - گاه همچون نقّاشى چيره‌دست ، قلم به دست گرفته و حالات هول‌انگيز انسان را در آستانهء مرگ و جدايى از دوستان و بستگان ، اموال و ثروتها و مقامات مورد علاقه‌اش ، در يك تابلوى گويا ، ترسيم مىكند و در برابر ديدگان آنها مىگذارد تا همه چيز را با چشم خود ببينند و عبرت بگيرند .\r\n6 - گاه ترسيم گوياى ديگرى از قبرهاى تنگ و تاريك ، كه آخرين منزلگاه هستى دنيا ، اين است ، از تنهايى انسان ، همسايگان خاموش ، كه هرگز به ديدار هم نمىآيند و از يكديگر خبر نمىگيرند و جدايى از زن و فرزند ، برهنگى و درماندگى انسان ، نشان مىدهد .\r\nو جالب اين كه : در تمام اين مباحث در سايهء آيات قرآن حركت مىكند ، گاه صريحا به آيات اشاره مىفرمايد ، و گاه تعبيراتى است برگرفته از آيات قرآن ، و اين امر ، نورانيّت و روحانيّت و جاذبهء بيشترى به كلام امام عليه السّلام مىدهد و تأثير آن را فزونتر مىسازد .\r\nاى كاش ! دنياپرستان مغرور ، و فريفته شدگان اين دار تزوير و غرور ، حدّاقل براى يك بار در عمرشان ، اين خطبهء بيدار كننده را مىخواندند و در جمله ؟\r\nجملهء آن تأمّل و دقّت مىكردند و چه خوب است همهء ما گهگاه ، به سراغ اين خطبه و مانند آن در « نهج البلاغه » بياييم و از آن شناخت بيشترى در بارهء دنيا و روح تازه‌اى براى اطاعت فرمان حق و پرهيز از گناه پيدا كنيم .\r\nبسيارى از سخن‌پردازان و شعراى ما نيز در سايهء اين آيات و روايات حركت\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nكرده و اشعار نغز و هشدار دهنده‌اى سروده‌اند ، از جمله شاعر توانا و بىنظير « حافظ شيرازى » در بارهء سرعت زوال نعمتها مىگويد :\r\n مرا در منزل جانان چه امن عيش چون هر دم * جرس ، فرياد مىدارد كه بر بنديد محملها ! \r\nو نيز در بارهء بىوفايى دنيا چنين مىسرايد :\r\n برو از خانهء گردون به در ، و نان مطلب * كاين سيه كاسه ، در آخر بكشد مهمان را !\r\nهر كه را خوابگه آخر به دو مشتى خاك است * گو چه حاجت كه به افلاك كشى ايوان را \r\nو نيز در بارهء آميخته بودن راحتىها با درد و رنجها مىگويد :\r\n كه شنيدى كه در اين بزم دمى خوش بنشست ؟ * كه نه در آخر صحبت ، به ندامت برخاست ؟ \r\nو سرانجام در بارهء دگرگونيهاى سريع و ناگهانى دنيا چنين مىسرايد :\r\n بيدار شواى ديده كه ايمن نتوان بود * زين سيل دمادم كه در اين منزل خواب است !\r\nسبز است در و دشت بيا تا نگذاريم * دست از سر آبى كه جهان جمله سراب است ! \r\n\r\n2 - پاسخ به يك سؤال\r\nهنگامى كه كلام امام عليه السّلام را در اين خطبه ، پيرامون « اهل قبور » مىخوانيم كه آنها همسايگانى هستند كه از يكديگر با خبر نيستند و به سراغ هم نمىروند اين سؤال مطرح مىشود كه در روايات متعدّدى آمده كه « اهل قبور » گاه دور\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nهم جمع مىشوند و از حال يكديگر آگاه مىگردند . و براى خود مجالسى دارند .\r\nاز جمله در حديثى از امام صادق عليه السّلام مىخوانيم كه :\r\nوادى السلام در پشت كوفه است « كأنّي بهم حلق حلق قعود يتحدّثون ، گويا آنها را مىبينم گروه گروه ، حلقه زده نشسته‌اند و با هم سخن مىگويند » « 1 » .\r\nاين روايات با آنچه در خطبهء بالا آمده چگونه سازگار است ؟\r\nولى توجّه به اين نكته كه روايات مزبور در بارهء مؤمنان و صاحبان اعمال صالح است و آنچه در خطبهء بالا آمده در بارهء دنياپرستان غافل و بىخبر مىباشد ، پاسخ اين سؤال را روشن مىسازد .\r\n\r\n\r\n","description":"","footnote":"\r\n( 1 ) بحار الأنوار ، جلد 6 ، صفحهء 268 .\r\n","page_name":" 56 ","page_number":56},
  {"content":"\r\n\r\n\r\nخطبهء 112 « 1 » و من خطبة له عليه السّلام ذكر فيها ملك الموت و توفية النفس و عجز الخلق عن وصف اللّه\r\nامام عليه السّلام در اين خطبه پيرامون فرشتهء مرگ ، و قبض روح توسط او ، و ناتوانى بندگان از وصف خداوند سخن مىگويد .\r\n\r\nخطبه در يك نگاه\r\nاين خطبه ، كه قرائن نشان مىدهد بخشى از خطبهء مفصّل‌ترى بوده ، در واقع براى بيان اين نكته است كه : انسانها قادر به درك كنه ذات و صفات خدا نيستند زيرا هنگامى كه آنها نتوانند فرشتهء مرگ و صفات و كارهاى او را دقيقا بشناسند چگونه مىتوان انتظار داشت كه ذات و صفات خالق را آن گونه كه هست بدانند .\r\n\r\n\r\n","description":"","footnote":"\r\n( 1 ) سند خطبه :\r\nدر « مصادر نهج البلاغه » آمده است كه نويسندهء كتاب « عيون الحكم و المواعظ » « على بن محمّد ليثى » اين خطبه را با كمى تفاوت در كتاب خود آورده و « ابن ميثم بحرانى » هنگام شرح اين خطبه مىگويد : « اين خطبه بخشى از خطبهء طولانىترى بوده كه امام عليه السّلام در بارهء توحيد و تنزيه خداوند متعال بيان فرموده است » اين تعبير نشان مىدهد كه او اصل خطبه را در جاى ديگرى غير از « نهج البلاغه » مشاهده كرده است ( مصادر نهج البلاغه ، جلد 2 ، صفحهء 244 ) .\r\n","page_name":" 57 ","page_number":57},
  {"content":"\r\n\r\nاز كتاب « تمام نهج البلاغه » چنين استفاده مىشود كه ، اين خطبه ، بخشى از خطبهء معروف « اشباح » است كه امام عليه السّلام آن را در بارهء عجز انسان از درك كنه صفات الهى ايراد فرموده است و به يقين تعبيرات اين خطبه ، با تعبيرات خطبهء اشباح متناسب است و هر گاه هر دو خطبه در كنار هم قرار گيرند ، انسان مىتواند باور كند كه امكان دارد خطبهء مورد بحث ، بخشى از آن باشد « 1 » .\r\n\r\n\r\n","description":"","footnote":"\r\n( 1 ) تمام نهج البلاغه ، صفحهء 65 .\r\n","page_name":" 58 ","page_number":58},
  {"content":"\r\n\r\nهل تحسّ به إذا دخل منزلا ؟ أم هل تراه إذا توفّى أحدا ؟ بل كيف يتوفّى الجنين في بطن أمّه ! أيلج عليه من بعض جوارحها أم الرّوح أجابته بإذن ربّها ؟ أم هو ساكن معه في أحشائها ؟ كيف يصف إلهه من يعجز عن صفة مخلوق مثله !\r\n\r\nترجمه\r\nآيا هنگامى كه ( فرشتهء مرگ ) وارد منزلى مىشود ، احساس مىكنيد ؟ و آيا وقتى كسى را قبض روح مىكند وى را مىبينيد ؟ از آن بالاتر ( آيا مىدانيد ) چگونه ( گاهى ) جنين را در شكم مادر ، قبض روح مىكند ؟ آيا وارد شكم مادر از طريق بعضى اعضاء مىشود يا از برون ، روح جنين را به سوى خود فرا مىخواند ؟ و او به اذن پروردگار اجابت مىكند ، يا با او در شكم مادر ، همراه است ؟ ! چگونه كسى كه از توصيف و تعريف مخلوقى همانند خود ، ناتوان است ، مىتواند خالق و معبودش را توصيف كند ؟ !\r\n\r\nشرح و تفسير سايه فرشتهء مرگ در همه جا\r\nهمان گونه كه در بالا آمد اين خطبه در واقع بخشى از خطبه‌اى است كه صفات خدا در آن بيان شده و عجز انسانها را از درك كنه ذات و صفات او شرح مىدهد در اين بخش از خطبه امام عليه السّلام با ذكر مثالى اين واقعيت را مشخص ساخته است و نشان مىدهد كه انسان از درك كنه ذات بسيارى از مخلوقات عاجز و ناتوان است بنابر اين چگونه مىتواند انتظار داشته باشد كنه ذات و صفات\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nخالق بىهمتا را درك كند ، مىفرمايد : « آيا هنگامى كه ( فرشتهء مرگ ) وارد منزلى مىشود ، احساس مىكنيد ؟ و آيا وقتى كسى را قبض روح مىكند وى را مىبينيد ؟ » ( هل تحسّ به إذا دخل منزلا ؟ أم هل تراه إذا توفّى أحدا ؟ ) .\r\nبه يقين روح انسان به وسيلهء « ملك الموت » ( فرشتهء مرگ ) از بدن او جدا مىشود همان گونه كه در آيات متعددى از قرآن به آن اشاره شده است در حالى كه ما نه از ورود او براى قبض روح و نه از خروج او آگاه مىشويم و نه هنگامى كه مشغول قبض روح است او را مىبينيم ، با اين كه او مخلوقى از مخلوقات خداست و فرشتگان امثال او بسيارند و هيچ كدام را نمىبينيم .\r\nسپس در ادامهء سخن به سراغ مورد خاصّى از قبض روح مىرود كه مسأله بسيار پيچيده‌تر است و آن قبض روح جنين در شكم مادر مىباشد مىفرمايد : « از آن بالاتر ( آيا مىدانيد ) چگونه جنين را در شكم مادر قبض روح مىكند ؟ آيا وارد شكم مادر از طريق بعضى از اعضا مىشود ؟ يا از برون ، روح جنين را به سوى خود فرا مىخواند ؟ و او به اذن پروردگار اجابت مىكند ؟ يا با او در شكم مادر ، همراه است ؟ » ( بل كيف يتوفّى الجنين في بطن أمّه ! أيلج « 1 » عليه من بعض جوارحها أم الرّوح أجابته بإذن ربّها ؟ أم هو ساكن معه في أحشائها ؟ ) .\r\nبديهى است پاسخ اين سؤالات سه‌گانه و انتخاب يكى از آنها بر هر دانشمندى سنگينى مىكند و دليل براى هيچ كدام به طور معيّن در دست نيست بنابر اين مسألهء قبض روح به وسيلهء ملك الموت خود ، مسألهء بسيار پيچيده‌اى است كه انسان از درك آن عاجز است تا چه رسد به مسألهء قبض روح بعضى از جنين‌ها در شكم مادر .\r\n\r\n\r\n","description":"","footnote":"\r\n( 1 ) « يلج » از مادّهء « ولوج » ( بر وزن خروج ) به معنى ورود و دخول است .\r\n","page_name":" 60 ","page_number":60},
  {"content":"\r\n\r\nو سرانجام چنين نتيجه مىگيرد : « چگونه كسى كه از توصيف و تعريف مخلوقى همانند خود ناتوان است مىتواند خالق و معبودش را توصيف كند ؟ » ( كيف يصف إلهه من يعجز عن صفة مخلوق مثله ! ) .\r\nآرى ! در اين جهان هزاران هزار ، مخلوق ، موجود است كه انسانها حتى بعد از گسترش جهان علم و دانش از درك آن عاجزند ؛ حقيقت روح چيست ؟ و رابطهء آن با بدن چگونه است ؟ چگونه از بدن جدا مىشود ؟ و بعد از جدايى به كجا مىرود ؟ حقيقت حيات و زندگى چيست ؟ چرا دانشمندان تمام تركيباتى كه در يك سلول زنده موجود است به طور مصنوعى در آزمايشگاه جمع مىكنند و شكل مىدهند اما از دميدن حيات در آن عاجزند ؟ ! حقيقت زمان و مكان چيست ؟ امواج جاذبه چگونه است كه شرق و غرب عالم را به هم پيوند مىدهد ؟ و صدها سؤال ديگر مانند آن .\r\nهنگامى كه ما از توصيف اين مخلوقات كه با ما جهات مشترك زيادى دارد عاجزيم چگونه انتظار داريم خدايى را كه هيچ جهت مشتركى با ما ندارد توصيف كنيم ؟ ! آرى ! ما نسبت به وجود او و صفات او علم اجمالى داريم ، مىدانيم كه هست و فلان صفت را اجمالا دارد ولى از گام نهادن در ميدان علم تفصيلى همه عاجزند ، حتى پيامبران بزرگ خدا ؟\r\n\r\nنكته‌ها\r\n\r\n1 - فرشته مرگ ، يا فرشتگان مرگ\r\nآيا ملك الموت يكى است يا گروهى ؟ اين سؤالى است كه بسيارى از خود مىكنند .\r\nدر بعضى از آيات قرآن قبض ارواح به خدا نسبت داده شده : «  « اللَّهُ يَتَوَفَّى\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nالْأَنْفُسَ حِينَ مَوْتِها »  ؛ خداوند ارواح را به هنگام مرگ قبض مىكند » « 1 » ولى در آيات ديگرى از قرآن اين كار به فرشتگان نسبت داده شده ؛ گاه به فرشتهء مرگ و گاه به فرشتگان . در سورهء سجده آيه 11 مىفرمايد : «  « قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ »  ؛ بگو فرشتهء مرگ كه بر شما مأمور شده ، قبض روح شما مىكند » و در سورهء نحل آيه 28 مىفرمايد : «  « الَّذِينَ تَتَوَفَّاهُمُ الْمَلائِكَةُ »  ؛ كسانى كه فرشتگان قبض روح آنها را مىكنند » .\r\nكسانى كه با آيات قرآن و تفسير آن سر و كار دارند به خوبى مىدانند كه هيچ منافاتى بين اين آيات سه‌گانه ، نيست براى اين كه سنّت پروردگار بر اين جارى شده كه براى اجراى امور در جهان آفرينش مأموريت را به فرشتگان مىدهد و لذا اين كار از يكسو فعل خداست چرا كه او فرمان داده ، و از يكسو فعل فرشتگان ، چرا كه مباشر عمل آنها هستند ، مثلا گفته مىشود « فلان زمامدار مسجد الحرام را در فلان تاريخ بناى جديد نمود » يعنى به مهندسان و معماران و بنا كنندگان ، دستور اين عمل را داد اين ، از يكسو .\r\nاز سوى ديگر : ملك الموت و فرشتهء مرگ . معنى جنس دارد و مىدانيم جنس در مفهوم عموم و معنى جمعى نيز به كار مىرود .\r\nبنا بر اين قبض كنندگان ارواح گروهى از فرشتگان هستند كه به فرمان خدا به اين كار دست مىزنند و بزرگ آنها فرشته‌اى به نام « عزرائيل » است .\r\nبعضى معتقدند همان دو فرشته‌اى كه مأمور ثبت اعمال انسان هستند در پايان عمر مأمور قبض روح انسان خواهند شد و شايد تعبير به «  « وُكِّلَ بِكُمْ »  » ( فرشته‌اى كه مأمور شماست ) اشاره‌اى به اين معنى داشته باشد .\r\nاز آن جا كه نيكان و پاكان همه چيزشان با بدان و آلوده‌گان فرق دارد ممكن\r\n\r\n\r\n","description":"","footnote":"\r\n( 1 ) زمر ، آيهء 42 .\r\n","page_name":" 62 ","page_number":62},
  {"content":"\r\n\r\nاست مأموران قبض روح آنها هم مختلف باشند و براى قبض روح انسان بسيار والايى ، همچون پيامبر صلّى اللّه عليه و آله شخص عزرائيل كه فرشتهء بزرگ مرگ است اقدام كند « 1 » .\r\n\r\n2 - چگونگى قبض ارواح\r\nهمان گونه كه ورود روح در بدن بر ما مبهم است مسألهء قبض روح نيز چندان روشن است ، همين اندازه مىدانيم كه به هنگام قبض روح رابطهء روح از جسم بريده مىشود اما چگونه و به چه صورت ؟ دقيقا روشن نيست .\r\nآنچه در روايات اسلامى آمده است به نظر مىرسد تشبيهات و اشاراتى باشد و گر نه براى ما زندانيان عالم ماده درك اين گونه مسائل كه به عالم ماوراء طبيعت ارتباط دارد مشكل است .\r\nآيا فرشتهء مرگ در جايى قرار گرفته - همان گونه كه در بعضى از روايات آمده - و تمام دنيا براى او مانند كف دست است و هر كس فرمان مرگ او صادر شده از ميان جمعيّت مىگيرد و قبض روح مىكند ، يا اين كه فرشتگان قبض ارواح در جهان پراكنده‌اند و به موقع به سراغ شكارهاى خود مىروند ؟\r\nدر خطبهء بالا در خصوص بچّه‌هايى كه در دوران جنينى قبض روح مىشوند سه احتمال ذكر شده بود : نخست اين كه فرشتهء مرگ وارد شكم مادر مىشود ، ديگر اين كه از بيرون ، روح جنين را به سوى خود فرا مىخواند و سوّم اين كه از آغاز در كنار جنين در شكم مادر ساكن است و اين كه امام هيچ احتمال را بر ديگرى ترجيح نداده اشاره به اين حقيقت است كه درك جزئيات اين امور براى\r\n\r\n\r\n","description":"","footnote":"\r\n( 1 ) در حديثى از على عليه السّلام به اين معنا اشاره شده است ( بحار الأنوار ، جلد 6 ، صفحهء 142 ، حديث 6 ) .\r\n","page_name":" 63 ","page_number":63},
  {"content":"\r\n\r\nما كه در جهان ماده قرار داريم آسان نيست .\r\nبعضى از شارحان نهج البلاغه از ميان اين سه احتمال ، احتمال دوّم را ترجيح داده‌اند ، شايد به اين دليل كه در حديثى از امام صادق عليه السّلام نقل شده كه از « ملك الموت » سؤال كرده‌اند تو چگونه در يك لحظه قبض ارواحى مىكنى كه بعضى در مغرب و بعضى در مشرق هستند در پاسخ گفت من آنها را صدا مىزنم و اجابت دعوت من مىكنند و به سوى من مىآيند . سپس افزود : دنيا در برابر من همچون يك كاسه است كه در برابر يكى از شما باشد از هر گوشه‌اى از آن بخواهد چيزى را برمىگيرد « 1 » .\r\n\r\n\r\n","description":"","footnote":"\r\n( 1 ) من لا يحضره الفقيه ، جلد 1 ، صفحهء 80 ، حديث 12 .\r\n","page_name":" 64 ","page_number":64},
  {"content":"\r\n\r\n\r\nخطبهء 113 « 1 » و من خطبة له عليه السّلام في ذمّ الدنيا\r\nاز خطبه‌هاى امام عليه السّلام است كه در نكوهش دنيا ( و دنياپرستى ) ايراد فرموده است .\r\n\r\nخطبه در يك نگاه\r\nامام عليه السّلام در اين خطبه از چند مسألهء مهم سخن مىگويد كه همه به يكديگر مرتبطند . نخست مردم را از دنياپرستى باز مىدارد و عيوب و مشكلات دنيا را بازگو مىكند و آن را به خانه‌اى تشبيه مىنمايد كه رو به ويرانى است و نبايد دل به آن بست .\r\nدر بخش ديگرى براى تكميل اين سخن ، توصيه مىفرمايد كه مرگ را فراموش نكنيد و همچون زاهدان در دنيا باشيد كه دل به آن نبستند .\r\n\r\n\r\n","description":"","footnote":"\r\n( 1 ) سند خطبه :\r\nبخشى از اين خطبه را « زمخشرى » در اوايل كتاب « ربيع الأبرار » آورده و « آمرى » ( كه قريب العصر به سيّد رضى بوده ) آن را به طور پراكنده در كتاب خود « غرر الحكم » با تفاوتهايى نقل كرده است و از اين تفاوتها روشن مىشود كه « آمرى » آن را از منبع ديگرى غير از نهج البلاغه گرفته است . ( مصادر نهج البلاغه ، جلد 2 ، صفحهء 247 ) .\r\n","page_name":" 65 ","page_number":65},
  {"content":"\r\n\r\nو سرانجام در بخش ديگرى به پراكندگى و اختلاف مسلمانان ، اشاره كرده و آن را ناشى از دل بستگى به دنيا مىشمرد و اصلاح آن را مايه پيشرفت جامعه معرفى مىفرمايد\r\n.\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n\r\nبخش اوّل\r\nو أحذّركم الدّنيا فإنّها منزل قلعة ، و ليست بدار نجعة . قد تزيّنت بغرورها ، و غرّت بزينتها . دارها هانت على ربّها ، فخلط حلالها بحرامها ، و خيرها بشرّها ، و حياتها بموتها ، و حلوها بمرّها ، لم يصفها اللّه تعالى لأوليائه ، و لم يضنّ بها على أعدائه . خيرها زهيد و شرّها عتيد . و جمعها ينفد ، و ملكها يسلب ، و عامرها يخرب . فما خير دار تنقض نقض البناء ، و عمر يفنى فيها فناء الزّاد ، و مدّة تنقطع انقطاع السّير ! اجعلوا ما افترض اللّه عليكم من طلبكم ، و اسألوه من أداء حقّه ما سألكم . و أسمعوا دعوة الموت آذانكم قبل أن يدعى بكم .\r\n\r\nترجمه\r\nشما را از دل بستگى به دنيا سخت بر حذر مىدارم كه منزلگاهى است كوچ كردنى و جاى اقامت نيست . خود را با مكر و نيرنگ آراسته و با زرق و برق خود ، مردم را مىفريبد ! سرايى است كه در نظر صاحب اصليش بىمقدار است ، لذا حلالش را با حرام ، و خيرش را با شرّ ، و زندگيش را با مرگ ، و شيرينيش را با تلخى ، آميخته است ( به همين دليل ) خداوند آن را مخصوص اوليايش نساخته ، و از دشمنانش دريغ نداشته است . خوبىهايش كم ، و شرّ آن آماده ( و فراوان ) ، جمعش رو به فنا و ملك و حكومتش رو به زوال ، و آباديش رو به ويرانى است .\r\nچه ارزش دارد سرايى كه همچون عمارتهاى فرسوده در حال فروريختن است ؟\r\nو چه خوبى دارد عمرهايى كه همچون زاد و توشه ( مختصر ) پايان مىگيرد ؟\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nو زندگىهايى كه همچون ايّام سفر به آخر مىرسد ؟ ( بنا بر اين ) آنچه را خداوند بر شما واجب كرده است جزء خواسته‌هاى خويش قرار دهيد و از او بخواهيد كه براى اداى حقوقى كه از شما طلب كرده ياريتان كند و پيش از آن كه به سوى مرگ فراخوانده شويد دعوت مرگ را به گوش‌هاى خويش برسانيد ( و آماده شويد ) .\r\n\r\nشرح و تفسير شما را از دلبستگى به دنيا بر حذر مىدارم\r\nامام عليه السّلام در اين بخش از خطبه ، باز به سراغ نكوهش دنيا و دنياپرستان مىرود و چنان زرق و برق دنيا را تحقير مىكند و عيوب آن را برمىشمرد كه هر انسان عاقلى را بيدار مىسازد و به او نشان مىدهد كه دنياپرستى راه نجات نيست .\r\nمخاطبان خويش را كه مردم آن روز و امروز و تمام اعصار و قرون را شامل مىشود از زرق و برق دنيا برحذر مىدارد و مىفرمايد : « شما را از دلبستگى به دنيا سخت برحذر مىدارم كه منزلگاهى است كوچ كردنى ؛ و جاى اقامت نيست » ( و أحذّركم الدّنيا فإنّها منزل قلعة ، و ليست بدار نجعة ) .\r\n« قلعه » از مادهء « قلع » گرفته شده و به معنى اموال عاريتى و محلى كه انسان هر زمان بايد از آن برخيزد ، مىباشد .\r\nو « نجعة » عكس آن است و آن جايگاهى است كه انسان خير و بركت در آن يافته و قطعا تصميم به توقف در آن گرفته است بنا بر اين مفهوم سخن مولا عليه السّلام اين است كه دنيا به هر حال يك منزلگاه موقّتى است و ارزشى براى ماندن و اقامت گ‌زيدن ندارد ، در ادامهء سخن در واقع به دلايل اين مطلب اشاره مىكند و مىافزايد : « دنيا خود را با مكر و نيرنگ آراسته و با زرق و برق خود مردم را\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nمىفريبد ، سرايى است كه در نظر صاحب اصليش بىمقدار است لذا حلالش را با حرام ، و خيرش را با شرّ ، و زندگىاش را با مرگ ، و شيرينىاش را با تلخى ، بهم هم آميخته است » ( قد تزيّنت بغرورها ، و غرّت بزينتها . دارها « 1 » هانت على ربّها ، فخلط حلالها بحرامها ، و خيرها بشرّها ، و حياتها بموتها ، و حلوها بمرّها ) .\r\nهر گاه بخواهى لقمهء نان حلالى بدست آورى بايد هزار درد و رنج را تحمّل كنى و از مسيرهاى پرنشيب و فراز بگذرى و هر گاه بخواهى گلى بچينى بايد تحمّل نيش خار كنى و اگر بخواهى از خوان نعمتش كمى عسل برگيرى نيشهاى زنبورها در انتظار توست ، در كنار هر گنجى افعىها خفته‌اند و در كنار هر شيرينى تلخىهاست ، فى المثل انسانى كه فرزند ندارد غم و غصّهء جانكاهى بر روح او سنگينى مىكند ولى همين كه فرزند پيدا كرد هزاران مشكل در كنار اوست و همچنين نعمتها و مواهب ديگر كه فقدانش غم‌انگيز است و وجودش ملال آور و مشكل آفرين .\r\nو در تأكيد اين سخن مىفرمايد : « ( به همين دليل ) خداوند آن را مخصوص اوليايش نساخته ، و از دشمنانش دريغ نداشته است » ( لم يصفها « 2 » اللّه تعالى لأوليائه ، و لم يضنّ « 3 » بها على أعدائه ) .\r\nآرى ! اگر متاع دنيا متاع قابل ملاحظه‌اى بود خداوند آن را به دوستانش\r\n\r\n\r\n","description":"","footnote":"\r\n( 1 ) آنگونه كه در نسخ ديگر آمده ، « دار هانت على ربّها » است ولى در نسخه « صبحى صالح » كه اين نسخه برگرفته از آن است « دارها هانت » است كه ظاهرا اشتباه است .\r\n( 2 ) « لم يصفها » از مادّهء « اصفاء » به معنى مخصوص گردانيدن ، گرفته شده است اشاره به اين كه مواهب دنيا ، به قدرى بىارزش است كه خدا آن را در اختيار همه قرار داده است .\r\n( 3 ) « لم يضنّ » از مادّهء « ضن » به معنى بخل و دريغ داشتن است .\r\n","page_name":" 69 ","page_number":69},
  {"content":"\r\n\r\nاختصاص مىداد و از دشمنانش دريغ مىداشت ولى چون ارزشى ندارد آن را به هر كس مىدهد . سپس اضافه مىكند : « خوبىهايش كم ، و شرّ آن آماده ( و فراوان ) جمعش ، رو به فنا و ملك و حكومتش رو به زوال ، و آبادىاش رو به ويرانى است » ( خيرها زهيد و شرّها عتيد « 1 » . و جمعها ينفد ، و ملكها يسلب ، و عامرها يخرب ) .\r\nو عجب اين كه اين دگرگونيها و زوال نعمتها و بر باد رفتن حكومتها و ويرانى آباديها ، هميشه جنبهء تدريجى ندارد بلكه گاهى در يك ساعت و حتى در يك لحظه همه چيز دگرگون مىشود و تاريخ بشر مملوّ است از اين صحنه‌هاى وحشت‌آور و عبرت‌انگيز .\r\nبا اين حال چگونه عاقل مىتواند به آن دل ببندد ؟ و بر نعمتهايش تكيه كند ؟ از اقبال دنيا شاد و از ادبارش غمگين شود ؟\r\nو در ادامهء اين بحث ، مطلب را به صورت سؤال مطرح مىكند ، تا پاسخ آن از درون دل‌هاى مخاطبين برخيزد و اثر عميق خود را بگذارد ، مىفرمايد : « چه ارزشى دارد سرايى كه همچون عمارتهاى فرسوده در حال فروريختن است ! و چه خوبى دارد ، عمرهايى كه همچون زاد و توشه ( مختصر ) پايان مىگيرد ، و زندگىهايى كه همچون ايّام سفر به آخر مىرسد ! » ( فما خير دار تنقض نقض البناء ، و عمر يفنى فيها فناء الزّاد ، و مدّة تنقطع انقطاع السّير ! ) .\r\nامام عليه السّلام در اين سه تشبيه ، نهايت فصاحت و بلاغت را به كار برده است :\r\nنخست دنيا را به خانهء كهنه و فرسوده‌اى تشبيه مىكند كه ديوارهايش شكافته و سقفهايش در حال فروريختن است .\r\nو عمر انسان را به سفره‌اى تشبيه مىكند كه گروهى بر سر آن مىنشينند و\r\n\r\n\r\n","description":"","footnote":"\r\n( 1 ) « عتيد » از مادّهء « عتاد » ( بر وزن جواب ) به معنى مهيّا و فراهم شدن است و گاه به معنى ذخيره كردن نيز مىآيد .\r\n","page_name":" 70 ","page_number":70},
  {"content":"\r\n\r\nدر مدّتى كوتاه هر چه در آن است مىخورند و خالى مىشود .\r\nو مدّت بقاء انسان را در اين جهان به سفرهاى كوتاهى تشبيه مىكند كه مسافر تا گرم راه رفتن مىشود پايان مىپذيرد .\r\nو سرانجام در آخرين جمله از اين بخش خطبه ، همگان را مخاطب ساخته و سه دستور مهمّ به آنها مىدهد و مىفرمايد : « آنچه را خداوند بر شما واجب كرده است جزء خواسته‌هاى خويش قرار دهيد و از او بخواهيد كه براى اداى حقوقى كه از شما خواسته است ياريتان كند و بيش از آن كه به سوى مرگ فراخوانده شويد ، دعوت مرگ را به گوش‌هاى خويش برسانيد ( و آماده شويد ) » ( اجعلوا ما افترض اللّه عليكم من طلبكم ، و اسألوه من أداء حقّه ما سألكم . و أسمعوا دعوة الموت آذانكم قبل أن يدعى بكم ) .\r\nدر نخستين دستور به مردم سفارش مىكند كه حدّاقل واجبات الهى را به اندازهء خواسته‌هاى شخصى خود ، ارج نهند و در انجام آن كوشا باشند نه اين كه خواسته‌هاى دنيوى خود را در متن قرار دهند و واجبات الهى را در حاشيه .\r\nاين احتمال نيز وجود دارد كه منظور اين است كه توفيق انجام واجبات الهى را از خواسته‌هاى خود در پيشگاه خدا قرار دهيد ولى معنى اوّل مناسبتر به نظر مىرسد زيرا در جمله دوّم به اين معنى ، اشاره شده كه مىفرمايد از او بخواهيد كه در اداء حقش شما را يارى كند بنا بر اين تفسير هر دو جمله تكرار يك مفهوم خواهد بود .\r\nجملهء سوّم اشاره به آمادگى براى استقبال از مرگ است از طريق اداء حقوق مردم و توبه از گناه و جبران ما فات ، چرا كه در غير اين صورت ، مرگ غافلگيرانه دامان انسان را مىگيرد و به سوى جهانى كه هيچ آمادگى براى ورود به آن ندارد پيش مىبرد .\r\n\r\n","description":"","footnote":"","page_name":" 71 ","page_number":71},
  {"content":"\r\n . \r\n","description":"","footnote":"","page_name":" 72 ","page_number":72},
  {"content":"\r\n\r\n\r\nبخش دوّم\r\nإنّ الزّاهدين في الدّنيا تبكى قلوبهم و إن ضحكوا ، و يشتدّ حزنهم و إن فرحوا ، و يكثر مقتهم أنفسهم و إن اغتبطوا بما رزقوا . قد غاب عن قلوبكم ذكر الآجال ، و حضرتكم كواذب الآمال ، فصارت الدّنيا أملك بكم من الآخرة ، و العاجلة أذهب بكم من الآجلة ، و إنّما أنتم إخوان على دين اللّه ، ما فرّق بينكم إلّا خبث السّرائر ، و سوء الضّمائر . فلا توازرون و لا تناصحون ، و لا تباذلون و لا توادّون .\r\n\r\nترجمه\r\nزاهدان در دنيا ، قلوبشان مىگريد گر چه ظاهرا بخندند ، سخت محزون و غمگين‌اند گرچه ظاهرا شادمانى كنند ، و نسبت به خود ( و وضع اخلاقى و كمى طاعات خويش ) سخت خشمگين‌اند هر چند به خاطر روزىهاى فراوانى كه به آنها داده شده در پيشگاه خدا شاكرند .\r\nياد مرگ از دل‌هايتان پنهان شده و آمال و آرزوهاى دروغين در برابر شما حاضر گشته ، از اين رو سلطه دنيا بر شما بيش از آخرت شده و زندگانى زودرس دنيا شما را از حيات جاودانى آخرت بيرون برده است . شما همگى در اسلام و دين خدا برادر ( و برابر ) هستيد و تفرقه و اختلاف در ميان شما تنها به سبب آلودگى درون و سوء نيت‌هاست به همين دليل نه به يكديگر كمك مىكنيد ، و نه همديگر را نصيحت ، و نه بذل و بخشش به هم داريد ، و نه به يكديگر مهر مىورزيد !\r\n\r\n","description":"","footnote":"","page_name":" 73 ","page_number":73},
  {"content":"\r\n\r\n\r\nشرح و تفسير وصف زاهدان در دنيا\r\nامام عليه السّلام در اين بخش از خطبه به سه نكته اشاره مىفرمايد كه تأكيد و تكميلى است بر بخش گذشته اين خطبه ، و مقدمه‌اى است بر بخش آينده .\r\nنخست به سراغ توصيف زاهدان در دنيا مىرود تا با مقايسه كردن حال مخاطبين با حال آنها وضع هر كس روشن شود و در اين جا براى زاهدان سه ويژگى مىشمرد ، مىفرمايد : « زاهدان در دنيا قلوبشان مىگريد گرچه ظاهرا بخندند » ( إنّ الزّاهدين في الدّنيا تبكي قلوبهم و إن ضحكوا ) .\r\n« و سخت محزون و غمگين‌اند گرچه ظاهرا شادمانى كنند » ( و يشتدّ حزنهم و إن فرحوا ) .\r\n« و نسبت به خود سخت خشمگين هستند ( و از وضع اخلاقى و طاعات خود راضى نيستند ) هر چند به خاطر روزىهاى فراوانى كه به آنها داده شده در پيشگاه خداوند شاكرند » ( و يكثر مقتهم أنفسهم و إن اغتبطوا « 1 » بما رزقوا ) .\r\nآرى چشم‌هاى قلب آنها گريان است به خاطر نقايص و كمبودهايى كه در خود مىبينند و لغزش‌هايى كه احيانا از آنها سر زده ، هر چند براى حفظ آداب اجتماعى و اخلاقى ظاهرا شاد و خندان باشند . آنها بر گذشته خويش تأسف مىخورند و از فرصت‌هايى كه در دست داشته‌اند و از آن استفاده نكرده‌اند\r\n\r\n\r\n","description":"","footnote":"\r\n( 1 ) بسيارى از شارحان نهج البلاغه جملهء « اغتبطوا » را طبق بعضى از نسخه‌ها به صورت مجهول خوانده‌اند و آن را به معنى مورد غبطه واقع شدن تفسير كرده‌اند و بعضى آن را به صورت فعل معلوم آورده‌اند و مفهومى شبيه آنچه گفته شد از آن فهميده‌اند در حالى كه با مراجعه به متون لغت روشن مىشود كه « اغتباط » به معنى ديگرى است و آن خوشحال بودن و شكر خدا را در برابر نعمت‌ها به جاى آوردن است . ( به لسان العرب و قاموس و لغات ديگر مراجعه شود ) .\r\n","page_name":" 74 ","page_number":74},
  {"content":"\r\n\r\nغمگين‌اند ، هر چند در ظاهر شاد و مسرورند و آنها از يكسو در برابر مواهب مادى و معنوى الهى زبان به شكر و ثناى او مىگشايند ولى از سوى ديگر خود را به خاطر كوتاهى در بهره‌گيرى صحيح از اين نعمت‌ها ملامت و سرزنش مىكنند .\r\nو در يك جمله ، آنها همواره در مقام نقد خويشتن و اصلاح كاستىها و كمبودهاى معنوى خود هستند و همين امر سبب حركت تكاملى آنها به سوى خداست و هرگز راضى به وضع موجود نيستند كه سبب ركود يا عقب گردشان شود .\r\nو در نكته دوّم وضع مخاطبين خود را تشريح مىكند تا با زاهدان ، خود را مقايسه كنند و به عيوب خويش واقف شوند و براى آنها نيز سه وصف بيان مىفرمايد ، مىگويد : « ياد مرگ از دل‌هايتان پنهان شده و آمال و آرزوهاى دروغين در برابر شما حاضر گشته از اين رو سلطهء دنيا بر شما بيش از آخرت شده ، و زندگانى زودرس دنيا ، شما را از ياد حيات جاودانى آخرت بيرون برده است » ( قد غاب عن قلوبكم ذكر الآجال ، و حضرتكم كواذب الآمال ، فصارت الدّنيا أملك بكم من الآخرة ، و العاجلة أذهب بكم من الآجلة ) .\r\nآرى ! آن كس كه سرآمد عمر و پايان زندگى زودگذر دنيا را به فراموشى بسپارد ، و دل را در گرو سراب آرزوهاى دروغين قرار دهد ، دنيا بر عقل و فكر او چيره مىشود و آخرت را از ياد مىبرد ، و چنين كسى آمادگى براى آلودگى به هر گناه و فسادى دارد و بهترين طعمه شيطان و هواى نفس است .\r\nو در پايان اين بخش از خطبه ، نتيجه مىگيرد كه « شما همگى در اسلام و دين خدا برادر ( و برابر ) هستيد و تفرقه و اختلاف در ميان شما تنها به سبب آلودگى درون و سوء نيت‌هاست به همين دليل ، نه به يكديگر كمك\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nمىكنيد ، نه همديگر را نصيحت ، و نه بذل و بخشش به هم داريد و نه به يكديگر مهر مىورزيد » ( و إنّما أنتم إخوان على دين اللّه ، ما فرّق بينكم إلّا خبث السّرائر ، و سوء الضّمائر . فلا توازرون « 1 » و لا تناصحون ، و لا تباذلون و لا توادّون ) .\r\nاشاره به اين كه زمينه‌هاى وحدت از طريق اخوت اسلامى در ميان شما موجود است امّا اختلافات به خاطر تعصب‌ها ، كينه و حسد و حبّ دنيا و تنگ نظرىها بر آن غلبه كرده است و رشتهء وحدت را كه سبب امنيّت داخل و پيروزى بر دشمنان خارجى است از هم گسسته است به همين دليل بركات اجتماع كه همكارى و خدمات متقابل و پيوندهاى دوستى و برادرى است از شما قطع شده است .\r\nاين تعبير اشارهء روشنى به اين حقيقت دارد كه حبّ دنيا و خبث باطن و سوء نيّت و اخلاق نه تنها آخرت را بر باد مىدهد بلكه صحنه جامعه بشرى را كانونى از ناامنى و انواع تزاحم‌ها و كشمكش‌ها مىسازد كه در آن خبرى از همدلى و محبّت و همكارى و صميميّت نيست .\r\n\r\n\r\n","description":"","footnote":"\r\n( 1 ) « لا توازرون » از مادّهء « موازرة » به معنى تعاون و همكارى است .\r\n","page_name":" 76 ","page_number":76},
  {"content":"\r\n\r\n\r\nبخش سوّم\r\nما بالكم تفرحون باليسير من الدّنيا تذركونه ، و لا يحزنكم الكثير من الآخرة تحرمونه ! و يقلقكم اليسير من الدّنيا يفوتكم ، حتّى يتبيّن ذلك في وجوهكم ، و قلّة صبركم عمّا زوي منها عنكم ! كأنّها دار مقامكم ، و كأنّ متاعها باق عليكم . و ما يمنع أحدكم أن يستقبل أخاه بما يخاف من عيبه ، إلّا مخافة أن يستقبله بمثله . قد تصافيتم على رفض الآجل و حبّ العاجل ، و صار دين أحدكم لعقة على لسانه ، صنيع من قد فرغ من عمله ، و أحرز رضى سيّده .\r\n\r\nترجمه\r\nشما را چه شده كه با تحصيل مقدار كمى از دنيا مسرور و خوشحال مىشويد ، ولى هرگز محروم شدن از مقدار فراوانى از آخرت ، شما را غمگين نمىكند ؟ ! از دست رفتن مقدار ناچيزى از متاع دنيا شما را سخت پريشان مىسازد به گونه‌اى كه آثارش در چهره‌هايتان نمايان مىشود ، و به خاطر آنچه از دست داده‌ايد بىتابى مىكنيد ، گويى اين جا سراى اقامت جاودانه شماست و متاع دنيا هميشه براى شما باقى مىماند .\r\nكسى از شما نمىتواند عيب خطرناك برادر خود را ( به منظور اصلاح و نهى از منكر ) بازگو كند چرا كه مىترسد برادرش نيز همان عيب را در بارهء او بازگويد ! ( گويى ) همگى دست به دست هم داده‌ايد كه آخرت را كنار بگذاريد و به دنيا عشق ورزيد و دين شما لقلقهء زبانتان شده و كارتان شبيه كار كسى است كه گويى تمام وظيفهء خود را انجام داده و رضايت مولاى خويش را فراهم ساخته\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nاست ( در حالى كه شما نه تنها انجام وظيفه نكرده‌ايد بلكه خشم مولاى خود را فراهم ساخته‌ايد ) .\r\n\r\nشرح و تفسير باز هم سرزنش دنياپرستان\r\nدر اين بخش كه آخرين بخش خطبه است امام عليه السّلام بار ديگر دنياپرستان را مخاطب قرار داده و با سرزنشها و ملامتهاى توأم با استدلال ، براى بيدار ساختن آنها كوشش مىكند ، نخست مىفرمايد : « شما را چه شده كه با تحصيل مقدار كمى از دنيا مسرور و خوشحال مىشويد ولى هرگز محروم شدن از مقدار زيادى از آخرت ، شما را غمگين نمىكند ، از دست رفتن مقدار ناچيزى از متاع دنيا شما را سخت پريشان مىسازد به گونه‌اى كه آثار آن در چهره‌هايتان نمايان مىشود و به خاطر آنچه از دست داده‌ايد بىتابى مىكنيد ، گويى اين جا سراى اقامت هميشگى شماست و متاع دنيا هميشه براى شما باقى مىماند » ( ما بالكم تفرحون باليسير من الدّنيا تدركونه ، و لا يحزنكم الكثير من الآخرة تحرمونه ! و يقلقكم اليسير من الدّنيا يفوتكم ، حتّى يتبيّن ذلك في وجوهكم ، و قلّة صبركم عمّا زوي « 1 » منها عنكم ! كأنّها دار مقامكم ، و كأنّ متاعها باق عليكم ) .\r\nآرى ! چنين است حال بسيارى از مردم دنيا كه از دست رفتن امور معنوى سبب پريشانى آنها نمىشود ولى كمترين ضرر مادى آنها را سخت پريشان\r\n\r\n\r\n","description":"","footnote":"\r\n( 1 ) « زوى » از مادّهء « زيّ » ( بروزن حيّ ) به معنى جمع كردن و گرفتن و بردن و دور كردن است و با توجه به اين كه در عبارت بالا به صورت فعل مجهول و همراه با « عن » ذكر شده به معنى دور كردن و از دست دادن مىباشد .\r\n","page_name":" 78 ","page_number":78},
  {"content":"\r\n\r\nمىسازد ، مثلا اگر روزهاى متوالى نماز صبح آنها قضا شود هيچ مايهء نگرانى آنها نيست يا اگر سالها از فيض عبادتهاى شبانه محروم بمانند غمى ندارند ولى گاهى چند در هم زيان ، آنها را برآشفته مىكند و بر سر اطرافيان خود فرياد مىكشند كه چرا چنين شده است ؟\r\nاين تفاوت آشكار شرم‌آور ، از يكى از دو چيز سرچشمه مىگيرد : يا ايمانها نسبت به آخرت و وعده‌هاى الهى ضعيف است و آن را حلواى نسيه مىدانند كه به خاطر آن چشم از سكّهء نقد نمىپوشند ، و يا على رغم ايمانشان به آخرت آن قدر هوا و هوسها بر قلب و روح آنها چيره شده و غفلت آنها را فراهم آورده كه جز متاع دنيا و لذّات زودگذر و گاه موهوم و خيالى را ، نمىبينند .\r\nو در ادامهء اين سخن به يكى ديگر از نقطه‌هاى ضعف دنياپرستان اشاره كرده مىفرمايد : يكى از بدبختيهاى شما اين است كه : « كسى از شما نمىتواند عيب خطرناك برادر خود را ( به منظور اصلاح و نهى از منكر ) بازگو كند چرا كه مىترسد برادرش نيز همان عيب را در بارهء او بازگويد » ( و ما يمنع أحدكم أن يستقبل أخاه بما يخاف من عيبه ، إلّا مخافة أن يستقبله بمثله ) .\r\nاشاره به اين كه شما با داشتن آن همه عيوب كه از دنياپرستى ناشى مىشود ، از اصلاح يكديگر به وسيلهء تذكّرها و اندرزها محروم هستيد ، چرا كه هيچ يك از شما جرأت نمىكنيد در اين مقام برآييد چون مىترسيد شما را سرزنش كنند كه اگر اين كار و آن كار بد است چرا خود آلوده‌ايد ؟ و اگر شما طبيب هستيد چرا نخست سر خود را دوا نمىكنيد ؟ و آيا صحيح است كه ديگها روسياهى را بر ديگچه‌ها عيب بگيرند ؟ ! و سرانجام امام عليه السّلام با اين سخن خطبه را پايان مىدهد مىفرمايد : « ( گويى ) همگى دست به دست هم داده‌ايد كه آخرت را كنار بگذاريد ، و به دنيا عشق\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nورزيد ، و دين شما لقلقهء زبانتان شده ، و كارتان شبيه كار كسى است كه گويى تمام وظيفهء خود را انجام داده و رضايت مولاى خويش را فراهم ساخته است ! » ( قد تصافيتم على رفض الآجل و حبّ العاجل ، و صار دين أحدكم لعقة « 1 » على لسانه ، صنيع من قد فرغ من عمله ، و أحرز رضى سيّده ) .\r\nگاه در ميان مردم كارهاى خلافى انجام مىشود كه هيچ توافق قبلى بر آن صورت نگرفته ولى چنان هماهنگ است كه گويى آنها جلسات متعددى داشته و برنامه‌ريزى و توافق قبلى صورت گرفته ، و اين نيست مگر بخاطر اين كه انگيزه‌ها در اين امور يكسان است . يكى از مصداقهاى روشن آن بىاعتنايى به مسائل مربوط به آخرت و چسبيدن به دنياى مادى است .\r\nاين گونه افراد دنياپرست ممكن است ظاهرا دين‌دار باشند ولى دين آنها در يك سلسله شعارها و ادعاها و لفاطىها و احيانا كمى از عبادات ، خلاصه مىشود تعبير « لعقة » اشاره به همين معناست . و گاه آن چنان از خود راضى هستند كه گويى به تمام وظايف الهى و انسانى خود ، عمل كرده و به قرب پروردگار و مقام رضاى او رسيده‌اند و اين به راستى يك انحراف وحشتناك است همان گونه كه مولا در پايان اين خطبه به آن اشاره فرموده است .\r\n\r\n\r\n","description":"","footnote":"\r\n( 1 ) « لعقة » از مادّهء « لعق » ( بروزن فرق ) به معنى ليسيدن گرفته شده و « لعقه » به مقدار مختصرى از غذا گفته مىشود كه انسان با سرانگشت يا قاشق كوچكى روى زبان مىگذارد و به زودى آن را فرو مىبرد و كنايه از شىء مختصر است .\r\n","page_name":" 80 ","page_number":80},
  {"content":"\r\n\r\n\r\nخطبهء 114 « 1 » و من خطبة له عليه السّلام و فيها مواعظ للنّاس\r\nاز خطبه‌هاى امام عليه السّلام است كه در آن اندرزهاى مهمى به مردم مىدهد .\r\n\r\nخطبه در يك نگاه\r\nدر بخش اوّل اين خطبه ، امام عليه السّلام حمد و ثناى الهى را با تعبيراتى قرين مىكند كه راه خداشناسى را براى انسان هموار مىسازد و راه و روش شهادت به اخلاص را به انسان مىآموزد و اهميّت گواهى به توحيد و نبوّت را با تعبيرات پر معنايى نشان مىدهد .\r\nدر بخش ديگرى از اين خطبه ، همهء مخاطبين را به تقواى الهى دعوت\r\n\r\n\r\n","description":"","footnote":"\r\n( 1 ) سند خطبه :\r\nدر كتاب « تحف العقول » كه به احتمال قوىّ قبل از نهج البلاغه تأليف شده قسمت مهمّى از اين خطبه آمده است و « زمخشرى » بخش اوّل اين خطبه را در اوايل كتاب « ربيع الابرار » آورده است و بخش ديگرى را در اوايل جلد دوّم آن ذكر كرده و با تفاوتهايى كه ميان نقل او و سيّد رضى رحمه اللّه وجود دارد روشن مىشود كه او آن را از منبع ديگرى غير از نهج البلاغه گرفته و « قاضى قضاعى » ( از علماى قرن پنجم و از نزديكان يكى از خلفاى فاطمى در مصر ) نيز بخشى از خطبه را در كتاب « دستور معالم الحكم » با تفاوتهايى ذكر كرده و مرحوم « شيخ طوسى » نيز آن را در كتاب « امالى » آورده است . ( مصادر نهج البلاغه ، جلد 2 ، صفحهء 252 ) .\r\n","page_name":" 81 ","page_number":81},
  {"content":"\r\n\r\nمىكند و آثار و بركات تقوا در وجود انسان را بر مىشمرد .\r\nدر بخش سوّم ، سخن از ناپايدارى دنيا و سرعت زوال نعمتها و ناتمام ماندن آرزوها و كم بودن فاصلهء زندگى و مرگ مىگويد .\r\nدر بخش چهارم اين خطبه با نصايح و اندرزهاى دقيق و حساب شده ، همگان را به اطاعت پروردگار دعوت مىكند و از فراموشى جهان آخرت و گرفتار شدن در چنگال غفلت و عدم توجه به وضع دنياى زودگذر بر حذر مىدارد .\r\nارتباط اين چهار بخش در ايجاد يك مجموعه ، از اندرزهاى منسجم بر كسى پوشيده نيست .\r\nتعبيرات اين خطبه چنان فصيح و بليغ و لطيف است كه نويسندهء كتاب « الطراز » ( امام يحيى زيدى از علماى قرن هشتم ) در پايان اين خطبه بيانى دارد كه عين عبارت او چنين است : « لو كان كلام من كلام البشر معجزة لكان هذا هو الأوّل و لو أعجز شيء من الكلام بعد كلام اللّه لكان هذا هو الثّاني ؛ اگر سخنى از سخنان بشر معجزه باشد اين نخستين آنهاست و اگر كلامى بعد از كلام خدا اعجاز آميز باشد اين همان كلام دوّم است » « 1 » .\r\n\r\n\r\n","description":"","footnote":"\r\n( 1 ) مصادر نهج البلاغه ، جلد 2 ، صفحهء 252 .\r\n","page_name":" 82 ","page_number":82},
  {"content":"\r\n\r\n\r\nبخش اوّل\r\nالحمد للّه الواصل الحمد بالنّعم و النّعم بالشّكر . نحمده على آلائه ، كما نحمده على بلائه . و نستعينه على هذه النّفوس البطاء عمّا أمرت به ، السّراع إلى ما نهيت عنه . و نستغفره ممّا أحاط به علمه ، و أحصاه كتابه :\r\nعلم غير قاصر ، و كتاب غير مغادر . و نؤمن به إيمان من عاين الغيوب ، و وقف على الموعود ، إيمانا نفى إخلاصه الشّرك ، و يقينه الشّكّ . و نشهد أن لا إله إلّا اللّه وحده لا شريك له ، و أنّ محمّدا صلّى اللّه عليه و آله و سلّم عبده و رسوله ، شهادتين تصعدان القول ، و ترفعان العمل . لا يخفّ ميزان توضعان فيه ، و لا يثقل ميزان ترفعان عنه .\r\n\r\nترجمه\r\nستايش مخصوص خداوندى است كه حمد را به نعمت ، و نعمت را به شكر پيوند داد ، او را بر نعمتهايش ستايش مىكنيم آن گونه كه بر بلاهايش ، و از او در برابر اين نفوس سست و تنبل كه در انجام اوامرش كندى مىكنند و در ارتكاب نواهيش سرعت دارند ، يارى مىطلبيم ، و از گناهانى كه علم او به آنها احاطه دارد و كتاب او ( نامهء اعمال ما ) آنها را شماره كرده ، آمرزش مىطلبيم ، همان علمى كه در هيچ موردى قصورى ندارد و كتابى كه چيزى را فروگذار نمىكند .\r\nو به او ايمان داريم همچون كسى كه اسرار نهانى را با چشم مشاهده مىكند ، و در كنار آنچه وعده داده شده ( از معاد و رستاخيز ) ايستاده و آگاهى دارد ، ايمانى كه اخلاص آن شرك را نفى مىكند و يقين آن شك و ترديد را مىزدايد ،\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nو شهادت مىدهيم كه معبودى جز خداوند نيست ، يگانه است و همتايى ندارد و محمّد ( صلّى اللّه عليه و آله و سلم ) بنده و فرستادهء اوست ، شهادتى كه سخن را بالا مىبرد و عمل را به پيشگاه خدا و مرحلهء قبول مىرساند ، شهادتى كه در هر ميزانى گذاشته شود سبك نخواهد بود و از هر ميزانى برگرفته شود سنگين نمىگردد !\r\n\r\nشرح و تفسير باورهاى پربار !\r\nامام عليه السّلام در بخش اوّل اين خطبه به نكات مهمى در زمينهء حمد و ثناى الهى و استعانت از ذات پاك او و استغفار در برابر گناهان ، اشاره مىفرمايد .\r\nنخست مىگويد : « ستايش مخصوص خداوندى است كه حمد را به نعمت و نعمت را به شكر پيوند داد » ( الحمد للّه الواصل الحمد بالنّعم و النّعم بالشّكر ) .\r\nقرين بودن حمد به نعمت از اين جاست كه حمد و سپاس او ، انسان را لايق نعمت‌هايش مىسازد و اين حمد سبب برخوردارى بندگان از نعمت او مىگردد .\r\nهمچنين رابطه نعمت با شكر از اين جهت است كه نعمت سبب شكرگزارى است چرا كه بندگان در برابر هر نعمتى موظف به شكرگزارى هستند و بر هر نعمتى ، شكرى واجب است ( در واقع حمد سبب تكوينى نعمت‌ها و نعمت‌ها سبب تشريعى شكرگزارى مىباشد ) .\r\nگواه اين معنا چيزى است كه در خطبه 157 آمده مىفرمايد : « الحمد للّه الّذي جعل الحمد مفتاحا لذكره ، و سببا للمزيد من فضله ؛ ستايش مخصوص خداوندى است كه حمد را كليد ذكر خود قرار داده و آن را سبب فزونى فضل و رحمتش ساخته است » .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nالبتّه دو جملهء بالا تفسيرهاى ديگرى از نظر تفاوت علت و معلول‌ها مىتواند داشته باشد ولى آنچه در بالا آمد از همه مناسبتر است .\r\nدر دوّمين نكته ، مىفرمايد : « ما او را بر نعمت‌هايش ستايش مىكنيم آن گونه كه بر بلاهايش » ( نحمده على آلائه ، كما نحمده على بلائه ) .\r\nاشاره به اين كه بلاهاى الهى هم در واقع ، نوعى نعمت است همان گونه كه در بحث فلسفهء آفات و بلاها ضمن مباحث توحيد و عدل بيان كرده‌ايم . گاه بلاها سبب بيدارى و بازگشت به سوى خدا و ترك معاصى است و گاه ظاهرا بلا است ولى در باطن ، نعمت است و ما تشخيص نمىدهيم . گاه كفار گناهان است و گاهى سبب شناخت قدر نعمت‌هاست چرا كه تا انسان نعمتى را از دست ندهد و به مصيبتى گرفتار نشود ارزش نعمت‌ها را نمىشناسد و گر نه خداوند حكيم على الاطلاق بىجهت كسى را گرفتار بلايى نمىكند پس بلاى او هم رحمت است و درد او درمان .\r\nدر سوّمين نكته ، مىفرمايد : « از او در برابر اين نفوس سست و تنبل كه در انجام اوامرش كندى مىكنند و در ارتكاب نواهيش سرعت دارند يارى مىطلبيم ! » ( و نستعينه على هذه النّفوس البطاء « 1 » عمّا أمرت به ، السّراع إلى ما نهيت عنه ) .\r\nاشاره به اين كه نفوس انسانى تا به مرحلهء كمال نفس مطمئنه نرسد در انجام اوامر الهى سستى مىكند و در ارتكاب گناهانى كه با غرايز حيوانى سازگار است ، شتاب مىگيرد و تا كمك و يارى پروردگار نباشد گذشتن از مرحله نفس امّاره و رسيدن به مرحله لوامه و عبور از آن و وصول به نفس مطمئنه كارى بس دشوار است .\r\nدر چهارمين نكته ، مىفرمايد : « از گناهانى كه علم او به آنها احاطه دارد و\r\n\r\n\r\n","description":"","footnote":"\r\n( 1 ) « بطاء » جمع « بطيئه » به معنى كند و غير سريع است .\r\n","page_name":" 85 ","page_number":85},
  {"content":"\r\n\r\nكتاب او ( نامهء اعمال ما ) آنها را شماره كرده آمرزش مىطلبيم ، همان علمى كه در هيچ مورد قصورى ندارد و كتابى كه چيزى را فروگذار نمىكند » ( و نستغفره ممّا أحاط به علمه ، و أحصاه كتابه : علم غير قاصر ، و كتاب غير مغادر « 1 » ) .\r\nاشاره به اين كه تا از گناه استغفار نكنيم و صفحهء دل را از زنگار آن شستشو ندهيم ، هرگز نمىتوانيم از وسوسه‌هاى نفس دور بمانيم و به مقام قرب او نايل شويم و به آن مرحلهء از ايمان كه در جمله‌هاى آينده مىآيد ، برسيم ، در واقع استغفار هم تكميلى است براى بحث گذشته و هم مقدمه‌اى است براى بحث آينده .\r\nو در پنجمين نكته ، در واقع به سراغ نتيجه نهايى اين بحث رفته و مىفرمايد : « ما به او ايمان داريم همچون كسى كه اسرار نهانى را با چشم مشاهده مىكند ، و در كنار آنچه وعده داده شده ( از معاد و رستاخيز ) ايستاده و آگاهى دارد ، ايمانى كه اخلاص آن ، شرك را نفى مىكند و يقين آن ، شك و ترديد را مىزدايد » ( و نؤمن به إيمان من عاين الغيوب ، و وقف على الموعود ، إيمانا نفى إخلاصه الشّرك ، و يقينه الشّكّ ) .\r\nاشاره به اين كه هنگامى كه حمد و ستايش الهى با شكر نعمت‌ها آميخته شد و انسان از بوتهء آزمايش‌ها سالم به در آمد از وسوسه‌هاى نفس بر كنار ماند ، و هوس‌ها را تحت كنترل در آورده ، و از لغزش‌هاى خود به طور كامل استغفار نمود ، مىتواند به مرحله كمال ايمان برسد ، ايمانى در سرحدّ شهود ، گويى خدا را با چشم دل مىبيند و بهشت و دوزخ و پاداش‌هاى نيكوكاران و كيفرهاى\r\n\r\n\r\n","description":"","footnote":"\r\n( 1 ) « مغادر » از مادّهء « غدر » به معنى ترك گفتن چيزى است به همين جهت كسى كه عهد و پيمان خود را بشكند و ترك كند مىگويند غدر كرده است و به گودالهاى آب « غدير » مىگويند به خاطر آن كه مقدارى از آب باران در آن جا ترك و رها شده است .\r\n","page_name":" 86 ","page_number":86},
  {"content":"\r\n\r\nبدكاران را مشاهده مىكند ايمانى خالص از هر گونه شائبهء شرك ، و يقينى پاك از آلودگى به شك .\r\nآرى يقين مراتبى دارد : مرتبه اوّل ، مرحله‌اى است كه انسان از طريق استدلال به آن راه مىيابد و آن را علم اليقين مىگويند .\r\nمرحله دوّم ، آن است كه انسان از طريق شهود به آن مىرسد گويى از دور با چشم خود انوار الهى را مشاهده مىكند و صحنه‌هاى قيامت را مىبيند و آن را عين اليقين مىگويند .\r\nمرحله سوّم ، كه مرحله نهايى است آن است كه گويى نزديك مىشود و همه چيز را لمس مىكند ، انوار الهى اطراف او را احاطه مىنمايد و نسيم روح بخش بهشتى ، روح او را نوازش مىكند و آتش سوزان دوزخ بر تنش اثر مىگذارد و آن را حقّ اليقين مىنامند ، بنا بر اين منظور از جمله « عاين » و « وقف » همان مرحله نهايى ايمان و يقين است كه انسان بالمعاينه و از نزديك به مقام شهود مىرسد و در كنار آن قرار مىگيرد .\r\nو سرانجام امام عليه السّلام به سراغ شهادت بر توحيد و نبوت مىرود و اين بخش از خطبه را با آن پايان مىدهد ، مىفرمايد : « شهادت مىدهيم كه معبودى جز خداوند نيست ، يگانه است و همتايى ندارد و محمّد صلّى اللّه عليه و آله بنده و فرستادهء اوست ، شهادتى كه سخن را بالا مىبرد و عمل را به پيشگاه خدا و مرحلهء قبول مىرساند ، شهادتى كه در هر ميزانى گذاشته شود سبك نخواهد بود و از هر ميزانى برگرفته شود سنگين نمىگردد » ( و نشهد أن لا إله إلّا اللّه وحده لا شريك له ، و أنّ محمّدا صلّى اللّه عليه و آله و سلّم عبده و رسوله ، شهادتين تصعدان القول ، و ترفعان العمل . لا يخفّ ميزان توضعان فيه ، و لا يثقل ميزان ترفعان عنه ) .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nاشاره به اين كه اگر شهادت بر توحيد و نبوّت از درون جان برخيزد و آثار آن در گفتار و عمل ظاهر شود آن چنان پاك و خالص مىگردد كه سنگين‌ترين وزنه‌ها را در ميزان اعمال در قيامت تشكيل مىدهد كه اگر آن در ترازوى عمل باشد چيزى كم ندارد و اگر نباشد هر چه در آن بگذارند وزنى نخواهد داشت .\r\nاز اين تعبير به خوبى روشن مىشود كه شهادت بر توحيد و نبوّت آن گاه كار ساز است كه آثار آن در گفتار و رفتار انسان كاملا نمايان گردد و همه در مسير آن قرار گيرد .\r\nدر حديثى از پيغمبر اكرم صلّى اللّه عليه و آله مىخوانيم كه خداوند به « موسى بن عمران عليه السّلام فرمود : « اى موسى لو أنّ السّموات و عامريهنّ عندي ، و الأرضين السّبع في كفّة و لا إله إلّا اللّه في كفّة ، مالت بهنّ لا إله إلّا اللّه ؛ اگر آسمانها و اهل آسمانها و زمينهاى هفتگانه را در يك كفّهء ترازو قرار دهند ، و لا إله إلّا اللّه را در يك كفّهء ديگر ، كفّهء « لا إله إلّا اللّه » سنگينى خواهد كرد » « 1 » .\r\nبديهى است كه منظور از سنجش و ترازو در اين جا سنجش وزنى و ترازوهاى مربوط به آن نيست بلكه منظور سنجش ارزشى است با معيارهاى عقلى و معنوى .\r\n\r\nنكته پايه‌هاى اصلى خوشبختى و نجات\r\nامام عليه السّلام در اين بخش از خطبه كه در واقع مقدمه‌اى است براى بخش دوّم كه پيرامون اهميّت تقوا و آثار آن سخن مىگويد در حقيقت ريشه‌هاى تقوا را بيان\r\n\r\n\r\n","description":"","footnote":"\r\n( 1 ) « ثواب الأعمال » ( بنا به نقل شرح نهج البلاغه خويى جلد 8 ، صفحهء 57 ) ، اين حديث نخستين حديثى است كه در كتاب « ثواب الأعمال » آمده است .\r\n","page_name":" 88 ","page_number":88},
  {"content":"\r\n\r\nفرموده كه مهمترين آنها ايمان و يقين و معرفت است ، ايمانى قوى و محكم ، آن چنان كه گويى خدا را با چشم دل مىبيند و نعمت‌هاى بهشتى و آتش‌هاى دوزخى را مشاهده مىكند و به يقين ، چنين ايمانى خمير مايهء تقواست .\r\nاضافه بر اين به موانع اصلى اين امر كه همان نفس سركش است اشاره فرموده ، راه نجات از آن را استمداد از الطاف الهى مىشمرد و همان چيزى را مىفرمايد كه در سورهء يوسف دربارهء « يوسف » يا دربارهء « زليخا » آمده است :\r\n« إنّ النّفس لامّارة بالسّوء إلّا ما رحم ربّي ؛ نفس ( سركش ) انسان را بسيار به سوى بدىها مىخواند مگر آنچه را پروردگارم رحم كند » « 1 » .\r\nو براى رسيدن به اين هدف از ابزار مختلفى از جمله حمد و ستايش پروردگار و شكر و سپاس او در برابر نعمت‌ها و بلاها استفاده مىفرمايد و از استغفار و توبه كه يكى از عوامل مؤثر موفقيّت در اين مسير است ، كمك مىگيرد .\r\nهنگامى كه اين نسخهء الهى و اين برنامهء آسمانى پايان مىگيرد بحث تقوا را شروع مىكند بحثى دل‌نشين و بسيار مؤثر و اگر معلّمان و مربيان و استادان درس اخلاق براى رسيدن به اين هدف از همين طريق كه امام عليه السّلام به ما آموخته است استفاده كنند به يقين تأثير سخن و نفوذ كلامشان قطعى خواهد بود .\r\n\r\n\r\n","description":"","footnote":"\r\n( 1 ) يوسف ، آيهء 53 .\r\n","page_name":" 89 ","page_number":89},
  {"content":"\r\n . \r\n","description":"","footnote":"","page_name":" 90 ","page_number":90},
  {"content":"\r\n\r\n\r\nبخش دوّم\r\nأوصيكم ، عباد اللّه ، بتقوى اللّه التّي هي الزّاد و بها المعاذ : زاد مبلغ ، و معاذ منجح . دعا إليها أسمع داع ، و وعاها خير واع . فأسمع داعيها ، و فاز واعيها .\r\nعباد اللّه ، إنّ تقوى اللّه حمت أولياء اللّه محارمه ، و ألزمت قلوبهم مخافته ، حتّى أسهرت لياليهم ، و أظمأت هواجرهم ، فأخذوا الرّاحة بالنّصب ، و الرّيّ بالظّماء ؛ و استقربوا الأجل فبادروا العمل ، و كذّبوا الأمل فلاحظوا الأجل .\r\n\r\nترجمه\r\nاى بندگان خدا ! شما را به تقوا سفارش مىكنم ، كه هم زاد و توشه ( سفر آخرت ) است و هم پناهگاه ( در برابر عذاب الهى ) ، زاد و توشه‌اى كه انسان را به مقصد مىرساند ، و پناهگاهى كه او را ( از خطرات ) رهايى مىبخشد .\r\nدعوت كننده‌اى كه سخنانش از همه مؤثرتر است به سوى آن دعوت كرده ( خداوند و پيامبر اكرم صلّى اللّه عليه و آله و همه انبيا و اوليا ) و بهترين حافظ ( همهء عالمان دينى و پرهيزگاران ) ، آن را نگهدارى و پاسدارى نموده است ، اين دعوت كنندهء به تقوا ، دعوت خويش را به گوش همگان رسانيده ، و پاسدار آن ، در كار خود پيروز بوده است .\r\nاى بندگان خدا ! ( بدانيد ) تقواى الهى دوستان خدا را از ارتكاب گناهان باز داشته ، و قلوبشان را قرين خوف و خشيّت ساخته ، تا آن جا كه شبهايشان را بيدار ، و روزهايشان را گرم و سوزان كرده است ، آنها ( شب زنده دارند و روزه‌دار ) ،\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nمشقت را به جاى استراحت و تشنگى را به جاى سيرابى پذيرفته‌اند ، سر آمد زندگى را نزديك مىدانند ، از اين رو در انجام اعمال نيك شتاب دارند و آرزوهاى دور و دراز را دروغ مىشمرند ، از اين رو همواره پايان زندگى و مرگ را در نظر دارند .\r\n\r\nشرح و تفسير برترين فضيلت انسان\r\nامام عليه السّلام بعد از مقدمهء متين و محكم و حساب شده‌اى كه در بخش اوّل اين خطبه بيان فرمود در اين بخش به سراغ مهمترين فضيلت انسان‌ها مىرود كه همان تقوا است . نخست به آثار اخروى آن اشاره كرده مىفرمايد : « اى بندگان خدا ! شما را به تقوا سفارش مىكنم كه زاد و توشه ( سفر آخرت ) است و هم پناهگاه ( در برابر عذاب الهى ) ، زاد و توشه‌اى كه انسان را به مقصد مىرساند ، و پناهگاهى كه او را ( از خطرات ) رهايى مىبخشد » ( أوصيكم ، عباد اللّه ، بتقوى اللّه الّتي هي الزّاد و بها المعاذ : زاد مبلغ ، و معاد منجح ) .\r\nبديهى است انسان در سفرهاى طولانى و پر خوف و خطر نياز به دو چيز دارد : زاد و توشهء كافى و منزلگاه‌هايى كه او را از خطرات حفظ كند .\r\nهمان گونه كه قرآن مجيد مىفرمايد :  « وَ تَزَوَّدُوا فَإِنَّ خَيْرَ الزَّادِ التَّقْوى »  ؛ زاد و توشه برگيريد و بهترين زاد و توشه ، تقواست » « 1 » و در داستان يوسف عليه السّلام هنگامى كه بر لب پرتگاه گناه قرار گرفت ، از نيروى تقوا براى نجات خود ، استفاده كرد ، قرآن مىگويد : «  « قالَ مَعاذَ اللَّهِ »  ؛ گفت به خدا پناه مىبرم » « 2 » و راستى تقوا پناهگاهى است ، مطمئن و محكم ، در برابر سيل خروشان هواى\r\n\r\n\r\n","description":"","footnote":"\r\n( 1 ) بقره ، آيهء 197 .\r\n( 2 ) يوسف ، آيهء 23 .\r\n","page_name":" 92 ","page_number":92},
  {"content":"\r\n\r\nنفس و وسوسه‌هاى شياطين و پناهگاهى است براى نجات از آتش دوزخ در قيامت و بهترين زاد و توشه‌ها براى اين سفر پر خوف و خطر است .\r\nسپس براى بيان اهميّت تقوا مىافزايد : « دعوت كننده‌اى كه سخنانش از همه نافذتر است به سوى آن دعوت كرده ( اشاره به خداوند يا پيامبر اكرم صلّى اللّه عليه و آله يا همه انبيا و اوليا است ) و بهترين نگهدارنده ، آن را نگهدارى و پاسدارى نموده است ( اشاره به همه پرهيزگاران و پيروان مكتب انبياست ) آرى دعوت كنندهء به سوى تقوا ، دعوت خود را به گوش همگان رسانيد و پاسدار آن در كار خود پيروز شد » ( دعا إليها أسمع داع ، و وعاها خير واع . فأسمع داعيها ، و فاز واعيها ) .\r\nدر جمله‌هاى بالا خوانديم كه دعوت كنندهء به تقوا بهترين دعوت كنندگان بود همانطور كه پاسدار تقوا بهترين پاسدار است .\r\nبعضى گفته‌اند : منظور از دعوت كنندهء به تقوا ذات پاك خداوند يا شخص پيغمبر اسلام صلّى اللّه عليه و آله بود كه از سوى خدا سخن مىگفت و منظور از پاسدار تقوا على عليه السّلام است ولى بعيد نيست كه هر دو ، مفهوم عامى داشته باشد كه همهء دعوت كنندگان راستين و بزرگ به تقوا و پاسداران آن را شامل شود هر چند سرچشمهء اصلى ، ذات پاك خدا و پيامبر او و امام المتقّين على بن ابى طالب عليه السّلام است .\r\nسپس امام عليه السّلام به آثار بسيار پر ارزش تقوا در بندگان خاص خدا پرداخته چنين مىفرمايد : « اى بندگان خدا ! تقواى الهى دوستان خدا را از ارتكاب گناهان بازداشته و قلبهايشان را قرين خوف و خشيّت ساخته ، تا آن جا كه شبهايشان را بيدار و روزهايشان را گرم و سوزان كرده است » ( عباد اللّه ، إنّ تقوى اللّه حمت « 1 » أولياء اللّه محارمه ، و ألزمت قلوبهم مخافته ، حتّى\r\n\r\n\r\n","description":"","footnote":"\r\n( 1 ) « حمت » از مادّهء « حمايت » به معنى بازداشتن و جلوگيرى كردن است لذا به كسانى كه از دشمنان و مخالفان كسى جلوگيرى مىكنند حامى گفته مىشود .\r\n","page_name":" 93 ","page_number":93},
  {"content":"\r\n\r\nأسهرت لياليهم ، و أظمأت هواجرهم « 1 » ) .\r\nبديهى است دو تعبير بالا كه دربارهء روز و شب شده ، دو تعبير كنايى لطيف است و منظور شب زنده‌دارانى است كه در دل شب به پا مىخيزند و خواب را از خود دريغ داشته به راز و نياز با پروردگار مىپردازند و روزها را روزه مىگيرند و به ياد خدا هستند .\r\nاين تعبير ، نشان مىدهد كه تقواى الهى سرچشمهء حركت به سوى تمام خوبيها و نيكيهاست چرا كه وقتى انسان در درون خود احساس مسئوليت كند حركت او به سوى اطاعت اوامر الهى و ترك معاصى آغاز مىشود ، و شب زنده‌داريها و روزه گرفتنها بخشى از آثار اين خدا ترسى باطنى است كه نامش تقوا است .\r\nو در ادامه سخن مىافزايد : « آنها ( در طريق عبوديّت پروردگار ) مشقت را به جاى راحتى و تشنگى را به جاى سيرابى پذيرفته‌اند ، سرآمد زندگى را نزديك مىدانند به همين دليل در انجام اعمال نيك شتاب دارند ، و آرزوهاى دور و دراز را دروغ مىشمرند ، از اين رو همواره پايان زندگى و مرگ را در نظر دارند » ( فأخذوا الرّاحة بالنّصب « 2 » ، و الرّيّ « 3 » بالظّماء ؛ و استقربوا الأجل فبادروا العمل ، و كذّبوا الأمل فلا حظوا الأجل ) .\r\nآرى در آن هنگام كه راحت طلبان خوش‌گذران ، آلودهء انواع گناهانند آنها براى نجات از گناه و انجام مسئوليتها از آسايش چشم مىپوشند ، آنها همچون فريفتگان دنيا نيستند كه در دام آرزوهاى دور و دراز گرفتار شوند و گذشتن ساعات و روزها و پايان عمر را به فراموشى بسپارند .\r\n\r\n\r\n","description":"","footnote":"\r\n( 1 ) « هواجر » جمع « هاجرة » به معنى وسط روز در هواى گرم و داغ است .\r\n( 2 ) « نصب » به معنى رنج و تعب است .\r\n( 3 ) « الرىّ » به معناى سيراب شدن آمده است .\r\n","page_name":" 94 ","page_number":94},
  {"content":"\r\n\r\nجمله‌هاى « فبادروا » و « فلاحظوا » در واقع نتيجهء و معلول جمله‌هاى « و استقربوا » و « كذّبوا » مىباشد يعنى آن كسى كه سر آمد عمر را نزديك مىبيند ، به عمل مىپردازد و آن كسى كه آرزوها را تكذيب مىكند به ياد مرگ است ، البتّه تحمل ناراحتيهاى اين جهان سبب آرامش و آسايش جاودان آنها مىشود آن گونه كه امام عليه السّلام در جاى ديگر مىفرمايد : « صبروا أيّاما قصيرة أعقبتهم راحة طويلة ؛ آنها ( پرهيزگاران ) ايّام كوتاهى را شكيبايى كردند و اين كار راحتى طولانى براى آنها فراهم ساخت » « 1 » .\r\n\r\n\r\n","description":"","footnote":"\r\n( 1 ) خطبهء ، 193 ( همّام ) .\r\n","page_name":" 95 ","page_number":95},
  {"content":"\r\n . \r\n","description":"","footnote":"","page_name":" 96 ","page_number":96},
  {"content":"\r\n\r\n\r\nبخش سوّم\r\nثمّ إنّ الدّنيا دار فناء و عناء ، و غير و عبر ؛ فمن الفناء أنّ الدّهر موتر قوسه ، لا تخطىء سهامه ، و لا تؤسى جراحه . يرمي الحيّ بالموت ، و الصّحيح بالسّقم ، و النّاجي بالعطب . آكل لا يشبع ، و شارب لا ينقع . و من العناء أنّ المرء يجمع ما لا يأكل و يبني ما لا يسكن ، ثمّ يخرج إلى اللّه تعالى لا مالا حمل ، و لا بناء نقل ! و من غيرها أنّك ترى المرحوم مغبوطا ، و المغبوط مرحوما ؛ ليس ذلك إلّا نعيما زلّ ، و بؤسا نزل . و من عبرها أنّ المرء يشرف على أمله فيقتطعه حضور أجله . فلا أمل يدرك ، و لا مؤمّل يترك . فسبحان اللّه ما أعزّ سرورها ! و أظمأ ريّها ! و أضحى فيئها ! لا جاء يردّ ، و لا ماض يرتدّ . فسبحان اللّه ، ما أقرب الحيّ من الميّت للحاقه به ، و أبعد الميّت من الحيّ لانقطاعه عنه !\r\n\r\nترجمه\r\n( آگاه باشيد ) دنيا سراى فنا ، مشقت ، دگرگونى و عبرت است . از نشانه‌هاى فناى آن ، اين است كه اين جهان همچون تيرانداز ماهرى است كه كمان را آماده ساخته ( هرگز ) تيرهايش به خطا نمىرود ، و مجروحانش بهبودى نمىيابند . زندگان را هدف تيرهاى مرگ و تندرستان را هدف بيمارى ، و نجات يافتگان را هدف هلاكت قرار مىدهد . دنيا خورنده‌اى است كه هرگز از خوردن ( انسان‌ها ) سير نمىشود و نوشنده‌اى است كه ( از نوشيدن خون بشر ) هيچ گاه عطش او فرو نمىنشيند .\r\nو از نشانه‌هاى درد و رنج دنيا اين است كه انسان اموالى را گردآورى\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nمىكند كه هرگز نمىتواند آن را بخورد و مصرف كند ، و بناهايى مىسازد كه هيچ‌گاه در آن ساكن نمىشود ، سپس از اين جهان به سوى خدا مىرود در حالى كه نه مالى با خود مىبرد و نه خانه‌اى را همراه خويش منتقل مىسازد .\r\nو از نشانه‌هاى دگرگونى آن ، اين است كه آن كس كه روزى مورد ترحم مردم بوده است روز ديگر مورد غبطهء آنها واقع مىشود ، و آن كس كه مورد غبطه بود مورد ترحم قرار مىگيرد ، و اين نيست مگر به خاطر زوال سريع نعمت‌ها و نزول ناگهانى بلاها .\r\nو از نشانه‌هاى عبرت‌انگيز بودن آن ، اين است كه انسان در حالى كه نزديك است به آرزوهايش برسد ناگهان اجلش فرا مىرسد و اميدش را قطع مىكند ، نه او به آرزو رسيده و نه آنچه مورد آرزوى اوست بقايى دارد .\r\nسبحان اللّه چه كمياب است سرور و نشاط در اين دنيا ! و چه تشنگى زاست سيراب شدنش ، و چه زود سايه‌هايش از ميان مىرود . نه آنچه قرار است رخ دهد ، قابل پيشگيرى است و نه آنچه گذشته است باز مىگردد .\r\nسبحان اللّه چقدر زندگان به مردگان نزديكند چرا كه به زودى به آنها ملحق مىشوند و چقدر مردگان از زندگان دورند ، زيرا براى هميشه از آنها جدا شده‌اند !\r\n\r\nشرح و تفسير دگرگونيها و عبرت‌ها\r\nاز آن جا كه عامل مهم بى تقوايى دنياپرستى و خود باختگى در برابر زرق و برق جهان مادى است ، امام عليه السّلام به دنبال بحث تقوا سخن از بى اعتبارى دنيا و ناپايدارى و مصائب و رنج‌هاى آن مىگويد ، تا ريشه‌هاى بى تقوايى را بسوزاند ، مىفرمايد : « سپس ( آگاه باشيد كه ) دنيا سراى فنا ، مشقت ، دگرگونى و عبرت\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nاست » . ( ثمّ إنّ الدّنيا دار فناء و عناء ، و غير و عبر ) .\r\nبه اين ترتيب چهار ويژگى از ويژگىهاى دنيا را كه تفكر در آن ، انسان را به چهرهء واقعى دنيا آشنا مىسازد ، برمىشمرد و در عبارات بعد ، به شرح يك يك آنها مىپردازد و دقايق لطيفى دربارهء هر يك بيان مىكند .\r\nنخست به سراغ ويژگى فنا پذيرى دنيا مىرود و مىفرمايد : « از نشانه‌هاى فناى دنيا اين است كه اين جهان همچون ، تيرانداز ماهرى است كه كمان را آماده ساخته و تيرهايش به خطا نمىرود ، و مجروحانش بهبود نمىيابند ! » ( فمن الفناء أنّ الدّهر موتر « 1 » قوسه ، لا تخطىء سهامه ، و لا تؤسى « 2 » جراحه ) .\r\nچرا كه كسى را از مرگ و پيرى و ناتوانى و بيمارى و درد و رنج ، خلاصى نيست ، لذا امام عليه السّلام در شرح اين جمله ، چنين مىفرمايد : « دنيا زندگان را هدف تيرهاى مرگ ، و تندرستان را هدف بيمارى ، و نجات يافتگان را هدف هلاكت قرار مىدهد » ( يرمي الحيّ بالموت ، و الصّحيح بالسّقم ، و النّاجي بالعطب « 3 » ) .\r\nقدرتمندترين انسان‌ها سرانجام در دام مرگ گرفتار مىشوند و قوىترين\r\n\r\n\r\n","description":"","footnote":"\r\n( 1 ) « موتر » از مادّهء « وتر » ( بر وزن خبر ) به معنى زه كمان گرفته شده است و موتر به معنى كسى است كه كمان خود را زه كرده و براى تيراندازى آماده ساخته است . ( توجه داشته باشيد كه كمان از دو قسمت تشكيل مىيابد قسمت اوّل قوس فنر مانندى كه به همين نام قوس ناميده مىشد و قسمت دوّم « زه » كه معمولا از رودهء حيوانات درست مىشد و به صورت طناب باريك و محكمى بود و دو سر قوس را به هم پيوند مىداد . هنگامى كه ته تير را روى زه مىگذاشتند و آن را مىكشيدند قوس كمى جمع مىشد و هنگامى كه رها مىكردند به جلو پرتاب مىگشت ) .\r\n( 2 ) « تؤسى » از مادّهء « اسو » ( بر وزن اسب ) به معنى مداوا كردن و درمان زخم است .\r\n( 3 ) « عطب » به معنى هلاكت است .\r\n","page_name":" 99 ","page_number":99},
  {"content":"\r\n\r\nتندرستان روزى به بستر بيمارى مىافتند و پيروزمندان ، گرفتار شكست و ناتوانى مىشوند ، آرى اين طبيعت زندگى دنياست و قانونى است كه هيچ گونه استثنايى در آن راه ندارد و عجب اين كه همگان اين را مىدانند و مىبينند ، با اين حال ، دل به آن مىبندند و بر آن تكيه مىكنند و بدان مغرور مىشوند .\r\nسپس سخن خود را در توضيح فناپذيرى دنيا با اين جمله پايان مىدهد :\r\n« دنيا خورنده‌اى است كه هرگز از خوردن ( انسان‌ها ) سير نمىشود و نوشنده‌اى است كه ( از نوشيدن خون بشر ) هيچ گاه عطش او فرو نمىنشيند ! ( آكل لا يشبع ، و شارب لا ينقع ) . « 1 » .\r\nامام عليه السّلام با اوصاف هشتگانه‌اى كه براى دنيا بيان كرده ، فناپذيرى آن را به روشن‌ترين وجه نشان داده است كه هر كس به راستى در آن بينديشد فناى دنيا را با تمام وجودش ، لمس مىكند .\r\nسپس امام عليه السّلام به شرح و تفسير عناء ( درد و رنج ) دنيا پرداخته مىفرمايد :\r\n« از درد و رنج دنيا اين است كه انسان اموالى را گردآورى مىكند كه هرگز نمىتواند آن را بخورد و مصرف كند ، و بناهايى مىسازد كه هيچ‌گاه در آن ساكن نمىشود ، سپس از اين جهان به سوى خدا مىرود در حالى كه نه مالى با خود مىبرد و نه خانه‌اى را همراه خويش منتقل مىسازد » ( و من العناء أنّ المرء يجمع ما لا يأكل و يبني ما لا يسكن ، ثمّ يخرج إلى اللّه تعالى لا ما لا حمل ، و لا بناء نقل ) .\r\nآرى بسيارند كسانى كه ثروت فراوان مىاندوزند ولى هرگز توفيق استفاده از آن جز به مقدار كم نمىيابند و فراوانند آنها كه قصرها و كاخ‌ها براى خود مىسازند و جز مدت كمى در آن ساكن نمىشوند و گاه حتى يك روز هم در آن سكونت اختيار نمىكنند و يا چنان كه ديده‌ايم تنها مراسم مرگشان در آن خانهء\r\n\r\n\r\n","description":"","footnote":"\r\n( 1 ) « ينقع » از مادّهء « نقع » ( بر وزن نفع ) به معنى سيراب كردن و سيراب شدن است .\r\n","page_name":" 100 ","page_number":100},
  {"content":"\r\n\r\nنو و پر زرق و برق برگزار مىشود ، سرانجام همه را مىگذارند و مىگذرند و تنها از مال دنيا يك كفن با خود مىبرند و گاه آن را نيز نمىبرند و گاه لباسشان همان كفنشان است و خانه آنها همان قبرشان مىشود .\r\nدر حديث جالب و پر معنايى كه مرحوم « علامه مجلسى » از امير مؤمنان على عليه السّلام نقل كرده چنين مىخوانيم : « كم من غافل ينسج ثوبا ليلبسه و إنّما هو كفنه و يبني بيتا ليسكنه و إنّما هو موضع قبره ؛ چه بسيار غافلانى كه لباسى مىبافند كه آن را بپوشند در حالى كه كفن آنها مىشود و خانه‌اى بنا مىكنند كه در آن ساكن شوند در حالى كه قبر آنها خواهد شد » « 1 » .\r\nسپس در شرح و تفسير سوّمين ويژگى دنيا چنين مىفرمايد : « از دگرگونىهاى آن ، اين است كه آن كس كه روزى مورد ترحم مردم بوده است روز ديگر مورد غبطه آنها واقع مىشود ، و آن كس كه مورد غبطه بود ، مورد ترحم قرار مىگيرد و اين نيست مگر به خاطر زوال سريع نعمت‌ها و نزول ناگهانى بلاها ! » ( و من غيرها أنّك ترى المرحوم مغبوطا ، و المغبوط مرحوما ؛ ليس ذلك إلّا نعيما زلّ « 2 » ، و بؤسا نزل ) .\r\nنه تنها در صفحات تاريخ كه در زندگى روزمرهء خود نيز بارها ديده‌ايم افرادى كه در اوج قدرت بودند و بسيار كسان آرزو مىكردند بخشى از قدرت آنها داشتند ولى ناگهان چنان سقوط كردند كه همه بر آنها ترحم مىنمودند و بالعكس افراد را قابل ترحّمى را كه هر كس وضع آنها را مىديد به حال آنها تأسّف مىخورد و گاه اشك مىريخت ، به خاطر داريم كه ناگهان به اوج قدرت صعود كردند و مورد غبطه و اعجاب همگان واقع شدند .\r\nآرى تنها « قارون » نبود كه يك روز چنان نمايش قدرت و ثروتى داد كه\r\n\r\n\r\n","description":"","footnote":"\r\n( 1 ) بحار الانوار ، جلد 6 ، صفحهء 132 .\r\n( 2 ) « زلّ » از مادّهء « زلّ » ( بر وزن حلّ ) به معنى لغزيدن و سقوط كردن يا سريع گذشتن است .\r\n","page_name":" 101 ","page_number":101},
  {"content":"\r\n\r\nدل‌هاى ظاهر بينان بنى اسرائيل را پر از حسرت و آرزو كرد كه اى كاش ! به جاى او بودند ، اما فرداى آن روز با يك زمين لرزه چنان شكافى در دل خاك پيدا شد كه او و تمام گنجهايش را در دل خود جاى داد و آرزوكنندگان ديروز را به شكر الهى واداشت كه چه خوب شد كه به جاى او نبودند ، آرى ! تاريخ اين گونه صحنه‌ها را بسيار به خود ديده است .\r\n شبانگه به دل قصد تاراج داشت * سحرگه ، نه تن سر ، نه سر تاج داشت\r\nبه يك گردش چرخ نيلوفرى * نه « نادر » به جاى ماند ، نى نادرى \r\nو در تفسير چهارمين ويژگى دنيا يعنى عبرت‌انگيز بودن آن مىفرمايد : « از نشانه‌هاى عبرت‌انگيز بودن آن ، اين است كه انسان در حالى كه نزديك است به آرزوهايش برسد ناگهان اجلش فرا مىرسد و اميدش را قطع مىكند ، نه او به آرزو رسيده ، و نه آنچه مورد آرزوى است باقى مىماند ! » ( و من عبرها أنّ المرء يشرف على أمله فيقتطعه حضور أجله . فلا أمل يدرك ، و لا مؤمّل يترك ) .\r\nآرى ! گاهى انسان مقدمات زيادى براى رسيدن به مال و ثروت يا جاه و مقامى مىچيند امّا در لحظات آخر كه به گرفتن نتيجه نزديك و نزديك‌تر مىشود ، ناگهان داس مرگ خرمن عمر او را درو مىكند و تمام نقشه‌هاى او نقش بر آب مىشود حتى مال و مقامى كه آرزوى آن را مىكرد آن هم باقى و برقرار و جاويدان نمىماند .\r\nو در پايان اين سخنان با اظهار تعجّب از كسانى كه فريفتهء چنين دنياى مملوّ از فنا و عناء و غير و عبر مىشوند مىفرمايد : « سبحان اللّه ! چه كمياب است سرور و نشاط در اين دنيا ؟ ! و چه تشنگى زاست سيراب شدنش ؟ ! و چه زود سايه‌هايش از ميان مىرود ، نه آنچه قرار است رخ دهد قابل پيشگيرى است و نه\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nآنچه گذشته است باز مىگردد » ( فسبحان اللّه ما أعزّ سرورها ! و أظمأ ريّها « 1 » ! و أضحى فيئها ! لا جاء يردّ ، و لا ماض يرتدّ ) .\r\nآرى ! لحظات سرور و شادمانى بسيار زودگذر ، همچون لحظات سيراب شدن از نعمت‌ها و در سايهء قدرت‌ها آرميدن است .\r\nجملهء « لا جاء يردّ ، و لا ماض يرتدّ » ممكن است اشاره به انسانها باشد كه گروهى مىآيند و هيچ كس قادر بر جلوگيرى از آنها نيست و گروهى از اين جهان مىروند و كسى را توانايى بر بازگشت دادن آنها نمىباشد .\r\nو نيز مىتواند اشاره به حوادث روزگار اعم از نيك و بد باشد كه هيچ كس توانايى بر جلوگيرى از آنها را هنگامى كه حتمى و قطعى باشند ندارد همان‌گونه كه امورى كه پشت مىكند و دوران آن سپرى مىشود قابل بازگشت نيست . نه دوران كودكى در جوانى بر مىگردد و نه دوران جوانى در پيرى .\r\nسپس با اين جمله كه تكميل كنندهء جمله‌هاى سابق است اين فراز را پايان مىدهد مىفرمايد : « سبحان اللّه چقدر زندگان به مردگان نزديكند ، چون به زودى به آنها ملحق مىشوند ، و چه اندازه مردگان از زندگان دورند چرا كه براى هميشه از آنها جدا شده‌اند » ( فسبحان اللّه ، ما أقرب الحيّ من الميّت للحاقه به ، و أبعد الميّت من الحيّ لإنقطاعه عنه ) .\r\nآرى ! فاصلهء مرگ و حيات به اندازه‌اى نزديك است كه در حديثى از پيامبر اكرم صلّى اللّه عليه و آله مىخوانيم كه مىفرمايد : « و الّذي نفس محمّد بيده ما طرفت عيناىى إلّا ظننت انّ سفريّ لا يلتقيان حتّى يقبض اللّه روحي و لا رفعت طرفي و ظننت انّي خافضه حتّى اقبض و لا تلقّمت لقمة إلّا ظننت انّي لا اسيفها حتّى اعضّ بها من الموت « 2 » ؛ سوگند به كسى كه جان محمّد در\r\n\r\n\r\n","description":"","footnote":"\r\n( 1 ) « رىّ » به معنى سيراب شدن است .\r\n( 2 ) بحار الانوار ، جلد 70 ، صفحهء 166 .\r\n","page_name":" 103 ","page_number":103},
  {"content":"\r\n\r\nدست قدرت اوست هرگز پلك‌هاى چشم من به هم نخورد مگر اين كه فكر مىكردم ممكن است پيش از آن كه آنها به روى هم آيند خداوند جان مرا بگيرد و هرگز چشم را نگشودم مگر اين كه فكر مىكردم ممكن است پيش از آن كه آن را بر هم نهم قبض روح شوم و هرگز لقمه‌اى را فرو نبردم مگر اين كه فكر مىكردم ممكن است گلوگيرم شود و مرا به مرگ بكشاند » .\r\nكسانى كه به ساختمان بدن انسان آگاهند به خوبى مىدانند كه تا چه اندازه اين فاصله نزديك است ، كافى است مقدار كمى از خون به صورت لخته در آيد و راه رگهاى قلب يا مغز را بگيرد و به زندگى انسان در يك لحظه پايان دهد . كافى است لقمهء غذايى كه انسان مىخورد ، بر اثر پديد آمدن اختلال كوچكى در گلو به جاى اين كه سرازير به سوى معده شود در راه دستگاه تنفس قرار گيرد و انسان را خفه كند .\r\nكافى است كه يك شوك به انسان وارد شود و قلب او براى هميشه بايستد .\r\nدر حوادث بيرون كافى است كه زمين مختصر تكانى بخورد و در يك لحظه يك شهر آباد زيرو رو شود يا طوفان و گردباد و سيلاب در چند دقيقه همه چيز را در كام خود فرو برد يا صاعقه‌اى از آسمان فرود آيد و فرد يا گروهى را مبدل به خاكستر كند .\r\nدر حوادث روزمره زندگانى ماشينى امروز ، نيز تصادفات ، سقوط هواپيماها ، آتش سوزىها و انفجارها امورى غير قابل اجتناب هستند همان امورى كه در يك لحظه ممكن است زندگانىهايى را براى هميشه برچيند . آرى ! فاصله زندگى و مرگ بسيار كم است . ولى از سويى ديگر فاصله مرگ و زندگى بسيار زياد است . اگر تمام اطباى جهان جمع شوند و تمام وسايل پزشكى را آماده سازند مردگان ، به حيات برنمىگردند همان گونه كه نوزادان به شكم مادر باز\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nنمىگردند و ميوه‌هايى كه از شاخه درختان جدا شده به آن متصل نخواهد شد .\r\nيكى آن قدر نزديك و ديگرى آن قدر دور ! اين سخن را با حديثى كه از امام صادق عليه السّلام نقل شده است پايان مىدهيم فرمود : « ثلاثة أشياء لا ينبغي للعاقل ان ينساهنّ على كلّ حال ، فناء الدّنيا و تصرّف الاحوال و الآفات الّتي لا امان لها ؛ سه چيز است كه سزاوار است هيچ انسان عاقلى آن را فراموش نكند : فناى دنيا ، و تغيير و دگرگونى حالات ، و آفاتى كه بى امان دامان انسان را مىگيرد » « 1 » .\r\n\r\n\r\n","description":"","footnote":"\r\n( 1 ) بحار الانوار ، جلد 75 ، صفحهء 238 .\r\n","page_name":" 105 ","page_number":105},
  {"content":"\r\n . \r\n","description":"","footnote":"","page_name":" 106 ","page_number":106},
  {"content":"\r\n\r\n\r\nبخش چهارم\r\nإنّه ليس شيء بشرّ من الشّرّ إلّا عقابه ، و ليس شيء بخير من الخير إلّا ثوابه . و كلّ شيء من الدّنيا سماعه أعظم من عيانه ، و كلّ شيء من الآخرة عيانه أعظم من سماعه . فليكفكم من العيان السّماع ، و من الغيب الخبر .\r\nو اعلموا أنّ ما نقص من الدّنيا و زاد في الآخرة خير ممّا نقص من الآخرة و زاد في الدّنيا : فكم من منقوص رابح و مزيد خاسر ! إنّ الّذي أمرتم به أوسع من الّذي نهيتم عنه . و ما أحلّ لكم أكثر ممّا حرّم عليكم . فذروا ما قلّ لما كثر ، و ما ضاق لما اتّسع . قد تكفّل لكم بالرّزق و أمرتم بالعمل ؛ فلا يكوننّ المضمون لكم طلبه أولى بكم من المفروض عليكم عمله ، مع أنّه و اللّه لقد اعترض الشّك ، و دخل اليقين ، حتّى كأنّ الّذي ضمن لكم قد فرض عليكم ، و كأنّ الّذي قد فرض عليكم قد وضع عنكم . فبادروا العمل ، و خافوا بغتة الأجل ، فإنّه لا يرجى من رجعة العمر ما يرجى من رجعة الرّزق . ما فات اليوم من الرّزق رجي غدا زيادته ، و ما فات أمس من العمر لم يرج اليوم رجعته . الرّجاء مع الجائي ، و اليأس مع الماضي . ف  « اتَّقُوا اللَّهَ حَقَّ تُقاتِهِ وَ لا تَمُوتُنَّ إِلَّا وَ أَنْتُمْ مُسْلِمُونَ »  .\r\n\r\nترجمه\r\n( بدانيد ! ) چيزى بدتر از « شرّ » نيست مگر كيفر آن ، و چيزى بهتر از « نيكى » نيست مگر پاداش آن ، و همه چيز دنيا « شنيدنش » مهمتر از « ديدن » آن است در حالى كه همه چيز آخرت « ديدنش » از « شنيدنش » مهمتر است .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nحال كه چنين است مىبايست شنيدن ( حقايق مربوط به آخرت به وسيله پيامبران و اولياء اللّه ) شما را از ديدن و خبرهاى آنان از مشاهده حقايق پنهانى بىنياز سازد .\r\nبدانيد ! آنچه از دنيا كاسته شود و به آخرت افزوده گردد بهتر است از آنچه از آخرت كم شود و به دنيا افزوده گردد ، چه بسا كاستيها كه سود به همراه دارد و چه بسا افزايشها كه زيانبار است .\r\nآنچه به آن مأمور شده‌ايد ( و براى شما مجاز است ) از آنچه از آن نهى شده‌ايد گسترده‌تر است و آنچه براى شما حلال است بيشتر از آن است كه بر شما حرام شده ، پس كم را به خاطر زياد ترك گوييد و محدود را به خاطر آنچه گسترده است رها سازيد .\r\n( بدانيد ! ) خداوند روزى را براى شما تضمين كرده و شما را به انجام ( واجبات ) امر فرموده ، بنا بر اين نبايد نسبت به آنچه براى شما تضمين شده در برابر آنچه بر شما واجب شده است كوشاتر باشيد ، به خدا سوگند آن چنان ( در اين موضوع براى مردم ) شك و ترديد با يقين به هم آميخته كه گويى آنچه تضمين شده ( يعنى تحصيل رزق ) بر شما فرض شده است ، و آنچه واجب گرديده ( يعنى انجام اوامر الهى ) از شما برداشته شده است .\r\nپس در عمل ( به نيكىها ) مبادرت ورزيد و از فرا رسيدن ناگهانى سرآمد عمر بترسيد ، زيرا اميدى به بازگشت « عمر » نيست ، آن گونه كه اميد به بازگشت « روزى » مىباشد ، آنچه امروز از روزيها از دست مىرود ممكن است فردا به دست آيد ولى آنچه ديروز از عمر گذشته است امروز اميدى به بازگشتش نيست .\r\n( آرى ) اميد به آينده است و نوميدى از گذشته ، « بنابر اين آن چنان كه\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nشايسته است تقواى الهى را پيشه كنيد و كارى كنيد كه جز با ايمان از دنيا نرويد » .\r\n\r\nشرح و تفسير اين قدر براى دنيا دست و پا نكنيد !\r\nامام عليه السّلام در اين بخش خطبه كه آخرين بخش آن است به دنبال آمادگيهاى لازم در مخاطبين به سبب بخشهاى پيشين ، يك سلسله اندرزهاى بسيار سودمند و بيدارگر را بيان فرموده كه اگر انسان درست در آن بينديشد ، يك نسخهء سعادت و خوشبختى و نجات است مىفرمايد : « هيچ چيز بدتر از شر نيست ، مگر كيفر آن ، و چيزى بهتر از نيكى نيست مگر پاداش آن » ( إنّه ليس شيء بشرّ من الشّرّ إلّا عقابه ، و ليس شيء بخير من الخير إلّا ثوابه ) .\r\nانسان به طور طبيعى از شر و بدى فرار مىكند و به سوى نيكى جذب مىشود و جلب منفعت و دفع مضرّت در نهاد هر انسانى وجود دارد ، امام عليه الّسلام با استفاده از اين امر فطرى مخاطبان را به اطاعت خداوند و پرهيز از گناه و عصيان دعوت مىكند و مىفرمايد : بدترين بدها ، همان كيفر الهى در برابر گناهان است ، و بهترين نيكيها همان پاداش الهى در برابر اطاعت است .\r\nروشن است كه منظور از « شرّ و خير » ( به قرينه عقاب و ثواب ) معصيت و اطاعت است ولى اگر عقاب و ثواب را به معنى وسيع‌ترى بگيريم و مجازاتها و پاداش‌هاى تكوينى را ( يعنى مكافات و بركات اعمال در دنيا ) نيز شامل شود ، شرّ و خير معنى گسترده‌ترى پيدا خواهد كرد .\r\nدر تعبير ديگرى از همان بزرگوار در كلمات قصار مىخوانيم : « فاعل الخير خير منه و فاعل الشرّ شرّ منه ؛ انجام دهنده كار نيك از آن كار بهتر است و\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nانجام دهنده كار بد از آن كار بدتر » « 1 » .\r\nدر ديدگاه اوّل ، امام عليه السّلام به نتايج ، نظر فرموده است و در ديدگاه دوّم به اسباب و علل . به يقين انجام دهنده كار نيك و بد غالبا آنچه در دل دارد بيش از آن است كه انجام مىدهد زيرا اسبابش را فراهم نمىبيند . از سوى ديگر نتايج اعمال ، ماندگار است در حالى كه اعمال از بين مىرود و اين ، دليل برترى نتايج از خود اعمال است .\r\nو در همين رابطه ، امام عليه السّلام به نكته مهم ديگرى اشاره مىكند و مىافزايد :\r\n« همه چيز دنيا شنيدنش مهمتر از ديدن آن است در حالى كه همه چيز آخرت ، ديدنش از شنيدنش مهمتر است ! » ( و كلّ شيء من الدّنيا سماعه أعظم من عيانه ، و كلّ شيء من الآخرة عيانه أعظم من سماعه ) .\r\nاين يك واقعيت است كه مواهب مادى همچون سراب است از دور جلوهء خاصى دارد ولى هنگامى كه انسان به آن مىرسد مطلب ارزشمندى نمىيابد ، قصرها و كاخ‌ها ، ثروت‌ها و قدرت‌ها ، لذات و خوشىها همه دورنماى خوبى دارند ولى هنگامى كه انسان به آن مىرسد و مشكلات آن را مىبيند گاه شديدا وحشت مىكند و آرزو مىنمايد اى كاش هرگز به آن نرسيده بود .\r\nاين در حالى است كه دربارهء نعمت‌هاى گستردهء خداوند در قيامت مىخوانيم : « اعددت لعبادي ما لا عين رأت و لا اذن سمعت و لا خطر على قلب بشر ؛ من براى بندگان خود نعمت‌هايى آماده كرده‌ام كه هيچ چشمى نديده و هيچ گوشى نشنيده و به فكر انسانى خطور نكرده است » « 2 » . حتى گاه لذاتى را كه انسان در لحظات خاصى از مناجات پروردگار و احساس قرب او در اين دنيا پيدا مىكند مىبيند با هيچ زبان و بيانى قابل توصيف نيست .\r\n\r\n\r\n","description":"","footnote":"\r\n( 1 ) كلمات قصار ، جملهء 32 .\r\n( 2 ) بحار الأنوار ، جلد 8 ، صفحهء 191 ، حديث 168 .\r\n","page_name":" 110 ","page_number":110},
  {"content":"\r\n\r\nو در ادامه اين سخن اضافه مىكند : « حال كه چنين است مىبايست شنيدن ( حقايق مربوط به آخرت به وسيله پيامبران و اولياء اللّه ) شما را از ديدن آن بى نياز سازد ، همچنين اخبار آنها از آنچه در پشت پرده غيب پنهان است » ( فليكفكم من العيان السّماع ، و من الغيب الخبر ) .\r\nبديهى است تا انسان در زندان تن و در خانهء تنگ و تاريك دنيا قرار دارد نمىتواند جهان بيرون از آن را بنگرد ، از اين رو چاره‌اى جز اين نيست كه براى درك اوضاع و شرايط آخرت به خبر رسانى اين بزرگواران قناعت كند .\r\nسپس امام عليه السّلام در ادامهء اين سخن به دو بيان كاملا منطقى براى تشويق به انجام نيكىها و پرهيز از بدىها مىپردازد ، مىفرمايد : « بدانيد آنچه از دنيا كاسته شود و به آخرت افزوده گردد بهتر است از آنچه از آخرت ، كم و به دنيا افزوده گردد ، چه بسا كاستيها كه سود به همراه دارد و چه بسا افزايش‌ها كه زيانبار است ! » ( و اعلموا أنّ ما نقص من الدّنيا و زاد في الآخرة خير ممّا نقص من الآخرة و زاد في الدّنيا : فكم من منقوص رابح و مزيد خاسر ! ) .\r\nاين همان چيزى است كه در قرآن مجيد اشارات روشنى به آن شده در يك جا مىفرمايد : «  « مَثَلُ الَّذِينَ يُنْفِقُونَ أَمْوالَهُمْ فِي سَبِيلِ اللَّهِ كَمَثَلِ حَبَّةٍ أَنْبَتَتْ سَبْعَ سَنابِلَ فِي كُلِّ سُنْبُلَةٍ مِائَةُ حَبَّةٍ »  ؛ آنها كه در راه خدا اموال خود را انفاق مىكنند همچون دانه‌اى هستند كه هفت خوشه بروياند و در هر خوشه يك صد دانه باشد » « 1 » .\r\nو در جاى ديگر مىفرمايد :  « إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ وَ أَمْوالَهُمْ بِأَنَّ لَهُمُ الْجَنَّةَ »  ؛ خداوند از مؤمنان ، جان‌ها و اموالشان را خريدارى كرده كه در برابرش بهشت براى آنان باشد » « 2 » .\r\n\r\n\r\n","description":"","footnote":"\r\n( 1 ) بقره ، آيهء 261 .\r\n( 2 ) توبه ، آيهء 111 .\r\n","page_name":" 111 ","page_number":111},
  {"content":"\r\n\r\nبنا بر اين اموال و عمرها و امكاناتى كه در مسير آخرت به كار گرفته مىشود گر چه در ظاهر چيزى از دنيا را مىكاهد ولى در واقع گاه صدها برابر بر پاداش آخرت مىافزايد و به عكس ، اگر انسان ، چيزى از آخرت خويش را بكاهد و به اصطلاح از دين و ايمان خود ، مايه بگذارد تا به دنيا برسد بهاى سنگينى در برابر متاع ناچيزى پرداخته است . قرآن مجيد مىفرمايد : «  « إِنَّ الَّذِينَ يَشْتَرُونَ بِعَهْدِ اللَّهِ وَ أَيْمانِهِمْ ثَمَناً قَلِيلًا أُولئِكَ لا خَلاقَ لَهُمْ فِي الْآخِرَةِ »  ؛ كسانى كه پيمان الهى و سوگندهاى خود را به بهاى ناچيزى مىفروشند آنها بهره‌اى در آخرت نخواهند داشت » « 1 » .\r\nآيا هيچ انسان عاقلى حاضر مىشود كه معاوضهء پر سود اوّل را ترك گويد و معاوضه زيانبار دوّم را طالب باشد ؟ ! در بيان دوّم مىفرمايد : « آنچه به آن مأمور شده‌ايد ( و براى شما مجاز است ) گسترده‌تر از آن است كه از آن نهى شده‌ايد و آنچه براى شما حلال شده بيشتر از آن است كه بر شما حرام گرديده ، پس كم را به خاطر زياد ترك گوييد و محدود را به خاطر آنچه گسترده است رها سازيد ! » ( إنّ الّذي أمرتم به أوسع من الّذي نهيتم عنه . و ما أحلّ لكم أكثر ممّا حرّم عليكم . فذروا ما قلّ لما كثر ) .\r\nمنظور از « مأمور به » در اين جا به اصطلاح امر ، در مقابل حظر است يعنى آنچه براى شما مجاز شمرده شده نسبت به گناهان بسيار بيشتر و گسترده‌تر است ، چنان نيست كه ترك گناه شما را در فشار قرار دهد ، بلكه مسير وسيعى در مقابل شما براى رسيدن به دين و دنيا وجود دارد . به يقين اگر گناهان را شماره كنيم - مخصوصا گناهان كبيره را - به عدد محدودى مىرسيم امّا اگر آنچه را شرع مقدّس مجاز شمرده است ملاحظه كنيم دايره بسيار\r\n\r\n\r\n","description":"","footnote":"\r\n( 1 ) آل عمران ، آيهء 77 .\r\n","page_name":" 112 ","page_number":112},
  {"content":"\r\n\r\nوسيع‌ترى در برابر خود مىبينيم . همين طور در مورد حلال و حرام ، غذاهاى حلال در مقابل غذاهاى حرام بسيار بيشتر است معاملات حلال در مقايسه با معاملات حرام افزون‌تر است . زنانى كه ازدواج با آنها حلال است نسبت به زنانى كه ازدواج با آنها حرام است ، بسيار بيشترند « 1 » بنا بر اين اطاعت فرمان خدا و رعايت حلال و حرام ، انسان در تنگنا قرار نمىدهد و اين در واقع پاسخى است براى آنها كه دين خدا را مجموعه‌اى از محدوديّتها و ممنوعيّت‌ها مىپندارند .\r\nبه اين ترتيب امام عليه السّلام همگان را تشويق مىكند كه گناهان و محرّمات را كه تعدادشان محدود است رها سازند و در جادّهء وسيع حلال و مباح گام نهند و مطمئن باشند ، مشكلى نه در زندگى مادى و نه در زندگى معنوى آنها فراهم نخواهد شد .\r\nدر واقع اين اشاره به همان چيزى است كه در قرآن مجيد آمده : «  « هُوَ اجْتَباكُمْ وَ ما جَعَلَ عَلَيْكُمْ فِي الدِّينِ مِنْ حَرَجٍ »  ؛ خداوند در دين تنگنايى براى شما قرار نداده است » « 2 » . و در حديث شريف نبوى مىخوانيم : « بعثني بالحنيفيّة السّهلة السّمحة ؛ من به آيين خالص و آسان مبعوث شدم » « 3 » .\r\nدر جاى ديگر مىخوانيم : «   « فَكُلُوا مِمَّا رَزَقَكُمُ اللَّهُ حَلالًا طَيِّباً وَ اشْكُرُوا نِعْمَتَ اللَّهِ إِنْ كُنْتُمْ إِيَّاهُ تَعْبُدُونَ إِنَّما حَرَّمَ عَلَيْكُمُ الْمَيْتَةَ وَ الدَّمَ وَ لَحْمَ الْخِنْزِيرِ وَ ما أُهِلَّ لِغَيْرِ اللَّهِ بِهِ »   ؛ پس ، از آنچه خدا روزيتان كرده است حلال و پاكيزه بخوريد و شكر نعمت خدا را به جا آوريد ، اگر او را مىپرستيد ، خداوند\r\n\r\n\r\n","description":"","footnote":"\r\n( 1 ) در حقيقت جمله ان الّذي امرتم به . . . اشاره به احكام خمسهء تكليفيه است و جمله ما احل لكم . . . ناظر به « احكام وضعيه » مىباشد بنا بر اين دليلى ندارد كه ما اين دو جمله را مترادف و تأكيد يكديگر بدانيم آن گونه كه بعضى از شارحان نهج البلاغه ذكر كرده‌اند .\r\n( 2 ) حج ، آيهء 78 .\r\n( 3 ) بحار الأنوار ، جلد 22 ، صفحهء 264 .\r\n","page_name":" 113 ","page_number":113},
  {"content":"\r\n\r\nتنها مردار ، خون ، گوشت خوك و آنچه را با نام غير خدا سر بريده‌اند بر شما حرام كرده است » « 1 » .\r\nو از آن جا كه تلاش براى معاش و حرص و آز براى تحصيل روزى ، يكى از عوامل مهم غفلت و بيگانگى از انجام فرائض الهى و پرداختن به خودسازى و تهذيب نفس است ، امام عليه السّلام در ادامهء اين سخن به نكته دقيقى اشاره كرده مىفرمايد : « ( بدانيد ) خداوند روزى را براى شما تضمين كرده و شما را به انجام ( واجبات ) امر فرموده ، بنا بر اين نبايد نسبت به آنچه براى شما تضمين شده ، در برابر آنچه بر شما واجب شده است كوشاتر باشيد » ( قد تكفّل لكم بالرّزق و أمرتم بالعمل ؛ فلا يكوننّ المضمون لكم طلبه أولى بكم من المفروض عليكم عمله ) « 2 » .\r\nو به عبارت روشن‌تر دو چيز در برابر ما وجود دارد يكى تحصيل روزى است و ديگرى انجام فرائض الهى . اوّلى را خداوند براى ما تضمين فرموده و دوّمى را بر عهدهء ما گذارده است بنا بر اين تمام همّت ما بايد مصروف دوّمى شود در حالى كه قضيه بر عكس است و بسيارى از مردم تمام تلاش و كوشش و دقت و فكر خود را به صورت حريصانه‌اى صرف تحصيل معاش مىكنند و وظايف اصلى\r\n\r\n\r\n","description":"","footnote":"\r\n( 1 ) نحل ، آيهء 115 و 114 .\r\n( 2 ) اگر چه جمعى از شارحان نهج البلاغه معتقدند كه « طلبه » در جمله بالا نايب فاعل « المضمون » نيست و نايب فاعل آن « رزق » است كه در جمله‌هاى سابق آمد ولى با كمى دقت روشن مىشود كه اين مطلب هماهنگى دو جمله فوق را ( المضمون لكم . . . المفروض عليكم ) بر هم مىزند و هماهنگى اين دو جمله ايجاب مىكند كه « طلب » و « عمل » هر دو نايب فاعل باشند يكى براى « المضمون » و ديگرى براى « المفروض » بنا بر اين معنى جمله چنين مىشود : « نبايد چيزى كه خداوند طلب ( و تحصيل ) آن را براى شما تضمين كرده از چيزى كه عملش بر شما واجب شده است ، نزد شما برترى داشته باشد » . ( به تعبير ديگر طلب در اين جا به معنى تحصيل و فراهم كردن روزى از ناحيه خداست ) .\r\n","page_name":" 114 ","page_number":114},
  {"content":"\r\n\r\nانسانى و الهى خود را به دست فراموشى مىسپارند .\r\nسپس در ادامهء اين سخن مىفرمايد : « با اين كه به خدا سوگند ! آن چنان ( در اين موضوع براى مردم ) شك و ترديد حاصل شده و با يقين به هم آميخته كه گويى آنچه تضمين شده ( يعنى تحصيل رزق ) بر شما فرض شده ، و آنچه واجب گرديده ( يعنى انجام اوامر الهى ) از شما برداشته شده است » ( مع أنّه و اللّه لقد اعترض الشّك ، و دخل « 1 » اليقين ، حتّى كأنّ الّذي ضمن لكم قد فرض عليكم ، و كأنّ الّذي قد فرض عليكم قد وضع عنكم ) .\r\nآنچه در عبارت بالا آمده شبيه چيزى است كه مولا امير مؤمنان على عليه السّلام در مقايسهء طلب علم و طلب مال بيان فرموده . در حديثى از آن حضرت مىخوانيم : « ايّها النّاس اعلموا أنّ كمال الدّين طلب العلم و العمل به ، ألا و إنّ طلب العلم أوجب عليكم من طلب المال إنّ المال مقسوم مضمون لكم قد قسّمه عادل بينكم و ضمنه و سيفي لكم و العلم مخزون عند أهله و قد امرتم بطلبه من أهله فاطلبوه ؛ اى مردم ! بدانيد ، كمال دين فراگرفتن دانش و عمل به آن است . آگاه باشيد ! دانش آموختن ، از طلب مال ، بر شما واجب‌تر است ، چرا كه مال تقسيم و براى شما تضمين شده و خداوند عادل آن را در ميان شما قسمت كرده و ضمانت فرموده و به زودى براى شما وفا مىكند ، ولى علم ، به اهلش سپرده شده و شما مأمور شده‌ايد ، از اهلش آن را فراگيريد پس لازم است آن را طلب كنيد » « 2 » .\r\nشك نيست كه منظور از عبارات فوق اين نيست كه مردم فعاليت‌هاى مثبت\r\n\r\n\r\n","description":"","footnote":"\r\n( 1 ) « دخل » از مادّهء « دخل » در اين گونه موارد به معنى فاسد شدن داخل چيزى است و ( دخل بر وزن دغل ) به معنى امور فاسدى است كه در درون انسان داخل مىشود و عقل يا جسم او را آسيب مىرساند و گاه واژهء مدخول ، به افراد ديوانه يا سبك مغز اطلاق مىگردد .\r\n( 2 ) اصول كافى ، جلد 1 ، صفحهء 30 .\r\n","page_name":" 115 ","page_number":115},
  {"content":"\r\n\r\nاقتصادى خود را متوقف كنند و تلاش براى زندگى آبرومندانه را كنار بگذارند و يا برنامه‌هاى اقتصادى جامعه تعطيل شود يا به كندى گرايد بلكه هدف اين است كه از حرص و آز و دنياپرستى و افزون طلبى كه انسان را از علم و دانش و معنويّت دور مىسازد باز ايستند .\r\nدر ادامهء اين سخن براى يك نتيجه‌گيرى منطقى و روشن امام عليه السّلام ساعات عمر و روزىها را با يكديگر مقايسه كرده مىفرمايد : « حال كه چنين است در عمل ( به نيكىها ) مبادرت ورزيد و از فرارسيدن ناگهانى سر آمد عمر بترسيد ، زيرا اميدى به بازگشت عمر نيست آن گونه كه اميد به بازگشت « روزى » مىباشد ، آنچه امروز از روزىها از دست مىرود ممكن است فردا افزوده شود ولى آنچه ديروز از عمر گذشته است امروز اميدى به بازگشتش نيست ! » ( فبادروا العمل ، و خافوا بغتة « 1 » الأجل ، فإنّه لا يرجى من رجعة العمر ما يرجى من رجعة الرّزق . ما فات اليوم من الرّزق رجي غدا زيادته ، و ما فات أمس من العمر لم يرج اليوم رجعته ) .\r\nآرى ! « اميد به آينده است و نوميدى از گذشته ! » ( الرّجاء مع الجائي ، و اليأس مع الماضي ) .\r\nبه راستى اين منطق بسيار روشن و گويايى است كه ساعات عمر به هيچ قيمتى قابل بازگشت نيست در حالى كه متاع دنيا و مواهب آن در هر شرايطى قابل بازگشت و جبران است بنابر اين عقل و خرد مىگويد انسان بايد نسبت به چيزى كه قابل بازگشت نيست سخت‌گير و حساس باشد ، نه امورى كه اگر امروز از دست رفت فردا ممكن است به دست آيد در حالى كه غالب مردم بر خلاف اين اصل اساسى گام بر مىدارند با از دست رفتن كمى از دنيايشان فريادشان به\r\n\r\n\r\n","description":"","footnote":"\r\n( 1 ) « بغتة » و « بغت » ( بر وزن وقت ) به معنى چيزى است كه ناگهانى رخ مىدهد .\r\n","page_name":" 116 ","page_number":116},
  {"content":"\r\n\r\nآسمان بلند مىشود در حالى كه به خاطر از دست رفتن روزها و هفته‌ها و ماه و سال ، كمتر تأسف مىخورند و اين عجيب است . و اين كه مىبينيم امام عليه السّلام در اين خطبه و خطبه‌هاى ديگر بارها روى اين مطلب يا شبيه آن تأكيد مىكند به همين خاطر است .\r\nدر حديثى از امام سجاد عليه السّلام مىخوانيم كه شخصى نزد آن حضرت آمد و از وضع زندگى خود شكايت كرد ( گويا گرفتار زرق و برق دنيا بود ) امام عليه السّلام فرمود : « بيچاره فرزندان آدم ، در هر روز گرفتار سه مصيبت مىشوند كه هيچ كدام مايه عبرت آنها نمىشود ، حال آن كه اگر عبرت مىگرفتند مصائب دنيا بر آنها آسان مىشد ، مصيبت اوّل اين كه هر روز كه مىگذرد بخشى از عمر آنها كم مىشود ( ولى به آن تأسف نمىخورند ) و اگر مقدارى از مالش كم شود غمگين مىگردد در حالى كه درهم ( و دينار ) جانشين دارد ولى عمر هرگز برنمىگردد . دوّم اين است كه هر روز از رزق خود استفاده مىكنند رزقى كه اگر حلال باشد بايد حساب آن را پس بدهد و اگر حرام باشد كيفر مىبينند . سپس فرمود مصيبت سوّم از اينها بزرگتر است عرض كردند ، مصيبت سوّم چيست ؟\r\nفرمود : « ما من يوم يمسي إلّا و قد دنا من الآخرة مرحلة لا يدري على الجنّة أم على النّار ؛ هر روز كه غروب مىشود يك منزل به آخرت نزديكتر شده‌اند و نمىدانند به بهشت نزديكتر شده‌اند يا به دوزخ » « 1 » .\r\nدر پايان خطبه با استفاده از يكى از آيات قرآن ، همه مخاطبان خود را چنين اندرز مىدهد ؛ مىفرمايد : « بنابر اين ، آن چنان كه شايسته است تقواى الهى پيشه كنيد ، و كارى كنيد كه جز با ايمان از دنيا نرويد » ( ف  « اتَّقُوا اللَّهَ حَقَّ تُقاتِهِ وَ لا تَمُوتُنَّ إِلَّا وَ أَنْتُمْ مُسْلِمُونَ »  ) .\r\n\r\n\r\n","description":"","footnote":"\r\n( 1 ) بحار الأنوار ، جلد 75 ، صفحهء 160 .\r\n","page_name":" 117 ","page_number":117},
  {"content":"\r\n\r\nقرآن مجيد مىگويد :  « يا أَيُّهَا الَّذِينَ آمَنُوا اتَّقُوا اللَّهَ حَقَّ تُقاتِهِ وَ لا تَمُوتُنَّ إِلَّا وَ أَنْتُمْ مُسْلِمُونَ »  « 1 » .\r\n\r\nنكته‌ها\r\n\r\n1 - دور نمايى فريبنده و از نزديك وحشتناك !\r\nمواهب دنياى مادى و زرق و برق اين جهان از دور بسيار دل‌انگيز است امّا هنگامى كه انسان به آن مىرسد بسيار در نظرش كوچك مىشود و گاه نگران كننده و وحشتناك .\r\nمثلا انسان از دور زندگى شاهان را مىبيند و گمان مىبرد اگر روزى بر تخت سلطنت تكيه كند جهان به كام اوست و شاهد سعادت و خوشبختى را در آغوش گرفته است اما هنگامى كه به آن مىرسد مىبيند حدّ اقل سه چيز از مهمترين مواهب حيات را از دست داده است نخست امنيّت است ، او در آن حال بايد از نزديكترين نزديكانش بترسد و دائما مراقب اطراف خويش باشد حتى در كاخ خود و در اتاق خواب خود در امنيّت نيست زيرا در طول تاريخ ، بسيارى از شاهان به دست نزديكانشان كشته شده‌اند .\r\nآزادى را نيز از دست داده مثلا او هرگز نمىتواند مانند افراد عادى با زن و فرزند خود به تفريح گاهى برود و نفس آزادى بكشد يا در مجلس ميهمانى بستگان و دوستان به آزادى شركت كند .\r\nسوّمين موهبتى را كه از دست مىدهد فراغت بال است او هميشه گرفتار و مشغول است و لحظه‌اى آرام ندارد . بعضى از رؤساى جمهور را به خاطر داريم كه با صراحت مىگفتند هيچ شب خواب آرام نداشتند و چندين\r\n\r\n\r\n","description":"","footnote":"\r\n( 1 ) آل عمران ، آيهء 102 .\r\n","page_name":" 118 ","page_number":118},
  {"content":"\r\n\r\nمرتبه پيشخدمت مخصوص ، آنها را براى اطلاع از حوادثى كه در گوشه و كنار جهان رخ مىداد از خواب بيدار مىكردند تنها زمانى طعم خواب راحت را چشيدند كه دوران رياست آنها پايان گرفت .\r\nدر مثال ديگر ، انسان دورنماى زندگى ثروتمندان بزرگ را مىبيند و گمان مىبرد كسى از آنها خوشبخت‌تر نيست اما اگر روزى به آن برسد مىبيند تنها مقدار كمى از آن ثروت در زندگى او قابل جذب است و بقيه بار سنگينى بر دوش اوست .\r\nنگهدارى و مراقبت از آن ، كار بسيار دشوارى است . دشمنىها و حسادت‌ها كه به خاطر آن ، دامنش را مىگيرد كابوس‌هاى وحشتناكى است و به اين ترتيب همان گونه كه مولا عليه السّلام در تعبير زيبا و رسايش در اين خطبه فرموده ، همه چيز دنيا شنيدنش مهمتر از ديدن آن است و به عكس آخرت ، سرايى است كه به گفتهء پيامبران صادق عليهم السّلام و اولياء اللّه ديدنش بسيار برتر از شنيدنش مىباشد با اين حال آيا هيچ عاقلى آخرت را با دنيا معاوضه مىكند .\r\nآرى ! اگر انسان ، مقامات مادى و ثروت‌هاى اين جهان را براى اين بطلبد كه خدمتى به خلق خدا كند و به تعبير قرآن در خطاب به « قارون » «  « وَ ابْتَغِ فِيما آتاكَ اللَّهُ الدَّارَ الْآخِرَةَ »  ؛ در ميان آنچه خدا به تو داده است سراى آخرت را جستجو كند » « 1 » و تمام مشكلات و عوارض آن را پذيرا شود ، حساب ديگرى خواهد بود .\r\nدر حديثى مىخوانيم ، يكى از ياران امام صادق عليه السّلام ضمن اظهار ناراحتى عرض كرد : به خدا سوگند ! ما طالب دنيا هستيم و آن را دوست داريم . امام عليه السّلام فرمود : ( بگو ببينم ) با ( اموال ) دنيا چه خواهى كرد ؟ عرض كرد : وسايل زندگى\r\n\r\n\r\n","description":"","footnote":"\r\n( 1 ) قصص ، آيهء 77 .\r\n","page_name":" 119 ","page_number":119},
  {"content":"\r\n\r\nخودم و فرزندانم را فراهم مىكنم با آن صله رحم بجا مىآورم و به نيازمندان صدقه مىدهم و حج و عمره بجا مىآورم . فرمود : « ليس هذا طلب الدّنيا ، هذا طلب الآخرة ؛ اين طلب دنيا نيست ، طلب آخرت است » « 1 » .\r\n\r\n2 - دنيا و ديدگاههاى مردم\r\n: همه مىدانند زندگى اين جهان براى كسى جاودان نيست ، با چشم خود كودكان را مىبينند كه در مدت كوتاهى ، جوان و جوانان پير و پيران راهى جهان ديگر مىشوند .\r\nصفحات ترحيم روزنامه‌ها همه شب در مقابل چشمان ماست ، هر شب آگهى مرگ عزيزانى را مىبينيم كه بستگان و دوستانشان به خاطر آنها به سوگ نشسته‌اند ، مخصوصا در عصر ما كه فاصله مرگ و زندگى از هر زمان كوتاهتر شده است ناگهان هواپيمايى سقوط مىكند و هر قطعه‌اى از گوشت سرنشينان آن به گوشه‌اى از كوه و صحرا پرتاب مىشود . حوادث ديگر همه روز در همه جاده‌ها مرگ و مير مىآفريند ، حتى كشته‌شدگان حوادث وسايل نقليه شهرهاى بزرگ بيش از كشته‌شدگان يك جنگ است .\r\nاز اين گذشته همين زندگى چند روزه آميخته با انواع درد و رنجهاست ، كافى است سرى به بيمارستان‌ها بزنيم كودكان و جوانان و پيرانى را ببينيم كه با انواع بيمارىها دست به گريبانند و ناله مىكنند . سرى به زندان‌ها بزنيم و افرادى را كه به دلايل مختلف مظالم و ستم‌ها ، اشتباهات و خطاها ، هواپرستىها و خودخواهىها دربند هستند از نزديك مشاهده كنيم .\r\nولى با اين حال غالب مردم مىكوشند همهء اين مسائل را به فراموشى\r\n\r\n\r\n","description":"","footnote":"\r\n( 1 ) وسائل الشيعه ، جلد 12 ، صفحهء 19 .\r\n","page_name":" 120 ","page_number":120},
  {"content":"\r\n\r\nبسپارند و آرامش كاذبى از اين طريق به دست آورند . آرامشى كه همچون آرامش پرنده‌اى است كه سر خود را در برف فرو كرده تا صيّاد را نبيند ، غافل از اين كه صيّاد او را مىبيند و به زودى گلوى او را مىفشارد .\r\nامام امير مؤمنان على عليه السّلام براى از ميان بردن اين غفلت و فراموشى مرگبار ، در جاى جاى خطبه‌هاى نهج البلاغه هشدارهاى عجيبى مىدهد و از طرق مختلف افكار خفته را بيدار مىسازد .\r\nگاه مىفرمايد : دنيا دار فناء و عناء و غير و عبر است ( سراى نيستى و رنج و دگرگونى و عبرت‌هاست ) .\r\nگاه آميخته بودن زندگى دنيا را با انواع مشكلات يادآور مىشود .\r\nگاه نزديكى فاصله مرگ و زندگى را به خاطر مىآورد .\r\nگاه به اين حقيقت ، توجه مىدهد كه ساعات عمر بازگشتى ندارد در حالى كه مواهب مادى ديگر همه قابل جبران است و به راستى اگر انسان حدّ اقل هفته‌اى يك بار مرورى بر بعضى از اين خطبه‌ها كند هرگز گرفتار آن غفلت مرگبار نمىشود .\r\n\r\n3 - چگونه در مواهب دنيا سعادت آخرت را بجوييم ؟\r\nگاه انسان دنيا را براى اشباع هوا و هوسها ، برترىجويى ، و استثمار و استعمار ديگران مىطلبد .\r\nو گاه آن را براى رفاه در حدّ معقول .\r\nو گاه آن را براى فراهم آوردن امكانات جهت خدمت به ديگران .\r\nو گاه آن را تقويت پايه‌هاى اقتصاد جامعه اسلامى و مجد و عظمت و سربلندى آن و نفى هر گونه وابستگى به ديگران و دريوزگى از آنان .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nبديهى است اين اهداف كاملا با هم متفاوت و مختلف است .\r\nاوّلى گرفتار زشت‌ترين صفات انسانى است و دوّمى به سوى اهداف مباح و بهره‌گيرى از نعمتهاى الهى حركت مىكند ، سوّمى عبادتى كم نظير دارد و چهارمى بهترين خدمات انسانى و اسلامى را انجام مىدهد ، و آنچه در مذمت دنيا در خطبه بالا و احاديث معصومين عليهم السّلام و حتى قرآن مجيد آمده است در واقع اشاره به گروه اوّل است و همان است كه رأس كلّ خطيئة و سرچشمه تمام گناهان شمرده شده ، و هر كس گرفتار آن شود بدبختى دنيا و آخرت را براى خود خريده است .\r\nبنابر اين مبادا نكوهش دنيا و دنياپرستان به اين معنى تفسير شود كه اسلام مردمى فقير و جامعه‌اى بينوا را مىپسندد و به آن توصيه مىكند .\r\nآنچه در بالا گفته شد دقيقا در روايات اسلامى آمده است ، در يك جا مىخوانيم كه پيغمبر اكرم صلّى اللّه عليه و آله فرمود : « ملعون ملعون من عبد الدّينار و الدّرهم ؛ كسى كه درهم و دينار را بپرستد ، رانده شدهء از راه خداست رانده شدهء از راه خداست » « 1 » .\r\nعالم بزرگوار مرحوم « صدوق » در تفسير اين حديث مىگويد : « يعني به من يمنع زكات ماله و يبخل بمواسات إخوانه فيكون قد آثر عبادة الدّينار و الدّرهم على عبادة خالقه ؛ مقصود پيغمبر صلّى اللّه عليه و آله كسى است كه در حق نيازمندان و زكات مال را نمىپردازد و از مواسات و كمك به برادران دينى بخل مىورزد ، از اين جهت عبادت دينار و درهم را بر عبادات خدا مقدّم داشته است » « 2 » .\r\nدر جاى ديگر مىخوانيم كه على عليه السّلام با آن زهد و تقواى بىنظير به اين مسأله افتخار مىكند كه در دوران حكومت او تمام مردم كوفه از زندگانى مطلوب\r\n\r\n\r\n","description":"","footnote":"\r\n( 1 ) بحار الأنوار ، جلد 70 ، صفحهء 140 .\r\n( 2 ) بحار الأنوار ، جلد 70 ، صفحهء 140 .\r\n","page_name":" 122 ","page_number":122},
  {"content":"\r\n\r\nو قابل قبولى برخوردار بودند ، مىفرمايد : « ما اصبح بالكوفة احد إلّا ناعما ، إنّ ادناهم منزلة ليأكل البّر و يجلس في الظّلّ و يشرب من ماء الفرات ؛ تمام مردم كوفه داراى زندگى مرفهى هستند ، كمترين آنها از گندم استفاده مىكند ( توجه داشته باشيد نان جو خوراك فقيران بود ) و خانه و سر پناهى دارد و از آب آشاميدنى گوارايى ( آب فرات ) استفاده مىكند » « 1 » .\r\n\r\n\r\n","description":"","footnote":"\r\n( 1 ) همان مدرك جلد 40 ، صفحهء 327 .\r\n","page_name":" 123 ","page_number":123},
  {"content":"\r\n . \r\n","description":"","footnote":"","page_name":" 124 ","page_number":124},
  {"content":"\r\n\r\n\r\nخطبهء 115 « 1 » و من خطبة له عليه السّلام في الاستسقاء\r\nدعايى براى طلب باران\r\n\r\nخطبه در يك نگاه\r\nهمان‌گونه كه از عنوان اين خطبه نمايان است ، در واقع دعايى است براى نزول باران ، در يكى از خشكساليهاى دوران زندگى آن حضرت ، خطبه‌اى است بسيار پر معنى و پر محتوا با تعبيراتى بسيار زيبا و عميق ، امام عليه السّلام در آغاز\r\n\r\n\r\n","description":"","footnote":"\r\n( 1 ) سند خطبه :\r\nاز كسانى كه اين خطبه را قبل از سيّد رضى نقل كرده‌اند مرحوم صدوق در « من لا يحضره الفقيه » است كه در آداب نماز باران ، آن را با تفاوت فراوانى آورده است و اضافاتى دارد كه نشان مىدهد سيّد رضى آنچه را در نهج البلاغه آمده ، از آن خطبه گزينش كرده است ( من لا يحضره الفقيه ، جلد 1 ، صفحهء 335 ) مرحوم شيخ طوسى در تهذيب ، جلد 3 ، صفحهء 151 و در « مصباح المتهجد » در آداب نماز استسقا نيز آن را نقل كرده كه با نقل سيّد رضى در نهج البلاغه تفاوتهايى دارد و نشان مىدهد شيخ مطرح ديگرى در اختيار داشت . از دانشمندان اهل سنت « زمخشرى » در كتاب « ربيع الأبرار » نيز بخشى از اين خطبه را آورده و در « نهايهء ابن اثير » نيز در چندين جا به لغات پيچيدهء اين خطبه و تفسير آن اشاره كرده است ( مصادر نهج البلاغه ، جلد 2 ، صفحهء 256 ) .\r\n","page_name":" 125 ","page_number":125},
  {"content":"\r\n\r\nخطبه ، مشكلات ناشى از خشكسالى را بيان مىكند و ضمن شرح اين معنى اشاره به اين مىفرمايد ، كه بسيارى از اين گونه حوادث ناشى از گناهان و اعمال مردم است سپس دست به درگاه خدا بر مىدارد و با عبارات مختلف از پيشگاه قادر متعال ، تقاضاى نزول باران مىكند . عبارات امام عليه السّلام در اين زمينه به قدرى دلنشين است كه انسان را در يك فضاى روحى مملوّ از معنويّت فرو مىبرد و چه خوب است از محتواى اين خطبه در « نمازهاى باران » استفاده شود .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n\r\nبخش اوّل\r\nاللّهمّ قد انصاحت جبالنا ، و اغبرّت أرضنا ، و هامت دوابّنا ، و تحيّرت في مرابضها ، و عجّت عجيج الثّكالى على أولادها ، و ملّت التّردّد في مراتعها ، و الحنين إلى مواردها ! اللّهمّ فارحم أنين الآنّة ، و حنين الحانّة ! اللّهم فارحم حيرتها في مذاهبها ، و أنينها في موالجها ! اللّهمّ خرجنا إليك حين اعتكرت علينا حدابير السّنين ، و أخلفتنا مخايل الجود ؛ فكنت الرّجاء للمبتئس ، و البلاغ للملتمس . ندعوك حين قنط الأنام ، و منع الغمام ، و هلك السّوام ، ألّا تؤاخذنا بأعمالنا ، و لا تأخذنا بذنوبنا . و انشر علينا رحمتك بالسّحاب المنبعق ، و الرّبيع المغدق ، و النّبات المونق ، سحّا و ابلا ، تحيي به ما قد مات ، و تردّ به ما قد فات .\r\n\r\nترجمه\r\nبارالها ! كوههاى ما از بى آبى از هم شكافته ، زمين ما پر غبار و خشك و خالى از گياه شده ، چهارپايان ما سخت تشنه گشته و در آغل‌هاى خويش سرگردانند ، همچون مادران فرزند مرده ، ناله سرداده و از رفت و آمد زياد به چراگاه‌ها و روى آوردن به آبگاهها ( و نيافتن آب و علف ) خسته شده‌اند .\r\nبارخدايا ! به نالهء گوسفندان ، و فرياد سوزناك شتران ما ، رحم فرما ! بارالها ! به سرگردانى آنها در راهها ( از شدت گرسنگى و عطش ) و ناله‌هاشان در آغل‌ها ترحم فرما ! خداوندا ! هنگامى به سوى تو بيرون آمديم كه خشكسالىهاى پى در پى بر ما هجوم آورده ، و ابرهاى پر باران به ما پشت كرده است .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nتو مايهء اميد هر بيچاره ، و حلّال مشكلات هر طلب كننده‌اى ، در اين هنگام كه يأس و نوميدى بر مردم چيره گشته ، و ابرها از باريدن بازداشته شده‌اند ، و حيوانات بيابان رو به هلاكت مىروند ، تو را مىخوانيم كه ما را به اعمالمان مؤاخذه نكنى ، و به گناهانمان مگيرى .\r\n( بارالها ! ) رحمتت را به وسيلهء ابرهاى پر باران ، و بهار پر آب و گياه ، و گياهان سرسبز و پر طراوت بر ما بگستران ؛ بارانى دانه درشت بر ما نازل كن آن چنان كه زمينهاى مرده را با آن زنده كنى و آنچه را از دست رفته به ما باز گردانى !\r\n\r\nشرح و تفسير در اين خشكسالى تمام اميد ما به توست\r\nامام عليه السّلام در آغاز اين بخش از خطبه وضع دردناكى را كه بر اثر خشكسالى براى مردم پيدا شده ، در ضمن عبارات كوتاه و پر معنايى بيان مىكند ، و در شش جملهء نخستين آن چنين عرض مىكند : « خداوند ! كوههاى ما از بى آبى از هم شكافته ، و زمين پر غبار و خشك و خالى از گياه شده ، چهارپايان ما سخت تشنه گشته ، و در آغل‌هاى خويش متحيّرند ، همچون مادران فرزند مرده ، ناله سر داده‌اند ، و از رفت و آمد زياد به چراگاهها و روى آوردن به آبگاهها ( و نيافتن آب و علف ) خسته شده‌اند » ( اللّهمّ قد انصاحت « 1 » جبالنا ، و اغبرّت « 2 »\r\n\r\n\r\n","description":"","footnote":"\r\n( 1 ) « انصاحت » از مادّهء « صوح » ( بر وزن صوم ) به معنى شكافتن گرفته شده و گاه گفته‌اند به معنى خشكيدن و شكافتن و متلاشى شدن است كه لازم ملزوم همند .\r\n( 2 ) « اغبرت » از مادّهء « غبار » گرفته شده و در اين جا اشاره به خشكسالى است كه سبب خشكيدن زمينها و پر غبار شدن مىگردد .\r\n","page_name":" 128 ","page_number":128},
  {"content":"\r\n\r\nأرضنا ، و هامت « 1 » دوابّنا ، و تحيّرت في مرابضها « 2 » ، و عجّت « 3 » عجيج الثّكالى « 4 » على أولادها ، و ملّت التّردّد في مراتعها ، و الحنين إلى مواردها ) .\r\nامام عليه السّلام ترسيم دقيقى از خشكسالى شديد آن زمان ، با فصيح‌ترين عبارات نموده است و وضع كوهها و زمينها و مراتع و آبگاهها و حيوانات را به روشنى بيان فرموده است .\r\nپس از آن دست به دعا بر مىدارد و به اين صورت تقاضاى كمك مىكند :\r\n« بارخدايا ! به نالهء گوسفندان و فرياد سوزناك شتران رحم فرما ! » ( اللّهمّ فارحم أنين الآنّة « 5 » ، و حنين الحانّة ) .\r\n« بارالها ! به سرگردانى آنان در راهها ( از شدّت گرسنگى و عطش ) و ناله‌هاشان در آغلها ترحّم فرما ! » ( اللّهمّ فارحم حيرتها في مذاهبها ، و أنينها في موالجها « 6 » ) .\r\n« خداوندا ! هنگامى به سوى تو برون آمديم كه خشكسالىهاى پى در پى بر ما هجوم آورده و ابرهاى پر باران ، به ما پشت كرده‌اند » ( اللّهمّ خرجنا إليك\r\n\r\n\r\n","description":"","footnote":"\r\n( 1 ) « هامت » از مادّهء « هيم » ( بر وزن حيف ) به معنى سر گردانى گرفته شده و گاه اين تعبير در مورد انسان يا حيوانى كه از شدّت عطش نمىداند كجا مىرود استعمال مىشود .\r\n( 2 ) « مرابض » جمع « مربض » به معنى آغل و جايگاه چهارپايان است .\r\n( 3 ) « عجّت » از مادّهء « عجيج » به معنى فرياد كشيدن گرفته شده است .\r\n( 4 ) « ثكالى » جمع « ثكلى » به معنى زن فرزند مرده است .\r\n( 5 ) « آنّه » از مادّهء « أنين » به معنى ناله سر دادن گرفته شده و معمولا « آنّه » به گوسفندى گفته مىشود كه ناله مىكند و « حانّه » از مادّهء « حنين » به شترى اطلاق مىشود كه ناله سر داده است .\r\n( 6 ) « موالج » جمع « مولج » به معنى مدخل چيزى است .\r\n","page_name":" 129 ","page_number":129},
  {"content":"\r\n\r\nحين اعتكرت « 1 » علينا حدابير السّنين « 2 » ، و أخلفتنا « 3 » مخايل « 4 » الجود « 5 » ) .\r\nتعبيرات بسيار حساب شده‌اى كه امام عليه السّلام در اين دعا به كار برده ، از يكسو شدّت سوز آن حضرت و مردم را بيان مىكند ، و از سوى ديگر ترسيم دقيقى از حادثه را به همراه دارد زيرا « حدابير » كه جمع « حدبار » است در مورد شترى به كار مىرود كه از شدّت لاغرى ( به خاطر گرسنگى يا راه رفتن زياد ) استخوانهاى كوهانش كاملا نمايان گشته ، و گوشتها از روى آن برچيده شده است ، امام عليه السّلام در اين تشبيه زيبا خشكسالىهاى پى در پى را به چنين شترى تشبيه فرموده كه به يقين منظرهء آن اسفناك و سوار شدن بر آن بسيار مشكل و طاقت فرساست .\r\nتعبير به « آنّه » و « حانّه » كه هر دو در مورد حيوانى كه ناله سر داده است به كار مىرود يكى در مورد گوسفندان و ديگرى در مورد شتران اشاره به اين است كه تمام حيوانات در آن خشكسالى شديد نالان شده بودند .\r\nو با توجّه به اين كه قسمت عمدهء سرزمين عراق در ميان دو نهر عظيم « دجله » و « فرات » واقع شده كه از پر آب‌ترين نهرهاى منطقه‌اند معلوم مىشود خشكسالى در آن سالها به قدرى شديد بوده كه حتّى مردم عراق را براى نيازهاى ابتدايى حيوانات ، سخت در فشار قرار داده بود ، ( قراين نشان\r\n\r\n\r\n","description":"","footnote":"\r\n( 1 ) « اعتكرت » از مادّهء « عكر » ( بر وزن مكر ) به معنى حمله كردن شديد گرفته شده است .\r\n( 2 ) « سنين » اسم جمع است و به معنى سالها مىآيد ولى معمولا در تعبيراتى مثل جملهء بالا به معنى خشكسالى و قحطى است ( در قاموس اللغه براى « سنه » دو معنى ذكر كرده : يكى سال و ديگرى قحطى است ) .\r\n( 3 ) « أخلفتنا » از مادّهء « خلاف » به معنى تخلّف كردن گرفته شده است .\r\n( 4 ) « مخايل » جمع « مخيله » ( بر وزن قبيله ) به معنى ابرى است كه انسان اميد باران از آن دارد .\r\n( 5 ) « جود » به فتح جيم جمع « جائد » به معنى باران پر پشت و « جود » به ضمّ جيم به معنى بخشش است .\r\n","page_name":" 130 ","page_number":130},
  {"content":"\r\n\r\nمىدهد كه امام عليه السّلام اين خطبه را بعد از نماز باران در زمانى كه در « كوفه » بود ايراد فرموده‌اند ) .\r\nسپس مىافزايد : « ( خداوندا ! ) تو مايهء اميد هر بيچاره و حلّال مشكلات هر طلب كننده‌اى ، در اين هنگام كه يأس و نوميدى بر مردم چيره گشته ، و ابرها از باريدن باز داشته شده‌اند و حيوانات بيابان رو به هلاكت مىروند تو را مىخوانيم كه ما را به اعمالمان مؤاخذه نكنى و به گناهانمان مگيرى ! » ( فكنت الرّجاء للمبتئس « 1 » ، و البلاغ « 2 » للملتمس . ندعوك حين قنط الأنام ، و منع الغمام ، و هلك السّوام « 3 » ، ألّا تؤاخذنا بأعمالنا ، و لا تأخذنا بذنوبنا ) .\r\nاين تعبير به خوبى نشان مىدهد كه بسيارى از آفات و بلاها و تنگناها به خاطر گناهان مردم است و تا به درگاه خدا نروند توبه و تقاضاى عفو و بخشش نكنند مشكل آنها حل نمىشود .\r\nاين تعبير شبيه تعبيرى است كه « نوح » پيامبر عليه السّلام به هنگام شكايت بردن به درگاه خدا از قوم خود مىگويد : «   « فَقُلْتُ اسْتَغْفِرُوا رَبَّكُمْ إِنَّهُ كانَ غَفَّاراً يُرْسِلِ السَّماءَ عَلَيْكُمْ مِدْراراً »   ؛ به آنها گفتم : از گناهان خود در پيشگاه خدا استغفار كنيد كه خدا بسيار آمرزنده است ، تا بارانهاى آسمان را پى در پى بر شما فرو فرستد » « 4 » .\r\nدر سورهء اعراف نيز مىخوانيم : «  « وَ لَوْ أَنَّ أَهْلَ الْقُرى آمَنُوا وَ اتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَ الْأَرْضِ »  ؛ اگر مردمى كه در آبادىها زندگى مىكنند ايمان مىآوردند و تقوا پيشه مىكردند بركات فراوانى از آسمان\r\n\r\n\r\n","description":"","footnote":"\r\n( 1 ) « مبتئس » از مادّهء « بؤس » ( بر وزن قرص ) به معنى فقر و شدّت حاجت گرفته شده است .\r\n( 2 ) « بلاغ » به معنى كفايت و حلّ مشكل است .\r\n( 3 ) « سوام » و « سائمه » به معنى حيوانى است كه در بيابان چرا مىكند .\r\n( 4 ) نوح ، آيهء 10 - 11 .\r\n","page_name":" 131 ","page_number":131},
  {"content":"\r\n\r\nو زمين بر آنها مىگشوديم » « 1 » .\r\nسپس امام خواستهء اصلى خود را به پيشگاه خدا چنين عرضه مىدارد :\r\n( بارالها ! ) رحمتت را به وسيله ابرهاى پر باران و بهار پر آب و گياه و گياهان سر سبز و پر طراوت بر ما بگستران ، بارانى دانه درشت بر ما نازل كن ، آن چنان كه زمين‌هاى مرده را با آن زنده كنى و آنچه را از دست رفته به ما بازگردانى » ( و انشر علينا رحمتك بالسّحاب المنبعق « 2 » ، و الرّبيع المغدق « 3 » ، و النّبات المونق « 4 » ، سحّا « 5 » وابلا « 6 » ، تحيي به ما قد مات ، و تردّ به ما قد فات ) .\r\nآنچه در اين تعبيرات آمده تمام خواسته‌هاى قحطى زدگان و گرفتار خشكسالى را منعكس مىكند ، از يك سو تقاضاى ابرهاى پر باران و از سوى ديگر بهارى پر بركت و گياهانى زيبا و پرطراوت و از سوى سوّم به سراغ نتيجهء نهايى مىرود ؛ بارانى كه زمينهاى مرده را زنده كند و آنچه را از دست رفته باز گرداند ؛ نه تنها آن سال سال پر بركتى باشد ، بلكه سالى جبران كننده نسبت به سالهاى خشكسالى پيشين باشد .\r\n\r\n\r\n","description":"","footnote":"\r\n( 1 ) اعراف ، آيهء 96 .\r\n( 2 ) « منبعق » از مادّهء « انبعاق » به معنى انشقاق گرفته شده و از آن جا كه به هنگام بارش باران گويى ابرها شكافته مىشوند و باران از آنها جارى مىشود اين واژه در مورد نزول باران به كار مىرود .\r\n( 3 ) « مغدق » از ريشه « غدق » ( بر وزن شفق ) به معنى آب فراوان گرفته شده و به صورت كنايه براى سال‌هاى پر نعمت به كار مىرود .\r\n( 4 ) « مونق » از ريشه « انق » ( بر وزن شفق ) به معنى خوشحال شدن و اعجاب نسبت به چيزى گرفته شده است .\r\n( 5 ) « سحّ » به معنى فرو ريختن آب فراوان و پشت سر هم است .\r\n( 6 ) « وابل » به معنى باران شديد و دانه درشت است .\r\n","page_name":" 132 ","page_number":132},
  {"content":"\r\n\r\n\r\nبخش دوّم\r\nاللّهمّ سقيا منك محيية مروية ، تامّة عامّة ، طيّبة مباركة ، هنيئة مريعة ، زاكيا نبتها ، ثامرا فرعها ، ناضرا و رقها ، تنعش بها الضّعيف من عبادك ، و تحيي بها الميّت من بلادك ! اللّهمّ سقيا منك تعشب بها نجادنا ، و تجري بها و هادنا ، و يخصب بها جنابنا ، و تقبل بها ثمارنا ، و تعيش بها مواشينا ، و تندى بها أقاصينا ، و تستعين بها ضواحينا ؛ من بركاتك الواسعة ، و عطاياك الجزيلة ، على بريّتك المرملة ، و وحشك المهملة . و أنزل علينا سماء مخضلة ، مدرارا هاطلة ، يدافع الودق منها الودق ، و يحفز القطر منها القطر ، غير خلّب برقها ، و لا جهام عارضها ، و لا قزع ربابها ، و لا شفّان ذهابها ، حتّى يخصب لإمراعها المجدبون ، و يحيا ببركتها المسنتون ، فإنّك ( تنزل الغيث من بعد ما قنطوا ، و تنشر رحمتك و أنت الوليّ الحميد ) .\r\n\r\nترجمه\r\nبارالها ! بارانى حيات بخش ، سيراب كننده ، كامل ، همگانى پاكيزه ، پر بركت ، گوارا و خرّمى بخش از ناحيهء خودت بر ما نازل فرما ! ، بارانى كه گياهان پر بركت با شاخه‌هايى پر ثمر و برگهايى سر سبز و پر طراوت بروياند ، آن گونه كه بندگان ضعيفت را با آن توان بخشى و سرزمينهاى مرده را با آن زنده كنى .\r\nخداوندا ! بارانى ده ! كه تپّه‌ها و كوههاى بلند ما را پر گياه سازد ، در دامنه‌ها و دشتها جارى گردد ، و به تمامى سرزمين ما نعمت فراوان بخشد ، ميوه‌ها با آن\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nبه ما روى آورد ، چهارپايان ما با آن زندگى كنند ، سرزمينهاى دور تر از ما نيز از آن بهره‌مند شوند ، و روستاهاى ما از آن مدد گيرند ( همهء اينها را ) از بركات وسيع و گسترده و عطاياى فراوان خويش بر بندگان فقير و حيوانات وحش بيابان عنايت فرما ! ( خداوندا ! ) آسمانى مرطوب و پر باران ، بارانى دانه درشت و پى در پى كه قطرات آن بر اثر كثرت و شدّت ، يكديگر را به پيش رانند و از خود دور سازند ، نه رعد و برق بىباران و ابر بى ثمر ، و نه ابرهاى كوچك پراكنده و نه دانه‌هاى ريز همراه بادهاى سرد .\r\n( بارانى مرحمت كن كه ) قحطى زده‌گان به نعمت فراوان رسند و از بركت آن گرفتاران خشكسالى زنده گردند ، زيرا تويى كه بعد از نوميدى آنها باران را فرو مىفرستى و رحمتت را گسترش مىدهى و تو سرپرستى هستى شايستهء ستايش !\r\n\r\nشرح و تفسير پروردگارا ! بارانى با اين ويژگيها بر ما فرست\r\nامام عليه السّلام در اين بخش از خطبه ، خواستهء اصلى خودش و همراهانش را كه نزول باران پر بركت است بيان كرده و بارانى از خدا مىخواهد كه براى آن صفات بيست‌گانه‌اى بيان فرموده است كه هر يك از اين اوصاف ، اشاره به نكتهء دقيقى است و چه جالب و شگفت‌انگيز است كه امام عليه السّلام براى باران مطلوب ، اين همه اوصاف بيان مىكند ، اوصافى كه انسان را در برابر عظمت خالق ، خاضع مىسازد و به شنوندگان مىفهماند كه اين قطرات باران چه بركات و آثارى مىتواند داشته باشد ، عرضه مىدارد :\r\n« بارالها ! بارانى حيات بخش ، سيراب كننده ، كامل ، همگانى ، پاكيزه ،\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nپر بركت ، گوارا و خرّمى بخش از ناحيه خودت بر ما نازل فرما ! بارانى كه گياهانى پر بركت با شاخه‌هاى پر ثمر و برگهاى سر سبز و پر طراوات بروياند ، آن گونه كه بندگان ضعيفت را با آن توان بخشى و سرزمينهاى مرده را با آن زنده كنى ! » ( اللّهمّ سقيا منك محيية مروية ، تامّة عامّة ، طيّبة مباركة ، هنيئة مريعة « 1 » ، زاكيا نبتها ، ثامرا « 2 » فرعها ، ناضرا « 3 » ورقها ، تنعش « 4 » بها الضّعيف من عبادك ، و تحيي بها الميّت من بلادك ) .\r\nدر واقع عليه السّلام امام از پيشگاه حق تقاضاى بارانى مىكند كه شرائط در آن جمع باشد و موانع از آن دور ، زيرا بسيار ديده شده كه بارانهاى سيل آسا مىبارد ولى همه چيز را ويران مىكند ، يا در نقطهء خاصّى متمركز مىشود و نفع آن عام نيست و يا همراه با سردى شديد هوا و يخبندان مىشود كه آثار منفى بجا مىگذارد و يا موانعى همچون بادهاى گرم ، طوفانهاى شديد ، آفات گياهى ملخ و حشرات موذّى و امثال آن ، آثار باران را از ميان مىبرد ، امام عليه السّلام تمام اين جوانب را در نظر مىگيرد و جمع همهء شرايط و دفع همهء موانع را از خدا مىطلبد .\r\nو در ادامهء اين دعا هفت وصف ديگر ، بيان مىكند كه با اوصاف سيزده‌گانهء قبل ، عدد بيست را كامل مىسازد ، عرضه مىدارد « خداوندا ! بارانى ده ! كه تپّه‌ها و كوههاى بلند ما را پر گياه سازد و در دامنه‌ها و دشتها جارى گردد ، به تمامى سرزمين ما نعمت فراوان بخشد ، ميوه‌ها با آن به ما روى آورند ، چهارپايان\r\n\r\n\r\n","description":"","footnote":"\r\n( 1 ) « مريع » از مادّهء « مرع » ( بر وزن فرح ) به معنى پر گياه شدن گرفته شده است .\r\n( 2 ) « ثامر » به معنى « ذو ثمر » و داراى ميوه مىباشد .\r\n( 3 ) « ناضر » به معنى « ذو نضره » يعنى داراى خرمى و طراوت است .\r\n( 4 ) « تنعش » از مادّهء « نعش » ( بر وزن فرش ) به معنى برانگيختن و بر پا داشتن گرفته شده است .\r\n","page_name":" 135 ","page_number":135},
  {"content":"\r\n\r\nما با آن زندگى كنند و سرزمينهاى دور تر از ما نيز از آن بهره‌مند شوند ، و روستاهاى ما از آن مدد گيرند ( همه اينها را ) از بركات واسع و عطاياى فراوان خويش بر بندگان فقير و حيوانات وحش بيابان عنايت فرما ! » ( اللّهمّ سقيا منك تعشب « 1 » بها نجادنا « 2 » ، و تجري بها و هادنا « 3 » ، و يخصب « 4 » بها جنابنا « 5 » ، و تقبل بها ثمارنا ، و تعيش بها مواشينا ، و تندى « 6 » بها أقاصينا « 7 » ، و تستعين بها ضواحينا « 8 » ؛ من بركاتك الواسعة ، و عطاياك الجزيلة ، على بريّتك المرملة « 9 » ، و وحشك المهملة ) .\r\nامام عليه السّلام سعهء صدر و وسعت نظر و رحمت عام خود را در اين دعا نشان مىدهد ، چرا كه مناطق دور و نزديك را در نظر گرفته ، چهارپايان و حتى حيوانات وحشى بيابان را از نظر دور نمىدارد ، دعاى او همگان را شامل مىشود و تقاضاى او همه را در بر مىگيرد و اين است معنى لطف و مرحمت عام امام عليه السّلام پيشواى بزرگ اسلام !\r\n\r\n\r\n","description":"","footnote":"\r\n( 1 ) « تعشب » از مادّهء « عشب » ( بر وزن شرف ) به معنى رويش گياه گرفته شده است .\r\n( 2 ) « نجاد » از مادّهء « نجود » ( بر وزن سجود ) به معنى مرتفع شدن است و عرب سرزمين مرتفع را « نجد » مىگويد .\r\n( 3 ) « و هاد » جمع « و هدة » ( بر وزن غفلة ) به معنى زمين منخفض و پست است .\r\n( 4 ) « يخصب » از ريشهء « خصب » ( بر وزن فكر ) به معنى پر گياه شدن گرفته شده است .\r\n( 5 ) « جناب » به معنى اطراف خانه يا محله يا شهر است .\r\n( 6 ) « تندى » از مادّهء « نداوة » به معنى رطوبت گرفته شده و معمولا در اين گونه موارد كنايه از جود و سخاوت است .\r\n( 7 ) « اقاصى » جمع « أقصى » به معنى نقطهء دور دست است .\r\n( 8 ) « ضواحى » جمع « ضاحيه » به معنى منطقهء خارج از شهر است .\r\n( 9 ) « مرمله » از مادّهء « ارمال » به معنى تمام شدن زاد و توشه و فقير شدن ، گرفته شده است و مرمله به معنى فقير و ارامل نيز به افراد فقير گفته مىشود .\r\n","page_name":" 136 ","page_number":136},
  {"content":"\r\n\r\nسپس امام عليه السّلام در ادامهء تقاضاهاى خود در مورد نزول بارانهاى پر بركت چنين عرضه مىدارد ( خداوندا ! ) آسمانى مرطوب و پر باران ، بارانى دانه درشت و پى در پى كه قطراتش ( بر اثر كثرت و شدّت ) يكديگر را به پيش رانند ، و از خود دور سازند » ( و أنزل علينا سماء مخضلة « 1 » ، مدرارا هاطلة « 2 » ، يدافع الودق منها الودق « 3 » ، و يحفز « 4 » القطر منها القطر ) .\r\nو در توصيف بيشتر مىافزايد : « نه رعد و برق بىباران و ابر بىثمر ، و نه ابرهاى كوچك پراكنده ، و نه دانه‌هاى ريز ، همراه بادهاى سرد » ( غير خلّب « 5 » برقها ، و لا جهام « 6 » عارضها ، و لا قزع « 7 » ربابها « 8 » ، و لا شفّان « 9 » ذهابها « 10 » ) .\r\n\r\n\r\n","description":"","footnote":"\r\n( 1 ) « مخضله » از مادّهء « خضل » ( بر وزن عمل ) به معنى رطوبت گرفته شده است و به عنوان كنايه از سالهاى پر باران و پر بركت به كار مىرود .\r\n( 2 ) « هاطله » از مادّهء « هطل » ( بر وزن سطل ) به معنى سيلان گرفته شده و در مورد بارانهاى دانه درشت به كار مىرود .\r\n( 3 ) « ودق » به معنى دانهء باران است و گاه به ذرّات بسيار كوچك آب كه به صورت غبار هنگام نزول باران در فضا پراكنده مىشود نيز گفته شده است و در اين جا مناسب معنى اوّل است .\r\n( 4 ) « يحفز » از مادّهء « حفز » ( بر وزن نبض ) به معنى پيش راندن به شدّت است .\r\n( 5 ) « خلّب » به معنى فريبنده ، از مادّهء « خلابه » به معنى فريبندگى گرفته شده است و در اين جا اشاره به ابرى است كه رعد و برق از آن ظاهر مىشود ولى نمىبارد .\r\n( 6 ) « جهام » به ابرى گفته مىشود كه آبى در آن نيست ( ابر پوششى ) و در اصل از مادّهء « جهامة » به معنى قيافه در هم كشيدن گرفته شده است .\r\n( 7 ) « قزع » به هر چيز پراكنده گفته مىشود و در اين جا منظور ابرهاى پراكنده است .\r\n( 8 ) « رباب » به معنى ابر سفيد رنگى است ( كه باران ندارد ) .\r\n( 9 ) « شفّان » به معنى بادهاى سرد يا هواى سرد توأم با رطوبت است ( لسان العرب و دهخدا ) ريشهء اصلى آن « شفون » ( بر وزن فنون ) به معنى نگاه كردن با گوشهء چشم يا نگاه كردن اعتراض آميز است و اطلاق اين واژه بر بادهاى سرد شايد به خاطر آن است كه سبب ناراحتى طرف مقابل مىشود .\r\n( 10 ) « ذهاب » جمع « ذهبه » به معنى باران كم پشت است .\r\n","page_name":" 137 ","page_number":137},
  {"content":"\r\n\r\n« ( بارانى مرحمت كن كه ) قحطى زدگان ، به نعمت فراوان رسند و از بركت آن گرفتاران خشكسالى ، زنده گردند ، زيرا توئى كه بعد از نوميدى آنها ، باران را فرو مىفرستى و رحمتت را گسترش مىدهى و تو سرپرستى هستى شايستهء ستايش » « 1 » ( حتّى يخصب لإمراعها « 2 » المجدبون « 3 » ، و يحيا ببركتها المسنتون « 4 » ، فإنّك تنزل الغيث من بعد ما قنطوا ، و تنشر رحمتك و أنت الوليّ الحميد ) .\r\nامام عليه السّلام در اين قسمت از خطبه ، اوصاف نه گانهء ديگرى ، براى بارانهاى مفيد و سودمند و پر بركت بيان فرموده كه به ضميمهء اوصاف گذشته ، بالغ بر 29 وصف مىشود ، راستى عجيب است تقاضاى باران كه معمولا تقاضا كنندگان حدّ اكثر ، آن را به يك يا دو وصف توصيف مىكنند و عرضه مىدارند : « خداوندا ! بارانى پر بركت به ما مرحمت كن » ، امام عليه السّلام آن را با اين همه اوصاف دقيق و ريزه‌كاريهاى لطيف و تعبيراتى شيرين و بسيار متنوّع ، به صورت 29 وصف بيان مىكند كه انسان در آن حيران مىماند .\r\nامام عليه السّلام نهايت فصاحت و بلاغت بىنظير خود را در اين خطبه بيان كرده و تقاضاى خويش را در محضر پروردگار ، آن چنان شرح داده كه مردم را به الطاف الهى آشنا سازد ، و به آنها بگويد در مسير نعمت ، موانع زيادى است كه اگر لطف خداوند شامل حال آنها نگردد هرگز به كمال مطلوب نمىرسند و به يقين\r\n\r\n\r\n","description":"","footnote":"\r\n( 1 ) اقتباس از آيهء شريفهء و هو الّذي ينزّل الغيث من بعد ما قنطوا و ينشر رحمته و هو الوليّ الحميد ( شورى ، آيهء 28 ) .\r\n( 2 ) « امراع » به معنى پر بركت بودن است .\r\n( 3 ) « مجدب » از مادّهء « جدب » به معنى خشك شدن به جهت قطع آب است و به كسى كه گرفتار خشكسالى شده است مجدب گفته مىشود .\r\n( 4 ) « مسنت » به كسى گفته مىشود كه گرفتار خشكسالى شده است .\r\n","page_name":" 138 ","page_number":138},
  {"content":"\r\n\r\nچنين بيانى از كسى كه « مؤيد من عند اللّه » نيست و روح القدس او را يارى نمىدهد امكان‌پذير نمىباشد .\r\n\r\nتفسير ما في هذه الخطبة من الغريب\r\nتفسير و توضيح بعضى از لغات پيچيدهء اين خطبه در پايان اين خطبه چنين مىخوانيم :\r\nقال السّيد الشّريف رضى اللّه عنه ؛ قوله عليه السّلام : ( انصاحت جبالنا ) أي تشقّقت من المحول ، يقال : انصاح الثّوب إذا انشق و يقال أيضا : انصاح النّبت و صاح و صوّح إذا جفّ و يبس كلّه بمعنى و قوله : ( و هامت دوابّنا ) أي عطشت و الهيام : العطش .\r\nو قوله ( حدابير السّنين ) جمع حدبار ، و هي الناقة الّتي انضاها السّير ، فشبّه بها السنة الّتي فشا فيها الجدب ، قال ذو الرّمّة :\r\n حدابير ما تنفكّ إلّا مناخة * على الخسف أو نرمى بها بلدا فقرا \r\nو قوله : ( و لا قزع ربابها ) ، القزع : القطع الصّغار المتفرّقة من السّحاب .\r\nو قوله : ( و لا شفّان ذهابها ) فانّ تقديره : و لا ذات شفّان ذهابها . و الشّفّان : الرّيح الباردة ، و الذّهاب الامطار اللّيّنة . فحذف ( ذات ) لعلم السّامع به .\r\n\r\nترجمه\r\nسيّد شريف رضى رحمه اللّه در پايان اين خطبه چنين مىگويد : جملهء امام عليه السّلام « إنصاحت جبالنا » يعنى « كوه‌ها از شدت خشكسالى از هم شكافته است » زيرا تعبير : « إنصاح الثّوب » زمانى گفته مىشود كه لباس از هم شكافته شده باشد . « إنصاح النّبت و صاح وصوّح » هنگامى گفته مىشود كه گياه خشك گردد و اين چند واژه همه به يك معنى است و جملهء « و هامت دوابّنا » از ماده\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n« هيام » ( بر وزن غلام ) به معنى عطش است « 1 » و « حدابير السّنين » جمع « حدبار » ( بر وزن معيار ) به معنى شترى است كه بر اثر راه رفتن لاغر و تكيده شده در واقع امام عليه السّلام سال‌هاى قحطى را به چنين شترى تشبيه كرده است .\r\nشاعر معروف « ذو الرمة » مىگويد : شتران لاغرى كه هيچ گاه از هم جدا نمىگردند جز در خوابگاه‌هاى خالى از علف يا اين كه آنها را در سرزمين بىآب و علفى قرار دهيم .\r\nو جملهء « و لا قزع ربابها » يعنى از قطعات كوچك و پراكندهء ابر نباشد ( بلكه ابرهايى باشد متراكم و پر باران ) و جملهء « و لا شفان ذهابها » در تقدير « و لا ذات شفان ذهابها » است و « شفان » به معنى باد سرد و « ذهاب » به معنى باران‌هاى نرم است و كلمه « ذات » به خاطر روشن بودن براى شنونده ، حذف شده است ( و معنى جمله در مجموع چنين است : خداوندا باران‌هاى ملايم و آميخته با بادهاى سرد كه آثار آن را ممكن است از بين ببرد براى ما مفرست بلكه بارانى درشت دانه در هوايى ملايم نصيب بفرما ) .\r\n\r\nنكته‌ها\r\n\r\n1 - نماز باران ( صلاة الاستسقاء )\r\nاز دستورات جالب در اسلام نماز « استسقاء » است كه همهء فقهاى اسلام ، اعم از شيعه و اهل سنت آن را در كتب فقهى خود آورده‌اند .\r\nطبق آنچه در منابع پيروان اهل بيت عليهم السّلام آمده است يكى از آداب آن ، اين\r\n\r\n\r\n","description":"","footnote":"\r\n( 1 ) بعضى از ارباب لغت « هيام » را به معنى بيمارى عطش كه به شتر عارض مىشود ( كه گويى بر اثر آن حال جنون به او دست مىدهد ) تفسير كرده‌اند . اين تعبير در مورد عشق‌هاى سوزان و عاشق‌هاى بىقرار هم به كار مىرود .\r\n","page_name":" 140 ","page_number":140},
  {"content":"\r\n\r\nاست كه مردم سه روز روزه بگيرند و در روز سوّم در حالى كه همه روزه دارند به بيرون شهر مىروند و دو ركعت نماز همانند نماز « عيد فطر و قربان » به جا مىآورند كه در ركعت اوّل ، پنج قنوت دارد و در ركعت دوّم چهار قنوت و در قنوت‌ها به جاى دعايى كه در قنوت نماز « عيد » خوانده مىشود دعاهايى در زمينه باران و طلب رحمت از پروردگار مىخوانند و قبل از هر دعا درود بر محمّد و آل محمّد صلّى اللّه عليه و آله مىفرستند و هنگامى كه امام عليه السّلام از نماز فراغت يافت ، عباى خود را به اميد نزول باران پشت و رو مىكند و رو به قبله كرده يكصد بار با صداى بلند تكبير مىگويد ( و مردم نيز با او تكبير مىگويند ) پس از آن به طرف مردم رو كرده به سوى راست متوجه مىشود و صدبار با صداى بلند سبحان اللّه مىگويد آن گاه به سمت چپ رو كرده و يك صدبار با صداى بلند لا إله إلا اللّه مىگويد ، سپس رو به مردم كرده يكصد بار با صداى بلند حمد خدا مىگويد و مردم همچنين مىكنند ، آن گاه امام دست به سوى آسمان بلند كرده به اتفاق مردم دعا مىكند و تضرع و زارى نموده از خدا تقاضاى رحمت مىكنند و مردم دعاى امام را آمين مىگويند .\r\nدر بعضى از روايات آمده است كه پيرمردان و پير زنان و كودكان و حتى حيوانات تشنه و گرسنه را با خود به بيابان آورند و بچه‌ها را از مادران جدا كنند تا گريهء آنها دل‌هاى همگان را تكان دهد و توجه آنها به خدا بيشتر شود « 1 » .\r\nو در صورتى كه نتوانند تمام اين مراسم را انجام دهند از گناهان خويش توبه مىكنند و دست به دعا برمىدارند و به صورت دسته جمعى دعا مىكنند .\r\n\r\n\r\n","description":"","footnote":"\r\n( 1 ) آداب نماز باران در بسيارى از منابع فقهى و حديثى از جمله « جواهر الكلام » جلد 12 ، صفحهء 127 و « تحرير الوسيله » امام خمينى قدس سرّه جلد اوّل و « وسائل الشيعه » جلد پنجم ، صفحهء 162 آمده است .\r\n","page_name":" 141 ","page_number":141},
  {"content":"\r\n\r\nاين مراسم اثر عجيبى دارد و به راستى حالت تضرع و دعا در همه ايجاد مىكند حالتى كه انسان‌ها را به ذات بىمثال خداوند رحمان و رحيم مرتبط مىسازد و سبب نزول رحمت او مىشود .\r\nاين نماز آثار جنبى خوبى در تربيت نفوس و توبه از گناه و بازگشت به پاكىها و نيكىها دارد كه گاه اثر جنبى آن از نزول باران بيشتر و پر بركت‌تر است .\r\nاز روايات اسلامى استفاده مىشود كه پيامبر اكرم صلّى اللّه عليه و آله هنگامى كه مردم از خشكسالى شديد به حضرتش شكايت كردند نماز و دعاى باران خواند ، و چنان بارانى نازل شد كه مردم به زحمت افتادند و خواستار پايان باران شدند « 1 » .\r\nقرائن نشان مىدهد كه امام امير المؤمنين عليه السّلام نيز خطبه بالا را بعد از نماز باران خوانده است زيرا در بعضى از روايات كه اين خطبه را به طور كاملترى نقل مىكند جملهء : « اللّهمّ إنّا خرجنا إليك » آمده است كه نشان مىدهد حضرت به اتفاق مردم به بيابان رفته‌اند ، و اين كار معمولا براى خواندن نماز باران است و در بعضى از روايات آمده است كه على عليه السّلام در آخر اين خطبه گريه كرد و با عباراتى بسيار سوزناك از خداوند متعال تقاضاى باران نمود .\r\nدر زمينهء نماز استسقا در خطبهء 143 نهج البلاغه نيز مطالبى خواهد آمد .\r\n\r\n2 - گناه و بر چيده شدن بركات\r\nدربارهء فلسفهء « آفات و بلاها » بحثهاى زيادى در كتب فلسفى و كلامى و تفسيرى آمده است از قرآن مجيد ، به خوبى استفاده مىشود كه همراه ظهور پيامبران الهى خداوند ، مشكلاتى براى امّتها فراهم مىكرد تا آنها را بيدار كند .\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 7 ، صفحهء 272 و بحار الانوار ، جلد 88 ، صفحهء 329 .\r\n","page_name":" 142 ","page_number":142},
  {"content":"\r\n\r\nقرآن مجيد مىفرمايد : «  « وَ ما أَرْسَلْنا فِي قَرْيَةٍ مِنْ نَبِيٍّ إِلَّا أَخَذْنا أَهْلَها بِالْبَأْساءِ وَ الضَّرَّاءِ لَعَلَّهُمْ يَضَّرَّعُونَ »  ؛ در هيچ شهر و آبادى پيامبرى نفرستاديم مگر اين كه اهل آن را به سختى و رنج گرفتار كرديم ، شايد به سوى خدا باز گردند و تضرّع كنند » « 1 » .\r\nاين تعبير نشان مىدهد كه اين يك قانون عمومى و هميشگى بوده است و هدف آمادگى براى پذيرش دعوت انبيا بوده است .\r\nحوادث دردناك در طول تاريخ امّتها و هنگام بروز غفلتها از سوى خداوند پيش مىآمده ، تا پرده‌هاى غفلت را كنار بزند و امتها بيدار شوند .\r\nو گاه اين حوادث سخت و دردناك نتيجهء گناهان مردم بوده كه باز هدف را توبه و انابه و بازگشت به سوى خداوند تشكيل مىداده است ، آن گونه كه در آيهء ديگرى از قرآن مىخوانيم : «  « ظَهَرَ الْفَسادُ فِي الْبَرِّ وَ الْبَحْرِ بِما كَسَبَتْ أَيْدِي النَّاسِ لِيُذِيقَهُمْ بَعْضَ الَّذِي عَمِلُوا لَعَلَّهُمْ يَرْجِعُونَ »  ؛ فساد در خشكى و دريا به خاطر كارهايى كه مردم انجام داده‌اند آشكار شده است خدا مىخواهد نتيجهء بعضى از اعمالشان را به آنان بچشاند شايد ( به سوى حق ) بازگردند » « 2 » .\r\nبه اين ترتيب به خوبى روشن مىشود كه يكى از طرق تربيت الهى همين حوادث ناگوار طبيعى يا اجتماعى است ، مسألهء خشكسالى نيز مىتواند يكى از آنها بوده باشد ، همان گونه كه در خطبهء بالا به آن اشاره شده است امام عليه السّلام در اين خطبه مىفرمايد : « ندعوك حين قنط الأنام ، و منع الغمام ، و هلك السّوام ، ألّا تؤاخذنا بأعمالنا ، و لا تأخذنا بذنوبنا ؛ در اين هنگام كه يأس و نوميدى بر مردم چيره گشته و ابرها از باريدن بازداشته شده‌اند و حيوانات\r\n\r\n\r\n","description":"","footnote":"\r\n( 1 ) اعراف ، آيهء 94 .\r\n( 2 ) روم ، آيهء 41 .\r\n","page_name":" 143 ","page_number":143},
  {"content":"\r\n\r\nبيابان رو به هلاكت گذارده‌اند تو را مىخوانيم كه ما را به اعمالمان مؤاخذه مكنى و به گناهانمان مگيرى » .\r\nدر خطبهء 143 همين مطلب ، با بيان روشن‌ترى آمده است كه به هنگام خشكسالى به مردم هشدار داد كه از گناهانشان توبه كنند و از خطا باز ايستند و متذكّر شوند و به سوى خدا باز گردند سپس به آيات سورهء « نوح » در اين زمينه استدلال فرمود كه شرح آن إن شاء اللّه خواهد آمد .\r\nاين سخن را با حديثى از امام صادق عليه السّلام پايان مىدهيم ( هر چند ناگفته‌ها در اين زمينه بسيار است ) فرمود : « إذا فشت أربعة ظهرت أربعة إذا فشت الزّنا ظهرت الزّلازل و إذا امسكت الزّكاة هلكت الماشية و إذا جار الحكام في القضاء أمسك القطر من السّماء و إذا خفرت الذمّة نضر المشركون على المسلمين ؛ هنگامى كه چهار گناه شايع بشود چهار بلا دامنگير مردم مىشود هنگامى كه « زنا » شايع شود زلزله‌ها آشكار مىگردد و هنگامى كه مردم از دادن زكات امساك كنند مرگ و مير در چهارپايان مىافتد و هنگامى كه حاكمان در قضا ستم كنند آسمان از باريدن باران باز مىايستد و هنگامى كه پيمانها شكسته شود مشركان بر مسلمين پيروز مىشوند » « 1 » .\r\nدر حديث معتبر و معروف « ابو ولّاد » نيز مىخوانيم : هنگامى كه امام صادق عليه السّلام فتواى نادرست « ابو حنيفه » را در بعضى از مسائل قضايى شنيد فرمود : « في مثل هذا القضاء و شبهه تحبس السّماء ماءها و تمنع الأرض بركتها ؛ به جهت اين گونه قضاوتها و مانند آن آسمان آب خود را حبس مىكند و زمين بركت خود را منع مىنمايد » « 2 » .\r\n\r\n\r\n","description":"","footnote":"\r\n( 1 ) بحار الانوار ، جلد 76 ، صفحهء 21 ، حديث 13 .\r\n( 2 ) وسائل الشيعه ، جلد 13 ، صفحهء 256 .\r\n","page_name":" 144 ","page_number":144},
  {"content":"\r\n\r\n\r\nخطبهء 116 « 1 » و من خطبة له عليه السّلام و فيها ينصح اصحابه\r\nاز خطبه‌هاى امام عليه السّلام است كه در آن ياران خود را اندرز مىدهد .\r\n\r\nخطبه در يك نگاه\r\nاين خطبه در حقيقت از چند بخش تشكيل شده است :\r\nدر قسمت اوّل ، توصيف بليغى از پيغمبر اسلام صلّى اللّه عليه و آله و مجاهدتهاى گستردهء آن حضرت در ابلاغ رسالت است .\r\nدر بخش دوّم ، مردم را مخاطب ساخته و به اندرز و نصيحت آنها مىپردازد ، نصيحتى تكان دهندهء و بيدارگر .\r\nدر بخش سوّم ، از اصحابش گلهء شديد دارد و آرزو مىكند كه خداوند ميان او\r\n\r\n\r\n","description":"","footnote":"\r\n( 1 ) سند خطبه :\r\nدر اين خطبه اشاره‌اى به مسألهء موضوع به قدرت رسيدن « حجّاج » در « كوفه » و جنايات وحشتناك او شده است و اين بخش از خطبه را گروه زيادى از مورخان و محدثان نقل كرده‌اند از جمله « ابن عبد ربّه » در « عقد الفريد » و « مسعودى » در « مروج الذهب » و « ازهرى » در « تهذيب اللغة » و « ابن الفقيه » در كتاب « البلدان » و « ابن اثير » در « نهايه » و « ديلمى » در كتاب « ارشاد » ( مصادر نهج البلاغه ، جلد 2 صفحهء 259 و 260 ) .\r\n","page_name":" 145 ","page_number":145},
  {"content":"\r\n\r\nو آنان جدايى بيفكند و او را به كسانى كه شايستهء همنشينى او هستند ، ملحق سازد .\r\nدر چهارمين و آخرين بخش اين خطبه ، با اشاراتى گويا از فتنهء « حجّاج » خبر مىدهد و گوشه‌اى از جنايتهاى او را بر مىشمرد ، شايد مردم بيدار شوند و با توبه به درگاه خداوند ، و بازگشت به وحدت و ترك اختلافات و سستىها جلوى جنايات او را بگيرند .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\n\r\nبخش اوّل\r\nأرسله داعيا إلى الحقّ و شاهدا على الخلق ، فبلّغ رسالات ربّه غير و ان و لا مقصّر ، و جاهد في اللّه أعداءه غير واهن و لا معذّر . إمام من اتّقى ، و بصر من اهتدى .\r\n\r\nترجمه\r\nخداوند او ( پيامبر اسلام صلّى اللّه عليه و آله ) را فرستاد تا به سوى حق دعوت كند ، و گواه بر اعمال خلق باشد ، او بدون سستى به ابلاغ رسالت پروردگارش ، پرداخت و هرگز كوتاهى نكرد ، در راه خدا با دشمنان او بدون ضعف ، جهاد كرد ، و در اين راه هيچ عذر و بهانه‌اى نياورد ، او پيشواى پرهيزگاران ، و روشنى بخش چشم هدايت جويان است .\r\n\r\nشرح و تفسير او هرگز در جهاد كوتاهى نكرد\r\nهمان گونه كه جمعى از شارحان « نهج البلاغه » تصريح كرده‌اند به نظر مىرسد اين خطبه بخشى از خطبهء طولانىترى بوده است كه امام عليه السّلام براى تشويق اصحابش به مسألهء جهاد در برابر جنايتكاران شام بيان فرموده و خطراتى را كه در صورت سستى و ترك جهاد در پيش دارند براى آنها بيان فرموده ، و اتمام حجّت كرده است .\r\nدر بخش اوّل اين خطبه ، براى آماده كردن دل‌هاى مخاطبان خود اشاره‌اى\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nبه خدمات برجستهء پيامبر اكرم صلّى اللّه عليه و آله در طريق نشر اسلام ، فرموده ، تا به اهميّت اين ميراث بزرگ الهى آشنا شوند و در پاسدارى آن در برابر هجمات دشمنان اسلام بكوشند .\r\nنخست مىفرمايد : « خداوند او ( پيامبر اسلام صلّى اللّه عليه و آله ) را فرستاد تا ( مردم را ) به سوى حقّ دعوت كند و گواه بر اعمال خلق باشد » ( أرسله داعيا إلى الحقّ و شاهدا على الخلق ) .\r\nدر واقع ، رسالت عظيم پيامبر صلّى اللّه عليه و آله را در اين دو جمله خلاصه فرموده است ؛ از يكسو دعوت به سوى حق ، و ابلاغ فرمانهاى پروردگار و از سوى ديگر نظارت بر حسن اجراى آن .\r\nدر اين كه مراد از شاهد بودن پيامبر صلّى اللّه عليه و آله در اين جا چيست ؟ بعضى گفته‌اند :\r\nمراد گواهى بر اعمال مردم يا گواهى بر پيامبران در روز قيامت است آن چنان كه در قرآن آمده : «  « فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ وَ جِئْنا بِكَ عَلى هؤُلاءِ شَهِيداً »  ؛ چگونه خواهد بود آن روزى كه از هر امّتى شاهد و گواهى ( بر اعمال آنها ) مىآوريم و تو را گواه آنان خواهيم آورد » « 1 » .\r\nولى ظاهر كلام امام عليه السّلام نشان مىدهد كه منظور از شاهد بودن ، نظارت آن حضرت بر اعمال انسانها براى اجراى فرمانهاى الهى ، در همين دنياست و به تعبير ديگر ، كار آن حضرت ، تنها ابلاغ دعوت حق نبود ، بلكه نظارت بر اجراى آن نيز از وظايف آن حضرت بوده است و اين همان معنى امامت و ولايت تشريعى آن بزرگوار است .\r\nجمع ميان دو معنى نيز ، مانعى ندارد كه آن حضرت هم ناظر بر اعمال در اين جهان و هم گواه بر آن در جهان ديگر باشد .\r\nسپس در ادامهء اين سخن به بيان اوصافى از پيامبر اسلام صلّى اللّه عليه و آله پرداخته و در\r\n\r\n\r\n","description":"","footnote":"\r\n( 1 ) نساء ، آيهء 41 .\r\n","page_name":" 148 ","page_number":148},
  {"content":"\r\n\r\nعبارات كوتاهى شش وصف را بيان مىفرمايد ، مىگويد : « او بدون سستى ، به ابلاغ رسالت پروردگارش پرداخت و هرگز كوتاهى نكرد ، و در راه خدا با دشمنان او بدون ضعف ، جهاد كرد ، و در اين راه هيچ عذر و بهانه‌اى نياورد . او پيشواى پرهيزگاران و روشنى بخش چشم هدايت جويان است » ( فبلّغ رسالات ربّه غير و ان « 1 » و لا مقصّر ، و جاهد في اللّه أعداءه غير واهن و لا معذّر « 2 » . إمام من اتّقى ، و بصر من اهتدى ) .\r\nدر اين عبارات كوتاه تمام ويژگيهايى كه در يك رهبر شجاع و توانا لازم است ذكر شده است ، سستى نكردن ، كوتاهى ننمودن ، جهاد قاطعانه داشتن ، و عذر و بهانه نتراشيدن ، و از سوى ديگر آن حضرت را پيشواى پرهيزگاران و سبب هدايت بينايان مىشمرد كه افراد آلوده را از گرد خود دور مىكند و فاسدان و گمراهان غير قابل هدايت را ، كنار مىزند .\r\nبسيارند كسانى كه براى سرپوش گذاشتن بر تقصيرات و كوتاهىهاى خود عذر و بهانه‌هاى واهى مىتراشند ولى يك رهبر شجاع و مدير و مدبّر هرگز چنين نمىكند و به سراغ عذر و بهانه‌ها نمىرود .\r\nتعبيرات فوق در واقع اشاره‌اى است پر معنى به سستى و كوتاهى كردن مردم « كوفه » و ترك جهاد به معنى واقعى كلمه ، و عذر تراشىها و بهانه‌جويىها براى فرار از زير بار مسئوليتها . امام عليه السّلام به آنها گوشزد مىكند كه پيامبر شما چنين نبود ، چرا شما چنين هستيد ؟ !\r\n\r\n\r\n","description":"","footnote":"\r\n( 1 ) « و ان » از مادّهء « ونى » ( بر وزن وحى ) به معنى ضعف و فتور گرفته شده و « وانى » به كسى مىگويند كه در كارها سستى به خرج مىدهد .\r\n( 2 ) « معذّر » از مادّهء « عذر » به كسى گفته مىشود كه براى كارهاى خود عذر و بهانه‌هاى واهى مىآورد .\r\n","page_name":" 149 ","page_number":149},
  {"content":"\r\n . \r\n","description":"","footnote":"","page_name":" 150 ","page_number":150},
  {"content":"\r\n\r\n\r\nبخش دوّم\r\nو منها : و لو تعلمون ما أعلم ممّا طوى عنكم غيبه ، إذا لخرجتم إلى الصّعدات تبكون على أعمالكم ، و تلتدمون على أنفسكم ، و لتركتم أموالكم لا حارس لها و لا خالف عليها ، و لهمّت كلّ امرىء منكم نفسه ، لا يلتفت إلى غيرها ؛ و لكنّكم نسيتم ما ذكّرتم ، و أمنتم ما حذّرتم ، فتاه عنكم رأيكم ، و تشتّت عليكم أمركم . و لوددت أنّ اللّه فرّق بيني و بينكم ، و ألحقني به من هو أحقّ بي منكم . قوم و اللّه ميامين الرّأي ، مراجيح الحلم ، مقاويل بالحقّ ، متاريك للبغي . مضوا قدما على الطّريقة ، و أوجفوا على المحجّة ، فظفروا بالعقبى الدّائمة ، و الكرامة الباردة .\r\n\r\nترجمه\r\nاگر شما همانند من از آنچه پنهان است خبر داشتيد ( و آيندهء تاريك خود را مىديديد ) از خانه‌ها بيرون آمده سر به بيابان مىگذاشتيد ، بر اعمال خويش گريه مىكرديد ، و بر سر و صورت مىزديد ، و اموال خود را بدون نگهبان و بى آن كه كسى را جانشين خود در آن قرار دهيد رها مىساختيد ، هر يك از شما ( از شدت وحشت ) تنها به خود مىپرداخت و به ديگرى توجه نداشت ولى ( متأسفانه ) تذكراتى را كه به شما داده شده فراموش كرده‌ايد ، و از آنچه بر حذر داشته شده‌ايد ، ايمن گشته‌ايد ، در نتيجه عقلتان گمراه و سرگردان شده ، و امورتان پراكنده گشته ( به خدا سوگند ) دوست داشتم كه خدا ميان من و شما جدايى مىافكند و مرا به كسى كه نسبت به من از شما سزاوارتر و شايسته است ملحق مىساخت ، همان قومى كه - به خدا سوگند - افكارشان خجسته و پر بار و\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nصاحب علم و دانش بودند ، همان‌ها كه به حق سخن مىگفتند ، و ظلم و ستم را ترك مىكردند آنها كه از پيش ، در طريق هدايت گام نهادند و در راه روشن ، به سرعت پيش رفتند در نتيجه به سعادت جاويدان و زندگى گوارا و پر ارزش دست يافتند .\r\n\r\nشرح و تفسير آيندهء تاريكى در انتظار شماست\r\nامام عليه السّلام در اين بخش از خطبه ، به همهء كسانى كه در جهاد با دشمن غدّار و مكّار ، سستى نشان مىدهند و با عذر تراشىها ، شانه از زير بار مسئوليت تهى مىكنند هشدار مىدهد كه آينده‌اى بسيار تاريك ، در پيش داريد ، آينده‌اى كه دشمن در آن بر شما مسلّط مىشود و چنان ضربات خود را بىرحمانه بر پيكر شما وارد مىكند كه عقل و هوش را از دست خواهيد داد مىفرمايد :\r\n« اگر شما همانند من ، از آنچه پنهان است خبر داشتيد ( و آيندهء سياه و ظلمانى خود را مىديديد ) از خانه‌ها بيرون آمده ، سر به بيابان مىگذاشتيد ، بر اعمال خويش گريه مىكرديد و بر سر و صورت مىزديد ! » ( و لو تعلمون ما أعلم ممّا طوي « 1 » عنكم غيبه ، إذا لخرجتم إلى الصّعدات « 2 » تبكون على أعمالكم ، و تلتدمون « 3 » على أنفسكم ) .\r\n\r\n\r\n","description":"","footnote":"\r\n( 1 ) « طوى » از مادّهء « طىّ » به معنى در نور ديدن و كتمان كردن گرفته شده است و در اين جا به همان معنى كتمان است .\r\n( 2 ) « صعدات » جمع « صعيد » به معنى صفحهء زمين و خاك و نقاط مرتفع زمين آمده است و در اين جا اشاره به دشت و كوه و بيابان است ( بعضى « صدعات » را جمع « صعد » ( بر وزن دهل ) و « صعدات » را جمع جمع دانسته‌اند ) .\r\n( 3 ) « تلتدمون » از مادّهء « لدم » ( بر وزن لفظ ) به معنى زدن گرفته شده و « التدام » به معنى خود زنى است .\r\n","page_name":" 152 ","page_number":152},
  {"content":"\r\n\r\nو به اين نيز قناعت نمىكرديد ، بلكه « اموال خود را بدون نگهبان و بى آن كه كسى را جانشين خود در آن قرار دهيد رها مىكرديد ، هر يك از شما ( از شدت وحشت ) تنها به خود مىپرداخت و به ديگرى توجّه نداشت ! » ( و لتركتم أموالكم لا حارس لها و لا خالف « 1 » عليها ، و لهمّت كلّ امرىء منكم نفسه ، لا يلتفت إلى غيرها ) .\r\nاين تعبيرات ، حال كسى را مجسّم مىكند ، كه گرفتار مصايب عظيمى شده ، به گونه‌اى كه همه چيز را جز نجات جان خويش ، فراموش كرده است ، سر به بيابان نهاده و پيوسته بر سر و صورت مىزند ، اشك مىريزد ، و فرياد مىكشد ، اموالى را كه آن همه در نظرش اهميّت داشت و در حفظ آن همواره مىكوشيد به كلّى رها كرده و به پشت سر خويش نگاه نمىكند حتى عزيزترين عزيزانش را به دست فراموشى سپرده است .\r\nبعضى از مفسّران نهج البلاغه ، معتقدند : اين تعبيرات مربوط به اهوال و وحشتهاى روز قيامت است كه در قرآن مجيد در آيات مختلف به آن اشاره شده است ولى با توجه به ذيل خطبه كه سخن از جنايات وحشتناك « حجّاج » مىگويد و شأن ورود خطبه ، كه نظر به سستى مردم « كوفه » در جهاد با دشمن دارد ، اين معنى بسيار بعيد است و ظاهر اين است كه ناظر به سلطهء « بنى اميه » و جنايات عظيم « حجّاج » و امثال او مىباشد .\r\nو در ادامهء اين سخن امام عليه السّلام به منشأ و سرچشمهء اصلى اين حوادث اشاره مىكند مىفرمايد : « ولى ( متأسفانه ) تذكراتى را كه به شما داده شده بود فراموش كرديد ، و از آنچه بر حذر داشته شده بوديد ، ايمن گشتيد ، در نتيجه عقل شما گمراه و سرگردان شد ، و امورتان پراكنده گشت ! »\r\n\r\n\r\n","description":"","footnote":"\r\n( 1 ) « خالف » به معنى جانشين از مادّهء « خلوف » ( بر وزن وقوف ) گرفته شده است . اين واژه به معنى افراد كثير الخلاف نيز آمده ولى در اين جا معنى اوّل مراد است .\r\n","page_name":" 153 ","page_number":153},
  {"content":"\r\n\r\n( و لكنّكم نسيتم ما ذكّرتم ، و أمنتم ما حذّرتم ، فتاه « 1 » عنكم رأيكم ، و تشتّت عليكم أمركم ) .\r\nهرگز تصوّر نكنيد حوادث دردناكى كه در انتظار شماست ، غافلگيرانه است ، ابدا چنين نيست ، بارها به شما تذكّر داده‌ام ، و حق نصيحت را ادا كرده‌ام ، و گفتنىها را گفته‌ام ، و هشدار داده‌ام ولى افسوس ! گوش شنوا در ميان شما نبود ، تمام آنچه را گفتم به فراموشى سپرديد ، و همهء اندرزها را ناديده گرفتيد ، به همين دليل ، تصميمات لازم را به موقع نگرفتيد ، و براى مقابلهء با دشمنان خطرناكتان ، برنامه‌ريزى نكرديد ، و اين است نتيجهء كار شما ، كه دشمنان بىرحم و غدّار بر شما مسلّط مىشوند ، و بلايى بر سرتان مىآورند كه در تاريخ بىسابقه است .\r\nسپس امام عليه السّلام مىفرمايد : « ( به خدا سوگند ! ) دوست داشتم كه خدا ميان من و شما ، جدايى مىافكند و مرا به كسى كه نسبت به من از شما سزاوارتر و شايسته‌تر است ملحق مىساخت » ( و لوددت أنّ اللّه فرّق بيني و بينكم ، و ألحقني به من هو أحقّ بي منكم ) .\r\nاشاره به اين كه اكنون كه شما اصلاح‌ناپذيريد اى كاش ! من از شما جدا شده بودم و اى كاش ! مقدّرات الهى ، اجازه مىداد به گروهى مىپيوستم كه آنها هماهنگ با افكار و برنامه‌هاى من بودند .\r\nو در ادامهء اين سخن ، به شرح ويژگيهاى قوم و گروهى كه آنها را شايستهء هم‌نشينى و همدلى و همگامى خود مىداند ، پرداخته ، چنين مىفرمايد :\r\n« همان‌ها كه به خدا سوگند ! افكارشان خجسته و پربار و صاحب وقار و بردبارى بودند ، همان‌ها كه به حقّ سخن مىگفتند و ظلم و ستم را ترك كردند ، آنها كه از پيش در طريق هدايت گام نهادند و در راه روشنى ، به سرعت پيش\r\n\r\n\r\n","description":"","footnote":"\r\n( 1 ) « تاه » از مادّهء « تيه » به معنى سرگردان شدن و متحير گشتن گرفته شده است .\r\n","page_name":" 154 ","page_number":154},
  {"content":"\r\n\r\nرفتند ، در نتيجه به سعادت جاويدان و زندگى گوارا و پر ارزش دست يافتند » ( قوم و اللّه ميامين « 1 » الرّأي ، مراجيح « 2 » الحلم ، مقاويل بالحقّ ، متاريك « 3 » للبغي . مضوا قدما « 4 » على الطّريقة ، و أوجفوا « 5 » على المحجّة ، فظفروا بالعقبى الدّائمة ، و الكرامة الباردة ) .\r\nاين تعبيرات ، اشارهء روشنى به پيامبر و گروهى از اصحاب خاص او دارد كه داراى ويژگيهاى ششگانه بالا بودند ، دو ويژگى در فكر و انديشه ( داشتن انديشه‌هاى پربار و عقل كافى ) و دو ويژگى در برنامه‌هاى زندگى ( طرفدارى از حق و مبارزهء با ظلم ) و دو ويژگى در عمل ( گام برداشتن در طريق حق و سرعت براى رسيدن به مقصد ) و نتيجهء اين ويژگيها را كه سعادت جاويدان و زندگى گوارا و پر ارزش است نيز بيان فرموده .\r\n\r\nنكته مظلوميت امام امير المؤمنين عليه السّلام\r\nمظلوميت ، تنها در اين نيست كه انسان به وسيلهء گروهى ظالم و جبّار ، پيمان‌شكن و بىوفا و در پيكارى نابرابر ، شهيد گردد بلكه ، يكى از\r\n\r\n\r\n","description":"","footnote":"\r\n( 1 ) « ميامين » جمع « ميمون » به معنى مبارك است .\r\n( 2 ) « مراجيح » جمع « مرجاح » ( بر وزن مثقال ) به معنى كسى است كه صاحب حلم و بردبارى است .\r\n( 3 ) « متاريك » جمع « متراك » ( بر وزن مسواك ) به معنى كسى است كه چيزى را كاملا ترك مىكند .\r\n( 4 ) « قدم » از مادّهء « قدوم » به معنى پيش روى و سبقت گرفته شده و در اين جا يا معنى ظرفى دارد كه به معنى در مسير پيش روى است و يا معنى جمعى دارد كه به معنى پيش روان است .\r\n( 5 ) « اوجفوا » از مادّهء « ايجاف » به معنى حركت كردن با سرعت است .\r\n","page_name":" 155 ","page_number":155},
  {"content":"\r\n\r\nدردناكترين نمونه‌هاى مظلوميت اين است كه مديرى لايق و فرماندهى توانا و خبير و آگاه و سياستمدارى هوشيار و خوش‌فكر در ميان گروهى گرفتار شود كه شايستگى و لياقت همراهى و همگامى با او را نداشته باشند ، هر چه او مىگويد ، بر خلاف آن رفتار مىكنند و هر قدر به آنها هشدار مىدهد به حركت در نمىآيند ، جمعيّتى پراكنده ، نادان ، ضعيف و سست و بىاراده .\r\nگرفتار شدن چنان رهبرى ، در چنگال چنين پيروانى ، سبب مىشود كه ارزش مكتب و افكار او فراموش گردد و حتى بعضى از بىخبران او را متّهم به عدم شايستگى كافى در مديريّت و رهبرى كنند .\r\nاين يكى از بزرگترين مظلوميت‌هاست و اين همان است كه امير مؤمنان على عليه السّلام در عصر و زمان خود به آن گرفتار شد ، و نه تنها در خطبهء بالا ، بلكه در خطبه‌هاى متعددى از « نهج البلاغه » به آن اشاره فرموده است .\r\nگاه مىگويد : « اى كاش ! معاويه شما را با لشكر خود ، معاوضه مىكرد همچون معاوضهء درهم و دينار ، ده نفر از شما را مىگرفت و يك نفر از شاميان را به من مىداد » « 1 » .\r\nو گاه مىفرمايد : « من در خواب پيغمبر خدا را ديدم و از عداوتها و كژيهاى اين قوم ، به حضرتش شكايت كردم ، فرمود : « به آنها نفرين كن ! » عرض كردم :\r\nخداوندا ! بهتر از آنان را به من ده ! و شخص بدى را به جاى من بر آنها مسلّط كن » « 2 » .\r\nو در جاى ديگر مىفرمايد : « اى مرد نمايانى ! كه مردانگى نداريد . . . به خدا\r\n\r\n\r\n","description":"","footnote":"\r\n( 1 ) نهج البلاغه ، خطبهء 97 .\r\n( 2 ) نهج البلاغه ، خطبهء 70 .\r\n","page_name":" 156 ","page_number":156},
  {"content":"\r\n\r\nدوست داشتم كه هرگز شما را نمىديدم و نمىشناختم » « 1 » .\r\nو به راستى شايد نتوانيم در طول تاريخ رهبر برگزيده‌اى از اولياء اللّه را پيدا كنيم كه در مدت كوتاه حكومتش ، با اين همه خصومت و كارشكنى و دشمنى و نامهربانى و سركشى و طغيان ، روبه‌رو شده باشد و اين دردناكترين شكل مظلوميت است و از اين جاست كه گفته مىشود : « على عليه السّلام اوّل مظلوم عالم است » .\r\n\r\n\r\n","description":"","footnote":"\r\n( 1 ) نهج البلاغه ، خطبهء 27 .\r\n","page_name":" 157 ","page_number":157},
  {"content":"\r\n . \r\n","description":"","footnote":"","page_name":" 158 ","page_number":158},
  {"content":"\r\n\r\n\r\nبخش سوّم\r\nأما و اللّه ، ليسلّطنّ عليكم غلام ثقيف الذّيّال الميّال ؛ يأكل خضرتكم ، و يذيب شحمتكم ، إيه أبا وذحة !\r\n\r\nترجمه\r\nآگاه باشيد ! به خدا سوگند ! جوانكى از طايفهء « بنى ثقيف » كه متكبّر و هوسباز است بر شما مسلّط مىشود ، اموال و كشتزارهاى سرسبز شما را مىبلعد و نيرو و قدرت شما را مىگيرد . اى « ابا وذحه » ( اى حجّاج ) ! بر فشارت بيفزا ! ( و از اين مردم ناسپاس انتقام بگير ) .\r\n\r\nشرح و تفسير انتقام الهى !\r\nدر آخرين بخش اين خطبه ، امام عليه السّلام با صراحت بيشترى از آيندهء تاريك مردم سست و بىوفاى « كوفه » خبر مىدهد و مىفرمايد : « آگاه باشيد ! به خدا سوگند ! جوانكى از طايفهء « بنى ثقيف » كه متكبّر و هوس باز است بر شما مسلّط مىشود ، اموال و كشتزارهاى سر سبز شما را مىخورد و قوّت و قدرت شما را مىگيرد » ( أما و اللّه ، ليسلّطنّ عليكم غلام ثقيف الذّيّال « 1 »\r\n\r\n\r\n","description":"","footnote":"\r\n( 1 ) « ذيّال » از مادّهء « ذيل » به معنى دامنه و آخر هر چيزى ، گرفته شده و به كسانى كه دامان پيراهن يا قباى آنها بر زمين كشيده مىشد عرب ، « ذيّال » مىگفت و از آن جا كه اين كار ، كار افراد متكبّر بود واژهء « ذيّال » به افراد متكبّر و خودخواه اطلاق مىشود .\r\n","page_name":" 159 ","page_number":159},
  {"content":"\r\n\r\nالميّال « 1 » ؛ يأكل خضرتكم ، و يذيب شحمتكم ) .\r\nسپس مىافزايد : « اى أبا وذحة ! بر فشارت بيفزا ! » ( و از اين مردم ناسپاس و سركش انتقام بگير ! ) ( إيه أبا وذحة ! ) « 2 » .\r\nهمهء مفسّران « نهج البلاغه » گفته‌اند : « منظور از « غلام ثقيف » ، « حجّاج بن يوسف ثقفى » است كه از قبيلهء « بنى ثقيف » بود و در دوران حكومت « عبد الملك مروان » ، به عنوان والى « كوفه » انتخاب شد ، مردى بسيار سنگدل ، خون‌خوار ، پست و آلوده بود و « عبد الملك » مخصوصا او را براى انتقام گرفتن از مردم « كوفه » و خاموش كردن شعله‌هاى قيام بر ضد « بنى اميه » انتخاب كرده بود و همان‌گونه كه امام عليه السّلام در اين سخنش پيش بينى فرموده ، او بر هيچ كس و هيچ چيز رحم نكرد ، اموال مردم را غارت مىنمود و از خون‌ريزى ابا نداشت و چنان مردم در زمان او تحت فشار واقع شدند كه به گفتهء امام عليه السّلام از آنها تنها استخوان و پوستى باقى ماند .\r\nتوجه داشته باشيد « خضرة » گر چه به معنى محصول باغها و زمينهاى كشاورزى است ولى در اين جا اشاره به تمام اموال است كه « حجاج » به غارت مىبرد و تعبير « و يذيب شحمتكم » ( چربى بدن شما را آب مىكند ) كنايه از فشار زيادى است كه بر مردم وارد كرد ، و چنان ضعيف شدند كه گويى تنها استخوان و پوستى از آنها باقى ماند .\r\nو اين است عاقبت كسانى كه رهبر آگاه و بيدار و دلسوز و مهربان و عادلى\r\n\r\n\r\n","description":"","footnote":"\r\n( 1 ) « ميّال » از مادّهء « ميل » به معنى انسان هوسباز است .\r\n( 2 ) « وذحه » همان‌گونه كه در متن خواهد آمد به معنى پشكل يا بول گوسفند است كه به پشم او مىچسبد و همچنين به معنى سوسك آمده است ولى در بعضى كلمات « ابن ابى الحديد » آمده كه معنى دوّم در هيچ يك از لغات عرب ديده نشده ، در حالى كه مراجعه به متون لغت نشان مىدهد كه بسيارى از ارباب لغت اين معنى را جزء معانى « وذحه » ذكر كرده‌اند .\r\n","page_name":" 160 ","page_number":160},
  {"content":"\r\n\r\nهمچون على عليه السّلام داشته باشند و در برابر او نافرمانى كنند .\r\nتعبير به « ايه » ( با كسره و تنوين ) به گفتهء بسيارى از ارباب لغت ، هنگامى گفته مىشود كه بخواهند ، ديگرى را تشويق به ادامهء سخن يا كارى كنند و « ايها » ( با تنوين فتح ) در جايى گفته مىشود كه بخواهند كسى را دعوت به سكوت يا خوددارى از كارى كنند .\r\nبا توجه به اين كه در نسخه‌هاى نهج البلاغه « ايه » با تنوين مكسور ذكر شده ، مفهومش اين است كه اى « حجّاج » ! فشارت را بر مردم ناصالح و ضعيف الايمان و حق‌نشناس كه در برابر پيشواى عادل خود سركشى و طغيان كردند ، بيشتر كن ! و به تعبير ديگر اين سخن كنايه از اين است كه آنها استحقاق اين عذاب الهى را دارند و هرگز مفهومش اين نيست كه امام عليه السّلام به چيزى از ظلمهاى « حجّاج » راضى بود . اين سخن مانند آن است كه به كسى مىگوييم :\r\nاين دارو گر چه تلخ است اما درمان درد توست و او گوش نمىدهد ، هنگامى كه درد شديد مىشود و ناله و فرياد مىكند مىگوييم : بيشتر ناله كن ! اين نتيجهء كار توست ، بديهى است مفهوم اين سخن آن نيست كه ما راضى به درد و نالهء او هستيم بلكه اشاره به اين است كه اين نتيجهء نافرمانى او در برابر طبيبان و ناصحان است .\r\nاين شبيه سخنى است كه از خود امام عليه السّلام در خطبهء 28 نقل شده كه مىفرمايد : « ألا و إنّه من لا ينفعه الحقّ يضرّه الباطل ، و من لا يستقيم به الهدى ، يجرّ به الضّلال إلى الرّدى ؛ آگاه باشيد ! آنها كه از حق سود نگيرند زيان باطل دامنشان را خواهد گرفت و آن كس كه ( انوار ) هدايت او را به راه راست نبرد ( ظلمت ) گمراهى او را به وادى هلاكت مىكشاند » .\r\nو امّا « وذحه » به گفتهء بسيارى از ارباب لغت ( مانند « لسان العرب » و\r\n\r\n","description":"","footnote":"","page_name":" 161 ","page_number":161},
  {"content":"\r\n\r\n« مجمع البحرين » و « اقرب الموارد » ) به معنى « سوسك » مىباشد و بعضى مانند صاحب « قاموس » و « خليل بن احمد » در كتاب « العين » آن را به معنى پشكل يا پشكل و بول حيوان گرفته‌اند كه به پشمهاى گوسفند مىچسبد .\r\nدر مورد انتخاب كنيهء « ابا وذحه » براى حجّاج داستانهاى مختلفى در تواريخ و شروح « نهج البلاغه » آمده است كه از همه مناسب‌تر اين است :\r\n« روزى حجّاج « وذحه » يا « خنفساء » يعنى سوسكى را نزد محل نماز خود ديد و آن را از خود دور كرد ، سوسك بار ديگر به طرف او آمد باز آن را دور ساخت ، دفعهء سوّمى كه به سوى او آمد با دست خود آن را گرفت و فشار داد ، سوسك ، او را گزيد و به خاطر حساسيّتى كه « حجّاج » نسبت به آن داشت دست او ورم كرد و سرانجام همين ورم باعث مرگ او شد » گويى خداوند ، مىخواهد قدرت خويش را به چنين مرد سفّاك بىباكى نشان دهد كه او را به وسيلهء يكى از پست‌ترين مخلوقاتش نابود كرد آن گونه كه « نمرود » را كه يكى از سركشان معروف تاريخ است بوسيلهء « پشه » اى كه در بينى او داخل شد هلاك نمود .\r\nبعضى نيز گفته‌اند : « حجّاج » از « سوسك » بسيار تنفّر داشت هنگامى كه چشمش به سوسك مىافتاد به خادمانش مىگفت : آن را از من دور كنيد اين از آثار نكبت‌بار شيطان است و به همين جهت مردم او را « ابا وذحه » ناميدند .\r\nاز بعضى داستانهاى ديگرى نيز در اين زمينه نقل شده كه ذكر آنها مناسب به نظر نمىرسد و اجمال آن اين است كه او گرفتار يك نوع بيمارى جنسى بود و با سوسك خود را تسكين مىداد .\r\nجالب اين است كه « ابن ابى الحديد » بعد از ذكر اين داستانها مىگويد : « به گمان من امام عليه السّلام از انتخاب اين تعبير براى « حجّاج » نظر ديگرى داشته و آن اين كه : عادت عرب بر اين بوده ، كه وقتى مىخواستند به كسى احترام كنند او را\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nبا كنيه‌هايى ذكر مىكردند كه دليل بر عظمت است و هنگامى كه مىخواستند كسى را تحقير نمايند او را با كنيه‌هايى ياد مىكردند كه دليل بر حقارت است مانند كنيهء « ابو الذّبّان » ( صاحب مگسها ) كه براى « عبد الملك مروان » انتخاب شده زيرا دهانش بسيار بدبو بود كه مگسها دور او جمع مىشدند ( و يا به گفتهء بعضى حتى مگسها هم از او فرار مىكردند ) و يا كنيهء « ابو زنّه » ( صاحب ميمون ) كه براى « يزيد بن معاويه » انتخاب شده و همچنين انتخاب كنيهء « ابو وذحه » براى حجّاج ، زيرا او به قدرى آلوده به گناهان بود كه به گوسفند كثيفى شبيه بود كه پشكل‌ها به دنباله او چسبيده است » « 1 » .\r\n« شريف رضى » ، در پايان اين خطبه مىگويد : « الوذحة ، الخنفساء و هذا القول يؤمى به إلى الحجّاج و له مع الوذحة حديث ليس هذا موضع ذكره ؛ « وذحه » به معنى سوسك آمده است و اين تعبير ( امام ) اشاره به حجّاج است و او با سوسك داستانى دارد كه اين جا جاى ذكر آن نيست » .\r\n\r\nنكته حجّاج كيست ؟\r\n« حجّاج » يكى از سنگدل‌ترين و سفاك‌ترين مردان تاريخ جهان است ، دربارهء جنايات او داستانهايى نوشته‌اند كه هر خواننده‌اى را در وحشت فرو مىبرد .\r\nاو فرماندار « عبد الملك » در « كوفه » بود و « عبد الملك » پنجمين نفر ، از خلفاى « بنى اميه » بود . در حالات « حجّاج » نوشته‌اند : او بسيار زشت\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 7 ، صفحهء 279 .\r\n","page_name":" 163 ","page_number":163},
  {"content":"\r\n\r\nو كريه منظر بود ، و علاوه بر كوتاهى قد و لاغرى و كج بودن پاها و ضعيف بودن چشمها و آبله گون بودن از جهات ديگرى نيز ناقص الخلقه بود ، و شايد يكى از انگيزه‌هاى ، سفّاكى و بىرحمى او همان عقدهء حقارتى بود كه از اين صفات براى او حاصل شده بود ، تا آن جا كه به گفتهء مورّخ معروف « مسعودى » در « مروج الذهب » ، حجّاج خودش اعتراف مىكرد :\r\nبيشترين لذّت او در خون‌ريزى و انجام كارهايى است كه ديگران انجام نمىدهند « 1 » .\r\nاو دو سال از طرف « عبد الملك » به اميرى « حجاز » ( مكه و مدينه ) منصوب شد ، و در اين مدت فجايع عظيمى به بار آورد از جمله ويران كردن خانه كعبه بود ، و ديگر اين كه بر گردن گروهى از صحابه معروف پيامبر صلّى اللّه عليه و آله مانند « جابر بن عبد اللّه انصارى » ، « انس بن مالك » و « سهل ساعدى » و جمعى ديگر ، داغ نهاد ، به اين بهانه كه آنها در قتل « عثمان » شركت داشتند ، سپس « عبد الملك » او را به سوى عراق فرستاد و حكومت « بصره » و « كوفه » را به او سپرد . « مسعودى » مىنويسد : حجاج بيست سال فرمانروايى كرد . تعداد كسانى كه در اين مدت ، با شمشير وى يا زير شكنجه جان دادند صد و بيست هزار نفر بود ، و اينان غير از كسانى هستند كه در جنگ‌ها به دست او يا سربازانش كشته شدند .\r\nهنگام مرگ در زندان مشهور او ، پنجاه هزار مرد و سى هزار زن بودند كه شانزده هزار نفر آنها كاملا برهنه و عريان بودند .\r\nاو زنان و مردان را يك جا زندانى مىكرد و زندان‌هاى وى بدون سقف بود ، از اين رو زندانيان از گرماى تابستان و سرماى زمستان ، سخت در عذاب بودند .\r\n\r\n\r\n","description":"","footnote":"\r\n( 1 ) مروج الذهب ، جلد 3 ، صفحهء 125 .\r\n","page_name":" 164 ","page_number":164},
  {"content":"\r\n\r\nبه گفتهء « ابن جوزى » ، اگر كسى از زندانيان به خاطر شدت گرماى آفتاب ، به سايه ديوار پناه مىبرد ، نگهبانان او را با سنگ مىراندند ؛ غذاى آنان نان جو مخلوط با نمك و مقدارى خاكستر بود ، و كسانى كه مدتى در آن جا زندانى بودند ، چهره‌هايشان تغيير مىيافت و سياه مىشدند به گونه‌اى كه هنگامى كه مادرى به سراغ فرزندش رفته بود او را نشناخت .\r\nشايد گوياترين سخن دربارهء « حجّاج » همان است كه از « شعبى » نقل شده كه مىگويد : « لو اخرجت كلّ امّة خبيثها و فاسقها و اخرجنا الحجّاج بمقابلتهم لغلبناهم ؛ اگر هر امّتى خبيث‌ترين و فاسق‌ترين فرد خود را مطرح كند و ما حجاج را در مقابل آنها بياوريم بر آنان غلبه خواهيم كرد » .\r\nمرگ حجاج هم به صورت بسيار عبرت‌انگيزى واقع شد ، گرفتار بيمارى شديد درونى شد كه از شدت آن فرياد مىكشيد سرماى سختى بر بدن او چيره شده بود ، به طورى كه ظرفهاى مملوّ از آتش را در مقابل او مىگذاشتند و خود را به قدرى به آنها نزديك مىكرد كه پوست بدنش مىسوخت ولى باز هم از شدت سرما مىلرزيد .\r\nآرى ! او به آتش اين جهان ، قبل از آتش آخرت ، گرفتار شد .\r\nاو در سال 95 هجرى در سن 54 سالگى از دنيا رفت و راهى جهنم شد « 1 » .\r\n\r\n\r\n","description":"","footnote":"\r\n( 1 ) « مروج الذهب » « مسعودى » ، جلد 3 ، صفحهء 166 و تاريخ « ابن جوزى » بنا به نقل « سفينة البحار » ، و سيرهء پيشوايان ، صفحهء 244 به بعد و شرح نهج البلاغه مرحوم « شوشترى » ، جلد 6 ، صفحهء 12 به بعد .\r\n","page_name":" 165 ","page_number":165},
  {"content":"\r\n . \r\n","description":"","footnote":"","page_name":" 166 ","page_number":166},
  {"content":"\r\n\r\n\r\nخطبهء 117 « 1 » و من كلام له عليه السّلام يوبّخ البخلاء بالمال و النفس\r\nاز سخنان امام عليه السّلام است كه در آن بخيلان را سرزنش مىكند .\r\n\r\nخطبه در يك نگاه\r\nاين خطبهء كوتاه ، ظاهرا بخشى از خطبهء مفصّل و طولانىترى بوده است كه مرحوم « سيّد رضى » آن را جدا كرده ، به همين دليل نه شأن ورود آن روشن است و نه پيوندهايى كه با بخشهاى نخستين و آخرين خطبه داشته است ، در عين حال مفاهيمى تكان دهنده و عبرت‌آموز دارد .\r\nاز بعضى از منابع « 2 » ، چنين استفاده مىشود كه امام عليه السّلام اين جمله‌ها را در ضمن خطبه‌اى در پايان جنگ « صفّين » بيان فرموده و تناسب قابل\r\n\r\n\r\n","description":"","footnote":"\r\n( 1 ) سند خطبه :\r\nدر « مصادر نهج البلاغه » مصدر ديگرى براى اين خطبه ، غير از نهج البلاغه نقل نشده ، تنها به كلامى از « ابن ابى الحديد » اشاره مىكند كه در آخر اين خطبه ، آمده و مىگويد : در بعضى از روايات به جاى « اوصل إخوانكم » « اصل إخوانكم » آمده است و از اين تعبير ، اجمالا استفاده مىشود كه احتمالا مدرك ديگرى براى اين خطبه نزد « ابن ابن الحديد » وجود داشته است .\r\n( 2 ) تمام نهج البلاغه ، صفحهء 659 .\r\n","page_name":" 167 ","page_number":167},
  {"content":"\r\n\r\nملاحظه‌اى هم با چنين حال و هوايى دارد .\r\nبه هر حال امام عليه السّلام در اين خطبه ، مخاطبين خود را كه در بذل مال و جان در راه خدا كوتاهى مىكردند شديدا سرزنش مىكند و به آنها مىفرمايد : به تاريخ گذشتگان بنگريد و از زندگى آنها عبرت بگيريد كه چگونه همه چيز را گذاشتند و گذشتند .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nفلا أموال بذلتموها للّذي رزقها ، و لا أنفس خاطرتم بها للّذي خلقها تكرمون باللّه على عباده ، و لا تكرمون اللّه في عباده ! فاعتبروا بنزولكم منازل من كان قبلكم ، و انقطاعكم عن أوصل إخوانكم !\r\n\r\nترجمه\r\nنه اموال خود را در راه آن كس كه به شما داده ، بذل كرديد ، و نه جانها را در راه كسى كه آنها را آفريده به خطر افكنديد ، انتظار داريد ، مردم به خاطر خدا شما را گرامى دارند ، در حالى كه خودتان خدا را در مورد بندگانش گرامى نمىداريد ( و به آنها كمك نمىكنيد ) از قرار گرفتن در منازل پيشينيان عبرت گيريد ( زيرا همين حكم دربارهء شما نيز خواهد شد ) و نيز از جدا شدن از نزديك‌ترين برادرانتان پند بياموزيد ( چرا كه با چشم خود ديديد گروهى از اين عزيزان پيش از شما رفتند ، شما هم به دنبال آنها خواهيد رفت ) .\r\n\r\nشرح و تفسير بينديشيد و عبرت بگيريد !\r\nدر نخستين جمله‌هاى اين خطبه امام عليه السّلام گروهى از ياران خود را مخاطب ساخته و با لحنى عتاب‌آميز و سرزنش خيز ، مىفرمايد : « نه اموال خود را در راه آن كس كه به شما داده ، بذل كرديد و نه جانها را در راه كسى كه آنها را آفريده ، به خطر افكنديد » ( فلا أموال بذلتموها للّذي رزقها ، و لا أنفس خاطرتم بها للّذي خلقها ) .\r\nدر حقيقت مالك اصلى اين اموال خداست و آفرينندهء جانها اوست ، چند\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nروزى هر دو را به عنوان امانت به شما سپرده‌اند ، ولى شما چنان سخت به آن چسبيده‌ايد كه گويى خالق و مالك اصلى ، شما هستيد و اين دليل بر نهايت بىخبرى از واقعيتهاست .\r\nتعبيرات فوق ، تناسب زيادى با ايراد اين سخنان بعد از جنگ « صفّين » دارد كه گروهى از مردم تحت ولايت ، آن حضرت ، نه حاضر بودند جان خود را براى دفاع از حق به خطر بيفكنند و نه چيزى از اموال خود براى تجهيز لشكر اسلام مىپرداختند .\r\nو در ادامهء اين سخن مىافزايد : « انتظار داريد مردم به خاطر خدا ، شما را گرامى دارند ، در حالى كه خودتان ، خدا را در مورد بندگانش ، گرامى نمىداريد ! » ( و به آنها كمك مالى و جانى نمىكنيد ) ( تكرمون « 1 » باللّه على عباده ، و لا تكرمون اللّه في عباده ) .\r\nاين دوگانگى در قضاوت ، راستى عجيب است كه انسان انتظار داشته باشد مردم او را گرامى دارند ، چون بنده‌اى از بندگان خداست ، ولى خودش هيچ يك از بندگان خدا را گرامى ندارد ، و براى كوتاه كردن دست ظالمان از گريبان مظلومان نه صرف هزينه‌اى كند و نه جان خود را به مخاطره افكند .\r\nدر آخرين جمله ، به آنها هشدار مىدهد ، مىفرمايد : « از قرار گرفتن در منازل پيشينيان ، عبرت گيريد ( زيرا همين حكم دربارهء شما نيز خواهد شد ، آنها رفتند ، شما هم مىرويد و ديگران در خانه‌ها و قصرهاى شما جايگزين مىشوند ) و نيز از جدا شدن از نزديك‌ترين برادانتان ، پند بياموزيد » ( چرا كه با چشم خود ديديد گروهى از اين عزيزان پيش از شما رفتند شما هم به دنبال\r\n\r\n\r\n","description":"","footnote":"\r\n( 1 ) « تكرمون » صورت فعل معلوم ثلاثى مجرد ، ذكر شده است كه به معنى گرامى داشتن مىباشد ، و در اين جا به معنى انتظار گرامى داشتن است .\r\n","page_name":" 170 ","page_number":170},
  {"content":"\r\n\r\nآنها خواهيد رفت ) ( فاعتبروا بنزولكم منازل من كان قبلكم ، و انقطاعكم عن أوصل إخوانكم ) .\r\nاين خود دليل ديگرى است بر اين كه ، اموال و جانها همه عاريتى است آفريدگار همهء آنها خداست و هر چند روزى اموال و مساكن و قدرتها و منصبها را به دست گروهى مىسپارد و تاريخ گواه زندهء اين امر است .\r\nنه ما نخستين كسانى هستيم ، كه بر صفحهء اين جهان گام نهاده‌ايم و نه آخرين كسان هستيم ، حلقهء كوچكى هستيم ، از اين زنجير طولانى ، كه از آغاز خلقت تا پايان جهان كشيده شده است ، زهى بىخبرى و غفلت كه حلقه‌هاى قبل و بعد را نبينيم ! و جايگاه خود را در اين جهان ، تشخيص ندهيم و اين دنيا را براى خود جاودانى پنداريم .\r\nكوتاه سخن اين كه : امام عليه السّلام در اين سخن كوتاه ، گفتنىها را گفته و خفتگان را بيدار و مستان مال و مقام و جاه و جلال هوشيار ساخته است .\r\n\r\n","description":"","footnote":"","page_name":" 171 ","page_number":171},
  {"content":"\r\n . \r\n","description":"","footnote":"","page_name":" 172 ","page_number":172},
  {"content":"\r\n\r\n\r\nخطبهء 118 « 1 » و من كلام له عليه السّلام في الصالحين من أصحابه\r\nاز سخنان امام عليه السّلام است كه دربارهء ياران صالح خود مىگويد :\r\n\r\nخطبه در يك نگاه\r\nهمان گونه در سند اين خطبه ذكر شده ، بعضى از شارحان نهج البلاغه گفته‌اند كه امام عليه السّلام اين سخن را بعد از پايان جنگ جمل فرمود در اين ميدان ياران امام يكدست و يكپارچه مطيع فرمان امام بودند و پيروزى چشم‌گيرى به سرعت نصيبشان شد و با شجاعت و فداكارى و همدلى و وحدت صفوف دشمن را در هم شكستند و آتش فتنه را خاموش ساختند .\r\nامام عليه السّلام در اين عبارات كوتاه با تعبيرات رسا از آنها قدردانى كرده و آنها را\r\n\r\n\r\n","description":"","footnote":"\r\n( 1 ) سند خطبه :\r\nاز كسانى كه اين خطبه را در كتب خود نقل آورده‌اند « طبرى » مورخ معروف در كتاب « تاريخ الامم و الملوك » و « ابن قتيبه دينورى » در كتاب « الامامة و السياسة » مىباشد « ابن ابى الحديد » در شرح اين خطبه مىگويد : « اين سخن را على عليه السّلام در پايان جنگ « جمل » فرموده و « مدائنى » و « واقدى » آن را در كتاب خود آورده‌اند . ( مصادر نهج البلاغه ، جلد 2 ، صفحهء 261 ) .\r\n","page_name":" 173 ","page_number":173},
  {"content":"\r\n\r\nستايش مىكند و در ضمن به ادامه اين خط در آينده توصيه مىنمايد و در پايان آن به مقام ولايت خويش اشاره‌اى كوتاه و گويايى دارد .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n\r\nبخش اوّل\r\nأنتم الأنصار على الحقّ ، و الإخوان في الدّين ، و الجنن يوم البأس ، و البطانة دون النّاس . بكم أضرب المدبر ، و أرجو طاعة المقبل . فأعينوني بمناصحة خليّة من الغشّ ، سليمة من الرّيب ؛ فو اللّه إنّي لأولى النّاس بالنّاس !\r\n\r\nترجمه\r\nشما ياوران حق ، برادران دينى ، سپرهاى روز جنگ ، و رازداران در برابر مردم ، هستيد ، با كمك شما كسانى را كه به حق پشت مىكنند مىزنم ، و با يارى شما به اطاعت روى آورندگان به حق ، اميدوارم ، حال كه چنين است ، مرا با خيرخواهى خالى از هر گونه خيانت و سالم از هر گونه شك و ترديد ، يارى كنيد ، به خدا سوگند ! من نسبت به مردم از خودشان سزاوارترم ! ( چرا كه آگاهتر و دلسوزترم ) .\r\n\r\nشرح و تفسير ياران وفادار\r\nدر بسيارى از خطبه‌هاى « نهج البلاغه » نكوهش شديدى نسبت به گروهى از ياران امام مخصوصا بعد از جنگ « صفين » و سستىها و پراكندگىها و بىوفايىهايى كه در آن ميدان نشان دادند ، ديده مىشود .\r\nولى ، در اين خطبه ، كه بعد از جنگ « جمل » ايراد شده ، امام عليه السّلام مدح و ستايش بليغى از ياران شايستهء خود دارد ، و اين به خوبى نشان مىدهد كه\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nامام عليه السّلام همواره نيكان را تشويق و ترغيب مىكرد ، و بدان را سرزنش ، تا گروه اوّل نسبت به كار خود ، دلگرمتر شوند و گروه دوّم ، به اصلاح خويش پردازند .\r\nامام عليه السّلام در اين سخن ، ياران صالح خود را نخست با چهار جمله ، مخاطب ساخته مىفرمايد : « شما ياوران حق ، و برادران دينى ، و سپرهاى روز جنگ ، و رازداران در برابر مردم هستيد » ( أنتم الأنصار على الحقّ ، و الإخوان في الدّين ، و الجنن « 1 » يوم البأس ، و البطانة « 2 » دون النّاس ) .\r\nشما برادر دينى من هستيد و در عمل نشان داديد كه در يارى حق كوتاهى نمىكنيد ، در برابر دشمنان همچون سپرى محكم و قوى مىايستيد ، و در حفظ اسرار و مشورتها ، در زمينهء جنگ و صلح ، افرادى مطمئن مىباشيد .\r\nآن گاه مىافزايد : « با كمك شما كسانى را كه به حق پشت مىكنند ، مىكوبم و با يارى شما به اطاعت روى آورندگان به حق ، اميدوارم » ( بكم أضرب المدبر ، و أرجو طاعة المقبل ) ، اشاره به اين كه : مردم دو گروهند : گروهى به حق پشت كرده‌اند و به دشمنى با آن برخاسته‌اند ، و چاره‌اى جز مبارزه با آنها نيست ، شما ياوران من در اين مبارزه سرنوشت‌ساز هستيد .\r\nگروه ديگرى به حق روى مىآورند ، امّا آگاهى و اطاعت كافى ندارند من با كمك شما ، آنها را تربيت مىكنم ، تا مطيع فرمانهاى الهى شوند ، خلاصه اين كه :\r\nهم در مبارزه با دشمن و هم در كارهاى فرهنگى با دوست ، شما ياران با وفاى من هستيد سپس ، امام عليه السّلام اين گروه از ياران با وفايش را با دو جملهء پر معنى نصيحت مىكند ، و مىفرمايد : « حال كه چنين است ، مرا با خيرخواهى خالى از هر گونه خيانت ، و سالم از هر گونه شك و ترديد ، يارى كنيد » ( فأعينوني\r\n\r\n\r\n","description":"","footnote":"\r\n( 1 ) « جنن » جمع « جنه » ( بر وزن قوه ) به معناى سپر است .\r\n( 2 ) « بطانه » از مادّهء « بطن » به معناى شخص رازدار و صاحب سر است .\r\n","page_name":" 176 ","page_number":176},
  {"content":"\r\n\r\nبمناصحة خليّة من الغشّ ، سليمة من الرّيب ) .\r\nاين سخن ، اشاره به نكته مهمى دارد و آن اين كه اطرافيان و مشاوران امرا و حاكمان ، در بسيارى از موارد منافع خويش ، يا قوم و جمعيّت مورد علاقهء خود را در نظر مىگيرند و آن را در لباس خيرخواهى ، به حاكمان ارائه مىدهند و گاه پيشنهادهايى را مطرح مىكنند كه خودشان آن را درست باور نكرده‌اند ، و همين امر سبب شكست برنامه‌ها مىشود ، امام عليه السّلام در اين جمله‌ها تأكيد مىكند كه نصايح و پيشنهادها و طرحهاى خود را از اين امور ، پيراسته كنيد و جز خير و صلاح آيين حق و بندگان خدا را در نظر نگيريد .\r\nو سرانجام با اين جمله ، سخن خود را به پايان مىبرد ، مىفرمايد : « به خدا سوگند ! من نسبت به مردم ، از خودشان سزاوارترم ! ( چرا كه آگاهتر و دلسوزترم ) » ( فو اللّه إنّي لأولى النّاس بالنّاس ) .\r\nاين جمله ، ممكن است دليلى بر جمله‌هاى سابق باشد يعنى اگر من از شما انتظار هر گونه يارى و كمك دارم به خاطر آن است كه به فرمان خدا به عنوان ولىّ مردم برگزيده شده‌ام حتّى به آنها از خودشان سزاوارترم ، و شما نيز بايد خشنود و راضى باشيد كه در اطاعت و خدمت چنين پيشوايى گام برمىداريد .\r\n\r\nنكته اينها در خور ستايشند !\r\nامام عليه السّلام در اين سخن مدح و ثناى بليغى دربارهء يارانش بعد از جنگ « جمل » نموده است كه با اتّحاد صفوف و ايمان و استقامت ، دشمن را در مدت كوتاهى درهم شكستند و آتش فتنه را در آن منطقهء حساس اسلامى ( بصره ) خاموش ساختند .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nولى در خطبه‌هاى متعدّدى گروه ديگرى از يارانش را زير ضربات سرزنش و ملامت قرار مىدهد و اين بعد از جنگ « صفّين » بود كه اختلاف كلمه ، و نافرمانى و ضعف و سستى در عقيده و اراده ، سبب شكست گرديد ، آن هم در آخرين لحظاتى كه نزديك بود پيروزى به ثمر رسد .\r\nآن تشويق و اين سرزنش نشان مىدهد كه همهء اينها روى حساب بوده است ، نه تناقضى در ميان بوده و نه سخنى بر خلاف حكمت و مصلحت گفته شده است ، امّا آنها كه از شأن ورود اين سخنان آگاه نيستند ممكن است گرفتار اشتباه شوند .\r\nنكتهء ديگر اين كه : در اين سخن كوتاه ، امام عليه السّلام وظيفه مردم را در مقابل حكومت ، مشخص ساخته است . از يكسو بايد براى جذب مشتاقان و طرد كينه‌توزان به امام و رهبر ، كمك كنند و از سوى ديگر همهء كارهاى سياسى و اجتماعى و نظامى را مورد دقّت قرار دهند و هر پيشنهاد مفيد و انتقاد سازنده‌اى دارند بيان كنند .\r\nو در آخرين جملهء اين خطبه به نكتهء مهمى اشاره مىكند و آن مسأله ولايت الهيه است .\r\nهمان چيزى كه پيامبر اكرم صلّى اللّه عليه و آله در خطبهء « غدير » بيان فرمود گفت :\r\n« الست أولى بكم من أنفسكم ؟ ؛ آيا من نسبت به شما از خودتان سزاوارتر نيستم ؟ » مردم گفتند : آرى تو سزاوارترى ! سپس فرمود : « من كنت مولاه فهذا عليّ مولاه ؛ هر كس من مولاى اويم ، على مولاى اوست » و به اين وسيله بهانهء تمام بهانه‌جويان را قطع فرمود ، تا هيچ كس نگويد كه مولا در اين جا به معناى دوست است .\r\nجالب اين كه : « علامهء امينى » - رضوان اللّه عليه - جملهء الست أولى بكم\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nمن أنفسكم را از 64 ( شصت و چهار ) محدّث و مورخ اسلامى نقل كرده است ، كه نشان مىدهد اين جمله قولى است كه جملگى برآنانند « 1 » .\r\nامام عليه السّلام نيز در خطبهء بالا همين نكته را يادآورى كرده و قسم ياد مىكند ( و اللّه إنّي لأولى النّاس بالنّاس ) .\r\nروشن است كه منظور از اين جمله ، اين است كه فرمان امام معصوم ، همانند فرمان خدا بر همه خواسته‌هاى مردم مقدّم است ، هر چند فرمان او جز در طريق مصالح جامعه نيست .\r\n\r\n\r\n","description":"","footnote":"\r\n( 1 ) الغدير ، جلد 1 ، صفحهء 371 .\r\n","page_name":" 179 ","page_number":179},
  {"content":"\r\n . \r\n","description":"","footnote":"","page_name":" 180 ","page_number":180},
  {"content":"\r\n\r\n\r\nخطبهء 119 « 1 » و من كلام له عليه السّلام و قد جمع الناس و حضهم على الجهاد فسكتوا مليّا\r\nامام عليه السّلام عليه السّلام در حالى اين خطبه را ايراد كرد ، كه مردم را گرد آورده بود و به جهاد تشويق مىكرد ، و آنها در پاسخ امام عليه السّلام مدتى سكوت كردند .\r\n\r\nخطبه در يك نگاه\r\nهمان گونه كه در شرح سند خطبه اشاره شده است ، امام عليه السّلام اين خطبه را در جريان يكى از حملات و غارتگريهاى لشكر معاويه در اطراف عراق ، بيان فرموده است .\r\nامام عليه السّلام در اين خطبه از بى تفاوتى و سكوت مردم نسبت به اين حوادث\r\n\r\n\r\n","description":"","footnote":"\r\n( 1 ) سند خطبه :\r\nدر مورد اين خطبه اسناد ديگرى نقل شده ، جز اين كه « ابن اثير » در « نهايه » پاره‌اى از لغات اين خطبه را تفسير كرده و به بعضى از جمله‌هاى آن اشاره نموده است .\r\n« ابن ابى الحديد » در شرح اين خطبه مىگويد : اين سخن را امام امير المؤمنين عليه السّلام بعد از « جنگ صفّين » و « نهروان » به هنگامى كه قسمتى از كشور اسلامى توسط شاميان غارت شده بود ايراد فرمود . ( اين تعبير نشان مىدهد كه « ابن ابى الحديد » دسترسى به منبع ديگرى غير از آنچه سيّد رضى بيان فرموده است داشته ) . ( مصادر نهج البلاغه ، جلد 2 ، صفحهء 263 ) .\r\n","page_name":" 181 ","page_number":181},
  {"content":"\r\n\r\nايذايى كه روحيه مردم و سربازان را تضعيف مىكرد ، به شدت انتقاد مىكند و هنگامى كه بعضى گفتند : « اگر شما حركت كنيد ، ما نيز با شما حركت خواهيم كرد ! » ، امام عليه السّلام آنها را مورد سرزنش بيشترى قرار داد و بر آن بى خبران ، فرياد زد كه وظيفهء امام و پيشواى يك جمعيّت اين نيست كه براى دفع هر شورش و غارتى ، شخصا به تعقيب دشمن پردازد و مركز حكومت اسلامى را رها سازد و وظايف مختلف خويش را تعطيل كند ؛ امام عليه السّلام بايد چنين كارى را در حوادث بسيار مهم ، انجام دهد و حوادث كوچكتر را ، فرماندهان جزء با گروهى از مردم دنبال كنند .\r\nاين يكى از اصول مسلّم مديريت و فرماندهى است كه متأسفانه ، مردم « كوفه » يا نمىدانستند و يا نمىخواستند بدانند ! .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\nبخش اوّل\r\nفقال عليه السّلام : ما بالكم أمخرسون أنتم ؟\r\nفقال قوم منهم : يا أمير المؤمنين ، إن سرت سرنا معك .\r\nفقال عليه السّلام : ما بالكم ! لاسدّدتم لرشد ! و لا هديتم لقصد ! أفي مثل هذا ينبغي لي أن أخرج ؟ و إنّما يخرج في مثل هذا رجل ممّن أرضاه من شجعانكم و ذوي بأسكم ، و لا ينبغي لي أن أدع الجند و المصر و بيت المال و جباية الأرض ، و القضاء بين المسلمين ، و النّظر في حقوق المطالبين ، ثمّ أخرج في كتيبة أتبع أخرى ، أتقلقل تقلقل القدح في الجفير الفارغ ، و إنّما أنا قطب الرّحا ، تدور عليّ و أنا بمكاني ، فإذا فارقته استحار مدارها ، و اضطرب ثفالها . هذا لعمر اللّه الرّأي السّوء .\r\n\r\nترجمه\r\n( امام عليه السّلام ياران خود را تشويق به جهاد و مقابله با غارتگران شام كرد ، ولى آنها ساكت ماندند ) فرمود : شما را چه مىشود ؟ مگر لال شده‌ايد ؟ ! ( چرا جواب نمىدهيد ؟ ! ) گروهى عرض كردند : اى امير مؤمنان ! اگر تو حركت كنى ، ما هم در ركابت خواهيم بود ! ( امام عليه السّلام از اين سخن برآشفت و ) فرمود : شما را چه مىشود ؟\r\nهرگز به راه راست موفق نشويد ، و هيچ‌گاه به مقصد نرسيد ! آيا در چنين شرايطى سزاوار است من شخصا ( براى مقابله با گروهى از اشرار و غارتگران شام ) حركت كنم ؟ ! ( نه ) در اين موقع مىبايست مردى از شما كه من از شجاعت و دلاوريش راضى باشم ، ( به سوى دشمن ) حركت كند ، و شايسته نيست كه لشكر\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nو شهر و بيت المال و جمع‌آورى خراج و ماليات و قضاوت ميان مسلمين و نظارت بر حقوق مطالبه كنندگان را ، رها سازم و با جمعى از لشكر ، به دنبال جمع ديگرى خارج شوم ، و همچون تيرى كه در يك جعبه خالى قرار دارد از اين طرف به آن طرف بيفتم .\r\nمن همچون قطب و محور سنگ آسيا هستم ، كه بايد در محل خود بمانم ( و امور كشور اسلام به وسيلهء من گردش كند ) هر گاه من ، ( در اين شرايط ) از مركز خود دور شوم ، مدار همه چيز به هم مىريزد و نتيجه‌ها دگرگون مىشود .\r\nبه خدا سوگند ! پيشنهاد شما ، پيشنهاد بد و نادرستى است ( كه براى خاموش كردن آتش هر فتنهء كوچك يا بزرگى من مستقيما وارد عمل شوم و مركز حكومت را خالى كنم ) .\r\n\r\nشرح و تفسير بهانه‌جويان سست و نادان !\r\nهنگامى كه به امام عليه السّلام خبر رسيد جمعى از غارتگران لشكر معاويه ، به بعضى از مناطق مرزى هجوم آورده‌اند ، مردم را جمع كرد و به آنها دستور حركت و جهاد داد . امّا همان گونه كه در بالا آمد ، جمعيّت سكوت كردند و به نداى او لبيّك نگفتند ؛ امام عليه السّلام سخت ناراحت شد و فرمود : « شما را چه مىشود ؟ مگر لال شده‌ايد ؟ ( چرا جواب نمىگوييد ؟ ) ، گروهى عرض كردند : اى امير مؤمنان ! اگر تو حركت كنى ما هم در ركابت خواهيم بود » ( فقال عليه السّلام : ما بالكم أمخرسون أنتم ؟ فقال قوم منهم : يا أمير المؤمنين ! إن سرت ، سرنا معك ) .\r\nامام عليه السّلام از اين بهانه‌جويى سخت برآشفت و : « فرمود : شما را چه مىشود ؟\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nهرگز به راه راست موفق نشويد ، و هيچ‌گاه ، به مقصد نرسيد « 1 » ، آيا در چنين شرايطى سزاوار است من شخصا ( براى مقابله با گروهى از اشرار و غارتگران شام ) حركت كنم ؟ ( نه ! ) در اين موقع مىبايست مردى از شما كه من از شجاعت و دلاوريش راضى باشم ( به سوى دشمن ) حركت كند » ( فقال عليه السّلام : ما بالكم ! لا سدّدتم « 2 » لرشد ! و لا هديتم لقصد ! أفي مثل هذا ينبغي لي أن أخرج ؟\r\nو إنّما يخرج في مثل هذا رجل ممّن أرضاه من شجعانكم و ذوي بأسكم ) .\r\nدر هيچ جاى دنيا ، و در هيچ عصر و زمانى چنين نبوده كه رهبر يك قوم و رييس يك كشور ، در هر حادثهء كوچكى و در ناآرامىهاى موضعى شخصا به مقابله برخيزد . هميشه فرماندهى شجاع ، با گروهى از وفاداران را براى خاموش كردن اين گونه آتش‌ها ، گسيل مىدارند . زيرا خالى كردن مركز حكومت ، ممكن است عوارض بسيار نامطلوبى داشته باشد .\r\nبه همين دليل امام عليه السّلام در ادامهء اين سخن ، مىفرمايد : « براى من سزاوار نيست كه لشكر و شهر و بيت‌المال و جمع آورى خراج و ماليات ، و قضاوت ميان مسلمانان و نظارت بر حقوق مطالبه‌كنندگان را رها سازم ، و با جمعى از لشكر ، به دنبال جمع ديگرى خارج شوم ، و همچون تيرى كه در يك جعبه خالى قرار دارد ، از اين طرف ، به آن طرف بيفتم » ( و لا ينبغي لي أن أدع الجند و المصر و بيت المال و جباية الأرض ، و القضاء بين المسلمين ، و النّظر في حقوق\r\n\r\n\r\n","description":"","footnote":"\r\n( 1 ) در اين كه آيا در جملهء بالا ، جملهء خبرى است و از وضع حال جمعيّت سست و بى ارادهء كوفه خبر مىدهد ، و مىگويد با راهى كه در پيش گرفته‌اند ، هرگز توفيقى در زندگى نخواهند يافت ، و يا اين كه جملهء انشايى است و نوعى نفرين دربارهء آنهاست در ميان شارحان نهج البلاغه گفتگوست ولى معنى دوّم مناسب‌تر به نظر مىرسد .\r\n( 2 ) « سدّدتم » در اصل از « سدّ » گرفته شده كه معنى آن معروف است و از آن جا كه سدّ بناى محكمى است « تسديد » به معنى محكم كردن و استوار نمودن آمده است .\r\n","page_name":" 185 ","page_number":185},
  {"content":"\r\n\r\nالمطالبين ، ثمّ أخرج في كتيبة « 1 » أتبع أخرى ، أتقلقل تقلقل « 2 » القدح « 3 » في الجفير « 4 » الفارغ « 5 » ) .\r\nامام عليه السّلام در اين گفتار كوتاه ، به شش بخش از وظايف مهم رييس حكومت اشاره كرده كه اگر مركز حكومتش را رها كند ، همهء آنها با نابسامانى رو به رو مىشود : نظارت بر امور لشكر ، پاسدارى مركز حكومت ، حفظ بيت المال ، جمع آورى خراج ، داورى ميان مسلمين و دفاع از حقوق مردم .\r\nبديهى است تنها در مواردى كه حادثه به قدرى بزرگ است كه بدون خروج رييس حكومت نمىتوان با آن مقابله كرد ، جايز است از اين مسائل مهم به طور موقت ، صرف نظر كند و به مقابله با دشمن برخيزد .\r\nسيرهء پيامبر گرامى اسلام صلّى اللّه عليه و آله نيز نشان مىدهد كه آن حضرت فقط در « غزوات » مهم و سرنوشت‌ساز ، شخصا فرماندهى لشكر را بر عهد مىگرفت ، و در جنگ‌هاى كوچكتر ، فرمانده‌اى تعيين مىفرمود و پرچم به دست او مىداد و سفارش‌هاى لازم را مىكرد . و اكثر جنگ‌ها ، در تاريخ اسلام به همين صورت انجام شده كه نام آن « سريه » گذارده شده است . منتها اصحاب پيغمبر صلّى اللّه عليه و آله در برابر او چنان گوش به فرمان بودند كه هر دستورى را بىچون و چرا ، اجرا مىكردند و احدى به خود اجازه نمىداد بگويد : « تا تو نيايى ما نمىرويم » .\r\n\r\n\r\n","description":"","footnote":"\r\n( 1 ) « كتيبة » به گروهى از لشكر گفته مىشود كه به قول بعضى از ارباب لغت ، عدد آنها بين صد تا هزار نفر بوده باشد .\r\n( 2 ) « تقلقل » ، به معنى حركت كردن از سويى به سويى است .\r\n( 3 ) « قدح » ، به معنى چوبهء تير ، يا قطعه‌اى از چوب آمده است و گاه گفته‌اند : چوبهء تير پيش از آن كه تراشيده شود و پيكان به آن متصل كنند ، « قدح » ناميده مىشود .\r\n( 4 ) « جفير » ظرفى است كه در كنار اسب مىبستند و چوب‌هاى تير را در آن مىنهادند و در فارسى به آن « تركش » يا « تيردان » مىگفتند .\r\n( 5 ) « فارغ » به معنى تهى و خالى است .\r\n","page_name":" 186 ","page_number":186},
  {"content":"\r\n\r\nدرست است كه با توجه به تقسيم كارهاى مملكت هر يك از اين امور مسئوولى دارد ، ولى نظارت رهبر و رييس بر آنها در پيشرفت اين كارها بسيار مؤثر است .\r\nاين منطق بسيار روشن ، بلكه بديهى است ، ولى بهانه‌جويان سست و بىاراده ، كه مىخواستند به هر بهانه‌اى شده از مقابلهء با دشمن سرباز زنند ، خروج خود را مشروط به يك شرط كاملا غير منطقى ، يا به تعبير ديگر تعليق بر محال مىكردند .\r\nباز امام عليه السّلام در ادامهء اين سخن ، تشبيه جالبى مىفرمايد ، مىگويد : « من فقط همچون قطب و محور سنگ آسياب هستم ، كه بايد در محلّ خود بمانم ( و همهء اين امور به وسيلهء من گردش كند ) هر گاه من ( در اين شرايط ) از مركز خود دور شوم مدار همه چيز به هم مىريزد و نتيجه‌ها دگرگون مىشود ) ( و إنّما أنا قطب الرّحا ، تدور عليّ و أنا بمكاني ، فإذا فارقته استحار « 1 » مدارها ، و اضطرب ثفالها « 2 » ) .\r\nدر گذشته براى آرد كردن گندم و جو ، از آسياب‌هاى دستى ، يا آبى و بادى استفاده مىكردند ؛ ساختمان همهء آنها ساده و روشن بود ، سنگى در زير قرار داشت كه هميشه ثابت بود و سنگى در رو ، كه دائما به وسيله نيروى دست ، يا فشار آبى كه از زير آن عبور مىكرد ، يا باد ، حركت مىنمود . در وسط اين دو سنگ ميله‌اى بود كه سنگ بر محور آن مىچرخيد و اگر ميله مىشكست ،\r\n\r\n\r\n","description":"","footnote":"\r\n( 1 ) « استحار » از مادّهء « تحير و حيرت » به معنى حيران شدن است و به ابرهاى سنگينى گفته مىشود كه باد آن را در مسير خاصى به حركت در نياورده است گويى حيران و سرگردان باقى مانده است .\r\n( 2 ) « ثقال » به معنى سفرهء چرمى است كه آسياب دستى را روى آن مىگذارند تا آردها به روى آن بريزد و پراكنده نشود .\r\n","page_name":" 187 ","page_number":187},
  {"content":"\r\n\r\nسنگ از مسير خود خارج مىشد و به كنارى مىافتاد . در ضمن براى اين كه آردها به راحتى جمع‌آورى شود ، پوست يا پارچه بزرگى را زير آسياى دستى پهن مىكردند ، تا هنگامى كه آرد از ميان دو سنگ بيرون مىآيد ، روى آن بريزد هر گاه آن قطب و محور اصلى از ميان مىرفت ، آسياب از حركت مىايستاد ، و سنگ روى آن قطعه پوست و پارچه مىافتاد و نظم آن را به هم مىزد . اين همان چيزى است كه امام عليه السّلام در جمله‌هاى فوق با عنوان « استحار مدارها ، و اضطرب ثفالها » اشاره به آن فرموده است .\r\nاضافه بر اين ، چيزى كه سنگ رويين را در آسياهاى آبى و بادى به حركت در مىآورد ، نيز همان محور و ميله‌اى بود كه در وسط سنگ قرار داشت كه از پايين به ميلهء بزرگترى متصل بود كه آب از يك طرف بر آن مىريخت ، و آن را به حركت در مىآورد . و به اين ترتيب ، ميلهء وسط هم عامل حركت و هم عامل نظم بود و رهبر ، امام و پيشوا همين موقعيّت را دارد .\r\nو در پايان اين بخش امام عليه السّلام در يك نتيجه‌گيرى صريح مىفرمايد : « به خدا سوگند ! اين پيشنهاد بد و نادرستى است ! ( كه من براى خاموش كردن آتش هر فتنه‌اى شخصا برخيزم و به اين سو و آن سو روم و مركز حكومت را خالى كنم ) » ( هذا لعمر اللّه الرّأي السّوء ) .\r\nبه يقين چنين پيشنهادى خطاست به گواهى راه و رسمى كه همهء مديران و رؤساى حكومت ، در زندگى خود داشته و دارند كه جز در حوادث مهم ، مركز مديريت و حكومت خود را ترك نمىكنند .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n\r\nبخش دوّم\r\nو اللّه لو لا رجائي الشّهادة عند لقائي العدوّ - و لو قد حمّ لي لقاؤه - لقرّبت ركابي ثمّ شخصت عنكم فلا أطلبكم ما اختلف جنوب و شمال ؛ طعّانين عيّابين ، حيّادين روّاغين . إنّه لا غناء في كثرة عددكم مع قلّة اجتماع قلوبكم . لقد حملتكم على الطّريق الواضح الّتي لا يهلك عليها إلّا هالك ، من استقام فإلى الجنّة ، و من زلّ فإلى النّار !\r\n\r\nترجمه\r\nبه خدا سوگند ! اگر اميدم به شهادت هنگام برخورد با دشمن نبود - هر گاه چنين توفيقى نصيبم شود - مركب خويش را آماده مىكردم و از شما دور مىشدم ، و مادام كه نسيمهاى جنوب و شمال در حركتند ( هرگز ) شما را طلب نمىكردم ، چرا كه شما بسيار طعنه‌زن ، عيب‌جو ، روىگردان از حق و پر مكر و حيله هستيد .\r\nكثرت جمعيّت شما با قلّت اجتماع افكارتان ، سودى نمىبخشد ( من وظيفهء خود را دربارهء شما انجام دادم ) شما را به راه روشنى واداشتم كه جز افراد ناپاك در آن هلاك نمىشوند . آن كس كه در اين راه استقامت كرد ، به بهشت شتافت و آن كس كه پايش لغزيد ( و از جادّه منحرف شد ) به جهنّم و اصل شد !\r\n\r\nشرح و تفسير اگر اميد شهادت نداشتم . . .\r\nامام عليه السّلام در اين بخش كه بخش نهايى خطبه است ، شديدا مردم « كوفه » را\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nملامت و سرزنش مىكند و نقطه‌هاى ضعف آنها را بر مىشمرد ، و از آيندهء آنها اظهار يأس و نوميدى مىكند ، نخست چنين مىفرمايد : « به خدا سوگند اگر اميدم به شهادت هنگام برخورد با دشمن ، نبود - هر گاه چنين توفيقى نصيب من شود - مركب خويش را آماده مىكردم ، و از شما دور مىشدم و مادامى كه نسيم‌هاى جنوب و شمال در حركتند ( هرگز ) شما را طلب نمىكردم » ( و اللّه لو لا رجائي الشّهادة عند لقائي العدوّ - و لو قد حمّ « 1 » لي لقاؤه - لقرّبت ركابي ثمّ شخصت « 2 » عنكم فلا أطلبكم ما اختلف جنوب و شمال ) .\r\nتعبير به ( ما اختلف جنوب و شمال ) اشاره به اين است كه من هرگز به سراغ شما نخواهم آمد . اين تعبير شبيه چيزى است كه در يكى ديگر از كلمات آن حضرت آمده است كه وقتى به او پيشنهاد تبعيض در تقسيم بيت المال كردند ، فرمود : « آيا به من دستور مىدهيد كه براى پيروزى خود از جور و ستم در حق كسانى كه بر آنها حكومت مىكنم ، استمداد جويم » « و اللّه لا اطور به ما سمر سمير و ما امّ نجم في السّماء نجما ؛ به خدا سوگند تا عمر من باقى است و ستارگان آسمان در پى يكديگر طلوع و غروب دارند دست به چنين كارى نمىزنم » « 3 » .\r\nدر اين جا سه سؤال پيش مىآيد : نخست اين كه : چگونه حضرت مىفرمايد : من به خاطر اميد به شهادت در ميان شما مانده‌ام و گر نه شما را ترك مىگفتم ؟ در حالى كه امام عليه السّلام در چند جملهء قبل فرمود : من بايد در ميان شما بمانم تا تدبير لشكر كنم و امنيّت منطقه را برقرار سازم ، و سرپرستى بيت\r\n\r\n\r\n","description":"","footnote":"\r\n( 1 ) « حمّ » از مادّهء « حمّ » ( بر وزن غم ) به معنى مقدّر ساختن چيزى است بنا بر اين جملهء ( قد حمّ لى ) مفهومش اين است كه اگر چنين امرى براى من مقدر شده باشد يا چنين توفيقى نصيب من شود .\r\n( 2 ) « شخصت » از مادّهء « شخوص » به معنى نقل مكان از محلى به محل ديگر گرفته شده است .\r\n( 3 ) نهج البلاغه ، خطبهء 126 .\r\n","page_name":" 190 ","page_number":190},
  {"content":"\r\n\r\nالمال و داورى ميان مسلمين و احقاق حقوق كنم . اين دو ، چگونه با يكديگر سازگار است ؟\r\nديگر اين كه : حضرت از پيامبر اكرم صلّى اللّه عليه و آله مژدهء شهادت را شنيده بود ، و مىدانست به دست اشقى الآخرين ( عبد الرحمن ابن ملجم ) شهيد مىشود ، چگونه مىفرمايد : من اميد شهادت در ميدان نبرد دارم ؟\r\nسوّم اين كه : امام عليه السّلام چگونه مىتواند مقام امامت و پيشوايى خود را رها كند و از ميان مردم برود ؟\r\nدر پاسخ سؤال اوّل بايد گفت : رسيدن به فيض شهادت ، يكى از اهداف والاى آن حضرت براى ماندن در ميان آن گروه بود و مانعى ندارد كه اهداف ديگرى نيز داشته باشد ، و چون اهداف ديگر را قبلا بيان فرموده بود ، نيازى به ذكر آنها نديده است « 1 » .\r\nو در پاسخ سؤال دوّم مىگوييم : « لقاء عدوّ » ، هر چند در به دو نظر ، ملاقات در ميدان جنگ را تداعى مىكند ، ولى در عين حال ، مفهوم گسترده‌اى دارد كه هر گونه برخورد با دشمن را شامل مىشود ، و مىدانيم شهادت امام عليه السّلام نيز يكى از مصداق‌هاى آن بود .\r\nو در پاسخ سؤال سوّم مىتوان گفت كه : بيرون رفتن از ميان يك گروه فاسد و غير قابل اصلاح ، مفهومش ترك وظايف امامت نيست بلكه امام عليه السّلام مىتواند به ميان جمعيّت آماده‌ترى برود ، همان گونه كه پيامبر اكرم صلّى اللّه عليه و آله مردم « مكه » را رها كرد و به ميان مردم « مدينه » رفت .\r\n\r\n\r\n","description":"","footnote":"\r\n( 1 ) متأسفانه ، شارحان نهج البلاغه تا آن جا كه ما ديده‌ايم وارد اين بحث و جواب گويى از اين سؤالات نشده‌اند تنها مرحوم « بيهقى » از علماى قرن ششم ، به پاسخ سؤال سوّم پرداخته و چنين گفته است : كه امام عليه السّلام اين سخن را قطع نظر از مقام امامت بيان فرموده و گرنه مقام امامت ايجاب مىكند كه او در هر شرايط در ميان مردم باشد و به تعبيرى ديگر حضرت مىفرمايد : اگر مقام امامت نبود و من از اين نظر آزاد بودم شما را رها مىساختم .\r\n","page_name":" 191 ","page_number":191},
  {"content":"\r\n\r\nدر ادامهء سخن امام عليه السّلام به ذكر دلايل ناخشنودى خود از آنان پرداخته و نقاط مهم ضعف آنها را به اميد آن كه شايد بيدار شوند و به اصلاح خويش پردازند بيان مىكند ، مىفرمايد : « شما بسيار طعنه‌زن ، عيب‌جو ، روىگردان از حق ، و پر مكر و حيله هستيد ! » ( طعّانين عيّابين ، حيّادين « 1 » روّاغين « 2 » ) .\r\nاين چهار صفت به قدرى زشت و نامطلوب است كه وجود يكى از آنها در انسانى ، براى فاصله گرفتن از او كافى است ، تا چه رسد كه همه آنها در كسى باشد ، يعنى تمام توجه او به عيوب و نقايص باشد ، بلكه آنها را بيش از آنچه هست بزرگ كند و پيوسته تكرار نمايد تا آن جا كه مردم مأيوس شوند ، هر كجا حق را ببيند از آن روىگردان شود و با مكر و فسون ، زندگى او آميخته گردد . يك انسان صالح چگونه مىتواند در ميان چنين گروهى ، زندگى كند ، تا چه رسد به اين كه امام معصوم و پيشواى خلق باشد ، كه جز خون جگر خوردن و رنج كشيدن ، نتيجه‌اى براى او نخواهد داشت ، و به همين دليل امام عليه السّلام آرزوى جدايى از آنها را مىكند .\r\nسپس مىفرمايد : اضافه بر اين عيوب شخصى ، يك عيب بزرگ اجتماعى داريد : « كثرت جمعيّت شما با قلت اجتماع افكارتان سودى نمىبخشد » ( إنّه لا غناء في كثرة عددكم مع قلّة اجتماع قلوبكم ) .\r\nدرست است كه جمعيّت شما ، به ظاهر بسيار زياد است ولى چون اتحاد و وحدت قلوب بر شما حاكم نيست ، و هر يك براى خود اراده و تصميمى داريد ، كارى از شما ساخته نيست يا به تعبيرى ديگر ، شما جمعيّت ، تنهايان ،\r\n\r\n\r\n","description":"","footnote":"\r\n( 1 ) « حيّادين » از مادّهء « حيد » ( بر وزن حرف ) به معنى انحراف گرفته شده است و « حيّاد » به كسى گفته مىشود كه بسيار از جادّهء حق منحرف گردد .\r\n( 2 ) « روّاغين » از مادّهء « روغ » ( بر وزن ذوق ) به معنى اين طرف و آن طرف رفتن است و كنايه از مكر و حيله مىباشد و لذا اين واژه را دربارهء روباه به كار مىبرند و مىگويند : « راغ الثّعلب » .\r\n","page_name":" 192 ","page_number":192},
  {"content":"\r\n\r\nو اجتماعتان اجتماع مردگان است .\r\nو در پايان خطبه مىفرمايد : من وظيفهء خود را درباره شما انجام دادم : « شما را به راه روشنى واداشتم ، كه جز افراد ناپاك در آن هلاك نمىشوند ، آن كس كه در اين راه استقامت كرد به بهشت شتافت ، و آن كس كه پايش لغزيد ( و از جادّه منحرف شد ) به جهنم و اصل شد ! » ( لقد حملتكم على الطّريق الواضح الّتي لا يهلك عليها إلّا هالك ، من استقام فإلى الجنّة ، و من زلّ فإلى النّار ) .\r\nامام عليه السّلام با اين سخن ، اين حقيقت را روشن مىسازد كه من همه گفتنىها را گفته‌ام و اتمام حجت كرده‌ام و اگر آرزو مىكنم ، از ميان شما بروم مفهومش اين نيست كه در انجام وظيفه خود نسبت به شما كوتاهى كرده باشم ، ولى افسوس شما افراد شايسته‌اى نيستيد كه از برنامه‌هاى تربيتى يك معلّم دلسوز آسمانى بهره بگيريد .\r\n\r\nنكته بيدارى دل‌ها\r\nمورخ معروف قرن سوّم « ابو اسحاق ثقفى » در كتاب « الغارات » خود در ذيل اين خطبه ، چنين آورده است :\r\nهنگامى كه امام عليه السّلام اين سخنان را ايراد كرد ، « جارية بن قدامة سعدى » عرض كرد : « يا امير المؤمنين لا اعدمنا اللّه نفسك و لا ارانا فراقك انا لهؤلاء القوم فسرّحني إليهم ؛ اى امير مؤمنان خدا هرگز تو را از ما نگيرد ، و هيچ‌گاه به فراق تو مبتلا نشويم من آماده مقابله با اين گروه غارتگر هستم مرا به سوى آنان بفرست » .\r\nامام عليه السّلام از اين گفتهء او خوشحال شد و او را ستايش بليغى كرد .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nاز سوى ديگر « وهب بن مسعود خثعمى » نيز از جا برخاست عرض كرد :\r\nيا امير المؤمنين ! من هم آماده‌ام .\r\nامام عليه السّلام به « جاريه » دستور داد به « بصره » برود و با دو هزار نفر از آن جا حركت كند و به « خثعمى » نيز دستور داد با دو هزار نفر از « كوفه » حركت كند و به آنها فرمود به سراغ « بسر بن ابى ارطاة » برويد و هر كجا او را يافتيد با او مقابله كنيد « 1 » .\r\nاز اين بحث تاريخى ، اوّلا ، استفاده مىشود كه سرانجام ، سخنان تند و داغ امام عليه السّلام در بعضى از دل‌هاى آماده اثر گذاشت و آمادهء مقابله با دشمن شدند و ثانيا معلوم مىشود كه اين خطبه قبل از مرحوم رضى در كلام « الغارات » نيز آمده است .\r\n\r\n\r\n","description":"","footnote":"\r\n( 1 ) الغارات ، جلد 2 ، صفحهء 627 .\r\n","page_name":" 194 ","page_number":194},
  {"content":"\r\n\r\n\r\nخطبهء 120 « 1 » و من كلام له عليه السّلام يذكر فضله و يعظ الناس\r\nامام عليه السّلام در اين گفتار ، به بخشى از فضايل خود اشاره كرده ، سپس به مردم اندرزهاى فراوان مىدهد .\r\n\r\nخطبه در يك نگاه\r\nآغاز اين كلام اشاره‌اى به وجود درهاى علم و دانش نزد اهل بيت پيامبر صلّى اللّه عليه و آله دارد ، آنها هستند كه تبليغ رسالت و تفسير كلمات خداوند را از پيامبر صلّى اللّه عليه و آله آموخته‌اند .\r\nسپس امام عليه السّلام به نصايح بسيار سودمندى پرداخته و به مردم هشدار\r\n\r\n\r\n","description":"","footnote":"\r\n( 1 ) سند خطبه :\r\nدر كتاب « مصادر نهج البلاغه » آمده است كه قسمت اوّل اين كلام را « سليم بن قيس » كه قبل از سيّد رضى مىزيسته در كتاب خود نقل كرده ، و بقيهء آن به صورت پراكنده در كتاب « غرر الحكم » آمده است و از آن جا كه در بعضى از تعبيرات با آن متفاوت است نشان مىدهد از كتاب ديگرى غير از نهج البلاغه گرفته است ، همچنين « ابن ابى الحديد » در شرح بعضى از جمله‌هاى اين كلام مىگويد : « گروهى آن را طور ديگرى نقل كرده‌اند » و اين نشان مىدهد كه او هم منبع ديگرى در اختيار داشته است . ( مصادر نهج البلاغه ، جلد 2 ، صفحهء 264 ) .\r\n","page_name":" 195 ","page_number":195},
  {"content":"\r\n\r\nمىدهد كه از ديگران ، پند بگيرند و از آتش سوزان الهى بترسند ، و كارى كنند كه بعد از مردن ، مردم از آنها به نيكى ياد كنند ، چرا كه نام نيك بسيار برتر از اموالى است كه انسان بعد از خود به يادگار مىگذارد ، اموالى كه معمولا وارثان قدر آن را نمىدانند و از گرد آورندهء اصلى آن ، تشكر نمىكنند .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nتاللّه لقد علّمت تبليغ الرّسالات ، و إتمام العدات ، و تمام الكلمات . و عندنا - أهل البيت - أبواب الحكم و ضياء الأمر . ألا و إنّ شرائع الدّين واحدة ، و سبله قاصدة . من أخذ بها لحق و غنم ، و من وقف عنها ضلّ و ندم . اعملوا ليوم تذخر له الذّخائر ، و تبلى فيه السّرائر و من لا ينفعه حاضر لبّه فعازبه عنه أعجز ، و غائبه أعوز . و اتّقوا نارا حرّها شديد ، و قعرها بعيد ، و حليتها حديد ، و شرابها صديد ، ألا و إنّ اللّسان الصّالح يجعله اللّه تعالى للمرء في النّاس ، خير له من المال يورثه من لا يحمده .\r\n\r\nترجمه\r\nبه خدا سوگند ! تبليغ رسالتها ، و وفاى به وعده‌ها ، و تفسير كلمات الهى ، به من آموخته شده است ، و درهاى حكمت و احكام الهى ، و اسباب روشنايى امور نزد ما اهل بيت است .\r\nآگاه باشيد ! تعليمات و قوانين دين ، يكى است و راه‌هاى آن مستقيم و نزديك و سهل است . كسى كه از آن راه برود به منزل مقصود مىرسد و غنيمت مىبرد ، و آن كس كه از آن باز ايستد گمراه و پشيمان مىگردد .\r\nبراى آن روز كه ذخيره‌ها پس‌انداز مىشود و اسرار درون فاش مىگردد ، عمل ( صالح ) انجام دهيد ، كسى كه از عقل موجود خويش بهره نگيرد ، در بهره‌گيرى از مسائل عقلى دور دست ناتوان‌تر ، و در استفاده از عقل پنهان ( مسائل پيچيده ) بىنصيب‌تر خواهد بود .\r\nاز آتشى كه حرارتش شديد و عمق آن زياد و زيورش غل و زنجير آهنين است ، و آشاميدنى آن آب جوشان است بپرهيزيد !\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nآگاه باشيد ! نام نيكى كه خداوند پس از درگذشت انسان ، براى او در ميان مردم قرار مىدهد بهتر از مالى است كه انسان آن را به ارث براى كسانى مىگذارد كه هرگز سپاسش را نمىگويند !\r\n\r\nشرح و تفسير اندرزهاى پر ارزش\r\nامام عليه السّلام در آغاز اين خطبه ، سخن از علومى به ميان مىآورد كه از پيامبر اكرم صلّى اللّه عليه و آله آموخته است مىفرمايد : « به خدا سوگند ، تبليغ رسالت‌ها و وفاى به وعده‌ها و تفسير كلمات ( الهى ) به من آموخته شده است » ( تاللّه لقد علّمت تبليغ الرّسالات ، و إتمام العدات ، و تمام الكلمات ) .\r\nمنظور از « تبليغ رسالات » ، روش‌هاى تبليغ معارف اسلامى و احكام دين از طرق مختلف به مردم است ، اشاره به اين كه نه تنها رسالت‌هاى الهى را آموخته‌ام بلكه روش‌هاى تبليغ آن را نيز از پيامبر اكرم صلّى اللّه عليه و آله آموخته‌ام و در همان مسير پيوسته گام برمىدارم .\r\nمنظور از « اتمام العدات » ( وفاى به پيمان‌ها ) همان وعده‌هايى است كه خداوند ، به طور عام نسبت به همه مؤمنان دارد و وعده‌هايى است كه به طور خاص در مورد آن حضرت ، بوده است همان گونه كه در قرآن مجيد آمده است :\r\n«  « مِنَ الْمُؤْمِنِينَ رِجالٌ صَدَقُوا ما عاهَدُوا اللَّهَ عَلَيْهِ فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْدِيلًا »  ؛ در ميان مؤمنان ، مردانى هستند كه بر سر عهدى كه با خدا بستند ، صادقانه ايستاده‌اند ، بعضى پيمان خود را به آخر بردند و بعضى ديگر در انتظارند و هرگز تغيير و تبديلى در عهد و پيمان خود ندادند » « 1 » .\r\n\r\n\r\n","description":"","footnote":"\r\n( 1 ) احزاب ، آيهء 23 .\r\n","page_name":" 198 ","page_number":198},
  {"content":"\r\n\r\nاين وعده الهى مىتواند وعدهء شهادت در راه خدا بوده باشد ، يا وعده‌هاى ديگر ، مانند مبارزه با « ناكثين » و « قاسطين » و « مارقين » و يا غير آنها .\r\nو منظور از « تمام الكلمات » ، مىتواند اشاره به تفسير آيات قرآن و تفسير كلمات پيامبر اكرم صلّى اللّه عليه و آله و تبيين و تكميل همه سخنانى باشد كه از كتاب و سنت رسيده است .\r\nاين احتمال نيز در تفسير جمله‌هاى بالا وجود دارد كه امام عليه السّلام مىفرمايد :\r\nمن از همه شايسته‌تر به خلافت پيامبرم زيرا روش تبليغ رسالات آن حضرت ، و تحقق بخشيدن به وعده‌هاى آن بزرگوار ، و تفسير و تكميل كلماتش به من آموخته شده است ، بنابر اين به خوبى مىتوانم وظيفهء خلافت را انجام دهم .\r\nدر حديث نبوى معروف نيز آمده است كه پيامبر اكرم صلّى اللّه عليه و آله به على عليه السّلام فرمود :\r\n« انت وصيّي و اخي في الدّنيا و الآخرة و تقضي ديني و تنجز عداتي ؛ تو وصى من ، و برادر من در دنيا و آخرتى ، دين مرا ادا مىكنى و وعده‌هاى مرا وفا مىنمايى » « 1 » .\r\nاحتمال سوّمى نيز در تفسير اين عبارت مىرود كه امام عليه السّلام مىفرمايد : من شايستگى خلافت را دارم چون هم رسالات الهى را مىتوانم تبليغ كنم و هم وعده‌هايى را كه مىدهم به انجام برسانم و هم سخنانى را كه مىگويم به اتمام برسانم .\r\nسپس در ادامه و تكميل اين سخن مىفرمايد : « نزد ما اهل بيت ، درهاى حكمت و احكام الهى و اسباب روشنايى امور است » ( و عندنا - أهل البيت - أبواب الحكم و ضياء الأمر ) .\r\n« حكم » ( به ضم حاء ) به معنى « حكومت و داورى » است ، بنابر اين منظور از جمله ، اين است كه طرق تدبير حكومت و اقامه عدل و امنيّت نزد ما اهل\r\n\r\n\r\n","description":"","footnote":"\r\n( 1 ) بحار الانوار ، جلد 36 ، صفحهء 311 .\r\n","page_name":" 199 ","page_number":199},
  {"content":"\r\n\r\nبيت است و « حكم » ( به كسر حاء و فتح كاف ) به معنى حكمت‌ها و دانش‌هاست و به يقين ابواب حكمت و دانش نزد اهل بيت است ، همان گونه كه پيامبر صلّى اللّه عليه و آله آنها را قرين قرآن مجيد قرار داد و در حديث معروف و مشهور ثقلين فرمود : « إنّي تارك فيكم الثّقلين كتاب اللّه و عترتي . . . » « 1 » .\r\nامام عليه السّلام در ادامهء سخن به پنج نصيحت سودمند كه مايهء نجات در دنيا و آخرت است مىپردازد و گويا چند جمله نخستين اين خطبه براى اين بيان شده كه دل‌ها را جهت پذيرش اين نصايح آماده سازد و بگويد : آنچه مىگويم با آگاهى عميق و دقيق از اسلام و تعاليم پيامبر صلّى اللّه عليه و آله است .\r\nو نخستين اندرز را از مسألهء وحدت كلمه و اتحاد و اتفاق شروع مىكند چرا كه بزرگترين دشمن سعادت بشر ، اختلاف است مىفرمايد :\r\n« آگاه باشيد ! تعليمات و قوانين دين يكى است و راههاى آن مستقيم و نزديك و سهل است ، كسى كه از آن راه برود ( به منزل مقصود ) مىرسد ، و غنيمت مىبرد ، و آن كس كه از آن باز ايستد ، گمراه و پشيمان مىگردد » ( ألا و إنّ شرائع الدّين واحدة ، و سبله قاصدة . من أخذ بها لحق و غنم ، و من وقف عنها ضلّ و ندم ) .\r\nمنظور از « شرايع دين » ، تمام تعليماتى است كه در آيين خداوند وارد شده است اعم از معارف و اعتقادات و قانونها و برنامه‌ها و دستورهاى اخلاقى ، ريشهء همهء اينها در تمام اديان آسمانى يكى است ، هر چند به مقتضاى زمان و پيشرفت بشر ، در شرح و تفصيلها ، و شاخ و برگ‌ها تفاوت‌هايى وجود دارد .\r\nاين احتمال نيز وجود دارد كه منظور از شرايع دين ، جادّه‌هاى مختلفى است كه در دين اسلام به سوى خدا وجود دارد كه همهء اينها به يك شاهراه اصلى\r\n\r\n\r\n","description":"","footnote":"\r\n( 1 ) براى آگاهى از مصادر و منابع اين حديث به كتاب « پيام قرآن » ، جلد 9 ، صفحهء 62 تا 71 مراجعه كنيد .\r\n","page_name":" 200 ","page_number":200},
  {"content":"\r\n\r\nمنتهى مىشود و آن قرب إلى اللّه و سعادت جاويدان بشر است ؛ نماز ، روزه ، جهاد ، حج ، زكات و همهء اين گونه تعليمات ، و تعليمات عقيدتى و اخلاقى به نقطهء واحدى مىرسند و تأكيد مىفرمايد كه راه وصول به آن سهل و مستقيم و نزديك است ، بنا بر اين اختلافات و پراكندگىها از آميزش افكار باطل و هوا و هوسها و وسوسه‌هاى نفس و شيطان به شرايع دين حاصل مىشود .\r\nقرآن مجيد مىگويد : «  « شَرَعَ لَكُمْ مِنَ الدِّينِ ما وَصَّى بِهِ نُوحاً وَ الَّذِي أَوْحَيْنا إِلَيْكَ وَ ما وَصَّيْنا بِهِ إِبْراهِيمَ وَ مُوسى وَ عِيسى أَنْ أَقِيمُوا الدِّينَ وَ لا تَتَفَرَّقُوا فِيهِ »  ؛ خداوند آيينى براى شما تشريع كرد كه به « نوح » توصيه كرده بود و آنچه را بر تو وحى فرستاديم و به « ابراهيم » و « موسى » و « عيسى » سفارش كرديم اين بود كه : دين را بر پا داريد و در آن تفرقه ايجاد نكنيد » « 1 » .\r\nدر دوّمين اندرز مىفرمايد : « براى آن روز كه ذخيره‌ها پس‌انداز مىشود و اسرار درون فاش مىگردد عمل كنيد » ( اعملوا ليوم تذخر له الذّخائر ، و تبلى فيه السّرائر ) .\r\nجملهء اوّل اشاره به آيهء «  « ما عِنْدَكُمْ يَنْفَدُ وَ ما عِنْدَ اللَّهِ باقٍ »  ؛ آنچه نزد شماست فانى مىشود و آنچه نزد خداست باقى مىماند » « 2 » و جملهء دوّم اشاره به آيهء «  « يَوْمَ تُبْلَى السَّرائِرُ »  ؛ آن روز كه اسرار درون فاش مىگردد » « 3 » مىباشد .\r\nبديهى است انسان نيروى محدودى دارد كه بايد آن را در بهترين راه مصرف كند ؛ عقل مىگويد : چرا نيروى خود را در طريقى مصرف كنى كه محصول آن چند صباحى بيشتر با تو نيست ؛ چرا در طريقى مصرف نكنى كه يك عمر\r\n\r\n\r\n","description":"","footnote":"\r\n( 1 ) شورى ، آيهء 13 .\r\n( 2 ) نحل ، آيهء 96 .\r\n( 3 ) طارق ، آيهء 9 .\r\n","page_name":" 201 ","page_number":201},
  {"content":"\r\n\r\nجاويدان همواره با توست . به علاوه ، روزى است كه اسرار درون و اعمال پنهانى انسان‌ها فاش مىشود و براى ناپاكان روز رسوايى بزرگ است .\r\nو در سوّمين اندرز مىفرمايد : « كسى كه از عقل موجود خويش بهره نگيرد ، در بهره‌گيرى از مسائل عقلى دور دست ناتوان‌تر و در استفاده از عقل پنهان ( و مسائل پيچيده ) بى نصيب‌تر خواهد بود » ( و من لا ينفعه حاضر لبّه فعازبه « 1 » عنه أعجز ، و غائبه أعوز « 2 » ) .\r\nدر واقع ، حضرت با اين عبارت ، مىخواهد دلايل عقلى را با نقلى بياميزد و همه را براى پيگيرى راه حق بسيج كند .\r\nدر اين جا امام عليه السّلام سه نوع عقل و انديشه براى انسان قائل شده است : عقل حاضر ؛ عقل دور ؛ و عقل غايب .\r\nاوّلى ممكن است اشاره به مسائل واضح و روشن عقلى باشد ، و دوّمى به مطالب نظرى ، كه انسان از راه استدلال‌هاى روشن به آن مىرسد و سومى اشاره به مطالب پيچيده‌اى است كه دست يافتن به آن از راه استدلال هم آسان نيست .\r\nبديهى است آنها كه از مسائل مسلّم و ضرورى فكر خود بهره نمىگيرند ، چگونه مىتوانند از مطالب نظرى و پيچيده و دور از فكر بهره گيرند ؟\r\nدر مسائل نظرى شناخت خداوند ، و روز قيامت ( مبدأ و معاد ) بسيار آشكار است ؛ زيرا نشانه‌هاى او تمام جهان را پر كرده ، و قيامت كه دادگاه عدل اوست ، به\r\n\r\n\r\n","description":"","footnote":"\r\n( 1 ) « عازب » از مادّهء « عزوب » به معنى دور شدن گرفته شده است و « عازب » به معنى دور است .\r\n( 2 ) « اعوز » از مادّهء « عوز » ( بر وزن مرض ) به معنى كمياب و ناياب شدن چيزى به هنگام حاجت است .\r\n","page_name":" 202 ","page_number":202},
  {"content":"\r\n\r\nحكم عقل ثابت است و در مسائل عملى حسن عدل و قبح ظلم و ارزش صدق و راستى ، پاكى و تقوا براى همه مسلّم است . ولى گاه تعصّب‌هاى كوركورانه و هوا و هوس‌ها به انسان اجازه نمىدهد از اين يافته‌هاى روشن عقل ، بهره‌گيرد ؛ چنين كسى چگونه مىتواند در مسائل نظرى و پيچيده صاحب نظر باشد و به مقصد برسد .\r\nامام عليه السّلام در چهارمين اندرز ، به صورت يك انذار كنندهء آگاه ، مخاطبان خود را مورد خطاب قرار داده مىفرمايد : « از آتشى كه حرارتش شديد و عمق آن زياد و زيورش ( غل و زنجير ) آهنين است و آشاميدنى آن آب جوشان است بپرهيزيد » ( و اتّقوا نارا حرّها شديد ، و قعرها بعيد ، و حليتها حديد ، و شرابها صديد « 1 » ) .\r\nاين تعبيرات تكان دهنده دربارهء آتش دوزخ كه هر يك به تنهايى براى بازداشتن انسان از گناه ، كافى است برگرفته از آيات قرآن مجيد و روايات نبوى است . در يك جا مىخوانيم : «  « قُلْ نارُ جَهَنَّمَ أَشَدُّ حَرًّا »  ؛ بگو آتش دوزخ از گرماى تابستان داغ و سوزان دنيا حرارتش بيشتر است » « 2 » .\r\nدر آيهء ديگر مىفرمايد : «  « يَوْمَ نَقُولُ لِجَهَنَّمَ هَلِ امْتَلَأْتِ وَ تَقُولُ هَلْ مِنْ مَزِيدٍ »  ؛ روزى كه به دوزخ مىگوييم آيا ( با ورود اين همه گنهكار ) پر شده‌اى ؟\r\nدر پاسخ مىگويد : آيا افزون بر اين هم هست » « 3 » ( يعنى به قدرى وسيع و عميق است كه به آسانى پر نمىشود ) .\r\n\r\n\r\n","description":"","footnote":"\r\n( 1 ) « صديد » به معنى آب جوشان و نيز به معنى چرك و خونى كه از زخم خارج مىشود آمده است .\r\n( 2 ) توبه ، آيهء 81 .\r\n( 3 ) ق ، آيهء 30 .\r\n","page_name":" 203 ","page_number":203},
  {"content":"\r\n\r\nو در آيهء ديگر مىفرمايد : «    « خُذُوهُ فَغُلُّوهُ ثُمَّ الْجَحِيمَ صَلُّوهُ ثُمَّ فِي سِلْسِلَةٍ ذَرْعُها سَبْعُونَ ذِراعاً فَاسْلُكُوهُ »    ؛ او را بگيريد و در بند و زنجيرش كنيد سپس او را در دوزخ بيفكنيد آن گاه او را با زنجيرى كه هفتاد ذراع است ببنديد » « 1 » .\r\nو در آيهء ديگر مىخوانيم : «  « مِنْ وَرائِهِ جَهَنَّمُ وَ يُسْقى مِنْ ماءٍ صَدِيدٍ »  ؛ به دنبال او جهنم خواهد بود و از آب بدبوى متعفنى به او مىنوشانند » « 2 » .\r\nبه يقين ، هر كس ايمان به آخرت و دادگاه عدل الهى و حتى گوشه‌اى از اين عذاب‌هاى دردناك و وحشتناك ، داشته باشد هوا و هوس‌هاى خويش را كنترل مىكند ، و از ظلم و ستم و هر گونه گناه پرهيز دارد ، ولى آنها كه هيچ گونه ايمانى به آن حساب و كتاب و پاداش و كيفر ندارند دليلى ندارد كه هوس‌هاى خويش را كنترل كنند و دست از تعدّى به حقوق ديگران بردارند .\r\nدرست است كه « وجدان اخلاقى » ممكن است افرادى را تا حدى كنترل كند ، ولى به يقين جنبهء عمومى و همگانى ندارد و تأثير آن نيز محدود است ، به علاوه اگر « نهال وجدان » با آب تعليمات انبيا ، پرورش نيابد به زودى مىخشكد ، يا پژمرده مىشود .\r\nدر پنجمين و آخرين اندرز ، به نكتهء بسيار مهمى اشاره كرده مىفرمايد :\r\n« آگاه باشيد نام نيكى كه خداوند پس از درگذشت انسان براى او در ميان مردم قرار مىدهد ، بهتر از مالى است كه انسان آن را به ارث براى كسانى مىگذارد كه هرگز سپاسش را نمىگويند ! » ( ألا و إنّ اللّسان الصّالح يجعله اللّه تعالى للمرء في النّاس ، خير له من المال يورثه من لا يحمده ) .\r\n\r\n\r\n","description":"","footnote":"\r\n( 1 ) حاقه ، آيات 30 تا 32 .\r\n( 2 ) ابراهيم ، آيهء 16 .\r\n","page_name":" 204 ","page_number":204},
  {"content":"\r\n\r\nبسيارى از مردم ، به خاطر عشق و علاقه‌اى كه به فرزندان و همسران خود دارند ، تلاش فراوانى براى تأمين آيندهء آنان مىكنند و بخش عظيمى از عمر خود را در اين راه مصرف مىكنند ، و گاه حلال و حرام را به هم مىآميزند ، ولى از اين نكته غافلند كه تجربه‌ها و مشاهده‌ها نشان داده كمتر وارثى گذشتگان خويش را به خاطر ارثى كه براى او گذارده‌اند ، ستايش كرده باشد ، بلكه غالبا اين اموال سرچشمهء اختلافات و كشمكش‌ها مىشود چرا كه هر كه مىخواهد سهم بيشتر را به خود اختصاص دهد ، تا آن جا كه گفته‌اند : « مرگ غنى آغاز جنگ وارث است » .\r\nو گاه در اين جرّ و بحث‌ها ، ميراث گذارنده را دشنام مىدهند و ملامت مىكنند كه چرا آنها را گرفتار اين دردسرها كرد .\r\nولى اگر انسان در حال حيات حدّ اقل ، بخشى از اموال خود را به صورت صدقات جاريه و خدمات انسانى و فرهنگى به جامعه تحويل دهد نام نيك او در ميان مردم باقى خواهد ماند ، و همواره به ياد او هستند و تقاضاى غفران پروردگار ، براى او مىكنند ، اين پاداشى است كه در دنيا دارند و پاداش آخرت آنها ناگفته پيداست .\r\n\r\n","description":"","footnote":"","page_name":" 205 ","page_number":205},
  {"content":"\r\n . \r\n","description":"","footnote":"","page_name":" 206 ","page_number":206},
  {"content":"\r\n\r\n\r\nخطبهء 121 « 1 » و من خطبة له عليه السّلام بعد ليلة الهرير\r\nو قد قام إليه رجل من اصحابه فقال : نهيتنا عن الحكومة ثمّ امرتنا بها فلم ندر أي الأمرين أرشد ؟ فصفق عليه السّلام احدى يديه على الاخرى ثمّ قال : اين خطبه بعد از « ليلة الهرير » ( يكى از شب‌هاى بسيار پر حادثه جنگ صفين ) ايراد شده ، هنگامى كه يكى از همراهان امام عليه السّلام برخاست و عرض كرد تو ما را از قبول حكميّت نهى كردى ، سپس ما را به آن امر فرمودى ما نفهميديم كدام يك از اين دو دستور صحيح است ؟ امام عليه السّلام ( از اين سخن سخت ناراحت شد ) دست بر پشت دست زد ، سپس ( اين خطبه را ايراد ) فرمود .\r\n\r\nخطبه در يك نگاه\r\nبراى پى بردن به عمق محتواى خطبه ، قبلا بايد نگاهى به شأن ورود آن كرد .\r\n\r\n\r\n","description":"","footnote":"\r\n( 1 ) سند خطبه :\r\nاين خطبه در كتب فراوانى كه قبل از مرحوم سيّد رضى تأليف يافته ، ديده مىشود مانند كتاب « عقد الفريد » « ابن عبد ربّه » و « اختصاص » « شيخ مفيد » و در كتاب‌هاى بعد از او ( كتاب‌هايى كه تعبيراتش نشان مىدهد اين خطبه را از منبع ديگرى غير از نهج البلاغه گرفته‌اند ) مانند « مطالب السؤول » « محمّد بن طلحه شافعى » و « احتجاج طبرسى » و « ربيع الابرار » « زمخشرى » با تفاوت‌هايى آمده است .\r\n","page_name":" 207 ","page_number":207},
  {"content":"\r\n\r\nاين سخن مربوط به جنگ « صفّين » است كه امام عليه السّلام مردم را از تسليم در برابر قبول پيشنهاد « حكميّت » نهى كرده بود و سپس آنها را به قبول آن دعوت كرد ، ماجرا از اين قرار بود ، كه « عمرو عاص » در آستانه شكست لشكر شام ، حيله‌اى انديشيد و دستور داد قرآن‌ها را بر سر نيزه‌ها كنند و اصحاب و ياران على عليه السّلام را دعوت به « حكميّت قرآن » كنند ؛ گروه زيادى از ساده لوحان فريب خورده ، دست از جنگ برداشتند ، پيشنهاد شاميان را پذيرفتند و براى بررسى حكم قرآن دربارهء سرنوشت جنگ ، اصرار نمودند ، كه يك نفر از لشكر امام به عنوان « حكميّت » پذيرفته شود و يك نفر از لشكر شام حتّى امام را تهديد كردند كه : « إن لم تفعل قتلناك كما قتلنا عثمان ؛ اگر اين پيشنهاد را عمل نكنى تو را مىكشيم همان گونه كه عثمان را كشتيم » .\r\nامام عليه السّلام كه به خوبى مىدانست اين دام خطرناكى است كه بر سر راه آنها گذاشته شده با اين كار مخالف بود و اصرار بر ادامهء نبرد داشت ؛ ولى به حكم اجبار ، تن به مسألهء حكميّت داد و همين امر سبب شد كه بعضى از ساده‌لوحان به امام خرده گيرند كه چرا يك روز ما را از اين كار نهى كردى ، و روزى به آن امر مىكنى ؟\r\nاين خطبه پاسخى است ، به اين ايراد . و براى تكميل پاسخ ، امام عليه السّلام به چند نكته اشاره مىكند .\r\nنخست مىفرمايد : اين نتيجهء كار خود شماست كه از امام و پيشوايتان پيروى نكرديد اگر به دستور من عمل مىكرديد و جهاد را ادامه مىداديد ، امروز در اين تنگنا گرفتار نبوديد .\r\nسپس امام عليه السّلام : نقطه‌هاى ضعف آنها را كه منجر به اين مشكل عظيم شده ، بيان مىكند .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nدر مرحلهء سوّم ، ياد گروهى از مسلمانان صدر اسلام را مىكند كه با نهايت شوق و قدرت ايمان از جهاد با دشمن استقبال مىكردند و پيوسته پيروزى مىآفرينند ( اشاره به اين كه راه پيروزى آن است كه آنها رفتند ، نه آن كه شما داريد ) .\r\nدر چهارمين نكته ، باز آنها را اندرز مىدهد كه مراقب باشند و در دام شيطان گرفتار نشوند .\r\n\r\n","description":"","footnote":"","page_name":" 209 ","page_number":209},
  {"content":"\r\n . \r\n","description":"","footnote":"","page_name":" 210 ","page_number":210},
  {"content":"\r\n\r\n\r\nبخش اوّل\r\nهذا جزاء من ترك العقدة ! أما و اللّه لو أنّي حين أمرتكم به حملتكم على المكروه الّذي يجعل اللّه فيه خيرا ، فإن استقمتم هديتكم و إن اعوججتم قومتكم ، و إن أبيتم تداركتكم ، لكانت الوثقى ، و لكن به من و إلى من ؟ أريد أن أداوي بكم و أنتم دائي ، كناقش الشّوكة بالشّوكة ، و هو يعلم أنّ ضلعها معها ! اللّهمّ قد ملّت أطبّاء هذا الدّاء الدّويّ ، و كلّت النّزعة بأشطان الرّكيّ !\r\n\r\nترجمه\r\nاين ( گرفتارى ناشى از حكميّت كه دامان شما را گرفته ) ، كيفر كسى است كه « رأى صواب و پيمان اطاعت » را رها سازد . به خدا سوگند ! اگر هنگامى كه من شما را دستور به قبول حكميّت ( از روى ناچارى ) دادم ( به جاى آن ) شما را وادار ( به ادامهء جهاد ) مىكردم - كارى كه خوشايندتان نبود ، ولى خدا خير فراوانى در آن قرار مىداد - و در اين حال اگر شما در مسير حق گام برمىداشتيد هدايتتان مىكردم ، و اگر منحرف مىشديد شما را به راه ، باز مىگرداندم ، اگر گروهى از شما خوددارى مىكردند كسان ديگرى را به جاى آنها مىگماردم ، اين كار صحيح و اساسى بود ، ولى ( افسوس كه تسليم فرمان من نبوديد ) ، من با كمك چه كسى مىجنگيدم ؟ و به كه اعتماد مىكردم ؟ من مىخواهم به وسيلهء شما دردم را درمان كنم در حالى كه شما خود درد من هستيد . من در اين حال به كسى مىمانم ، كه مىخواهد خار را به وسيلهء خار ، بيرون بياورد با اين كه مىداند خار همچون خار است .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nخداوندا ! طبيبان اين بيمارى سخت و جانكاه ، خسته شده‌اند ، و كشندگان آب از چاه ( براى آبيارى اين زمين بىحاصل ) درمانده گشته‌اند .\r\n\r\nشرح و تفسير مىخواستم درمان من باشيد ، ولى درد من هستيد !\r\nامام عليه السّلام در پاسخ ايراد كنندهء بالا جواب دندان شكنى مىگويد . مىفرمايد :\r\n« اين ( گرفتارى و بدبختى ناشى از حكميّت كه دامان شما را گرفته ) كيفر كسى است كه رأى صواب را رها سازد » ( هذا جزاء من ترك العقدة « 1 » ) .\r\nمن به شما فرياد زدم كه جنگ را در مرحلهء حساس رها نكنيد ، ادامه دهيد كه پيروزى نزديك است ! ، ولى شما اين رأى صواب را رها كرده ، تسليم حيله‌هاى ناصواب « عمرو عاص » شديد ، و اصرار به قبول حكميّت كرديد و همان گونه كه امام عليه السّلام در خطبهء بعد فرموده : اين حيلهء كارى بود كه ظاهرش ايمان و باطنش كفر و نفاق بود .\r\nسپس مىافزايد : « به خدا سوگند اگر هنگامى كه من شما را دستور به قبول حكميّت ( از روى ناچارى و اضطرار و اصرار جهّال ) دادم ( به جاى آن ) شما را وادار ( به ادامهء جهاد ) مىكردم - كارى كه خوشايندتان نبود ولى خدا خير فراوانى در آن قرار مىداد - و در اين حال اگر شما در مسير حق گام برمىداشتيد ، هدايتتان مىكردم و اگر منحرف مىشديد شما را به راه باز مىگرداندم و اگر گروهى از شما خوددارى مىكردند كسان ديگرى را به جاى آنها مىگماردم ( به هر حال اگر اطاعت من در ادامه مبارزه مىكرديد ) اين كار صحيح و محكمى بود\r\n\r\n\r\n","description":"","footnote":"\r\n( 1 ) « عقده » در اصل به معناى گره است و در اين جا به معناى رأى صحيح و پيمان بر اطاعت است .\r\n","page_name":" 212 ","page_number":212},
  {"content":"\r\n\r\nولى ( افسوس كه تسليم فرمان من نبوديد ) من با كمك چه كسى بجنگم ؟ و به كه اعتماد كنم ؟ » ( أما و اللّه لو أنّي حين أمرتكم به حملتكم على المكروه الّذي يجعل اللّه فيه خيرا ، فإن استقمتم هديتكم و إن اعوججتم قوّمتكم ، و إن أبيتم تداركتكم ، لكانت الوثقى ، و لكن به من و إلى من ؟ ) .\r\nامام عليه السّلام با اين پاسخ گويا اين حقيقت را بيان مىكند كه نيّت اصلى من ، ادامهء جهاد تا پيروزى بود به خصوص اين كه ما در آستانه پيروزى قرار داشتيم و من با تمام قوت و قدرت ، حاضر به ادامهء اين راه بودم و لذا شما را از حكميّت نهى كردم ولى شما افراد ضعيف الاراده و عصيانگر و نافرمان ، حاضر به انجام اين كار نبوديد بنا بر اين ، من چاره‌اى جز قبول حكميّت نداشتم و اكنون شما فراموشكاران برگشته‌ايد و به من ايراد مىكنيد .\r\nسپس در ادامهء اين سخن ، تعبير جالبى دارد مىفرمايد : « ( عجبا ! ) من مىخواهم به وسيله شما دردم را درمان كنم ، در حالى كه شما خود ، دردمنيد .\r\nمن در اين حال به كسى مىمانم كه مىخواهد خار را به وسيله خار بيرون بياورد با اين كه مىداند خار همچون خار است » ( أريد أن أداوي بكم و أنتم دائي ، كناقش الشّوكة بالشّوكة ، و هو يعلم أنّ ضلعها « 1 » معها ! ) اين تشبيه كه از ضرب المثل معروفى گرفته شده ، تشبيه بسيار دقيق و گويايى است ، معمولا هنگامى كه خار ، در پا مىنشيند آن را به وسيله سوزن يا منقاش ، آهسته بيرون مىآورند حال اگر بخواهند آن را به وسيله خار ديگرى بيرون آورند به احتمال قوى خار دوّم نيز در پاى مىنشيند و مىشكند و مشكل افزون مىشود و اين به صورت ضرب المثل در ميان عرب در آمده كه مىگويند :\r\n\r\n\r\n","description":"","footnote":"\r\n( 1 ) « ضلع » از مادّهء « ضلع » ( بر وزن سبب ) به معناى تمايل پيدا كردن به چيزى گرفته شده ، و در اين جا به معناى همسان و همانند است .\r\n","page_name":" 213 ","page_number":213},
  {"content":"\r\n\r\n« كناقش الشّوكة بالشّوكة ، و هو يعلم أنّ ضلعها معها » ، اين ضرب المثل را دربارهء كسى به كار مىبرند كه مثلا مىخواهد كسى را براى رفع اختلاف ميان او و ديگرى ، حكم و داور كند ، در حالى كه آن شخص تمايل به دشمن او دارد و كار را پيچيده‌تر مىكند .\r\nمنظور امام عليه السّلام اين است كه من مىخواهم عصيان‌گران شام را به وسيله شما دفع كنم در حالى كه شما خود در زمرهء عصيانگران هستيد .\r\nبه هر حال اين تعبيرات درد آلود و رنج‌آور ، نشان مىدهد كه امام عليه السّلام در چه شرايط سختى قرار داشته است ، اگر فرمان حمله مىداده مخالفت مىكردند و مىگفتند : داورى قرآن را بپذيريد ، اگر مسألهء داورى را مطرح مىفرموده ، ايراد مىكردند كه : چرا تسليم دشمن شديد ؟\r\nهر كدام نوايى مىنواختند و هر يك هوا و هوسى در سر مىپروراندند ، و كار به جايى رسيد كه آگاه‌ترين و مدبرترين پيشوايان جهان ، بعد از پيامبر اكرم صلّى اللّه عليه و آله را به ضعف تدبير متهم نمودند ، و اين نبود مگر به خاطر گروهى از پيروان ضعيف و ناتوان و ناصالح .\r\nچرا و چگونه اين چنين شد ؟ گويى خدا مىخواهد با اين رهبر بزرگ همگان را بيازمايد .\r\nو در پايان اين بخش امام عليه السّلام ، شكايت به درگاه خدا مىبرد و عرض حاجت به پيشگاه او مىكند ، عرضه مىدارد : « خداوندا ! طبيبان اين درد سخت و جانكاه ، خسته شده‌اند و كشندگان آب از چاه ( براى آبيارى اين زمين بىحاصل ) درمانده گشته‌اند » ( اللّهمّ قد ملّت أطبّاء هذا الدّاء الدّويّ « 1 » ، و كلّت « 2 »\r\n\r\n\r\n","description":"","footnote":"\r\n( 1 ) « داء دوى » به معناى بيمارى شديد است .\r\n( 2 ) « كلّت » از مادّهء « كلول » ( بر وزن ملول ) به معناى ضعف و ناتوانى گرفته شده است .\r\n","page_name":" 214 ","page_number":214},
  {"content":"\r\n\r\nالنّزعة « 1 » بأشطان « 2 » الرّكيّ « 3 » ) .\r\nچه تعبير گويا و رسا و در عين حال سوزناكى ! هنگامى كه بيمارى سخت و لا علاجى در جان كسى مىريزد و طبيب حاذق هر دارويى مىدهد بيمار جواب مثبتى به آن دارو نمىدهد ، سخت خسته و ملول مىشود ، همچنين كشاورزانى كه با زحمت و تلاش فراوان از چاه‌هاى عميق آب مىكشند و به زمين نامستعدّى مىريزند كه هيچ حاصلى نمىدهد سخت وامانده مىشوند و همين گونه است حال رهبر و پيشواى مدير و مدبّرى همچون على بن ابى طالب عليه السّلام كه گرفتار گروهى جاهل ، كوته بين ، ضعيف الاراده و ضعيف الايمان مىگردد .\r\nدر حديثى از امام صادق عليه السّلام مىخوانيم كه « عيسى بن مريم » چنين گفت :\r\n« داويت المرضى فشفيتهم بإذن اللّه و ابرات الاكمه و الابرص بإذن اللّه و عالجت الموتى فاحييتهم بإذن اللّه و عالجت الاحمق فلم أقدر على إصلاحه ؛ من بيماران را مداوا كردم و به اذن خدا آنها را شفا دادم ، نابيناى مادرزاد و گرفتار بيمارى برص را به اذن خدا بهبودى بخشيدم ؛ مردگان را به فرمان خدا زنده كردم ، ولى خواستم احمق را معالجه كنم نتوانستم » « 4 » .\r\n\r\n\r\n","description":"","footnote":"\r\n( 1 ) « نزعه » از مادّهء « نزع » ( بر وزن نذر ) به معناى كشيدن يا بركندن است و « نزعه » جمع نازع به معناى كشنده است .\r\n( 2 ) « اشطان » جمع « شطن » ( بر وزن وطن ) به معناى طناب طولانى است كه با آن از چاه آب مىكشند .\r\n( 3 ) « ركى » جمع « ركيّه » به معناى چاه آب است .\r\n( 4 ) بحار الأنوار ، جلد 14 ، صفحهء 323 ، حديث 36 .\r\n","page_name":" 215 ","page_number":215},
  {"content":"\r\n . \r\n","description":"","footnote":"","page_name":" 216 ","page_number":216},
  {"content":"\r\n\r\n\r\nبخش دوّم\r\nأين القوم الّذين دعوا إلى الإسلام فقبلوه ، و قرؤوا القرآن فأحكموه ، و هيجوا إلى الجهاد فولهوا و له اللّقاح إلى أولادها ، و سلبوا السّيوف أغمادها ، و أخذوا بأطراف الأرض زحفا زحفا ، و صفّا صفّا . بعض هلك ، و بعض نجا . لا يبشّرون بالأحياء ، و لا يعزّون عن الموتى . مره العيون من البكاء ، خمص البطون من الصّيام ، ذبل الشّفاه من الدّعاء ، صفر الألوان من السّهر . على وجوههم غبرة الخاشعين . أولئك إخواني الذّاهبون . فحقّ لنا أن نظمأ إليهم ، و نعضّ الأيدي على فراقهم .\r\n\r\nترجمه\r\nكجايند آنها كه به اسلام دعوت شدند ، و ( از جان و دل ) آن را پذيرفتند ، قرآن را تلاوت كردند و به خوبى آن را شناختند و به كار بستند ، به جهاد دعوت شدند و عاشقانه به سوى آن حركت كردند ، همچون عشق ناقه به بچه‌هايش ، غلاف شمشيرها را كنار انداختند ( و فكر عقب‌نشينى را از سر به در كردند ) و گرداگرد زمين را در جبهه‌هاى مختلف گروه گروه و صف در صف احاطه نمودند سرانجام بعضى شهيد شدند و بعضى رهايى يافتند .\r\nآنها كسانى بودند كه هيچ گاه از زنده ماندن در ميدان جنگ ، ابراز شادى نمىكردند و در مرگ شهيدان به يكديگر تسليت نمىگفتند ! آنها بر اثر گريه ( از خوف خدا ) چشمانشان ناراحت و به خاطر روزه شكم‌هايشان تهى و لب‌ها از كثرت دعا خشك شده و رنگ چهره‌ها بر اثر شب زنده‌دارى پريده و غبار\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nخشوع بر چهره‌هاى آنها نشسته بود ، ( آرى ) برادران من آنها بودند كه رفتند ، پس سزاوار است كه تشنهء ديدار آنها باشيم و از فراقشان انگشت حسرت به دندان بگزيم !\r\n\r\nشرح و تفسير آنها برادران من بودند !\r\nامام عليه السّلام در اين بخش از خطبه براى تحريك نيروها و تشويق آنها به جهاد ، و سرزنش و ملامت در برابر كوتاهىها و كاستىها ، يادى از دوستان شجاع ، مؤمن و آگاه خود مىكند ؛ كه هم در ميدان نبرد و جهاد با دشمن مىدرخشيدند و هم در ميدان اطاعت و عبادت و بندگى خدا پيشرو پيشگام بودند ، مىفرمايد :\r\n« كجايند آنها كه به اسلام دعوت شدند و ( از جان و دل ) آن را پذيرفتند . قرآن را تلاوت كردند و به خوبى آن را شناختند و به كار بستند ، به جهاد دعوت شدند و عاشقانه به سوى آن حركت كردند ، همچون عشق « ناقه » به بچه‌هايش ، غلاف شمشيرها را كنار انداختند ( و فكر عقب‌نشينى از سر به در كردند ) و گرداگرد زمين ( در جبهه مختلف ) گروه گروه و صف در صف احاطه نمودند ( سرانجام ) بعضى شهيد شدند و بعضى رهايى يافتند » ( أين القوم الّذين دعوا إلى الإسلام فقبلوه ، و قرؤوا القرآن فأحكموه ، و هيجوا « 1 » إلى الجهاد فولهوا « 2 » و له اللّقاح « 3 » إلى أولادها ، و سلبوا السّيوف أغمادها « 4 » ،\r\n\r\n\r\n","description":"","footnote":"\r\n( 1 ) « هيجوا » فعل مجهول از مادّهء « هيجان » است و در اين جا مفهومش اين است كه آنها را به سوى جهاد برمىانگيختند .\r\n( 2 ) « و لهوا » از مادّهء « و له » ( بر وزن فرح ) به معنى شدت اشتياق يا شدت حزن است .\r\n( 3 ) « لقاح » جمع « لقوح » به معنى ناقه ( شتر ماده ) است .\r\n( 4 ) « اغماد » جمع « غمد » ( بر وزن هند ) به معنى غلاف شمشير است .\r\n","page_name":" 218 ","page_number":218},
  {"content":"\r\n\r\nو أخذوا بأطراف الأرض زحفا « 1 » زحفا ، و صفّا صفّا . بعض هلك ، و بعض نجا ) .\r\nاوصافى را كه امام عليه السّلام در اين عبارت براى آنها برشمرده بسيار حساب شده است . از ايمان به اسلام و فهم صحيح و دقيق قرآن ، و به كار بستن آن كه انگيزهء اصلى حركت به سوى جهاد است آغاز مىكند ، سپس عشق آنها را به جهاد همچون عشق مادر به فرزند توصيف مىكند ، و شجاعت آنها را مىستايد ، كه هرگز در فكر غلاف كردن شمشيرها و پايان جهاد نبودند . در آخر حركت گروهى و دسته جمعى آنها را - كه در همه ميدان‌ها در هر نقطه‌اى از زمين حاضر مىشدند - ستايش مىكند . و به يقين اين اوصاف در هر قوم و ملتى باشد ، سرانجام پيروز مىشوند .\r\nو در ادامهء اين سخن به قسمت ديگرى از اوصاف آنها مىپردازد ، كه از روحيهء بلند و مقام زهد و خضوع و خشوع آنها در پيشگاه خداوند ، پرده برمىدارد .\r\nمىفرمايد : « آنها كسانى بودند كه هيچ‌گاه از زنده ماندن در ميدان جنگ ، ابراز شادى نمىكردند ، و در مرگ شهيدان ، به يكديگر تسليت نمىگفتند ! » ( لا يبشّرون بالأحياء ، و لا يعزّون عن الموتى ) .\r\nو اين نشانهء روحيه بلند آنهاست كه هرگز در بند حيات مادى نبودند كه اگر دوستانشان آن را از دست دهند ، ناراحت شوند و اگر زنده بمانند به يكديگر تبريك بگويند ، و شادمان باشند . آنها به شهادت در راه خدا افتخار مىكردند و بزرگترين سعادت خود را در شهادت مىدانستند .\r\n« آنها بر اثر گريه ( از خوف خدا ) چشمانشان ناراحت ، و به خاطر روزه ، شكم‌هايشان تهى ، و لب‌ها ، از كثرت دعا خشك شده ، و رنگ چهره‌ها بر اثر شب‌زنده‌دارى پريده ، و غبار خشوع بر چهره‌هاى آنها نشسته بود » ( مره « 2 »\r\n\r\n\r\n","description":"","footnote":"\r\n( 1 ) « زحف » در اصل به معنى راه رفتن توأم با سنگينى است و به حركت لشكر انبوه و هر جمعيّت فشرده اطلاق مىشود .\r\n( 2 ) « مره » جمع « امره » به معنى كسى است كه چشمش بيمارى يا ناراحتى دارد .\r\n","page_name":" 219 ","page_number":219},
  {"content":"\r\n\r\nالعيون من البكاء ، خمص « 1 » البطون من الصّيام ، ذبل « 2 » الشّفاء من الدّعاء ، صفر « 3 » الألوان من السّهر « 4 » . على وجوههم غبرة الخاشعين ) .\r\nآرى ، آنها در ميدان جهاد همچون شير مىغريدند ؛ ولى در شب به هنگام راز و نياز با پروردگار گريه سر مىدادند و سيلاب اشك ، فرو مىريختند ، در خلوت ، چنين بودند و در جلوت ، چنان .\r\nو در پايان اين سخن ، به عنوان يك درس سازنده و پربار مىفرمايد :\r\n« برادران من ، آنها بودند كه رفتند پس سزاوار است كه تشنهء ديدار آنها باشيم و از فراقشان انگشت حسرت ، به دندان بگزيم ! » ( أولئك إخواني الذّاهبون . فحقّ لنا أن نظمأ إليهم ، و نعضّ الأيدي على فراقهم ) .\r\nهميشه مربيان آگاه ، براى تربيت افراد مورد نظر الگوهاى برجسته و ارزنده را ارائه مىكنند تا مخاطبان خود را با آنها بسنجند و در مسير آنها قرار دهند .\r\nكاستىهاى خود را بدانند و براى جبران به پاى خيزند و على عليه السّلام اين معلّم بزرگ آسمانى همواره از اين روش استفاده مىكند . ولى افسوس ! كه مخاطبانش در آن زمان ، شايستگى پذيرش اين برنامه‌هاى تربيتى را نداشتند . معلم و پيشوا هر قدر بصير و آگاه و شايسته و دلسوز باشد تا افراد تحت تربيت او از حدّ اقل آمادگى بهره‌مند نباشند ، مفيد واقع نمىشود .\r\nباران حيات‌بخش ، همه جا مىبارد ولى از شوره‌زار هرگز چيزى جز خس نمىرويد . آفتاب بر همه جا مىتابد ولى چشمان نابينا چه بهره‌اى مىتواند بگيرد ، نسيم حيات‌بخش همه جا مىوزد اما قبرهاى مردگان چه بهره‌اى مىگيرند .\r\n\r\n\r\n","description":"","footnote":"\r\n( 1 ) « خمص » جمع « اخمص » به معنى كسى است كه شكمش تهى و لاغر است .\r\n( 2 ) « ذبل » جمع « ذابل » به معنى خشك و بىطراوت است .\r\n( 3 ) « صفر » جمع « اصفر » به معنى زرد و رنگ پريده است .\r\n( 4 ) « سهر » به معنى شب زنده‌دارى و شب بيدارى است .\r\n","page_name":" 220 ","page_number":220},
  {"content":"\r\n\r\n\r\nبخش سوّم\r\nإنّ الشّيطان يسنّي لكم طرقه ، و يريد أن يحلّ دينكم عقدة عقدة ، و يعطيكم بالجماعة الفرقة ، و بالفرقة الفتنة . فاصدفوا عن نزغاته و نفثاته ، و اقبلوا النّصيحة ممّن أهداها اليكم ، و اعقلوها على أنفسكم .\r\n\r\nترجمه\r\nشيطان راه‌هاى انحرافى خويش را براى شما آسان جلوه مىدهد ، و مىخواهد ( رشته‌هاى محكم ) دين شما را گره گره بگشايد و به جاى اتحاد و هماهنگى ، ايجاد تفرقه كند و به وسيلهء تفرقه ، فتنه بر پا سازد . حال كه چنين است : از وسوسه‌ها و فريب‌هاى او روى بگردانيد و نصيحت را از كسى كه به شما هديه مىكند ، پذيرا شويد ، و آن را محكم در درون جان خويش نگهدارى كنيد .\r\n\r\nشرح و تفسير از وسوسه‌هاى شيطان بر حذر باشيد\r\nدر پايان خطبه از آن جا كه سرچشمه بسيارى از بدبختيها و مشكلاتى كه نمونه‌هاى آن در كلام امام عليه السّلام آمد ، وسوسه‌هاى شيطان است امام عليه السّلام به همهء يارانش هشدار مىدهد ، كه مراقب توطئه‌هاى شيطان ، و طرق نفوذ او باشند ، و با چهار جمله ، همهء گفتنيها را بطور خلاصه بيان مىكند :\r\nمىفرمايد : « شيطان راههاى انحرافى خويش را براى شما آسان جلوه\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nمىدهد » ( تا گام در طريق او بگذاريد ) ( إنّ الشّيطان يسنّي « 1 » لكم طرقه ) .\r\nو از آن جا كه از روش سياست گام به گام ، استفاده مىكند « مىخواهد ( رشته‌هاى محكم ) دين شما را گره گره بگشايد » ( و اعتقادات و اعمال شما را يكى بعد از ديگرى بر باد دهد ) ( و يريد أن يحلّ دينكم عقدة عقدة ) .\r\nبرنامه ديگر او اين است كه : « به جاى اتحاد و هماهنگى ايجاد تفرقه كند » ( و يعطيكم بالجماعة الفرقة ) .\r\n« و به وسيلهء تفرقه فتنه بر پا سازد ! » ( و بالفرقة الفتنة ) .\r\nآرى نخستين برنامهء شيطان اين است كه بيراهه‌هاى خطرناك را در نظر انسان ، شاه راه مستقيم جلوه مىدهد ، و با روش تساهل و تسامح همگان را به طرق خود دعوت مىكند ، و طريق اطاعت الهى را مشكل و خشن و ناهموار جلوه‌گر مىسازد هنگامى كه انسان ، در طريق او گام گذارد ، در هر قدم او را به ترك قانونى از قانونهاى الهى و ترك پيمانى ، از پيمانهاى مقدّس دينى ، وادار مىسازد ، همانطور كه قرآن مجيد چهار بار روى اين معنا تكيه كرده كه «  « وَ لا تَتَّبِعُوا خُطُواتِ الشَّيْطانِ »  ؛ از گامهاى شيطان پيروى نكنيد » .\r\nو در جاى ديگر مىفرمايد : «  « وَ مَنْ يَتَّبِعْ خُطُواتِ الشَّيْطانِ فَإِنَّهُ يَأْمُرُ بِالْفَحْشاءِ وَ الْمُنْكَرِ »  ؛ و هر كس از گامهاى شيطان پيروى كند ( گمراه مىشود ) چرا كه او به فحشا و منكر دعوت مىكند » « 2 » .\r\nو هنگامى كه انسان را نسبت به احكام الهى ، بىتفاوت كرد و هوا و هوسها بر جامعه حاكم شد ، با استفاده از تضادّهاى منافع مادى ، و تعصبهاى جاهلى ، مردم\r\n\r\n\r\n","description":"","footnote":"\r\n( 1 ) « يسنّى » از ريشه « سناء » به معنى روشنايى است و هنگامى كه به باب تفعيل برود به معنى سهل و آسان نمودن است .\r\n( 2 ) بقره ، آيات 168 و 208 .\r\nانعام ، آيهء 142 .\r\nنور ، آيهء 21 .\r\n","page_name":" 222 ","page_number":222},
  {"content":"\r\n\r\nرا به تفرقه دعوت مىكند همان گونه كه در قرآن مجيد مىخوانيم : «  « إِنَّما يُرِيدُ الشَّيْطانُ أَنْ يُوقِعَ بَيْنَكُمُ الْعَداوَةَ وَ الْبَغْضاءَ فِي الْخَمْرِ وَ الْمَيْسِرِ »  ؛ شيطان مىخواهد در ميان شما عداوت و دشمنى بواسطه شراب و قمار ايجاد كند » « 1 » .\r\nبديهى است هنگامى كه آتش اختلاف و نفاق ، در جامعه روشن شود فتنه‌ها به دنبال آن آشكار مىگردد . و فتنه‌ها دين و دنياى انسانها را تباه مىسازد .\r\nدر ماجراى « صفين » دقيقا همين برنامه‌هاى شيطانى اجرا شد ، نخست شيطان به آنها القا كرد كه پذيرش حكميّت سهلترين راه براى رسيدن به صلح و آرامش است سپس آنها را به نافرمانى در برابر دستورات محكم امير مؤمنان عليه السّلام در زمينه جهاد دعوت نمود و به دنبال آن تفرقه و نفاق در آن لشكر عظيم افكند كه نتيجه آن فتنه « عمرو عاص » و فتنهء خوارج بود .\r\nسپس امام عليه السّلام براى اين كه اصحاب و يارانش در اين دام نيفتند مىفرمايد :\r\n« حال كه چنين است از وسوسه‌ها و فريبهاى او روى بگردانيد و نصيحت را از كسى كه به شما هديه مىكند پذيرا شويد ، و آن را محكم در درون جان خويش نگهدارى كنيد » ( فاصدفوا « 2 » عن نزغاته « 3 » و نفثاته « 4 » ، و اقبلوا النّصيحة ممّن أهداها اليكم ، و اعقلوها « 5 » على أنفسكم ) .\r\nدر عصر و زمان ما نيز مطلب همين گونه است ، نخست شيطان طرق انحرافى خود را سهل و آسان نشان مىدهد ، و گروهها را به سوى خود مىكشاند و بعد\r\n\r\n\r\n","description":"","footnote":"\r\n( 1 ) مائده : 91 .\r\n( 2 ) « اصدفوا » از مادّهء « صدف » ( بر وزن عطف ) به معنى اعراض كردن و منصرف شدن است .\r\n( 3 ) « نزغات » جمع « نزغة » ( بر وزن ضربه ) به معنى فريب دادن است .\r\n( 4 ) « نفثات » جمع « نفثة » در اين جا به معنى وسوسه كردن است .\r\n( 5 ) « اعقلوا » از مادّهء « عقل » ( بر وزن دغل ) به معنى بستن پاى شتر است ، سپس به نگهدارى هر چيزى اطلاق شده و عقل به معنى خرد نيز از همين ريشه است زيرا انسان را از كارهاى خلاف بازمىدارد .\r\n","page_name":" 223 ","page_number":223},
  {"content":"\r\n\r\nارزش‌هاى اسلامى را يكى يكى از آنها مىگيرد ، سپس در ميان آنها تفرقه مىافكند و به دنبال تفرقه آتش فتنه‌هاى سياسى اجتماعى و اقتصادى را روشن مىكند .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n\r\nخطبهء 122 « 1 » و من كلام له عليه السّلام قاله للخوارج ، و قد خرج إلى معسكرهم و هم مقيمون على انكار الحكومة ، فقال عليه السّلام :\r\nهنگامى كه خوارج در مخالفت خود با مسأله حكميّت ، پافشارى كردند امام عليه السّلام به لشگرگاه آنان رفت و اين خطبه را ايراد فرمود :\r\n\r\nخطبه در يك نگاه\r\nهمان گونه كه در بالا آمد ، اين خطبه ، بخشى از سخنان امام عليه السّلام قبل از « جنگ نهروان » را بازگو مىكند ، كه امام عليه السّلام به عنوان اتمام حجت براى آنها ايراد فرمود ، و سخنان امام عليه السّلام بسيار مؤثر واقع شد به گونه‌اى كه اكثريت قاطع\r\n\r\n\r\n","description":"","footnote":"\r\n( 1 ) سند خطبه :\r\nمرحوم « طبرسى » اين سخن را در كتاب « احتجاج » كوتاه‌تر از آنچه در اين جا آمده ، آورده است كه نشان مىدهد از منبع ديگرى گرفته است .\r\n« ابن ابى الحديد » مىگويد : اين كلام گر چه ظاهرا به هم پيوسته است ولى در واقع از سه بخش تشكيل مىشود كه از هم جداست و مرحوم « سيّد رضى » طبق روشى كه دارد ، گاه از يك خطبهء طولانى كلمات فصيح‌تر را جدا كرده و بخش‌هايى را حذف مىكند . ( مصادر نهج البلاغه ، جلد 2 ، صفحهء 271 ) .\r\n","page_name":" 225 ","page_number":225},
  {"content":"\r\n\r\nخوارج توبه كردند و از جنگ كناره‌گيرى نمودند .\r\nامام عليه السّلام در اين سخنان حساب شده ، نخست آنان را به دو گروه ، تقسيم نموده و صفوفشان را از هم جدا مىكند : كسانى كه در « صفين » حضور داشتند و كسانى كه حضور نداشتند .\r\nدر بخش دوّم ، روى سخن را به صفينيان كرده و به آنها يادآور مىشود :\r\nشما بوديد كه مسأله حكميّت را بر من تحميل كرديد ، در حالى كه من به شدت با آن مخالف بودم و شما را دستور به ادامه جهاد ، تا پيروزى دادم .\r\nدر بخش سوّم ، به اين نكته اشاره مىفرمايد كه : ما در آغاز اسلام براى پيشرفت اين آيين مقدّس ، حتّى با نزديكترين بستگان خود كه در صف كفر ، قرار داشتند جهاد كرديم ، ولى اكنون در برابر ما برادران مسلمان ما هستند كه به راه خطا رفته‌اند و شرايط به گونهء ديگرى است . لذا نخست بايد از آنها رفع شبهه كنيم ، اميد است مشكل حل شود .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n\r\nبخش اوّل\r\nأ كلّكم شهد معنا صفّين ؟ فقالوا : منّا من شهد و منّا من لم يشهد . قال :\r\nفامتازوا فرقتين ، فليكن من شهد صفّين فرقة ، و من لم يشهدها فرقة ، حتّى أكلّم كلّا منكم بكلامه . و نادى النّاس ، فقال :\r\nأمسكوا عن الكلام ، و أنصتوا لقولي ، و أقبلوا بأفئدتكم إليّ ، فمن نشدناه شهادة فليقل بعلمه فيها .\r\nثمّ كلّمهم عليه السّلام بكلام طويل ، من جملته أن قال عليه السّلام :\r\nألم تقولوا عند رفعهم المصاحف حيلة و غيلة ، و مكرا و خديعة : إخواننا و أهل دعوتنا ، استقالونا و استراحوا إلى كتاب اللّه سبحانه ، فالرّأي القبول منهم و التّنفيس عنهم ؟ فقلت لكم : هذا أمر ظاهره إيمان ، و باطنه عدوان ، و أوّله رحمة ، و آخره ندامة . فأقيموا على شأنكم ، و الزموا طريقتكم ، و عضّوا على الجهاد بنواجذكم ، و لا تلتفتوا إلى ناعق نعق : إن أجيب أضلّ ، و إن ترك ذلّ . و قد كانت هذه الفعلة ، و قد رأيتكم أعطيتموها . و اللّه لئن أبيتها ما وجبت عليّ فريضتها ، و لا حمّلني اللّه ذنبها . و واللّه إن جئتها إنّي للمحقّ الّذي يتّبع ؛ و إنّ الكتاب لمعي ، ما فارقته مذ صحبته .\r\n\r\nترجمه\r\nآيا همهء شما در « صفّين » با ما بوده‌ايد ؟ آنها گفتند : « بعضى از ما حضور داشت و بعضى حاضر نبود » .\r\nفرمود : پس به دو گروه تقسيم شويد ! آنها كه در « صفين » بودند يك گروه\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nشوند و آنها كه نبودند گروه ديگر ، تا با هر كدام با سخنى كه مناسب اوست سخن بگويم ، سپس امام عليه السّلام مردم را ندا داده فرمود : خاموش باشيد و به حرفهايم گوش فرا دهيد ! و با دل‌هايتان به سوى من آييد و هر كس را سوگند دادم كه دربارهء آنچه مىداند گواهى دهد با علم و اطلاع خود گواهى دهد آن گاه حضرت با آنها سخنى طولانى گفت : كه بخشى از آن اين است : « مگر آن زمان كه ( سپاه معاويه ) از روى حيله و نيرنگ و مكر و خدعه قرآنها را بر سر نيزه‌ها بلند كردند ، نگفتيد « اينها برادران ما هستند و اهل مذهب ما از ما خواسته‌اند كه از آنها درگذريم و راضى به حكميّت كتاب قرآن شده‌اند ، رأى صواب آن است كه از آنها بپذيريم و دست از آنان بكشيم ؟ » ولى من به شما گفتم : اين كارى است كه ظاهرش ايمان و باطنش ( كفر و ) عدوان است ، آغازش رحمت و پايانش ندامت است ، به حال خود باقى باشيد و از راهى كه پيش گرفته‌ايد منحرف نشويد و به جهاد ادامه دهيد ، دندانها را بر هم بفشاريد ، و به هيچ صدايى اعتنا نكنيد چرا كه اينها صداهايى است كه اگر به آن پاسخ گويند گمراه مىكند و اگر رهايش سازند گوينده‌اش خوار و ذليل مىشود ، ولى ( متأسّفانه ) پيشنهاد شما ( مسألهء حكميّت ) انجام گرفت و ديدم شما آن را پذيرفتيد ( اكنون كه در دام آنها گرفتار شده‌ايد فريادتان بلند شده است ) .\r\nبه خدا سوگند ! اگر من از پذيرش اين امر سرباز مىزدم ، متعهّد به لوازم آن نبودم و خداوند گناه آن را بر دوش من نمىگذاشت ( ولى مرا به اجبار به اين وادى كشانديد ) و اگر آن را پذيرا شدم باز حق با من بود و قرآن با من است ( و به حقانيت من حكم مىكند ) و از آن زمان كه با آن آشنا شده‌ام هرگز از آن جدا نگشته‌ام .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\n\r\nشرح و تفسير چگونه در دام دشمن افتاديد\r\nهمان گونه كه در بالا آمد مخاطبين اين خطبه ، « خوارج نهروان » هستند كه امام عليه السّلام براى اتمام حجت با آنها و هدايت و ارشاد گروه فريب خورده ، اين سخن را ايراد كرد ، و در آغاز براى آماده ساختن آنها چنين فرمود : « آيا همهء شما در « صفين » با ما بوديد ؟ » ( أكلّكم شهد معنا صفّين ؟ ) .\r\n« آنها گفتند : بعضى از ما حضور داشت و بعضى حاضر نبود » ( فقالوا : منّا من شهد و منّا من لم يشهد ) .\r\nبا اين كه ميان جنگ « صفّين » و جنگ با « خوارج نهروان » فاصلهء چندانى نبود ، معلوم نيست گروه دوّم كه در « صفّين » نبوده‌اند ، چگونه به اين گروه فتنه‌گر ، پيوستند ، شايد وسوسه‌هاى گروه اوّل در ميان مردم « كوفه » و فرزندان و بستگانشان ، اين اثر را گذاشته كه با آنها هم صدا شوند و در صف آتش بياران فتنه قرار گيرند .\r\nبه هر حال امام عليه السّلام در ادامهء اين سخن فرمود : « پس به دو گروه تقسيم شويد ! آنها كه در « صفين » بودند ، يك گروه شوند و آنها كه نبودند گروه ديگر . تا با هر كدام با سخنى كه مناسب اوست سخن بگويم » ( قال : فامتازوا فرقتين ، فليكن من شهد صفّين فرقة ، و من لم يشهدها فرقة ، حتّى أكلّم كلّا منكم بكلامه ) .\r\nاين تعبير نشان مىدهد : اگر مخاطبين در سخنان مهم ، يك دست نباشند فصاحت و بلاغت ايجاب مىكند كه آنها را از هم جدا سازند و با هر كدام مناسب حالشان سخن بگويند ، تا كاملا مؤثّر واقع شود و امام عليه السّلام از اين روش استفاده فرمود و نتيجه بخش بود .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nبعد از آن مىخوانيم : « امام عليه السّلام مردم را ندا داد فرمود : خاموش باشيد ! و به حرفهايم گوش فرا دهيد ! و با دل‌هايتان به سوى من آييد ، و هر كس را سوگند دادم كه دربارهء آنچه مىداند گواهى دهد ، با علم و اطلاع خود گواهى دهد » ( و نادى النّاس ، فقال : أمسكوا عن الكلام ، و أنصتوا لقولي ، و أقبلوا بأفئدتكم إليّ ، فمن نشدناه « 1 » شهادة فليقل بعلمه فيها ) .\r\nاز اين تعبير استفاده مىشود كه « خوارج » يا لشكريان امام عليه السّلام كه در آن جا حضور داشتند و يا هر دو ، مشغول سخن گفتن با يكديگر بودند ، امام نخست آنها را دعوت به سكوت و گوش فرادادن از دل و جان نمود تا زمينهء تأثير آماده شود و در ضمن ، شهود خود را نيز از ميان جمعيّت به صورت عام برگزيد .\r\n« سپس آن حضرت عليه السّلام با آنان سخن گفت ، سخنى طولانى كه بخشى از آن اين است » ( ثمّ كلّمهم عليه السّلام بكلام طويل ، من جملته أن قال عليه السّلام « 2 » ) .\r\nامام عليه السّلام دست آنها را گرفته و به گذشتهء نزديك مىبرد و اشتباهات بزرگ و عصيان آنها را يادآور مىشود و به گروهى كه در « صفين » حضور داشته‌اند مىفرمايد : « مگر آن زمان كه ( سپاه معاويه ) از روى حيله و نيرنگ و مكر و خدعه قرآنها را بر سر نيزه‌ها بلند كردند ، نگفتيد : اينها برادران ما هستند و اهل مذهب ما ؟ از ما خواسته‌اند كه از آنان درگذريم و راضى به حكميّت كتاب خدا ، قرآن\r\n\r\n\r\n","description":"","footnote":"\r\n( 1 ) « نشد » از مادّهء « نشد » ( بر وزن مشق ) به معنى صدا زدن و سؤال كردن و طلب نمودن است و در جملهء بالا به معنى شهادت طلبيدن است .\r\n( 2 ) آيا اين جمله كلام « سيّد رضى » است يا كلام راوى اين خطبه ، كه « سيّد رضى » از او نقل كرده ؟ درست معلوم نيست ولى مسلّم است كه سخن امام عليه السّلام بسيار از آنچه در « نهج البلاغه » آمده بيشتر بوده است و « سيّد رضى » طبق روشى كه دارد بخشهاى برجسته‌تر را برگزيده است .\r\n","page_name":" 230 ","page_number":230},
  {"content":"\r\n\r\nشده‌اند ، رأى صواب اين است كه از آنها بپذيريم و دست از آنان بكشيم ؟ » ( ألم تقولوا عند رفعهم المصاحف حيلة و غيلة « 1 » ، و مكرا و خديعة : إخواننا و أهل دعوتنا ، استقالونا « 2 » و استراحوا إلى كتاب اللّه سبحانه ، فالرّأي القبول منهم و التّنفيس « 3 » عنهم ) .\r\nآن گاه پاسخ خود را در برابر اين فريب و نيرنگ به آنها يادآور شده مىفرمايد :\r\n( به خاطر داريد كه ) من به شما گفتم : اين كارى است كه ظاهرش ايمان و باطنش ( كفر و ) عدوان است ، آغازش رحمت و پايانش ندامت است » ( فقلت لكم : هذا أمر ظاهره إيمان ، و باطنه عدوان ، و أوّله رحمة ، و آخره ندامة ) .\r\n« بر همين حال باقى باشيد ، و از راهى كه پيش گرفته‌ايد منحرف نشويد و در اين مرحلهء سرنوشت‌ساز ، به جهاد ادامه دهيد و در جهاد دندانها را بر هم بفشاريد و به هيچ صدايى اعتنا نكنيد ، چرا كه اينها صداهايى است كه اگر به آن پاسخ ( موافق ) گويند گمراه مىكند و اگر رهايش سازند گوينده‌اش خوار و ذليل مىشود » ( فأقيموا على شأنكم ، و الزموا طريقتكم ، و عضّوا على الجهاد بنواجذكم ، و لا تلتفتوا إلى ناعق نعق : إن أجيب أضلّ ، و إن ترك ذلّ ) .\r\n« ولى ( مع الأسف ) اين كار ( مسألهء حكميّت ) انجام گرفت و ديدم شما آن را پذيرفتيد » ( اكنون كه در دام آنها گرفتار شده‌ايد فريادتان بلند شده است ) ( و قد كانت هذه الفعلة ، و قد رأيتكم أعطيتموها ) .\r\nراستى شگفت‌آور است ! از يكسو امام عليه السّلام را در آخرين لحظات سرنوشت‌ساز جنگ ، كه گام‌هاى كوتاهى به سوى پيروزى باقى مانده بود ، سخت در فشار\r\n\r\n\r\n","description":"","footnote":"\r\n( 1 ) « غيلة » به معنى نيرنگ است .\r\n( 2 ) « استقالوا » از مادّهء « استقالة » به معنى درخواست پس گرفتن چيزى است .\r\n( 3 ) « تنفيس » به معنى گشايش و آزاد نمودن و دست كشيدن است .\r\n","page_name":" 231 ","page_number":231},
  {"content":"\r\n\r\nمىگذارند كه به نيرنگ « ابن عاص » تن در دهد و حكميّت را بپذيرد ، و حتى امام عليه السّلام را تهديد مىكنند كه اگر « مالك اشتر » باز نكردد ، جان خودت در خطر است ، ولى هنگامى كه پرده‌ها كنار مىرود و نيرنگ‌ها فاش مىشود و به بن‌بست مىرسند به جاى آن كه بيايند و عذرخواهى كنند ، در فكر جبران اين خطاى بزرگ برآيند ، طلبكار مىشوند كه ، چرا حكميّت را پذيرفتى ؟ ! نكتهء جالب اين كه : امام عليه السّلام در آغاز « خوارج » را به دو دسته كرد ؛ گروهى كه در « صفين » حضور داشتند و گروهى كه نداشتند تا روشن سازد كه اگر گروه دوّم به خاطر نادانى و بىخبرى از جريان صفين ، قيام كردند ، شما كه در صفين بوديد و تمام جريان‌ها را از نزديك ديديد ، چرا ؟ شما با چه منطقى به ميدان جنگ « نهروان » گام گذاشتيد ؟ و مرا مسؤول داستان حكميّت مىدانيد ؟\r\nو به اين ترتيب هم با آنها اتمام حجت فرمود ، و هم به گروه دوّم كه فريب اين گروه را خورده بودند و به اتفاق آنها به ميدان آمده بودند .\r\nو كارى بدتر از اين نيست كه انسان گوش به ارشاد و راهنمايى ناصح مشفق فرا ندهد و هنگامى كه گرفتار عاقبت شوم اعمال خود شد ، او را مقصّر بشمارد و زبان اعتراض بگشايد .\r\nآرى ، انسان‌هاى بى انصاف و فراموش كار ، از اين كارها بسيار دارند .\r\nسپس امام عليه السّلام با سخن ديگرى ، مطلب را براى آنها آشكارتر مىسازد .\r\nمىفرمايد : « به خدا سوگند ! اگر من از پذيرش اين امر ( حكميّت ) سرباز مىزدم ، متعهّد به لوازم آن نبودم و خداوند گناه آن را بر دوش من نمىگذاشت ! » ( و اللّه لئن أبيتها ما وجبت عليّ فريضتها ، و لا حمّلني اللّه ذنبها ) .\r\nاشاره به اين كه : اگر من در آغاز سخت با مسألهء حكميّت مخالف بودم براى اين كه در برابر لوازم آن مسئوول نباشم . و گناه آن بر دوش من سنگينى نكند ؛\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nچرا كه مسألهء حكميّت سبب تقويت حاكميت جبّاران شام ، شد و خون‌هاى شهداى « صفين » را بر باد داد و طرفداران حق را ذليل و مأيوس كرد .\r\nبه دنبال آن مىافزايد : از سوى ديگر « به خدا سوگند ! اگر آن را در پايان كار پذيرا شدم باز حق با من بود و قرآن با من است ( و به حقانيت من گواهى مىدهد ) از آن زمان كه با آن آشنا شده‌ام ، هرگز از آن جدا نگشته‌ام » ( و واللّه إن جئتها إنّي للمحقّ الّذي يتّبع ؛ و إنّ الكتاب لمعي ، ما فارقته مذ صحبته ) .\r\nاشاره به اين كه ، هنگامى كه ديدم در ميان شما در مسألهء حكميّت چنان اختلافى افتاده كه اگر جلوى آن را نگيرم شما خودتان بر ضد يكديگر قيام مىكنيد و گروهى بر گروه ديگر شمشير مىكشد و اسباب بدبختى و رسوايى بزرگ فراهم مىشود ، اين جا بود كه مجبور شدم و حكميّت را پذيرفتم .\r\nو آنگهى ، اگر در مسأله حكميّت قرآن ، كار را به دست كسى مىگذاشتيد ، كه هميشه با قرآن بوده و از محتواى آن كاملا آگاه است و به سراغ فرد ساده‌لوح و نادان و پستى همچون « ابو موسى اشعرى » نمىرفتيد ، اين توطئه خنثى مىشد ، و اگر زيان‌هايى داشت به حدّاقل مىرسيد ؛ اما شما هم حكميّت را بر من تحميل كرديد ، و هم ابو موسى اشعرى نادان را . و در اين دام بزرگ گرفتار شديد و حدّ اكثر زيان‌هاى آن را پذيرفتيد .\r\nحال حرف حساب شما چيست ؟ آيا من بايد پاسخ‌گوى خلاف كاريهاى شما باشم ؟ و جريمهء جرايم سنگين شما را بپردازم ؟\r\nاز آن چه در بالا گفته شد ، نكات زير روشن مىشود :\r\n1 - امام عليه السّلام در اين بخش از سخنانش دو بار سوگند ياد كرده است . مخصوصا در بخش دوّم با تاكيدهاى بيشتر تا نشان دهد كمترين كوتاهى از ناحيه او نبوده است .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\n2 - آنچه امام عليه السّلام در اين دو سوگند بيان كرده دليلى بر ترديد آن حضرت در مسألهء حكميّت نبوده است بلكه اشاره به دو حالت مختلف است . در آغاز سخت مخالف بود چون آن را فريب و نيرنگ خطرناكى مىدانست و بعد كه اصحاب و يارانش اختلاف كردند و گروه عظيمى از افراد بىخبر و نادان اصرار بر قبول حكميّت داشتند ، براى پرهيز از ضايعات بيشتر ، و دفع فتنه‌هاى فزونتر ، تن به حكميّت داد . از اين رو ، هم مخالفت اوّل حكيمانه بود و هم موافقت دوّم .\r\nاز اين گذشته اگر آنها در مسألهء حكميّت روى فرد نادان و ساده‌لوحى همچون « ابو موسى اشعرى » پافشارى نمىكردند ، مشكلات بسيار كمتر بود ، آنچه باعث عقيم ماندن نتايج جنگ « صفين » و امتياز گرفتن دشمنان اسلام شد ، همان پافشارى جاهلانه بود بنابر اين ، اين گروه متعصب و نادان ، سنگرهاى خود را يكى بعد از ديگرى از دست دادند و گرفتار آن سرانجام شوم شدند ، و عجب اين كه همه اينها را فراموش كرده ، در برابر امام عليه السّلام شمشير كشيدند و مدعى شدند چرا حكميّت را پذيرفتى ؟ ! اما به هر حال ، سخنان منطقى و پر بار امام عليه السّلام در اين زمينه كار خود را كرد و گروه زيادى از « خوارج » در همان جا بيدار شدند و توبه كردند و از جنگ كناره‌گيرى نمودند ، حتى در بعضى از تواريخ آمده اكثريت آنها به توبه‌كنندگان پيوستند .\r\n\r\nنكته گوشه‌اى از شخصيت معاويه !\r\nكارهايى كه « معاويه » در طول تاريخ زندگى خود مخصوصا در دوران حكومتش كرد ، براى هر فرد با انصافى اين نكته را روشن مىسازد كه او نه به عدالت در\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nميان مسلمين مىانديشيد ، و نه براى پيشرفت اسلام ، دل مىسوزاند . او پيوسته در اين فكر بود ، كارى كند كه پايه‌هاى حكومت لرزانش محكم شود ، و به همين دليل ، از تمام شيوه‌هايى كه حاكمان جبّار دنيا استفاده كردند استفاده مىكرد .\r\nداستان برافراشتن پيراهن « عثمان » در « شام » و اشك‌هاى دروغين ريختن و مردم را براى شورش در برابر امير مؤمنان على عليه السّلام برانگيختن و خون مسلمين را بر باد دادن يك نمونه زنده آن بود .\r\nدادن رشوه‌هاى كلان به سران قبايل و حتى بعضى از فرماندهان لشكر على عليه السّلام و ايجاد تفرقه و نفاق در ميان آنها و در بين مردم .\r\nفرستادن گروه‌هاى غارتگر به نواحى مختلف براى ايجاد ناامنى ، نمونه‌هاى ديگرى محسوب مىشود .\r\nمسألهء بلند كردن قرآن‌ها بر سر نيزه‌ها نيز در همين راستا ارزيابى مىشود . او نه آمادهء پذيرش حكميّت قرآن بود و نه اهميّتى به اين امر مىداد او فقط حكومت مىخواست .\r\nبعضى از شارحان « نهج البلاغه » در اين جا اشارات قابل ملاحظه‌اى دارند .\r\nمىنويسد :\r\n« معاويه » در آغاز به عنوان خون خواهى عثمان ، در برابر امير مؤمنان على عليه السّلام برخاست ولى پس از پيروزى با قاتلان عثمان ، هيچ برخوردى نداشت .\r\nگاه به بعضى از آنها مىگفت : الست من قتلة عثمان ؟ ( آيا تو از قاتلان عثمان نيستى ؟ ) و گاه هم سكوت مىكرد و عطايى به آنها مىبخشيد . ( اين سخن را از « عقاد » در كتاب « معاويه » نقل مىكند ) .\r\nو از كتاب « على بن ابى طالب عليه السّلام » نوشته « عبد الكريم خطيب » نقل مىكند كه « عايشه » دختر « عثمان » از « معاويه » خواست قاتلان پدرش را قصاص\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nكند . « معاويه » در جواب به او گفت : « لان تكوني ابنة عمّ أمير المؤمنين خير من أن تكوني امرأة من عرض النّاس ؛ تو دختر عموى امير المؤمنين باشى ، بهتر از آن است كه يكى از زنان عادى به شمار روى » .\r\nمنظورش اين است كه خونخواهى عثمان تمام شد هدف اين بود كه به حكومت نائل شوم كه تأمين شد . پافشارى بر خونخواهى ممكن است وضع مرا متزلزل سازد ، تو هم قانع باش كه به منزلهء دختر عموى من هستى ، دختر عموى حاكم مسلمين ! البتّه « معاويه » را از ياران نزديكش نيز مىتوان شناخت ، « عقاد » دانشمند معروف اهل سنت مىنويسد :\r\n« روزى « عمرو عاص » به « معاويه » گفت : اترى انّنا خالفنا عليّا لفضلنا ؛ تو گمان مىكنى ما با على عليه السّلام بدين جهت مخالفت كرديم كه از او برتريم ؟ » ، « لا و اللّه إن هي إلّا الدّنيا نتكالب عليها » ؛ به خدا سوگند ! چنين نيست هدف ما اين است كه به مقامات دنيا دست يابيم » و سخن از دين و اسلام و قرآن دستاويزى بيش نيست .\r\n« ابن اثير » مىنويسد : « سعد وقاص » به « معاويه » گفت : « السّلام عليك أيّها الملك ؛ سلام بر تو اى پادشاه ! » « معاويه » گفت : چرا يا امير المؤمنين نگفتى ؟ « سعد وقاص » پاسخ داد : « و اللّه إنّي ما أحبّ إن ولّيتها بما ولّيتها ؛ به خدا سوگند من دوست ندارم خلافت را آن گونه كه تو ( از طريق مكر و حيله ) به دست آورده‌اى در اختيار بگيرم » « 1 » .\r\n\r\n\r\n","description":"","footnote":"\r\n( 1 ) « في ظلال نهج البلاغه » مرحوم « مغنيه » ذيل خطبهء مورد بحث جلد 2 ، صفحهء 222 به بعد .\r\n","page_name":" 236 ","page_number":236},
  {"content":"\r\n\r\n\r\nبخش دوّم\r\nفلقد كنّا مع رسول اللّه صلّى اللّه عليه و آله ، و إنّ القتل ليدور على الآباء و الأبناء و الإخوان و القرابات ، فما نزداد على كلّ مصيبة و شدّة إلّا إيمانا ، و مضيّا على الحقّ ، و تسليما للأمر ، و صبرا على مضض الجراح . و لكنّا إنّما أصبحنا نقاتل إخواننا في الإسلام على ما دخل فيه من الزّيغ و الإعوجاج ، و الشّبهة و التّأويل . فإذا طمعنا في خصلة يلمّ اللّه بها شعثنا ، و نتدانى بها إلى البقيّة فيما بيننا ، رغبنا فيها ، و أمسكنا عمّا سواها .\r\n\r\nترجمه\r\nما همراه رسول خدا صلّى اللّه عليه و آله بوديم ، و قتل و كشتار ( حتى ) در ميان پدران و فرزندان و برادران و خويشاوندان ( كه بر ضد اسلام قيام كرده بودند ) دور مىزد ، و هر مصيبت و سختى در اين راه پيش مىآمد ، سبب افزايش ايمان ما و حركت در راه حق و تسليم در برابر فرمان ( خدا ) و شكيبايى بر درد و سوزش جراحت‌ها مىشد ، ( و در يك جمله ما از هيچ مشكلى هراس نداشتيم ) ولى ما هم اكنون با جماعتى كه ( ظاهرا ) برادران اسلامى ما هستند ، به خاطر انحرافات و كجىها و شبهات و تأويلات ناروا كه در اسلام دارند ، پيكار مىكنيم ، بنابر اين هر گاه احساس كنيم چيزى باعث جمع پراكنده ما مىگردد و به وسيلهء آن به هم نزديك مىشويم و باقيماندهء پيوندها را در ميان خود محكم مىسازيم ، به آن علاقه نشان مىدهيم و از غير آن خوددارى مىكنيم !\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n\r\nشرح و تفسير تا آن جا كه در توان داريم براى وحدت مىكوشيم\r\nامام عليه السّلام در اين بخش از خطبه كه آخرين بخش آن است به سراغ يك جواب منطقى براى بهانه‌جويان « خوارج » مىرود ، آنهايى كه مىگفتند : چرا امام عليه السّلام تن به حكميّت داده است ؟ چرا ما همچون ياران پيامبر صلّى اللّه عليه و آله در صدر اسلام با دشمن تا آخرين نفس نجنگيم ؟ آيا پيامبر اكرم صلّى اللّه عليه و آله هرگز تن به حكميّت با دشمنان خود داد ؟\r\nامام عليه السّلام در پاسخ ، اين حقيقت را آشكار مىسازد كه زمان ما با زمان پيامبر صلّى اللّه عليه و آله بسيار متفاوت است و كسانى كه ما با آنها مىجنگيم ، گروهى از مسلمانان فريب خورده‌اند ، در حالى كه دشمنان ما در صدر اسلام ، كفّار بىايمان و مشركان مخالف با اسلام بودند . مىفرمايد :\r\n« ما همراه رسول خدا صلّى اللّه عليه و آله بوديم و قتل و كشتار ( حتى ) در ميان پدران و فرزندان و برادران و خويشاوندان ( كه بر ضد اسلام قيام كرده بودند ) دور مىزد و در اين راه ، هر مصيبت و سختى پيش مىآمد سبب افزايش ايمان ما و حركت در راه حق و تسليم در برابر فرمان ( خدا ) و شكيبايى بر درد و سوزش جراحت‌ها مىشد » ( فلقد كنّا مع رسول اللّه صلّى اللّه عليه و آله ، و إنّ القتل ليدور على الآباء و الأبناء و الإخوان و القرابات ، فما نزداد على كلّ مصيبة و شدّة إلّا إيمانا ، و مضيا على الحقّ ، و تسليما للأمر ، و صبرا على مضض « 1 » الجراح ) .\r\nآرى در آن زمان ما با قدرت و شدت به دشمن حمله مىكرديم حتى اگر برادران و بستگان ما در وصف آنها قرار داشتند ، گرچه مصيبت آنها بر ما سخت\r\n\r\n\r\n","description":"","footnote":"\r\n( 1 ) « مضض » به معنى درد و سوزش است .\r\n","page_name":" 238 ","page_number":238},
  {"content":"\r\n\r\nبود اما چون به فرمان خدا انجام مىگرفت ، ايمان ما فزونى مىيافت و در برابر تمام مصائب و جراحات جنگ صبور و شاكر بوديم .\r\nولى امروز جريان تغيير يافته « ما هم اكنون با جماعتى كه ( ظاهرا ) برادران اسلامى ما هستند به خاطر انحرافات و كجىها و شبهات و تأويلات ناروا كه در اسلام دارند پيكار مىكنيم ، بنابر اين هر گاه احساس كنيم چيزى باعث جمع پراكندهء ما مىشود و به وسيلهء آن به هم نزديك مىگرديم و باقيماندهء پيوندها را در ميان خود محكم مىسازيم ، به آن علاقه نشان مىدهيم و از غير آن خوددارى مىكنيم » ( و لكنّا إنّما أصبحنا نقاتل إخواننا في الإسلام على ما دخل فيه من الزّيغ و الإعوجاج ، و الشّبهة و التّأويل . فإذا طمعنا في خصلة يلمّ « 1 » اللّه بها شعثنا « 2 » ، و نتدانى بها إلى البقيّة فيما بيننا ، رغبنا فيها ، و أمسكنا عمّا سواها ) .\r\nامام عليه السّلام با اين عبارت ، نشان مىدهد كه قياس زمان او به زمان پيامبر صلّى اللّه عليه و آله قياس مع الفارق است چرا كه در آن زمان ، مبارزه با دشمن بيرون بود ، و در زمان امام عليه السّلام با دوستان فريب خورده و منحرف درونى ، و در واقع كار امام عليه السّلام در قبول حكميّت برگرفته از آيهء شريفه «  « وَ إِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما فَإِنْ بَغَتْ إِحْداهُما عَلَى الْأُخْرى فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّهِ فَإِنْ فاءَتْ فَأَصْلِحُوا بَيْنَهُما بِالْعَدْلِ وَ أَقْسِطُوا إِنَّ اللَّهَ يُحِبُّ الْمُقْسِطِينَ »  ؛ هر گاه دو گروه از مؤمنان با هم به نزاع و جنگ پردازند آنها را آشتى دهيد و اگر يكى از آن دو بر ديگرى تجاوز كند ، با گروه متجاوز پيكار كنيد\r\n\r\n\r\n","description":"","footnote":"\r\n( 1 ) « يلمّ » از مادّهء « لمّ » ( بر وزن غم ) به معنى جمع آورى كردن است و گاه به معنى جمع آورى توأم با اصلاح نيز آمده است .\r\n( 2 ) « شعث » در اصل به معنى ژوليدگى و غبار آلود بودن است سپس به هر نوع پراكندگى اطلاق شده است .\r\n","page_name":" 239 ","page_number":239},
  {"content":"\r\n\r\nتا به فرمان خدا باز گردد و هر گاه بازگشت نمود در ميان آن دو به عدالت ، صلح برقرار سازيد و عدالت پيشه كنيد كه خداوند عدالت پيشگان را دوست مىدارد » « 1 » .\r\nدرست است كه اصل پيشنهاد حكميّت ، خدعه و نيرنگ بود ، و سردمداران سپاه شام ، اعتقادى به قرآن نداشتند و به همين دليل ، امام عليه السّلام در آغاز شديدا با آن مخالف بود ، ولى بعد از آن كه تحت فشار جمعيّت فريب خوردگان لشكرش ، آن را پذيرفت باز ممكن بود از طريق رهبرى صحيح ، حكميّت به نتيجه‌اى كه تا حدى مطلوب بود ، برسد ، ولى چنان كه مىدانيم باز هم فشارهاى جاهلان و افراد نادان ، حكميّت را به سويى برد كه جز ضرر و زيان و بدبختى به بار نياورد .\r\n\r\n\r\n","description":"","footnote":"\r\n( 1 ) حجرات ، آيهء 9 .\r\n","page_name":" 240 ","page_number":240},
  {"content":"\r\n\r\n\r\nخطبهء 123 « 1 » و من كلام له عليه السّلام قاله لأصحابه في ساحة الحرب بصفّين\r\nاز سخنان امام است كه در ميدان نبرد « صفين » به ياران خود فرمود .\r\n\r\nخطبه در يك نگاه\r\nاين ، خطبه بخشى از خطبهء طولانىترى است كه مرحوم « سيّد رضى » قسمتهايى از آن را برگزيده است و در اين قسمت به چند نكته مهم اشاره شده است :\r\n1 - كسانى كه در جنگ ، قدرت و جرأت بيشترى نصيبشان شده بايد از افراد ضعيفتر حمايت و دفاع كنند .\r\n2 - كسانى كه به خاطر ترس از مرگ ، از جهاد فرار مىكنند در اشتباهند ، زيرا\r\n\r\n\r\n","description":"","footnote":"\r\n( 1 ) اين كلام را به صورت پراكنده در كتب ديگر ، مىتوان يافت از جمله :\r\n1 - « كافى » في باب « فضل الجهاد » .\r\n2 - « عقد الفريد » « ابن عبد ربّه » .\r\n3 - « الجمل » « مفيد » به نقل از كتاب « الجمل واقدى » .\r\n4 - « ارشاد » شيخ مفيد .\r\n5 - « تجارب الأمم » « ابن مسكويه » طبق نقل « تأسيس الشيعه » .\r\n6 - « امالى شيخ طوسى رحمه اللّه » .\r\n( مصادر نهج البلاغه ، جلد 2 ، صفحهء 273 ) .\r\n","page_name":" 241 ","page_number":241},
  {"content":"\r\n\r\nاز مرگ نمىتوان فرار كرد چرا كه انسان هر جا باشد دامن او را خواهد گرفت .\r\n3 - مرگى پر افتخارتر و گرامىتر ، از شهادت نيست ، هزار شمشير بر بدن انسان وارد شود بهتر از آن است كه در بستر بميرد .\r\n4 - پيش بينى ذلت و زبونى مردم كوفه در آينده به خاطر سستى آنها در نبرد با ظالمان\r\n.\r\n\r\n","description":"","footnote":"","page_name":" 242 ","page_number":242},
  {"content":"\r\n\r\n\r\nبخش اوّل\r\nو أيّ امرىء منكم أحسّ من نفسه رباطة جأش عند اللّقاء . و رأى من أحد من إخوانه فشلا فليذبّ عن أخيه بفضل نجدته الّتي فضّل بها عليه كما يذبّ عن نفسه . فلو شاء اللّه لجعله مثله . إنّ الموت طالب حثيث لا يفوته المقيم ، و لا يعجزه الهارب . إنّ أكرم الموت القتل ! و الّذي نفس ابن أبي طالب بيده ، لألف ضربة بالسّيف أهون عليّ من ميتة على الفراش في غير طاعة اللّه !\r\n\r\nترجمه\r\nهر كدام از شما كه در صحنهء جنگ ، قوت قلب بيشترى در خود احساس مىكند ، و در ب عضى از برادرانش ضعف و سستى مىبيند ، بايد به شكرانهء برترى و شجاعتى كه خدا به او بخشيده است ، از وى دفاع كند ، آن گونه كه از خود دفاع مىكند ، چرا كه اگر خدا مىخواست او را همانند برادرش ، ضعيف قرار مىداد ( حال كه قوت و قدرت بيشترى به او بخشيده ، بايد شكر آن را ادا كند ) .\r\n( بدانيد ! ) مرگ طلب كنندهء سريعى است ، كه نه آنها كه بر جاى خود ايستاده‌اند از چنگال او رهايى مىيابند ، و نه آنها كه فرار مىكنند مىتوانند از دستش بگريزند . به يقين بهترين مرگ ، شهادت ( در راه خدا ) است . سوگند به آن كس كه جان فرزند ابو طالب در دست اوست هزار ضربه شمشير بر من آسان‌تر است تا مرگ در بستر در غير طاعت خدا\r\n!\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nشرح و تفسير شكرانهء قدرت !\r\nاين كلام خواه در آستانهء جنگ « صفّين » از سوى امام عليه السّلام ايراد شده باشد ، همان گونه كه در بالا اشاره شد ، يا به گفتهء بعضى از محققان در آستانهء جنگ « جمل » بعد از سر و صداهاى لشكر « عايشه » ، و يا در هر دو ايراد شده باشد - چرا كه تناسب با هر نبردى دارد - در هر حال مشتمل بر نكات مهمى است كه سه نكته آن در اين بخش از خطبه آمده است .\r\nنخست ، لزوم هماهنگى در ميان نفرات لشكر ، به گونه‌اى كه قويترها از ضعيفترها حمايت كنند تا ضايعات به حدّ اقل برسد . مىفرمايد : « هر كدام از شما كه در صحنهء جنگ قوت قلب بيشترى در خود احساس مىكند و در بعضى از برادرانش ضعف و سستى مىبيند بايد به شكرانهء برترى و شجاعتى كه خدا به او بخشيده است ، از وى دفاع و حمايت كند ، آن گونه كه از خود دفاع مىكند » ( و أيّ امرىء منكم أحسّ من نفسه رباطة جأش « 1 » عند اللّقاء . و رأى من أحد من إخوانه فشلا فليذبّ عن أخيه بفضل نجدته « 2 » الّتي فضّل بها عليه كما يذبّ عن نفسه ) .\r\nسپس اضافه مىفرمايد : « زيرا اگر خدا مىخواست او را همانند برادرش ضعيف قرار مىداد » ( فلو شاء اللّه لجعله مثله ) .\r\nحال كه قوّت و قدرت به او بخشيده بايد شكر آن را ادا كند .\r\n\r\n\r\n","description":"","footnote":"\r\n( 1 ) « رباطه » از « ربط » به معنى محكم بستن چيزى است و « جأش » ( بر وزن عرش ) به معنى قلب و سينه است و هنگامى كه اين دو واژه با هم استعمال مىشود به معنى قوت قلب و شجاعت مىباشد .\r\n( 2 ) « نجدة » به معنى شجاعت از « نجد » ( بر وزن مجد ) به معنى غلبه گرفته شده است .\r\n","page_name":" 244 ","page_number":244},
  {"content":"\r\n\r\nاشاره به اين كه : افعال خداوند گر چه همه از روى حكمت است ، با اين حال كسى كه از مواهب بيشترى برخوردار شده است ، بايد به شكرانه آن ، ديگران را هم زير چتر آن موهبت قرار دهد تا عملا شكر نعمت را به جاى آورده باشد .\r\nاز سوى ديگر ، اگر همكارى و هماهنگى تنگاتنگ در ميان نفرات لشكر نباشد ، همه آسيب مىبينند ، زيرا دشمن به آن بخشى كه احساس مىكند ، ضعيفتر است حمله مىكند ، هنگامى كه آن را در هم شكست ، دور مىزند و بقيه را در حلقهء محاصره قرار مىدهد ، بنابر اين علاوه ، بر مسألهء شكرانه ، سياست جنگى نيز ايجاب مىكند كه بخشهاى نيرومندتر لشكر ، مراقب بخشهاى ضعيفتر باشند و در حمايت و دفاع از آنان ، كوتاهى نكنند ، كه ضربات بر خود آنان وارد خواهد آمد ، بخصوص اين كه : اگر دشمن بتواند بخشى از لشكر را از كار بيندازد ، ضربهء سنگينى بر روحيه ديگران وارد مىشود .\r\nآن گاه به سراغ نكتهء ديگرى مىرود و مىفرمايد : هيچ كس نبايد تصور كند مىتواند از چنگال مرگ حتمى فرار كند ، زيرا : « مرگ طلب كنندهء سريعى است ، كه نه آنها كه بر جاى خود ايستاده‌اند از چنگال او رهايى مىيابند و نه آنها كه فرار مىكنند مىتوانند از دست او بگريزند ! » ( إنّ الموت طالب حثيث « 1 » لا يفوته المقيم . و لا يعجزه الهارب ) .\r\nدر اين جا سؤالى پيش مىآيد و آن اين كه : مىدانيم مرگ دو گونه است :\r\nمرگ حتمى ، و مرگ معلّق يا مشروط ؛ آنچه قابل تغيير نيست مرگ حتمى است ولى مرگهاى مشروط قابل تغيير و دگرگونى با تغيير شرايط است و مرگهاى ميدان نبرد ممكن است از مرگهاى حتمى نباشد پس چگونه امام عليه السّلام به\r\n\r\n\r\n","description":"","footnote":"\r\n( 1 ) « حثيث » به معنى سريع از مادّهء « حث » ( بر وزن مسّ ) به معنى برانگيختن و تحريك كردن گرفته شده است .\r\n","page_name":" 245 ","page_number":245},
  {"content":"\r\n\r\nاين مسألهء استناد مىفرمايد ، كه هيچ كس نمىتواند از چنگال مرگ فرار كند ؟\r\nاين سؤال را مىتوان از دو جهت پاسخ گفت : نخست اين كه : امام عليه السّلام تنها ناظر به مرگهاى حتمى است كه خواه در ميدان نبرد باشد يا غير ميدان نبرد ، قابل اجتناب نيست و سرآمد نهايى عمر است .\r\nديگر اين كه بر فرض كه انسان بتواند از چنگال مرگهاى مشروط و معلّق بگريزد ، ولى چه سود ؟ سرانجام مرگ حتمى دامن هر انسانى را بدون استثنا مىگيرد ، براى چند روز زنده ماندن ، نبايد انسان تن به ذلّت و تسليم در برابر ظالمان بدهد « 1 » .\r\nسپس امام به نكتهء مهم و پرارزشى اشاره فرموده ، مىگويد : « به يقين بهترين مرگ شهادت ( در راه خدا ) است ، سوگند به آن كس كه جان فرزند ابو طالب در دست اوست هزار ضربهء شمشير بر من آسانتر است تا مرگ در بستر ، در غير طاعت خدا ! » ( إنّ أكرم الموت القتل ! و الّذي نفس ابن أبي طالب بيده ، لألف ضربة بالسّيف أهون عليّ من ميتة « 2 » على الفراش في غير طاعة اللّه ) .\r\nاين تعبير حكايت از عظمت مقام شهيدان و امر شهادت مىكند تا آن جا كه امام عليه السّلام حاضر است هزار ضربهء شمشير را به جان بخرد ولى در بستر ، به مرگ طبيعى نميرد و اين زبان قال يا حال همهء مؤمنان مخلص و شجاع و پاك‌باختگان راه حق است .\r\nدر ضمن ، معناى اين سخن آن نيست كه احساس درد و رنج ضربات شمشير\r\n\r\n\r\n","description":"","footnote":"\r\n( 1 ) دربارهء مرگ حتمى و معلّق در جلد 3 همين كتاب صفحهء 26 بحث كافى كرده‌ايم .\r\n( 2 ) « ميتة » ( با كسر ميم ) به معنى چگونگى و كيفيت مردن است و « ميتة » ( با فتح ميم ) به معنى شخص مرده است ( توجه داشته باشيد كه ميّت مذكر و ميتة مؤنث است ) .\r\n","page_name":" 246 ","page_number":246},
  {"content":"\r\n\r\nرا نمىكنم - آن گونه كه بعضى از شارحان « نهج البلاغه » پنداشته‌اند - بلكه ، منظور اين است از نظر معنوى و ارزشى سزاوار است كه انسان به استقبال ضربات شمشيرها برود و در بستر ، به مرگ طبيعى نميرد زيرا افتخار شهادت ، انسان را آمادهء تحمّل رنجها مىكند .\r\nالبتّه اگر انسان در بستر بميرد و در مسير طاعت حق باشد - از روايات اسلامى استفاده مىشود - كه حكم شهادت را دارد و اين همان چيزى است كه در آخر عبارت ، امام عليه السّلام به آن اشاره كرده است .\r\n\r\nنكته شهادت برترين افتخار !\r\nدر فرهنگ اسلامى شهادت به عنوان يكى از والاترين ارزشها ، و شهيدان از بلند مرتبه‌ترين انسانها هستند و مردان خدا همان گونه كه امام عليه السّلام در اين خطبه بيان مىفرمايد : همواره آرزوى شهادت در سر مىپرورانند و از مرگ طبيعى در بستر بىزار بودند ، و شهادت را هزار بار از آن برتر مىدانستند ، و حاضر بودند ، ضربات زيادى بر پيكرشان وارد شود و شربت شهادت بنوشند ولى در بستر نميرند ، چرا كه جان انسان بزرگترين هديهء الهى است و چه بهتر كه اين هديهء الهى نثار راه او شود ، نه اين كه در بستر مرگ به هدر رود .\r\nدر فضيلت شهادت ، همين بس كه در حديثى از پيغمبر اكرم صلّى اللّه عليه و آله مىخوانيم : مشاهده كرد كسى دعا مىكند و عرض مىكند : « اللّهمّ إنّي أسألك خير ما تسئل فاعطني أفضل ما تعطي ؛ خداوندا من بهترين چيزى كه بندگانت از تو مىخواهند را از تو مىطلبم ، پس بهترين عطايت را به من ارزانى دار » .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nپيامبر صلّى اللّه عليه و آله فرمود : « إن استجيب لك اهريق دمك في سبيل اللّه ؛ هر گاه دعاى تو مستجاب شود در راه خدا شهيد خواهى شد » « 1 » .\r\nدر حديث ديگرى از همان حضرت آمده است : « ما من أحد يدخل الجنّة فيتمنّى أن يخرج منها إلّا الشّهيد فإنّه يتمنّى أن يرجع فيقتل عشر مرّات ممّا يرى من كرامة اللّه ؛ هيچ كس وارد بهشت نمىشود كه آرزو كند از آن خارج شود ، مگر شهيد كه آرزو مىكند باز گردد و دوباره در راه خدا شهيد شود ، به خاطر اين كه الطاف الهى را نسبت به خود بسيار زياد مىبيند » « 2 » .\r\nآرى مقام شهدا ، در فرهنگ اسلام فوق العاده زياد است و همانها بودند كه در هنگام خطر ، اسلام را بيمه كردند ، و اگر فداكاريهاى شهدايى همچون شهداى « بدر » و « احد » يا « شهيدان كربلا » نبود ، شايد امروز خبرى از اسلام نبود .\r\nامروز نيز دشمنان اسلام بيشترين وحشت را از فرهنگ شهادت و شهادت طلبى دارند چرا كه گاه يكى از شهادت طلبان نقشه‌هاى پيچيده و پر خرج آنها را نقش بر آب مىكند ، اين در حالى است كه آنها توان مقابله به مثل ، نسبت به فرهنگ شهادت را ندارند و سلاحى كه بتوان از آن در برابر اين فرهنگ دفاع كرد در خود نمىبينند .\r\nشنيده شد كه اخيرا به خاطر عاجز ماندن در برابر قيام مردم فلسطين و عجز اشغالگران در مقابل آنها تأكيد كرده‌اند بايد ريشهء فرهنگ شهادت طلبى خشكانده شود ، بايد واژهء شهادت از كتب درسى دبستانها و دبيرستانها حذف گردد ، بايد در كتب دروس دينى آيات مربوط به جهاد و شهادت درج نشود و مؤكدا كشورهاى دست نشانده خود را كه متأسفانه در ممالك اسلامى كم\r\n\r\n\r\n","description":"","footnote":"\r\n( 1 ) مستدرك الوسائل ، جلد 11 ، صفحهء 13 ، حديث 21 .\r\n( 2 ) همان مدرك ، حديث 20 .\r\n","page_name":" 248 ","page_number":248},
  {"content":"\r\n\r\nنيستند به اين امر توصيه كرده‌اند و براى ايجاد نفرت نسبت به آن ، شهادت طلبى را انتحار و خودكشى مىنامند و شهادت طلبان را تروريست .\r\nاما خوشبختانه اين فرهنگ آن چنان گسترش يافته و ريشه دوانيده كه با اين گونه تبليغات نمىتوان جلو آن را گرفت و جوانان و نوجوانان اعم از پسر و دختر وارد اين صحنه شده‌اند و اين بلاى وحشتناكى است براى دشمنان اسلام ، اميدواريم كه مسلمين جهان روز به روز به اين فرهنگ پر افتخار آشناتر شوند و راه شهيدان روز به روز پر رهروتر گردد .\r\n\r\n","description":"","footnote":"","page_name":" 249 ","page_number":249},
  {"content":"\r\n . \r\n","description":"","footnote":"","page_name":" 250 ","page_number":250},
  {"content":"\r\n\r\n\r\nبخش دوّم\r\nو منه : و كأنّي أنظر إليكم تكشّون كشيش الضّباب : لا تأخذون حقّا ، و لا تمنعون ضيما . قد خلّيتم و الطّريق ، فالنّجاة للمقتحم ، و الهلكة للمتلوّم .\r\n\r\nترجمه\r\nگويا مىبينم ( در آيندهء نه چندان دور ) در صحنهء نبرد از برابر دشمن فرار مىكنيد ، و صداى همهمهء شما هنگام فرار ، همچون صداى سوسماران به هنگام حركت است ، نه قادر بر گرفتن حقى هستيد ، و نه توان جلوگيرى از ظلم و ستمى داريد ، اين شما و اين راه راست ، نجات براى كسى است كه خود را به ميدان افكند ( و از حوادث نترسد ) و هلاكت و بدبختى نصيب كسى است كه سستى و تنبلى كند .\r\n\r\nشرح و تفسير آينده شما تاريك است !\r\nاين بخش از خطبه ، به عقيدهء جمعى از شارحان « نهج البلاغه » كلام مستقلى است ، و به همين دليل تحت شمارهء مستقلى آن را ذكر كرده‌اند و به عقيدهء بعضى ديگر ، دنبالهء گفتار سابق است . آنها كه آن را جدا شمرده‌اند تصورشان اين است كه پيوند آشكارى ميان اين بخش و بخش سابق نيست چه اين كه ، در بخش سابق امام عليه السّلام اصحاب و ياران خود را تشويق به جهاد و پيكار شجاعانه كرده است در حالى كه در اين بخش ، سخن از شكست و فرار است و اين دو با يكديگر هماهنگ نيست ولى با توجه به اين كه اين بخش ، از آينده\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nخبر مىدهد همان آينده‌اى كه امام عليه السّلام در ميان آنها وجود ندارد و آنان گرفتار تفرقه و پراكندگى و ضعف و زبونى مىشوند ، بنابر اين ارتباط اين بخش ، با بخش سابق نيز امكان‌پذير است .\r\nولى به هر حال ، چه بخش مستقلى باشد و چه بخش مرتبطى ، كلام امام عليه السّلام است و خبر از آيندهء تلخ كسانى مىدهد كه عافيت طلبى را بر جهاد مقدّم مىشمرند مىفرمايد : « گويا مىبينم كه در صحنه نبرد از برابر دشمن فرار مىكنيد و صداى همهمهء شما هنگام فرار همچون صداى ازدحام سوسماران به هنگام حركت است ! » ( و كأنّي أنظر إليكم تكشّون كشيش الضّباب ) « 1 » .\r\nاين تعبير ، ممكن است اشاره به اين باشد كه سوسمارها هنگامى كه به طور گروهى حركت مىكنند به هم مىخورند و از برخورد آنها به يكديگر صدايى بر مىخيزد ، يعنى هنگام فرار آن چنان دستپاچه و وحشت زده‌ايد كه بىاختيار به هم مىخوريد و صداى به هم خوردن شما به گوش مىرسد .\r\nسپس مىافزايد : « نه قادر برگرفتن حقى هستيد و نه توان داريد از ظلم و ستمى جلوگيرى كنيد » ( لا تأخذون حقّا و لا تمنعون ضيما ) « 2 » .\r\nچه حالى از اين بدتر كه انسان به قدرى ضعيف و ناتوان گردد كه نتواند از حق خود يا دوستان و بستگان و برادران دينى دفاع كند و نه در برابر ظلم و ستم نسبت به خويش و ديگران ، بايستد و چنين حالتى به راستى دردناك و ذلت بار است .\r\n\r\n\r\n","description":"","footnote":"\r\n( 1 ) « كشيش » به معنى صدايى است كه زياد بلند نباشد ، و به صداى « قورباغه » و « سوسمار » و صداى آهستهء شتر اطلاق مىشود و « ضباب » جمع « ضب » ( بر وزن ضد ) به معنى سوسمار است .\r\n( 2 ) « ضيم » به معنى ظلم و كم گذاردن حق است .\r\n","page_name":" 252 ","page_number":252},
  {"content":"\r\n\r\nو در پايان مىفرمايد : « اين شما و اين راه راست ، نجات براى كسى است كه خود را به ميدان افكند ( و از حوادث نترسد ) و هلاكت و بدبختى نصيب كسى است كه سستى و تنبلى كند » ( قد خلّيتم و الطّريق ، فالنّجاة للمقتحم .\r\nو الهلكة للمتلوّم ) « 1 » .\r\nجمله « قد خلّيتم و الطّريق » ، اشاره به اتمام حجت كامل است ، چرا كه جادهء روشن به سوى مقصد از طرف رهبرى آگاه نشان داده شده ، و موانع پيمودن آن از ميان رفته با اين حال اگر در پيمودن راه كوتاهى كنند ، عذر و بهانه‌اى ندارند .\r\nلذا رهروان اين راه را به سعادت و نجات نويد مىدهد و كندروان و منحرفان را به هلاكت تهديد مىكند .\r\n\r\n\r\n","description":"","footnote":"\r\n( 1 ) « متلوم » از مادّهء « تلوم » به معنى انتظار كشيدن و امروز و فردا كردن ، و سستى نمودن است .\r\n","page_name":" 253 ","page_number":253},
  {"content":"\r\n . \r\n","description":"","footnote":"","page_name":" 254 ","page_number":254},
  {"content":"\r\n\r\n\r\nخطبهء 124 « 1 » و من كلام له عليه السّلام في حثّ أصحابه على القتال\r\nاز سخنان امام عليه السّلام كه در تشويق يارانش به جهاد ايراد فرموده\r\n\r\nخطبه در يك نگاه\r\nاين خطبه همان گونه كه در عنوان آن آمده است به منظور تشويق ياران امام عليه السّلام به مسألهء جهاد ايراد شده است زيرا به تصريح شارحان « نهج البلاغه » اين خطبه قبل از جنگ « صفين » بيان گرديده ، به همين دليل به چند نكتهء مهم در اين خصوص ، اشاره شده است :\r\n1 - در آغاز خطبه ، مطالب دقيق و حساب شده‌اى در مورد روش‌هاى جنگى و انتخاب بهترين روشها و طرز برخورد با دشمن به گونه‌اى كه با كمترين ضايعات بيشترين نتيجه گرفته شود ، ذكر فرموده است .\r\n\r\n\r\n","description":"","footnote":"\r\n( 1 ) « سند خطبه » از كسانى كه اين خطبه را نقل كرده‌اند « نصر بن مزاحم » ( متوفاى 202 قمرى ) در كتاب « صفين » است . مورخ مشهور « طبرى » نيز در تاريخ خود آن را در حوادث سال 37 هجرى از « ابو مخنف » نقل مىكند . اين خطبه در كتاب « الجهاد كافى » و كتاب « الفتوح ابن اعثم كوفى » نيز آمده است . ( مصادر نهج البلاغه ، جلد 2 ، صفحهء 277 ) .\r\n","page_name":" 255 ","page_number":255},
  {"content":"\r\n\r\n2 - در بخش ديگرى از اين خطبه امام عليه السّلام ضمن تعريف و تمجيد رزمندگان سپاهش ، آنها را از پذيرفتن ننگ فرار بر حذر مىدارد و مقامات شهدا و افتخارات آنها را يادآور مىشود .\r\n3 - در بخش سوّم به دشمنان لجوج و خيره سر ، نفرين مىكند و دل‌هاى دوستان مجاهد را از اين طريق نيز تقويت مىبخشد .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n\r\nبخش اوّل\r\nفقدّموا الدّارع ، و أخّروا الحاسر ، و عضّوا على الأضراس ، فإنّه أنبى للسّيوف عن الهام ؛ و التووا في أطراف الرّماح ، فإنّه أمور للأسنّة ؛ و غضّوا الأبصار فإنّه أربط للجأش ، و أسكن للقلوب ؛ و أميتوا الأصوات ، فإنّه أطرد للفشل . و رايتكم فلا تميلوها و لا تخلّوها ، و لا تجعلوها إلّا بأيدي شجعانكم ، و المانعين الذّمار منكم ، فإنّ الصّابرين على نزول الحقائق هم الّذين يحفّون براياتهم ، و يكتنفونها : حفافيها ، و وراءها ، و أمامها ؛ لا يتأخّرون عنها فيسلموها ، و لا يتقدّمون عليها فيفردوها . أجزأ امرؤ قرنه ، و آسى أخاه بنفسه ، و لم يكل قرنه إلى أخيه فيجتمع عليه قرنه و قرن أخيه .\r\n\r\nترجمه\r\n( در ميدان نبرد ) كسانى را كه زره بر تن دارند پيشاپيش صفوف قرار دهيد و آنها كه زره ندارند پشت سر آنان قرار گيرند ، دندانها را روى هم بفشاريد كه اين كار تأثير شمشير را بر سر كمتر مىكند .\r\nو در برابر نيزه‌هاى دشمن در پيچ و خم باشيد كه براى منحرف كردن نيزه‌ها مؤثرتر است .\r\nنگاه چشمها را پايين بياوريد ( و به انبوه و آخر دشمن نگاه نكنيد ) چرا كه براى قوّت و قدرت قلب ، بهتر و مايهء آرامش بيشتر دل‌هاست . صدها را خاموش كنيد ( و كمتر سخن بگوييد ) چرا كه سستى را دور مىسازد .\r\nاز پرچم خود به خوبى پاسدارى كنيد و آن را به اين طرف و آن طرف مايل نسازيد و اطراف آن را خالى نكنيد و جز به دست دلاوران و مدافعان\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nسرسخت خود ، نسپاريد ، زيرا آنان كه در حوادث سخت در برابر مشكلات ايستادگى مىكنند همانها هستند كه از پرچمشان به خوبى پاسدارى مىنمايند ، گرداگرد آن را مىگيرند و از چپ و راست و از پيش و پس مراقب آن هستند ، نه از آن عقب مىمانند كه تسليم دشمنش كنند و نه از آن پيشى مىگيرند كه رهايش سازند .\r\nهر كس بايد در برابر حريف خود بايستد و با برادر هم رزمش مواسات كند و هرگز حريف خود را به او وامگذارد كه او در برابر دو حريف قرار گيرد حريف خودش و حريف برادرش .\r\n\r\nشرح و تفسير آموزش فنون جنگ - هفت دستور مهم !\r\nبه گفته بعضى از محدّثان بزرگ اين خطبه سرآغازى به اين شرح داشته است : « إنّ اللّه عزّ و جلّ دلّكم على تجارة تنجيكم من عذاب أليم و تشفي بكم على الخير الإيمان باللّه و الجهاد في سبيل اللّه و جعل ثوابه مغفرة للذنب و مساكن طيّبة في جنّات عدن و قال عزّ و جلّ إنّ اللّه يحبّ الّذين يقاتلون في سبيله صفّا كأنّهم بنيان مرصوص فسوّوا صفوفكم كالبنيان المرصوص فقدّموا الدّارع . . . ؛ خداوند متعال شما را به تجارتى دعوت كرده است كه سبب نجاتتان از عذاب دردناك الهى و نزديك شدن به خير و سعادت مىگردد و آن عبارت است از « ايمان به خدا » و « جهاد » در راهش و پاداش آن را آمرزش گناهان و قصرها و مسكن‌هايى پاكيزه در بهشت جاويدان قرار داده است و نيز فرموده : خداوند كسانى را دوست مىدارد كه در راه او پيكار مىكنند در صفى ، همچون بنيانى آهنين بنابر اين صفوف خود را مرتب كنيد همچون بنيانى آهنين و آنها را كه\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nزره به تن دارند مقدّم داريد . . . » « 1 » .\r\nسپس در ادامهء اين سخن به هفت دستور مهم جنگى اشاره مىفرمايد ؛ دستوراتى كه مىتواند ضايعات را به حدّ اقل برساند و پيروزيها را به حدّ أكثر .\r\nنخست مىفرمايد : « كسانى را كه زره بر تن دارند پيشاپيش ( صفوف ) قرار دهيد و آنها كه زره ندارند پشت سر آنان قرار گيرند » ( فقدّموا الدّارع « 2 » و أخّروا الحاسر « 3 » ) .\r\nبديهى است آنها كه زره بر تن دارند آسيب كمترى از تير و نيزه و شمشير مىبينند و به همين دليل ، سلطهء دشمن بر آنها كمتر خواهد بود و گروه بىزره مىتوانند از پشت سر آنها به حملات خود ادامه دهند .\r\nاز اين تعبير ، استفاده مىشود كه گروهى در ميدان جنگ زره نداشتند يا به خاطر كمبودها و مشكلات جامعهء اسلامى و يا به خاطر اين كه پوشيدن زره براى بعضى سخت و سنگين و مانع تحرّك بوده و زره را افراد نيرومندتر مىپوشيدند .\r\nدر دوّمين دستور مىفرمايد : « دندانها را روى هم بفشاريد كه اين كار تأثير شمشير را بر سر كمتر مىكند » ( و عضّوا على الأضراس « 4 » . فإنّه أنبى « 5 » للسّيوف عن الهام « 6 » ) .\r\n\r\n\r\n","description":"","footnote":"\r\n( 1 ) كافى ، جلد 5 ، صفحهء 39 ، حديث 4 .\r\n( 2 ) « دارع » به معنى كسى است كه زره پوشيده ، از مادّهء « درع » ( بر وزن فعل ) به معنى زره گرفته شده است .\r\n( 3 ) « حاسر » به معنى كسى است زره ندارد از مادّهء « حسر » ( بر وزن عصر ) به معنى برهنگى گرفته شده است .\r\n( 4 ) « اضراس » جمع « ضرس » ( بر وزن حرص ) گاه به معنى دندان و گاه به معنى خصوص دندانهاى آسيابى يا دندان عقل آمده است .\r\n( 5 ) « انبى » از مادّهء « نبو » ( بر وزن عفو ) به معنى كارگر نشدن و پيشرفت نكردن است .\r\n( 6 ) « هام » جمع « هامه » ( بر وزن قامه ) به معنى سر انسان يا سر هر موجود ذى روحى است .\r\n","page_name":" 259 ","page_number":259},
  {"content":"\r\n\r\nهمان گونه كه در شرح خطبهء يازدهم گفتيم اين خطبه دو فايده دارد ، نخست اين كه : ترس و وحشت را زايل مىكند يا به حدّ اقل مىرساند از همين رو انسان هنگامى كه از ترس مىلرزد اگر دندانها را محكم بر هم بفشارد لرزش او كمتر يا ساكت مىشود ، ديگر اين كه استخوانهاى سر را محكم نگه مىدارد و در برابر ضربات دشمن آسيب كمترى مىبيند .\r\nدر سوّمين دستور مىفرمايد : « در برابر نيزه‌هاى دشمن در پيچ و خم باشيد چرا كه براى منحرف كردن نيزه‌ها مؤثّرتر است » ( و التووا « 1 » في أطراف الرّماح . فإنّه أمور « 2 » للأسنّة ) .\r\nاين دستور شبيه چيزى است كه امروز مىگويند : هنگامى كه كسى مىخواهد به سوى شما تيراندازى كند به چپ و راست حركت كنيد و به اصطلاح به صورت « زيگ زاگ » جاى خود را پيوسته تغيير دهيد تا دشمن نتواند درست نشانه‌گيرى كند .\r\nقابل توجه اين كه بعضى از شارحان « نهج البلاغه » چنين پنداشته‌اند كه منظور استفاده از پيچ و خم خوردن ، هنگام حمله با نيزه به دشمن است كه فشار نيزه را بر بدن دشمن بيشتر مىكند ولى با توجه به اين كه دستورات قبل از اين دستور و بعد از اين دستور فنون دفاع را بيان مىكند معنى اوّل بسيار مناسب‌تر است ، مخصوصا تعبير به « فى » چندان تناسبى با معنى دوّم ندارد و تعبير به « امور » از مادّهء « مور » به معنى اضطراب نيز تناسب با همين معنا دارد ( دقّت بفرماييد ) .\r\n\r\n\r\n","description":"","footnote":"\r\n( 1 ) « التووا » از مادّهء « التواء » به معنى پيچيدن يا به اين طرف و آن طرف مايل شدن است .\r\n( 2 ) « امور » از مادّهء « مور » ( بر وزن غور ) كه گاه به معنى جريان سريع و گاه به معنى رفت و آمد و اضطراب و تموّج است گرفته شده ، و در خطبهء بالا معنى دوّم منظور است .\r\n","page_name":" 260 ","page_number":260},
  {"content":"\r\n\r\nدر چهارمين دستور مىفرمايد : « نگاه چشمها را پايين بياوريد ( و به انبوه و آخر لشكر دشمن نگاه نكنيد ) چرا كه براى قوت و قدرت قلب بهتر و مايهء آرامش بيشتر دل‌هاست » ( و غضّوا الأبصار فإنّه أربط للجأش « 1 » ، و أسكن للقلوب ) .\r\nاين دستور ، بر خلاف دستورات پيش جنبهء روانى دارد و مىدانيم هر قدر روحيهء سربازان در سطح بالاترى باشد ، اميد به پيروزى بيشتر است به همين دليل امام عليه السّلام بارها بر اين معنى تأكيد مىفرمود ، كه نمونه‌هاى آن در خطبه‌هاى 11 و 66 گذشت .\r\nدر پنجمين دستور مىفرمايد : « صداها را خاموش كنيد ( و كمتر سخن بگوييد ) چرا كه سستى را دور مىسازد » ( و أميتوا الأصوات . فإنّه أطرد للفشل ) .\r\nبديهى است هنگامى كه انسان مشغول سخن گفتن شود بخشى از نيروى فكرى و همچنين بخشى از نيروى جسمانى او در اين راه مصرف مىشود و از تمركز فكر و توجّه به حملات حساب شدهء دشمن مىكاهد .\r\nبه همين دليل دشمنان خاموش و بى سر و صدا خطرناك‌تر به نظر مىرسند و لذا در ارتباط با جنگ « بدر » مىخوانيم : هنگامى كه سپاه اسلام ، در برابر سپاه كفر ، قرار گرفت لشكر قريش از كمى نفرات لشكر اسلام تعجب كردند و فكر كردند لشكر بيش از آن است كه مىبينند و احتمالا در پشت تپه‌ها پنهان شده‌اند كه در موقع حساس وارد عمل شوند ، لذا « عمير بن وهب » را فرستادند كه اطراف ميدان را جستجو كند « عمير » سوار اسب شد و در گرداگرد بيابان به جستجو پرداخت ، چيزى نديد ، به سوى لشكرگاه برگشت و گفت : سپاه اسلام ، همين جمعيّتى كه در حدود سيصد نفرند مىباشند و كمينى ندارند ولى چنان\r\n\r\n\r\n","description":"","footnote":"\r\n( 1 ) دو واژهء « أربط للجأش » در خطبهء قبل تفسير شد .\r\n","page_name":" 261 ","page_number":261},
  {"content":"\r\n\r\nقيافه‌هايى ديدم كه گمان مىكنم شتران آنها براى ما مرگ و نابودى همراه دارند و زهر كشنده در بار دارند سپس افزود : « امّا ترونهم خرسا لا يتكلّمون يتلمّذون تلمّذ الافاعيّ ما لهم ملجأ إلّا سيوفهم و ما أراهم يولّون حتّى يقتلوا و لا يقتلون حتّى يقتلوا بعددهم ؛ آيا نمىبينيد كه آنها خاموشند و سخن نمىگويند و همچون افعيان خاموش ، زبان در اطراف دهان مىگردانند آنها پناهگاهى جز شمشيرها ندارند و هرگز پشت به جنگ نمىكنند ، مىايستند تا كشته شوند و كشته نمىشوند تا به شمار خود از دشمن بكشند » .\r\nسپس افزود : « درست در اطراف اين مطلب دقت كنيد كه جنگ با آنها كار آسانى نيست » « 1 » .\r\nدر ششمين دستور مىفرمايد : « از پرچم خود به خوبى پاسدارى كنيد و آن را به اين طرف و آن طرف مايل نسازيد و اطراف آن را خالى نگذاريد و جز به دست دلاوران و مدافعان سرسخت خود نسپاريد » ( و رايتكم فلا تميلوها و لا تخلّوها « 2 » ، و لا تجعلوها إلّا بأيدي شجعانكم . و المانعين الذّمار « 3 » منكم ) .\r\nسپس با يك استدلال منطقى اين سخن را تكميل مىفرمايد ، مىگويد :\r\n« زيرا آنان كه در حوادث سخت در برابر مشكلات ( ميدان نبرد ) ايستادگى مىكنند همانها هستند كه از پرچمشان به خوبى پاسدارى مىنمايند ، گرداگرد آن را مىگيرند و از چپ و راست ، و از پس و پيش ، مراقب آن هستند ، نه از آن\r\n\r\n\r\n","description":"","footnote":"\r\n( 1 ) منتهى الآمال ، جلد اوّل وقايع سال دوّم هجرى .\r\n( 2 ) « لا تخلّوا » از مادّهء « تخليه » گرفته شده كه به معنى خالى كردن و رها نمودن است بنابر اين صحيح آن است كه « خ » در آن مفتوح باشد چرا كه از باب تفعيل است .\r\n( 3 ) « ذمار » ( بر وزن فشار ) به معنى چيزى است كه بايد آن را حفظ كرد و پاسدارى نمود .\r\n","page_name":" 262 ","page_number":262},
  {"content":"\r\n\r\nعقب مىمانند كه تسليم دشمنش كنند و نه از آن پيشى مىگيرند كه رهايش سازند ! » ( فإنّ الصّابرين على نزول الحقائق « 1 » هم الّذين يحفّون براياتهم ، و يكتنفونها ؛ حفافيها « 2 » ، و وراءها ، و أمامها ؛ لا يتأخّرون عنها فيسلموها ، و لا يتقدّمون عليها فيفردوها ) .\r\nدر زمانهاى پيشين ، پرچم در ميدان جنگ ، نقش بسيار مهمى داشت چرا كه سبب ارتباط و بهم پيوستن صفوف بود ، و هنگامى كه جنگجويان در اطراف و وسط ميدان به نبرد مىپرداختند در مواقع لزوم به سوى پرچم گرد مىآمدند تا صفوف خود را ترميم كنند و به حملات مجدّد بپردازند ، اگر پرچم سقوط مىكرد لشكر سرگردان مىشد و گاه متلاشى مىگشت ، به همين دليل طرف مقابل هميشه سعى داشت پرچم را به روى خاك بيفكند و مدافعان پرچم ، با جان و دل از آن حمايت مىكردند و سقوط پرچم دليل بر شكست بود ، و در يك جمله بر پايى پرچم نشانهء قدرت و سبب قوت قلب جنگجويان و حلقهء اتصال آنها به يكديگر بود ، و دستورات فرماندهى در كنار پرچم صادر مىشد .\r\nاز همين رو امام عليه السّلام مؤكدترين دستورات را براى حفظ پرچم در جمله‌هاى بالا داده است ، از يكسو مىفرمايد : محل پرچم بايد ثابت باشد و پاسداران آن شجاعترين افراد باشند و از سوى ديگر توصيه مىكند كه پاسداران پرچم هرگز آن را تنها نگذارند و از تمام اطراف مراقب آن باشند ، نه پيشى بگيرند ، و نه از آن عقب بيفتند ، و اين سنبل اقتدار و عظمت را از جان و دل نگهدارى كنند .\r\nدر داستان معروف جنگ « خيبر » كه ده‌ها روايت دربارهء آن در كتب شيعه و\r\n\r\n\r\n","description":"","footnote":"\r\n( 1 ) « حقايق » جمع « حاقّه » ( بر وزن جادّه ) به معنى حادثه شديد و سخت است .\r\n( 2 ) « حفافى » تثنيه « حفاف » ( بر وزن كتاب ) به معنى طرف چيزى است و « حفافيها » در اين جا اشاره به دو طرف پرچم است سمت راست و چپ .\r\n","page_name":" 263 ","page_number":263},
  {"content":"\r\n\r\nاهل سنت نقل شده مىخوانيم كه روز اوّل پيغمبر صلّى اللّه عليه و آله پرچم را به دست « ابو بكر » داد او رفت و موفّق به فتح قلعه‌هاى محكم خيبر نشد ، روز دوّم به دست « عمر » داد باز توفيقى نصيب لشكر اسلام نگرديد ، در آن هنگام پيامبر صلّى اللّه عليه و آله فرمود : « لأعطينّ الرّاية غدا رجلا يحبّ اللّه و رسوله و يحبّه اللّه و رسوله كرّار غير فرّار يفتح اللّه عليه ؛ فردا پرچم را به دست مردى مىسپارم كه خدا و رسولش را دوست مىدارد و خدا و رسولش نيز او را دوست مىدارند مردى كه پيوسته به دشمن حمله مىكند و هرگز فرار نمىكند و خداوند اين قلعه‌هاى « خيبر » را به دست او مىگشايد » « 1 » .\r\nفردا صبح كه شد گردنها از هر سو كشيده شد كه آن شخص كيست و هر كسى ( از شجاعان ) آرزو مىكرد اى كاش ! پيامبر صلّى اللّه عليه و آله پرچم به او بسپارد ولى رسول خدا صلّى اللّه عليه و آله على عليه السّلام را صدا زد و پرچم را به او سپرد و در همان روز تمام قلعه‌هاى « خيبر » گشوده شد و خيبريان بعد از جنگ نمايان على عليه السّلام ، و لشكر اسلام تسليم شدند .\r\nاين دلالت بر نهايت اهميّت نقش پرچم و پرچمدار در جنگهاى آن زمان دارد .\r\nدر عصر خود على عليه السّلام نيز اين معنى تكرار شد كه « مالك اشتر » پرچمدار لشكر امير مؤمنان على عليه السّلام مىخواست پرچم را به دست يكى از شجاعان بسپارد و خودش وارد كارزار شود ، پرچم را به « حارث بن همام نخعى » كه مرد\r\n\r\n\r\n","description":"","footnote":"\r\n( 1 ) كامل ابن اثير ، جلد 2 ، صفحهء 219 و تفسير ثعلبى ( مطابق نقل غايه المرام صفحهء 467 ) و صحيح مسلم ، جلد 4 ، كتاب فضائل الصحابه حديث 32 و صحيح بخارى ، جلد 5 ، صفحهء 171 باب غزوهء خيبر ( البتّه در صحيح بخارى و مسلم فقط جملهء اخير دربارهء على عليه السّلام ذكر شده است ) .\r\n","page_name":" 264 ","page_number":264},
  {"content":"\r\n\r\nشجاعى بود سپرد و به او چنين گفت : من مىدانم كه تو تا پاى جان ايستاده‌اى و اگر اين صفت را در تو نمىديدم پرچم را از تو مىگرفتم و اين افتخار را نصيب تو نمىكردم ، او هم در جواب گفت : « به خدا سوگند اى مالك من امروز تو را خوشحال خواهم كرد يا به شهادت نايل مىشوم » « 1 » .\r\nسپس امام عليه السّلام در هفتمين و آخرين دستور اشاره به يكى ديگر از تاكتيكهاى جنگ آن روز كرده مىفرمايد : « هر كس بايد در برابر حريف خود بايستد و با برادر هم رزمش مواسات كند و هرگز حريف خود را به او وامگذارد كه او در برابر دو حريف قرار گيرد ، حريف خودش و حريف برادرش ! » ( أجزأ امرؤ قرنه « 2 » ، و آسى « 3 » أخاه بنفسه ، و لم يكل قرنه إلى أخيه فيجتمع عليه قرنه و قرن أخيه ) .\r\nمفهوم دقيق اين سخن هنگامى آشكار مىشود كه وضع جنگهاى آن زمان را به خوبى بدانيم در آن زمان جنگ به سه صورت ، انجام مىشد ( و حتى گاهى در يك ميدان هر سه صورت تحقق مىيافت ) .\r\nنخست : اين كه يكى از شجاعان لشكر به وسط ميدان مىآمد و از شجاع ديگرى از لشكر دشمن دعوت به مبارزه مىكرد و اين دو با هم مىجنگيدند تا يكى از دو نفر از پاى درآيد .\r\n\r\n\r\n","description":"","footnote":"\r\n( 1 ) شرح نهج البلاغهء علامه تسترى ، جلد 13 ، صفحهء 558 .\r\n( 2 ) « قرن » به معنى هماورد و كسى كه همطراز انسان در شجاعت در ميدان نبرد و گاه به هر كسى كه همطراز باشد قرن گفته مىشود و در اصل از واژهء « قرن » به فتح قاف و اقتران گرفته شده كه به معنى نزديك شدن دو چيز يا چند چيز به يكديگر است و زمان طولانى را از اين جهت قرن مىگويند كه گروهى از نسلها در آن در كنار يكديگر قرار مىگيرند .\r\n( 3 ) « آسى » از مادّهء « و سى » ( بر وزن مشى ) به معنى كمك كردن گرفته شده است و مواسات به معنى معاضدت و يارى كردن يكديگر مىآيد .\r\n","page_name":" 265 ","page_number":265},
  {"content":"\r\n\r\nو گاه چند نفر به ميدان مىآمدند و هر كدام در برابر حريفى قرار مىگرفتند و به همان صورت پيكار شروع مىشد .\r\nو گاه جنگ مغلوبه و به اصطلاح تن به تن مىشد و هر دو لشكر به هم مىريختند .\r\nالبته نوع چهارمى هم وجود داشت كه جنگ ناجوانمردانه شمرده مىشد و آن اين كه : گروهى بر سر يك نفر مىريختند و او را از هر طرف زير ضربات خود قرار مىدادند .\r\nجملهء بالا ظاهرا اشاره به همان قسم دوّم است كه چند نفر جنگجو در مقابل چند حريف قرار مىگرفتند در اين صورت نبايد هيچ يك حريف خود را به ديگرى واگذارد ، بلكه هر كدام بايد به حريف خود بپردازد و مواسات و مساوات را برقرار سازند .\r\nاز اين دستورات هفتگانه به خوبى استفاده مىشود كه مديريت امام عليه السّلام در مسألهء جنگ ، تا چه حدّ حساب شده بود كه ياران و سربازان خود را پيش از جنگ با دقيق‌ترين فنون جنگ آن روز آشنا مىساخت .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\n\r\nبخش دوّم\r\nو ايم اللّه لئن فررتم من سيف العاجلة ، لا تسلموا من سيف الآخرة ، و أنتم لهاميم العرب ، و السّنام الأعظم . إنّ في الفرار موجدة اللّه ، و الذّلّ اللّازم ، و العار الباقي . و إنّ الفارّ لغير مزيد في عمره ، و لا محجوز بينه و بين يومه .\r\nمن الرّائح إلى اللّه كالظّمان يرد الماء ؟ الجنّة تحت أطراف العوالي ! اليوم تبلى الأخبار ! و اللّه لأنا أشوق إلى لقائهم منهم إلى ديارهم .\r\n\r\nترجمه\r\nبه خدا سوگند ! اگر از شمشير دنيا فرار كنيد از شمشير آخرت در امان نخواهيد بود .\r\nشما بزرگان و پيشگامان عرب ، و شرافتمندان برجسته‌ايد . به يقين در فرار غضب و خشم الهى ، ذلت هميشگى و ننگ جاودان است . فرار كننده چيزى به عمر خود نمىافزايد و ميان خود و مرگش حايلى ايجاد نمىكند . كيست كه با سرعت و نشاط ( با جهاد خود ) به سوى خدا رود همچون تشنه كامى كه به آب مىرسد ؟ بهشت در سايهء نيزه‌هاست . امروز اخبار ( و اعمال ) هر كس آزموده مىشود ( و مدعيان راستين و دروغين از هم شناخته مىشوند ) .\r\nبه خدا سوگند ! من به مبارزه با آنها ( شاميان ) از آنها به خانه‌هايشان شايقترم و عاشقانه به سوى ميدان مىروم .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n\r\nشرح و تفسير بهشت در سايه نيزه‌هاست !\r\nامام عليه السّلام در اين بخش از خطبه براى آماده ساختن اصحاب و ياران خود در ميدان نبرد ، به سه امر متوسّل مىشود : گاه آنها را تهديد نسبت به مسألهء فرار از جنگ مىكند و گاه از آنها تعريف و تمجيد كرده و نقاط مثبتى را كه در آنها مىبيند بازگو مىكند و گاه آنها را به پاداش‌هاى الهى تشويق مىنمايد ، بنابر اين اين بخش از خطبه در سه چيز خلاصه مىشود : تهديد ، تشويق و تمجيد .\r\nدر قسمت اوّل مىفرمايد : « به خدا سوگند اگر از شمشير دنيا فرار كنيد از شمشير آخرت در امان نخواهيد بود ! » ( و ايم اللّه لئن فررتم من سيف العاجلة ، لا تسلموا من سيف الآخرة ) .\r\nتعبير به « سيف الآخرة » ( شمشير آخرت ) ، اشاره به عذابهاى الهى است كه دامان فراركنندگان از ميدان جهاد را مىگيرد و بى شك فرار از جهاد از بزرگترين گناهان است چرا كه گاه فرار چند نفر سبب شكست لشكر عظيمى مىگردد و تمدن درخشانى به سقوط كشانده مىشود و يا ضربات سنگينى جبران ناپذيرى بر پيكر اسلام وارد مىشود .\r\nسپس به تمجيد آنها پرداخته مىفرمايد : « شما بزرگان و پيشگامان عرب و شرافتمندان برجسته‌ايد ، به يقين در فرار ، غضب و خشم الهى ، ذلّت هميشگى و ننگ جاودان است ، فرار كننده چيزى به عمر خويش نمىافزايد و ميان خود و روز مرگش حايلى ايجاد نمىكند » ( و أنتم لهاميم « 1 » العرب ، و السّنام « 2 »\r\n\r\n\r\n","description":"","footnote":"\r\n( 1 ) « اللهاميم » جمع « لهموم » ( بر وزن حلقوم ) انسانهاى با شخصيت و اسبهاى چابك و پيشتاز است .\r\n( 2 ) « سنام » در اصل به معنى كوهان شتر است و بعد به هر چيز برجسته‌اى اطلاق شده .\r\n","page_name":" 268 ","page_number":268},
  {"content":"\r\n\r\nالأعظم . إنّ في الفرار موجدة « 1 » اللّه و الذّلّ اللّازم . و العار الباقي . و إنّ الفارّ لغير مزيد في عمره . و لا محجوز « 2 » بينه و بين يومه ) .\r\nاز يكسو آنها را به عنوان پيشگامان و شخصيتهاى برتر عرب كه چشمها به سوى آنها دوخته شده است مىشمرد ، و از سوى ديگر آثار نكبت بار فرار را به آنها يادآور مىشود كه خشم و غضب الهى و ذلت هميشگى و ننگ جاودانه است و از سوى سوّم اين نكته را به آنها يادآور مىشود كه اگر هدف از فرار عمر بيشتر و زندگى طولانىتر است اين هدف با فرار حاصل نمىشود زيرا آن روزى كه براى مرگ در سرنوشت انسان رقم زده شده است قابل تغيير نيست .\r\nآرى ممكن است انسان تصوّر كند كه با فرار حاصل نمىشود زيرا آن روزى كه براى مرگ در سرنوشت انسان رقم زده شده است قابل تغيير نيست .\r\nآرى ممكن است انسان تصوّر كند كه با فرار عمر طولانىترى خواهد داشت ، به فرض كه چنين باشد آيا به اين عواقب سه‌گانه ، خشم خدا ، ذلّت و ننگ ابدى مىارزد .\r\nقرآن مجيد ، به آنها از شركت در ميدان جهاد نگران بودند كه جان آنها در خطر مرگ است مىفرمايد : « قل لو كنتم في بيوتكم لبرز الّذين كتب عليهم القتل إلى مضاجعهم ؛ بگو اگر در خانه‌هاى خود بوديد آنهايى كه كشته شدن بر آنها مقرر شده بود قطعا به سوى آرامگاه خود مىرفتند و ( در همان خانه‌هايشان ) به قتل مىرسيدند « 3 » » .\r\nامام عليه السّلام در آخرين جمله از اين فراز آنها را با عباراتى كوتاه و پر معنى تشويق به جهاد با دشمن مىكند :\r\n\r\n\r\n","description":"","footnote":"\r\n( 1 ) « موجده » از مادّهء « وجد » ( بر وزن نجد ) به معنى خشم و غضب و گاه به معنى اندوه آمده است . و در اين جا به معنى اوّل است .\r\n( 2 ) « محجوز » از مادّهء « حجز » به معنى منع كردن است .\r\n( 3 ) آل عمران آيهء 154 .\r\n","page_name":" 269 ","page_number":269},
  {"content":"\r\n\r\nنخست مىگويد : « كيست كه با سرعت و نشاط ( با جهاد خود ) به سوى خدا رود ، همچون تشنه كامى كه به آب مىرسد ؟ ! » ( من الرّائح « 1 » إلى اللّه كالظّمآن يرد الماء ) .\r\nسپس مىافزايد : « بهشت در سايهء نيزه‌هاست » ( الجنّة تحت أطراف العوالي ) « 2 » .\r\nو در پايان مىفرمايد : « امروز اخبار ( و اعمال ) هر كس آزموده مىشود ( و مدعيان راستين و دروغين از هم شناخته مىشوند ) ( اليوم تبلى الأخبار ) .\r\nجملهء « من الرّائح إلى اللّه . . . » اشاره به كسانى است كه از روى اراده و علاقه و عشق به سوى شهادت ، گام بر مىدارند همچون عشق و علاقهء تشنگان به آب زلال و گوارا . شبيه همين معنا را امام عليه السّلام در وصاياى قبل از شهادت و بعد از ضربت خوردنش بيان فرموده ، مىفرمايد : « و ما كنت إلّا كقارب ورد و طالب وجد ؛ من نسبت به شهادت ، همچون طالب آبى هستم كه به چشمهء آب مىرسد و جوينده‌اى هستم كه گم شدهء خود را پيدا كرده است » « 3 » .\r\nو جملهء « اليوم تبلى الأخبار » در واقع برگرفته از آيهء 31 سورهء محمّد صلّى اللّه عليه و آله است كه مىفرمايد : « و لنبلونّكم حتّى نعلم المجاهدين منكم و الصّابرين و نبلوا أخباركم ؛ به يقين ما همهء شما را آزمايش مىكنيم تا معلوم شود ، مجاهدين واقعى و صابران از ميان شما كيانند و اخبار شما را بيازماييم » .\r\nتعبير به « اخبار » يا به معنى « اعمال » است يا به معنى « سخنان و ادّعاها » كه همگى در ميدان جهاد به آزمون گذاشته مىشوند .\r\n\r\n\r\n","description":"","footnote":"\r\n( 1 ) « رائح » از مادّهء « رواح » به معنى با سرعت دنبال چيزى رفتن است .\r\n( 2 ) « عوالى » جمع « عاليه » در اصل به معنى نوك نيزه است . و گاه به تمام نيزه اطلاق مىشود .\r\n( 3 ) « نهج البلاغه » بخش نامه‌ها ، شمارهء 23 .\r\n","page_name":" 270 ","page_number":270},
  {"content":"\r\n\r\nجملهء « الجنّة تحت أطراف العوالي » شبيه چيزى است كه پيغمبر اكرم صلّى اللّه عليه و آله در ميدان جنگ « احد » فرمود : « الجنّة تحت ظلال السّيوف ؛ بهشت در سايهء شمشيرهاست » .\r\nجالب اين كه : يكى از « طايفهء انصار » كه اين سخن را از پيامبر صلّى اللّه عليه و آله شنيد در حالى كه چند خرما به دست داشت و مشغول خوردن آن ( براى نيرو گرفتن ) بود گفت : به به ، ميان من و بهشت جز اين چند خرما نيست ، سپس باقى ماندهء خرماها را افكند و غلاف شمشيرش را شكست و به لشكر قريش حمله كرد آن قدر جنگيد تا كشته شد « 1 » .\r\nو در آخرين جملهء اين فراز براى تشويق يارانش به جهاد مىفرمايد : « به خدا سوگند ! من به مبارزهء با آنها ( شاميان ) از آنها به خانه‌هاشان شايق‌ترم ! » ( و اللّه لأنا أشوق إلى لقائهم منهم إلى ديارهم ) .\r\nاشاره به اين كه آنها انگيزه‌اى براى جهاد ندارند و علاقه دارند هر چه زودتر به خانه‌هاشان بازگردند ولى من شوق جهاد با دشمنان حق و عدالت در دل دارم ، يعنى شما نيز عاشقانه به ميدان جهاد بياييد و بدانيد در برابر دشمنان بىانگيزه پيروزى با شماست .\r\n\r\n\r\n","description":"","footnote":"\r\n( 1 ) شرح ابن ابى الحديد ، جلد 8 صفحهء 6 حديث « الجنّة تحت ظلال السّيوف » ، در بحار الأنوار ، جلد 97 ، صفحهء 13 نيز نقل شده است .\r\n","page_name":" 271 ","page_number":271},
  {"content":"\r\n . \r\n","description":"","footnote":"","page_name":" 272 ","page_number":272},
  {"content":"\r\n\r\n\r\nبخش سوّم\r\nاللّهمّ فإن ردّوا الحقّ فافضض جماعتهم ، و شتّت كلمتهم ، و أبسلهم بخطاياهم . إنّهم لن يزولوا عن مواقفهم دون طعن دراك : يخرج منهم النّسيم ؛ و ضرب يفلق الهام ، و يطيح العظام ، و يندر السّواعد و الأقدام ؛ و حتّى يرموا بالمناسر تتبعها المناسر ؛ و يرجموا بالكتائب تقفوها الحلائب ؛ و حتّى يجرّ ببلادهم الخميس ؛ يتلوه الخميس ؛ و حتّى تدعق الخيول في نواحر أرضهم ؛ و بأعنان مساربهم و مسارحهم .\r\n\r\nترجمه\r\nخداوندا ! اگر آنها حق را نپذيرند ( و دست از ظلم و كشتار و فساد برندارند ) جماعتشان را در هم بشكن و متفرق كن ، و اتحادشان را به پراكندگى مبدّل ساز ، و به خاطر گناهانشان آنها را تسليم هلاكت كن .\r\n( بدانيد ) آنها هرگز از جاى خود بركنده نمىشوند تا اين كه نيزه‌داران ، با نيزه‌هاى پى در پى بدنشان را سوراخ كنند آن گونه كه نسيم از آن بگذرد ، و شمشير زنان ضربه‌هايى بر آنان وارد سازند كه سر آنها را بشكافد و استخوانها را خرد كند و دستها و پاها را جدا سازد ، آنها بايد پيوسته مورد تهاجم قرار گيرند و گروهها پشت سر هم آنان را تيرباران كنند و گروهى از لشكر به يارى گروه ديگر بشتابد و آنها را آماج حملات خود سازد و لشكرهاى سواره نظام يكى پس از ديگرى آنان را تا شهرهايشان تعقيب كنند ، تا زمانى كه سمّ اسبهاى شما آخرين نقطهء سرزمين آنها را بكوبد و مسير رفت و آمد و جادّه‌ها و چراگاههاى آنها را از هر سو اشغال كند .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\n\r\nشرح و تفسير آخرين سنگرهاى دشمن را در هم بشكنيد !\r\nامام عليه السّلام در اين بخش - كه بخشى پايانى خطبه است - به دو چيز مىپردازد :\r\nنخست دشمنان را مورد نفرين قرار مىدهد ، نفرينى كه شكست و عذاب الهى را براى آنها به ارمغان آورد و دل دوستان را محكم و ارادهء آنها را قوى و نيرومند مىسازد . عرضه مىدارد :\r\n« خداوندا ! اگر آنها حق را نپذيرند جماعتشان را در هم بشكن و متفرق كن و اتحادشان را به پراكندگى مبدّل ساز ، و به خاطر گناهانشان آنها را تسليم هلاكت كن » ( اللّهمّ فإن ردّوا الحقّ فافضض « 1 » جماعتهم . و شتّت كلمتهم ، و أبسلهم « 2 » بخطاياهم ) .\r\nشايان توجه اين كه امام عليه السّلام نفرين خود را مشروط مىكند به عدم پذيرش حق ، چرا كه هدف نهايى از اين جنگ و مبارزه ، استيلاى بر دشمن و حكومت كردن نبوده است بلكه هدف امام عليه السّلام چيزى جز پذيرش حق نيست اگر آن را پذيرا شوند جنگى در كار نخواهد بود و چنين است جنگ و ستيز تمام حق طلبان و افراد با ايمان در تمام طول تاريخ .\r\nنكتهء ديگر اين كه : امام عليه السّلام در ضمن اين نفرين اختلاف كلمه را به عنوان وسيله‌اى براى تفرقه و شكست معرفى مىكند و گناهان را ، از اسباب بدبختى و ناكامى . و به اين ترتيب نفرين او هم درس است نه يك درس ، بلكه درسها .\r\n\r\n\r\n","description":"","footnote":"\r\n( 1 ) « افضض » از مادّهء « فضّ » ( بر وزن حظّ ) به معنى شكستن است .\r\n( 2 ) « أبسل » از مادّهء « ابسال » ( بر وزن نسل ) به معهى نگاهدارى و منع كردن از چيزى با قهر و غلبه است و « ابسال » به معنى تسليم كردن كسى به هلاكت آمده است و جملهء بالا اشاره به همين معناست .\r\n","page_name":" 274 ","page_number":274},
  {"content":"\r\n\r\nدر قسمت ديگرى از اين بخش از خطبه ، به يك دستور مهم جنگى ديگر ، اشاره كرده و به آنها مىگويد : اگر مىخواهيد پيروز شويد بايد ضربات همه جانبه ، بر آنها وارد كنيد و هر بخش از لشكر مأموريت خاص خود را انجام دهد و دشمن را به هنگام شكست تا آخرين مرحله تعقيب كنيد ، تا پيروزى همه جانبه حاصل شود و در شرح اين دستور ، چنين مىفرمايد :\r\n« آنها - يعنى دشمنان - هرگز از جاى خود بركنده نمىشوند ، تا اين كه نيزه‌داران با نيزه‌هاى پى در پى بدنشان را سوراخ كنند آن گونه كه نسيم از آن بگذرد و شمشير زنان ضربه‌هايى بر آنها وارد سازند كه سر آنها را بشكافد و استخوانها را خرد كند و دستها و پاها را جدا سازد » ( إنّهم لن يزولوا عن مواقفهم دون طعن دراك « 1 » : يخرج منهم النّسيم ؛ و ضرب يفلق الهام ، و يطيح « 2 » العظام . و يندر « 3 » السّواعد و الأقدام ) .\r\nو در ادامه مىفرمايد : « آنها بايد پيوسته مورد تهاجم قرار گيرند و گروهها پشت سر هم آنان را تيرباران كنند . و گروهى از لشكر به يارى گروه ديگر بشتابد و آنها را آماج حملات خود سازد و لشكرهاى سواره نظام يكى پس از ديگرى آنان را تا شهرهايشان تعقيب كنند ، تا زمانى كه سم اسبهاى شما آخرين نقطهء سرزمين آنها را بكوبد و مسير رفت و آمد و جادّه‌ها و چراگاههاى آنها را از هر سو\r\n\r\n\r\n","description":"","footnote":"\r\n( 1 ) « دراك » از مادّهء « درك » به معنى چيزى است كه پى در پى بوده باشد و گويى يكى از آنها ديگرى را درك مىكند و به آن مىرسد . بنابر اين « طعن الدراك » به معنى نيزه‌هايى است كه يكى پشت ديگرى بر پيكر دشمن وارد مىشود .\r\n( 2 ) « يطيح » از مادّهء « اطاحه » به معنى افكندن است .\r\n( 3 ) « يندر » از مادّهء « اندار » به معنى به زمين انداختن اسب و گاهى به كم كردن چيزى از حساب نيز اطلاق مىشود .\r\n","page_name":" 275 ","page_number":275},
  {"content":"\r\n\r\nاشغال كند » ( و حتّى يرموا بالمناسر « 1 » تتبعها المناسر ؛ و يرجموا بالكتائب « 2 » تقفوها الحلائب « 3 » ؛ و حتّى يجرّ ببلادهم الخميس « 4 » يتلوه الخميس ؛ و حتّى تدعق « 5 » الخيول في نواحر « 6 » أرضهم . و بأعنان « 7 » مساربهم « 8 » و مسارحهم « 9 » ) .\r\nامام عليه السّلام در بخش نخستين اين خطبه ، آداب فردى جنگ را به سربازان خود مىآموزد و در اين بخش اخير ، آداب گروهى را كه چگونه گردانها و لشگرها ، سواره نظام و پياده نظام با هماهنگى دقيق در برابر دشمن عمل كنند و با استفاده از روشهاى كار آمد ، آنها را در هم بكوبند .\r\nاز نكات مهمى كه امام عليه السّلام در اين بخش از خطبه به آن پرداخته ، اين است\r\n\r\n\r\n","description":"","footnote":"\r\n( 1 ) « مناسر » جمع « منسر » ( بر وزن محفل ) به معنى گروهى از لشكر است كه در پيشاپيش لشكر حركت مىكند و به آن طليعه گفته مىشود . « و منسر » ( بر وزن منبر ) به معنى منقار پرندگان گوشتخوار است .\r\n( 2 ) « كتائب » جمع « كتيبه » به معنى گروهى از لشكر ( مانند گردان ) است .\r\n( 3 ) « حلائب » جمع « حليبه » يا « حلوبه » به معنى جمعيّتى است كه از هر سو گرد هم مىآيند و به بخش سواره نظام لشكر نيز اطلاق مىشود .\r\n( 4 ) « خميس » به معنى يك لشكر كامل مىباشد كه از پنج بخش تشكيل شده است : مقدّمه ، ميمنه ، ميسره ، قلب و ساقه .\r\n( 5 ) تفسير « تدعق » در كلام سيّد رضى خواهد آمد .\r\n( 6 ) تفسير « نواحر » در كلام سيّد رضى خواهد آمد .\r\n( 7 ) « اعنان » به گفتهء لسان العرب جمع « عنن » ( بر وزن كفن ) به معنى نواحى و اطراف چيزى است .\r\n( 8 ) « مسارب » جمع « مسربه » به معنى چراگاه و « مسارح » جمع « مسرح » آن هم به معنى چراگاه است ولى بعضى از شارحان نهج البلاغه گفته‌اند : « مسارح » به چراگاه‌هايى گفته مىشود كه در اوّل روز حيوان را در آن جا به چرا مىبرند ولى « مسارب » مفهوم عامى دارد ( شرح ابن ابى الحديد ، جلد 8 ، صفحهء 9 ) .\r\n( 9 ) « مسارب » جمع « مسربه » به معنى چراگاه و « مسارح » جمع « مسرح » آن هم به معنى چراگاه است ولى بعضى از شارحان نهج البلاغه گفته‌اند : « مسارح » به چراگاه‌هايى گفته مىشود كه در اوّل روز حيوان را در آن جا به چرا مىبرند ولى « مسارب » مفهوم عامى دارد ( شرح ابن ابى الحديد ، جلد 8 ، صفحهء 9 ) .\r\n","page_name":" 276 ","page_number":276},
  {"content":"\r\n\r\nكه پيروزى بر دشمن را نيمه كاره نگذارند اى بسا عقب‌نشينىها جنبهء غافلگيرانه دارد ، و هدف ، حملات سخت‌ترى است ، بايد دشمن را تا اقصى نقاط شهرهايش تعقيب كنند و همه جا را تحت اشغال خود در آورند تا احتمال حملهء مجدّد به كلّى از ميان برود .\r\nاگر لشكر امام عليه السّلام در « صفّين » كه اين خطبه ، قبل از جنگ « صفّين » ايراد شده ، همين يك دستور را عمل مىكردند فتنهء بنى اميّه براى هميشه خاموش مىشد و بساط ظلمشان برچيده و سايهء حكومت شومشان از سر مسلمانان كوتاه مىگشت ولى با نهايت تأسّف همهء اين دستورات امام عليه السّلام را شنيدند ولى به هنگام عمل كنار گذاشتند و طعم تلخ آن را نيز چشيدند .\r\nمرحوم سيّد رضى رحمه اللّه در پايان اين خطبه به شرح چند لغت پيچيدهء آن پرداخته مىگويد :\r\nالدّعق : الّدّق ، اي تدقّ الخيول بحوافرها أرضهم ، و نواحر أرضهم : متقابلاتها و يقال : منازل بني فلان تتناحر أي تتقابل ؛ « دعق » به معنى كوبيدن است يعنى سواران با سمّ اسبها سرزمين آنها را مىكوبند و تعبير به « نواحر أرضهم » به معنى بخشهاى مقابل يكديگر است ، گفته مىشود : منزلهاى فلان قبيله « تناحر دارند يعنى مقابل و قرينهء يكديگرند » ( پايان كلام سيّد رضى ) .\r\nولى بسيارى از ارباب لغت « نواحر » را به معنى مناطق دور دست تفسير كرده‌اند و مناسب خطبهء بالا همين معناست .\r\n\r\n","description":"","footnote":"","page_name":" 277 ","page_number":277},
  {"content":"\r\n . \r\n","description":"","footnote":"","page_name":" 278 ","page_number":278},
  {"content":"\r\n\r\n\r\nخطبهء 125 « 1 » و من كلام له عليه السّلام في التحكيم و ذلك بعد سماعه لأمر الحكمين\r\nاين سخن را امام عليه السّلام دربارهء مسألهء حكميّت بعد از شنيدن گفتگوى بعضى\r\n\r\n\r\n","description":"","footnote":"\r\n( 1 ) « سند خطبه » « طبرى » مورخ معروف در حوادث سال 37 هجرى اين خطبه را با شأن صدور مشروحى بيان كرده كه فشردهء آن ، چنين است : اين سخن را امام عليه السّلام زمانى بيان فرمود كه : به سراغ « خوارج » آمد در حالى كه آنها با « ابن عباس » مشغول بحث و محاجه بودند . امام عليه السّلام به « ابن عباس » فرمود : « تو ساكت باش » ، سپس شروع به سخن كرد و بعد از حمد و ثناى الهى فرمود : « پيشواى شما كيست ؟ » .\r\nگفتند : « ابن كوّاء » ، فرمود : « چرا شما به مخالفت با ما برخاسته‌ايد ؟ » عرض كردند : « به خاطر پذيرش « حكميّت » در جنگ « صفّين » » .\r\nامام عليه السّلام فرمود : « شما را به خدا سوگند ! مگر شما نبوديد كه هنگام بالا بردن قرآن‌ها بر سر نيزه‌ها ، اصرار داشتيد كه دست از جنگ بكشم و من به شما گفتم اين گروه را من بهتر از شما مىشناسم آنها نه اهل دين هستند و نه اهل قرآن ولى شما گوش نداديد و بر مسألهء حكميّت اصرار نموديد من به ناچار پذيرفتم ولى با حكمين شرط كردم كه بر طبق قرآن قضاوت كنند و إلّا ما از حكم آنان برى و بيزار خواهيم بود ؟ » خوارج گفتند : « آيا عدالت است كه افراد را در مسألهء خون مسلمين حكم قرار دهيم ؟ » امام عليه السّلام فرمود : « ما مردان را حكم قرار نداديم بلكه قرآن را حكم قرار داديم » . ( انا لم نحكم الرجال و إنما حكمنا القرآن ) .\r\nسپس « طبرى » بخشى از اين خطبه را آورده است .\r\n« سبط بن جوزى » در « تذكره الخواس » و مرحوم « مفيد » در « ارشاد » و « طبرسى » در « احتجاج » اين خطبه را با تفاوت‌هايى نقل كرده‌اند .\r\n","page_name":" 279 ","page_number":279},
  {"content":"\r\n\r\nدر مورد آن ، بيان فرمود .\r\n\r\nخطبه در يك نگاه\r\nهمان گونه كه در بالا آمد اين خطبه به طور كلى دربارهء « مسأله حكمين » بعد از جنگ « صفّين » ايراد شده است و از چند بخش تشكيل مىشود .\r\nنخست امام عليه السّلام فلسفهء قبول حكميّت را با استدلال به آيات قرآن بيان مىكند .\r\nدر بخش ديگرى به پاسخ ايرادهاى آنها مىپردازد .\r\nو در بخش سوّم آنها را نصيحت مىكند كه دست از خلاف بردارند و براى پيكار با ظالمان شام ، خود را آماده كنند و آنها را بر كوتاهىها و مخالفت‌ها و بىانضباطىها ملامت و سرزنش مىنمايد .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n\r\nبخش اوّل\r\nإنّا لم نحكّم الرّجال ، و إنّما حكّمنا القرآن . هذا القرآن إنّما هو خطّ مستور بين الدّفّتين ، لا ينطق بلسان ، و لا بدّ له من ترجمان . و إنّما ينطق عنه الرّجال . و لمّا دعانا القوم إلى أن نحكّم بيننا القرآن لم نكن الفريق المتولّي عن كتاب اللّه سبحانه و تعالى ، و قد قال اللّه سبحانه :  « فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ »  فردّه إلى اللّه أن نحكم بكتابه ، وردّه إلى الرّسول أن نأخذ بسنّته ؛ فإذا حكم بالصّدق في كتاب اللّه ، فنحن أحقّ النّاس به ، و إن حكم بسنّة رسول اللّه صلّى اللّه عليه و آله ، فنحن أحقّ النّاس و أولاهم بها .\r\n\r\nترجمه\r\nما افراد را حكم قرار نداديم ، بلكه فقط قرآن را به « حكميّت » برگزيديم ، ولى قرآن خطوطى است كه در ميان دو جلد قرار گرفته و سخن نمىگويد ، بلكه نيازمند به ترجمان است ، و تنها انسانها ( ى آگاه و قرآن شناس ) مىتوانند از آن سخن بگويند ( بنابر اين ) هنگامى كه آن قوم ( شاميان ) ما را دعوت كردند كه قرآن ميان ما و آنها حكم باشد ما گروهى نبوديم كه به كتاب خداوند سبحان ، پشت كنيم در حالى كه مىفرمايد : « اگر در چيزى اختلاف كرديد آن را به خدا و رسولش بازگردانيد » ( و از آنها نظر بخواهيد ) بازگرداندن به خدا ، اين است كه به كتابش حكم كنيم و ارجاع به رسول اللّه صلّى اللّه عليه و آله اين است كه به سنتش عمل نماييم ، و اگر دربارهء كتاب خدا ، به درستى حكم شود ما سزاوارترين مردم به پذيرش آن هستيم و اگر به سنت پيامبر صلّى اللّه عليه و آله حكم شود ما نيز از همه ( پيشگام‌تر و ) شايسته‌تر و سزاوارتريم كه به سنت او عمل نماييم\r\n.\r\n\r\n","description":"","footnote":"","page_name":" 281 ","page_number":281},
  {"content":"\r\n\r\n\r\nشرح و تفسير پاسخ به بهانه جويان خوارج\r\nهمان گونه كه در بالا آمد ، اين خطبه در پاسخ كسانى ايراد شده است كه به مسألهء پذيرش حكميّت از امام عليه السّلام خرده مىگرفتند و اساس گفتار آنها اين بود :\r\nچرا شما حكميّت دو نفر را در اين مسألهء مهم دينى ، پذيرفتيد ؟ در حالى كه حكم فقط خداست و افراد عادى حق ندارند با فكر خود درباره وظايف دينى حكم كنند .\r\nامام عليه السّلام در پاسخ آنها به نكتهء مهمى اشاره مىكند و مىفرمايد : « ما افراد را حكم قرار نداديم بلكه فقط قرآن را به حكميّت انتخاب كرديم ، ولى قرآن خطوطى است كه در ميان دو جلد قرار گرفته است و سخن نمىگويد ، بلكه نيازمند به ترجمان است ، و تنها انسانها مىتوانند از آن سخن بگويند ( إنّا لم نحكّم الرّجال ، و إنّما حكّمنا القرآن . هذا القرآن إنّما هو خطّ مستور « 1 » بين الدّفّتين « 2 » ، لا ينطق بلسان ، و لا بدّ له من ترجمان . و إنّما ينطق عنه الرّجال ) .\r\nاشاره به اين كه : قرآن يك سلسله احكام كلى بيان فرموده و بايد افراد آگاه ، احكام جزئيه را از آن استخراج كنند و در اختيار عموم بگذارند و يا به عبارت ديگر ، آن كليات را بر مصاديق تطبيق كنند .\r\n\r\n\r\n","description":"","footnote":"\r\n( 1 ) « مستور » : مفهوم روشنى دارد كه به معنى شىء پنهان است ولى در بعضى نسخه‌ها « مسطور » آمده كه معنى « نوشته شده را دارد » از مادّهء « سطر » و با واژه « خط » كه به عنوان وصف آن در عبارت بالا ذكر شده تناسب بيشترى دارد .\r\n( 2 ) « دفّتين » تثنيه « دفّة » به معنى صفحهء و كنار هر چيزى است و دو طرف جلد كتاب يا قرآن را « دفّتين » مىگويند .\r\n","page_name":" 282 ","page_number":282},
  {"content":"\r\n\r\nمثلا قرآن مجيد مىگويد : «  « وَ إِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما فَإِنْ بَغَتْ إِحْداهُما عَلَى الْأُخْرى فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّهِ فَإِنْ فاءَتْ فَأَصْلِحُوا بَيْنَهُما بِالْعَدْلِ وَ أَقْسِطُوا إِنَّ اللَّهَ يُحِبُّ الْمُقْسِطِينَ »  ؛ هر گاه دو گروه از مؤمنان نزاع و جنگ كنند آنها را آشتى دهيد .\r\nو اگر يكى از آنها بر ديگرى تجاوز كرد با گروه متجاوز مبارزه كنيد تا به فرمان خدا باز گردد ، هر گاه بازگشت ، در ميان آن دو بر طبق عدالت ، صلح ، برقرار سازيد و عدالت پيشه كنيد ! كه خداوند عادلان را دوست دارد » « 1 » .\r\nبى شك جنگ « صفّين » يكى از مصداقهاى اين آيهء بود ، وظيفهء حكمين - اگر انسانهاى درستكار و هوشيارى بودند - اين بود كه بگويند : هنگامى كه مردم با على عليه السّلام بيعت كرده‌اند ، و علاوه بر نص پيامبر صلّى اللّه عليه و آله ، جمهور كشور اسلام و صحابه پيامبر صلّى اللّه عليه و آله او را به خلافت پذيرفته‌اند آن كس كه راه خلاف را برگزيده مصداق باغى و ظالم است بايد به سوى جمهور مردم ، برگردد و توبه كند و اگر نكرد همهء مسلمين وظيفه دارند با او بيكار كنند تا از طريق خلاف بازآيد .\r\nمسألهء حكميّت چيزى جز اين نيست همان كارى كه همه قضات اسلامى انجام مىدهند ، يعنى احكام كتاب و سنت را بر مصاديق آن تطبيق كرده و حكم صادر مىكنند .\r\nآيا اين سخن جاى ايراد دارد ؟ ولى افسوس ! كه جاهلان و ناآگاهان « خوارج » اين مطلب واضح را درك نمىكردند و تعصب و لجاجت به آنها اجازه نمىداد و به هدف اصلى حكميّت در همه جا و در همه چيز برسند .\r\nآن گاه امام عليه السّلام در توضيح اين معنا مىافزايد : « هنگامى كه آن قوم ( شاميان ) ما را دعوت كردند كه قرآن ميان ما و آنها حاكم باشد ، ما گروهى نبوديم كه به\r\n\r\n\r\n","description":"","footnote":"\r\n( 1 ) حجرات ، آيهء 9 .\r\n","page_name":" 283 ","page_number":283},
  {"content":"\r\n\r\nكتاب خداوند سبحان پشت كنيم در حالى كه مىفرمايد : « اگر در چيزى اختلاف كرديد آن را به خدا و رسولش باز گردانيد » ( و از آنها نظر بخواهيد ) ( و لمّا دعانا القوم إلى أن نحكّم بيننا القرآن لم نكن الفريق المتولّي عن كتاب اللّه سبحانه و تعالى ، و قد قال اللّه سبحانه :  « فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ »  ) « 1 » .\r\nو در توضيح اين آيهء مىفرمايد : « ارجاع دادن اختلافات به خدا ، اين است كه به كتابش حكم كنيم و ارجاع به رسول اللّه صلّى اللّه عليه و آله اين است كه به سنتش عمل نماييم ، و اگر دربارهء كتاب خدا به درستى حكم شود ما سزاوارترين مردم به پذيرش آن هستيم و اگر به سنت پيامبر صلّى اللّه عليه و آله حكم شود ما ( نيز ) از همه شايسته‌تر و سزاوارتريم كه به سنت او عمل نماييم » ( فردّه إلى اللّه أن نحكم بكتابه وردّه إلى الرّسول أن نأخذ بسنّته ؛ فإذا حكم بالصّدق في كتاب اللّه ، فنحن أحقّ النّاس به ، و إن حكم بسنّة رسول اللّه صلّى اللّه عليه و آله ، فنحن أحقّ النّاس و أولاهم بها ) .\r\nبه اين ترتيب امام عليه السّلام به روشنى ثابت مىكند حكميّت كتاب و سنّت ، چيزى جز مراجعهء به آنها نيست و با توجه به اين كه ما مأمور به اين امر هستيم كسى نمىتواند بر ما خرده بگيرد كه چرا حكميّت را پذيرفتيم اشتباه خرده‌گيران در اين است كه آنها مىپندارند ما حكميّت اشخاص را پذيرفته‌ايم در حالى كه ما حكميّت كتاب خدا را پذيرا شده‌ايم .\r\nدر اين جا سؤال مهمى پيش مىآيد و آن اين كه : مفهوم اين گفتار امام عليه السّلام اين است كه حكميّت را با ميل و رضاى باطنى و طبق وظيفهء شرعى پذيرفته است در حالى كه از خطبه‌هاى متعدّدى در « نهج البلاغه » بر مىآيد كه\r\n\r\n\r\n","description":"","footnote":"\r\n( 1 ) نساء ، آيهء 59 .\r\n","page_name":" 284 ","page_number":284},
  {"content":"\r\n\r\nحكميّت را بر امام عليه السّلام تحميل كرده‌اند و امام عليه السّلام از اين تحميل سخت ناراحت بود ، اين دو چگونه با هم سازگار است ؟\r\nدر پاسخ اين سؤال ، بايد گفت : امام هرگز مخالف مسألهء حكميّت نبود ، امام عليه السّلام در واقع بر دو نكته پافشارى داشت : نخست اين كه : بلند كردن قرآنها بر سر نيزه‌ها تنها مكر و فريب و توطئه براى جلوگيرى از پيروزى لشكر امام عليه السّلام در آخرين لحظات و ايجاد اختلاف و نفاق در لشكر امام عليه السّلام بود و گر نه شاميان هرگز آمادهء پذيرش حكميّت قرآن نبودند و به تعبير امام عليه السّلام نه اهل دين بودند و نه اهل قرآن « 1 » .\r\nديگر اين كه امام عليه السّلام با انتخاب فرد نادان و بىخبرى همچون « ابو موسى اشعرى » براى ارجاع به قرآن مخالف بود ، بنابر اين هيچ گونه تضادّى ميان محتواى اين خطبه ، و خطبه‌هاى ديگر نهج البلاغه نيست .\r\nشاهد اين موضوع اين است كه : فرزند برومند امام عليه السّلام نيز در روز « عاشورا » طبق نقل مقاتل ، قرآن را گرفت و بر سر گذارد و در برابر لشكر كوفه ايستاد و گفت : « يا قوم إنّ بيني و بينكم كتاب اللّه و سنّة جدّي رسول اللّه ؛ اى قوم :\r\nحاكم در ميان من و شما قرآن و سنّت جدّم رسول اللّه باشد » « 2 » .\r\n\r\nنكته ماجراى غم‌انگيز حكمين !\r\nمىدانيم هنگامى كه لشكر معاويه در جنگ « صفّين » در آستانهء شكست\r\n\r\n\r\n","description":"","footnote":"\r\n( 1 ) همان گونه كه در آغاز همين خطبهء در بحث سند خطبه آمد .\r\n( 2 ) مسند الامام الشهيد ، جلد 2 ، صفحهء 43 . اين سخن در اصل از مقتل الحسين مقرّم نقل شده و او هم از تذكرة الخواص ابن جوزى گرفته است ( مقتل الحسين مقرّم ، صفحهء 233 ) .\r\n","page_name":" 285 ","page_number":285},
  {"content":"\r\n\r\nقرار گرفت « عمرو عاص » مكّار ، تدبيرى انديشيد و به شاميان توصيه كرد قرآن‌ها را بر سر نيزه‌ها بلند كنند و بگويند : « ما تسليم حكم قرآن هستيم هر چه دربارهء شما و ما بگويد عمل خواهيم كرد » .\r\nامام عليه السّلام فرياد : آنها هرگز تسليم حكم قرآن نيستند اين فقط مكر و نيرنگ و فريبى است كه مىخواهند با آن ، جلو شكست حتمى خود را بگيرند ، ولى گروهى از ساده‌لوحان به اتفاق جمعى از منافقان كه در لشكر امام عليه السّلام بودند اين سخن را نپذيرفتند و اصرار در توقف جنگ داشتند و حتى امام عليه السّلام را تهديد به قتل كردند . امام عليه السّلام براى جلوگيرى از اختلاف و پراكندگى به حكم اجبار دستور توقف جنگ را صادر فرمود ، سپس گفتند بايد دو نفر نماينده از دو لشكر براى پيدا كردن حكم قرآن انتخاب شود .\r\nدر اين جا اشتباه دوّمى از سوى ساده‌لوحان و با كمك منافقان انجام گرفت كه « ابو موسى اشعرى » ساده‌لوح خام و بىخبر را به عنوان نمايندگى لشكر بر امام عليه السّلام تحميل كردند كه سرانجام تلخ آن را همه مىدانيم .\r\nو عجب اين كه : به دنبال اين حادثه گروهى از همان‌ها در مقابل امام عليه السّلام سر برداشتند و علم مخالفت برداشتند كه چرا امام عليه السّلام تسليم حكميّت شده در حالى كه قرآن مىگويد :  « إِنِ الْحُكْمُ إِلَّا لِلَّهِ »  « 1 » ؛ حاكم و حكم تنها خداست » و نتيجهء اين كار به وجود آمدن جنگ ديگرى به نام « جنگ نهروان » بود كه با سخنان امام عليه السّلام گروهى بيدار شدند و توبه كردند و جمعيّت اندكى باقى ماندند كه به سرعت تار و مار شدند .\r\nبرنامهء امام عليه السّلام در اين مسأله واضح بود زيرا :\r\n\r\n\r\n","description":"","footnote":"\r\n( 1 ) يوسف ، آيهء 67 .\r\n","page_name":" 286 ","page_number":286},
  {"content":"\r\n\r\n1 - حكميّت قرآن در اختلافات مسلمين ، چيز پوشيده‌اى نبود و قرآن با صراحت به مسلمانان دستور داده است كه اگر در چيزى اختلاف كردند حل اختلاف خود را از قرآن و سنت پيامبر صلّى اللّه عليه و آله بخواهند ( نساء آيهء 59 كه در كلام امام عليه السّلام به آن استدلال شده بود ) .\r\nبنابر اين پذيرش داورى قرآن با توجه به اين كه به اعتقاد همهء مسلمان‌ها قرآن آخرين سخن را در هر چيز مىگويد مطلبى نبود كه بر امام عليه السّلام خرده بگيرند ولى آن بىخبران آن را به صورت يك نقطه ضعف منعكس ساختند .\r\n2 - شكى نيست كه طراحان توطئه بالا بردن قرآن‌ها بر سر نيزه ، نه اعتقادى به حكميّت قرآن داشتند و نه حق و عدالت بلكه سياست بازان كهنه كار و بىايمانى بودند كه به چيزى جز حكومت بر مردم و امور مادى وابسته به آن ، نمىانديشيدند و امام عليه السّلام از اين توطئه در همان آغاز پرده برداشت ولى چه سود كه ساده‌لوحان غافل نپذيرفتند .\r\n3 - به يقين قرآن مجيد ، به خودى خود ايفاى نقش حكميّت را نمىكند جز اين كه قرآن شناسان آگاه در كنار آن قرار گيرند و احكام آن را در هر مسأله استخراج كنند و به مردم اعلام نمايند و اگر در داستان « صفّين » اين كار انجام مىگرفت روشن بود كه لشكر « معاويه » مشمول آيهء شريفهء 9 سورهء حجرات بودند كه مىگويد :  « فَإِنْ بَغَتْ إِحْداهُما عَلَى الْأُخْرى »  به عنوان گروه طغيانگر كه در برابر مركز حكومت اسلام و امام عليه السّلام مسلمين به مخالفت برخاسته‌اند محكوم مىشدند .\r\nولى چه سود كه « حكمين » ( ابو موسى و عمرو عاص ) نه آگاهى از قرآن داشتند و نه اگر مىداشتند به آگاهى خود عمل مىكردند .\r\nبنابر اين اگر واقعا حكميّت به قرآن سپرده مىشد و قرآن شناسانى براى\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nحكميّت انتخاب مىشدند نه تنها كار خلافى نبود بلكه عمل به دستور قرآن محسوب مىشد امّا چون شرايط لازم در هيچ مقطعى حاصل نشد و طبعا نتيجه ، بسيار نامطلوب و تلخ بود گروه نادان به جاى اين كه خود را ملامت كنند به ملامت امام عليه السّلام برخاستند و به جاى اين كه خود را بشكنند به فكر شكستن آينه افتادند .\r\nاشتباه نشود داستان حكمين يك حادثهء مقطعى در تاريخ نبود ، بلكه چيزى است كه در زمان‌هاى مختلف و حتى در عصر ما تكرار شده و مىشود . امر مقدّسى را عنوان مىكنند و در زير چتر آن قرار مىگيرند سپس برداشت‌هاى غلطى را آگاهانه و ناآگاهانه بر آن تحميل مىكنند و آنچه را كه به سود منافع نامشروعشان است برمىگزينند .\r\n« عمرو عاص » مكّار و « ابو موسى » ساده لوح نادان در هر زمان اشباه و نظايرى دارند و « صفّين » ها و قرآن بر سر نيزه كردن‌ها و حكميّتها به اشكال مختلف تكرار مىشوند كه نتيجهء آن ، مظلوميت حق طلبان على گونه است .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\nبخش دوّم\r\nو أمّا قولكم : لم جعلت بينك و بينهم أجلا في التّحكيم ؟ فإنّما فعلت ذلك ليتبيّن الجاهل ، و يتثبّت العالم ؛ و لعلّ اللّه أن يصلح في هذه الهدنة أمر هذه الأمّة ؛ و لا تؤخذ بأكظامها ، فتعجل عن تبيّن الحقّ ، و تنقاد لأوّل الغيّ . إنّ أفضل النّاس عند اللّه من كان العمل بالحقّ أحبّ إليه - و إن نقصه و كرثه - من الباطل و إن جرّ إليه فائدة و زاده . فأين يتاه بكم ! و من أين أتيتم ! استعدّوا للمسير إلى قوم حيارى عن الحقّ لا يبصرونه ، و موزعين بالجور لا يعدلون به ، جفاة عن الكتاب ، نكب عن الطّريق . ما أنتم بوثيقة يعلق بها ، و لا زوافر عزّ يعتصم إليها . لبئس حشّاش نار الحرب أنتم ! أفّ لكم ! لقد لقيت منكم برحا ، يوما أناديكم و يوما أناجيكم ، فلا أحرار صدق عند النّداء ، و لا إخوان ثقة عند النّجاء !\r\n\r\nترجمه\r\nاين كه ، مىگوييد : چرا ميان خودم و آنها ( حكمين ) ضرب الاجلى براى حكميّت قرار دادم ؟ اين تنها به خاطر آن بود كه ناآگاهان در جستجوى حقيقت برآيند و آنها كه آگاهند به مطالعه و مشورت پردازند ( و تمام جوانب مسأله را روشن سازند ) شايد خداوند در اين فاصله كار اين امّت را اصلاح كند و راه تحقيق بر آنها بسته نشود ؛ در جستجوى حق عجله نكنند و تسليم نخستين فكر گمراه كننده ، نشوند .\r\n( بدانيد ! ) برترين مردم در پيشگاه خدا كسى است كه عمل به حق ، نزد او محبوبتر از باطل باشد هر چند اين كار از نفع او بكاهد و مشكلاتى براى او داشته\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nباشد ، و باطل منافعى متوجه او كند ، و بر سود او بيفزايد .\r\nچرا حيران و سرگردانتان مىكنند ؟ و چرا شما را فريب داده ، تسليم شيطان كرده‌اند .\r\nآماده شويد ! براى حركت به سوى قومى كه از حق روى گردانند ، حق را نمىبينند و به ظلم و جور تشويق شده‌اند .\r\n( لذا ) هيچ گاه از آن باز نمىگردند ، افرادى كه از كتاب خدا فاصله گرفته و از راه راست منحرف گشته‌اند ، هر چند قرآنها را بر سر نيزه كردند ، و دم از حاكميت قرآن زدند .\r\n( افسوس كه ) شما ريسمان محكمى نيستيد كه بتوان به آن چنگ زد و ياران نيرومندى نيستيد كه بتوان به آنها تكيه كرد و بد وسيله‌اى هستيد براى افروختن آتش جنگ ( و آغاز كردن جهاد با دشمن ) اف ، بر شما ! چه ناراحتىهايى از شما كشيدم ، يك روز با صداى رسا با شما سخن مىگويم و روز ديگر آهسته و به صورت نجوا . نه آزادگان راستگويى به هنگام فرياد رسا هستيد و نه برادران مطمئن و رازدارى به هنگام نجوا .\r\n\r\nشرح و تفسير افسوس ، شما مرد ميدان جهاد نيستيد !\r\nاين بخش از كلام امام عليه السّلام در واقع تركيبى از دو قسمت است : نخست به پاسخ يكى از شبهات « خوارج » و امثال آنها مىپردازد سپس آنها را تشويق به جهاد در برابر ظالمان و ستمگران شام مىكند .\r\nگفتار امام عليه السّلام در قسمت اوّل ، اشاره به عهدنامهء حكميّت دارد كه در ميان آن حضرت و معاويه انجام شد ( و شرح آن در نكات خواهد آمد ) در اين عهدنامه يك سال به حكمين فرصت داده شده بود كه دربارهء حلّ مشكل\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nاختلاف امّت بينديشند و در كار خود عجله نكنند .\r\nخرده‌گيران بىخبر و نادان گاه به اصل حكميّت ايراد مىگرفتند كه امام عليه السّلام در بخش گذشتهء اين خطبه جواب روشن و منطقى و دقيق به آنان داد و گاه به شاخ و برگ آن ، يعنى مسألهء قرار دادن مدت ايراد مىگرفتند .\r\nامام عليه السّلام در پاسخ آنها چنين مىفرمايد : « اما اين كه مىگوييد : چرا ميان خود و آنها ( حكم‌ها ) مدّتى براى حكميّت قرار دادى ؟ اين تنها به خاطر آن بود كه ناآگاهان در جستجوى حقيقت برآيند ، و آنها كه آگاهند به مطالعه و مشورت پردازند ( و تمام جوانب مسأله را روشن سازند ) » ( و أمّا قولكم : لم جعلت بينك و بينهم أجلا في التّحكيم ؟ فإنّما فعلت ذلك ليتبيّن الجاهل ، و يتثبّت « 1 » العالم ) .\r\nسپس مىافزايد : « شايد خداوند در اين فاصله ، كار اين امّت را اصلاح كند و راه تحقيق بر آنها بسته نشود ( و آزادانه به تحقيق پردازند ) در جستجوى حق عجله نكنند ، و تسليم نخستين فكر گمراه كننده نشوند » ( و لعلّ اللّه أن يصلح في هذه الهدنة « 2 » أمر هذه الأمّة ؛ و لا تؤخذ بأكظامها « 3 » ، فتعجل عن تبيّن الحقّ ، و تنقاد لأوّل الغيّ ) .\r\nدر واقع امام عليه السّلام چند فائده براى ضرب الاجل يك مسأله در مسألهء حكميّت بيان فرموده ، نخست اين كه : ناآگاهان از جوش و خروش تعصّب باز ايستند و بتوانند دربارهء اين مسألهء سرنوشت ساز تحقيق كنند و ديگر اين كه علماى امّت در اصحاب على عليه السّلام جوانب مسأله را به خوبى بررسى كنند و آنچه ضايعات\r\n\r\n\r\n","description":"","footnote":"\r\n( 1 ) « يتثّبت » از مادّهء « تثبّت » به معنى تحقيق كردن است .\r\n( 2 ) « هدنه » از مادّهء « هدون » ( بر وزن قرون ) به معنى سكون و آرامش گرفته شده و معمولا به معنى مصالحهء بعد از جنگ يا آتش بس به كار مىرود .\r\n( 3 ) « اكظام » جمع « كظم » ( بر وزن عزم ) و جمع « كظم » ( بر وزن قلم ) به معنى محل خروج نفس ( خرخره ) است .\r\n","page_name":" 291 ","page_number":291},
  {"content":"\r\n\r\nكمترى در بردارد برگزينند و حكمين را براى انتخاب صحيح ارشاد كنند .\r\nديگر اين كه در اين مدّت طرقى براى اصلاح امر امّت به طور كلّى انديشيده شود و از كارهاى عجولانه كه سبب گمراهى است بپرهيزند .\r\nعجب اين كه : گروه متعصّب لجوج و ناآگاه از « خوارج » اصرار داشتند كه عجولانه در اين زمينه تصميم‌گيرى شود و سرنوشت امّت را بدون مطالعه و تحقيق و دقّت به خطر بيفكنند و اين است راه و رسم افراد نادان در هر عصر و هر زمان .\r\nجملهء « و لا تؤخذ بأكظامها » كه به معنى نگرفتن بيخ گلو و آزاد گذاشتن راه نفس است كنايه از آزادى براى مطالعه و تصميم‌گيرى و انتخاب مىباشد كنايه‌اى است گويا و فصيح و بليغ .\r\nجملهء « و تنقاد لأوّل الغيّ » ( مبادا تسليم اوّلين گمراهى شوند ) اشاره به اين است كه تصميم‌هاى عجولانه غالبا گمراه كننده است .\r\nبعضى از شارحان نهج البلاغه « أوّل الغيّ » را اشاره به بالا بردن قرآنها بر سر نيزه‌ها كه اوّلين گام گمراهى بود ، دانسته‌اند « 1 » ولى تفسير اوّل به قرينهء جملهء قبل از آن ، مناسب‌تر به نظر مىرسد .\r\nسپس امام عليه السّلام به نصيحت و اندرز آنان مىپردازد كه در برابر حق تعصّب و لجاج و ملاحظه منافع شخصى روا ندارند و تسليم حق شوند ، مىفرمايد :\r\n( بدانيد ! ) « برترين مردم در پيشگاه خدا كسى است كه عمل به حق نزد او محبوب‌تر از باطل باشد هر چند اين كار از نفع او بكاهد و مشكلاتى براى او پيش آورد ، و باطل منافعى به سوى او آورد و بر سود او بيفزايد ! » ( إنّ أفضل النّاس عند اللّه من كان العمل بالحقّ أحبّ إليه - و إن نقصه و كرثه « 2 » - من\r\n\r\n\r\n","description":"","footnote":"\r\n( 1 ) « منهاج البراعهء » علامه « خويى » جلد 8 ، صفحهء 180 .\r\n( 2 ) « كرث » از مادّهء « كرث » ( بر وزن ترس ) به معنى شدت و مشقّت و به زحمت افتادن است .\r\n","page_name":" 292 ","page_number":292},
  {"content":"\r\n\r\nالباطل و إن جرّ إليه فائدة و زاده ) .\r\nدر واقع نشانهء مؤمنان حقيقى همين است كه بر سر دو راهىها كه حق در يك سو قرار مىگيرد و منافع شخصى آنها در سوى ديگر ، به سوى حق آيند و به منافع شخصى پشت كنند و گر نه آن جا كه طرفدارى از حق ، حافظ منافع انسان باشد ، پيروى از حق ، افتخارى نيست و مذمتى كه قرآن از گروهى از يهود به عمل مىآورد كه مىگفتند : « نؤمن ببعض و نكفر ببعض » در حقيقت همين بود كه آنچه را از قوانين الهى موافق ميل و خواسته‌ها و منافعشان بود ، مىپذيرفتند و آنچه مخالف بود كنار مىزدند ، چنين جداسازى در واقع خداپرستى نيست هواى پرستى است .\r\nهمچنين كسانى كه به خاطر تعصب و لجاجت و حمايت از دوستان و وابستگان به طرفدارى باطل برمىخيزند مشمول همين سخن هستند .\r\nدر حديثى مىخوانيم كه على عليه السّلام همين سخنان را در پيامى به « عمرو عاص » فرمود و افزود : به خدا سوگند ! تو مىدانى حق كجاست ؟ چرا تجاهل مىكنى ؟ و به خاطر منافع كم ارزشى در صف دشمنان خدا و اولياء اللّه قرار مىگيرى ؟ ! « 1 » .\r\nو در ادامهء اين سخن ، امام عليه السّلام بر آنها فرياد مىزند : « چرا حيران و سرگردانتان مىكنند ؟ و چرا شما را فريب داده و تسليم شيطان كرده‌اند ؟ » ( فأين يتاه « 2 » بكم ! و من أين أتيتم « 3 » ) .\r\n\r\n\r\n","description":"","footnote":"\r\n( 1 ) شرح نهج البلاغهء مرحوم شوشترى ، جلد 10 ، صفحهء 363 - تاريخ طبرى ، جلد 4 ، صفحهء 50 ، طبع الاعملى بيروت .\r\n( 2 ) « يتاه » از مادّهء « تيه » ( بر وزن قيد ) به معنى سرگردانى و حيرانى است و به بيابانهايى كه انسان در آن سرگردان مىشود « تيه » ( بر وزن پيه ) گفته مىشود .\r\n( 3 ) « اتيتم » از مادّهء « اتيان » معانى مختلفى دارد و در اين جا و مانند آن به معنى فريب خوردن و تسليم باطل شدن است .\r\n","page_name":" 293 ","page_number":293},
  {"content":"\r\n\r\nسپس امام عليه السّلام آنان را دعوت به جهاد با آن قوم ستمگر مىكند و با پنج وصف منفى آنها را معرفى مىفرمايد ، مىگويد : « آماده شويد براى حركت به سوى قومى كه از حق روى گردانند ، آن را نمىبينند و به ظلم و جور تشويق شده‌اند ( به همين دليل ) هرگز از آن باز نمىگردند ، افرادى كه از كتاب خدا فاصله گرفته و از راه راست منحرف گشته‌اند » ( هر چند قرآنها را بر سر نيزه كردند و دم از حاكميت قرآن زدند ) ( استعدّوا للمسير إلى قوم حيارى عن الحقّ لا يبصرونه . و موزعين « 1 » بالجور لا يعدلون به ، جفاة عن الكتاب ، نكب « 2 » عن الطّريق ) .\r\nبه اين ترتيب امام عليه السّلام نشان مىدهد كه اگر ما مىخواهيم با آنها بجنگيم ، پنج دليل قاطع دارد كه هر كدام به تنهايى كافى است : آنها از راه راست منحرف شده‌اند ، به قرآن مجيد اهميّت نمىدهند ، ظلم و ستم برنامه اصلى آنهاست و گروهى ناآگاه و سرگردان را كه چشم‌هايشان از ديدن حق ناتوان است به دنبال خود كشيده‌اند .\r\nسپس در آخرين جمله‌هاى اين خطبه امام عليه السّلام زبان به گله مىگشايد و آنها را زير تازيانه‌هاى سرزنش و ملامت قرار مىدهد شايد بيدار شوند و در كار خود ، تجديد نظر كنند مىفرمايد :\r\n( افسوس ! ) « شما ريسمان محكمى نيستيد كه بتوان به آن چنگ زد ، و ياوران نيرومندى نيستيد كه بتوان به آنها پناه برد ، و بد وسيله‌اى هستيد براى افروختن آتش جنگ » ( و آغاز كردن جهاد آزادى بخش با دشمن ) ( ما أنتم\r\n\r\n\r\n","description":"","footnote":"\r\n( 1 ) « موزعين » از مادّهء « ايزاع » به معنى تشويق و ايجاد عشق و علاقه نسبت به چيزى است و گاه به معنى الهام كردن و توفيق دادن نيز آمده است و در خطبهء بالا به همان معنى اوّل است .\r\n( 2 ) « نكب » جمع « ناكب » از مادّهء « نكب » ( بر وزن نفى ) به معنى منحرف شدن از چيزى است .\r\n","page_name":" 294 ","page_number":294},
  {"content":"\r\n\r\nبوثيقة يعلق بها ، و لا زوافر « 1 » عزّ يعتصم إليها . لبئس حشّاش « 2 » نار الحرب أنتم ) .\r\nو در پايان اين سخن ، ضربات ملامت را شديدتر كرده مىفرمايد : « اف بر شما ! چه ناراحتىها از شما كشيدم ، يك روز با صداى رسا با شما سخن مىگويم و روز ديگر آهسته و به صورت نجوا ، نه آزادگان راستگويى به هنگام فرياد رسا هستيد ، و نه برادران مطمئن و رازدارى به هنگام نجوا » ( أفّ لكم ! لقد لقيت منكم برحا « 3 » ، يوما أناديكم و يوما أناجيكم ، فلا أحرار صدق عند النّداء ، و لا إخوان ثقة عند النّجاء « 4 » ) .\r\nدر واقع امام عليه السّلام اين حقيقت را در لابه‌لاى چند جملهء بالا به خوبى بازگو كرده است كه اگر مشكلى در امر جهاد و حكومتش به وجود آمده ، به خاطر عدم لياقت و ناكارآيى گروهى از ياران اوست ، چرا كه امام عليه السّلام در هر ميدانى قدم مىنهاد ضعف و سستى نشان مىدادند . به يقين براى آغاز جنگ ، جرقه‌هاى قوى و نيرومند لازم است كه بايد از سوى مردانى شجاع و نيرومند و مخلص ، ظاهر شود ، اين گروه لياقت چنين برنامه‌اى را نداشتند . از سوى ديگر وقتى رهبر فرياد مىزند : به پيش تازيد ! بايد همه به طور هماهنگ حركت كنند ، ولى\r\n\r\n\r\n","description":"","footnote":"\r\n( 1 ) « زوافر » جمع « زافره » از مادّهء « زفر » ( بر وزن فقر ) به معنى ناله كردن و فرياد كشيدن است و از آن جا كه ياوران انسان به عنوان هم دردى ناله و فرياد دارند واژهء « زافره » به يار و ياور اطلاق شده است و در خطبهء بالا به همين معناست .\r\n( 2 ) « حشاش » جمع « حاشّ » از مادّهء « حشّ » ( بر وزن شك ) به معنى آتش افروختن است و در اين جا به معنى آغازگران و كسانى كه ضربات آغازين جنگ را بر دشمن وارد مىكنند مىباشد .\r\n( 3 ) « برح » به معنى ناراحتى شديد و خشم و غضب آمده است .\r\n( 4 ) « نجاء » و « نجوى » به معنى در گوشى گفتن و چيزى را به طور سرّى با ديگرى در ميان گذاشتن است .\r\n","page_name":" 295 ","page_number":295},
  {"content":"\r\n\r\nآنها سست‌تر و ناتوان‌تر از اين بودند و اگر نقشه‌هاى جنگى را در يك مجلس محرمانه با آنها در ميان مىگذارد بايد در حفظ آن كاملا بكوشند ولى آنها افراد رازدار و سرّ نگهدار و قابل اعتماد و اعتبارى نبودند .\r\nبا وجود چنين افرادى انتظار پيروزى سريع بر دشمن ، انتظارى است بى جا ، و عجب اين كه ، اين گونه افراد با اين ضعف‌هاى بىشمار هنگامى كه گرفتار ناكامى مىشدند به جاى اين كه به اصلاح نقايص خود بپردازند برون افكنى مىكردند و مشكلات خود را به گردن امام عليه السّلام مىانداختند و اين مشكل عظيم‌ترى بود .\r\n\r\nنكته‌ها\r\n\r\n1 - صلحنامهء صفّين\r\nهنگامى كه شاميان ستمگر و مكّار با استفاده از برافراشتن قرآنها بر بالاى نيزه‌ها مردم عراق را اغفال كردند و صلح را بر امير مؤمنان على عليه السّلام تحميل نمودند عهدنامه يا پيمان آتش بس ، به صورت تنظيم شد :\r\n« هذا ما تقاضى عليه عليّ بن أبي طالب « 1 » و معاوية بن أبي سفيان\r\n\r\n\r\n","description":"","footnote":"\r\n( 1 ) در بسيارى از تواريخ آمده است كه كاتبان لشكر على عليه السّلام عنوان امير مؤمنين را در كنار نام آن حضرت نگاشتند ولى « عمرو عاص » و ديگران سخت بر آن اعتراض كردند كه اگر ما شما را امير مؤمنان بدانيم بايد كسانى كه در برابر شما هستند امير فاسقان باشند حتما بايد اين عنوان حذف شود ، على عليه السّلام تأمّلى فرمود و به ياد داستان « صلح حديبيه » افتاد و فرمود :\r\nاللّه اكبر در آن روز نيز هنگامى كه عنوان رسول اللّه صلّى اللّه عليه و آله را در كنار نام پيامبر اكرم صلّى اللّه عليه و آله نوشتم فرياد مخالفان برخاست و اصرار بر حذف آن نمودند من حاضر به حذف آن نشدم و پيامبر عليه السّلام براى دفع غائله شخصا آن را محو نمود ، اين سخن ، « عمرو عاص » را سخت به خشم در آورد كه ما را با كفّار مقايسه مىكنى من در اين جلسه نمىمانم ، امام عليه السّلام فرمود : از خدا مىخواهم كه مجلس مرا از وجود مثل تويى پاك كند و مدتى گفتگو دربارهء نوشتن عنوان امير المؤمنين ادامه يافت بعضى معتقد بودند كه حذف نشود هر چند شمشيرها به خاطر آن كشيده شود ولى سرانجام مصلحت اين ديده شد براى دفع غائله اين عنوان را بردارند ( تاريخ طبرى ، جلد 4 ، صفحهء 37 و تواريخ ديگر ) .\r\n","page_name":" 296 ","page_number":296},
  {"content":"\r\n\r\nقاضي عليّ بن أبي طالب على أهل العراق و من كان معه من شيعته من المؤمنين و المسلمين و قاضي معاوية بن أبي سفيان على أهل الشّام و من كان معه من شيعته من المؤمنين و المسلمين انّا ننزل عند حكم اللّه و كتابه و لا يجمع بيننا إلّا إيّاه و إنّ كتاب اللّه سبحانه بيننا من فاتحته إلى خاتمته نحيي ما أحيا القرآن و يميت ما أمات القرآن فإن وجد الحكمان انّ ذلك في كتاب اللّه إتّبعناه و إن لم يجداه أخذا بالسّنة العادلة غير المفّرقة و الحكمان عبد اللّه بن قيس و عمرو بن العاص ؛ اين چيزى است كه داورى نموده است « على بن ابى طالب عليه السّلام » و « معاويه بن ابى سفيان » ، داورى نموده است « على بن ابى طالب عليه السّلام » نسبت به اهل عراق و كسانى كه با او بوده‌اند از پيروانش از مؤمنين و مسلمين و داورى نموده است و « معاويه بن ابى سفيان » نسبت به اهل شام و پيروانش از مؤمنين و مسلمين ، كه ما تسليم حكم خدا و كتاب خدا هستيم و چيزى ما را متفق نمىكند مگر خداوند و اين كه كتاب خداوند سبحان در ميان ماست از آغاز تا پايانش . احيا مىكنيم آنچه را قرآن احيا كرده و از بين مىبريم آنچه را قرآن از بين برده .\r\nهر گاه دو حكم ( كه از ميان ما انتخاب شده‌اند ) چيزى در كتاب خدا در اين موضوع ( جنگ و صلح ما ) يافتند از آن پيروى مىكنيم و اگر نيافتند به سنت عادلهء مورد اتفاق ( كه از پيغمبر اكرم صلّى اللّه عليه و آله به ما رسيده است ) عمل مىكنند و دو حكم « عبد اللّه بن قيس » ( ابو موسى اشعرى ) و « عمرو عاص » هستند » « 1 » .\r\n\r\n\r\n","description":"","footnote":"\r\n( 1 ) بحار الانوار ، جلد 32 ، صفحهء 543 . اين عهدنامه در تاريخ طبرى ، جلد 4 ، صفحهء 38 با پاره‌اى از تفاوتها آمده است .\r\n","page_name":" 297 ","page_number":297},
  {"content":"\r\n\r\nاين داورى يا صلحنامه يا عهدنامه ( هر نامى بر آن بگذاريد ) در كتابهاى مختلف با تفاوت مختصرى نقل شده است و همهء آنها نشان مىدهد كه مسألهء ، مسألهء حكميّت قرآن بوده است نه حكميّت اشخاص و به تعبير ديگر : اشخاص موظّف بودند آنچه را قرآن در اين باره مىگويد استخراج و استنباط كنند و دستورات كلّى بر مصاديق آن تطبيق نمايند ولى كوردلان « خوارج » آن را به عنوان حكميّت انسانها در دين خدا تلقّى كردند و به جنجال و غوغاگرى روى آوردند و شكاف خطرناك تازه‌اى در ميان مسلمين بوجود آوردند و جهل و نادانى در طول تاريخ ، از اين عواقب دردناك بسيار داشته است .\r\nدر ادامهء اين صلحنامه آمده است كه حكمين از « على عليه السّلام و معاويه » و از هر دو لشكر پيمان گرفتند كه آنها بر جان و مال و خانواده و قوم و قبيلهء خود در امانند و آنچه را آنها قضاوت كنند همه پذيرا شوند قضاوتى كه موافق كتاب خدا و سنّت باشد و آتش بس ، و گذاردن اسلحه بر زمين تا زمان حكم حكميّت ادامه خواهد يافت ، و مدّت آتش بس يك سال كامل است ، و اگر حكمين مايل بودند حكم خود را زودتر از اين مدت صادر كنند ، مانعى ندارد ، و اگر يكى از آنها از دنيا برود ، امير گروه او فرد ديگرى را به جاى او نصب كند « 1 » .\r\n\r\n2 - گفتگوى منطقى امام عليه السّلام با خوارج\r\nدر حديثى آمده است كه امير مؤمنان على عليه السّلام « عبد اللّه بن عباس » را به سوى لشكر « خوارج » فرستاد كه چندان با او فاصله نداشتند تا تحقيق كند\r\n\r\n\r\n","description":"","footnote":"\r\n( 1 ) بحار الانوار ، جلد 32 ، صفحهء 543 . اين عهدنامه در تاريخ طبرى ، جلد 4 ، صفحهء 38 با پاره‌اى از تفاوتها آمده است .\r\n","page_name":" 298 ","page_number":298},
  {"content":"\r\n\r\nآنها چه مىخواهند ؟ و دليل مخالفت آنها چيست ؟ آنها در پاسخ گفتند : اى « ابن عباس ! » ما ايرادهايى به پيشواى تو داريم كه همهء آنها كفرآميز ، خطرناك و سبب آتش دوزخ است :\r\nنخست اين كه : او كه نام خود را به عنوان امير المؤمنين از صلحنامه محو كرد ، سپس صلحنامه را ميان خود و « معاويه » تنظيم نمود ، اگر او امير مؤمنين نيست ، ما از مؤمنانيم بنابر اين دليلى ندارد كه او امير ما باشد . دوّم اين كه : او دربارهء موقعيت خودش ترديد داشت زيرا به حكمين گفت درست بنگريد اگر « معاويه » سزاوارتر به خلافت است او را تثبيت كنيد و اگر من اوّلى هستم مرا تثبيت كنيد ، هر گاه او دربارهء خود شك داشته باشد ما شكّ شديدترى خواهيم داشت .\r\nسوّم اين كه : او حكميّت را به غير خود سپرد در حالى كه ما خود او را از همه صالح‌تر براى اين كار مىدانيم .\r\nچهارم اين كه : او افراد را داور در دين خدا قرار داد در حالى كه ( داورى مخصوص خداست و ) او چنين حقّى را نداشت .\r\nپنجم اين كه : در جنگ « جمل » پس از پيروزى اموال و اسلحه دشمن را در ميان ما تقسيم كرد ، ولى زنان و فرزندانشان را به اسارت نگرفت .\r\nششم اين كه : او وصىّ پيامبر صلّى اللّه عليه و آله بود و حق وصيت را ادا ننمود .\r\n« ابن عباس » نزد حضرت آمد و عرض كرد : يا امير المؤمنين ! سخنان اين قوم را شنيدى و تو به جوابگويى آنها شايسته‌ترى ، امام عليه السّلام فرمود : آرى چنين است .\r\nسپس فرمود : اى « ابن عباس ! » به آنها بگو آيا شما راضى به حكم خدا و پيامبر صلّى اللّه عليه و آله هستيد ؟ عرض كردند آرى !\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nامام عليه السّلام فرمود : من از آغاز شروع مىكنم ، و ايرادات شما را يك به يك پاسخ مىگويم .\r\nسپس فرمود : اما در مورد محو عنوان امير المؤمنين از عهدنامه ، فراموش نمىكنم كه من روز « حديبيه » كاتب عهدنامه صلح بودم و نوشتم : « بسم اللّه الرّحمن الرّحيم هذا ما اصطلح عليه رسول اللّه و أبو سفيان و سهيل بن عمرو » « سهيل » گفت : اوّلا ما رحمن و رحيم را نمىشناسيم و ثانيا تو را رسول اللّه نمىدانيم و ثالثا موافق نيستيم نام تو مقدّم بر نام ما نوشته شود در حالى كه سنّ ما از تو بيشتر است ( و چون آنها از بهانه‌جويى دست بر نمىداشتند ) پيامبر صلّى اللّه عليه و آله به من دستور داد به جاى « بسم اللّه الرّحمن الرّحيم » « بسمك اللّهمّ » بنويس و به جاى « رسول اللّه » ، « محمّد بن عبد اللّه » بنوس ! سپس به من فرمود : تو نيز به چنين سرنوشتى در آيندهء گرفتار خواهى شد و تسليم پيشنهادشان مىشوى ، در حالى كه كراهت دارى ، من هم در صلحنامه‌اى كه ميان من و عمرو عاص نوشته شد عنوان امير المؤمنين را نوشتم ولى آنها نپذيرفتند . « خوارج » با شنيدن اين سخن گفتند : حق با توست اى على ! و امّا اين كه مىگوييد : من با تعيين حكمين و اين كه به آنها گفته‌ام : ببينيد معاويه سزاوارتر است يا من ؟ دربارهء خودم شك كرده‌ام ، اين سخن اشتباه است ، اين در واقع نوعى ابراز انصاف ، در سخن مىباشد شبيه چيزى كه پيامبر اكرم صلّى اللّه عليه و آله به گفتهء قرآن مجيد به مشركان فرمود : «  « وَ إِنَّا أَوْ إِيَّاكُمْ لَعَلى هُدىً أَوْ فِي ضَلالٍ مُبِينٍ »  ؛ ما يا شما بر هدايت يا در گمراهى آشكار هستيم » « 1 » ، مسلّما اين دليل بر ترديد پيامبر صلّى اللّه عليه و آله در حقانيت خودش نبود . « خوارج » در اين جا\r\n\r\n\r\n","description":"","footnote":"\r\n( 1 ) سبأ ، آيهء 24 .\r\n","page_name":" 300 ","page_number":300},
  {"content":"\r\n\r\nنيز گفتند حق با توست .\r\nاما اين كه مىگوييد : چرا غير خودم را به عنوان حكم برگزيدم در حالى كه من از همه شايسته‌تر به اين كار هستم ، اين شبيه برنامه رسول خدا صلّى اللّه عليه و آله است كه « سعد بن معاذ » را در جنگ « بنى قريظه » به عنوان حكميّت برگزيد در حالى كه پيامبر صلّى اللّه عليه و آله از همه شايسته‌تر بود .\r\nاين از يكسو ، از سوى ديگر خداوند مىفرمايد :  « لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ »  ؛ من در اين كار به پيامبر صلّى اللّه عليه و آله تأسى كردم ، « خوارج » گفتند :\r\nاين سخن نيز صحيح است .\r\nاما اين كه ، به من ايراد كرده‌ايد كه چرا افراد را داور دين خدا قرار دادم ؟ من هرگز چنين نكردم ، من كلام خدا را داور قرار دادم ، چرا كه خداوند : در مورد « صيد در حال احرام » مىفرمايد : «  « وَ مَنْ قَتَلَهُ مِنْكُمْ مُتَعَمِّداً فَجَزاءٌ مِثْلُ ما قَتَلَ مِنَ النَّعَمِ يَحْكُمُ بِهِ ذَوا عَدْلٍ مِنْكُمْ »  ؛ و هر كس از شما عمدا صيدى را ( در حال احرام ) به قتل برساند بايد كفاره‌اى معادل آن از چارپايان بدهد ، كفاره‌اى كه دو نفر عادل از شما دربارهء معادل بودن آن حكم كنند » « 1 » هنگامى كه خداوند چنين دستورى را دربارهء پرنده‌اى كه در حال احرام صيد شده است صادر مىكند ، دربارهء خون‌هاى مسلمين كه بسيار از آن بالاتر است چرا قائل نباشيم ؟ ! اما اين كه مىگوييد : من در جنگ « بصره » پس از پيروزى اموال لشكر شكست خورده را در ميان لشكريانم تقسيم كردم ولى زنان و فرزندانشان را به عنوان اسيران تقسيم نكردم ، اين در واقع منّتى بود از سوى من بر اهل « بصره » همان گونه كه پيامبر اكرم صلّى اللّه عليه و آله در فتح مكه ، بر اهل مكه ، منّت گذارد و آنها را\r\n\r\n\r\n","description":"","footnote":"\r\n( 1 ) مائده ، آيهء 95 .\r\n","page_name":" 301 ","page_number":301},
  {"content":"\r\n\r\nمورد عفو قرار داد . اضافه بر اين فرض كنيد ، من آنها را تقسيم مىكردم كدام يك از شما « عايشه » را در سهم خود به عنوان كنيز به اسيرى مىپذيرفت ؟\r\n« خوارج » گفتند : حق با توست .\r\nسپس فرمود : اما اين كه : به من ايراد مىكنيد ، من وصى پيامبرم صلّى اللّه عليه و آله و مقام وصايت را حفظ نكرده‌ام ، اين گناه من نيست گناه شما است كه مرا رها ساختيد و نسبت به من ، پشت كرديد . . . گفتند : حق با توست .\r\nو در پايان گروه زيادى از طريق مخالفت بازگشتند ولى چهار هزار نفر از متعصبين باقى ماندند كه در يك نبرد برق آسا همگى متلاشى شدند « 1 » .\r\n\r\n\r\n","description":"","footnote":"\r\n( 1 ) « احتجاج طبرسى » ، جلد 1 ، صفحهء 442 ( با تلخيص و كمى نقل به معنا ) همين داستان در « مناقب ابن مغازلى » صفحهء 406 با اضافاتى و در « بحار الانوار » ، جلد 33 ، صفحهء 377 با مقدارى تفاوت نقل شده است .\r\n","page_name":" 302 ","page_number":302},
  {"content":"\r\n\r\n\r\nخطبهء 126 « 1 » و من كلام له عليه السّلام لمّا عوتب على التسوية في العطا\r\nاين سخن را هنگامى ايراد فرمود ، كه رعايت مساوات را در عطاياى بيت المال ، بر او ايراد گرفتند و جمعى از بى خبران توصيه به تبعيض نمودند .\r\n\r\nخطبه در يك نگاه\r\nهمان گونه كه از عنوان خطبه ، پيداست ، هدف از ايراد اين خطبه پاسخ به كسانى بوده است كه از سر دلسوزى ، خدمت امام عليه السّلام عرض كردند : سزاوار است اموال بيت المال را در آغاز حكومت خود در ميان رؤسا و اشراف و سران قبائل و افرادى كه مىتوانند ضرباتى بر پايهء حكومت وارد كنند ، تقسيم كنى و آنها را\r\n\r\n\r\n","description":"","footnote":"\r\n( 1 ) « سند خطبه » اين خطبه بخشى از خطبهء طولانىترى بوده است كه امام عليه السّلام در مورد تقسيم بيت المال و ايرادهايى كه بر او گرفتند بيان فرموده ، و به نظر مىرسد كه با خطبهء 142 مرتبط است و هر دو جزءهايى از يك خطبه مىباشد .\r\nاين خطبه را عدهء زيادى از كسانى كه قبل از سيّد رضى يا بعد از او مىزيسته‌اند در كتابهاى خود آورده‌اند از جمله : « ابن قتيبه » در « الامامه و السياسه » « ابن شعبه » در « تحف العقول » « كلينى » در « فروع كافى » شيخ « مفيد » در كتاب « المجالس » و مرحوم « شيخ طوسى » در كتاب « امالى » ( مصادر جلد 2 ، صفحهء 282 ) .\r\n","page_name":" 303 ","page_number":303},
  {"content":"\r\n\r\nنسبت به ديگران سهم بيشترى دهى تا پايه‌هاى حكومتت محكم شود ، امام عليه السّلام در پاسخ آنها به دو نكته اشاره فرمود : نخست اين كه : من هرگز نمىتوانم از طريق ظلم و ستم و تبعيض و دادن حقّ كسى به ديگرى پايه‌هاى حكومت خود را محكم كنم و از طريق گناه به حق و عدالت برسم . ديگر اين كه : آنها كه دست به چنين كارى مىزنند در پايان گرفتار ناسپاسى همان كسانى مىشوند كه به آنها خدمت كرده‌اند .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nأتأمرونّي أن أطلب النّصر بالجور فيمن ولّيت عليه ! و اللّه لا أطور به ما سمر سمير ، و ما أمّ نجم في السّماء نجما ! لو كان المال لي لسوّيت بينهم ، فكيف و إنّما المال مال اللّه ! ألا و إنّ إعطاء المال في غير حقّه تبذير و إسراف ، و هو يرفع صاحبه في الدّنيا و يضعه في الآخرة ، و يكرمه في النّاس و يهينه عند اللّه . و لم يضع امرؤ ماله في غير حقّه و لا عند غير أهله إلّا حرمه اللّه شكرهم ، و كان لغيره ودّهم . فإن زلّت به النّعل يوما فاحتاج إلى معونتهم فشرّ خليل و ألأم خدين !\r\n\r\nترجمه\r\nآيا به من پيشنهاد مىكنيد كه براى پيروزى خود ، از جور و ستم در حق كسانى كه بر آنها حكومت مىكنم ، استمداد جويم ؟ به خدا سوگند ! هرگز گرد چنين كارى نمىگردم ، مادام كه شب و روز پشت سر هم مىآيند و ستارگان آسمان در پى هم طلوع و غروب دارند .\r\nاگر اين اموال ، از خودم بود ، به يقين در ميان آنها به طور مساوى تقسيم مىكردم تا چه رسد به اين كه اين اموال ، اموال خداست ( و متعلق به بيت المال مسلمين است ) .\r\nآگاه باشيد ! بخشيدن مال ، در غير موردش ، تبذير و اسراف است ، هر چند ممكن است اين كار در دنيا سبب سر بلندى كسى كه آن را انجام داده بشود ، ولى در آخرت به زمينش مىزند ، اين كار او را ( چند روزى ) در ميان مردم ( دنياپرست ) گرامى مىدارد ، ولى در پيشگاه خدا خوارش مىكند . و هيچ كس مال خويش را در غير مورد استحقاق و نزد غير اهلش قرار نداد ، مگر اين كه :\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nسرانجام خداوند او را از سپاسگزارى آنان محروم ساخت و محبّتشان را متوجه ديگرى نمود ، تا آن جا كه اگر روزى پايش بلغزد و به كمك آنان نياز داشته باشد بدترين دوست و پست‌ترين رفيق خواهند بود !\r\n\r\nشرح و تفسير عدالت را فداى مقام نمىكنم !\r\nمرحوم « كلينى » در آغاز روايتى كه از اين خطبه آورده است از « ابى مخنف » چنين نقل مىكند : گروهى از شيعيان خدمت امير مؤمنان عليه السّلام رسيدند ، عرض كردند چه مانعى دارد كه اموال بيت المال را بيرون آورى ، و در ميان رؤسا و اشراف تقسيم كنى ، و آنها را بر ما برترى بخشى ( و سهم ما را به آنها دهى ) تا پايه‌هاى حكومتت محكم شود سپس به برنامهء تقسيم بالسّويه و عدالت در رعيت باز گردى ؟ ! امام عليه السّلام ( از اين پيشنهاد ناراحت شد و ) اين خطبه را ايراد فرمود و با صراحت گفت : براى رسيدن به يك هدف مقدّس نبايد از وسيلهء نامقدّس و گناه آلود استفاده كرد ، كه اين كار با منطق اسلام سازگار نيست فرمود : « آيا به من پيشنهاد مىكنيد كه براى پيروزى خود ، از جور و ستم در حق كسانى كه بر آنها حكومت مىكنم ، استمداد جويم ؟ ! » ( أتأمرونّي أن أطلب النّصر بالجور فيمن ولّيت عليه ) .\r\nمگر هدف حكومت ، اجراى عدالت نيست ؟ چگونه شما پيشنهاد مىكنيد كه با ظلم و ستم ، پايه‌هاى حكومت را محكم كنم ؟ ! اين تناقضى است آشكار ، و پيشنهادى است بر خلاف رضاى پروردگار ! سپس افزود : « به خدا سوگند ! من گرد چنين كارى نمىگردم مادامى كه شب و روز پشت سر هم در آيند ، و ستارگان آسمان در پى هم طلوع و غروب دارند ! »\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n( و اللّه لا أطور « 1 » به ما سمر سمير « 2 » ، و ما أمّ « 3 » نجم في السّماء نجما ) .\r\nامام عليه السّلام براى بيان عزم راسخ خود در اين كار صريحترين و محكم‌ترين جمله‌ها را فرموده ، از يكسو به نام خدا سوگند ياد مىكند از سوى ديگر جملهء « لا اطور » را به كار مىبرد كه مفهومش اين است ، نه تنها چنين كارى نمىكنم بلكه نزديك و گرداگرد آن نيز نخواهم آمد ، و از سوى سوّم به حركت مستمر و جاودانى ستارگان در آسمان و شب و روز در پهنهء زمين اشاره مىكند ، كنايه از اين كه ، اگر عمر جاودان هم داشته باشم هرگز آلوده چنين تبعيض و جور و ستمى نخواهم شد .\r\nو براى تأكيد بيشتر مىافزايد : « اگر اين اموال از خودم بود به يقين در ميان آنها به طور مساوى تقسيم مىكردم ، تا چه رسد به اين كه اين اموال ، اموال خدا است » ( و متعلق به بيت المال مسلمين است ) ( لو كان المال لي لسوّيت بينهم ، فكيف و إنّما المال مال اللّه ) .\r\nگر چه بيان اين سخنان براى گروهى ظاهر بين و كوتاه نظر و آنها كه حقيقت را در پاى مصلحت قربانى مىكنند ناخوشايند بود ولى در مقابل ، سنّت پيامبر اكرم صلّى اللّه عليه و آله و تعليمات قرآن مجيد و ارزش‌هاى والاى اسلامى را با اين سخن احيا\r\n\r\n\r\n","description":"","footnote":"\r\n( 1 ) « اطور » از مادّهء « طور » ( بر وزن غور ) به معنى گردش در اطراف چيزى است و واژه « طور » كه جمع آن « اطوار » است به معنى نوع و حالت و هيأت نيز آمده است .\r\n( 2 ) « سمير » از مادّهء « سمر » ( بر وزن تمر ) به معنى گفتگوهاى شبانه است . بعضى گفته‌اند كه معنى اصلى اين مادّهء كه نور و تاريكى در آن آميخته شده و از آن جا كه گفتگوهاى شبانه‌گاه در سايه ماهتاب انجام مىشود اين واژه در مورد گفتگوهاى شبانه به كار رفته و اگر به افراد گندم‌گون « سمراء » مىگويند به اين خاطر است كه سفيدى آنها با تيرگى به هم آميخته .\r\n( 3 ) « امّ » از مادّهء « امّ » ( بر وزن غم ) به معنى قصد كردن است و جملهء ( ما أمّ نجم فى السماء نجما ) كنايه از طلوع و غروب ستارگان پشت سر يكديگر است گويى هر كدام قصد كرده به دنبال ديگرى برود .\r\n","page_name":" 307 ","page_number":307},
  {"content":"\r\n\r\nفرمود ، كه شرح آن در بحث نكات به خواست خدا خواهد آمد .\r\nسپس امام عليه السّلام به بيان مفاسد اين كار ( تبعيض و جور و ستم و تقسيم ناعادلانه بيت المال ) پرداخته چنين مىفرمايد : « آگاه باشيد ! بخشيدن مال در غير موردش ، تبذير و اسراف است هر چند ممكن است اين كار در دنيا سبب سربلندى كسى كه آن را انجام داده است شود ، ولى در آخرت ، موجب سرافكندگى وى خواهد گشت ، اين كار او را ( چند روزى ) در ميان مردم ( دنياپرست ) گرامى مىدارد ولى در پيشگاه خدا به زمينش مىافكند ! » ( ألا و إنّ إعطاء المال في غير حقّه تبذير و إسراف ، و هو يرفع صاحبه في الدّنيا و يضعه في الآخرة ، و يكرمه في النّاس و يهينه عند اللّه ) .\r\n« تبذير » و « اسراف » گاه به يك معنى و به صورت مترادف به كار مىرود و گاه به دو معنى زيرا « تبذير » به معنى دقيق كلمه با اسراف متفاوت است « تبذير » از مادّهء « بذر » به معنى پاشيدن دانه است و در جايى به كار مىرود كه انسان نعمت خدا را ضايع كند و به دور بريزد و به تعبير ديگر « ريخت و پاش » كند و به تعبير ديگر مال را در غير موردش مصرف كند ولى « اسراف » زياده‌روى در مصرف كردن نعمتهاست به طورى كه از حدّ اعتدال بيرون باشد بى آن كه ظاهرا چيزى ضايع گردد مثل اين كه غذاى بسيار زياد و گران قيمتى براى چند نفر تهيه كنند كه با قيمت آن بتوان ده‌ها نفر را تغذيه كرد .\r\nامام عليه السّلام در اين بخش از سخنش ، به آثار سوء معنوى و الهى صرف اموال در غير مورد استحقاق ، اشاره فرموده كه ممكن است انسان در سايهء آن چند صباحى در ميان مردم صاحب نفوذ شود ولى در پيشگاه الهى به كلّى سقوط خواهد كرد و در قيامت مجازات سنگينى خواهد داشت .\r\nو اين كه مىفرمايد : بخشيدن چنين مالى « تبذير » و « اسراف » است به\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nخاطر آن است كه سبب تبذير و اسراف در جامعه مىگردد زيرا آنها كه بيش از حدّ گرفته‌اند در غالب نه حاضرند به ديگرى ببخشند و نه خود امكان جذب آن را دارند ناچار به اسراف و تبذير كشيده مىشوند .\r\nسپس به آثار سوء دنيوى آن مىپردازد مىفرمايد : « هيچ كس مال خويش را در غير مورد استحقاق و نزد غير اهلش قرار نداد مگر اين كه سرانجام خداوند او را از سپاسگزارى آنان محروم ساخت و محبّتشان را متوجه ديگرى نمود ، تا آن جا كه اگر روزى پايش بلغزد و به كمك آنان نياز داشته باشد بدترين دوست و پست‌ترين رفيق خواهند بود ! » ( و لم يضع امرؤ ماله في غير حقّه و لا عند غير أهله إلّا حرمه اللّه شكرهم ، و كان لغيره ودّهم . فإن زلّت به النّعل يوما فاحتاج إلى معونتهم فشرّ خليل و ألأم خدين ) « 1 » .\r\nتعبير به « ألأم خدين » با توجه به اين كه « لؤم » به معنى پستى و « خدين » به معنى دوست است اشاره به اين مىباشد كه آنها در روز گرفتارى شخصى كه به ايشان كمك كرده ، نه تنها كمكى به او نمىكنند بلكه لئامت و پستى را به جايى مىرسانند كه شايد جزء سرزنش كنندگان در آيند .\r\nو اين كه جمعى از شارحان و يا مترجمان « نهج البلاغه » معنى سرزنش را از اين عبارت فهميده‌اند شايد به خاطر اين باشد كه مصداق روشن پستى در هنگام گرفتارى دوست است .\r\nتاريخ و تجربه‌هاى شخصى ما نيز بارها نشان داده است كه بسيارى از ستمگران و آنها كه ثروتهاى هنگفت و بىحساب به دوستان خود مىدادند به هنگامى كه در چنگال مكافات اعمال خود گرفتار شدند هيچ كس به يارى آنها\r\n\r\n\r\n","description":"","footnote":"\r\n( 1 ) « خدين » از مادّهء « خدن » به معنى دوستى است و « خدن » ( بر وزن اذن ) و « خدين » به معنى دوست است كه جمع آن « اخدان » است .\r\n","page_name":" 309 ","page_number":309},
  {"content":"\r\n\r\nنشتافت بلكه دوستان قديم آنها بيش از افراد بيگانه به آنها بىمهرى كردند و شعر معروف « حافظ » كه در زبان توده مردم شهرت بسيار دارد ناظر به همين معناست :\r\n من از بيگانگان هرگز ننالم * كه با من هر چه كرد آن آشنا كرد \r\n\r\nنكته بحث مهمى درباره طرز تقسيم بيت المال\r\nاز خطبهء بالا به خوبى استفاده مىشود كه امام امير مؤمنان عليه السّلام اصرار داشته‌اند بيت المال مسلمين همواره به طور مساوى در ميان مسلمين تقسيم گردد و هيچ گونه امتيازى شريف بر وضيع و شخصيتهاى سياسى و اجتماعى و حتى سابقين در اسلام و حتى نيازمندان بر غير آنها نداشته باشند .\r\nدر عصر پيامبر اكرم صلّى اللّه عليه و آله نيز وضع به همين گونه بود و ظاهرا در عصر خليفهء اوّل همان روش ادامه يافت تا اين كه نوبت به « عمر » رسيد او تفاوتها و تبعيضها را بنيان نهاد و ملاحظات سياسى و اجتماعى را در تقسيم بيت المال دخالت داد .\r\nبه گفتهء « ابن ابى الحديد » « عمر » پس از رسيدن به خلافت ، پيشگامان در اسلام را بر ديگران برترى داد و همچنين مهاجرين از قريش را ، بر ساير مهاجرين و عموم مهاجران را ، بر انصار ، و عرب ، را بر عجم ، و افراد حرّ و آزاد را ، بر بردگان آزاد شده ، مقدّم داشت و عطاى آنها را افزون نمود حتى به « ابو بكر » در ايّام خلافتش گفته بود : مصلحت اين است كه تفاوت قايل شوى ولى « ابو بكر » نپذيرفت و گفت اين خلاف كتاب اللّه است .\r\nهنگامى كه نوبت « عثمان » شد تبعيضها به اوج خود رسيد در آن زمان اقوام\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nو خويشاوندان « عثمان » بر همه برترى داشتند و قسمت عمدهء بيت المال در ميان آنها تقسيم مىشد « 1 » .\r\nمرحوم علامهء امينى رحمه اللّه در جلد هشتم الغدير صفحهء 286 تحت عنوان « الفوضى فى مال اللّه » ارقام و اعداد دقيق بخششهاى بىحساب « عثمان » را به دوستان و بستگان و اطرافيانش از منابع مختلف اهل سنت جمع آورى كرده ، اعداد و ارقامى كه انسان را در وحشت و حيرت فرو مىبرد و همين امر يكى از عوامل مهم شورش مسلمين بر ضدّ عثمان بود .\r\nو نيز يكى از علل مخالفت سران قبايل و بازىگران سياسى عصر على بن ابى طالب عليه السّلام به آن حضرت حذف اين امتيازات و رعايت مساوات بين همهء مسلمين بود ( آن گونه كه از خطبهء بالا و خطب ديگر نهج البلاغه و تواريخ استفاده مىشود ) « 2 » .\r\nجالب اين كه سردمداران سياسى آن زمان نيز اين مسألهء را كتمان نمىكردند همان گونه كه « طبرى » در كتاب خود آورده است كه مردى به « ابو عبد الرحمن سلمى » ( كه از معاريف آن زمان بود « 3 » ) گفت : « تو را به خدا سوگند مىدهم ! از چه زمانى على عليه السّلام را دشمن داشتى ؟ آيا از آن زمان نبود كه اموال بيت المال را تقسيم كرد و به تو و خاندان تو ( كه استفادهء زيادى از بيت المال كرده بوديد ) چيزى نداد ؟ « ابو عبد الرحمن » در پاسخ گفت : حال كه مرا به خدا سوگند مىدهى بايد بگويم آرى همين گونه است » « 4 » .\r\n\r\n\r\n","description":"","footnote":"\r\n( 1 ) شرح بيشتر دربارهء اين ماجراى غم‌انگيز را در شرح خطبهء شقشقيه خطبهء سوّم گذشت .\r\n( 2 ) به خطبهء 232 مراجعه شود .\r\n( 3 ) « ابو عبد الرحمن سلمى » از معاريف تابعين است و جزء صحابه نبود و بعضى گفته‌اند : در آغاز از خواص امير مؤمنان عليه السّلام بود ( الكنى و الالقاب ) .\r\n( 4 ) كتاب منتخب ذيل المذيّل صفحهء 147 بنا به نقل علامهء شوشترى در شرح نهج البلاغه‌اش جلد 6 ، صفحهء 491 .\r\n","page_name":" 311 ","page_number":311},
  {"content":"\r\n\r\nبه هر حال بايد ديد مسألهء مساوات كه در عصر پيامبر صلّى اللّه عليه و آله و على عليه السّلام بر آن تأكيد مىشده از كجا سرچشمه مىگيرد ؟ به يقين اين امر به خاطر ماهيّت اموالى بوده است كه به بيت المال وارد مىشده است .\r\nتوضيح اين كه : اموالى كه در بيت المال وارد مىشده عمدتا از سه ناحيه بوده است :\r\nاوّل : « غنايم جنگى » و مىدانيم كه در مورد غنايم جنگى هيچ تفاوتى بين جنگ جويان نبوده است جز اين كه لشكر پياده را يك سهم و لشكر سواره را دو سهم مىدادند ( به خاطر سرمايه گذارى مربوط به مركب و هزينه‌هاى آن زيرا مركب از سوى خود آنها تهيه مىشد به علاوه سواران نقش بيشترى در جنگ داشتند تا پياده‌ها ) .\r\nدوّم : « اموال خراجيه » يعنى مال الاجاره‌هايى كه از زمينهاى فتح شدهء متعلق به مسلمين به خزانهء دولت اسلام ريخته مىشد و در زمان خلفا بيشترين رقم بيت المال را تشكيل مىداد .\r\nاين اموال تعلق به همهء مسلمين داشت و مىبايست به طور مساوى بين همه آنها تقسيم شود زيرا « اراضى خراجيّه » ملك عموم مسلمين است كه حكومت اسلامى بر آنها نظارت دارد و قاعدتا بايد بين همهء مسلمانان به طور مساوى تقسيم شود زيرا در آمد ملك مشاع در ميان همهء مالكان مساوى تقسيم مىگردد چون سهم مالكيت همه يكسان است .\r\nسوّم : « جزيه‌ها » و مالياتهايى كه از غير مسلمين گرفته مىشد و در برابر آن از حمايت حكومت اسلامى برخوردار بودند و جان و مال و ناموسشان محفوظ بود و به عقيدهء جمعى از بزرگان فقها مصرف جزيه همان مصرف مال الخراج بود و تعلّق به همهء مسلمين داشت .\r\nچهارم : « زكات » كه از اجناس معيّنى به مقدار معينى گرفته مىشد و\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nمصارف هشتگانهء آن در قرآن مجيد بيان شده است و عمدتا در مورد فقرا و مساكين بر حسب نيازهايشان و در مورد مصارف جهاد بر حسب احتياجات ، تقسيم مىشد .\r\nبنابر اين معيار در تقسيم آن ، مقدار نياز بود نه مساوات .\r\nپنجم : « خمس » كليّهء درآمدها كه بعد از كسر هزينه‌ها و مخارج سال بايد پرداخته شود و به طورى كه از قرآن مجيد و روايات استفاده مىشود نيمى از آن تعلّق به نيازمندان « بنى هاشم » دارد و نيم ديگر متعلّق به امام المسلمين است كه صرف نيازهاى حكومت اسلامى مىشود .\r\nششم : « انفال » است كه شامل تمام اموالى مىشود كه مالك خاصى ندارد مانند اراضى موات ، جنگل‌ها ، بخشى از معادن ، سواحل درياها و زمينهاى بايرى كه صاحبان آن كوچ كرده و از آن صرف نظر نموده‌اند كه آن هم جزء اموال حكومت است و تعلّق به امام المسلمين دارد .\r\nهر يك از منابع ششگانهء مالى فوق ، بحثهاى مفصّلى دارد كه در كتب فقهى مثل كتاب الخمس و كتاب الزكاة و كتاب الجهاد آمده است .\r\nحال اين سؤال پيش مىآيد ، اموالى كه مىبايست به طور مساوى در ميان مسلمين تقسيم شود و پيامبر اكرم صلّى اللّه عليه و آله به آن عمل نمود و حتى در زمان خليفهء اوّل نيز همين سنّت ادامه داشت و على عليه السّلام در مقام احياى اين سنّت پيامبر صلّى اللّه عليه و آله بعد از متروك ماندن در زمان خليفهء دوّم و سوّم بود ، كدام يك از اموال ششگانه فوق مىباشد ؟\r\nظاهر اين است كه اين اموال همان مال الخراج ( و احتمالا به ضميمهء جزيه ) بوده است كه قسمت عمدهء بيت المال را در آن زمان تشكيل مىداد و به قدرى زياد بوده است كه درآمدهاى ديگر بيت المال در مقابل آن ، چندان اهميّتى نداشت لذا يكى از برنامه‌هاى اصلى فرمانداران كه به نقاط مختلف\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nفرستاده مىشدند همان جمع‌آورى خراج بود .\r\nاز نامه‌هاى متعددى از « نهج البلاغه » نيز اين معنا استفاده مىشود مانند عهدنامهء مالك اشتر ( نامه 53 ) و همچنين نامهء 43 كه امير مؤمنان على عليه السّلام به « مصقلة بن هبيره » نوشته .\r\nبنابر اين اگر بخش ديگرى از بيت المال طبق مدارك فقهى موجود ، به طور غير مساوى بر اساس مصالح مسلمين و حكومت اسلامى تقسيم شود منافاتى با آنچه در خطبهء بالا و مانند آن آمده است ، ندارد .\r\nاضافه بر اين تفاوتى كه گاه در تقسيم بعضى از ارقام اموال بيت المال كه در بالا اشاره شد اعمال شود بر اساس مصالح مسلمين و خدماتى است كه اشخاص انجام مىدهند ، نه بر اساس مصالح شخصى آن گونه كه « معاويه » انجام مىداد كه سران قبايل را با اموال هنگفتى خريدارى مىكرد و حتّى بعضى از افراد ضعيف الايمان لشكر على عليه السّلام را هم با مبالغ زيادى فريب داد « 1 » كه اين جنايتى است بزرگ و غير قابل بخشش و همان گونه كه در خطبهء بالا آمده است على عليه السّلام از اين كار بيزار بود و در برابر كسانى كه چنين پيشنهادى به آن حضرت كردند سخت خروشيد .\r\nالبتّه اين مكتب آزادگان و پرهيزگاران و ايثارگران است و با مكتب سياست‌بازان مقام پرست و اسيران هوا و هوس همواره در تضادّ بوده و خواهد بود .\r\n\r\n\r\n","description":"","footnote":"\r\n( 1 ) در عبارتى از معاويه نقل شده است كه گفت : « و اللّه لأستميلنّ بالأموال أهل ثقات عليّ و لا قسمنّ فيهم المال حتّى تغلب دنياي على آخرته ؛ به خدا سوگند افراد مورد اعتماد على را به وسيلهء اموال ، متمايل به خويش مىكنم تا آن جا كه دنياى من بر آخرت او غلبه خواهد كرد » . ( شرح نهج البلاغهء علّامه شوشترى ، جلد 6 ، صفحهء 491 ) .\r\n","page_name":" 314 ","page_number":314},
  {"content":"\r\n\r\n\r\nخطبهء 127 « 1 » و من كلام له عليه السّلام « و فيه يبيّن أحكام الدين و يكشف للخوارج الشبهة و ينقض حكم الحكمين »\r\nيكى ديگر از سخنان كه در آن پاره‌اى از احكام دينى را بيان مىكند و اشتباه خوارج را روشن مىسازد و حكم حكمين را باطل اعلام مىدارد .\r\n\r\nخطبه در يك نگاه\r\nامام عليه السّلام اين خطبه را در برابر « خوارج » ايراد كرد و مخاطبان اصلى ، آنها بودند هر چند نفع خطبه ، عام است و در واقع از چند بخش تشكيل مىشود . در بخشى از اين خطبه عليه السّلام امام بطلان نظريهء « خوارج » را در خصوص كافر دانستن مرتكبين گناهان كبيره ، و حكم به قتل عموم است پيامبر صلّى اللّه عليه و آله با استدلال قوى آشكار مىسازد .\r\n\r\n\r\n","description":"","footnote":"\r\n( 1 ) « سند خطبه » از كسانى كه اين خطبه را نقل كرده‌اند مورخ معروف « طبرى » است كه آن را در حوادث سنهء 37 هجرى از « ابو مخنف » با تفاوتى نقل مىكند ، « ابن اثير » نيز در كتاب « نهايه » به تناسب كلمهء « بجر » اشاره به بخشى از اين خطبه كرده است . ( مصادر نهج البلاغه ، جلد 2 ، صفحهء 285 . )\r\n","page_name":" 315 ","page_number":315},
  {"content":"\r\n\r\nدر بخش ديگرى به غفلت و جهل آنان ، اشاره مىكند كه در دشمنى راه تفريط را پيموده‌اند همان گونه كه گروه ديگرى در دوستى راه افراط و غلوّ را طى كرده‌اند و هر دو گروه را گمراه مىشمرد .\r\nدر بخش سوّم تأكيد بر همگام شدن با معظم مسلمين و اجتناب از تكروى فرموده و از تفرقه و جدايى بر حذر مىدارد و شعار « خوارج » را يك شعار گمراه‌كننده و خطرناك مىشمرد .\r\nدر بخش چهارم اشاره به اشتباه « حكمين » مىكند و اين نكته را روشن مىسازد كه آنها وظيفه داشتند دستور قرآن را احيا كنند ولى آنها به راه خطا رفتند به همين دليل حكم آنها هيچ گونه ارزشى ندارد .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n\r\nبخش اوّل\r\nفإن أبيتم إلّا أن تزعموا أنّي أخطأت و ضللت ، فلم تضلّلون عامّة أمّة محمّد صلّى اللّه عليه و آله ، بضلالي ، و تأخذونهم بخطئي ، و تكفّرونهم بذنوبي ! سيوفكم على عواتقكم تضعونها مواضع البراء و السّقم ، و تخلطون من أذنب به من لم يذنب . و قد علمتم أنّ رسول اللّه صلّى اللّه عليه و آله رجم الزّاني المحصن ، ثمّ صلّى عليه ، ثمّ ورّثه أهله ؛ و قتل القاتل و ورّث ميراثه أهله . و قطع السّارق و جلد الزّاني غير المحصن ، ثمّ قسم عليهما من الفيء ، و نكحا المسلمات ؛ فأخذهم رسول اللّه صلّى اللّه عليه و آله بذنوبهم ، و أقام حقّ اللّه فيهم ، و لم يمنعهم سهمهم من الإسلام ، و لم يخرج أسماءهم من بين أهله .\r\n\r\nترجمه\r\n( اى گروه خوارج ) اگر چنين مىپنداريد كه من خطا كرده و گمراه شده‌ام ( به فرض محال كه چنين باشد ) چرا به خاطر گمراهى من ، همهء امّت محمّد صلّى اللّه عليه و آله را گمراه مىشمريد ؟ و آنها را به خاطر خطاى من ، مورد مؤاخذه قرار مىدهيد و تكفير مىكنيد ؟\r\nشما شمشيرهاى خود را بر دوش گذاشته‌ايد ( و به هر كس و هر جا ضربه مىزنيد و ) آن را بر جاى درست و نادرست فرود مىآوريد ، و گناهكار و بىگناه را با هم فرق نمىگذاريد ، در حالى كه مىدانيد رسول خدا صلّى اللّه عليه و آله زناكار همسردار را سنگسار مىكرد ولى بعد از آن بر وى نماز مىخواند ، سپس ارث او را در ميان خانواده‌اش تقسيم مىنمود ( و به اين ترتيب تمام احكام اسلام را بر آنها جارى مىكرد ) قاتل را مىكشت ولى ارث او را به خاندانش مىداد ؛ و دست سارق را\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nمىبريد ، و زناكار بدون همسر را تازيانه مىزد ، سپس سهم آنها را از بيت المال مىداد و مىتوانستند از زنان مسلمان همسر انتخاب كنند ( كوتاه سخن اين كه ) رسول خدا صلّى اللّه عليه و آله آنها را به خاطر گناهانشان مجازات مىكرد و حدّ الهى را بر آنان اجرا مىنمود ، اما سهم آنها را از اسلام مىپرداخت و نام آنان را از دفتر مسلمين خارج نمىساخت . ( پس شما چرا بر خلاف دستور پيامبر اسلام صلّى اللّه عليه و آله هر گنهكارى را كافر مىشمريد ) .\r\n\r\nشرح و تفسير خشونت بىمنطق خوارج\r\nاين بخش از خطبه ناظر به پاسخ به شبهات « خوارج » است كه بر اثر جهل و نادانى و تعصب و تقليد كوركورانه دامنگير آنها شده بود .\r\nآنها معتقد بودند ، هر كس مرتكب هر گناه كبيره‌اى شود كافر مىشود و كافر واجب القتل است و در اين جا صغرا و كبرايى براى خود درست مىكردند و بر طبق آن به خود اجازه مىدادند كه بر هر يك از اصحاب على عليه السّلام دست يابند او را به قتل رسانند ، اين تشنه‌هاى خون‌ريزى و شرارت و جنايت به همين جهت شمشير بر دوش گذاشته و در گوشه و كنار خونهاى بىگناهان را مىريختند و كارى كردند كه صفحهء تاريخ را سياه نمودند .\r\nآنها براى خود صغرا و كبرا درست مىكردند و مىگفتند : على عليه السّلام حكميّت افراد را در برابر قرآن پذيرفته ، بنابر اين مرتكب گناهى شده ، و هر كس مرتكب گناهى شود كافر است و پيروان على عليه السّلام نيز همانند او هستند پس آنها هم كافرند و كافر واجب القتل است .\r\nامام عليه السّلام در عبارت بالا با پاسخهاى بسيار روشن و منطقى ، اشتباهات آنها را آشكار مىسازد و به آنها اتمام حجّت مىكند مىفرمايد : « اگر چنين مىپنداريد\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nكه من خطا كرده ، و گمراه شده‌ام ( به فرض محال كه چنين باشد ) چرا به خاطر گمراهى من همهء امت محمّد صلّى اللّه عليه و آله را گمراه مىشمريد ؟ ، و آنها را به خاطر خطاى من مورد مؤاخذه قرار مىدهيد و تكفير مىكنيد ؟ ! » ( فإن أبيتم إلّا أن تزعموا أنّي أخطأت و ضللت ، فلم تضلّلون عامّة أمّة محمّد صلّى اللّه عليه و آله ، بضلالي ، و تأخذونهم بخطئي ، و تكفّرونهم بذنوبي ) .\r\nو در ادامه مىافزايد : « شما شمشيرهاى خود را بر دوش گذاشته‌ايد ( و به هر كس و هر جا ضربه مىزنيد و ) آن را بر جاى درست و نادرست فرود مىآوريد و گناهكار و بى گناه را با هم فرق نمىگذاريد ! » ( سيوفكم على عواتقكم « 1 » تضعونها مواضع البرء و السّقم . و تخلطون من أذنب به من لم يذنب ) .\r\nاين بخش از كلام امام عليه السّلام اشاره به چند پاسخ دارد : نخست اين كه : اين تصوّر كه من خطا كردم و گمراه شدم ، پندار باطلى بيش نيست اوّلا : من تحت فشار شما و امثال شما تن به حكميّت در دادم و ثانيا : اگر حكميّت به صورت صحيح انجام شود ، مطابق قرآن است ، فى الواقع ، حكم ، قرآن مىباشد ، و مردانى كه در نقش حكميّت ظاهر مىشوند به قرآن مراجعه مىكنند و حكم خدا را از آن استنباط مىنمايند و كليات را بر مصاديق تطبيق مىكنند همان گونه كه در خطبه‌هاى قبل گذشت ، بنابر اين هيچ كارى بر خلاف حكم خدا انجام نمىگيرد كه موجب ضلالت و خطا گردد .\r\nثالثا : به فرض كه من مرتكب خلافى شدم ساير مسلمين چه گناهى دارند ؟\r\nچرا آنها را تكفير مىكنيد و خون بىگناهان را مىريزيد ؟ اين چه قانونى است كه شما از آن پيروى مىكنيد ؟ و به كدامين آيين ، ايمان داريد ؟\r\nسپس امام عليه السّلام به سراغ اشتباه اصلى آنان مىرود كه مىگفتند : « هر\r\n\r\n\r\n","description":"","footnote":"\r\n( 1 ) « عواتق » جمع « عاتق » به معنى قسمتى از بدن است كه در ميان گردن و شانه قرار دارد ( و در فارسى به آن « دوش » اطلاق مىشود ) .\r\n","page_name":" 319 ","page_number":319},
  {"content":"\r\n\r\nگنهكارى كافر است » ، و پاسخ دندان شكنى به آنان مىدهد ، مىفرمايد : « شما مىدانيد رسول خدا صلّى اللّه عليه و آله زناكار همسردار را سنگسار مىكرد ، ولى بعد از آن بر وى نماز مىخواند ، سپس ارث او را در ميان خانواده‌اش تقسيم مىنمود ، ( و به اين ترتيب تمام احكام اسلام را بر آنها جارى مىكرد ) قاتل را مىكشت ولى ارث او را به خاندانش مىداد ، دست سارق را مىبريد و زناكار بدون همسر را تازيانه مىزد سپس سهم آنها را از بيت المال مىداد و مىتوانستند از زنان مسلمان همسر انتخاب كنند ( خلاصه اين كه ) رسول خدا صلّى اللّه عليه و آله آنها را به خاطر گناهشان مجازات مىكرد و حدّ الهى را بر آنان اجرا مىنمود اما سهم آنها را از اسلام مىپرداخت و نام آنان را از دفتر مسلمانان خارج نمىساخت » ( و قد علمتم أنّ رسول اللّه صلّى اللّه عليه و آله رجم الزّاني المحصن ، ثمّ صلّى عليه ، ثمّ ورّثه أهله ؛ و قتل القاتل و ورّث ميراثه أهله . و قطع السّارق و جلد الزّاني غير المحصن ، ثمّ قسم عليهما من الفيء ، و نكحا المسلمات . فأخذهم رسول اللّه صلّى اللّه عليه و آله بذنوبهم ، و أقام حقّ اللّه فيهم ، و لم يمنعهم سهمهم من الإسلام ، و لم يخرج أسماءهم من بين أهله ) .\r\nامام عليه السّلام با اين بيان ، شواهد متعددى از سنّت پيغمبر صلّى اللّه عليه و آله بر اشتباه و خطاى واضح « خوارج » مىآورد نخست اين كه : پيغمبر صلّى اللّه عليه و آله هم ، زانى محصن را اعدام مىكرد و هم قاتل را سپس بر آنها نماز مىخواند و ارث آنها را به وارثان مسلمانش مىداد ، در حالى كه اگر آنها با ارتكاب زنا و قتل نفس ، كافر شده باشند نبايد ارثشان - به عقيدهء شما - به وارثان مسلمان برسد ، چرا كه مسلمان از كافر ارث نمىبرد . ( اين اعتقاد غالب فقهاى اهل سنّت است ) .\r\nديگر اين كه : پيامبر صلّى اللّه عليه و آله گنهكاران ديگرى را همچون سارق و زانى غير محصن مشمول حكم حدّ قرار مىداد ، دست يكى را قطع مىكرد و ديگرى را\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nشلّاق مىزد ولى بعد از آن در صفوف مسلمين بودند و تمام احكام اسلام از جمله ازدواج با زنان مسلمان و گرفتن سهم از بيت المال را براى آنها مجاز مىدانست ، در حالى كه اگر كسى با گناه كبيره كافر شود بايد هيچ يك از اين امور در حق او اجرا نگردد .\r\n\r\nنكته‌ها\r\n\r\n- خوارج و تكفير همه گنهكاران !\r\nاز خطبهء بالا اين نكته به خوبى استفاده مىشود كه « خوارج » معتقد بودند :\r\nارتكاب هر گناه كبيره ، سبب خروج از دين اسلام مىشود ، بنابر اين ، هر كس مرتكب گناه كبيره‌اى شود ، اگر قبلا مسلمان بوده « مرتّد » است و محكوم به اعدام .\r\nاين اعتقاد سخيف ، و آميخته با گمراهى شديد ، در كتب عقايد نيز ، به آنها نسبت داده شده است . آنها براى اثبات مقصود خود ، به ظاهر بعضى از آيات قرآن كه مفهوم آن را درك نكرده بودند توسّل مىجستند ، از جمله ، آيهء شريفهء 97 سورهء « آل عمران » در مورد تارك حج كه مىفرمايد :  « وَ مَنْ كَفَرَ فَإِنَّ اللَّهَ غَنِيٌّ عَنِ الْعالَمِينَ »  و آيهء 44 « مائده » كه مىفرمايد : «  « وَ مَنْ لَمْ يَحْكُمْ بِما أَنْزَلَ اللَّهُ فَأُولئِكَ هُمُ الْكافِرُونَ »  ؛ كسى كه به حكم خدا حكم نكند كافر است » و آيهء 23 سورهء « جن » كه دربارهء همهء گنهكاران مىگويد :  « وَ مَنْ يَعْصِ اللَّهَ وَ رَسُولَهُ فَإِنَّ لَهُ نارَ جَهَنَّمَ خالِدِينَ فِيها أَبَداً »  مىباشد .\r\nدر اين آيات ، گاه دربارهء بعضى از گنهكاران اطلاق كلمهء كفر شده و گاه تعبير به خلود در جهنم ( جاودانه در دوزخ ماندن ) كه مخصوص كافران است ديده مىشود .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nغافل از اين كه : واژهء كفر در لغت و در اصطلاح شرع ، هميشه به معنى خروج از اسلام نيست بلكه ، كفر درجات و مراحلى دارد : گاه به معنى ارتكاب گناه و گاه به معنى انكار خداوند و اعتقادات دينى به كار مىرود ، به عبارت ديگر كفر ، به معنى فاصله گرفتن از حق يا پوشانيدن حق است كه مراحل و درجاتى دارد و هر كدام براى خود داراى احكام مخصوصى همان گونه كه ايمان نيز داراى درجاتى است و هر كدام احكام ويژه‌اى دارد .\r\nامام صادق عليه السّلام در روايت معروفى كه در « اصول كافى » آمده است ، كفر را در قرآن به پنج معنا تفسير فرموده است كه يكى از آنها ، كفر به معنى ترك اوامر الهى و عصيان است و در همان روايت شواهدى از قرآن مجيد بر اين معانى پنجگانه در عبارات مشروح بر مىشمرد « 1 » .\r\nروشن‌ترين دليل بر بطلان اين عقيده ، همان است كه امير مؤمنان على عليه السّلام در خطبهء بالا بيان فرموده و آن اين كه : در عصر پيامبر صلّى اللّه عليه و آله گنهكاران متعددى بودند كه حدّ شرعى بر آنها جارى مىشد ولى در عين حال ، تمام احكام اسلام نسبت به آنها رعايت مىگشت حتى اگر توبه نمىكردند ، خواندن نماز ميّت ، دفن در مقابر مسلمين ، احكام ارث اسلامى و در صورتى كه بعد از اجراى حدّ ، زنده بودند سهم بيت المال ، ازدواج با خانواده‌هاى مسلمان و امثال آن ، اين سيرهء مستمرهء پيامبر اكرم صلّى اللّه عليه و آله كه در دورانهاى بعد جريان داشت و تا به امروز در ميان تمام مسلمين جهان جارى است ، نشان مىدهد كه مرتكب گناه كبيره هرگز ، كافر ، به معنى خارج از اسلام نيست ؛ نه تنها نمىتوان خون او را ريخت بلكه وارد كردن كمترين جراحت بر او ديه دارد .\r\n\r\n\r\n","description":"","footnote":"\r\n( 1 ) اصول كافى ، جلد 2 ، صفحهء 389 ، باب وجوه الكفر ، حديث 1 .\r\n","page_name":" 322 ","page_number":322},
  {"content":"\r\n\r\n\r\n2 - گوشه‌اى از جنايات وحشتناك خوارج\r\nبراى اين كه بدانيم امير مؤمنان على عليه السّلام با چه گروه‌هايى روبه‌رو بوده و چه امورى اسباب عدم پيشرفت برنامه‌هاى آن بزرگوار شد ، كافى است گوشه‌اى از تاريخ پر ننگ « خوارج » را بررسى كنيم .\r\nدر تاريخ اسلام گروهى مانند « خوارج » ديده نمىشوند ، متعصبانى كه زندگى آنها مملوّ از تضادّها و تناقض‌ها بود . به آسانى خون مىريختند و بر صغير و كبير و حتى بچه‌ها در شكم مادرانشان رحم نمىكردند همان گونه كه مولا عليه السّلام در خطبهء بالا به آنها فرمود ، شمشيرهايشان را بر دوش گذارده بودند و به هر بهانه‌اى خون مىريختند . در منطقهء حاكميت آنان كه خوشبختانه ديرى نپاييد ، هيچ كس در امان نبود ، گويى آنها مالكان بودند و مردم بردگان متخلّف ، كه آنها به خود اجازه مىدادند هر تصميمى دربارهء آنان بگيرند مرگ ، حيات ، شكنجه و آزادى .\r\nابن ابى الحديد در شرح نهج البلاغه چنين آورده است :\r\nهنگامى كه « خوارج » عازم « نهروان » بودند دو نفر را ديدند يكى مسلمان و ديگرى مسيحى ، مسلمان را كشتند زيرا او را پيرو افكار خود نمىدانستند و كافر و مرتد مىشمردند و مسيحى را نوازش كردند ، بدين سبب كه پيامبر صلّى اللّه عليه و آله دربارهء اهل ذمه سفارش به نيكى كرده بود .\r\n« و اصل بن عطا » كه از دانشمندان معروف عصر خود بود ، به اتفاق جمعى از يارانش به راهى مىرفتند از دور گروهى از « خوارج » را ديدند سخت احساس خطر نمودند . « و اصل » به ياران خود گفت : اگر آنها سؤالى كردند ، جواب را به من حواله دهيد و شما ساكت باشيد . هنگامى كه با آنها ملاقات كردند « خوارج » از « و اصل » و همراهانش پرسيدند : شما بر كدام مذهب هستيد ؟\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n« و اصل » گفت : ما گروهى مشرك هستيم كه به شما پناه آورده‌ايم تا كلام خدا را از زبانتان بشنويم و با احكام و معارف اسلام آشنا شويم . آنها گفتند : ما شما را به پناه خود پذيرفتيم .\r\n« و اصل » گفت : پس احكام خدا را به ما بياموزيد ، آنها شروع كردند احكام خدا را به آنان آموختن .\r\n« و اصل » گفت : من و همراهانم دين اسلام را پذيرفتيم اكنون ما را به جايگاه امن خود برسانيد چون قرآن شما مىگويد : «  « وَ إِنْ أَحَدٌ مِنَ الْمُشْرِكِينَ اسْتَجارَكَ فَأَجِرْهُ حَتَّى يَسْمَعَ كَلامَ اللَّهِ ثُمَّ أَبْلِغْهُ مَأْمَنَهُ »  ؛ هر گاه يكى از مشركان از تو پناه جويد به او پناه ده تا كلام خدا را بشنود ، سپس او را به محل امنش برسان » « 1 » آنها به يكديگر نگاه كردند و سپس گفتند : درست است ، حق همين است سپس آنان را همراهى كردند تا از منطقه قلمرو « خوارج » سالم بيرون روند « 2 » .\r\nداستان سر بريدن « عبد اللّه بن خبّاب » فرزند صحابى معروف پيامبر صلّى اللّه عليه و آله و همچنين كشتن همسر باردارش كه در بسيارى از تواريخ آمده است و قبلا آن را شرح داده‌ايم ، نمونه ديگرى از جنايات وحشتناك آنهاست .\r\nاين در حالى بود كه اگر يكى از آنها خوكى را مىكشت بر او اعتراض مىكردند كه اين مصداق فساد در ارض است و تو مفسد در ارض هستى « 3 » .\r\nبه نظر مىرسد جهل و نادانى و تعصب و بدآموزى و خود بزرگ بينى ، عوامل اصلى به وجود آمدن اين گروه سفاك و خون‌ريز و جنايت پيشه بود .\r\n\r\n\r\n","description":"","footnote":"\r\n( 1 ) توبه ، آيهء 6 .\r\n( 2 ) شرح ابن ابى الحديد ، جلد 2 ، صفحهء 281 - 279 .\r\n( 3 ) به جلد دوّم همين كتاب صفحهء 377 به بعد مراجعه فرماييد .\r\n","page_name":" 324 ","page_number":324},
  {"content":"\r\n\r\nآيا سزاى آنها اين نبود كه با حملات پى در پى و مؤثر لشكر على عليه السّلام ، بعد از اتمام حجت كافى و توبه افراد فريب خورده ، بقيه همگى نابود شوند آن گونه كه در « نهروان » اتفاق افتاد ؟ !\r\n\r\n3 - پاسخ به يك سؤال\r\nامام عليه السّلام در خطبه بالا در مقام پاسخ‌گويى به « خوارج » كه معتقد بودند :\r\nمرتكب گناه كبيره ، كافر است فرمود : اين بر خلاف سيرهء پيامبر صلّى اللّه عليه و آله است چنان كه مرتكبان گناهان كبيره را مجازات مىكرد و در مواردى كه محكوم به اعدام بودند ( مانند موارد قصاص قاتل ) حكم اعدام آنها را مىداد سپس ميراث آنها را به بستگان مسلمانشان مىداد .\r\nاين در حالى است كه طبق مذهب ما مسلمان از كافر ارث مىبرد بنابر اين سپردن ميراث آنها به وارثان مسلمان دليل بر نفى كفر آنها نيست .\r\nدر پاسخ اين سؤال بايد به اين نكته توجه كرد كه اين سخن را امام عليه السّلام طبق مذهب غالب اهل سنت و خوارج بيان كرده كه معتقد بودند نه كافر از مسلمان ارث مىبرد و نه مسلمان از كافر بنابر اين مطابق مسلّمات مذهب آنها استدلال فرموده است ولى در مكتب اهل بيت عليهم السّلام كافر از مسلمان ارث نمىبرد و مسلمان از كافر ارث مىبرد چرا كه طبق روايات اهل بيت عليهم السّلام : « إنّ الإسلام لم يزد المسلم إلّا عزا في حقّه ؛ اسلام چيزى جز در عزت در گرفتن حق بر مسلمان نمىافزايد » « 1 » .\r\n\r\n\r\n","description":"","footnote":"\r\n( 1 ) وسائل الشيعه ، جلد 17 ، صفحهء 377 .\r\n","page_name":" 325 ","page_number":325},
  {"content":"\r\n . \r\n","description":"","footnote":"","page_name":" 326 ","page_number":326},
  {"content":"\r\n\r\n\r\nبخش دوّم\r\nثمّ أنتم شرار النّاس ، و من رمى به الشّيطان مراميه ، و ضرب به تيهه ! و سيهلك فيّ صنفان : محبّ مفرط يذهب به الحبّ إلى غير الحقّ ، و مبغض مفرط يذهب به البغض إلى غير الحقّ ، و خير النّاس فيّ حالا النّمط الأوسط فالزموه ، و الزموا السّواد الأعظم فإنّ يد اللّه مع الجماعة . و إيّاكم و الفرقة ! فإنّ الشّاذّ من النّاس للشّيطان ، كما أنّ الشّاذّ من الغنم للذّئب . ألا من دعا إلى هذا الشّعار فاقتلوه ، و لو كان تحت عمامتي هذه .\r\n\r\nترجمه\r\nشما ( خوارج ) شرورترين مردم و كسانى هستيد كه شيطان آنها را هدف تيرهاى خود قرار داده ، و به سرگردانى كشانده است ، ( و افكار شيطانى و اعمال ضد انسانى شما ، بهترين گواه بر اين معناست ) .\r\nو به زودى دو گروه دربارهء من هلاك ( و گمراه ) مىشوند : دوست افراطى كه محبّتش او را به غير حق مىكشاند و دشمن افراطى كه از سر دشمنى قدم در غير طريق حق مىنهد .\r\nبهترين مردم دربارهء من ، گروه ميانه رو هستند ، از آنها جدا نشويد و هميشه همراه جمعيّت‌هاى بزرگ ( اكثريت طرفدار حق ) باشيد ، كه دست خدا با جمعيّت است . از جدايى بپرهيزيد ( جدايى از توده‌هاى عظيم و مؤمن ) زيرا افراد تنها و جدا ، نصيب شيطانند ، همان گونه كه گوسفند تك‌رو ، طعمه گرگ است .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nآگاه باشيد ! هر كس به اين شعار ( شعار تفرقه‌انگيز خوارج لا حكم إلّا للّه ) مردم را دعوت كند او را به قتل برسانيد هر چند زير عمامهء من باشد ( و به من پناهنده شود ) .\r\n\r\nشرح و تفسير شرورترين مردم !\r\nامام عليه السّلام در بخش نخستين اين خطبه با دلايل منطقى اشتباه « خوارج » را در تكفير مسلمين آشكار ساخت و در نهايت آرامش به مقتضاى بحث منطقى ، با آنان سخن گفت ولى در اين بخش ( بخش دوّم ) براى شكستن ابهّت خيالى آنها در ميان مسلمانان ، آنها را زير شديدترين ضربات سرزنش و ملامت قرار مىدهد مىفرمايد : « شما ( خوارج ) شرورترين مردم و كسانى كه شيطان ، آنها را هدف تيرهاى خود قرار داده و به سرگردانى كشانده است مىباشيد ( و افكار شيطانى و اعمال ضدّ انسانى شما ، بهترين گواه بر اين معناست ) ( ثمّ أنتم شرار النّاس ، و من رمى به الشّيطان مراميه ، و ضرب به تيهه ) .\r\nبه يقين گروهى در ميان مسلمين به شرارت « خوارج » پيدا نشدند و به راستى مصداق اين آيهء بودند : «  « اسْتَحْوَذَ عَلَيْهِمُ الشَّيْطانُ فَأَنْساهُمْ ذِكْرَ اللَّهِ أُولئِكَ حِزْبُ الشَّيْطانِ أَلا إِنَّ حِزْبَ الشَّيْطانِ هُمُ الْخاسِرُونَ »  ؛ شيطان بر آنان مسلط شده و ياد خدا را از خاطر آنها برده ، آنان حزب شيطانند ، بدانيد حزب شيطان زيانكارانند » « 1 » .\r\nو نيز مصداق روشن اين آيهء بودند كه مىفرمايد : «   « قُلْ هَلْ نُنَبِّئُكُمْ\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nبِالْأَخْسَرِينَ أَعْمالًا الَّذِينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعاً »   ؛ بگو آيا به شما خبر دهيم كه زيانكارترين ( مردم ) در كارهايشان چه كسانى هستند ؟ آنها كه تلاشهايشان در زندگى دنيا گم و نابود شده ، با اين حال مىپندارند كار نيك انجام مىدهند » « 1 » .\r\nسپس به نكتهء ديگرى اشاره مىفرمايد ، و آن اين كه : افراد نادان و جاهل دائما گرفتار افراط و تفريطند ، گروهى مرا خدا پنداشتند و گروهى كافر ، مىگويد : « به زودى دو گروه دربارهء من هلاك ( و گمراه ) مىشوند : دوست افراطى كه محبّتش ، او را به غير حق مىكشاند و دشمنى افراطى كه از سر دشمنى قدم در غير طريق حق مىنهد » ( و سيهلك فيّ صنفان : محبّ مفرط يذهب به الحبّ إلى غير الحقّ و مبغض مفرط يذهب به البغض إلى غير الحقّ ) .\r\nاشاره به اين كه اگر شما به خاطر جهل و جنايت ، مرا كافر خوانديد گروهى به عكس شما - آن هم از سر جهل و نادانى - مرا خدا پنداشتند كه هر دو ، راه غير حق را پيمودند نه آن درست بوده و نه اين .\r\nجالب توجه اين كه پيامبر اكرم صلّى اللّه عليه و آله از سالها پيش اين افراط و تفريط را در مورد امير مؤمنان على عليه السّلام پيش بينى فرمود ، و بنا به گفته « ابن عبد البرّ مالكى » در كتاب « استيعاب » خطاب به على عليه السّلام چنين گفت : « لا يحبّك إلّا مؤمن و لا يبغضك إلّا منافق . . . و يهلك فيك رجلان محبّ مفرط و كذّاب مفتر . . . و تفترق فيك امّتي كما افترقت بنو إسرائيل في عيسى ؛ اى على ! جز مؤمن كسى تو را دوست نمىدارد و جز منافق ، كسى تو را دشمن نمىشمرد . . . و دربارهء تو دو كس هلاك مىشوند ، محبّ افراطگر و دروغگوى افترا زننده . . . و امت\r\n\r\n\r\n","description":"","footnote":"\r\n( 1 ) كهف ، آيات 103 - 104 .\r\n","page_name":" 329 ","page_number":329},
  {"content":"\r\n\r\nمن دربارهء تو از هم جدا مىشوند ، همان گونه كه بنى اسرائيل دربارهء « عيسى عليه السّلام » جدا شدند » « 1 » . ( اين سخن اشاره به آن است كه گروهى از بنى اسرائيل ايمان آوردند و او را خدا پنداشتند و گروهى ايمان نياوردند وى را - نعوذ باللّه - فرزند نامشروع خطاب كردند ) .\r\nمرحوم سيّد « محسن امين » در « اعيان الشيعه » از « مسند احمد » و « صحيح ترمذى » و « استيعاب » « ابن عبد البر » و « مستدرك حاكم » نقل مىكند كه در نزد صحابه : « بغض على عليه السّلام علامت منافق و تمييز او از مؤمن صادق بود » سپس مىافزايد : « اين نكته به طور قطع از نظر تاريخى ثابت است كه « معاويه » هم خودش على عليه السّلام را سبّ مىكرد و هم مردم را به سبّ و دشنام او دعوت مىنمود ( بنابر اين نتيجه مىگيريم كه « معاويه » جزء منافقان بود ) « 2 » .\r\nبه هر حال ، هميشه جاهلان يا در طرف افراط قرار مىگيرند يا تفريط يا در صف غلوّ كنندگان يا دشمنان سرسخت .\r\nسپس امام عليه السّلام در ادامهء اين سخن ، و براى تاكيد در حفظ اعتدال ، مىفرمايد :\r\n« بهترين مردم در مورد من گروه ميانه‌رو هستند ، از آنها جدا نشويد » ( و خير النّاس فيّ حالا النّمط الأوسط فالزموه ) .\r\nدر حديثى از آن حضرت مىخوانيم كه فرمود : « ألا إنّ خير شيعتي النّمط « 3 » الأوسط إليهم يرجع الغالي و بهم يلحق الّتالي ؛ بهترين شيعيان\r\n\r\n\r\n","description":"","footnote":"\r\n( 1 ) استيعاب ، جلد 3 ، صفحهء 36 .\r\n( 2 ) شرح مغنيه بر نهج البلاغه ، جلد 2 ، صفحهء 247 - در « الغدير » نيز روايات متعددى در زمينهء شناختن مؤمنان با محبّت على و منافقان با بغض على از منابع معتبر اهل سنت نقل كرده است . ( الغدير ، جلد 3 ، صفحهء 182 ) .\r\n( 3 ) « نمط » به معنى گروهى از مردم است كه داراى هدف واحدى هستند . اين واژه گاهى به معنى روش و طريق نيز استعمال شده است .\r\n","page_name":" 330 ","page_number":330},
  {"content":"\r\n\r\nمن گروه معتدل و ميانه روند ، غلوّ كننده بايد به سوى آنها باز گردد و مقصر و عقب افتاده بايد به آنها ملحق شود » « 1 » .\r\nو به دنبال آن ، دستور مهم ديگرى صادر مىكند همان چيزى كه « خوارج » به خاطر مخالفت با آن ، در آن وادى خطرناك ضلالت و گمراهى افتادند مىفرمايد : « هميشه همراه جمعيّتهاى بزرگ ( اكثريت طرفدار حق ) باشيد كه دست خدا با جمعيّت است » ( و الزموا السّواد « 2 » الأعظم فإنّ يد اللّه مع الجماعة ) .\r\nو براى تاكيد بيشتر دربارهء اين موضوع مىفرمايد : « از جدايى پرهيزيد ( جدايى از توده‌هاى عظيم و مؤمن ) زيرا افراد تنها و جدا ، نصيب شيطانند ! ، همان گونه كه گوسفند تك رو ، طعمه گرگ است ! » ( و إيّاكم و الفرقة ! فإنّ الشّاذّ « 3 » من النّاس للشّيطان ، كما أنّ الشّاذّ من الغنم للذّئب ) .\r\nهميشه توده‌هاى مؤمن ، در مسير حق حركت مىكنند و اگر گروهى دچار اشتباه شوند ، گروه ديگر آنها را آگاه مىسازند و از خطر گمراهى نجات مىدهند ، ولى افراد تكرو و گروه‌هاى كوچك و منزوى از جامعهء اسلامى ، گرفتار انواع خطاها و انحرافات مىگردند . و شيطان هميشه وسوسه‌هاى خود را در ميان آنها تشدد مىكند ، و صيد خوبى براى لشكر شيطانند همان گونه كه وقتى گوسفندى از گلهء گوسفندان جدا و از زير نظر چوپان خارج مىشود ، گرگها به او حمله\r\n\r\n\r\n","description":"","footnote":"\r\n( 1 ) بحار الانوار ، جلد 6 ، صفحهء 178 .\r\n( 2 ) « سواد » در اصل به معنى سياهى است ولى از آن جا كه جمعيّت انبوه يا درختان انبوه و فشرده از دور سياهى مىزنند اين واژه در اين دو معنا نيز به كار رفته است و در خطبهء بالا به معنى جماعت و گروه است .\r\n( 3 ) « شاذ » از مادّهء « شذوذ » به معنى كم و نادر بودن گرفته شده و به كسانى كه از جمعيت جدا مىشوند و تك روى دارند « شاذ » اطلاق مىشود .\r\n","page_name":" 331 ","page_number":331},
  {"content":"\r\n\r\nمىكنند و طعمه خود مىسازند .\r\nدر آخرين دستور در اين بخش مىفرمايد : « آگاه باشيد هر كسى به اين شعار ( شعار تفرقه‌انگيز خوارج ، لا حكم إلّا للّه ) ، مردم را دعوت كند او را به قتل برسانيد هر چند زير اين عمامهء من باشد » ( و به من پناهنده شود ) ( ألا من دعا إلى هذا الشّعار فاقتلوه ، و لو كان تحت عمامتي هذه ) .\r\nو به اين ترتيب ، حكم نهايى را دربارهء اين گروه فاسد و مفسد و بىرحم و خونخوار كه نه تنها خطرى براى مسلمين بودند كه خطر عظيمى براى اسلام و قرآن نيز محسوب مىشدند صادر مىفرمايد .\r\nدر اين كه منظور امام عليه السّلام از واژهء « شعار » كه در عبارت بالا آمده كدام شعار است شارحان « نهج البلاغه » احتمالات گوناگونى داده‌اند ، گاه گفته‌اند : منظور « شعار تفرقه » است و گاه « شعارى » كه در چگونگى اصلاح موى سر خود داشتند كه وسط آن را مىتراشيدند و دور آن را همچون تاجى كه بر سر بگذارند ، باقى مىگذاشتند « 1 » و گاه شعار لا حكم إلّا للّه دانسته‌اند ولى مناسبتر از همه همان احتمال سوّم است كه همه جا به عنوان « شعار خوارج » محسوب مىشد ، و در سايهء آن فتنه‌ها و فسادهاى فراوانى كردند و آتش سوزانى در جامعه اسلامى بر پا نمودند و در واقع آنان با اين شعار اسباب تفرقه و جنگ و خونريزى و فساد فى الارض را فراهم مىساختند و به همين دليل طرفداران اين شعار محكوم به اعدام شدند .\r\nدربارهء جمله « و لو كان تحت عمامتي هذه » ( اگر چه زير اين عمامهء من باشد ) نيز تفسيرهاى متعددى كرده‌اند كه از همه مناسبتر همان است كه در بالا\r\n\r\n\r\n","description":"","footnote":"\r\n( 1 ) شرح ابن ابى الحديد ، جلد 8 ، صفحهء 123 .\r\n","page_name":" 332 ","page_number":332},
  {"content":"\r\n\r\nاشاره شد و آن اين كه هر چند اين افراد فاسد به خانهء من پناه بياورند و زير لباس من باشند .\r\n\r\nنكته‌ها\r\n\r\n1 - از افراط و تفريط بپرهيزيد\r\nاز مسائلى كه امام عليه السّلام در اين خطبه بر آن تأكيد مىفرمايد ، هلاكت و گمراهى گروه افراطگر و تفريط كننده است ، اين دو گروه به طرز آشكارى در مورد امام عليه السّلام در محيط جامعه اسلامى نمايان شدند گروهى كه امام عليه السّلام را خدا مىپنداشتند كه در عصر آن حضرت مىزيستند و به مجازات سختى از سوى امام عليه السّلام گرفتار شدند و گروه ديگرى كه نعوذ باللّه كافرش مىدانستند كه آنها نيز به مجازات سختى گرفتار گرديدند .\r\nافراط و تفريط در همه چيز مذموم و مايهء گرفتارى و بدبختى است نه تنها در مسائل اعتقادى كه در مسائل ساده زندگى نيز چنين است و سرچشمه افراط و تفريط معمولا جهل و نادانى و تعصب است .\r\nگروهى از منحرفان در جامعه اسلامى كه از پيروى اهل بيت عليهم السّلام دور ماندند خدا را آن چنان تنزل دادند كه در حد جسمانيات شمردند و براى او قيافه‌اى مانند يك جوان امرد با موهايى پيچيده و مجعد قائل شدند و گروهى ديگر چنان او را از دسترس فكر بشر خارج كردند كه گفتند نه تنها معرفت ذات او براى ما امكان ندارد بلكه از صفات او هم چيزى نمىدانيم و به تعبير ديگر قائل به تعطيل معرفت اللّه شدند . گروهى راه افراط را در پيش گرفته و قائل به تفويض شدند و گروهى نيز راه تفريط را پيش گرفته و قائل به جبر شدند و همين طور .\r\nائمه هدى عليهم السّلام خود را « نمرقه وسطى » يعنى گروه معتدل و دور از افراط و\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nتفريط معرفى مىنمودند كه تندروان بايد به سوى آنها باز گردند و كندروان بايد خود را به آنها برسانند . « نحن النّمرقة الوسطى بها يلحق التّالي و إليها يرجع الغالي » « 1 » .\r\n\r\n2 - دست خدا با جماعت است\r\nدر خطبهء بالا تأكيد بر همگامى و همراهى با سواد اعظم يعنى جمعيّت عظيم مسلمين و پرهيز از هر گونه تك روى شده است و با صراحت مىفرمايد :\r\n« يد اللّه مع الجماعة ؛ دست خدا با جمعيّت است » .\r\nهر زمان مسلمانان متفق و متحد بوده‌اند داراى قدرت و عظمت و شوكت بوده‌اند و هر زمان كه تفرقه و نفاق در ميان آنها افتاد ذليل و خوار و بىمقدار شدند .\r\nجدا شدن از توده‌هاى جمعيّت مسلمين ، و به تعبير ديگر انزواى اجتماعى ، يكى از انحرافات فكرى و اعتقادى و عقيدتى است ، افراد منزوى به زودى گرفتار تخيلات خود برتر بينى مىشوند و چنين مىپندارند كه موجودى برترند و مردم بايد در برابر آنها تعظيم كنند و چون چنين عكس العملى از مردم نمىبينند آتش بدبينى و سوء ظن و كينه و عداوت در دل آنها روشن مىشود و به همين جهت گاهى به انتقام جويى و كشتن افراد بىگناه و صدمه زدن به سرمايه‌هاى اجتماعى رو مىآورند و گاه ادعاى نبوت ، امامت يا نيابت از حضرت مهدى عليه السّلام را مطرح مىكنند و سرچشمه نفاق و اختلاف مىشوند .\r\nو از اين جا به عمق كلام مولا امير مؤمنان عليه السّلام كه در بالا فرمود : « افراد تك رو طعمه شيطانند همان گونه كه گوسفند تك رو طعمه گرگ مىشود » پى مىبريم .\r\n\r\n\r\n","description":"","footnote":"\r\n( 1 ) نهج البلاغه ، كلمات قصار ، شمارهء 109 .\r\n","page_name":" 334 ","page_number":334},
  {"content":"\r\n\r\nبديهى است منظور از هماهنگى با جمعيّت همان اكثريتى است كه داراى ايمان و ارزش‌هاى انسانى و اخلاقى باشد . اسلام هرگز هماهنگى با اكثريت فاسد را توصيه نكرده و نمىكند . على عليه السّلام كه گوينده سخن بالاست در سخن ديگرى كه خواهد آمد مىفرمايد : « لا تستوحشوا في طريق الهدى لقلّة أهله « 1 » ؛ هرگز در مسير هدايت از كمى همراهان وحشت نكنيد » ( و به دنبال اكثريت فاسد گام برنداريد ) و نكوهش‌هايى كه در آيات متعددى از قرآن از اكثريت شده منظور همين اكثريت فاسد و مفسد است .\r\nاين سخن را با آيهءاى از قرآن مجيد پايان مىدهيم : «  « قُلْ لا يَسْتَوِي الْخَبِيثُ وَ الطَّيِّبُ وَ لَوْ أَعْجَبَكَ كَثْرَةُ الْخَبِيثِ فَاتَّقُوا اللَّهَ يا أُولِي الْأَلْبابِ لَعَلَّكُمْ تُفْلِحُونَ »  ؛ بگو ( هيچ گاه ) ناپاك و پاك مساوى نيستند هر چند فزونى ناپاك‌ها تو را به شگفتى اندازد از ( مخالفت ) خدا بپرهيزيد اى صاحبان خرد شايد رستگار شويد » « 2 » .\r\n\r\n3 - بدترين خلق روزگار\r\nامام عليه السّلام در اين خطبه ، خوارج را به عنوان شرار الناس توصيف نمود اين سخن مبالغه نيست به يقين آنها بدترين گروهى بودند كه در ميان مسلمين ظاهر شدند نه تنها به خاطر اين كه پاكترين مؤمن بعد از پيامبر اسلام صلّى اللّه عليه و آله يعنى على عليه السّلام را تكفير كردند ، كسى كه با مجاهدتهاى او ريشه‌هاى درخت ايمان آبيارى شد و به ثمر نشست و نه تنها به خاطر اين كه شمشيرها را بر دوش گذارده بودند و بر پيكر بيگناهان وارد مىساختند و خون مسلمين را به آسانى\r\n\r\n\r\n","description":"","footnote":"\r\n( 1 ) نهج البلاغه ، خطبه 201 .\r\n( 2 ) مائده ، آيهء 100 .\r\n","page_name":" 335 ","page_number":335},
  {"content":"\r\n\r\nكشتن يك مرغ بر زمين مىريختند ، بلكه ، به خاطر اين كه : تدريجا براى خود يك مكتب انحرافى به وجود آوردند كه هم از نظر عقيده ، و هم احكام ، با اسلام و قرآن و سنت پيامبر صلّى اللّه عليه و آله فاصله گرفتند .\r\nدر مورد اعتقادات آنها بحث‌هاى زيادى در كتب « ملل و نحل » آمده است كه گاه با يكديگر همخوانى ندارد و شايد به خاطر اين باشد كه آنها شاخه‌هاى مختلفى داشتند ولى « مسعودى » مورخ معروف چند موضوع زيرا را از اصول مشترك و متفق عليه « خوارج » مىشمرد .\r\n1 - آنها عثمان و على عليه السّلام را تكفير مىكردند ( نعوذ باللّه ) .\r\n2 - قيام بر ضد امام جائز ( پيشواى ظالم ) را واجب مىشمردند .\r\n3 - كسانى كه گناه كبيره‌اى انجام مىدادند از نظر آنها كافر بودند ( و واجب القتل ) .\r\n4 - آنها از حكمين ( ابو موسى اشعرى و عمرو عاص ) و حكم آن دو برائت مىجستند .\r\n5 - از تمام كسانى كه حكم آن دو را پذيرا شدند و يا راضى به آن بودند نيز برائت مىجستند .\r\n6 - آنها معاويه و ياران و پيروان و دوستان او را كافر مىدانستند .\r\nولى در مسائل مختلفى از جمله « توحيد » و « وعد و وعيد » در قيامت و امامت اختلاف نظرهايى داشتند « 1 » .\r\nبعضى ديگر عقايد مشترك ديگرى نيز براى خوارج برشمرده‌اند از جمله اين كه خليفه را بايد مردم انتخاب كنند خواه از قريش و عرب باشد يا از غير آنها و ديگر اين كه همهء آنها خلفاى چهارگانه را قبول داشتند ( هر چند عثمان\r\n\r\n\r\n","description":"","footnote":"\r\n( 1 ) « مروج الذهب » طبق نقل « سفينة البحار » واژه خوارج .\r\n","page_name":" 336 ","page_number":336},
  {"content":"\r\n\r\nو على عليه السّلام را در پايان كار معزول مىدانستند ) .\r\nديگر اين كه با تمام خلفاى اموى و عباسى مخالفت شديد داشتند ، مخصوصا « بنى اميه » را با دشنام‌هاى زشت ياد مىكردند « 1 » .\r\nو اما « اباضيه » كه امروز در « عمان » و « مراكش » و « ليبى » و « الجزاير » و « تونس » و « مصر » طرفدارانى دارند و گاهى جزء « خوارج » شمرده مىشوند اعتقاداتشان با « خوارج » فرق بسيار دارد ، هر چند در مورد مخالفت با قضيهء حكمين در جريان جنگ « صفّين » و شرط نبودن وصف قرشى بودن در پيشواى مسلمين با آنها مشتركند .\r\nبه عكس ، « اباضيه » اعتقاداتى دارند كه بسيار شبيه عقايد شيعه است مانند :\r\n1 - صفات خداوند زايد بر ذات او نيست .\r\n2 - رؤيت خداوند در آخرت محال است .\r\n3 - قرآن حادث است نه قديم .\r\n4 - مرتكب گناه كبيره كافر نعمت است نه كافر ملت ( يعنى اين گونه افراد مسلمانند نه خارج از اسلام ) .\r\n5 - تولى و تبرى نسبت به دوستان خدا و دشمنان حق لازم است .\r\nبعضى نقل كرده‌اند كه آنها محبّت خليفهء اوّل و دوّم را لازم و بغض عثمان و على عليه السّلام را واجب مىشمرند ولى « اباضيهء » زمان ما اين نسبت را انكار مىكنند « 2 » .\r\n\r\n\r\n","description":"","footnote":"\r\n( 1 ) لغت‌نامه دهخدا ، ذيل واژهء خوارج .\r\n( 2 ) آية اللّه سبحانى ، الملل و النحل ، جلد 5 ، صفحهء 242 و 249 .\r\n","page_name":" 337 ","page_number":337},
  {"content":"\r\n . \r\n","description":"","footnote":"","page_name":" 338 ","page_number":338},
  {"content":"\r\n\r\n\r\nبخش سوّم\r\nفإنّما حكّم الحكمان ليحييا ما أحيا القرآن ، و يميتا ما أمات القرآن ، و إحياؤه الإجتماع عليه ، و إماتته الإفتراق عنه . فإن جرّنا القرآن إليهم اتّبعناهم ، و إن جرّهم إلينا اتّبعونا . فلم آت - لا أبا لكم - بجرا ، و لا ختلتكم عن أمركم ، و لا لبّسته عليكم ، إنّما اجتمع رأي ملئكم على اختيار رجلين ، أخذنا عليهما ألّا يتعدّيا القرآن ، فتاها عنه ، و تركا الحقّ و هما يبصرانه ، و كان الجور هواهما فمضيا عليه . و قد سبق استثناؤنا عليهما - في الحكومة بالعدل ، و الصّمد للحقّ - سوء رأيهما ، و جور حكمهما .\r\n\r\nترجمه\r\nاگر به اين دو نفر ( ابو موسى اشعرى و عمرو عاص ) حكميّت داده شد ، تنها به اين منظور بود كه آنچه را قرآن زنده كرده ، زنده بدارند و آنچه را به مرگ محكوم ساخته ، از ميان بردارند ، و احياى قرآن اين است كه دست اتحاد به هم دهند و به آن عمل كنند و ميراندن قرآن پراكندگى و جدايى از آن است ( منظور اين بود كه ) اگر قرآن ما را به سوى آنها دعوت كند ما از آنها پيروى كنيم و اگر آنان را به سوى ما سوق مىدهد بايد تابع ما باشند ، ولى اين كار به صورتى كه مىخواستيم و شرط كرده بوديم هرگز انجام نشد .\r\nبنابر اين اى بىريشه‌ها ! من كار بدى نكردم ( و خلافى انجام ندادم ) و شما را فريب نداده‌ام و چيزى را بر شما مشتبه نساخته‌ام ، مطلب اين است كه رأى جمعيّت شما بر اين قرار گرفت كه دو نفر را انتخاب كنند ما نيز از آنها پيمان گرفتيم كه از قرآن تجاوز نكنند ولى آنها عقل ( و ايمان ) خويش را از دست دادند و حق را ترك كردند در حالى كه به خوبى آن را مىديدند ، اما چون جور و ستم با\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nهواى نفس آنها سازگار بود با آن همراه شدند در حالى كه پيش از آن كه آن رأى زشت و آن حكم ظالمانه را ابراز دارند با آنها شرط كرده بوديم كه به عدالت داورى كنند و حق را در نظر داشته باشند ( ولى اين خودكامگان همه اينها را به دست فراموشى سپردند و طريق حق را رها كرده ، به راه شياطن رفتند ) .\r\n\r\nشرح و تفسير انحراف آشكار حكمين\r\nدر اين بخش از خطبه ، كه آخرين بخش آن است ، امام عليه السّلام به استدلالات منطقى بر مىگردد و با برهانى دندان شكن ، خطاى خوارج را آشكار مىسازد .\r\nتوضيح اين كه : هنگامى كه « خوارج » نتيجه منفى داستان حكميّت را ديدند كه « عمرو عاص » حيله‌گر ، « ابو موسى اشعرى » ساده‌لوح را فريب داد و مسألهء حكميّت را به نفع معاويه تمام كرد فريادشان بلند شد ، كه چرا ما مسألهء حكميّت را پذيرفتيم چرا على عليه السّلام زير بار حكميّت رفت با اين كه ميدانستند :\r\nاوّلا حكميّت بر على عليه السّلام تحميل شد و ثانيا : امام عليه السّلام هرگز به نمايندگى « ابو موسى اشعرى » راضى نبود بلكه مىخواست « ابن عباس » كه مردى هوشيار و دانا بود به نمايندگى برگزيد شود ولى غوغا سالاران ، نادان و بىخبر ، اين را هم بر امام تحميل كردند .\r\nامام عليه السّلام در اين بخش از خطبه به پاسخ ديگرى مىپردازد كه حكميّت حكمين ، مشروط به اين بود كه در سايهء قرآن حركت كنند ، نه در چنبر هواى نفس و عقيدهء شخصى خود ، و آنها به اين شرط عمل نكردند اين گناه آنها است نه گناه ما مىفرمايد : « اگر به اين دو نفر ( ابو موسى اشعرى و عمرو عاص ) حكميّت داده شد ، تنها به اين منظور بود كه آنچه را قرآن زنده كرده زنده بدارند ، و آنچه را به مرگ محكوم ساخته نابود كنند » ( فإنّما حكّم الحكمان ليحييا ما أحيا\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nالقرآن ، و يميتا ما أمات القرآن ) .\r\nقابل توجه اين كه ، عين اين مطلب كه امام عليه السّلام به آن اشاره كرده در متن « عهدنامه صلح » - كه قبلا به آن اشاره كرديم - آمده است : « انّ كتاب اللّه عزّ و جلّ بيننا من فاتحته إلى خاتمته نحيي ما أحيا و نميت ما أمات ؛ كتاب خداوند متعال ، قرآن مجيد ، از آغاز تا پايان در ميان ماست ، آنچه را قرآن زنده كرده زنده مىكنيم و آنچه را ميرانده ، مىميرانيم ! » « 1 » .\r\nسپس مىافزايد : « احياى قرآن اين است كه دست اتحاد بهم دهند و به آن عمل كنند و ميراندن قرآن پراكندگى و جدايى از آن است ( و إحياؤه الإجتماع عليه ، و إماتته الإفتراق عنه ) .\r\nو براى تاكيد بيشتر ، مىافزايد : « ( منظور اين بود كه ) اگر قرآن ما را به سوى آنها دعوت كند ، ما از آنها پيروى كنيم و اگر آنان را به سوى ما سوق مىدهد بايد تابع ما باشند » ( فإن جرّنا القرآن إليهم اتّبعناهم ، و إن جرّهم إلينا اتّبعونا ) .\r\nاين سخنى است بسيار منطقى كه هر كس حدّ اقل فكر و شعور را داشته باشد آن را درك مىكند ولى گويا خوارج از اين نعمت الهى به همين مقدار نيز برخوردار نبودند .\r\nسپس امام عليه السّلام همين مطلب را به تعبير روشن‌ترى بيان مىكند به گونه‌اى كه گويا از نادانى و سخنان بى منطق آنها سخت عصبانى شده ، مىفرمايد : « پس اى بىريشه‌ها ! من كار بدى نكردم ( و خلافى انجام ندادم ) شما را فريب نداده‌ام و چيزى را بر شما مشتبه نساخته‌ام ، مطلب اين است كه رأى جمعيّت شما بر اين قرار گرفت كه دو نفر را انتخاب كنند ، ما نيز از آنها پيمان گرفتيم كه از قرآن تجاوز نكنند » ( فلم آت - لا أبا لكم -\r\n\r\n\r\n","description":"","footnote":"\r\n( 1 ) تاريخ طبرى ، جلد 4 ، صفحهء 38 .\r\n","page_name":" 341 ","page_number":341},
  {"content":"\r\n\r\nبجرا « 1 » ، و لا ختلتكم « 2 » عن أمركم ، و لا لبّسته عليكم ، إنّما اجتمع رأي ملئكم على اختيار رجلين ، أخذنا عليهما ألّا يتعدّيا القرآن ) .\r\nولى آنها عقل ( و ايمان ) خويش را از دست دادند و حق را ترك كردند در حالى كه به خوبى آن را مىديدند ، اما چون جور و ستم با هواى نفس آنها سازگار بود با آن همراه شدند در حالى كه پيش از آن كه آن رأى زشت و آن حكم ظالمانه را ابراز دارند با آنها شرط كرده بوديم كه به عدالت داورى كنند و حق را در نظر داشته باشند » ( فتاها عنه ، و تركا الحقّ و هما يبصرانه ، و كان الجور هواهما فمضيا عليه . و قد سبق استثناؤنا عليهما - في الحكومة بالعدل ، و الصّمد « 3 » للحقّ - سوء « 4 » رأيهما ، و جور حكمهما ) .\r\nدر واقع جان كلام مولا اين است كه اوّلا : انتخاب حكمين بر اساس فشار جمعيّت شما بر اين امر بود و اگر اين كار خلافى بوده ، خلاف از سوى شماست نه از من ، و ثانيا : ما با آنها شرط كرده بوديم ، كه خدا را در نظر بگيرند و بر اساس آيات قرآن حكم كنند ولى آنها هواى نفس را مقدّم داشتند و از طريق روشنى كه ما به آنها نشان داده بوديم منحرف شدند ، بنابر اين اگر خلافى رخ داده كار آنهاست نه كار من « 5 » .\r\nولى افراد نادان و متعصّب و لجوج هنگامى كه كار خلافى انجام مىدهند و به\r\n\r\n\r\n","description":"","footnote":"\r\n( 1 ) « بجر » به معناى شرّ و حادثهء مهم ( نامطلوب ) است و به معنى بزرگ شدن شكم يا پر شدن آن نيز آمده است .\r\n( 2 ) « ختلت » از مادّهء « ختل » ( بروزن قتل ) به معنى فريب دادن و غافلگير كردن ، گرفته شده است .\r\n( 3 ) « صمد » به معنى مكان بلند و ناهموار است ، و به معنى قصد كردن و اعتماد نمودن نيز آمده است و در خطبهء بالا به همين معناست .\r\n( 4 ) « سوء » در اين جا مفتوح و مفعول « سبق » مىباشد كه در اوّل جمله آمده است و مفهوم جمله اين است : پيش از آن كه آنها رأى خلاف و ظالمانه اظهار كنند ما با آنها شرط كرده بوديم كه در صورت انحراف از حق رأى شما را نخواهيم پذيرفت .\r\n( 5 ) شبيه همين معنا در خطبهء 177 با اندكى تفاوت آمده است .\r\n","page_name":" 342 ","page_number":342},
  {"content":"\r\n\r\nعواقب سوء آن گرفتار مىشوند فورا به سراغ فرا افكنى مىروند و سعى مىكنند گناه خويش را به گردن ديگران بيندازند ، و اين ناجوانمردانه‌ترين روشهاست ، در حالى كه عقل و انصاف و عقل و ايمان ايجاب مىكند در اين گونه موارد به اشتباه و گناه خويش اعتراف كنند و از در عذرخواهى درآيند و به فكر جبران آن باشند .\r\n\r\nنكته نكات عبرت‌انگيز در داستان حكمين\r\nدربارهء داستان حكمين گفتنى بسيار است و مطالب عبرت آميز زيادى در تواريخ و سير دربارهء اين موضوع نقل شده ، از جمله اين كه :\r\n« عمرو عاص » با « معاويه » شرط كرده بود كه اگر در پيكار خود پيروز شويم بايد حكومت « مصر » را در اختيار من بگذارى « معاويه » نيز به اين شرط عمل كرد و بزرگترين رشوهء سياسى را به « عمرو عاص » داد بعد از مدتى « معاويه » نامه‌اى به « عمرو عاص » نوشت كه تقاضا كنندگان اهل « حجاز » و ديدار كنندگان اهل « عراق » زياد به من مراجعه مىكنند و همگى انتظار كمك دارند و بيت المال من فقط نيازهاى مراجعين حجاز را جوابگوست امسال « خراج مصر » را در اختيار من بگذار .\r\n« عمرو عاص » جواب منفى دندان شكنى طىّ اشعارى براى معاويه فرستاد و معاويه بعد از شنيدن آن هرگز دربارهء « خراج مصر » با « عمرو عاص » سخن نگفت . « عمرو عاص » در نامه خود چنين نوشت :\r\n معاوى حظّي لا تغفل * و عن سنن الحقّ لا تعدل\r\nأتنسى مخادعتي الاشعريّ * و ما كان في دومة الجندل !\r\nو أعليته المنبر المشمخر * كرجع الحسام إلى المفصل\r\nفأضحى لصاحبه خالعا * كخلع النّعال من الأرجل \r\n\r\n","description":"","footnote":"","page_name":" 343 ","page_number":343},
  {"content":"\r\n\r\n و أثبتها فيك موروثة * ثبوت الخواتم في الأنمل\r\nوهبت لغيري وزن الجبال * و أعطيتني زنة الخردل\r\nو إنّ عليّا غدا خصمنا * سيحتجّ باللّه و المرسل\r\nو ما دم عثمان منج لنا * فليس عن الحقّ من مزحل \r\nاى معاويه ! سهم مرا فراموش مكن * و از طريق حق عدول ننما آيا فراموش كردى كه من اشعرى را فريب دادم * و آيا فراموش كردى آنچه در « دومة الجندل » « 1 » گذشت من او را بر فراز منبر بلند نشاندم * همانند شمشيرى كه بر مفصل وارد مىشود او على عليه السّلام را از خلافت خلع كرد * همچون بيرون آوردن كفش از پا ولى من آن را به طور موروثى در خاندان تو تثبيت كردم * همچون تثبيت انگشتر در انگشت تو به ديگران به اندازهء كوه بخشيده‌اى * و به من به اندازهء وزن يك خردل به يقين فرداى قيامت على خصم ما خواهد بود * و به خدا و پيامبر مرسل احتجاج خواهد كرد و هرگز خون عثمان ما را نجات نخواهد بخشيد * و راهى جز تسليم در برابر حق نخواهد بود « 2 »\r\n\r\n\r\n","description":"","footnote":"\r\n( 1 ) « دومة الجندل » منطقه‌اى است نزديك « تبوك » كه به عنوان محلّى براى برگزارى مسألهء حكميّت انتخاب شد .\r\n( 2 ) شرح نهج البلاغه ابن ابى الحديد ، جلد 10 ، صفحهء 56 با كمى تلخيص .\r\n","page_name":" 344 ","page_number":344},
  {"content":"\r\n\r\n\r\nخطبهء 128 « 1 » و من كلام له عليه السّلام فيما يخبر به عن الملاحم « 2 » بالبصرة\r\nاز سخنان امام عليه السّلام است كه در آن نسبت به حوادث عظيمى كه در شهر بصره واقع مىشود پيشگويى مىكند .\r\n\r\nخطبه در يك نگاه\r\nامام عليه السّلام در اين خطبه به چند نكته اشاره مىفرمايد :\r\n\r\n\r\n","description":"","footnote":"\r\n( 1 ) « سند خطبه » در كتاب « مصادر نهج البلاغه » آمده است كه اين سخن بخشى از خطبهء طولانىترى است كه امام عليه السّلام در « بصره » بعد از « جنگ جمل » ايراد فرموده و مرحوم « ابن ميثم بحرانى » در شرح نهج البلاغه‌اش بخشهاى ديگرى از آن را نقل كرده است و مخاطب در اين خطبه « احنف بن قيس » است كه بزرگ قوم خود بود ، و مردى خردمند و پر سابقه محسوب مىشد و اين خطبه در واقع با خطبهء 101 كه سابقا شرح داده شد پيوند دارد . ( مصادر نهج البلاغه ، جلد 2 ، صفحهء 288 ) .\r\n( 2 ) « ملاحم » جمع « ملحمه » به معنى حوادث و فتنه‌هاى است كه غالبا به واسطهء جنگها به وجود مىآيد و گروه كثيرى در آن كشته مىشوند و از مادّهء « لحمة » ( بر وزن لقمه ) گرفته شده كه به معنى نخهايى است كه تارهاى پارچه را بهم پيوند مىدهد و در فارسى به آن « پود » مىگويند و اين اشاره به جنگهاى تن به تن و مغلوبه است كه همه با هم درگير مىشوند همانند تار و پود يك پارچه .\r\n","page_name":" 345 ","page_number":345},
  {"content":"\r\n\r\n1 - نخست از فتنهء « صاحب الزنج » ( گروهى از بردگان كه به سر كردگى كسى كه خود را « على بن محمّد علوى » مىناميد ، در زمان خلافت « مهتدى عباسى » قيام كردند و ويرانيهاى زيادى ببار آوردند و خونهاى بسيارى ريختند ) .\r\n2 - اشاره به فتنهء گروهى ديگر مىكند كه مفسّران نهج البلاغه آن را به « فتنهء مغول » تفسير كرده‌اند و عجيب اين كه هم در اين جا و هم در بخش قبل ، به بسيارى از صفات آنها اشاره مىفرمايد .\r\n3 - در بخش سوّم در برابر سؤال يكى از حاضران كه از امام عليه السّلام مىپرسد آيا شما صاحب علم غيب هستيد كه اين گونه خبر مىدهيد ؟ امام عليه السّلام بيان جالبى در مسألهء غيب دارد و فرق ميان علم ذاتى و علم اكتسابى را در اين زمينه بيان مىكند كه در حقيقت تفسيرى است بر آيات قرآن كه در بعضى نفى علم غيب از بندگان و در بعضى اثبات علم غيب شده است .\r\nمرحوم « ابن ميثم » در شرح نهج البلاغهء خود اين خطبه را تا جملهء « و ناظرها بعينها » پايان داده و بقيهء خطبه را ، خطبهء ديگرى شمرده است و مرحوم « خويى » و « ابن ابى الحديد » نيز به همين صورت عمل كرده‌اند ، اين خطبه را به دو بخش تقسيم كرده ، هر بخشى را خطبهء جداگانه‌اى به حساب آورده‌اند در حالى كه مرحوم « مغنيه » در شرح خود همچون « صبحى صالح » هر دو را يك خطبه دانسته‌اند .\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n\r\nبخش اوّل\r\nيا أحنف ، كأنّي به و قد سار بالجيش الّذي لا يكون له غبار و لا لجب ، و لا قعقعة لجم ، و لا حمحمة خيل . يثيرون الأرض خيل . يثيرون الأرض بأقدامهم كأنّها أقدام النّعام .\r\nقال الشريف : يومىء بذلك إلى صاحب الزّنج .\r\nثمّ قال عليه السّلام : ويل لسكككم العامرة ، و الدّور المزخرفة الّتي لها أجنحة كأجنحة النّسور ، و خراطيم كخراطيم الفيلة ، من أولئك الّذين لا يندب قتيلهم ، و لا يفقد غائبهم . أنا كابّ الدّنيا لوجهها ، و قادرها بقدرها ، و ناظرها بعينها .\r\n\r\nترجمه\r\nاى احنف ! « 1 » ، گويا من او را مىبينم كه با لشكرى بدون غبار و بى سرو صدا ، بدون حركت افسارها و شيههء اسبان به راه افتاده ، و زمين را زير قدمهاى خود كه همچون پاهاى شتر مرغان است در مىنوردند !\r\n\r\n\r\n","description":"","footnote":"\r\n( 1 ) منظور از « احنف » در اين جا « احنف بن قيس » است كه از بزرگان بصره بود و از صحابهء پيامبر اكرم صلّى اللّه عليه و آله و در حديثى آمده است كه پيامبر صلّى اللّه عليه و آله براى او تقاضاى آمرزش از پيشگاه خداوند كرد و با اين كه مردى نيكوكار و پاك و سخاوتمند بود همواره مىگفت : « هيچ چيز براى من اميدوار كننده‌تر از دعاى پيامبر نيست » .\r\nاو يكى از مبلغان پيامبر اسلام صلّى اللّه عليه و آله به سوى سرزمين « بصره » بود .\r\n« احنف » مردى هوشيار ، و عاقل و با ذكاوت بود و در جريان جنگ « صفّين » در ركاب امير مؤمنان على عليه السّلام حضور داشت ولى در « جنگ جمل » شركت نكرد نه به خاطر اين كه آمادهء همكارى با على عليه السّلام نبود ، بلكه به پيشنهاد خودش و به دستور حضرت بود زيرا گفت اگر در جنگ شركت نكنم مىتوانم شش هزار شمشير را از تو باز دارم و امام پيشنهاد او را پسنديد . « سفينة البحار » مادّهء « حنف » و « اسد الغابة » جلد اوّل ، صفحهء 55 و شرح نهج البلاغهء ابن ابى الحديد ، جلد 2 ، صفحهء 249 .\r\n","page_name":" 347 ","page_number":347},
  {"content":"\r\n\r\n( مرحوم سيّد رضى رحمه اللّه مىگويد : امام عليه السّلام با اين سخن به « صاحب زنج » ( مردى كه در سال 255 شورش بردگان را رهبرى كرد ) اشاره مىكند ) .\r\nسپس امام عليه السّلام فرمود : واى بر كوچه‌هاى آباد و خانه‌هاى پر زرق و برق شما كه بالهايى همچون بالهاى كركسان و خرطومهايى همچون خرطوم فيل‌ها دارد ! ( واى بر آنها ) از ( فتنهء ) اين گروه كه كسى بر كشتگانشان گريه نمىكند و از گمشدگانشان جستجو نمىشود .\r\nمن دنيا را به رو افكنده‌ام و آن را به قدر لازم اندازه‌گيرى نموده‌ام و با چشم خودش به آن نگريسته‌ام !\r\n\r\nشرح و تفسير فتنه‌اى وحشتناك در پيش است\r\nدر اين خطبه نخست امام عليه السّلام « احنف بن قيس » را كه از رهبران و خردمندان طايفه خود بود ، مخاطب قرار داده مىفرمايد : « اى احنف ! گويا من او را مىبينم كه با لشكرى بدون غبار و بى سر و صدا ، بدون حركت افسارها و شيههء اسبان به راه افتاده ، و زمين را زير قدمهاى خود كه همچون پاهاى شتر مرغان است درمىنوردند ! » ( يا أحنف ، كأنّي به و قد سار بالجيش الّذي لا يكون له غبار و لا لجب « 1 » ، و لا قعقعة « 2 » لجم ، و لا حمحمة « 3 » خيل . يثيرون الأرض بأقدامهم كأنّها أقدام النّعام « 4 » ) .\r\n\r\n\r\n","description":"","footnote":"\r\n( 1 ) « لجب » به معنى سر و صداست و گاه به خصوص سر و صداى اسبان و جنگجويان گفته مىشود .\r\n( 2 ) « قعقعة » صدايى است كه از به هم خوردن اشيا خشك بر مىخيزد مانند لجام كه در خطبهء بالا آمده است .\r\n( 3 ) « حمحمة » به معناى صداى اسب است كه به اندازهء شيهه بلند نباشد .\r\n( 4 ) « نعام » به معناى شتر مرغ است .\r\n","page_name":" 348 ","page_number":348},
  {"content":"\r\n\r\nامام عليه السّلام نامى از اين رييس لشكر نبرده ولى قراينى كه در جمله‌هاى بالا و جمله‌هاى بعد مىآيد به خوبى نشان مىدهد كه اشاره به « صاحب الزنج » است همان مردى كه در سال 255 هجرى قمرى در « بصره » قيام كرد و بردگان را دور خود جمع نمود ، و فتنهء بسيار عظيمى در آن جا و نقاط ديگر بوجود آورد ، كه شرح آن در نكته‌ها خواهد آمد ان شاء اللّه .\r\nتعبير به « لا يكون له غبار » و جمله‌هاى بعد از آن به خوبى نشان مىدهد كه لشكر « صاحب الزنج » لشكر پياده‌اى بوده ، چرا كه بردگان اسب و مركبى نداشتند كه بر آن سوار شوند ؛ گروهى پا برهنه و جان به لب رسيده بر ضدّ اربابان قيام كردند و از حدّ گذارندند و جنايات عجيبى مرتكب شدند .\r\nتعبير به « يثيرون الأرض بأقدامهم . . . » نشان مىدهد كه پاهاى آنها برهنه بود و به خاطر اين كه يك عمر با پاى برهنه راه رفته بودند پايشان همچون پاى شتر مرغ پهن شده بود و با اين حال چابك و تندرو بودند .\r\nمرحوم سيّد رضى به اين جا كه مىرسد مىگويد : « يؤمى بذلك إلى صاحب الزّنج ؛ امام با اين سخن به « صاحب الزنج » اشاره مىكند » .\r\n« سپس در ادامهء اين سخن امام عليه السّلام فرمود : واى بر كوچه‌هاى آباد و خانه‌هاى پر زرق و برق شما ! كه بالهايى همچون بالهاى كركسان و خرطومهايى همچون خرطوم فيل‌ها دارد ! ( واى بر آنها ) از ( فتنه ) اين گروه كه كسى بركشتگانشان گريه نمىكند و از گم شدگانشان جستجو نمىشود » ( ثمّ قال عليه السّلام : ويل لسكككم « 1 » العامرة ، و الدّور المزخرفة « 2 » الّتي لها\r\n\r\n\r\n","description":"","footnote":"\r\n( 1 ) « سكك » جمع « سكّة » ( بر وزن سكه ) به معنى راه و كوچه است .\r\n( 2 ) « المزخرفة » به معنى اشياى زينت شده است و از مادّهء « زخرف » كه در اصل به معنى هر گونه زينت و تجمل توأم با نقش و نگار است گرفته شده و گاه به طلا نيز گفته مىشود .\r\n","page_name":" 349 ","page_number":349},
  {"content":"\r\n\r\nأجنحة « 1 » كأجنحة النّسور « 2 » و خراطيم « 3 » كخراطيم الفيلة ، من أولئك الّذين لا يندب قتيلهم ، و لا يفقد غائبهم ) .\r\nاز تعبيرات فوق به خوبى استفاده مىشود كه « بصره » در آن زمان بسيار آباد بوده ( هر چند بردگان در نهايت بدبختى و عسرت زندگى مىكردند ) خانه‌هاى آنها همچون قصرهايى بوده كه بالكنها و سايه‌بانهاى زيبا و ناودانهاى خرطوم مانند جالب ، بر زيبايى آن مىافزوده است و چنان كه خواهد آمد ، همهء اينها با شورش « صاحب الزنج » به ويرانى كشيده شد و صاحبان آن قصرهاى زيبا در خاك و خون غلطيدند .\r\nتعبير به « لا يندب قتيلهم ، و لا يفقد غائبهم » به خوبى نشان مىدهد كه اين بردگان نه خانه و خانواده‌اى داشتند و نه اقوام و بستگانى كه بر كشتگانشان گريه كنند و از گم شدگانشان جستجو نمايند ، و اين از اوصاف بردگان آن زمان بود كه با قهر و غلبه از كشورهاى دور دست مخصوصا آفريقا آنها را به داخل ممالك اسلامى و غير اسلامى مىآوردند و بر خلاف دستورات اسلام همچون حيوانات با آنها رفتار مىكردند و قيام « صاحب الزنج » عكس العملى بود در برابر اين رفتار غير اسلامى و غير انسانى .\r\nسپس در پايان اين سخن مىفرمايد : « من دنيا را به رو افكنده‌ام و آن را به قدر شايستگىاش اندازه‌گيرى كرده‌ام و با چشم خودش به آن نگريسته‌ام ! » ( أنا\r\n\r\n\r\n","description":"","footnote":"\r\n( 1 ) « اجنحة » جمع « جناح » به معنى بال است و در خطبهء بالا اشاره به بالكن‌ها و سايبان‌هايى است كه همچون بال در كنار ساختمان‌ها قرار مىگيرد .\r\n( 2 ) « نسور » جمع « نسر » ( بر وزن قصر ) به معنى كركس است كه پرنده‌اى قوى الجثه و شكارچى و خطرناك مىباشد .\r\n( 3 ) « خراطيم » جمع « خرطوم » است كه معنى آن واضح مىباشد .\r\n","page_name":" 350 ","page_number":350},
  {"content":"\r\n\r\nكابّ « 1 » الدّنيا لوجهها ، و قادرها بقدرها ، و ناظرها بعينها ) .\r\nاين سه جمله اشاره به بىارزش بودن متاع دنيا در نظر امام عليه السّلام است گويى دنيا موجود زنده شرور و بىارزشى است كه امام عليه السّلام او را به رو افكنده و ارزش ناچيزى براى آن قائل شده ، و با چشم حقارت به آن نگريسته است .\r\nاين تعبير شبيه تعبير مشهور ديگرى است كه از امام عليه السّلام در كلمات قصار نقل شده است آن جا كه مىفرمايد : « يا دنيا يا دنيا إليك عنّي أبي تعرّضت أم إليّ تشوّقت ؟ لا حان حينك هيهات ! غرّي غيري لا حاجة لي فيك قد طلّقتك ثلاثا لا رجعة فيها ؛ اى دنيا ! اى دنيا ! از من دور شو ! خود را به من عرضه مىكنى ؟ و اشتياق به من نشان مىدهى ؟ هرگز آن زمان كه تو مرا بفريبى فرا نرسد ! هيهات ! دور شو ! ديگرى را فريب ده ! من نيازى به تو ندارم تو را سه طلاقه كرده‌ام كه رجوعى به آن نيست » « 2 » .\r\nتمام بدبختى دنياپرستان آن است كه دنيا را به طور صحيح ارزيابى نمىكنند و با چشم ديگر به آن مىنگرند و سر در پاى آن مىنهند و همه چيز خود را در راه آن قربانى مىكنند اما اين كه اين جمله چه ارتباطى با جمله‌هاى قبل دربارهء خطرات و فسادهاى « صاحب الزنج » مىتواند داشته باشد ؟\r\nشارحان معروف « نهج البلاغه » به توضيح اين مطلب نپرداخته‌اند ، ولى ممكن است ارتباط از اين نظر باشد كه مردم « بصره » به خاطر دنياپرستى به آن روز افتادند ، قصرها را آباد و خانه‌ها را پر زرق و برق و زندگى خود را مملوّ از اسراف و تبذير كردند در حالى كه بردگان زيادى در شهر آنها و در مزارع اطراف\r\n\r\n\r\n","description":"","footnote":"\r\n( 1 ) « كابّ » از مادّهء « كبّ » ( بر وزن حظ ) در اصل به معنى افكندن چيزى به صورت بر روى زمين است .\r\n( 2 ) كلمات قصار ، 77 .\r\n","page_name":" 351 ","page_number":351},
  {"content":"\r\n\r\nدر بدترين حالات زندگى داشتند . و بلاهاى وحشتناكى كه بر سر آنها از طرف زنگيان مىرسد نتيجه اعمال خود آنهاست .\r\n\r\nنكته قيام « صاحب الزنج » و شورش بردگان\r\nدر سال 255 هجرى در عهد حكومت خليفه عباسى « المهتدى » مردى در « بصره » ظهور كرد كه خود را « على بن محمّد » از نسل « امام زين العابدين عليه السّلام و زيد بن على عليه السّلام » مىناميد و بردگان را به مخالفت با مالكان خود فراخواند و از آن جا كه بردگان در سخت‌ترين شرايط زندگى مىكردند گروهى در مزارع و باغات ، و گروهى در خانه‌ها به خدمت‌هاى طاقت فرسا با كمترين بهره‌مندى از زندگى ، مشغول بودند دعوت او را به سرعت پذيرا شدند و در گروه‌هاى صد نفرى و هزار نفرى به او پيوستند .\r\nاو به آنها وعده مىداد كه نه فقط شما را از بندگى آزاد مىكنم ، بلكه مالكان شما را همراه با اموال و مزارعشان ملك شما قرار خواهم داد .\r\nو از آن جا كه جامعهء آن روز گرفتار فاصله طبقاتى شديدى شده بود ، گروهى مرفه در قصرها زندگى مىكردند كه امير مؤمنان عليه السّلام در خطبهء بالا به وضع خانه‌هاى پر زرق و برق آنها اشاره فرموده و گروه ديگرى بدترين شرايط زندگى را داشتند ، جمعى عظيم از محرومان ( غير از بردگان ) نيز به آنان پيوستند و به اين ترتيب لشكر عظيمى براى او فراهم شد .\r\nاو آتش انتقام جويى را در دل بردگان و محرومان شعله‌ور ساخت تا آن جا كه پس از پيروزى بر ثروتمندان و برده‌داران دستور مىداد هر يك از اربابان خود را پانصد تازيانه بزنند ، و زنان آنها را اسير مىكرد و براى تحقير آنها هر يك را به دو\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nسه درهم مىفروخت و در اختيار مردان يا زنان زنجى ( سياه پوست ) قرار مىداد .\r\nمورخ مشهور « مسعودى » در « مروج الذهب » مىگويد : « صاحب الزنج » بزرگ و كوچك و مرد و زن را مىكشت و اموال و وسايل آنها را مىسوزاند و خانه‌هايشان را خراب مىكرد و در يك مورد در « بصره » سيصد هزار نفر را به قتل رسانيد و آنها كه از اين كشتار به بيابان‌ها فرار كردند مجبور شدند كه از گوشت حيواناتى همچون سگ و موش و گربه تغذيه كنند و گاه گوشت انسان‌هاى مرده را مىخوردند .\r\nاو بر بخش عظيمى از عراق و ايران مسلّط شد و قيام و فرمانروايى او بيش از چهارده سال طول كشيد ( و اين نشان مىدهد كه شورش او يك شورش زودگذر نبود بلكه ريشه در اعماق جامعهء آن روز داشت ) .\r\nكار « صاحب زنج » تا جايى بالا گرفت كه نزديك بود دولت عباسى را بر اندازد ولى سرانجام « ابو احمد » ملقب به « موفق » برادر خليفه عباسى با لشكرى عظيم و وسايل جنگى فراوان به جنگ او برخاست و بعد از نبردى طولانى و خونبار در ماه صفر سال 270 هجرى او را كشت و لشكرش پراكنده شدند .\r\nدربارهء شورش زنگيان و قيام « صاحب زنج » كتاب‌هاى متعددى به رشته تحرير در آمده است و به يقين پديده‌اى نبود كه بتوان آسان از كنارش گذشت زيرا جمع آورى كردن لشكرى كه به گفته بعضى از مورخان هشتصد هزار نفر و به گفته بعضى ديگر سيصد هزار نفر بود در آن عصر و زمان كار آسانى نبود ، همچنين برخوردارى از يك حكومت نسبتا طولانى مدت ، و اينها همه ، نشان مىدهد كه اين شورش ، ريشه‌هايى قوى در نابسامانىهاى جامعه آن روز و\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nبىعدالتىها داشت هر چند اين شورش نيز سرچشمهء مظالم و جنايت‌هاى بى شمارى شد .\r\n\r\nدر اين جا ذكر چند مطلب لازم به نظر مىرسد :\r\n1 - بعضى از نويسندگان ، شورش « صاحب زنج » را به قيام بردگان در « ايتاليا » به رهبرى « اسپارتاكوس » تشبيه كرده‌اند كه در سال 73 قبل از ميلاد قيام كرد و گروه عظيمى از بردگان را گرد خود جمع كرد و با ثروتمندان و مرفّهين جنگيد و پيروزيهايى بدست آورد و سرانجام با 40 هزار برده در سال 71 قبل از ميلاد به قتل رسيد ولى ظاهر اين است كه قيام « صاحب زنج » تفاوت بسيار با قيام او داشته ، چرا كه قيام « صاحب زنج » بسيار گسترده‌تر بود و سرانجام حكومتى تشكيل داد كه بر بخش عظيمى از عراق و ايران سلطه داشت و 14 سال به طول انجاميد ، ولى به هر حال او مردى خونخوار و بىرحم و جنايتكار بود هر چند بهانه‌هاى نسبتا منطقى براى شورش و قيام خود داشت .\r\n2 - همان گونه كه گفتيم « صاحب زنج » خود را « على بن محمّد » مىناميد و از نواده‌هاى امام سجّاد عليه السّلام و لقب علوى را براى خود انتخاب كرده بود ولى ظاهرا اين امر واقعيت نداشت تنها براى اين بود كه به كار خود مشروعيتى بخشد و از آبروى خاندان پيامبر صلّى اللّه عليه و آله و امير مؤمنان على عليه السّلام در ميان مسلمين بهره گيرد .\r\nلذا در حديثى از امام حسن عسكرى عليه السّلام مىخوانيم : « صاحب زنج ليس منّا أهل البيت ؛ صاحب الزنج از ما اهل بيت نيست » « 1 » .\r\nهمان گونه كه از بحثهاى سابق بدست آمد شورش « صاحب زنج » در اواخر\r\n\r\n\r\n","description":"","footnote":"\r\n( 1 ) بحار الانوار ، جلد 63 ، صفحهء 197 .\r\n","page_name":" 354 ","page_number":354},
  {"content":"\r\n\r\nعمر امام حسن عسكرى عليه السّلام و مقارن با ميلاد مسعود حضرت مهدى صاحب الزمان ( عج ) بود .\r\n3 - شورش « صاحب زنج » و فتنهء او هر چند در ظاهر به عنوان حمايت از بردگان و محرومان اجتماع بود ولى در عمل از اين هدف منحرف شد ، ويرانىهاى عظيمى به بار آورد و خونهاى بى گناهان زيادى را بر خاك ريخت و به گفته « مسعودى » در « مروج الذهب » « 1 » پانصد هزار نفر از زن و مرد و كودك را به خاك و خون كشيد و اين كمترين عددى است كه دربارهء كشته‌هاى او نوشته‌اند و به گفتهء بعضى از مؤرّخان هنگامى كه دو سال بعد از قيامش وارد « بصره » شد « مسجد جامع » و خانه‌هاى زيادى را به آتش كشيد و حتّى چهارپايان در آتش سوختند و حريق تمام « بصره » را فرا گرفت و در كوچه‌هاى « بصره » جوى خون جارى شد « 2 » .\r\n4 - « صاحب زنج » با تمام نقاط ضعف و منفى كه داشت داراى نقاط مثبتى از جمله خط خوب و آگاهى به علم نحو و نجوم بود و اشعارى از او نقل شده كه نشان مىدهد از ذوق شعرى بالايى بر خوردار بوده از جمله اشعار زير است :\r\n لهف نفسي على قصور ببغدا * د ، و ما قد حوته كلّ عاص\r\nو خمور هناك تشرب جهرا * و رجال على المعاصي حراص\r\nلست بابن الفواطم الغرّ إن لم * أجل الخيل حول تلك العراص\r\nرأيت المقام على الإقتصاد * فثوعا به ذلّة في العباد « 3 » \r\n\r\n\r\n","description":"","footnote":"\r\n( 1 ) مروج الذهب ، جلد 4 ، صفحهء 120 .\r\n( 2 ) الكنى و الالقاب ، جلد 2 ، صفحهء 402 .\r\n( 3 ) شرح ابن ابى الحديد ، جلد 8 ، صفحهء 128 .\r\n","page_name":" 355 ","page_number":355},
  {"content":"\r\n\r\nواى بر قصرهايى كه در بغداد است * و آنچه عاصيان در اختيار گرفته‌اند و شرابهايى كه در آن جا آشكار نوشيده مىشود * و مردانى كه حريص بر معاصى هستند من فرزند فاطمه‌هاى نورانى و درخشنده و با شكوه نباشم اگر * اسبها را بر گرد آنها به حركت در نياورم من معتقدم ميانه روى كردن * سبب ذلت بندگان است از اشعار ديگرى كه منسوب به اوست اين است كه :\r\n و إنّا لتصبح أسيافنا * إذا ما انتضين ليوم سفوك\r\nمنابرهنّ بطون الاكفّ * و اغمادهنّ رؤس الملوك « 1 » \r\nشمشيرهاى ما هنگامى كه براى روز خون‌ريزى از غلاف برآيد منابر و قرارگاه آنها كف دست‌ها و غلاف آنها سرهاى پادشاهان خواهد بود اين دو بيت پر معنا به خوبى روحيه و اهداف او را مشخص مىكند .\r\n\r\n\r\n","description":"","footnote":"\r\n( 1 ) شرح ابن ابى الحديد ، جلد 8 ، صفحهء 128 .\r\n","page_name":" 356 ","page_number":356},
  {"content":"\r\n\r\n\r\nبخش دوّم\r\nمنه في وصف الاتراك كأنّي أراهم قوما كأنّ وجوههم المجانّ المطرّقة ، يلبسون السّرق و الدّيباج ، و يعتقبون الخيل العتاق . و يكون هناك استحرار قتل حتّى يمشي المجروح على المقتول ، و يكون المفلت أقلّ من المأسور !\r\n\r\nترجمه بخش ديگرى از خطبه در وصف تركهاى مغول !\r\nگويا قومى را مىبينم كه چهره‌هاشان همچون سپرهاى چكّش خورده است .\r\nآنها لباس حرير سفيد و رنگين مىپوشند و اسب‌هاى اصيل را يدك مىكشند ، و در آن زمان چنان كشتار مىكنند كه مجروحان از روى بدن كشتگان عبور مىكنند و فراريان از اسيرشدگان كمترند !\r\n\r\nشرح و تفسير پيشگويى ديگر !\r\nدر اين بخش ، امام عليه السّلام ، به پيشگويى عجيب ديگرى مىپردازد كه مرحوم سيّد رضى و تقريبا همهء شارحان نهج البلاغه آن را بر « قوم مغول » و حملات وحشيانه و ويرانگرانهء آنها تطبيق كردند . به همين جهت مرحوم سيّد رضى مىگويد :\r\nبخش ديگرى از اين خطبه كه در توصيف « اتراك » ( مغول ) است .\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nبه هر حال امام عليه السّلام در اين بخش نخست مىفرمايد : « گويا قومى را مىبينم كه چهره‌هاشان همچون سپرهاى چكش خورده است » ( كأنّي أراهم قوما « كأنّ وجوههم المجانّ « 1 » المطرّقة « 2 » » ) .\r\nتعبير « كأنّي » ( گويا من ) در موارد متعددى از پيش گويىهاى امير مؤمنان على عليه السّلام آمده است و تعبير به « أراهم » ( مىبينم آنها را ) اشاره به شهود درونى و چشم بيناى باطن آن حضرت است كه از ماوراى قرن‌ها ، حوادث آينده را مىديد و از آن به طور دقيق حكايت مىكرد .\r\nتشبيه صورت‌هاى آنها به سپرها ، به خاطر آن است كه اين قوم داراى صورتهاى پهن و بزرگ هستند و توصيف به « مطرّقه » ( چكش خورده ) ممكن است اشاره به اين باشد كه بسيارى از آنها صورتى آبله گون داشتند كه دقيقا شبيه جاى چكش بر صفحهء سپر است .\r\nدر ادامهء اين سخن مىفرمايد : « آنها لباس حرير سفيد و رنگين مىپوشند و اسبهاى اصيل را يدك مىكشند » ( يلبسون السّرق « 3 » و الدّيباج « 4 » ، و يعتقبون « 5 » الخيل العتاق « 6 » ) .\r\n\r\n\r\n","description":"","footnote":"\r\n( 1 ) « المجانّ » جمع « مجنّ » و « مجنّة » به معنى سپر است .\r\n( 2 ) « المطرقة » از مادّهء « طرق » ( بر وزن برق ) به معنى كوبيدن چيزى با چكش است يا كوبيدن به طور مطلق بنابر اين « مطرقه » به معنى چكش خورده مىباشد .\r\n( 3 ) « سرق » به معنى حرير گران قيمت يا حرير سفيد رنگ است و غالب ارباب لغت گفته‌اند اصل آن فارسى است ( و از سره كه به معنى خوب و خالص است گرفته شده ) .\r\n( 4 ) « ديباج » به معنى پارچه‌هاى ابريشمين رنگين است و گاه به معنى هر گونه پارچه خوش نقش و نگار نيز استعمال مىشود اصل آن نيز فارسى است و از كلمهء ديبا گرفته شده .\r\n( 5 ) « يعتقبون » از مادّهء « اعتقاب » به معنى نگهدارى چيزى است و در اين جا اشاره به نگهدارى و يدك كشيدن اسبان چابك است .\r\n( 6 ) « عتاق » جمع « عتيق » به معنى هر چيز خوب و گرانبهاست و در مورد اسبهاى خوب و پر ارزش به كار مىرود .\r\n","page_name":" 358 ","page_number":358},
  {"content":"\r\n\r\nاين تعبير نشان مىدهد كه آنها گر چه در آغاز كار فقير و گرسنه بودند و لباسهاى ژنده در تن مىپوشيدند ولى به هنگامى كه با غارت كشورهاى ثروتمند دستشان به اموال و ثروتهايى رسيد به سراغ لباس‌هاى پر زرق و برق و رنگارنگ و اسبهاى گران قيمت رفتند .\r\nاين احتمال نيز وجود دارد چون آنها علاقهء زيادى به جنگيدن داشتند و معروف است لباسهاى ابريشمين و حرير به انسان قوّت قلب مىبخشد و در برابر شمشير مقاومتر است و اسبهاى چابك و ممتاز كارآيى زيادى در ميدان جنگ دارد به سراغ آن مىرفتند . سپس به سراغ اعمال آنها مىرود و در دو سه جملهء كوتاه ابعاد فاجعه‌اى را كه آنها ببار مىآورند را چنين بيان مىفرمايد : « و در آن زمان آنان چنان كشتار مىكنند كه مجروحان از روى بدن كشتگان عبور مىكنند ! و فراريان از اسير شدگان كمترند ! » ( و يكون هناك استحرار « 1 » قتل حتّى يمشي المجروح على المقتول ، و يكون المفلت « 2 » أقلّ من المأسور « 3 » ) .\r\nاين دو جمله به خوبى نشان مىدهد كه ابعاد فاجعه تا چه حدّ گسترده است .\r\nبر زمين‌ها ، جاى خالى براى عبور مجروحان نيست بايد پا بر روى اجساد بىجان كشتگان بگذارند و بگذرند و كسانى كه كشته نمىشوند به اسيرى در مىآيند و آنها كه جان سالم به دربرند بسيار كمند .\r\n\r\n\r\n","description":"","footnote":"\r\n( 1 ) « استحرار » از مادّهء « حرارت » به معنى گرما گرفته شده و در اين جا به معنى شدت و حدّت است .\r\n( 2 ) « مفلت » از مادّهء « فلت » ( بر وزن فرد ) به معنى رها شدن و فرار كردن است و « مفلت » به كسى گفته مىشود كه از تنگنايى رهايى يافته است .\r\n( 3 ) « مأسور » به معنى اسير است .\r\n","page_name":" 359 ","page_number":359},
  {"content":"\r\n\r\nاندك مطالعه‌اى در تاريخ مغول نشان مىدهد كه تمام اين اوصاف بر آنها قابل تطبيق بوده است و به گفته « ابن ابى الحديد » كه در همان زمان مىزيسته اين قوم وحشى و بىرحم چنان كشتارى از مردم بىگناه كردند كه در طول تاريخ بشريّت از روز خلقت آدم تا آن زمان نظير و مانندى نداشت « 1 » .\r\nدر اين جا اين سؤال پيش مىآيد كه : اين پيشگويىهاى امام عليه السّلام در مورد فتنهء « صاحب زنج » كه تقريبا دويست سال بعد واقع شد و راجع به مغول كه تقريبا شش صد سال بعد به وقوع پيوست به چه منظورى است ؟\r\nممكن است از اين نظر باشد كه امام عليه السّلام مىخواهد به آنها گوشزد كند كه اين اعمال ناشايست شما كه در دوران من انجام داديد ، به حق پشت نموديد و به باطل روى آورديد ، احكام اسلام را پشت سرافكنديد و بندگان و اسيران هوا و هوس شديد اگر در نسل‌هاى آينده شما ادامه يابد ، عواقب بسيار دردناكى خواهيد داشت و تازيانه‌هاى مجازات الهى بر اندام شما نواخته خواهد شد .\r\nاين احتمال نيز وجود دارد كه امام عليه السّلام به آنها هشدار مىدهد بلاهاى عظيمى در پيش است با هم متحد شويد و نيروهاى خود را جمع كنيد تا بتوانيد آثار مخرب آنها را به حدّ اقل برسانيد .\r\n\r\nنكته فتنهء مغول\r\nمغولها شاخه‌اى از « تركان » هستند كه در آسياى مركزى و شرقى در مرز « چين » مىزيستند و طوايف مختلفى بودند كه طايفه‌اى از آنها را « تاتارها » تشكيل مىدادند آنها معمولا باجگزار و فرمانبردار پادشاهان « چين » بودند ،\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 8 ، صفحهء 218 .\r\n","page_name":" 360 ","page_number":360},
  {"content":"\r\n\r\nاوّلين كسى كه از اين طايفه توانست يوغ بندگى را بشكند و دعوى استقلال كند پدر « چنگيز » بود . هنگامى كه « چنگيز » به جاى پدر نشست ( در حدود سال 600 هجرى ) سعى كرد اقوام مختلف آن منطقه را تحت فرمان خود در آورد و حتى بخشهايى از « چين » را تسخير كرد و بر « پكن » پايتخت « چين » مسلط گرديد .\r\nسلطان « محمّد خوارزم شاه » كه بخشهاى عظيمى از خاورميانه و آسياى مركزى را به تصرّف خود در آورده بود نخست با « چنگيز » از در دوستى درآمد ولى سرانجام بر اثر ندانم كارى از در عداوت درآمد و فرستادگان « چنگيز » را كشت و « چنگيز » كينه جو با تمام قوا ، براى گرفتن انتقام به كشور ايران و ساير كشورهايى كه در تحت تسلّط « خوارزمشاه » بود حمله‌ور شد .\r\n« ابن ابى الحديد » كه خود در آن زمان مىزيسته و به گفتهء خودش ، بخشى از حوادث مربوط به حملهء مغول را با چشم ديده ، و بخشهاى ديگرى را شنيده ، شرح مفصّلى دربارهء حمله « مغول » به كشورهاى اسلامى - كه 25 صفحهء از كتاب او را فرا مىگيرد - بيان كرده است و تصريح مىكند پيشگويى على عليه السّلام كه دربارهء مغول در خطبهء بالا آمد در زمان ما واقع شد و ما با چشم خود ديديم .\r\nكه ما بخشى از سخنان او را در اين جا مىآوريم ، او مىگويد : « آنها همان قوم « تاتار » بودند كه از خاور دور برخاستند و تا آن جا پيش آمدند كه وارد عراق و شام گرديدند ، آنها با مناطق قفقاز و ماوراء النهر و خراسان و بلاد ديگر به گونه‌اى رفتار كردند كه از روز خلقت آدم تا آن زمان سابقه نداشت .\r\nفرماندهء اين جمعيّت « چنگيز » نام داشت كه مردى بىباك و در جنگ ، ورزيده و با تدبير بود و لشكر او نيز افراد بىباك و جنگ جو بودند و در عين حال به صورت افراد نيمه وحشى زندگى مىكردند ، مركب آنها تنها از گياهان زمين و\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nريشه‌هاى درختان استفاده مىكرد و خودشان از گوشت مردار و سگ و خوك و هر چه به دست مىآوردند ، و در برابر گرسنگى و عطش و مشكلات تحمّل فراوانى داشتند ، آنها افرادى بسيار كينه توز و انتقام جو بودند و هر جا مىرسيدند مردان را مىكشتند و اموال را غارت مىكردند و شهرها را مىسوزاندند و زنان و كودكان را اسير كرده ، با خود مىبردند ، آنها از شرق كشور ايران وارد شدند و چنان رعب و وحشت ايجاد كرده بودند كه كمتر كسى به فكر مقابله با آنان بود و در موارد كمى كه جنگجويان ايرانى به فكر مقاومت افتادند سرانجام از پاى در آمدند و تسليم شدند و به قتل رسيدند .\r\nگاه براى سهولت كار ، مردم بعضى از شهرهاى مهم را امان مىدادند آنها نيز دروازه‌هاى شهر را مىگشودند ولى اين وحشيان آدم‌نما به زودى امان خود را زيراپا گذاشته ، به جان مردم شهر مىافتادند و از كشته‌ها پشته‌ها مىساختند .\r\n« چنگيز » قشون خود را به شاخه‌هايى تقسيم مىكرد و هر گروهى را به سوى شهرى مىفرستاد و آنها نيز همان برنامهء هميشگى را يعنى غارت كردن و كشتن و سوزاندن و اسير كردن به طور يكسان عمل مىكردند .\r\nاز شگفتىهاى ماجراى آنها اين كه آنها پس از تسخير شهرهاى ايران به « اصفهان » رسيدند و با مقاومت سرسختانهء آنها رو به رو شدند ، بارها به « اصفهان » حمله كردند و كشته‌ها دادند و عقب‌نشينى كردند ولى سرانجام در سال 630 در ميان مردم « اصفهان » اختلاف افتاد و ميان شافعىها و حنفىها برخورد شديدى شد ، شافعيان با لشكر « مغول » تماس گرفتند و گفتند به سوى ما بياييد و ما شهر را تسليم شما مىكنيم ، هنگامى كه لشكر مغول وارد شهر شدند نخست شافعيان را قتل عام كردند و آن گاه حنفىها را و بدنبال آن ساير مردم ، و بعد از غارت شهر ، آن جا\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nرا سوزاندند سپس به سوى بلاد عرب حركت كردند و به « بغداد » حمله‌ور شدند ولى جنگجويان اسلام در مقابل آنها مقاومت سختى از خود نشان دادند و ساليانى بعد از آن كه « چنگيز » از دنيا رفته بود و نوه‌اش « هولاكوخان » به حكومت رسيد « بغداد » را هم فتح كرد و آخرين خليفهء عباسى « المستعصم باللّه » را كشت و به حكومت عباسيان پايان داد .\r\nسرانجام « مغولها » در ايران و كشورهاى اسلامى ماندند و خوى و خلق وحشىگرى را تدريجا از دست دادند و حتى تحت تأثير فرهنگ اسلام قرار گرفتند و « هولاكوخان » مسلمان شد و سلطان « محمّد خدابنده » يكى از مغولان آيين تشيّع را انتخاب كرد « 1 » .\r\n\r\n\r\n","description":"","footnote":"\r\n( 1 ) شرح ابن ابى الحديد ، جلد 8 ، صفحهء 218 و 252 و لغت‌نامهء دهخدا واژهء مغول .\r\n","page_name":" 363 ","page_number":363},
  {"content":"\r\n . \r\n","description":"","footnote":"","page_name":" 364 ","page_number":364},
  {"content":"\r\n\r\n\r\nبخش سوّم\r\nفقال له بعض أصحابه : لقد أعطيت يا أمير المؤمنين علم الغيب ! فضحك عليه السّلام ، و قال للرّجل ، و كان كلبيّا :\r\nيا أخا كلب ، ليس هو بعلم غيب ، و إنّما هو تعلّم من ذي علم . و إنّما علم الغيب علم السّاعة ، و ما عدّده اللّه سبحانه بقوله :  « إِنَّ اللَّهَ عِنْدَهُ عِلْمُ السَّاعَةِ وَ يُنَزِّلُ الْغَيْثَ وَ يَعْلَمُ ما فِي الْأَرْحامِ وَ ما تَدْرِي نَفْسٌ ما ذا تَكْسِبُ غَداً وَ ما تَدْرِي نَفْسٌ بِأَيِّ أَرْضٍ تَمُوتُ »  الآية ، فيعلم اللّه سبحانه ما في الأرحام من ذكر أو أنثى ، و قبيح أو جميل ، و سخيّ أو بخيل ، و شقيّ أو سعيد ، و من يكون في النّار حطبا ، أو في الجنان للنّبيّين مرافقا . فهذا علم الغيب الّذي لا يعلمه أحد إلّا اللّه ، و ما سوى ذلك فعلم علّمه اللّه نبيّه فعلّمنيه ، و دعا لي بأن يعيه صدري ، و تضطمّ عليه جوانحي .\r\n\r\nترجمه\r\n( هنگامى كه امام عليه السّلام از فتنهء صاحب الزنج و حملهء مغول در عبارات بالا با ذكر بسيارى از جزئيات خبر داد ) يكى از ياران آن حضرت عرض كرد : اى امير مؤمنان ! شما داراى علم غيب هستيد ! امام خنده‌اى كرد و با آن مرد كه از طائفهء بنى كلب بود فرمود : اى برادر كلبى ! اين علم غيب نيست اين تعلّم و آموخته‌اى است از عالمى ( از پيامبر اسلام صلّى اللّه عليه و آله ) علم غيب تنها علم ( به زمان قيام ) قيامت است و آنچه خداوند سبحان در اين آيه بر شمرده است آن جا كه مىفرمايد : « آگاهى به وقت قيامت نزد اوست ، او باران را نازل مىكند ، و از آنچه\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nدر رحم مادران است با خبر است هيچ كس ( جز او ) نمىداند فردا چه خواهد كرد و هيچ كس نمىداند در كدامين سرزمين از دنيا مىرود . . . » بنابر اين خداوند سبحان از آنچه در رحمهاست آگاه است كه پسر است يا دختر ، زشت است يا زيبا ، سخاوتمند است يا بخيل ، سعادتمند است يا شقّى و چه كس كه آتشگيره آتش دوزخ است يا كسى كه در بهشت رفيق و هم‌نشين پيامبران مىباشد اين است آن علم غيبى كه هيچ كس جز خدا آن را نمىداند و غير از اينها علمى است كه خداوند به پيامبرش تعليم فرموده و او به من آموخته است و براى من دعا كرد كه سينه‌ام آن را در خود جاى دهد و اعضا و جوارحم از آن پر شود .\r\n\r\nشرح و تفسير علم غيب مخصوص خدا است اما . . .\r\nهنگامى كه امام عليه السّلام از دو حادثه مهم آينده ( شورش اصحاب الزنج و فتنه مغول ) با ذكر خصوصيات ، خبر داد : « يكى از ياران آن حضرت عرض كرد : اى امير مؤمنان ! شما داراى علم غيب هستيد » ( فقال له بغض أصحابه : لقد أعطيت يا أمير المؤمنين علم الغيب ! ) .\r\nاين تعبير گر چه به صورت خبر است ولى در واقع استفهام است زيرا او شنيده بود كه علم غيب مخصوص خداست لذا از امام عليه السّلام در اين باره توضيح خواست .\r\n« امام عليه السّلام خنده‌اى كرد و به آن مرد كه از طايفه بنى كلب بود فرمود : اى برادر كلبى ! اين علم غيب نيست اين تعلّم و آموخته‌اى از عالمى است ( از پيامبر اسلام صلّى اللّه عليه و آله ) ( فضحك عليه السّلام ، و قال للرّجل ، و كان كلبيّا : يا أخا كلب ، ليس هو\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nبعلم غيب ، و إنّما هو تعلّم من ذي علم ) .\r\nبه يقين خندهء امام عليه السّلام نه از روى تمسخر بود و نه ناشى از غرور ، بلكه خندهء خوشحالى بود ، شايد از اين نظر كه خوب شد ، اين مرد كلبى چنين سؤالى بيان كرد تا امام عليه السّلام همگان را از چنين اشتباهى در آورد . و يا اين كه خندهء امام عليه السّلام از روى تعجب بوده كه نبايد چنين مسأله‌اى بر آن سؤال كننده مخفى باشد . به هر حال تعبير امام عليه السّلام اشاره به اين حقيقت است كه آن علم كه مخصوص خداست علم ذاتى است و اما علمى كه حاصل از تعلّم باشد و جنبهء اكتسابى داشته باشد يعنى امام عليه السّلام از پيامبر صلّى اللّه عليه و آله بياموزد و پيامبر صلّى اللّه عليه و آله از وحى الهى ، اين براى غير خدا امكان پذير است ( شرح اين مطلب در ادامه سخن خواهد آمد ) .\r\nسپس افزود : « علم غيب تنها علم ( به زمان قيام ) قيامت است و آنچه خداوند سبحان در اين آيهء بر شمرده است آن جا كه مىفرمايد : « آگاهى به وقت قيامت نزد اوست ، او باران را نازل مىكند و از آنچه در رحم مادران است با خبر است ، هيچ كس ( جز او ) نمىداند فردا چكار خواهد كرد و هيچ كس نمىداند در كدام سرزمين از دنيا مىرود . . . » ( و إنّما علم الغيب علم السّاعة ، و ما عدّده اللّه سبحانه بقوله :  « إِنَّ اللَّهَ عِنْدَهُ عِلْمُ السَّاعَةِ وَ يُنَزِّلُ الْغَيْثَ وَ يَعْلَمُ ما فِي الْأَرْحامِ وَ ما تَدْرِي نَفْسٌ ما ذا تَكْسِبُ غَداً وَ ما تَدْرِي نَفْسٌ بِأَيِّ أَرْضٍ تَمُوتُ »  الآية « 1 » .\r\nسپس در شرح اين معنى مىافزايد : « بنابر اين خداوند سبحان از آنچه در رحمهاست با خبر است كه پسر است يا دختر ، زشت است يا زيبا ، سخاوتمند است ، يا بخيل ، سعادتمند است يا شقىّ و آن كس كه آتشگيرهء آتش دوزخ است يا كسى كه در بهشت رفيق و هم‌نشين پيامبران مىباشد » ( آرى تنها خداوند از\r\n\r\n\r\n","description":"","footnote":"\r\n( 1 ) لقمان ، آيهء 34 .\r\n","page_name":" 367 ","page_number":367},
  {"content":"\r\n\r\nاين امور آگاه است ) ( فيعلم اللّه سبحانه ما في الأرحام من ذكر أو أنثى ، و قبيح أو جميل ، و سخيّ أو بخيل ، و شقيّ أو سعيد ، و من يكون في النّار حطبا ، أو في الجنان للنّبيّين مرافقا ) .\r\nو در نتيجه‌گيرى نهايى مىفرمايد : « اين است آن علم غيبى كه هيچ كس جز خدا آن را نمىداند و غير از اينها ، علمى است كه خداوند به پيامبرش تعليم فرموده ، و او به من آموخته است و براى من دعا كرد كه سينه‌ام آن را در خود جاى دهد و اعضا و جوارحم از آن پر شود » ( فهذا علم الغيب الّذي لا يعلمه أحد إلّا اللّه ، و ما سوى ذلك فعلم علّمه اللّه نبيّه فعلّمنيه ، و دعا لي بأن يعيه « 1 » صدري ، و تضطمّ « 2 » عليه جوانحي « 3 » ) .\r\nاز مجموع اين عبارات ، به خوبى استفاده مىشود كه اوّلا علم غيب علم ذاتى است كه مخصوص خداوند است ولى علم آموختنى و اكتسابى و اعطايى ، علم غيب ناميده نمىشود بلكه آن چيزى است كه خدا به پيامبرش تعليم داده و پيامبر صلّى اللّه عليه و آله آن را به كسى كه شايسته دانسته است آموخته است و ثانيا اين علوم آموختنى نيز استثنائاتى دارد كه پنج مورد آن در آيهء شريفهء آخر سورهء « لقمان » آمده است و اينها مصداق علم غيبى است كه خداوند آن را به هيچ كس نياموخته است .\r\n\r\n\r\n","description":"","footnote":"\r\n( 1 ) « يعى » از مادّهء « وعى » ( بر وزن سعى ) به معنى نگهدارى چيزى در قلب يا به تعبير ديگر :\r\nياد گرفتن و به حافظه سپردن است .\r\n( 2 ) « تضطمّ » از مادّهء « ضمّ » به معنى جمع كردن چيزى است بنابر اين « تضطمّ » يعنى جمع مىكند .\r\n( 3 ) « جوانح » جمع « جانحه » به معنى دنده‌هاى اطراف سينه است و در اصل از مادّهء « جنيح » به معنى تمايل و انحنا گرفته شده و از آن جا كه دنده‌ها مخصوصا دنده‌هاى فوقانى داراى انحنا مىباشد واژه جانحه بر آن اطلاق شده است .\r\n","page_name":" 368 ","page_number":368},
  {"content":"\r\n\r\n\r\nدر اين جا چند سؤال مطرح است :\r\n1 - چگونه از آيهء شريفه استفاده مىشود كه اين علوم پنجگانه مخصوص خداست ؟\r\n2 - چگونه اين علوم مخصوص خداست حال آن كه پيغمبران و امامان گاه از نزول باران ، فرزندانى كه در ارحامند و يا زمان و مكانى كه در آن از دنيا مىروند خبر داده‌اند و حتى گاهى علوم امروز مىتواند آن را پيش بينى كند كه مثلا كى و در كجا باران مىبارد و جنين پسر است يا دختر ؟\r\n3 - چه تفاوتى ميان اين علوم پنجگانه و ساير امور پنهانى است كه غير خدا از آنها با خبر نيست ؟\r\nدر پاسخ سؤال اوّل مىتوان گفت : جملهء اوّل دربارهء قيامت به وضوح اختصاص علم آن را به خداوند بيان كرده و تقديم « عنده » بر « علم السّاعة » دلالت بر حصر دارد يعنى آگاهى بر قيام قيامت فقط مخصوص ذات اوست و جملهء چهارم و پنجم نيز به وضوح دلالت بر حصر دارد چرا كه مىگويد هيچ كس نمىداند فردا چه انجام مىدهد و هيچ كس نمىداند در كدامين سرزمين مىميرد .\r\nبنابر اين مورد دوّم و سوّم به مقتضاى وحدت سياق نيز جزو علوم اختصاصى خداوند مىباشد ، روايات متعدّدى كه در تفسير آيهء از معصومين عليهم السّلام نقل شده نيز گواه ديگرى بر اين معناست « 1 » .\r\nدر پاسخ سوال دوّم توجه به اين نكته لازم است كه آگاهى بر اين امور پنجگانه به طور تفصيل مخصوص خداوند است هر چند ممكن است علم اجمالى براى معصومين عليهم السّلام يا بعضى اولياء اللّه حاصل شود ، مثلا ممكن است\r\n\r\n\r\n","description":"","footnote":"\r\n( 1 ) در تفسير « نور الثقلين » حدّ اقل هفت روايت در ذيل آيهء فوق در اين زمينه نقل شده است .\r\n","page_name":" 369 ","page_number":369},
  {"content":"\r\n\r\nپيامبر صلّى اللّه عليه و آله يا امام معصوم بداند كه فردا باران مىآيد يا فلان كس در فلان سرزمين از دنيا مىرود ولى جزئيات اين امر مانند آگاهى بر لحظه شروع و لحظه قبل و دانه‌هاى باران كه در هر مكانى مىبارد و همچنين آگاهى بر لحظه فوت و قطعه زمينى كه در آن مىميرد و حالات ناشى از سكرات موت و امثال اينها مخصوص ذات پاك خداوند است .\r\nشاهد اين سخن توضيحى است كه امام عليه السّلام درباره جنين‌هايى كه در رحم مادران قرار مىگيرند داده است مىفرمايد : پسر يا دختر بودن ( از لحظه اوّل انعقاد نطفه تا به آخر ) و زشت و زيبا و سخاوتمند و بخيل بودن و ساير صفات جسمانى و روحانى و مسير زندگى آينده جنين همه را خداوند مىداند بنابر اين به فرض كه انسانها از طريق تعلّم غيب ، يا آزمايشهايى كه امروز متداول شده بعضى از اين حالات را در بعضى از دورانهاى جنينى بدانند اين يك علم جزئى است در حالى كه علم كلى آن نزد خداوند است .\r\nو اما در پاسخ سؤال سوّم بايد اعتراف كرد كه غير از مسألهء قيامت در چهار مورد ديگر ما فرقى بين آنها و ساير امور پنهانى نمىبينيم جز اين كه آيهء فوق و روايات معصومين اين امور را از ساير امور پنهانى جدا مىسازد و مىگويد : علم تفصيلى آن مخصوص ذات پاك خداست ولى در امور ديگرى مانند آنچه در خطبه بالا در مورد فتنهء صاحب الزنج و حملهء مغول آمده است ممكن است خداوند علم اجمالى و تفصيلى آن را در اختيار بعضى از بندگان خاصش بگذارد و در هر حال ما تابع نصوص قرآنى و روايات معتبر معصومين عليهم السّلام هستيم .\r\n\r\nنكته علم غيب در آيات و روايات اسلامى\r\nدانشمندان اسلام در مورد « علم غيب » و اين كه غير از خداوند كسى آگاه بر\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nغيب است يا نه ، اختلاف نظر دارند و ظاهر اين است كه اختلاف نظر آنها از اختلاف ظواهر آيات و روايات سرچشمه مىگيرد زيرا : بعضى از آيات قرآن به وضوح مىگويد : علم غيب مخصوص خداست مانند آيهء 65 سورهء « نمل » :\r\n«  « قُلْ لا يَعْلَمُ مَنْ فِي السَّماواتِ وَ الْأَرْضِ الْغَيْبَ إِلَّا اللَّهُ »  ؛ بگو هيچ يك از كسانى كه در آسمانها و زمين هستند غيب را نمىدانند ، جز خدا » .\r\nدر آيهء 59 سورهء « انعام » نيز مىخوانيم :  « وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ »  ؛ كليدهاى غيب نزد خداست جز او كسى آنها را نمىداند » .\r\nدر حالى كه از بعضى از آيات به خوبى استفاده مىشود كه حدّاقل بخشى از علم غيب در اختيار بعضى از اولياء اللّه بوده است مانند آنچه دربارهء حضرت مسيح در آيهء 49 سورهء « آل عمران » آمده : «  « وَ أُنَبِّئُكُمْ بِما تَأْكُلُونَ وَ ما تَدَّخِرُونَ فِي بُيُوتِكُمْ »  ؛ من شما را از آنچه مىخوريد يا در خانه‌هاى خود ذخيره مىكنيد خبر مىدهم » و در آيهء 26 و 27 سورهء « جن » مىخوانيم :\r\n«   « عالِمُ الْغَيْبِ فَلا يُظْهِرُ عَلى غَيْبِهِ أَحَداً إِلَّا مَنِ ارْتَضى مِنْ رَسُولٍ »   ؛ عالم به امور پنهانى اوست و هيچ كس را بر اسرار غيبش آگاه نمىسازد مگر رسولانى كه آنها را برگزيده است . . . » .\r\nدر روايات نيز همين تفاوت را مىبينيم مثلا در حديثى مىخوانيم كه « ابو بصير » و چند تن ديگر از ياران معروف امام صادق عليه السّلام در مجلسى حاضر بودند امام خشمگين وارد مجلس شد ، هنگامى كه نشست در حضور جمع فرمود : « يا عجبا لإقوام يزعمون انّا نعلم الغيب ما يعلم الغيب إلّا اللّه عزّ و جلّ ؛ شگفت‌آور است كه عده‌اى گمان مىبرند ما علم غيب داريم هيچ كس جز خداوند متعال از غيب آگاه نيست » « 1 » .\r\n\r\n\r\n","description":"","footnote":"\r\n( 1 ) اصول كافى ، جلد 1 ، صفحهء 257 حديث 3 از باب « نادر فيه ذكر الغيب » .\r\n","page_name":" 371 ","page_number":371},
  {"content":"\r\n\r\nدر حالى كه از روايات فراوانى استفاده مىشود امامان معصوم عليهم السّلام از بسيارى از امور پنهانى آگاه بودند مانند آنچه از خطبهء بالا در بارهء فتنهء « صاحب الزنج » و « مغول » يا در ساير خطبه‌هاى نهج البلاغه در مورد امور آينده آمده است .\r\nبىشكّ نه در ميان آيات بالا ( و مانند آن ) و نه در ميان روايات فوق ( و روايات ديگرى كه به اين مضمون وارد شده ) ، تضادّى وجود ندارد و محققان بزرگ براى جمع ميان اين آيات و روايات وجوه زيادى گفته‌اند از جمله :\r\n1 - آيات و رواياتى كه علم غيب را مخصوص خدا مىشمرد منظور از آن علم ذاتى است و آنچه انبيا و اوليا مىدانند تعليمى است از سوى خداوند بزرگ ( اين همان چيزى است كه در كلام امام عليه السّلام در خطبهء بالا آمده بود ) .\r\n2 - اسرار غيب بر دو گونه است بخشى مخصوص خداست و هيچ كس جز او بر آن آگاه نيست مانند زمان قيام قيامت و امور ديگرى كه در آيهء 34 سورهء لقمان آمده است و در خطبهء بالا نيز به اين وجه جمع اشاره شده است و ما شرح آن را ذكر كرده‌ايم .\r\n3 - آگاهى خداوند بر اسرار غيب بالعقل است يعنى در هر زمان همه را مىداند ولى آگاهى اولياء اللّه فعلى نيست بلكه هنگامى است كه اراده كنند كه چيزى را بدانند و اين اراده نيز با اذن و رضاى خدا انجام مىگيرد به همين جهت در سوره « يوسف » مىخوانيم كه حضرت « يعقوب » از سرنوشت فرزندش در بيابان « كنعان » ظاهرا خبر نداشت در حالى كه بعد از سالها از سرنوشت او در « مصر » آگاه شد ، از « مصر » بوى پيراهنش را شنيد ولى در چاه « كنعانش » نديد ، در مورد اوّل مأذون نبود كه اراده كند تا بداند ولى در مورد دوّم مأذون بود .\r\n4 - راه ديگر براى جمع ميان آيات و روايات مختلف اين است كه اسرار غيب\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nدر دو جا ثبت مىشود « لوح محفوظ » ( خزانهء مخصوص علم خداوند ) كه هيچ گونه دگرگونى در آن رخ نمىدهد و كسى جز خدا بر آن آگاه نيست و در « لوح محو و اثبات » كه در واقع علم به مقتضيات است نه علم به علت نامه و به همين دليل قابل دگرگونى است آنچه اولياء اللّه مىدانند مربوط به همين قسم است .\r\nشرح بيشتر را دربارهء هر يك از طرق چهارگانهء بالا در « تفسير نمونه » جلد 25 ، صفحهء 142 تا 151 از تفسير سوره « جن » مطالعه فرماييد .\r\n\r\n","description":"","footnote":"","page_name":" 373 ","page_number":373},
  {"content":"\r\n . \r\n","description":"","footnote":"","page_name":" 374 ","page_number":374},
  {"content":"\r\n\r\n\r\nخطبهء 129 « 1 » و من خطبة له عليه السّلام في ذكر المكاييل و الموازين « 2 »\r\nيكى از خطبه‌هاى امام عليه السّلام است كه دربارهء رعايت عدالت در پيمانه و وزن سخن مىگويد :\r\n\r\nخطبه در يك نگاه\r\nامام عليه السّلام در اين خطبه به پند و اندرز مسلمانان پرداخته و نصايح شافى و كافى ذكر مىكند :\r\n\r\n\r\n","description":"","footnote":"\r\n( 1 ) « سند خطبه » در « مصادر نهج البلاغه » آمده است : « با اين كه عنوان خطبه تذكّراتى دربارهء رعايت عدالت در كيل و وزن است ولى در متن خطبه مطلبى در اين زمينه ديده نمىشود جز يك اشاره كه امام مىفرمايد : « اين المتورّعون في مكاسبهم ؛ كجايند آنها كه در كسب و كارشان با تقوا بودند » و اين نشان مىدهد كه اين خطبه بخشى از خطبهء طولانىترى بوده است كه در آن به اين مسألهء مهم اشاره شده ، ولى مرحوم سيّد رضى طبق روشى كه دارد ، بخشهايى از يك خطبه را گزينش مىكند و بقيّه را ترك مىگويد . به هر حال « زمخشرى » بخشى از اين خطبه را در « ربيع الابرار » آورده و در « غرر الحكم » نيز قسمتى از آن آمده است . ( مصادر نهج البلاغه ، جلد 2 ، صفحهء 290 ) .\r\n( 2 ) « مكاييل » جمع « مكيال » به معنى پيمانه است و « موازين » جمع « ميزان » به معنى ترازو است .\r\n","page_name":" 375 ","page_number":375},
  {"content":"\r\n\r\nنخست : از كوتاهى عمر دنيا و اين كه مردم همچون مهمانى در آن هستند و به سرعت اين مهمانى پايان مىگيرد ، در حالى كه اعمال انسان براى حساب و جزا محفوظ مىماند .\r\nسپس در بخش ديگرى از اين خطبه از گسترش فساد در آن عصر و زمان ، شكوه مىكند .\r\nو در بخش سوّم ، به نيكان و پاكان و صالحان و آزاد مردان و سخاوتمندان و پرهيزگاران پيشين اشاره كرده و با مقايسه آن دو به يكديگر ، به مردم هشدار مىدهد كه خويشتن را اصلاح كنند و فساد را از جامعه بر اندازند .\r\nو در پايان خطبه به مذمّت و نكوهش ريا كارانى مىپردازد ، كه امر به معروف مىكنند و خود اهل آن نيستند و نهى از منكر مىكنند و خود عامل منكراتند .\r\n\r\n","description":"","footnote":"","page_name":" 376 ","page_number":376},
  {"content":"\r\n\r\n\r\nبخش اوّل\r\nعباد اللّه ، إنّكم - و ما تأملون من هذه الدّنيا - أثوياء مؤجّلون ، و مدينون مقتضون : أجل منقوص ، و عمل محفوظ . فربّ دائب مضيّع ، و ربّ كادح خاسر . و قد أصبحتم في زمن لا يزداد الخير فيه إلّا إدبارا ، و لا الشّرّ فيه إلّا إقبالا ، و لا الشّيطان في هلاك النّاس إلّا طمعا . فهذا أوان قويت عدّته ، و عمّت مكيدته ، و أمكنت فريسته . اضرب بطرفك حيث شئت من النّاس ، فهل تبصر إلّا فقيرا يكابد فقرا ، أو غنيّا بدّل نعمة اللّه كفرا ، أو بخيلا اتّخذ البخل بحقّ اللّه وفرا ، أو متمرّدا كأنّ بأذنه عن سمع المواعظ وقرا !\r\n\r\nترجمه\r\nاين بندگان خدا ! شما و آنچه از اين دنيا اميد داريد ، مهمانانى هستيد براى مدتى معين ، و بدهكارانى مورد باز خواست ، سر آمدى كوتاه داريد ، و اعمالى كه ( نزد خدا ) محفوظ است . چه بسيار كوشش كننده‌اى كه به جايى نرسيد ، و زحمت كشنده‌اى كه جز زيان ، چيزى نصيبش نشد ، شما در زمانى زندگى مىكنيد كه خير و نيكى پشت كرده و رو به كاستى گذارده ، شر و بدى روى آورده و رو به فزونى است ، و شيطان طمعش در گمراهى مردم بيشتر شده .\r\n( آرى ) زمانى است كه وسايل پيشرفت شيطان قوى گشته ، و نيرنگ و فريبش همه را فرا گرفته ، و به چنگ آوردن شكار برايش آسان شده است ! به هر سو كه مىخواهى نگاه كن ! آيا جز فقيرى كه با فقر دست به گريبان است ، يا ثروتمندى كه نعمت خدا را كفران كرده ، يا بخيلى كه بخل را در اداى حقوق الهى سبب فزونى ثروت شمرده ، يا گردن كشى كه گوش او از شنيدن\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nاندرزها ، كر است ، شخص ديگرى را مىبينى ؟ !\r\n\r\nشرح و تفسير هشدار درباره فساد اجتماعى\r\nهمان گونه كه در بحث سند خطبه آمد ، بر خلاف آنچه در عنوان اين خطبه آمده است چيزى در متن آن از مسألهء رعايت عدالت در كيل و وزن مشاهده نمىكنيم و اين امر ممكن است به يكى از دو علّت باشد : يا اين كه مرحوم سيّد رضى رحمه اللّه طبق روش گزينشى خود ، بخشهايى از خطبه را حذف كرده كه بحث كيل و وزن در آن بوده است و يا اين كه چيزى از خطبه حذف نشده ولى امام عليه السّلام اين خطبه را در شرايطى ايراد كرده كه مفاسد گسترده‌اى در امر كيل و وزن و كم فروشى و ظلم به مردم در سطح جامعه پديدار شده بود و امام عليه السّلام با توجه به آن ، اين خطبه را ايراد كرده تا به متخلّفان هشدار دهد ، به تعبير ديگر شأن ورود خطبه مسألهء كيل و وزن بوده هر چند در متن آن صريحا نيامده است ولى به دلالت التزامى ديده مىشود .\r\nبه هر حال امام عليه السّلام عموم مردم را در اين خطبه مخاطب ساخته و هشدارهاى مهمى دربارهء ناپايدارى دنيا و فساد جامعه مىدهد ، مىفرمايد : « اى بندگان خدا ! شما و آنچه از اين دنيا مورد علاقهء شماست مهمانانى هستيد براى مدّتى معيّن و بدهكارانى هستيد مورد بازخواست ، سر آمدى كوتاه داريد ، و اعمالى كه ( نزد خدا ) محفوظ است » ( عباد اللّه ، إنّكم - و ما تأملون من هذه الدّنيا - أثوياء « 1 » مؤجّلون ، و مدينون مقتضون : أجل منقوص ، و عمل محفوظ ) .\r\n\r\n\r\n","description":"","footnote":"\r\n( 1 ) « اثوياء » جمع « ثوى » ( بر وزن قوى ) به معنى ميهمان است و در اصل از مادّهء « ثواء » گرفته شده كه به معنى اقامت در مكانى است .\r\n","page_name":" 378 ","page_number":378},
  {"content":"\r\n\r\nامام عليه السّلام در اين عبارت وضع مردم دنيا را به مهمانانى تشبيه فرموده است كه براى مدّت محدودى در جايى به مهمانى دعوت شده‌اند و به افراد بدهكارى كه طلبكاران آنها را رها نمىكنند .\r\nبديهى است ميهمان ، خانهء ميزبان را سراى ابدى نمىبيند ، هرگز دل به آن نمىبندد و بر آن تكيه نمىكند و به خاطر آن ، دل نمىسوزاند .\r\nشخص بدهكارى كه از طرف طلبكاران پيوسته دنبال مىشود چاره‌اى جز اين ندارد كه هر چه پيدا مىكند تدريجا به آنها بدهد به اميد روزى كه تمام بدهى ، پرداخته شود گويى عمرى را كه خدا به ما داده است جزو بدهكاريهاى ماست كه لحظه به لحظه از ما گرفته مىشود و مشكل مهم اين جاست كه در كنار اين عمر ناپايدار و به سرعت گذرا ، اعمالى كه ما انجام مىدهيم به طور كامل حفظ مىشود و بايد پاسخگوى آن باشيم .\r\nبعضى از شارحان نهج البلاغه در اين جا سخنى از بعضى از ارباب معنى نقل كرده‌اند كه مىگويد : « ما ادري كيف أعجب من الدّنيا ! أمن حسن منظرها و قبح مخبرها أم من ذمّ النّاس لها و تناحرهم عليها ! ؛ نمىدانم چگونه از اين دنيا تعجّب كنم ، ظاهرش چقدر زيباست اما باطنش چقدر زشت ، مردم همه آن را نكوهش مىكنند ولى براى به چنگ آوردنش با يكديگر مىجنگند ! » « 1 » .\r\nامام عليه السّلام در ادامهء اين سخن مىافزايد : « چه بسيار كوشش كننده‌اى كه به جايى نرسيد و زحمت كشنده‌اى كه جز زيان چيزى نصيبش نشد » ( فربّ دائب « 2 » مضيّع ، و ربّ كادح « 3 » خاسر ) .\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 8 ، صفحهء 247 .\r\n( 2 ) « دائب » از مادّهء « دؤوب » ( بر وزن غروب ) به معنى استمرار در انجام كارى است .\r\n( 3 ) « كادح » از مادّهء « كدح » ( بر وزن مدح ) به معنى سعى و كوشش توأم با رنج و تعب در انجام كارى است .\r\n","page_name":" 379 ","page_number":379},
  {"content":"\r\n\r\nدرست است كه تلاش و كوشش ، رمز پيروزى و موفقيّت است ولى اين يك قانون كلّى نيست ، كسانى را مىشناسيم كه يك عمر تلاش و كوشش كردند و شب و روز زحمت كشيدند و به جايى نرسيدند و اين يكى از بدبختيهاى انسان در زندگى دنياست .\r\nاين تعبير ممكن است ، اشاره به تلاشهاى مربوط به امور مادى باشد يا معنوى زيرا بسيارند كسانى كه براى رسيدن به مقامات معنوى و نجات اخروى تلاش مىكنند اما هواى نفس و شيطان در لحظات حسّاسى به سراغ آنها مىآيد و آتشى در خرمن طاعات آنها مىافكند و همه را مىسوزاند .\r\nسپس امام عليه السّلام به وضع ناهنجار زمان خود و اقبال مردم به بديها و فرار از نيكيها اشاره كرده مىفرمايد : « شما در زمانى هستيد كه خير و نيكى پشت كرده ، و رو به كاستى گذارده ، و شر و بدى روى آورده ، رو به فزونى است و شيطان طمعش در گمراهى مردم بيشتر مىشود اكنون زمانى است كه وسايل پيشرفت شيطان قوى شده ، نيرنگ و فريبش همه را فرا گرفته ، و به چنگ آوردن شكار برايش آسان گشته است » ( و قد أصبحتم في زمن لا يزداد الخير فيه إلّا إدبارا ، و لا الشّر فيه إلّا إقبالا ، و لا الشّيطان في هلاك النّاس إلّا طمعا .\r\nفهذا أو ان قويت عدّته ، و عمّت مكيدته ، و أمكنت فريسته « 1 » ) .\r\nاين تعبيرات صريح و آشكار ، نشان مىدهد كه بر اثر حكومتهاى خودكامه تا چه حد وضع اخلاقى مسلمانان در آن عصر و زمان ، سقوط كرده بود و امام عليه السّلام در دوران حكومتش با چه ميراث شوم و صحنه‌هاى دلخراشى رو به رو بود ، آرى هنگامى كه مديران جامعه و كسانى كه در رأس حكومت قرار دارند ، فاسد شوند ،\r\n\r\n\r\n","description":"","footnote":"\r\n( 1 ) « فريسة » از مادّهء « فرس » ( بر وزن قرض ) به معنى شكار كردن است و « فريسه » به معنى شكار است .\r\n","page_name":" 380 ","page_number":380},
  {"content":"\r\n\r\nفساد همه جا را خواهد گرفت كه « النّاس على دين ملوكهم » .\r\nهنگامى كه خليفهء وقت بيت المال را در ميان اطرافيان خود تقسيم كند ، و اقوام و بستگان ناصالح خويش را در پستهاى حسّاس ، بگمارد ، فرماندار منسوب او علنا شراب بنوشد ، و در حال مستى در محراب براى نماز جماعت حاضر شود ، و افرادى ديگر مرتكب اعمال شنيع شوند ، چه انتظارى از توده‌هاى مردم مىرود ، مگر اسباب سلطهء شيطان ، دنياپرستى و هوس‌رانى نيست ؟\r\nهنگامى كه اين امور گسترش يابد ، سلطهء شيطان سهل و آسان است . كار ، به جايى رسيده بود كه طبق روايتى فرزند « عمر بن الخطاب » به اتفاق بعضى از فرزندان « ابو بكر » و « سعد بن ابى وقّاص » خدمت على عليه السّلام در دوران حكومتش رسيدند و تقاضا كردند كه آنها را بر ديگران برترى دهد ، و سهمشان را از بيت المال فزونى بخشد ، امام عليه السّلام بر فراز منبر قرار گرفت و مردم گرد او را گرفتند ، سپس خطبهء مشروحى خواند و همه را از اين گونه تقاضاها بر حذر داشت و فرمود : « كار شما به جايى رسيده كه اگر بخواهم جلوى اين گونه تبعيضها را بگيرم ، مىگويند فرزند « ابو طالب » ستم روا داشت و از دادن حق ما مضايقه كرد ، من مىدانم شما چه مىخواهيد و با چه وسيله مىتوانم شما را قانع كنم ولى هرگز اصلاح كار شما را به فساد خودم خريدار نيستم » « 1 » .\r\nسپس امام عليه السّلام در شرح آنچه دربارهء فساد مردم عصرش بيان فرمود چنين مىگويد : « به هر سو كه مىخواهى نگاه كن ! آيا جز فقيرى كه با فقر ، دست به گريبان است ، يا به ثروتمندى كه نعمت خدا را به كفران مبدّل ساخته ، يا بخيلى كه بخل را در اداى حقوق الهى سبب فزونى ثروت شمرده ، يا گردنكشى كه گويى\r\n\r\n\r\n","description":"","footnote":"\r\n( 1 ) كافى ، جلد 8 ، صفحهء 360 حديث 551 ( آنچه در بالا آمد عصاره و خلاصه‌اى از حديث است ) .\r\n","page_name":" 381 ","page_number":381},
  {"content":"\r\n\r\nگوش او از شنيدن اندرزها كر است شخص ديگرى را مىبينى ؟ ! » ( اضرب بطرفك « 1 » حيث شئت من النّاس ، فهل تبصر إلّا فقيرا يكابد « 2 » فقرا ، أو غنيّا بدّل نعمة اللّه كفرا ، أو بخيلا اتّخذ البخل بحقّ اللّه وفرا « 3 » ، أو متمرّدا كأنّ بأذنه عن سمع المواعظ وقرا « 4 » ) .\r\nامام عليه السّلام در اين تعبيرهاى گويا و زيبا ، انگشت روى چهار گروه محروم يا منحرف كه اساس فساد و ويرانى جامعه را تشكيل مىدهند مىگذارد : نخست « فقيرانى » كه در چنگال فقر گرفتارند ، فقرى كه « كاد أن يكون كفرا » ( گاه انسان را به كفر مىكشاند ) و « اغنيايى » كه چنان در ناز و نعمت و لذّت و شهوت ، فرو رفته‌اند كه همه چيز را به فراموشى سپرده و غرق كفران شده‌اند و « بخيلانى » كه چنين مىپندارند بخل سبب فزونى ثروت و سرمايه است و « گردنكشان » مست و مغرورى كه گوششان بدهكار سخن حق نيست .\r\nتعبير زيباى امام عليه السّلام كه مىگويد : به هر سو مىخواهى نگاه كن ؛ غير از اين گروهها شخص ديگرى را نمىيابى ، دليل بر اين است كه فقر و فساد آن چنان فراگير شده بود كه در همه جا آثارش نمايان ، و دليل اين فراگيرى همان است كه در بالا به آن اشاره شد .\r\n\r\n\r\n","description":"","footnote":"\r\n( 1 ) « طرف » گاه به معنى چشم آمده و گاه به معنى حركت پلك چشم‌ها و از آن جا كه هنگام نگاه كردن ، پلكها به حركت در مىآيد اين واژه به معنى نگاه كردن نيز استعمال شده است .\r\n( 2 ) « يكابد » از مادّهء « كبد » ( بر وزن كبك ) به معنى تحمل رنج و مشقت است و به معنى مشقت افكندن نيز آمده است ، و در خطبه بالا معنى اوّل مقصود است .\r\n( 3 ) « وفر » به معنى فراوانى است .\r\n( 4 ) « وقر » به معنى سنگينى است .\r\n","page_name":" 382 ","page_number":382},
  {"content":"\r\n\r\n\r\nبخش دوّم\r\nأين أخياركم و صلحاؤكم ! و أين أحراركم و سمحاؤكم ! و أين المتورّعون في مكاسبهم ، و المتنزّهون في مذاهبهم ! أليس قد ظعنوا جميعا عن هذه الدّنيا الدّنيّة ، و العاجلة المنغّصة ، و هل خلقتم إلّا في حثالة لا تلتقي إلّا بذمّهم الشّفتان ، استصغارا لقدرهم ، و ذهابا عن ذكرهم ! ف  « ظَهَرَ الْفَسادُ »  ، فلا منكر مغيّر ، و لا زاجر مزدجر . أفبهذا تريدون أن تجاوروا اللّه في دار قدسه ، و تكونوا أعزّ أوليائه عنده ؟ هيهات ! لا يخدع اللّه عن جنّته ، و لا تنال مرضاته إلّا بطاعته . لعن اللّه الآمرين بالمعروف التّاركين له ، و النّاهين عن المنكر العاملين به !\r\n\r\nترجمه\r\nكجايند خوبان شما ، صالحان ، آزاد مردان و سخاوتمندان شما ؟ كجا هستند آنها كه در كسب و كارشان تقوا و ورع داشتند ؟ و آنها كه در عقيده و رفتار خود از بديها دورى مىجستند ؟ مگر همهء آنها از اين دنياى پست و بىارزش و زندگى زودگذر و پر از درد و رنج كوچ نكردند ؟ آيا جز اين است كه شما در ميان گروهى بى ارزش - كه لبها جز به نكوهش آنها حركت نمىكند ، تا قدر و مقام آنها را كوچك بشمرد ، و براى هميشه آنها را به فراموشى بسپارد - آفريده شده‌ايد ؟\r\n « إِنَّا لِلَّهِ وَ إِنَّا إِلَيْهِ راجِعُونَ »  ( آرى ! ) فساد آشكار شده ، ( و همه جا را فراگرفته ) نه انكار كننده‌اى ديده مىشود كه براى تغيير آن برخيزد ، و نه نهى كننده‌اى كه خود نهى را پذيرفته باشد ، آيا با اين حال مىخواهيد در سراى قدس پروردگار ، و\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nجايگاه رحمتش منزل گزينيد و عزيزترين اولياى خدا نزد او باشيد ؟ ! هيهات ! هرگز نمىتوان خدا را در مورد بهشت جاويدانش ، فريب داد و رضاى او جز با اطاعتش به دست نمىآيد . خدا لعنت كند ، كسانى را كه « امر به معروف » مىكنند و خود آن را ترك مىگويند ، و « نهى از منكر » مىكنند و خود مرتكب آن مىشوند !\r\n\r\nشرح و تفسير كجا رفتند آزاد مردان ؟ !\r\nامام عليه السّلام در اين بخش از خطبه براى روشن ساختن وضع فساد زمان ، و پشت كردن به نيكىها و روى آوردن به بدىها ، تعبيرات زيبا و گويايى به كار مىبرد ، مىفرمايد : « كجايند خوبان شما ؟ صالحان ، آزاد مردان و سخاوتمندان شما ؟ كجا هستند آنها كه در كسب و كارشان تقوا و ورع داشتند و آنها كه در عقيده و رفتار خود از بدىها دورى مىجستند ؟ » ( أين أخياركم و صلحاؤكم ! و أين أحراركم و سمحاؤكم « 1 » ! و أين المتورّعون « 2 » في مكاسبهم ، و المتنزّهون في مذاهبهم ؟ ) امام عليه السّلام در اين بيان از شش گروه جستجو مىكند ، و فقدان آنها را در جامعه آن روز ، دليل بر انحطاط و فساد مىشمرد : نيكان و صالحان ، آزادگان و سخاوتمندان ، تقوا پيشگان در كسب و پرهيزگاران در عقيده و عمل . به يقين هر زمان جوامع بشرى از اين گروه‌هاى ممتاز و برتر جامعه ، خالى شود\r\n\r\n\r\n","description":"","footnote":"\r\n( 1 ) « سمحاء » جمع « سميح » به معنى شخص بخشنده و صاحب كرم است و بعضى گفته‌اند به معنى كسى است كه هم در فراوانى نعمت و هم در تنگ دستى بذل و بخشش مىكند .\r\n( 2 ) « متورع » از مادّهء « ورع » در اصل به معنى پرهيز از گناه و شبهات است .\r\n","page_name":" 384 ","page_number":384},
  {"content":"\r\n\r\nچيزى جز فساد و تباهى نمايان نخواهد شد .\r\nمنظور از « تقوا پيشگان در كسب » كسانى هستند كه نه كم فروشى مىكنند نه غش و تقلب ، نه دروغ مىگويند نه قسم به ناحق مىخورند نه ربا و به عهد و پيمانشان پاى بندند .\r\nكسى كه جامعهء نسبتا صالحى را مشاهده كرد كه گروهى از اخيار و صالحان ، آزادگان و سخاوتمندان به صورت الگوهايى پر ارزش ، در جاى جاى جامعه مىزيسته‌اند ، هنگامى كه جاى آنها را خالى مىبيند ، بلكه افراد ناصالح و اسيران هواى نفس و ناپرهيزگاران را مشاهده مىكند به شدت ناراحت مىشود و مىگويد : آن عزيزان كجا رفتند ؟ و چرا جاى آنها خالى است ؟\r\nسپس در ادامهء اين سخن مىافزايد : « مگر همهء آنها از اين دنياى پست بى ارزش و زندگى زودگذر و پر از درد و رنج ، كوچ نكردند ؟ » ( أ ليس قد ظعنوا « 1 » جميعا عن هذه الدّنيا الدّنيّة ، و العاجلة المنغّصة « 2 » ) .\r\n« آيا جز اين است كه شما در ميان گروهى بىارزش - كه لبها جز به نكوهش آنها حركت نمىكند تا قدر و مقام آنها را كوچك بشمرد و براى هميشه آنها را به فراموشى بسپارد - آفريده شده‌ايد ؟  « إِنَّا لِلَّهِ وَ إِنَّا إِلَيْهِ راجِعُونَ »  ( و هل خلقتم « 3 » إلّا\r\n\r\n\r\n","description":"","footnote":"\r\n( 1 ) « ظعنوا » از مادّهء « ظعن » ( بر وزن طعن ) به معنى كوچ كردن است .\r\n( 2 ) « منغّصة » از مادّهء « نغص » ( بر وزن نقص ) در اصل به معنى كدر كردن و ناصاف كردن آب آشاميدنى است سپس به معنى ناگوار كردن زندگى و ايجاد انواع ناراحتيها به كار رفته است و « عيش منغّص » به معنى زندگى ناگوار است .\r\n( 3 ) در بسيارى از شرحهاى نهج البلاغه به جاى « خلقتم » « خلّفتم » آمده است كه تفاوت چندانى با « خلقتم » ندارد .\r\nدر بعضى از نسخ نيز « إلّا » در جمله « إلّا بذمهم » ذكر نشده است كه مفهومش اين است كه اين گروه به قدرى بىشخصيت هستند كه حتى ارزش مذمت و نكوهش هم ندارند .\r\n","page_name":" 385 ","page_number":385},
  {"content":"\r\n\r\nفي حثالة « 1 » لا تلتقي إلّا بذمّهم الشّفتان ، استصغارا لقدرهم ، و ذهابا عن ذكرهم ! « ف  « إِنَّا لِلَّهِ وَ إِنَّا إِلَيْهِ راجِعُونَ »  اشاره به اين كه شما در عصر و زمانى پا به عرصه وجود گذارده‌ايد ، كه نيكان و پاكان از جامعه رخت بر بسته‌اند ، و افرادى بىارزش و بىشخصيت و سزاوار هر گونه مذمت و نكوهش ، جاى آن انسانهاى پر ارزش را گرفته‌اند و اين مصيبتى است بزرگ كه سزاوار است انسان به خاطر آن ، شعار مصيبت زدگان  « إِنَّا لِلَّهِ وَ إِنَّا إِلَيْهِ راجِعُونَ »  را تكرار كند .\r\nاين شرايط ناگوار ، و ظهور انسانهاى بىمقدار ، از زمانى آغاز شد كه خلافت اسلامى از محور اصلى منحرف گشت ، و در زمان « عثمان » به اوج خود رسيد ، پستهاى كليدى حكومت اسلامى به دنياپرستان هوس باز ، و ناپرهيزگاران بىارزش سپرده شد ، و به قدرى آنها در جامعهء اسلامى نفوذ كردند كه تغيير همهء آنها در عصر حكومت على عليه السّلام كارى بس مشكل و دشوار بود ، و تمام جنگهايى كه بر ضد آن وجود مبارك به راه انداختند به واسطه اين گروه رهبرى مىشد .\r\nسپس امام عليه السّلام به وظيفهء اصحاب و ياران خود ، در برابر چنان شرايط و اوضاعى اشاره مىكند ، مىفرمايد : « فساد آشكار شده ( و همه جا را فراگرفته ) نه انكار كننده‌اى ديده مىشود كه براى تغيير آن برخيزد و نه نهى كننده‌اى كه خود نهى را پذيرفته باشد ( سكوت در برابر اين نامردمان شما را فراگرفته و بزرگترين وظيفهء شرعى خود يعنى امر به معروف و نهى از منكر را به فراموشى سپرده‌ايد ) آيا با اين حال مىخواهيد در سراى قدس پروردگار و جايگاه\r\n\r\n\r\n","description":"","footnote":"\r\n( 1 ) « حثاله » در اصل به معنى دردى ( قسمت ته مانده و تفالهء ) روغن است سپس در مورد افراد اراذل و بىشخصيت جامعه به كار رفته است .\r\n","page_name":" 386 ","page_number":386},
  {"content":"\r\n\r\nرحمتش منزل گزينيد و عزيزترين اوليا خدا نزد او باشيد ؟ ! » (  « ظَهَرَ الْفَسادُ »  ، فلا منكر مغيّر ، و لا زاجر مزدجر . أفبهذا تريدون أن تجاوروا اللّه في دار قدسه ، و تكونوا أعزّ أوليائه عنده ؟ ) بديهى است اين استفهام ، استفهام انكارى است ، و منظور اين است : با اين وضعى كه شما در پيش گرفته‌ايد و در برابر فساد سكوت ، يا همكارى داريد نه امر به معروفى در كار است و نه نهى از منكر ، هرگز نمىتوانيد به مقام قرّب خدا نايل شويد و در صف اولياء اللّه قرار گيريد .\r\nاز اين رو در تأكيد آن مىافزايد : « هيهات ! هرگز ، نمىتوان خدا را در مورد بهشت جاويدانش فريب داد ، و رضاى او جز با اطاعتش به دست نمىآيد » ( هيهات ! لا يخدع اللّه عن جنّته ، و لا تنال مرضاته إلّا بطاعته ) .\r\nاشاره به اين كه ، آنها كه در ظاهر مسلمانند و در صفوف اهل ايمان جاى دارند ولى در باطن عملا با سكوت خود راضى به فسادند ، آنها هرگز نمىتوانند خدايى را كه از اسرار درون انسانها همچون اعمال و گفتار برونشان ، آگاه است ، فريب دهند . ممكن است چند صباحى ديگران و حتى خود را بفريبند ، ولى آن گاه كه در پيشگاه حق و يوم البروز ، همه چيز ظاهر و آشكار مىشود غرق ندامت و شرمسارى خواهند شد .\r\nدر حديثى از پيامبر اكرم صلّى اللّه عليه و آله مىخوانيم : « ليس الإيمان بالتّحلّي و لا بالتّمنّي و لكنّ الإيمان ما خلص في القلب و صدّقه الأعمال ؛ ايمان ، تنها به آرزوها و آراستن ظاهر نيست ، ايمان آن است كه در قلب راسخ و خالص شود و رفتار انسان آن را تصديق و تاييد كند » « 1 » .\r\nو در آخرين جملهء خطبه ، براى تأكيد بيشتر با صراحت مىفرمايد : « خدا\r\n\r\n\r\n","description":"","footnote":"\r\n( 1 ) بحار الانوار ، جلد 66 ، صفحهء 72 ، حديث 26 .\r\n","page_name":" 387 ","page_number":387},
  {"content":"\r\n\r\nلعنت كند كسانى را كه امر به معروف مىكنند و خود ، آن را ترك مىگويند و نهى از منكر مىكنند و خود مرتكب آن مىشوند ! » ( لعن اللّه الآمرين بالمعروف التّاركين له ، و النّاهين عن المنكر العاملين به ! ) درست است كه از شرايط امر به معروف و نهى از منكر ، عمل كردن خود انسان نيست و به تعبير ديگر امر به معروف و نهى از منكر دو وظيفه مستقل است هر چند خود انسان تارك معروف و عامل به منكر باشد همان گونه كه پيامبر اكرم صلّى اللّه عليه و آله مىفرمايد : « مروا بالمعروف و إن لم تفعلوه و انهوا عن المنكر و إن لم تجتنبوه كلّه ؛ امر به معروف كنيد هر چند خودتان آن را به جا نياورده باشيد و نهى از منكر كنيد هر چند از همه منكرات اجتناب ننموده باشيد » « 1 » .\r\nولى اين كار كه انسان امر به معروف كند و خود تارك آن باشد و نهى از منكر كند و خود عامل آن باشد ، نوعى نفاق آشكار است و منافق شايستهء لعن و نفرين و سرزنش و مجازات است .\r\nو به تعبير ديگر دو گانگى ظاهر و باطن كه سبب فريب مردم مىشود و روح نفاق است از بدترين صفاتى است كه انسان را گرفتار حقيقت لعن كه همان دورى و بعد از خداوند و رحمت اوست مىگرداند .\r\n\r\nنكته شكواى امام از اهل زمان\r\n! از مسائل بسيار ناگوار تاريخ اسلام ، اين است كه على عليه السّلام به جاى اين كه بعد از پيامبر اكرم صلّى اللّه عليه و آله زمامدار اسلام شود ، تا شرق و غرب را زير پرچم اسلام قرار\r\n\r\n\r\n","description":"","footnote":"\r\n( 1 ) « كنز العمال » ، حديث شمارهء 522 ( جلد 3 ، صفحهء 66 ) .\r\n","page_name":" 388 ","page_number":388},
  {"content":"\r\n\r\nدهد و اسلام را براى آينده نيز بيمه كند ، در زمانى تكيه بر حكومت اسلامى فرمود كه غالب مردم بر اثر نابسامانىهاى دوران خلفا - مخصوصا زمان « عثمان » ، كه ارزش‌هاى اسلامى به دست فراموشى سپرده شده بود و اموال بيت المال و مقامها در اختيار غارتگران آل اميه و آل مروان قرار داشت - از عدالت و زهد اسلامى منحرف شده بودند ؛ غالبا به مال و ثروت مىانديشيدند و به پست و مقام و صاحبان زر و زور صحنهء جامعه اسلامى را تحت سيطرهء خود قرار داده بودند ، و بسيارى از ارزشهاى جاهلى زنده شده بود .\r\nامام عليه السّلام در چنين زمان نامساعدى دامن همّت به كمر زد و به مبارزه براى احياى ارزشهاى اسلام و سنّتهاى پيامبر اكرم صلّى اللّه عليه و آله و خاموش كردن نعره‌هاى جاهليّت نوين ، به پا خاست .\r\nگاه با تشويق و تبشير ، گاه با انذار و سرزنش ، گاه با مرور بر تاريخ عصر پيامبر صلّى اللّه عليه و آله و مقايسهء آن با وضع موجود ، و گاه با استمداد از تاريخ انبياى پيشين و مجازاتهاى اقوام سركش و گنهكار گذشته ، به آنها هشدار مىداد .\r\nكم‌كم جوانه‌هاى فضايل انسانى و اسلامى در ميان ياران مولا عليه السّلام آشكار مىگشت ، و نهال‌هايى كه با خون دل آن حضرت ، آبيارى شده بود به ثمر مىنشست ولى افسوس كه فتنه‌هاى « ناكثين » و « قاسطين » و « مارقين » در اين ميان فضاى كشور اسلام را تيره و تار كرد و دست جنايتكارى بالا رفت و به هنگام فرود آمدن فرق مبارك مولا عليه السّلام را با شمشير خود شكافت و جغدهاى شوم هوسها در فضاى جامعه اسلامى آشكار شدند و شياطين ، به وسوسه‌گرى پرداختند ! و آن برنامه‌ها ناتمام ماند .\r\n\r\n","description":"","footnote":"","page_name":" 389 ","page_number":389},
  {"content":"\r\n . \r\n","description":"","footnote":"","page_name":" 390 ","page_number":390},
  {"content":"\r\n\r\n\r\nخطبهء 130 « 1 » و من كلام له عليه السّلام لأبي ذر رحمه اللّه لما اخرج إلى الربذة\r\nاز سخنان امام عليه السّلام است كه خطاب به « ابوذر » هنگامى كه به « ربذه » تبعيد مىشد ، ايراد فرمود .\r\n\r\nخطبه در يك نگاه\r\nهنگامى كه جنايتكاران « بنى اميه » و « بنى مروان » كه با چراغ سبز « عثمان » بر بيت المال اسلامى افتادند و آن را به غارت مىبردند « ابوذر » آن مرد شجاع و صريح اللهجه را كه اسوهء آمران به معروف و ناهيان از منكر بود ، مزاحم خطرناكى براى منافع خود ديدند ، « عثمان » را وادار كردند كه حكم\r\n\r\n\r\n","description":"","footnote":"\r\n( 1 ) « سند خطبه » اين خطبه را مرحوم « كلينى » در كتاب « روضه كافى » مسندا با تفاوت مختصرى آورده است و از ذيل آن استفاده مىشود كه نه تنها على عليه السّلام « ابوذر » را به هنگام تبعيد به « ربذه » دلدارى داد بلكه امام حسن عليه السّلام و امام حسين عليه السّلام و عمّار ( و طبق روايتى عقيل ) نيز هر كدام او را با تعبيرات جالب و دلنشينى تسلى خاطر دادند كه در بحث نكات شرح آن خواهد آمد . ( كافى ، جلد 8 ، صفحهء 206 ، حديث 251 ) نويسندهء « مصادر نهج البلاغه » پس از اشاره به روايت « كلينى » مىافزايد : « ابن ابى الحديد » نيز آن را از كتاب « سقيفه » تأليف « احمد بن عبد العزيز جوهرى » نقل كرده است . ( مصادر نهج البلاغه ، جلد 2 ، صفحهء 291 ) .\r\n","page_name":" 391 ","page_number":391},
  {"content":"\r\n\r\nتبعيد او را به يكى از بد آب و هواترين مناطق ، يعنى منطقه « ربذه » صادر كند .\r\nدر اين هنگام امام عليه السّلام از يكسو مىخواهد نامشروع بودن اين حكم ظالمانه را اثبات كند و از سوى ديگر ، « ابوذر » را دلدارى دهد ، تا در روحيهء قوى و پر قدرت او خلأى وارد نشود و بتواند امواج مشكلات را از سر بگذراند .\r\nلذا به بدرقه ابوذر رفت ، و با استدلال‌هاى زيبا و روشن و بيانات قوى و تسلّى بخش ، او را دلدارى داد و به آيندهء سعادت بخشى كه در انتظار اوست اميدوار ساخت ، و در عين حال ورقى ديگر بر اوراق ننگين تاريخ « بنى اميه » و « بنى مروان » افزود .\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nيا أبا ذرّ ، إنّك غضبت للّه ، فارج من غضبت له . إنّ القوم خافوك على دنياهم ، و خفتهم على دينك ، فاترك في أيديهم ما خافوك عليه ، و اهرب منهم بما خفتهم عليه ؛ فما أحوجهم إلى ما منعتهم ، و ما أغناك عمّا منعوك ! و ستعلم من الرّابح غدا ، و الأكثر حسدا . و لو أنّ السّماوات و الأرضين كانتا على عبد رتقا ، ثمّ اتّقى اللّه ، لجعل اللّه له منهما مخرجا ! لا يونسنّك إلّا الحقّ ، و لا يوحشنّك إلّا الباطل ، فلو قبلت دنياهم لأحبّوك ، و لو قرضت منها لأمّنوك .\r\n\r\nترجمه\r\n« اى ابوذر ! » تو به خاطر خدا ( بر آنها ) غضب كردى پس به آن كس كه برايش غضب كردى ، اميدوار باش ، آن گروه از تو بر دنيايشان ترسيدند و تو از آنها بر دينت ! بنابر اين ، آنچه را كه آنها به خاطر از دست دادنش در وحشتند به خودشان واگذار ، و براى آن چه كه به خاطر از دست رفتنش مىترسى ، از آنها فرار كن ! چه نيازمندند آنها به آنچه از آن منعشان كردى ، و چه بىنيازى از آنچه تو را منع كردند . و به زودى ميدانى چه كسى فرداى قيامت سود مىبرد و چه كسى ( از فزونى رحمت الهى ) مورد غبطه واقع مىشود . ( بدان ) اگر درهاى آسمانها و زمينها به روى بنده‌اى بسته شده باشد ، و او تقواى الهى را پيشه كند خداوند راهى در زمين و آسمان براى او خواهد گشود . ( اى ابوذر ! ) چيزى جز حق مايهء آرامش تو نشود . و چيزى غير از باطل تو را به وحشت نيفكند . اگر تو دنياى آنها را پذيرفته بودى ( و به آنها در نيل به مطامعشان كمك مىكردى ) تو را دوست\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nمىداشتند . و اگر سهمى از آن را به خود اختصاص مىدادى ( و با آنها كنار مىآمدى ) به تو امان مىدادند !\r\n\r\nشرح و تفسير ابوذر قهرمان مبارزهء با فساد !\r\nهمان گونه كه قبلا اشاره شد ، اين سخن را على عليه السّلام به هنگام تبعيد « ابوذر » از سوى « عثمان » به « ربذه » بيان فرمود .\r\nدر روايات آمده است هنگامى كه « ابوذر » از « مدينه » به سوى « ربذه » تبعيد شد « عثمان » دستور داد ، در ميان مردم ندا در دهند كه احدى حق ندارد با « ابوذر » سخن بگويد ، يا او را بدرقه كند . سپس « عثمان » به دامادش « مروان بن حكم » دستور داد همراه او حركت كند ( تا كسى جرأت نزديك شدن به « ابوذر » را نداشته باشد ) . « مروان » « ابوذر » را به سوى تبعيدگاه حركت داد و مردم از « ابوذر » فاصله گرفتند تنها كسانى كه او را بدرقه كردند « امير مؤمنان على عليه السّلام » و برادرش « عقيل » و « حسن عليه السّلام » و « حسين عليه السّلام » و « عمّار » بودند . امام حسن عليه السّلام در اثناى راه با « ابوذر » سخن مىگفت ( و او را دلدارى مىداد ) « مروان » خشمگين شد ، گفت : اى حسن ! خوددارى كن ! مگر نمىدانى امير مؤمنان ( عثمان ! ) مردم را از سخن گفتن با اين مرد ، نهى كرده است ؟ ! اگر نمىدانستى اكنون بدان ! على عليه السّلام به او حمله كرد و با تازيانه بر سر مركب او كوبيد و فرمود : « دور شو ! خداوند تو را در آتش دوزخ بيفكند » .\r\n« مروان » خشمگين به سوى « عثمان » برگشت و جريان را خبر داد . « عثمان » از اين مسأله سخت بر افروخته شد « 1 » .\r\n\r\n\r\n","description":"","footnote":"\r\n( 1 ) شرح نهج البلاغه ابن ابى الحديد ، جلد 8 ، صفحهء 252 .\r\n","page_name":" 394 ","page_number":394},
  {"content":"\r\n\r\nدر اين هنگام « ابوذر » ( بر در دروازه ) ايستاد و مردم با او وداع كردند و امير مؤمنان على عليه السّلام سخنان بالا را كه هر جمله‌اى از آن نكتهء مهمى در بردارد براى او بيان فرمود تا مايهء تسلى خاطر او گردد و در راهى كه در پيش گرفته كمترين تزلزلى براى او حاصل نشود .\r\nدر اين كلام فشرده و كوتاه امام عليه السّلام به شش نكته اشاره مىفرمايد . نخست مىگويد : « اى ابوذر ! تو به خاطر خدا ( بر آنها ) خشم گرفتى و غضب كردى پس به همان كس كه برايش غضب نمودى اميدوار باش » ( يا أباذرّ ، إنّك غضبت للّه ، فارج من غضبت له ) .\r\nاين كه مىفرمايد : به كسى كه به خاطر او غضب نمودى اميد داشته باش و نمىگويد : به خدا اميد داشته باش ، در واقع به خاطر اين است كه دليل اميدوارى را نيز بيان كرده باشد زيرا هر كس به خاطر ديگرى نسبت به چيزى غضب كند كه مايه نفرت اوست ، طبيعى است كه آن شخص او را يارى خواهد كرد .\r\nدر دوّمين جمله مىفرمايد : « آن گروه از تو بر دنيايشان ترسيدند و تو از آنها بر دينت ، بنابر اين آنچه را كه آنها براى آن در وحشتند به خودشان واگذار ، و به خاطر آنچه كه براى از دست رفتن آن مىترسى از آنها فرار كن » ( إنّ القوم خافوك على دنياهم ، و خفتهم على دينك ، فاترك في أيديهم ما خافوك عليه ، و اهرب منهم بما خفتهم عليه ) .\r\nاشاره به اين كه آنها حكومت و منافع مادى خود را به خاطر صراحت لهجه تو در امر به معروف و نهى از منكر ، در خطر ديدند و نتوانستند حضور تو را در « مدينه » تحمل كنند ولى تو از آنها فاصله گرفتى و هداياى آنها را نپذيرفتى چرا كه دين خود را در خطر مىديدى حال كه وظيفهء خود را انجام داده‌اى و\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nمردم را از فجايع اعمال حاكمان وقت آگاه ساخته‌اى ، آنها را به حال خود واگذار و دين و ايمان خود را درياب .\r\nسپس در تكميل اين سخن مىافزايد : « چه نيازمندند آنها به آنچه از آن منعشان كردى ، و چه بىنيازى از آنچه تو را منع كردند ، و به زودى مىدانى چه كسى فرداى قيامت ، سود مىبرد ، و چه كسى ( از فزونى رحمت الهى ) مورد غبطه واقع مىشود » ( فما أحوجهم إلى منعتهم ، و ما أغناك عمّا منعوك ! و ستعلم من الرّابح غدا ، و الأكثر حسّدا ) .\r\nاشاره به اين كه آنها به دين تو نيازمند بودند ، همان دينى كه حاضر نشدى فداى دنياى آنها بكنى ، ولى تو نيازى به دنياى آنها نداشتى هر چند تو را از آن باز داشتند « 1 » . و جملهء « ستعلم . . . » دلدارى ديگرى براى « ابوذر » است چرا كه عمر دنيا كوتاه است گويى به اندازهء يك روز و فردا قيامت فرا مىرسد آن گاه ستمكاران دنياپرست زيانكار و رسوا مىشوند و به مقامات عالى پرهيزكاران خدا ترس ، غبطه مىخورند .\r\nو در سوّمين جمله ، چراغ اميد را در قلب « ابوذر » فروزان‌تر مىكند و ابرهاى يأس را از آسمان روح او كنار مىزند ، مىفرمايد : « اگر درهاى آسمان‌ها و زمين‌ها به روى بنده‌اى بسته شده باشد ، و او تقواى الهى را پيشه كند ، خداوند ، راهى از زمين و آسمان براى او خواهد گشود ! » ( و لو أنّ السّماوات و الأرضين كانتا على عبد رتقا « 2 » ، ثمّ اتّقى اللّه ، لجعل اللّه له منهما مخرجا ) .\r\n\r\n\r\n","description":"","footnote":"\r\n( 1 ) بنابر اين تفسير « ما » موصوله به معنى دين است زيرا آنها مىخواستند از دين ابوذر براى دنياى خود بهره بگيرند ولى ابوذر مانع اين كار شد . اين احتمال نيز وجود دارد كه منظور از « ما » دين به طور مطلق است ولى در عبارت تقدير وجود دارد و معنا چنين مىشود : آنها چقدر نيازمند به دينند همان دينى كه تو آنها را از فاسد كردن آن برحذر داشتى .\r\n( 2 ) « رتق » بهم پيوستن چيزى به چيز ديگر است و در خطبهء بالا به معنى فروبسته شدن كارها و نبودن راه خلاص و فرار است .\r\n","page_name":" 396 ","page_number":396},
  {"content":"\r\n\r\nاين جمله در واقع اشاره‌اى است به آيهء شريفه :   « وَ مَنْ يَتَّقِ اللَّهَ يَجْعَلْ لَهُ مَخْرَجاً وَ يَرْزُقْهُ مِنْ حَيْثُ لا يَحْتَسِبُ »   ؛ كسى كه تقواى الهى پيشه كند ، خداوند راه نجاتى براى او قرار مىدهد و او را از جايى كه گمان ندارد روزى مىدهد » « 1 » .\r\nدر چهارمين و پنجمين توصيه ، مىفرمايد : ( اى ابوذر ! ) چيزى جز حق ، مايهء آرامش تو نشود و چيزى غير از باطل تو را به وحشت نيفكند ! » ( لا يونسنّك إلّا الحقّ ، و لا يوحشنّك إلّا الباطل ) .\r\nاشاره به اين كه : مونس و آرام جان تو بايد در حق باشد و تا در مسير حق گام بر مىدارى از چيزى وحشت نكن . وحشت تو بايد در باطل باشد و تا از باطل مىگريزى غم و اندوهى ندارى تو براى خدا قيام كردى و براى خدا امر به معروف و نهى از منكر كردى بنابر اين چه غم دارى ؟\r\nسرانجام در ششمين و آخرين جمله مىفرمايد : « اگر تو دنياى آنها را پذيرفته بودى ( و به آنها در نيل به مطامع مادى كمك مىكردى ) تو را دوست مىداشتند و اگر سهمى از آن را به خود اختصاص مىدادى ( و با آنها كنار مىآمدى ) به تو امان مىدادند » ( فلو قبلت دنياهم لأحبّوك ، و لو قرضت « 2 » منها لأمّنوك ) .\r\nاشاره به اين كه آنها تجارت پيشگان دنياپرست و ظالمى هستند كه اهل معامله‌اند ، هر كس بر مظالم آنها صحه بگذارد و با گرفتن سهمى با آنها كنار بيايد به يقين او را دوست مىدارند و مقدمش را گرامى مىدارند و از جان و مال او\r\n\r\n\r\n","description":"","footnote":"\r\n( 1 ) سوره طلاق ، آيات 2 و 3 .\r\n( 2 ) « قرضت » از مادّهء « قرض » در اصل به معنى بريدن و قطع كردن چيزى است و لذا به قيچى « مقراض » گفته مىشود و وام دادن را از اين جهت قرض مىگويند كه مقدارى از مال خود را جدا مىكند و قرض ، مىدهد و در جملهء بالا به معنى جدا كردن سهمى براى خود از اموال دنيا و كنار آمدن با ظالمان است .\r\n","page_name":" 397 ","page_number":397},
  {"content":"\r\n\r\nچون جان و مال خود حمايت مىكنند .\r\nاين سخنان هم دلدارى و تسلى خاطر براى « ابوذر » بود و هم اعتراض شديد و ضربه‌اى سنگين بر پايه‌هاى قدرت حكام ظالم وقت .\r\nو به يقين تبعيد « ابوذر » آن بندهء صالح خدا ، آن مرد زاهد و پارسا كه سمبل امر به معروف و نهى از منكر بود و زبان او لرزه بر اندام ظالمان مىافكند لكهء ننگى بر دامان حاكمان ظالم و دار و دسته آنان بود زيرا مىدانستند سخنان اين مرد پارسا و صحابى معروف رسول خدا صلّى اللّه عليه و آله به اندازهء صد هزار شمشير زن كار آيى دارد .\r\n\r\nنكته‌ها\r\n\r\n1 - ابوذر را بهتر بشناسيم\r\nزندگى « ابوذر » يكى از پر ماجراترين زندگى صحابه است كه مىتواند الگويى براى همهء مجاهدان راه حق در سراسر تاريخ باشد .\r\nزندگى او بر گرفته از زندگى مولايش پيامبر صلّى اللّه عليه و آله و على عليه السّلام است با اين تفاوت كه او در شرايط بسيار سختى قرار گرفت ولى هرگز در امر به معروف و نهى از منكر و مبارزه با فساد در برابر ظالمان و طاغيان كوتاه نيامد .\r\nشرح حال او به طور بسيار فشرده چنين است :\r\nنام او « جندب » و نام پدرش « جناده » « 1 » است و پيغمبر صلّى اللّه عليه و آله نام او را « عبد اللّه » گذارد . او از طايفهء « بنى غفار » از طوايف معروف عرب است . در آغاز امر ، در اطراف « مكه » دامدارى داشت و از گوشه و كنار ، خبر مبعوث شدن\r\n\r\n\r\n","description":"","footnote":"\r\n( 1 ) در بسيارى از كتب « جندب و جناده » را با ضم جيم نقل كرده‌اند و كنيه « ابوذر » به خاطر آن است كه فرزندى به نام « ذر » داشت .\r\n","page_name":" 398 ","page_number":398},
  {"content":"\r\n\r\nپيامبر اكرم صلّى اللّه عليه و آله را شنيد و غيابا نشانه‌هايى از عظمت او را دريافت و با عشق و علاقه تمام رو به « مكه » آورد . هنگامى كه وارد مسجد الحرام شد ، گروهى از قريش را مشاهده كرد كه در گوشه‌اى نشسته‌اند و دربارهء پيامبر اسلام صلّى اللّه عليه و آله گفتگو مىكنند و انواع سبّ و دشنام و بدگويى را دارند . در اين اثناى « ابو طالب » وارد مسجد شد ، آنها گفتند عمويش آمد ، خاموش باشيد . « ابوذر » « ابو طالب » را شناخت و زمانى كه مىخواست از مسجد خارج شود به دنبال او رفت .\r\n« ابو طالب » رو به وى كرد و گفت : كارى با من دارى ؟ گفت : آرى مىخواهم به پيامبرى كه مبعوث شده است ايمان بياورم ( نشانه‌هاى حقانيّتى در او سراغ دارم ) « ابو طالب » گفت : فردا همين جا بيا . « ابوذر » در حالى كه آتش شوق و عشق پيامبر صلّى اللّه عليه و آله در وجودش زبانه مىكشيد ، شب را در مسجد الحرام خوابيد و روز بعد به وسيلهء « ابو طالب » به « حمزه » معرفى شد ، « حمزه » هنگامى كه صداقت او را دريافت وى را به « جعفر » معرفى كرد و « جعفر » كه آثار صدق را در او مشاهده كرد او را به « على » عليه السّلام معرفى و « على » عليه السّلام هنگامى كه از صدق و راستى او مطمئن شد وى را نزد پيامبر صلّى اللّه عليه و آله برد و او ايمان آورد و اعلام اطاعت بىقيد و شرط كرد . پيامبر اكرم صلّى اللّه عليه و آله فرمود : به خانه و خانواده‌ات برگرد . عمو زاده‌اى داشته‌اى كه از دنيا رفته و غير از تو وارثى ندارد ، اموالش به تو مىرسد ، آنها را نگاهدارى كن ، تا زمانى كه دعوت من آشكار شود آن گاه به سوى ما برگرد .\r\n« ابوذر » از نخستين اسلام آورندگان است كه بعد از جنگ بدر و احد و خندق به پيامبر صلّى اللّه عليه و آله پيوست و هر چه داشت در راه خدا داد . پيامبر صلّى اللّه عليه و آله او را « صديق امت » و شبيه « عيسى بن مريم » در زهد معرفى كرد .\r\nمرحوم علامهء مجلسى در كتاب « عين الحيات » مىفرمايد : آنچه از اخبار شيعه و اهل سنت استفاده مىشود اين است كه بعد از رتبهء معصومين عليهم السّلام\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nكسى در ميان صحابه به جلالت قدر و بلندى مقام سلمان و ابوذر و مقداد نبود . حديث معروف « ما اظلّت الخضراء و لا اقلّت الغبراء على ذي لهجه أصدق من أبي ذرّ يعيش وحده و يموت وحده و يبعث وحده و يدخل الجنّة وحده ؛ آسمان سايه نيفكنده و زمين بر دوش خود حمل نكرده كسى را كه راستگوتر از ابوذر باشد تنها زندگى مىكند و تنها مىميرد و تنها در قيامت مبعوث مىشود و تنها وارد بهشت مىشود » « 1 » . كه دربارهء « ابوذر » وارد شده يكى از بهترين نشانه‌هاى شخصيت اوست .\r\n« ابوذر » در « مدينه » همواره ملازم پيامبر صلّى اللّه عليه و آله و در خدمت آن حضرت بود .\r\nپس از پيامبر صلّى اللّه عليه و آله هنگامى كه خلافت به « عثمان » رسيد و او بيت المال را به دامادش « مروان » همان فرد منحرف دنياپرست سپرد ، « ابوذر » زبان به اعتراض گشود و در كوچه‌ها آيهء  « وَ الَّذِينَ يَكْنِزُونَ الذَّهَبَ وَ الْفِضَّةَ »  « 2 » را كه تعريضى به « عثمان » و اطرافيانش در زمينهء غارت بيت المال مسلمين بود ، با صداى بلند مىخواند و آنان را به باد انتقاد مىگرفت .\r\nاين سخن بارها به گوش عثمان رسيد و در برابر آن سكوت اختيار كرد ولى چيزى نگذشت كه وجود « ابوذر » و سخنان او براى « عثمان » و دار و دسته‌اش غير قابل تحمل شد . « عثمان » كسى را به سراغ « ابوذر » فرستاد و به او توصيه كرد كه دست از اين كار بر دارد .\r\nابوذر گفت آيا « عثمان » مرا از خواندن قرآن نهى مىكند ؟ به خدا قسم رضاى خدا را بر خشم « عثمان » مقدّم مىدارم .\r\n\r\n\r\n","description":"","footnote":"\r\n( 1 ) بحار الانوار ، جلد 22 ، صفحهء 398 .\r\n( 2 ) توبه ، آيهء 34 .\r\n","page_name":" 400 ","page_number":400},
  {"content":"\r\n\r\nاين وضع همچنان ادامه داشت تا اين كه روزى « عثمان » در ميان جمعيّت مردم نشسته بود و « كعب الاحبار » و « ابوذر » نيز حاضر بودند « عثمان » رو به مردم كرده گفت : آيا پيشواى مسلمين نمىتواند چيزى از بيت المال قرض كند و به هنگام توانايى بپردازد ؟\r\n« كعب الاحبار » گفت : چه مانعى دارد ؟ « ابوذر » برآشفت و گفت : اى يهودى زاده تو مىخواهى اسلام را به ما بياموزى ؟ ! ( اين گونه كارها در بيت المال مسلمين جايز نيست ) « عثمان » ناراحت شد ، گفت : اى ابوذر تو زياد مرا آزار مىدهى و به يارانم بد مىگويى ، بايد از « مدينه » خارج شوى و به « شام » روى و به اين ترتيب او را به « شام » تبعيد كرد .\r\nولى ابوذر در شام نيز آرام ننشست ، هنگامى كه كاخ سلطنتى « خضراى » معاويه و اسراف و تبذير دستگاه « بنى اميه » را در كنار خانه‌هاى محقّر مردم محروم شام مشاهده كرد ، بر پا خاست و فرياد زد و به « معاويه » گفت : اگر اين كاخ را از بيت المال ساخته‌اى خيانت است و اگر از مال شخصى تو است اسراف است . به خدا سوگند آنچه در شام مىبينم ، نه در كتاب خداست نه در سنت پيامبر صلّى اللّه عليه و آله . من مىبينم حق دارد ، خاموش مىشود و باطل زنده مىگردد ، راست گويان تكذيب مىشوند ، و حكومت از تقوا تهى مىگردد .\r\nاين سخنان و مانند آن بر معاويه گران آمد ، به عثمان نوشت اگر ابوذر در شام بماند شام را فاسد خواهد كرد ، عثمان دستور داد او را به وضع فجيع و ناگوارى به مدينه بازگردانند .\r\nهنگامى كه ابوذر وارد بر عثمان شد ، عثمان سعى كرد او را به سخنان خلافى متهم سازد به او گفت : تو گمان مىبرى كه ما مىگوييم « إنّ اللّه فقير و نحن\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nأغنياء » ؟ ابوذر گفت : اگر شما اين سخن را نمىگوييد پس چرا بيت المال را بر بندگان نيازمند خدا تقسيم نمىكنيد ؟ ! و من گواهى مىدهم كه از پيامبر صلّى اللّه عليه و آله شنيدم ، فرمود : هنگامى كه فرزندان « ابى العاص » ( بنى اميه ) به سى نفر برسند اموال بيت المال را در ميان خود تقسيم مىكنند و بندگان خدا را بردهء خود مىسازند .\r\nعثمان نگاهى به اطرافيان خود كرد گفت هيچ يك از شما چنين سخنى را از پيامبر صلّى اللّه عليه و آله شنيده‌ايد ؟ گفتند : نه ، عثمان خشمگين شد و گفت : واى بر تو اى ابوذر ، آيا بر پيامبر صلّى اللّه عليه و آله دروغ مىبندى ؟ ! سپس گفت : على عليه السّلام را به اين مجلس دعوت كنيد ، هنگامى كه حضرت نزد عثمان آمد عثمان ، به ابوذر گفت :\r\nحديث « ابو العاص » را تكرار كن آن گاه رو به على عليه السّلام كرد و گفت : آيا تو چنين سخنى را از پيامبر صلّى اللّه عليه و آله شنيده‌اى ؟ على عليه السّلام گفت : من نشنيده‌ام ولى « ابوذر » راست مىگويد . عثمان گفت : از كجا مىدانى او راست مىگويد ؟ على عليه السّلام گفت :\r\nزيرا من از پيامبر صلّى اللّه عليه و آله شنيدم كه فرمود : آسمان سايه نيفكنده و زمين تيره بر دوش خود حمل نكرده مردى را كه راستگوتر از ابوذر باشد . حاضران همگى گفتند : آرى اين سخن را پيامبر صلّى اللّه عليه و آله گفته است و عثمان از كار خود خجل و پشيمان شد .\r\nدر حديثى از امام صادق عليه السّلام مىخوانيم : كه عثمان دو غلام را با دويست دينار به سراغ ابوذر فرستاد و گفت : به او بگوييد عثمان سلام رسانده مىگويد : از اين دويست دينار براى حل مشكلات زندگى خود كمك بگير .\r\nابوذر گفت : آيا به ساير مسلمان‌ها هم معادل اين مبلغ را داده است ؟ گفتند :\r\nنه .\r\nگفت من چگونه مىتوانم از آن استفاده كنم ؟ گفتند : عثمان مىگويد : اين از\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nمال شخصى من است و به خدا سوگند ، حرام به آن راه نيافته ، ابوذر نپذيرفت و گفت : من از غنىترين مردم هستم و خداوند مرا به ولايت على بن ابى طالب و خاندانش غنى فرموده است مال را برگردانيد و به او بگوييد من نيازى ندارم و داور ميان من و او خداست « 1 » .\r\nسرانجام عثمان از انتقادهاى ابوذر بر خلاف كارىهاى بىحسابش به تنگ آمد و با اطرافيانش مشورت كرد و نظر دادند او را از مدينه تبعيد كنند .\r\nابوذر پيشنهاد شام و عراق را كرد ولى هيچ كدام را نپذيرفتند چون مىدانستند شورش به پا مىشود ، سرانجام او را به نقطهء بسيار بد آب و هوايى در اطراف مدينه به نام « ربذه » « 2 » تبعيد كردند كه در آن سرزمين بىآب و علف جان سپرد ، حتى كفنى براى دفن شدن نداشت تا اين كه گروهى به همراهى « مالك اشتر » از آن جا عبور كردند تنها دختر و همسفر ابوذر كه بر سر راه نشسته بود آنان را خبر كرد ، آمدند كفن گران بهايى بر او پوشاندند و « عبد اللّه بن مسعود » صحابى بزرگوار پيامبر صلّى اللّه عليه و آله بر او نماز خواند و با احترام تمام او را به خاك سپردند « 3 » .\r\n\r\n2 - ابوذر و اشتراكيّت ( سوسياليسم )\r\nجمعى از متعصبين به خاطر علاقه به « معاويه » و « بنى اميه » و يا علاقهء بيش از حد به « عثمان » سعى كرده‌اند ، شخصيت « ابوذر » را زير سؤال ببرند\r\n\r\n\r\n","description":"","footnote":"\r\n( 1 ) بحار الانوار ، جلد 22 ، صفحهء 398 .\r\n( 2 ) در « معجم البلدان » آمده است كه « ربذه » از قراى اطراف « مدينه » است كه سه روز با آن فاصله كرد ( حدود 150 كيلومتر ) .\r\n( 3 ) مطالب بالا از كتب معروف متعددى تلخيص شده است مانند شرح نهج البلاغهء « ابن ابى الحديد » ، شرح مرحوم « شوشترى » و شرح مرحوم « خويى » بر نهج البلاغه و بحار الانوار .\r\n","page_name":" 403 ","page_number":403},
  {"content":"\r\n\r\nزيرا اگر بخواهند ابوذر را مرد خدا و يا راستگوترين فرد روى زمين بدانند و عثمان را به عنوان خليفه مسلمين و معاويه را به عنوان صحابه ارج نهند جمع ميان اين دو غير ممكن است . لذا چون ديوار ابوذر را به اصطلاح كوتاهتر ديده‌اند شخصيت او را زير سؤال برده‌اند و گفته‌اند : ابوذر اعتقاد به مالكيت شخصى اموال نداشته و نوعى تفكر اشتراكى داشته است .\r\n« زركلى » در كتاب « الاعلام » دربارهء او مىگويد : « و لعلّه أوّل إشتراكيّ طاردته الحكومات ؛ شايد او اوّلين اشتراكى باشد كه حكومتهاى وقت او را طرد كرده‌اند » « 1 » .\r\nاين در حالى است كه ابوذر هيچ‌گاه سخنى كه نفى مالكيت شخصى كند بر زبان نراند ، بلكه لبه تيز حملهء او بر ثروت اندوزانى چون معاويه يا تقسيم كنندگان بىرويه همچون عثمان بود . و لذا در عصر « ابو بكر » و « عمر » كه در تقسيم بيت المال ملاحظاتى مىشد ، سخنى نگفت .\r\nبعضى مىگويند : در تعبيرات « ابوذر » ، تعبير مال اللّه ديده مىشود از اين كلمه استفاده كرده‌اند كه او مالكيت خصوصى را نفى مىكرد ، ولى تعبير « مال اللّه » در مورد « بيت المال » تعبير رايجى است .\r\nمرحوم علامهء امينى رحمه اللّه در جلد هشتم « الغدير » هنگامى كه تهمت اشتراكيّت را به ابوذر نقل مىكند مىگويد : « تعبير به مال اللّه در سخنان صحابه فراوان است » سپس چندين روايت را از « عمر » نقل مىكند كه همه آنها در كتاب اموال « ابى عبيده » آمده است در اين روايات « عمر » صريحا تعبير به مال اللّه كرده است .\r\nامير مؤمنان على عليه السّلام نيز در روايات متعددى كه از آن حضرت نقل شده\r\n\r\n\r\n","description":"","footnote":"\r\n( 1 ) « الاعلام » « زركلى » ذيل كلمهء « جندب » .\r\n","page_name":" 404 ","page_number":404},
  {"content":"\r\n\r\nتعبير به مال اللّه دارد « 1 » .\r\nبىشك مىتوان از اموال خدا ، به مال اللّه تعبير كرد بلكه به اموال شخصى مردم نيز اطلاق مال اللّه ، نظر بعيدى نيست زيرا قرآن مجيد در سورهء نور صريحا اين تعبير را آورده است : ف  « آتُوهُمْ مِنْ مالِ اللَّهِ الَّذِي آتاكُمْ »  « 2 » ؛ چيزى از مال خدا را كه به شما داده است ( به بردگان مكاتب ) بدهيد » .\r\nحقيقت اين است كه اين گروه از متعصبان عجولانه دربارهء ابوذر قضاوت كرده‌اند ، زيرا ابوذر بارها روى اين آيه تكيه مىكرد :  « وَ الَّذِينَ يَكْنِزُونَ الذَّهَبَ وَ الْفِضَّةَ »  « 3 » در حالى كه مىدانيم اين آيه در مورد مانعين زكات وارد شده است .\r\nو عجيب‌تر اين كه ، « لجنه فتواى الازهر » در فتوايى كه در سال 1367 قمرى تحت فشار متعصبين در مورد نفى شيوعيت ( كمونيسم ) صادر كرد عقيدهء ديگرى از ابوذر نقل مىكند و آن را باطل مىشمرد و آن را معلول دورى ابوذر از مبادى اسلام مىداند و آن اين كه : او معتقد بود هر كس بايد اموالى را كه بيش از نياز خود دارد فى سبيل اللّه به ارباب حاجت ، بدهد و نزد خود نگه ندارد .\r\nمرحوم « علامه امينى » بعد از ذكر اين فتوا مىگويد : اگر « شيخ الازهر » مطالعه دربارهء اين مسأله را به گروهى كه عارف به حال ابوذر بودند و خالى از تعصب به داورى مىنشستند ، موكول مىكرد مىدانست كه ابوذر چنين عقيده‌اى هرگز نداشت و از همه بدتر عذرى است كه براى اشتباه ابوذر ذكر كرده‌اند و آن اين كه او آشنا به مبادى اسلام نبود . و اين از امورى است كه مادر داغديده را به خنده واميدارد و هر مسلمانى بايد به آن بگريد ، كسى كه قسمت\r\n\r\n\r\n","description":"","footnote":"\r\n( 1 ) الغدير ، جلد 8 ، صفحهء 343 به بعد .\r\n( 2 ) نور ، آيهء 33 .\r\n( 3 ) توبه ، آيهء 34 .\r\n","page_name":" 405 ","page_number":405},
  {"content":"\r\n\r\nمهمى از عمر خود را با پيامبر صلّى اللّه عليه و آله زيسته و دائما با او بوده و پيامبر اكرم صلّى اللّه عليه و آله در حديث معروفش او را شبيه عيسى از نظر خلق و خلق شمرده آيا سزاوار است در مورد او چنين سخنى گفته شود « 1 » .\r\nجالب اين كه ابوذر در نزد محدثانى همچون « بخارى و مسلم » به قدرى مورد اعتماد بوده كه اين دو شيخ حديث اهل سنت ، در كتاب « صحيح بخارى و صحيح مسلم » 281 حديث از ابوذر نقل كرده‌اند « 2 » . و اين نشان مىدهد كه لجنه فتواى الازهر ، چقدر از واقعيات دور بودند .\r\n\r\n3 - سرنوشت دردناك ابوذر\r\nگر چه درباره ابوذر ناگفته‌ها بسيار است و تاليف كتاب مستقلى را مىطلبد ولى ذكر اين نكته لازم است ، كه آنچه به ابوذر قوت و قدرت مىداد و مخالفانش را سخت هراسان مىساخت زهد كم نظير و آميخته با صراحت لهجهء او بود ، از يكسو به خاطر زهدش نمىتوانستند بر او خرده بگيرند و از سوى ديگر ، تاب تحمل لهجهء صريح او را نداشتند كه يك نمونه جالب آن را ذيلا مىخوانيد .\r\n« ابن ابى الحديد » از « جاحظ » از مردى بنام « جلام ابن جندل » غفارى نقل مىكند كه من نمايندهء معاويه در منطقهء « قنسرين » شام در خلافت عثمان بودم ، روزى نزد معاويه رفتم تا در مورد منطقه حكومت خود از او سؤالى كنم ، ناگهان فريادى بر در قصر او شنيدم كه كسى مىگفت : « قطار شتران حامل آتش فرار رسيدند » ( اشاره به شترانى بود كه اموال بيت المال را حمل مىكردند ) خداوندا ، كسى را كه امر به معروف مىكند و خود آن را ترك مىگويد از رحمتت\r\n\r\n\r\n","description":"","footnote":"\r\n( 1 ) « الغدير » ، جلد 8 ، صفحهء 312 و صفحهء 363 .\r\n( 2 ) « اعلام » « زركلى » جلد 2 ، صفحهء 140 .\r\n","page_name":" 406 ","page_number":406},
  {"content":"\r\n\r\nدور كن . خدايا آنها را كه نهى از منكر مىكنند و مرتكب آن مىشوند نيز از رحمتت دور كن .\r\nناگهان ديدم معاويه لرزيد و رنگ صورتش تغيير كرد ، گفت جلام مىدانى فرياد كننده كيست ؟ گفتم : نه ، گفت : اين همان « جندب بن جناده ابوذر » است . همه روز بر در قصر مىآيد و فرياد مىكشد و اين جملات را مىگويد .\r\nسپس معاويه دستور داد او را نزد من آوريد مأموران ، ابوذر را كشان كشان نزد معاويه آوردند و در برابر معاويه ايستاد ، « معاويه » گفت :\r\n« اى دشمن خدا و پيامبر ! تو هر روز مىآيى و اين بساط را راه مىاندازى بدان اگر من بنا بود يكى از اصحاب محمّد صلّى اللّه عليه و آله را بدون اذن عثمان به قتل برسانم تو را مىكشتم ولى بايد دربارهء تو از عثمان اجازه بگيرم . . . » ابوذر ، در پاسخ گفت : اى معاويه من دشمن خدا و پيامبر صلّى اللّه عليه و آله نيستم ، بلكه تو و پدرت « ابو سفيان » دشمن خدا بوده و هستيد كه در ظاهر اسلام را پذيرفتيد و در باطن كفر را و پيامبر صلّى اللّه عليه و آله تو را لعن كرد و بارها به تو نفرين نمود كه هرگز سير نشوى . . . معاويه سخت بر آشفت و دستور داد ابوذر را حبس كنند و خطر باقى ماندن او را در شام به عثمان خبر داد ، عثمان دستور داد او را بر مركب خشنى بدون جهاز سوار كنند و شب و روز برانند تا سخت شكنجه ببيند و همين گونه كردند ، هنگامى كه ابوذر به مدينه رسيد رانهايش كاملا مجروح شده بود سپس عثمان او را به ربذه ( منطقه بسيار بد آب و هوايى ) تبعيد كرد « 1 » .\r\nاين بحث را با حديثى از پيامبر اكرم صلّى اللّه عليه و آله كه در كتاب معروف « اسد الغابه » آمده ، پايان مىدهيم : « ابوذر سه سال قبل از بعثت ، خداى يگانه را پرستش\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 8 ، صفحهء 157 .\r\n","page_name":" 407 ","page_number":407},
  {"content":"\r\n\r\nمىكرد و هنگامى كه با پيامبر بيعت كرد شرط كرد من در راه خدا از ملامت ملامت كنندگان پرهيز نخواهم كرد » ( و بايع النّبيّ صلّى اللّه عليه و آله على أن لا تأخذه في اللّه لومة لائم و على أن يقول الحقّ و إن كان مرّا » « 1 » .\r\n\r\n4 - سخنان بدرقه كنندگان\r\nدر تواريخ معروف آمده است كه علاوه بر آنچه على عليه السّلام در مقام دلدارى به ابوذر هنگام تبعيد به ربذه گفت : عقيل و امام حسن و امام حسين عليهم السّلام و عمار ، هر كدام سخنى در دلدارى او گفتند « عقيل » گفت : « اى ابوذر نياز به تذكر ندارد تو ما را دوست دارى و ما هم تو را ، تقواى الهى پيشه كن ، كه تقوا سبب نجات است و شكيبايى داشته باش كه شكيبايى نشانه شخصيت است » .\r\nآن گاه امام حسن عليه السّلام فرمود : « عمو جان اين قوم با تو چنين رفتار ناشايستى كردند ، خداوند مىداند و مىبيند ياد دنيا را به خاطر اين كه همه از آن جدا مىشويم از دل بيرون كن و مشكلاتى را كه در پيش دارى در جوار رحمت الهى تحمل نما و شكيبا باش تا پيامبر صلّى اللّه عليه و آله را ملاقات كن در حالى كه او إن شاء اللّه از تو راضى است » .\r\nپس از آن امام حسين عليه السّلام لب به سخن گشود گفت : « عمو جان ! خداوند توانا است كه اين اوضاع را دگرگون سازد و هر روز در كار تازه‌اى است . . . شكيبا باش چرا كه خير در شكيبايى است و شكيبايى نشانه شخصيت است » .\r\nو بعد از او عمّار چنين گفت : « اى ابوذر ! خدا آنهايى كه تو را در تنهايى فرو بردند تنها گذارد و آنها كه تو را ترساندند بترساند ، به خدا سوگند آنچه سبب مىشود كه مردم حق را نگويند ، همان حب دنيا و زخارف آن است و مردم غالبا\r\n\r\n\r\n","description":"","footnote":"\r\n( 1 ) اسد الغابه ، جلد 1 ، صفحهء 301 .\r\n","page_name":" 408 ","page_number":408},
  {"content":"\r\n\r\nهمرنگ جماعتند و حكومت به دست زورمندان . اين گروه مردم را به سوى دنيا دعوت كردند و مردم اجابت نمودند و دينشان را به حاكمان بخشيدند و اين خسارت دنيا و آخرت است كه خسارتى است آشكار » .\r\nسپس ابوذر زبان به سخن گشود گفت : « من با همهء شما خدا حافظى مىكنم ، پدر و مادرم فداى شما باد كه وقتى شما را مىبينم به ياد رسول خدا صلّى اللّه عليه و آله مىافتم من در مدينه علاقه‌اى ندارم تا حتى در آن جا ساكن شوم جز شما ، به خدا سوگند ! من جز رضاى خدا را نمىطلبم و با توكل به خدا وحشتى ندارم خداوند مرا كفايت مىكند بر او توكل كردم و درود خدا بر پيامبر صلّى اللّه عليه و آله و آلش باد » « 1 » .\r\n\r\n\r\n","description":"","footnote":"\r\n( 1 ) كافى ، جلد 8 ، صفحهء 206 - 208 با تلخيص . و شرح نهج البلاغهء ابن ابى الحديد ، جلد 8 صفحهء 131 .\r\n","page_name":" 409 ","page_number":409},
  {"content":"\r\n . \r\n","description":"","footnote":"","page_name":" 410 ","page_number":410},
  {"content":"\r\n\r\n\r\nخطبهء 131 « 1 » و من كلام له عليه السّلام و فيه يبيّن سبب طلبه الحكم و يصف الإمام الحقّ\r\nاز سخنانى است كه امام عليه السّلام بيان فرموده و در آن علت اصرار خود را در امر حكومت بر مردم و صفات يك امام دادگر را تشريح مىكند .\r\n\r\nخطبه در يك نگاه\r\nامام عليه السّلام در اين سخن كه بخشى از يك سخن است به چند مطلب اشاره مىكند :\r\n1 - پذيرش حكومت از سوى او براى برافراشتن پرچم دين و عدالت در جامعهء اسلامى و اصلاح بلاد و آسايش عباد و امنيّت مظلومان و ستمديدگان است .\r\n\r\n\r\n","description":"","footnote":"\r\n( 1 ) « سند خطبه » « ابن جوزى » در كتاب « تذكرة الخواص » به اين خطبه اشاره كرده مىگويد : آغاز اين خطبه كه امام عليه السّلام بر فراز منبر در « كوفه » بيان فرمود : الحمد للّه و اومن به ، بود ، سپس خطبه ايراد فرمود .\r\nو « قاضى نعمان » مصرى در جلد دوّم « دعائم الاسلام » فصل آخر خطبه را آورده است « ابن اثير » نيز در كتاب « نهايه » در مادّهء « ظار » و مادّهء « وعا » به قسمتهايى از خطبه اشاره نموده .\r\n( مصادر نهج البلاغه ، جلد 2 ، صفحهء 295 ) اين مدارك نشان مىدهد كه اين خطبه قبل از سيّد رضى در كتابهاى ديگر نقل شده است .\r\n","page_name":" 411 ","page_number":411},
  {"content":"\r\n\r\n2 - در بخش ديگرى از اين خطبه به اختلافات فكرى و عملى اصحابش اشاره كرده و مىفرمايد : با چنين شرايطى نمىتوان اصول عدالت را بر پاداشت و حق را به حق دار ، رساند و تا وحدت در درون دل‌ها و هماهنگى در عمل نبوده باشد رسيدن به اين اهداف عالى غير ممكن است .\r\n3 - در بخش سوّم از اين خطبه به معرفى خويش پرداخته و مىفرمايد ، نخستين كسى بودم كه پيام نبوت را پذيرفتم و اوّل كسى بودم كه بعد از پيامبر صلّى اللّه عليه و آله نماز را بر پا داشتم .\r\n4 - در بخش آخر اين خطبه امام عليه السّلام به صفات يك رهبر شايسته ، اشاره مىكند و با تعبيرات دقيق و حساب شده ، اوصاف لازم را بر مىشمرد ، اوصافى كه وجود آن در رهبر اسلامى ضامن بقا و ثبات است .\r\n\r\n","description":"","footnote":"","page_name":" 412 ","page_number":412},
  {"content":"\r\n\r\n\r\nبخش اوّل\r\nأيّتها النّفوس المختلفة ، و القلوب المتشتّتة ، الشّاهدة أبدانهم ، و الغائبة عنهم عقولهم ، أظأركم على الحقّ و أنتم تنفرون عنه نفور المعزى من و عوعة الأسد ! هيهات أن أطلع بكم سرار العدل ، أو أقيم اعوجاج الحقّ .\r\n\r\nترجمه\r\nاى ارواح پر اختلاف ! و اى دل‌هاى پراكنده ! شما كه بدنهايتان حاضر و ظاهر است ، و عقلهايتان پوشيده و پنهان ! من پيوسته شما را متوجه حق مىسازم ولى شما از آن فرار مىكنيد همچون بزهايى كه از غرّش شير مىگريزند ! هيهات كه من بتوانم به وسيلهء شما ظلمت و تاريكى را از چهرهء عدالت بر گيرم يا كژى حق را راست نمايم .\r\n\r\nشرح و تفسير شما ياران خوبى نيستيد !\r\nاز حوادث دردناك تاريخ اسلام ، اين است كه پيشواى آگاه و مدير و مدبّرى همچون على عليه السّلام گرفتار گروهى از مردم نادان ، هوا پرست ، پراكنده و متشتّت شد كه ابزار بسيار بدى براى اقامهء حكومت حق و عدالت بودند و از آغاز كتاب تاكنون در خطبه‌هاى مختلف نهج البلاغه ديديم كه امام عليه السّلام سخت از اين معنا ناراحت و گله‌مند است و از طرق مختلف براى درمان اين بيماريهاى اخلاقى آنان تلاش مىكند .\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nخطبهء مورد بحث از خطبه‌هايى است كه امام عليه السّلام در آغاز به اين معنا پرداخته و چنين مىفرمايد : « اى ارواح پر اختلاف و اى دل‌هاى پراكنده ! شمايى كه بدنهايتان حاضر و ظاهر است و عقلهايتان پوشيده و پنهان » ( أيّتها النّفوس المختلفة ، و القلوب المتشتّتة ، الشّاهدة أبدانهم ، و الغائبة عنهم عقولهم ) .\r\nامام عليه السّلام در اين جا انگشت روى نقطهء اصلى درد جامعه‌ها و جمعيّتها گذارده است و آن مسألهء اختلاف و پراكندگى است كه سبب درگيرىها و از ميان رفتن نيروها مىشود . تعبير به « الشّاهدة أبدانهم . . . . » اشاره به حضور جسمانى آنها در اجتماع و غيبت فكرى و روحانى و بيگانگى آنان از حوادث خطيرى است كه در جامعه مىگذرد .\r\nاهميّت اين موضوع سبب شده كه امام عليه السّلام در خطبه‌هاى ديگر ، نيز همين تعبير را با كمى تفاوت ذكر مىفرمايد مانند آنچه در خطبهء 29 و 97 گذشت كه در اوّلى آمده است : « أيّها النّاس المجتمعة ابدانهم المختلفة أهوائهم » و در دوّمى مىخوانيم : « أيّها القوم الشّاهدة ابدانهم الغائبة عنهم عقولهم المختلفة أهوائهم » .\r\nسپس اضافه مىفرمايد كه : « من پيوسته شما را متوجه حق مىسازم ولى شما از آن فرار مىكنيد همچون بزهايى كه از غرّش شير مىگريزند ! » ( أظأركم « 1 » على الحقّ و أنتم تنفرون عنه نفور المعزى « 2 » من\r\n\r\n\r\n","description":"","footnote":"\r\n( 1 ) « اظأر » از مادّهء « ظأر » ( بر وزن ضرب ) در اصل به معنى توجه كردن و مراقبت نمودن از چيزى است و از آن جا كه كار دايه شير دادن و توجه به نوزاد است واژهء « ظأر » دربارهء او به كار مىرود .\r\n( 2 ) « معزى » به معنى « بز » مىباشد در مقابل « ضأن » كه به معنى « ميش » است .\r\n","page_name":" 414 ","page_number":414},
  {"content":"\r\n\r\nو عوعة « 1 » الأسد ) .\r\nتعبير به « أظأركم » با توجه به اين كه « ظأر » در لغت به معنى دايه آمده ، اشاره به اين است كه من همچون دايهء مهربان پيوسته شما را از چشمهء جوشان حق سيراب مىكنم ولى شما همواره از آن فرار مىكنيد فرارى كه همچون فرار بزها از نعرهء شير است و اين بدترين حالتى است كه در يك انسان ممكن است پيدا شود و چنان حق گريز باشد كه از آن بالاتر تصوّر نشود .\r\nتعبير به « وعوعة الأسد » ( صداى نعرهء شير ) تعبير جالبى است زيرا نمىفرمايد : « من الأسد » : از « شير » بلكه مىگويد : « از صداى شير » يعنى اين حيوان آن قدر ترسوست كه اطراف خود را نگاه نمىكند كه آيا چهرهء شير را مىبيند يا نه ، بلكه با شنيدن يك صدا ، پا به فرار مىگذارد و اين گونه است حال بعضى از حيوانات كه اگر در بيابان صداى شير را هر چند از فاصلهء دور بشنوند پا به فرار مىگذارند .\r\nو در ادامه مىافزايد : « هيهات ! كه من بتوانم به وسيلهء شما ظلمت و تاريكى را از چهرهء عدالت بر گيرم ، يا كژى حق را راست نمايم » ( هيهات أن أطلع « 2 » بكم سرار « 3 » العدل ، أو أقيم اعوجاج الحقّ ) .\r\nبه يقين حقّ ، هرگز كجى ندارد كه بخواهند آن را راست كنند منظور آن است\r\n\r\n\r\n","description":"","footnote":"\r\n( 1 ) « وعوعة » به معنى فرياد ، نعره و ضجّه است و به صداهايى كه در هم مىشود نيز وعوعه اطلاق مىگردد .\r\n( 2 ) « طلع » هم معنى لازم دارد به معنى طلوع كردن و ظاهر گشتن و هم معنى متعدّى ، و در اين جا با توجه به « سرار » كه مفعول آن است به معنى متعدّى مىباشد . و « باء » در « بكم » باء استعانت يا سببّيه است .\r\n( 3 ) « سرار » از مادّهء « سرّ » در اصل به معنى آخرين شب ماه ( شب محاق كامل ) است و به معنى ظلمت و تاريكى شديد اطلاق مىگردد . .\r\n","page_name":" 415 ","page_number":415},
  {"content":"\r\n\r\nكه باطل با آن بياميزند كه پيشوايان الهى همواره سعى داشتند آميزه‌هاى باطل را از حق جدا سازند ، همچنين عدالت ظلمتى ندارد كه بخواهند آن را بزدايند اين ظلم است كه غالبا با عدل آميخته مىشود و چهرهء آن را مىپوشاند .\r\nبه هر حال شك نيست كه براى زدودن تاريكيها از چهرهء عدالت و جداسازى باطل از حق ، نياز به اعوان و انصار و ياران آگاه و هوشيار و فداكارى است مردم نادان و بىوفا و پراكنده‌اى همچون مردم كوفه ، كسانى نبودند كه بتوان به وسيلهء آنها تاريكيها را ، زدود و كژىها را راست كرد ، و اين درد بزرگى است كه پيشواى آگاه و شجاع و فداكارى همچون على بن ابى طالب عليه السّلام به آن گرفتار شده بود .\r\n\r\nنكته عوامل اصلى ناكاميها\r\nامام عليه السّلام به دلايل مختلفى كه قبلا به آن اشاره كرده‌ايم گرفتار ياران و اصحاب و مردمى شده بود كه غالب آنها به زندگى مرفّه و آرام و بىدغدغه ، عادت كرده بودند و به بهانه‌هاى گوناگون از هر گونه جهاد و مبارزهء با دشمن فرا مىكردند و اوامر امام عليه السّلام را ناديده مىگرفتند ، امام عليه السّلام گاه با تشويق و گاه با ملامتهاى خفيف و گاه با توبيخهاى شديد ، براى از بين بردن اين روحيهء ذلت بار تلاش مىفرمود .\r\nدر اين خطبه به نقاط ضعف آنها كه در سه چيز خلاصه مىشد اشاره مىفرمايد : « اختلاف و پراكندگى » ، « به كار نگرفتن فرمان خرد و عقل » ، « و فرار از واقعيتها » ، و به دنبال آن تصريح مىكند كه : با اين نقاط ضعف ، چگونه مىتوان در جامعه‌اى كه ظالمان دودمان « بنى اميه » و خود كامگان بعضى از حكومتهاى پيشين و منافقان و نفوذيهاى باقى ماندهء از عصر جاهليت وجود\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nدارند ، مقابله كرد و پرده‌هاى ظلمت ظلم را شكافت ، و كجىها را راست نمود و حق را حاكم كرد .\r\nآنچه امام عليه السّلام در اين فراز از خطبه ، بيان فرموده ، يك قانون كلّى و هميشگى است كه در هر عصر و هر زمان و دربارهء هر قوم و ملّت حاكم است .\r\nآرى ! بدون شركت وسيع مردم ، در برنامه‌هاى سياسى و اجتماعى و نظامى در هيچ زمان كارى پيش نمىرود ، آن هم مردمى كه متّحد باشند ، هوشيارى خود را به كار گيرند و حقّ را - هر چند تلخ باشد - پذيرا گردند .\r\n\r\n","description":"","footnote":"","page_name":" 417 ","page_number":417},
  {"content":"\r\n . \r\n","description":"","footnote":"","page_name":" 418 ","page_number":418},
  {"content":"\r\n\r\n\r\nبخش دوّم\r\nاللّهمّ إنّك تعلم أنّه لم يكن الّذي كان منّا منافسة في سلطان ، و لا التماس شيء من فضول الحطام ، و لكن لنرد المعالم من دينك ، و نظهر الإصلاح في بلادك ، فيأمن المظلمون من عبادك ، و تقام المعطّلة من حدودك . اللّهمّ إني أوّل من أناب ، و سمع و أجاب ، لم يسبقني إلّا رسول اللّه صلّى اللّه عليه و آله بالصّلاة .\r\n\r\nترجمه\r\nخدايا تو مىدانى كه آنچه را ما ( در امر حكومت ) انجام داديم نه به خاطر به دست آوردن سلطنت و مقام بود ، و نه براى نيل به متاع پست دنيا ، بلكه به خاطر اين بود ، كه نشانه‌هاى محو شدهء دينت را باز گردانيم و بر پا سازيم و اصلاح را در شهرهاى تو آشكار كنيم ، تا بندگان ستم ديده‌ات ( از ظلم ظالمان ) ايمن گردند ، و حدود و قوانين تعطيل شده‌ات اقامه و اجرا شود .\r\nخداوندا ! من نخستين كسى بودم كه به سوى تو بازگشتم ، و دعوت تو را شنيدم و اجابت كردم ، هيچ كس جز رسول خدا صلّى اللّه عليه و آله پيش از من ( به درگاه تو ) نماز نخواند .\r\n\r\nشرح و تفسير هدفى جز احياى حق و عدالت نداشتيم\r\nامام عليه السّلام در اين فراز از خطبه در حقيقت ، اهداف حكومت الهى - از جمله حكومت خود - را بيان مىفرمايد ، و با تعبيرات بسيار جالب و حساب شده ،\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nدرسهاى فراموش نشدنى به همه حاكمان مؤمن و مخلص مىدهد .\r\nنخست مىفرمايد : « خدايا ! تو مىدانى كه آنچه را ما ( در امر حكومت ) انجام داديم ، نه به خاطر بدست آوردن سلطنت و مقام بود ، و نه براى نيل به متاع پست دنيا » ( اللّهمّ إنّك تعلم أنّه لم يكن الّذي كان منّا منافسة « 1 » في سلطان ، و لا التماس شيء من فضول الحطام ) .\r\nاين تعبير مىتواند اشاره به اصل پذيرش بيعت بر خلافت از سوى مردم بوده باشد ، يا اشاره به درگيريها و جنگهايى كه ميان او و دشمنان در « صفّين » و مانند آن واقع شد ، و در هر حال انگيزه‌هاى اصلى حكومت خود كامگان در آن منعكس شده است كه آنها هميشه براى دو چيز تلاش مىكنند ، به دست آوردن مقام به هر قيمت كه باشد و به چنگ آوردن مال دنيا از هر كس و هر كجا ممكن شود .\r\nدر واقع همان حبّ جاه و حبّ مال است كه در سراسر تاريخ بشر و حتى امروز بر حكومتهاى خود كامه ، سايه افكنده است .\r\nامام عليه السّلام اگر اين سخن را مىگويد ، در عمل نيز آن را به خوبى ثابت كرده است ؛ در شوراى شش نفرى « عمر » ، هنگامى كه رسيدن به حكومت را مشروط به انحراف از مسير رسول اللّه كردند ، امام عليه السّلام آن را نپذيرفت و هنگامى كه « طلحه » و « زبير » پيشنهادهاى خلاف براى وفادارى خود به حكومت امام عليه السّلام ، مطرح كردند با كمال صراحت آن را پس زد .\r\n\r\n\r\n","description":"","footnote":"\r\n( 1 ) « منافسه » در اصل به معنى تلاش دو انسان است كه هر كدام مىخواهد چيز نفيسى كه ديگرى دارد نصيب او نيز بشود در واقع يك نوع رقابت و مسابقهء سالم دو انسان در رسيدن به كمالى از كمالات است ولى اين واژه‌گاه در موارد منفى نيز به كار برده مىشوند و در مورد كسانى كه براى غلبه بر مال و مقامى با يكديگر رقابت مىكنند استعمال مىگردد و در خطبهء مورد بحث ، معنى دوّم اراده شده است .\r\n","page_name":" 420 ","page_number":420},
  {"content":"\r\n\r\nچگونه ممكن است امام عليه السّلام تن به چنين پيشنهادهايى بدهد در حالى كه به گفتهء خودش ، دنيا در نظر او از آب بينى يك بز ، يا از برگ نيم جويدهء درختى در دهان ملخ ، كمتر و بىارزش‌تر بود .\r\nو در ادامهء اين سخن ، اهداف چهارگانهء خودش را براى پذيرش حكومت بيان مىدارد كه سرمشق و درس بزرگى است براى همهء حاكمان آزاده و با ايمان و حق‌پرست ، عرضه مىدارد « ( پروردگارا ! تو مىدانى ) اگر حكومت را پذيرفتيم به خاطر اين بود كه نشانه‌هاى محو شدهء دينت را باز گردانيم و بر پا سازيم ، و اصلاحات را در شهرهاى تو آشكار كنيم ، تا بندگان ستم ديده‌ات ( از ظلم ظالمان ) ايمن گردند و حدود و قوانين تعطيل شده‌ات اقامه و اجرا شود » ( و لكن لنرد « 1 » المعالم من دينك ، و نظهر الإصلاح في بلادك ، فيأمن المظلومون من عبادك ، و تقام المعطّلة من حدودك ) .\r\nدر واقع امام عليه السّلام در اين چهار جمله ، كه به پيشگاه خداوند به عنوان انگيزه‌هاى اصلى پذيرش بيعت ، عرضه مىدارد ، هم اشاره به برنامه‌هاى معنوى و ارزشى حكومت مىنمايد و هم برنامه‌هاى مادى و ظاهرى .\r\nدر درجهء اوّل بايد نشانه‌هاى دين كه مسير راه مردم را به سوى خدا مشخص مىكند و بر اثر حكومتهاى خودكامه محو شده است به جاى خود باز گردد آن‌گاه اصلاحات در تمام شؤون اجتماعى اعم از سياسى و اقتصادى و اخلاقى آشكار شود و چنگال ظالمان از گريبان مظلومان جدا شود و حدود الهى اجرا گردد به گونه‌اى كه ستم ديدگان احساس امنيّت و آرامش كنند .\r\n\r\n\r\n","description":"","footnote":"\r\n( 1 ) گر چه در نسخهء نهج البلاغه صبحى صالح اين جمله به صورت « لنرد » ( از مادّهء ورود ) آمده ، ولى ظاهرا غلط و اشتباه است و بايد « لنردّ » ( از مادّهء زدّ به معنى بازگرداندن ) باشد همان گونه كه در غالب نسخ نهج البلاغه ديده مىشود .\r\n","page_name":" 421 ","page_number":421},
  {"content":"\r\n\r\nبه يقين اگر هدف حكومتها انجام اين امور چهارگانه باشد سعادت معنوى و مادى بر سر جامعه سايه خواهد افكند و اگر هدف آنها بدست آوردن مقام و اموال و ثروتها باشد جز فساد و ظلم و تعطيل حدود الهى و محو اخلاق و دين نتيجه‌اى نخواهد داشت و اين درسى است براى همهء مسلمين در تمام قرون و اعصار .\r\nاين امور همان است كه قرآن مجيد به عنوان اهداف بعثت پيامبر صلّى اللّه عليه و آله و تشكيل حكومت اسلامى بيان فرموده ، در يك جا تعليم و تهذيب و نجات از گمراهى آشكار را هدف بعثت مىشمارد  « هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ وَ إِنْ كانُوا مِنْ قَبْلُ لَفِي ضَلالٍ مُبِينٍ »  « 1 » و در جاى ديگر اقامهء قسط و عدالت نتيجهء قيام انبيا ذكر مىكند  « لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ »  « 2 » و نيز در آيهء ديگر مىفرمايد :\r\n«  « الَّذِينَ إِنْ مَكَّنَّاهُمْ فِي الْأَرْضِ أَقامُوا الصَّلاةَ وَ آتَوُا الزَّكاةَ وَ أَمَرُوا بِالْمَعْرُوفِ وَ نَهَوْا عَنِ الْمُنْكَرِ وَ لِلَّهِ عاقِبَةُ الْأُمُورِ »  ؛ همان كسانى كه هر گاه در زمين به آنها قدرت بخشيديم نماز را بر پا مىدارند و زكات مىدهند و امر به معروف و نهى از منكر مىكنند و پايان همهء كارها از آن خداست » « 3 » .\r\nسپس در پايان اين فراز امام عليه السّلام گواه روشنى بر صدق گفتار خود در زمينهء انگيزه‌هاى او نسبت به پذيرش بيعت ، ذكر مىكند ، عرضه مىدارد :\r\n« خداوندا ! من نخستين كسى بودم كه به سوى تو بازگشتم و دعوت تو را\r\n\r\n\r\n","description":"","footnote":"\r\n( 1 ) جمعه ، آيهء 2 .\r\n( 2 ) حديد ، آيهء 25 .\r\n( 3 ) حجّ ، آيهء 41 .\r\n","page_name":" 422 ","page_number":422},
  {"content":"\r\n\r\nشنيدم و اجابت كردم ، هيچ كس جز رسول خدا صلّى اللّه عليه و آله پيش از من نماز نخواند » ( اللّهمّ إني أوّل من أناب ، و سمع و أجاب ، لم يسبقني إلّا رسول اللّه صلّى اللّه عليه و آله بالصّلاة ) .\r\nاشاره به اين كه در آن روزى كه اسلام غريب بود و پيامبر اسلام صلّى اللّه عليه و آله يكّه و تنها ، و فقط « خديجه » همسر با وفايش به او ايمان آورده بود ، و اظهار اسلام در برابر مشركان متعصّب بسيار خطرناك بود ، من دست بيعت به پيامبر صلّى اللّه عليه و آله دادم و سر تسليم در برابر او خم كردم و نخستين مردى بودم كه به او پيوستم ، چيزى را جز خدا و اطاعت فرمان او و احياى حق و توحيد و عدالت در نظر نداشتم و هم اكنون نيز انگيزهء من در پذيرش بيعت همان است كه در آغاز بعثت پيامبر صلّى اللّه عليه و آله بود .\r\nدر ميان دانشمندان اسلام ، اعم از شيعه و اهل سنت در اين مسألهء اختلافى نيست كه « خديجه » نخستين زنى بود كه به پيامبر صلّى اللّه عليه و آله ايمان آورد و على عليه السّلام نخستين مرد ، هر چند گروهى از علماى اهل سنت به خاطر كمى سنّ و سال على عليه السّلام در لحظهء ايمان آوردن ، بهانه‌جويىهايى در پذيرش ايمان او دارند تا بدين وسيله اين فضيلت را از آن حضرت بگيرند و به ديگران بسپارند ولى با توجه به اين كه پيامبر صلّى اللّه عليه و آله ، اسلام حضرت را پذيرفت و حتى در جريان « يوم الدار » او را به عنوان وصىّ خود معرفى فرمود ، روشن مىشود كه اين بهانه‌جويىها بىاساس است « 1 » .\r\n\r\n\r\n","description":"","footnote":"\r\n( 1 ) شرح بيشتر و مدارك و روايات فراوانى كه در زمينهء اسلام على عليه السّلام به عنوان اوّلين مسلمان از مردان در منابع مختلف آمده و پاسخ به بهانه‌جويىها را در جلد سوّم همين كتاب صفحهء 169 به بعد و در جلد نهم پيام قرآن صفحهء 326 مطالعه فرماييد .\r\n","page_name":" 423 ","page_number":423},
  {"content":"\r\n . \r\n","description":"","footnote":"","page_name":" 424 ","page_number":424},
  {"content":"\r\n\r\n\r\nبخش سوّم\r\nو قد علمتم أنّه لا ينبغي أن يكون الوالي على الفروج و الدّماء و المغانم و الأحكام و إمامة المسلمين البخيل ، فتكون في أموالهم نهمته ، و لا الجاهل فيضلّهم بجهله ، و لا الجافي فيقطعهم بجفائه ، و لا الحائف للدّول فيتّخذ قوما دون قوم ، و لا المرتشي في الحكم فيذهب بالحقوق ، و يقف بها دون المقاطع ، و لا المعطّل للسّنّة فيهلك الأمّة .\r\n\r\nترجمه\r\nشما مىدانيد ، آن كس كه بر نواميس ، و خونها ، و اموال ( مردم ) و احكام و امامت مسلمين ، سلطه پيدا مىكند ، نبايد بخيل باشد تا حرص بر جمع آورى اموال براى خود او را مشغول سازد ( و از حق و عدالت باز دارد ) و نبايد جاهل و نادان باشد كه با جهل خويش مردم را گمراه كند و نه خشن باشد كه پيوندهاى مردم را با خشونت خويش قطع كند و نه ستمگر و حيف و ميل كنندهء اموال ( بيت المال ) تا تبعيض روا دارد ، و گروهى را بر گروه ديگرى ( بى دليل ) مقدّم شمرد ، و نه در قضاوت رشوه‌گير باشد تا حقوق ( مردم ) را از بين ببرد و در رساندن حق ( به صاحبانش ) كوتاهى ورزد و نبايد سنّت ( پيامبر ) را تعطيل كند و بدين سبب امّت را به هلاكت بيفكند !\r\n\r\nشرح و تفسير شرايط حاكمان عدل\r\nامام عليه السّلام در آخرين بخش اين خطبه به بيان ويژگيهاى حاكمان عدل ، و واليان\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nحق ، پرداخته و شش صفت مهم را براى آنها بيان مىكند و به اين ترتيب بحثى را كه دربارهء حكومت الهى در اين خطبه آغاز فرموده است پايان مىدهد . و جالب اين كه : با جمله « و قد علمتم » ( شما مىدانيد ) التزام به اين صفات را يك امر عقلى ظاهر و واضح ، مىشمرد كه هر كس از آن آگاه است و يا حدّاقل ، بايد از آن آگاه باشد مىفرمايد :\r\n« شما مىدانيد آن كس كه بر نواميس ، و خونها ، و اموال و احكام و امامت مسلمين سلطه پيدا مىكند نبايد « بخيل » باشد تا حرص بر جمع آورى اموال براى خود او را مشغول سازد » ( و از حق و عدالت باز دارد ) ( و قد علمتم أنّه لا ينبغي أن يكون الوالي على الفروج و الدّماء و المغانم و الأحكام و إمامة المسلمين البخيل ، فتكون في أموالهم نهمته « 1 » ) .\r\nدر حقيقت اصول زندگى فردى و اجتماعى مردم را اين پنج چيز تشكيل مىدهد : ناموس ، جان ، مال ، قوانين و تشكيلات حكومت كه شخصى زمامدار بايد با تدبير و دور انديشى و عدالت و انصاف ، حق همهء آنها را ادا كند ، جان و مال و ناموس مردم در امان باشد ، احكام و قوانين اجرا شود و امامت و پيشوايى خلق ، به دست صالحان در تمام رده‌ها سپرده شود .\r\nاگر پيشواى مردم « بخيل » باشد تمام همّت و شهوتش گرد آورى اموال است و همه چيز را براى رسيدن به اين هدف زير پا مىگذارد ، نه امنيّتى باقى مىماند و نه قانونى محترم شمرده مىشود .\r\nدر بيان دوّمين وصف مىفرمايد : « و نبايد جاهل و نادان باشد ، كه با جهل خويش مردم را گمراه كند » ( و لا الجاهل فيضلّهم بجهله ) .\r\n\r\n\r\n","description":"","footnote":"\r\n( 1 ) « نهمه » : در اصل به معنى نياز و علاقهء شديد به چيزى داشتن است و حرص و ولع نسبت به آن نشان دادن .\r\n","page_name":" 426 ","page_number":426},
  {"content":"\r\n\r\nبه يقين علم به احكام و موضوعات و راهكارهاى صحيح از اساسىترين پايه‌هاى حكومت است و افراد جاهل هر چند حسن نيّت و تقوا داشته باشند توانايى بر حكومت ندارند و مردم را به خاطر جهل خود به بيراهه مىكشانند .\r\nدر بيان سوّمين وصف مىفرمايد : « والى نبايد خشن بوده باشد كه پيوندهاى مردم را با خشونت خويش قطع كند » ( و لا الجافي « 1 » فيقطعهم بجفائه ) .\r\nبه يقين از واضح‌ترين ويژگيهاى والى عدل ، عطوفت و محبّت و نرمش و مداراست و مىدانيم پيامبر اكرم صلّى اللّه عليه و آله با همين نرمش و محبّت ، دل‌هاى رميدهء از حق را در گرداگرد خود جمع كرد و اين يك رحمت بزرگ الهى بود آن گونه كه قرآن مىفرمايد : «  « فَبِما رَحْمَةٍ مِنَ اللَّهِ لِنْتَ لَهُمْ وَ لَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ »  ؛ به بركت رحمت الهى در برابر آنان نرم و مهربان شدى ، و اگر خشن و سنگ‌دل بودى از اطراف تو پراكنده مىشدند » « 2 » .\r\nو در بيان چهارمين وصف مىفرمايد : « والى نبايد ستمگر و حيف و ميل كنندهء اموال ( بيت المال ) باشد تا تبعيض روا دارد و گروهى را بر گروه ديگرى ( بى دليل ) مقدّم شمرد » ( و لا الحائف « 3 » للدّول « 4 » فيتّخذ قوما دون قوم ) .\r\nاين همان بلايى است كه بر سر « عثمان » خليفهء سوّم آمد ، و چنان ضربه‌هاى سنگينى بر جامعهء اسلامى وارد ساخت كه هرگز آثار آن برچيده نشد ؛ اموال بيت المال را در ميان بستگان و دوستان و چاپلوسان و غارتگران تقسيم\r\n\r\n\r\n","description":"","footnote":"\r\n( 1 ) « جافى » از مادّهء « جفا » در اصل به معنى خشونت و دور ساختن و برداشتن چيزى است .\r\n( 2 ) آل عمران ، آيهء 159 .\r\n( 3 ) « حائف » از مادّهء « حيف » به معنى جور و ستم است و به گفتهء راغب در اصل به معنى انحراف در حكم و تبعيض است .\r\n( 4 ) « دول » جمع « دوله » به معنى مال است .\r\n","page_name":" 427 ","page_number":427},
  {"content":"\r\n\r\nكرد ، توده‌هاى رنجديدهء مردم بر ضدّ او شوريدند و او را به قتل رساندند و اختلافات عظيمى از آن زمان در ميان مردم پيدا شد كه آثار سوء آن قرنها باقى ماند .\r\nدر پنجمين ويژگى مىفرمايد : « والى نبايد در قضاوت ، رشوه‌گير باشد تا حقوق ( مردم ) را از بين ببرد و در رساندن حق به صاحبانش كوتاهى ورزد » ( و لا المرتشي في الحكم فيذهب بالحقوق ، و يقف بها دون المقاطع « 1 » ) .\r\nمهمترين عامل قضاوت به جور و ستم ، همان بلاى رشوه‌خوارى است كه صاحبان زر و زور ، قدرت پرداخت آن را دارند و احكام دادگاهها را به سود خود و به زيان صاحبان حق ، تغيير مىدهند و از اجراى حق و عدالت مانع مىشوند .\r\nبديهى است قوانين و دادگاهها براى حفظ حقوق ضعيفان است و گر نه قدرتمندان حق خويش را حفظ مىكنند ، هنگامى كه پاى رشوه به دادگاه و منطقهء فكر قاضى باز شود رشوه‌اى كه تنها در توان زورمندان است قدرت دفاع از ضعيفان گرفته مىشود و حقوق آنها پايمال مىگردد ، همان چيزى كه در سراسر دنياى امروز با نهايت تأسف شاهد و ناظر آن هستيم .\r\nتوجه به اين نكته نيز لازم است كه رشوه ، هميشه جنبهء مالى ندارد ، گاه تسويه حسابهاى سياسى و رسيدن به مقامات و شهوات جنسى و مدّاحى بى جا و امثال اينها به صورت رشوه پرداخته مىشود و به اين ترتيب چرخهاى دادگاهها و دادسراها در مسير ظلم و بيدادگرى به حركت در مىآيد .\r\nو در ششمين و آخرين وصف مىفرمايد : « پيشواى مردم نبايد سنّت\r\n\r\n\r\n","description":"","footnote":"\r\n( 1 ) « مقاطع » جمع « مقطع » به معنى آخر هر چيزى است كه وقتى به آن جا برسد قطع مىشود اين واژه‌گاه به حدود الهى اطلاق مىگردد كه به جرم مجرمين پايان مىدهد و در خطبهء بالا در همين معنا به كار رفته . اشاره به اين كه هر گاه قاضى رشوه خوار باشد اجازه نمىدهد حدود الهى جارى شود .\r\n","page_name":" 428 ","page_number":428},
  {"content":"\r\n\r\n( پيامبر ) را تعطيل كند و بدين سبب امّت را به هلاكت بيفكند » ( و لا المعطّل للسّنّة فيهلك الأمّة ) .\r\nالبتّه تعبير به « سنّت » ممكن است اشاره به سنّت پيامبر صلّى اللّه عليه و آله باشد كه در بالا به آن اشاره شد و يا سنّتها و قوانين الهى كه خداوند آن را در جهان آفرينش مقرّر فرموده است يا سنّتهاى حسنهء اجتماعى است كه در عهدنامهء « مالك اشتر » به آن اشاره شده است « و لا تنقض سنّة صالحة عمل بها صدور هذه الأمّة ؛ سنتهاى خوبى را كه در آغاز اين امت ، به آن عمل شده نشكن » و يا هر سه ، هر چند معنى اوّل به نظر نزديكتر مىرسد .\r\n\r\nنكته بلاى بزرگ حكومتها\r\nهمان گونه كه در آغاز اين خطبه به آن اشاره شده اين خطبه در واقع از سه بخش تشكيل شده ، كه به طور كامل با هم مرتبط است : نخست امام نيروهاى آماده‌اى را كه بايد در اقامهء حقّ و عدالت فعّال باشند ولى بر اثر اختلاف و به كار نگرفتن عقل و خرد به ضعف و ناتوانى كشانده شده‌اند را سرزنش مىكند .\r\nسپس هدفها و انگيزه‌هاى حكومت عدل اسلامى و انسانى را بر مىشمرد و در پايان اركان اصلى صفات حاكمان عدل را ذكر مىكند ؛ به يقين هر گاه از يك سو نيروهاى مؤمن ، متّحد و ساخته شوند و اهداف و انگيزه‌ها ، پاك و مقدّس باشد و والى ، صفات ششگانهء لازم را احراز كند حكومتى بر پا خواهد شد كه حافظ امنيّت و عدالت و احياگر ارزشهاى اسلامى و انسانى خواهد بود .\r\nاگر بخل جاى سخاوت را بگيرد .\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nو جهل به جاى آگاهى نشيند .\r\nو خشونت جاى رأفت و رحمت را پر كند .\r\nو حاكمان به حيف و ميل اموال و تعبيض و ستم بپردازند .\r\nو رشوه‌خوارى دستگاه قضايى را آلوده كند .\r\nو سنّتهاى حسنه تعطيل گردد ، حكومتى وحشتناك بوجود مىآيد كه نه اثرى از ديندارى در آن است و نه دنيا دارى ، و چه درسى از اين بهتر براى حاكمان حق طلب .\r\n\r\n","description":"","footnote":"","page_name":" 430 ","page_number":430},
  {"content":"\r\n\r\n\r\nخطبهء 132 « 1 » و من خطبهء له عليه السّلام يعظ فيها و يزهد في الدنيا\r\nاز خطبه‌هاى امام عليه السّلام است كه در آن پند و اندرز داده و تشويق به بىاعتنايى به زرق و برق دنيا مىكند .\r\n\r\nخطبه در يك نگاه\r\nاين خطبه ، همان گونه كه در بالا اشاره شد ، مشتمل بر « مواعظ » و پند و اندرز و توصيه به « زهد » در دنياست . و به طور دقيق‌تر از چهار بخش تشكيل شده است :\r\n1 - حمد و ثناى الهى با ذكر اوصاف ويژه‌اى از خداوند و شهادت خالصانه به نبوت پيامبر اكرم صلّى اللّه عليه و آله .\r\n\r\n\r\n","description":"","footnote":"\r\n( 1 ) « سند خطبه » « آمدى » از علماى قرن پنجم ، قسمتهايى از اين خطبه را در كتاب « الغرر » به صورت پراكنده آورده است و از تفاوتهاى ميان آن و آنچه در نهج البلاغه است ، مىتوان دانست كه مدرك او كتاب ديگرى غير از نهج البلاغه بوده است . « ابن اثير » ( متوفاى 606 ) در « نهايه » در موارد مختلف نيز به جمله‌هايى از اين خطبه اشاره كرده است . ( مصادر نهج البلاغه ، جلد 2 ، صفحهء 298 ) .\r\n","page_name":" 431 ","page_number":431},
  {"content":"\r\n\r\n2 - اشاره به فرا رسيدن پايان عمر ، و جدا شدن انسان از تمام سرمايه‌هاى زندگى دنيا .\r\n3 - لزوم عبرت گرفتن از زندگى پيشينيان ، آنهايى كه اموال و ثروتهاى فراوانى جمع كردند و سرانجام خانه‌هايشان قبرشان شد ، و اموال و همسرانشان به دست ديگران افتاد .\r\n4 - لزوم بهره‌گيرى از فرصتهايى كه در دنيا در دست داريم ، براى فراهم ساختن زاد و توشهء آخرت .\r\n\r\n","description":"","footnote":"","page_name":" 432 ","page_number":432},
  {"content":"\r\n\r\n\r\nبخش اوّل\r\nنحمده على ما أخذ و أعطى ، و على ما أبلى و ابتلى . الباطن لكلّ خفيّة ، و الحاضر لكلّ سريرة ، العالم بما تكنّ الصّدور ، و ما تخون العيون . و نشهد أن لا إله غيره ، و أنّ محمّدا نجيبه و بعيثه ، شهادة يوافق فيها السّرّ الإعلان ، و القلب اللّسان .\r\n\r\nترجمه\r\nستايش مىكنيم او را بر آنچه گرفته و بخشيده ، و بر نعمتهايى كه عطا كرده و آزمونهايى كه ( به وسيلهء مشكلات ) مقرّر داشته است . همان كسى كه نزد هر چيز مخفى حاضر است ( و از آن آگاهى دارد ) و در درون ( جانها ) حضور دارد و از آنچه سينه‌ها در خود پنهان داشته‌اند و از خيانت چشمها با خبر است و گواهى مىدهيم كه معبودى جز او نيست و محمّد صلّى اللّه عليه و آله برگزيده و فرستادهء اوست گواهى و شهادتى كه درون و برون ، و قلب و زبان در آن هماهنگ باشد .\r\n\r\nشرح و تفسير اوصاف ويژهء پروردگار\r\nامام عليه السّلام خطبه را با ستايش پروردگار و ذكر اوصاف ويژه‌اى آغاز مىكند مىفرمايد : « ستايش مىكنيم او را بر آنچه گرفته و بخشيده و بر نعمتهايى كه عطا كرده و آزمونهايى كه ( به وسيلهء مشكلات ) مقرّر داشته است » .\r\n( نحمده على ما أخذ و أعطى ، و على ما أبلى و ابتلى ) .\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nمنظور از « أخذ » گرفتن نعمتها و مواهب الهى است و منظور از « أعطى » بخشيدن آنهاست و نيز منظور از « أبلى » دادن نعمت و منظور از « و ابتلى » آزمودن به وسيلهء گرفتن نعمتهاست و به همين دليل بسيارى از شارحان نهج البلاغه اين دو جمله را تفسيرى دانسته‌اند ( يعنى اخذ را مساوى ابلى و اعطى را مساوى ابتلى ذكر كرده‌اند ) .\r\nولى احتمال دارد اوّلى اشاره به نعمتهاى مادى و دوّمى اشاره به نعمتهاى معنوى باشد ؛ زيرا واژهء اخذ بيشتر در امور مادى به كار مىرود .\r\nبه هر حال از تعبيرات بالا به خوبى استفاده مىشود كه ، ممكن است گرفتن نعمتها نيز خودش نعمتى باشد زيرا گاه وفور نعمت سبب غرور و دورى از خدا و بيگانگى از خلق مىگردد .\r\nاضافه بر اين حمد در برابر سلب نعمتها نشانهء تسليم مطلق در برابر مشيّت الهى است .\r\nسپس به ذكر سه وصف ديگر از اوصاف پروردگار كه در واقع هشدارى است به همهء انسانها كه مراقب خويش و اعمال و نيّات خويش باشند اشاره كرده ، مىفرمايد : « همان كسى كه نزد هر چيز مخفى حاضر است ( و از آن آگاهى دارد ) و در درون ( جانها ) حضور دارد و از آنچه سينه‌ها در خود پنهان داشته ، و ( نيز ) از خيانت چشمها با خبر است » ( الباطن لكلّ خفيّة « 1 » ، و الحاضر لكلّ سريرة ، العالم بما تكنّ الصّدور ، و ما تخون العيون ) .\r\nاين اوصاف ، به خوبى نشان مىدهد كه علم پروردگار علم حضورى است يعنى او در هر كجا حاضر و ناظر است ، پنهان و آشكار براى او مفهوم ندارد ،\r\n\r\n\r\n","description":"","footnote":"\r\n( 1 ) « لام » در « لكلّ خفيّة » به معنى « فى » يا به معنى « مع » است همچنين « لام » در « لكلّ سريرة » .\r\n","page_name":" 434 ","page_number":434},
  {"content":"\r\n\r\nحضور و غياب براى او يكسان است ، اسرار درون سينه‌ها را مىداند ، گردش چشمهايى را كه به خيانت مىگردد مىبيند و از باطن و درون هر كس و هر چيز آگاه است .\r\nبه راستى اگر انسان به هنگام حمد و ستايش پروردگار و ذكر اين اوصاف در حقيقت آنها بينديشد ، و به آن ايمان راسخ داشته باشد همهء عالم را محضر خدا بداند و خدا را در درون جان و روح و فكر خود حاضر ببيند ، چگونه ممكن است آلودهء گناه و يا حتّى فكر گناه شود .\r\nسپس در پايان اين فراز شهادت خالصانه به وحدانيّت حق و نبوّت پيامبر داده مىفرمايد : « و گواهى مىدهيم كه معبودى جز او نيست و محمّد صلّى اللّه عليه و آله برگزيده و فرستادهء اوست گواهى و شهادتى كه درون و برون ، و قلب و زبان ، در آن هماهنگ است » ( و نشهد أن لا إله غيره ، و أنّ محمّدا نجيبه « 1 » و بعيثه « 2 » ، شهادة يوافق فيها السّرّ الإعلان ، و القلب اللّسان ) .\r\nبديهى است گواهى به اين دو اصل اساسى كه پايه‌هاى ايمان را تشكيل مىدهد ، انسان را به نفى معبودهاى ديگر دعوت مىكند و از عبادت شيطان و هواى نفس امّاره ، بر حذر مىدارد و گواهى به نبوّت پيامبر اسلام صلّى اللّه عليه و آله او را به اطاعت فرمانهايش فرا مىخواند ، به ويژه شهادتى كه تنها بر زبان جارى نيست بلكه قلب و جان انسان نيز با آن هم صداست .\r\n\r\n\r\n","description":"","footnote":"\r\n( 1 ) « نجيب » از مادّهء « نجابت » به معنى شىء يا انسان برگزيده و نفيس و برتر است .\r\n( 2 ) « بعيث » از مادّهء « بعثت » به معنى مبعوث شده است .\r\n","page_name":" 435 ","page_number":435},
  {"content":"\r\n . \r\n","description":"","footnote":"","page_name":" 436 ","page_number":436},
  {"content":"\r\n\r\n\r\nبخش دوّم\r\nو منها : فإنّه و اللّه الجدّ لا اللّعب ، و الحقّ لا الكذب . و ما هو إلّا الموت أسمع داعيه ، و أعجل حاديه . فلا يغرّنّك سواد النّاس من نفسك ، و قد رأيت من كان قبلك ممّن جمع المال و حذر الإقلال ، و أمن العواقب - طول أمل و استبعاد أجل - كيف نزل به الموت فأزعجه عن وطنه ، و أخذه من مأمنه ، محمولا على أعواد المنايا يتعاطى به الرّجال الرّجال ، حملا على المناكب و إمساكا بالأنامل . أما رأيتم الّذين يأملون بعيدا ، و يبنون مشيدا ، و يجمعون كثيرا ! كيف أصبحت بيوتهم قبورا ، و ما جمعوا بورا ؛ و صارت أموالهم للوارثين ، و أزواجهم لقوم آخرين ؛ لا في حسنة يزيدون ، و لا من سيّئة يستعتبون !\r\n\r\nترجمه\r\nبه خدا سوگند اين را كه مىگويم جدّى است نه شوخى ، واقعيت است نه دروغ ، و آن اين است كه چيزى جز مرگ ( در پايان كار ) نيست ( همان مرگى كه ) مناديش بانگ خود را به گوش ( همگان ) رسانده و ساربانش با آواز حدى ( همه را ) به سرعت پيش مىبرد ، حال كه چنين است انبوه زندگان تو را فريب ندهند و از خود غافل نسازند ، با اين كه افرادى را پيش از خود به چشم ديدى ، از كسانى كه ثروتها جمع‌آورى كردند و از فقر و بيچاره‌گى پرهيز داشتند و بر اثر آرزوهاى طولانى و دور شمردن اجل خود را در امان دانستند ، ديدى مرگ چه سان بر آنها فرود آمد و آنان را از وطنشان بيرون راند و از جايگاه امنشان برگرفت ، اين در حالى بود كه آنها را بر چوبه‌هاى مرگ ( و تابوت ) حمل مىكردند و مردان آنها را\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nدست به دست بر دوش مىبردند و با سرانگشتان نگاه مىداشتند ( گويى از گرفتن تابوت آنها با تمام دست خود نفرت و وحشت داشتند ) آيا نديديد كسانى را كه آرزوهاى دراز داشتند و كاخهاى ( رفيع و ) استوار بنا كردند و اموال فراوانى گرد آوردند چگونه خانه‌هايشان گورستان شد و آنچه را جمع كرده بودند بر باد رفت و از چنگشان خارج گشت ؟ اموالشان به دست وارثان افتاد و همسرانشان در اختيار ديگران قرار گرفتند ( و از همه اسفناك‌تر اين كه ) نه مىتوانند چيزى بر حسناتشان بيفزايند و نه از گناهان خود توبه كنند !\r\n\r\nشرح و تفسير ديدى چه سان مرگ بر آنها فرود آمد ؟\r\nامام عليه السّلام در اين بخش از كلمات پر معنى خود در اين خطبه همگان را هشدار مىدهد كه اين زندگى به هر حال پايان مىگيرد و دير يا زود - كه در هر حال زود است - بايد از اين جهان رخت بر بندد و به سراى جاويدان عزيمت كند و در برابر اعمال خويش ، قرار گيرد مىفرمايد :\r\n« به خدا سوگند اين را كه مىگويم جدّى است نه شوخى و بازى ، واقعيت است ، نه دروغ ، و آن اين كه چيزى جز مرگ ( در پايان كار ) نيست ( همان مرگى كه ) مناديش بانگ خود را به گوش ( همگان ) رسانده و ساربانش با آواز حدى ( همه را ) به سرعت پيش مىبرد » . ( فإنّه و اللّه الجدّ لا اللّعب ، و الحقّ لا الكذب . و ما هو إلّا الموت أسمع داعيه « 1 » ، و أعجل حاديه « 2 » ) .\r\n\r\n\r\n","description":"","footnote":"\r\n( 1 ) « أسمع » فعل است و « داعى » فاعل و ضمير آن به « موت » بر مىگردد و مفعول آن « جميع الناس » است كه محذوف مىباشد يعنى دعوت كننده و منادى مرگ صداى خود را به گوش همگان رسانده است .\r\n( 2 ) « حادى » از مادّهء « حداء » به معنى كسى است كه با آواز مخصوص خود شتران را سرگرم مىكند و به حركت سريع وامىدارد و اين جمله نيز شامل فعل و فاعل و همچنين مفعول محذوف است ( مانند جملهء سابق ) .\r\n","page_name":" 438 ","page_number":438},
  {"content":"\r\n\r\nاز آن جا كه مرگ براى همهء انسانها يك واقعيت اجتناب ناپذير و قطعى است امام عليه السّلام سخنش را در اين جا با انواع تأكيدها - كه به گفتهء بعضى از شارحان نهج البلاغه به ده نوع مىرسد - مؤكد ساخته است « 1 » ، و به اين ترتيب مىفرمايد : صداى منادى مرگ از هر سو به گوش مىرسد ، و بانگ « الرحيل » فضاى جهان را پر كرده ، و فرشتهء مرگ پير و جوان و كودك را نمىشناسد و در كنار همه كمين كرده و در انتظار فرمان خداست .\r\nسپس مىفرمايد : « حال كه چنين است انبوه زندگان تو را فريب ندهند و از خود غافل نسازند ، با اين كه افرادى را پيش از خود به چشم ديدى ، از كسانى كه ثروتها جمع‌آورى كردند و از فقر و بيچارگى پرهيز داشتند و بر اثر آرزوهاى طولانى و دور شمردن اجل ، خود را در امان دانستند ، ديدى مرگ چه سان بر آنها فرود آمد و آنان را از وطنشان بيرون راند و از جايگاه امنشان برگرفت ؟ ! » ( فلا يغرّنّك سواد النّاس من نفسك ، و قد رأيت من كان قبلك ممّن جمع المال و حذر الإقلال ، و أمن العواقب - طول أمل و استبعاد أجل - كيف نزل به الموت فأزعجه « 2 » عن وطنه ، و أخذه من مأمنه ) .\r\nجمله « فلا يغرّنّك سواد النّاس » ، دو معنا مىتواند داشته باشد : نخست اين كه : اگر توده‌هاى مردم را مىبينى كه زنده و سالمند ، تو را فريب ندهند و از مرگ غافل نسازند ، ديگر اين كه : توده‌هاى مردم تو را وسوسه نكنند و فريب ندهند كه به فكر زندگى باش ، نه به فكر مرگ .\r\n\r\n\r\n","description":"","footnote":"\r\n( 1 ) اين ده نوع تأكيد عبارت است از « انّ » ، ضمير شأن ( اگر بپذيريم ضمير در « انّه » ضمير شأن است ) جملهء اسميه ، قسم جلاله ، جدّ ، الف و لامى كه بر سر آن آمده ، « لا اللعب » ، « الحقّ » ، « لا الكذب » و استفاده از « حصر » در جملهء « ما هو إلّا . . . » .\r\n( 2 ) « ازعج » از مادّهء « ازعاج » به معنى از جا كندن و بيرون راندن است .\r\n","page_name":" 439 ","page_number":439},
  {"content":"\r\n\r\nمفهوم جملهء « حذر الإقلال » ، در اين جا اين است كه : با جمع كردن اموال خود را از فقر ( به گمان خويش ) دور ساختند .\r\nو جملهء « أمن العواقب » ، مفهومش اين است كه : به خاطر آرزوهاى دور و دراز و اين كه هنوز براى مردن زود است خود را از عاقبت كار در امان مىپنداشتند ، ولى على رغم همهء اين آرزوها و پندارها ناگهان مرگ بر سر آنها فرود آمد و با شتاب و شدّت آنها را از وطن مألوفشان خارج ساخت ، و از جايگاه امنشان بيرون راند .\r\nدر ادامهء اين سخن ، مىفرمايد : « اين در حالى بود كه آنها را بر چوبه‌هاى مرگ ( و تابوت ) حمل مىكردند و مردان ، آنها را دست به دست ، بر دوش مىبردند و با سرانگشتان نگاه مىداشتند » . ( گويى از گرفتن تابوت آنها با تمام دست خود نفرت و وحشت داشتند ! ) ( محمولا على أعواد المنايا يتعاطى به الرّجال ، الرّجال حملا على المناكب و إمساكا بالأنامل ) .\r\nامام عليه السّلام در اين تعبيرات صريح و گويا و تكان دهنده ، پايان زندگى ثروتمندان بىخيال و مغروران جاه و جلال را ، مخصوصا به هنگام مرگ ناگهانى ، به بهترين وجهى ترسيم فرموده ، تعبيراتى كه پرده‌هاى غفلت را از مقابل چشم انسان دور مىسازد ، و هر شنونده‌اى را از خواب بىخبرى بيدار مىكند ، و به راستى اگر هاديان راه و معلّمان انسانها ، گهگاه با اين گونه عبارات بانگ بيدار باش سر ندهند معلوم نيست عاقبت كار انسان به كجا برسد .\r\nسپس امام عليه السّلام در ادامهء اين سخن ، همين معنا را در لباس جالب ديگرى پوشانده ، و به همگان چنين مىفرمايد : « آيا نديديد كسانى را كه آرزوهاى دراز داشتند و كاخهاى ( رفيع ) و استوار بنا كردند ، و اموال فراوانى گرد آوردند ، چگونه خانه‌هايشان گورستان شد و آنچه را جمع كرده بودند بر باد رفت ( و از چنگشان\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nخارج شد ؟ ) اموالشان به دست وارثان افتاد ، و همسرانشان در اختيار ديگران قرار گرفتند ! » ( أما رأيتم الّذين يأملون بعيدا ، و يبنون مشيدا « 1 » ، و يجمعون كثيرا ! كيف أصبحت بيوتهم قبورا ، و ما جمعوا بورا ؛ و صارت أموالهم للوارثين ، و أزواجهم لقوم آخرين ) .\r\nسپس مىفرمايد : « ( و از همه اسفناكتر اين كه ) نه مىتوانند چيزى بر حسنات خود بيفزايند ، و نه از گناهان خود توبه كنند ! » ( لا في حسنة يزيدون ، و لا من سيّئة يستعتبون ! ) .\r\nآرى ! هنگامى انسان از خواب غفلت بيدار مىشود كه سيلى اجل بر صورت او نواخته شود ، و در آن لحظه پرونده‌هاى اعمال را به كلّى مىبندند ، نه چيزى بر حسنات ، مىتوان افزود و نه چيزى از سيئات ، مىتوان كاست . اگر تمام زندگى انسان را از او مىگرفتند ولى پرونده‌هاى اعمال گشوده بود و راه براى جبران باز بود غصّه‌اى نداشت ؛ غم و اندوه بىپايان ، آن زمان وجود انسان را فرا مىگيرد كه راه را براى جبران گذشته ، به كلّى بسته ببيند .\r\n\r\n\r\n","description":"","footnote":"\r\n( 1 ) « مشيد » از مادّهء « شيد » ( بر وزن بيد ) به دو معنا آمده است : نخست به معنى ارتفاع و ديگرى به معنى گچ ، از همين رو به قصرهاى مرتفع و بلند و سر به آسمان كشيده قصر مشيد مىگويند و همچنين به قصرهايى كه بسيار محكم مىسازند تا از حوادث روزگار مصون بماند ( در مقابل خانه‌هاى مستضعفين كه غالبا از گل ساخته مىشود ) قصر مشيد گفته مىشود .\r\n","page_name":" 441 ","page_number":441},
  {"content":"\r\n . \r\n","description":"","footnote":"","page_name":" 442 ","page_number":442},
  {"content":"\r\n\r\n\r\nبخش سوّم\r\nفمن أشعر التّقوى قلبه برّز مهله ، و فاز عمله . فاهتبلوا هبلها ، و اعملوا للجنّة عملها : فإنّ الدّنيا لم تخلق لكم دار مقام ، بل خلقت لكم مجازا لتزوّدوا منها الأعمال إلى دار القرار . فكونوا منها على أوفاز . و قرّبوا الظّهور للزّيال .\r\n\r\nترجمه\r\nهر كس تقوا را در كانون قلب خويش قرار دهد كارهاى نيك او ظاهر مىشود ، و عملش به پيروزى مىرسد ، پس براى تحصيل تقوا فرصت را غنيمت شمريد ، و براى بهشت ( جاويدان ) عمل شايسته آن را انجام دهيد ، ( بدانيد ) دنيا به عنوان اقامتگاه هميشگى شما خلق نشده ، بلكه به عنوان گذرگاه شما آفريده شده است تا از آن زاد و توشهء اعمال صالح براى سراى جاودانى برگيريد ، اكنون كه چنين است به سرعت آماده كوچ كردن از آن باشيد و مركبها را براى ترك دنيا آماده كنيد !\r\n\r\nشرح و تفسير گذرگاهى به نام دنيا\r\nامام عليه السّلام بعد از مقدمات حساب شده‌اى كه در آغاز و بخش ميانهء اين خطبه در مورد علم و آگاهى خداوند نسبت به همه چيز مخصوصا نسبت به اعمال و نيّات بندگان ، و همچنين نزديك بودن مرگ و عبرت‌انگيز بودن سرگذشت پيشينيان ، بيان فرمود ، چنين نتيجه‌گيرى مىفرمايد : « بنابر اين هر كس تقوا را در كانون قلب خويش قرار دهد كارهاى نيك او ظاهر مىشود ، و عملش به\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nپيروزى مىرسد » ( فمن أشعر التّقوى قلبه برّز « 1 » مهله « 2 » ، و فاز عمله ) .\r\nروشن است اگر تقواى الهى در اعماق دل انسان ريشه بدواند ، شاخ و برگ و ميوه‌هايش از دست و زبان و چشم و گوش او ظاهر مىشود ، چرا كه تقوا همان حالت خدا ترسى درون است كه انگيزه‌اى است نيرومند براى اعمال نيك و عامل باز دارنده‌اى است در برابر گناه .\r\nسپس مىافزايد : « پس براى تحصيل تقوا فرصت را غنيمت شمريد و براى بهشت ( جاويدان ) عمل شايستهء آن را انجام دهيد » ( فاهتبلوا هبلها « 3 » ، و اعملوا للجنّة عملها ) .\r\nاشاره به اين كه : بهشت و سعادت را رايگان به كسى نمىدهند ، و با گمان و پندار و ادعاهاى تو خالى حاصل به دست نمىآيد ، كليد بهشت همان اعمال صالح است و اعمال صالح از تقوا بر مىخيزد .\r\nو در ادامه ، اشاره به وضع دنيا و آخرت و موقعيت هر كدام از اين دو گروه مىفرمايد : « ( بدانيد ) دنيا به عنوان اقامتگاه هميشگى شما خلق نشده ، بلكه به عنوان گذرگاه شما آفريده شده است تا از آن زاد و توشه اعمال صالح براى سراى جاودانى برگيريد » ( فإنّ الدّنيا لم تخلق لكم دار مقام ، بل خلقت لكم مجازا لتزوّدوا منها الأعمال إلى دار القرار ) .\r\n\r\n\r\n","description":"","footnote":"\r\n( 1 ) « برّز » از مادّهء « بروز » به معنى ظهور و آشكار شدن و به معنى پيشى گرفتن است . توضيح اين كه اين واژه ، گاه به صورت ثلاثى مجرّد ( برز بر وزن ضرب ) به معنى آشكار شدن و گاه به صورت باب تفعيل ( برّز بر وزن صرّف ) به معنى پيشى گرفتن آمده است و در متن بالا به صورت دوّم به كار رفته است هر چند در بعضى از نسخ به صورت ثلاثى مجرّد است .\r\n( 2 ) « مهل » معنى اسم مصدرى دارد و به معنى « وفق » و مداراست اين واژه در معنى فرصت براى انجام عمل صالح نيز به كار مىرود .\r\n( 3 ) « هبل » گاه معنى هلاكت و از دست دادن چيزى است و گاه به معنى غنيمت آمده ، و اهتبال گاه به معنى خدعه كردن و گاه به معنى غنيمت گرفتن و به چنگ آوردن چيزى است و در خطبه بالا به معنى دوّم است .\r\n","page_name":" 444 ","page_number":444},
  {"content":"\r\n\r\nجهان‌بينى اسلامى كه بارها در قرآن و در نهج البلاغه آمده است دنيا را يك گذرگاه ، يك پل ، يك ميدان تمرين ، و سرانجام يك بازار تجارت و مقدمه‌اى براى آخرت كه جايگاه اصلى انسان است معرفى مىكند ، و اگر با اين ديدگاه به دنيا بنگريم همه چيز در نظر ما رنگ ديگرى به خود مىگيرد و ما را از آلودگى به گناه و ظلم و ستم باز مىدارد و به سوى نيكيها دعوت مىكند .\r\nولى پيروان مكتبهاى مادى كه دنيا و مواهب آن را هدف نهايى خود مىپندارند و از سراى آخرت به كلى غافلند ، آلودگى به گناهان و كشمكشهاى پايان ناپذير براى جلب اموال و دست آوردن مقامات ظاهرى در انتظار آنهاست ، هرگز آتش جنگ در ميانشان فروكش نمىكند و درگيريها در ميان آنان پايان نمىپذيرد .\r\nو در آخرين جملهء اين خطبه در يك نتيجه‌گيرى كوتاه و زيبا و پر معنا مىفرمايد : « اكنون كه چنين است ، به سرعت آمادهء كوچ كردن از آن باشيد و مركبها را براى ترك دنيا آماده كنيد » ( فكونوا منها على أوفاز « 1 » ، و قرّبوا الظّهور للزّيال « 2 » ) .\r\nاشاره به اين كه : وقت بسيار تنگ است و موانع فراوان ، و زمان كوچ كردن كاملا نامعلوم است ، نه تنها پيران كه جوانان نيز بايد هميشه به حالت آماده باش ، باشند . چه بسيار پدران پير و رنجور و ناتوان ماندند و جوانان سالم و نيرومند رفتند .\r\n\r\n\r\n","description":"","footnote":"\r\n( 1 ) « اوفاز » جمع « وفز » ( بر وزن نبض ) به معنى سرعت كردن و عجله نمودن و آمادهء سفر گشتن است .\r\n( 2 ) « زيال » به معنى « مفارقت » است و جملهء « قرّبوا الظهور للزيال » مفهومش اين است كه مركبها را آماده كنيد براى كوچ كردن از دنيا و لازمهء آن انجام اعمال صالح و توبه از گناه و اداى حقوق خلق و خالق است .\r\n","page_name":" 445 ","page_number":445},
  {"content":"\r\n\r\n\r\nنكته نتيجهء خطبه\r\nامام عليه السّلام در اين خطبه به نكته‌هاى مهمّى اشاره مىكند كه به طور خلاصه چنين است :\r\n1 - در آغاز خطبه همه را توجه به حضور خداوند در همه جا و آگاهى او از اسرار درون وجود انسان جلب مىكند ، تا همگان مراقب اعمال خويش باشند .\r\n2 - گواهى حقيقى بر وحدانيّت حق و نبوت پيامبر را آن آگاهى مىشمرد كه درون و برون با هم هماهنگ باشد و از هر گونه نفاق و دو رويى جدا گردد .\r\n3 - توجه همگان را به نزديك بودن مرگ و كوچ از دنيا كه سبب بيدارى و آگاهى است جلب مىكند .\r\n4 - مخاطبان خود را به مطالعهء تاريخ گذشتگان در كتابها و در آثارى كه از آنها در شهرها و بيابانها باقى مانده ، دعوت مىنمايد ، تا بدانند هر كه باشند و به هر جا برسند سرانجام چنين سرنوشتى را دارند .\r\n5 - به دنبال اين اندرزها همه را به تقوا فرا مىخواند ، همان تقوايى كه در درون قلب انسان جاى گيرد و آثارش در تمام اعمال او ظاهر شود .\r\n6 - اين نكته را به همهء مخاطبان ياد آور مىشود كه بهشت را بى حساب و كتاب به كسى نمىدهند ، به بها مىدهند ، به بهانه ، نمىدهند .\r\n7 - سرانجام اين نكتهء مهم را ياد آور مىشود كه دنيا گذرگاهى است نه جايگاه اقامت ، بازار تجارتى است كه بايد همه از آن زاد و توشه بر گيرند و در هر زمان آمادهء رحيل و حركت باشند .\r\n\r\n","description":"","footnote":"","page_name":" 446 ","page_number":446},
  {"content":"\r\n\r\n\r\nخطبهء 133 « 1 » و من خطبة له عليه السّلام يعظّم اللّه سبحانه و يذكر القرآن و النبي صلّى اللّه عليه و آله و يعظ الناس\r\nاز خطبه امام عليه السّلام است كه پيرامون عظمت خداوند و ياد آورى قرآن و پيامبر اسلام صلّى اللّه عليه و آله و اندرز مردم سخن مىگويد .\r\n\r\nخطبه در يك نگاه\r\nبا يك نگاه اجمالى به خطبه روشن مىشود كه از پنج بخش مهم تشكيل يافته است .\r\n\r\n\r\n","description":"","footnote":"\r\n( 1 ) « سند خطبه » نويسندهء « مصادر نهج البلاغه » سند ديگرى براى اين خطبه نيافته است ، جز اين كه گفتار « ابن ابى الحديد » را كه مىگويد : « آنچه در اين خطبه آمده است بخشهايى است كه « سيّد رضى » از خطبهء طولانى برگزيده است » دليل بر اين مىداند كه او اصل خطبه را ديده ، هر چند به مدرك آن اشاره نكرده است . ولى اين احتمال نيز وجود دارد كه گفتار « ابن ابى الحديد » استنباطى از همين خطبهء موجود نهج البلاغه باشد چرا كه « سيّد رضى » با تعبير « منها و منها » كه در اين خطبه مكرّر آمده ، نشان داده است كه خطبه را به اصطلاح تقطيع كرده است و عدم پيوند ميان اين بخشها نيز نشان مىدهد كه اصل خطبه بسيار مفصّل‌تر بوده است .\r\nنويسندهء مصادر بعد از بيان بالا مىافزايد : ( « آمدى » ( از علماى قرن پنجم ) نيز در « غرر » اين خطبه را با تفاوتهايى ذكر كرده كه نشان مىدهد احتمالا آن را از منبع ديگرى گرفته است ) .\r\n","page_name":" 447 ","page_number":447},
  {"content":"\r\n\r\nبخش اوّل از عظمت خداوند و قدرت مطلقهء او و سجدهء تمام موجودات در برابر ذات پاكش سخن مىگويد .\r\nدر بخش دوّم به عظمت قرآن و دوام و بقاى آن اشاره مىفرمايد .\r\nبخش سوّم در مورد پيامبر اكرم صلّى اللّه عليه و آله است كه خداوند او را بعد از يك دورهء فترت فرستاد . و نبوت را با او پايان داد .\r\nدر بخش چهارم سخن از كم ارزش بودن دنيا به ميان آورده و همگان را به هوشيارى و شناخت دنيا و گرفتن زاد و توشه از آن دعوت مىفرمايد .\r\nدر پنجمين و آخرين بخش ، اندرزهاى شايسته و مؤثرى به همهء مخاطبان مىدهد و بار ديگر به سراغ قرآن و عظمت آن و لزوم تدبّر در آياتش باز مىگردد ، و به اين ترتيب يك نسخهء كامل سعادت براى رهروان راه حق مىنويسد\r\n.\r\n\r\n","description":"","footnote":"","page_name":" 448 ","page_number":448},
  {"content":"\r\n\r\n\r\nبخش اوّل\r\nو انقادت له الدّنيا و الآخرة بأزمّتها ، و قذفت إليه السماوات و الأرضون مقاليدها ، و سجدت له بالغدوّ و الآصال الأشجار النّاضرة ، و قدحت له من قضبانها النّيران المضيئة ، و آتت أكلها بكلماته الثّمار اليانعة .\r\n\r\nترجمه\r\nدنيا و آخرت زمامهاى خود را به خداوند سپرده و مطيع او هستند ، آسمانها و زمينها كليدهاى خود را به دست قدرت او افكنده ، و درختان سرسبز هر صبحگاهان و شامگاهان در برابر او سجده مىكنند و از شاخه‌هاى خود آتش‌هاى پر نور به فرمان او مىافروزند ، و ميوه‌هاى رسيدهء آنها به فرمان خدا ( در هر زمان ) غذاى ( انسانها ) را تقديم داشته‌اند .\r\n\r\nشرح و تفسير همه چيز اين جهان به فرمان اوست\r\nامام عليه السّلام در اين بخش به بيان گوشه‌اى از اوصاف والاى خداوند پرداخته و در پنج جمله به نكته‌هاى دقيقى در اين زمينه اشاره مىفرمايد : نخست مىگويد :\r\n« دنيا و آخرت تمام زمامهاى خود را به او سپرده و مطيع او شده‌اند » ( و انقادت له الدّنيا و الآخرة بأزمّتها « 1 » ) .\r\n\r\n\r\n","description":"","footnote":"\r\n( 1 ) « ازمّه » جمع « زمام » به معنى مهار و افسار است .\r\n","page_name":" 449 ","page_number":449},
  {"content":"\r\n\r\nدر حقيقت دنيا و آخرت را به حيوانهاى راهوار و رامى تشبيه فرموده كه زمامش بدست اوست و مىبرد هر جا كه ارادهء او تقاضا كند .\r\nدر دوّمين جمله ، همين معنا را به لباس ديگرى آراسته و چنين مىفرمايد :\r\n« آسمانها و زمينها كليدهاى خود را به دست قدرت او افكنده‌اند » ( و قذفت إليه السماوات و الأرضون مقاليدها « 1 » ) .\r\nهر جا را اراده كند مىگشايد و هر جا را اراده كند قفل مىنمايد و همهء كارهاى او مطابق حكمت است .\r\nو در سوّمين جمله به سجود درختان پر طراوت در برابر ذات پاك او اشاره كرده مىفرمايد : « درختان سرسبز هر صبحگاهان و شامگاهان در برابر او سجده مىكنند » . ( و سر تسليم فرو مىآورند ) ( و سجدت له بالغدوّ و الآصال « 2 » الأشجار النّاضرة ) .\r\nبديهى است تكيه بر اشجار ناضره ( درختان سرسبز ) به معنى انحصار نيست ، بلكه نمونه‌اى از زيباترين موجودات زنده جهان آفرينش است ، كه هر ورقش دفترى است معرفت كردگار . و نيز صبح و شام اشاره به تمام اوقات است ، همان گونه كه گاه مىگوييم ما صبح و شام در خدمت اسلام هستيم يعنى در همه حال لذا قرآن مجيد به طور مطلق مىگويد :  « وَ النَّجْمُ وَ الشَّجَرُ\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nيَسْجُدانِ »  « 1 » . اين احتمال نيز وجود دارد كه آثار و عظمت خداوند در درختان به هنگام طلوع و غروب خورشيد از هر زمان آشكارتر است .\r\nاين سجده ممكن است با زبان حال باشد چرا كه نظام دقيق آفرينش آنها از علم و قدرت بىپايان آفريننده‌اش حكايت مىكند ، و ممكن است به زبان قال باشد ، بنابر اين كه همهء ذرات موجودات جهان از علم و شعورى برخوردارند و خدا را آگاهانه تسبيح مىگويند و براى او سجده مىكنند .\r\nدر چهارمين جمله مىافزايد : « و از شاخه‌هاى خود آتش‌هاى نورانى به فرمان او بر مىافروزند » ( و قدحت « 2 » له من قضبانها « 3 » النّيران المضيئة ) .\r\nو اين از عجايب قدرت خداست كه از ميان آب و خاك ، مادّه‌اى ايجاد مىكند كه كانون آتش و نورانيّت است ، همان آتش و نورى كه بسيارى از مشكلات انسانها در پرتو آن حل مىشود .\r\nو در آخرين و پنجمين جمله مىفرمايد : « ميوه‌هاى رسيدهء آنها به فرمان خدا ( در هر زمان ) غذاى ( انسانها ) را تقديم كرده‌اند » ( و اتت أكلها بكلماته الثّمار اليانعة « 4 » ) .\r\n\r\nنكته بر هر چه نظر كردم سيماى تو مىبينم\r\nجمله‌هاى پر معنى بالا كه آثار توحيد و عظمت خدا را در عبارات مختلف و\r\n\r\n\r\n","description":"","footnote":"\r\n( 1 ) الرحمن ، آيهء 6 .\r\n( 2 ) « قدحت » از مادّهء « قدح » ( بر وزن مدح ) به معنى زدن سنگ و چخماق به يكديگر براى توليد جرقّهء آتش است ، كه در قديم معمول بوده است سپس به معنى برافروختن آتش آمده است .\r\n( 3 ) « قضبان » جمع « قضيب » به معنى شاخهء درخت است و « قضب » ( بر وزن نبض ) به معنى ميوه‌هاى بوته‌اى نيز آمده است .\r\n( 4 ) « يانعه » از مادّهء « ينع » ( بر وزن منع ) به معنى رسيدن و شاداب شدن ميوه است .\r\n","page_name":" 451 ","page_number":451},
  {"content":"\r\n\r\nلباسهاى گوناگون بيان مىدارد ، هماهنگ با آيات قرآن است .\r\nقرآن مجيد در يك جا مىفرمايد : «  « لَهُ الْحَمْدُ فِي الْأُولى وَ الْآخِرَةِ وَ لَهُ الْحُكْمُ وَ إِلَيْهِ تُرْجَعُونَ »  ؛ ستايش براى اوست در اين جهان و در جهان ديگر ، حاكميت نيز ( در دو جهان ) از آن اوست و همهء شما به سوى او باز گردانده مىشويد » « 1 » .\r\nو در جاى ديگر مىفرمايد : «  « لَهُ مَقالِيدُ السَّماواتِ وَ الْأَرْضِ »  ؛ كليدهاى آسمان و زمين از آن اوست » « 2 » .\r\nو در آيهء ديگر مىخوانيم : «  « أَ لَمْ تَرَ أَنَّ اللَّهَ يَسْجُدُ لَهُ مَنْ فِي السَّماواتِ وَ مَنْ فِي الْأَرْضِ وَ الشَّمْسُ وَ الْقَمَرُ وَ النُّجُومُ وَ الْجِبالُ وَ الشَّجَرُ وَ الدَّوَابُّ »  ؛ آيا نديدى كه تمام كسانى كه در آسمانها و كسانى كه در زمينند براى خدا سجده مىكنند ، و ( همچنين ) خورشيد و ماه و ستاره‌گان و كوهها و درختان و جنبدگان » « 3 » .\r\nو نيز مىفرمايد : «  « الَّذِي جَعَلَ لَكُمْ مِنَ الشَّجَرِ الْأَخْضَرِ ناراً فَإِذا أَنْتُمْ مِنْهُ تُوقِدُونَ »  ؛ همان خدايى كه براى شما از درخت سبز آتش آفريد و شما به وسيلهء آن آتش مىافروزيد » « 4 » .\r\nو نيز در جاى ديگر فرموده : «  « وَ هُوَ الَّذِي أَنْشَأَ جَنَّاتٍ مَعْرُوشاتٍ وَ غَيْرَ مَعْرُوشاتٍ وَ النَّخْلَ وَ الزَّرْعَ مُخْتَلِفاً أُكُلُهُ »   « كُلُوا مِنْ ثَمَرِهِ إِذا أَثْمَرَ »  ؛ او كسى است كه باغهاى معروش ( باغهايى كه شاخه‌هاى درختانش روى دار بست‌هاست ) و باغهاى غير معروش آفريد ، و همچنين نخل و انواع زراعت كه از\r\n\r\n\r\n","description":"","footnote":"\r\n( 1 ) قصص ، آيهء 70 .\r\n( 2 ) زمر ، آيهء 63 .\r\n( 3 ) حج ، آيهء 18 .\r\n( 4 ) يس ، آيهء 80 .\r\n","page_name":" 452 ","page_number":452},
  {"content":"\r\n\r\nنظر ميوه و طعم با هم متفاوتند . . . از ميوه‌هاى آن به هنگامى كه به ثمر مىرسد بخوريد . . . » « 1 » .\r\nبه هر حال هر چه در آيات قرآن مجيد و خطبه‌هايى همچون خطبهء بالا دقت مىكنيم ، عظمت و قدرت و نعمت خداوند بر ما آشكارتر مىشود و حس شكرگزارى ، ما را به سوى او فرا مىخواند تا از چشمهء زلال معرفتش سيراب شويم و به صفات جمال و جلالش آشنا گرديم .\r\n\r\n\r\n","description":"","footnote":"\r\n( 1 ) انعام ، آيهء 141 .\r\n","page_name":" 453 ","page_number":453},
  {"content":"\r\n . \r\n","description":"","footnote":"","page_name":" 454 ","page_number":454},
  {"content":"\r\n\r\n\r\nبخش دوّم\r\nمنها : و كتاب اللّه بين أظهركم ناطق لا يعيا لسانه ، و بيت لا تهدم أركانه ، و عزّ لا تهزم أعوانه .\r\n\r\nترجمه\r\nكتاب خداوند در ميان شماست سخنگويى است كه هرگز زبانش ( از حق گويى ) خسته نمىشود ، و خانه‌اى است كه پايه‌هايش هرگز فرو نمىريزد ، و قدرتى است كه هيچ‌گاه يارانش شكست نمىخورند !\r\n\r\nشرح و تفسير قرآن كتاب جاويدان\r\nامام عليه السّلام در اين بخش كوتاه از كلامش ، به اهميّت كلام اللّه ، قرآن مجيد مىپردازد و با سه جمله كوتاه و گويا ، حق مطلب را ادا مىكند مىفرمايد : « كتاب خداوند در ميان شماست سخنگويى است كه هرگز زبانش ( از حق گويى ) خسته نمىشود ، و خانه‌اى است كه پايه‌هايش هرگز فرو نمىريزد ، و قدرتى است كه هيچ گاه يارانش شكست نمىخورند » ( و كتاب اللّه بين أظهركم « 1 » ناطق لا\r\n\r\n\r\n","description":"","footnote":"\r\n( 1 ) « اظهر » جمع « ظهر » به معنى پشت هر چيزى است و تعبير به « بين اظهركم » در بسيارى از موارد به معنى دفاع كردن از چيزى به كار مىرود ، چرا كه هنگامى كه افراد ، بخواهند مثلا از شهرى دفاع كنند پشت به آن شهر كرده و اطراف آن حلقه مىزنند و رو به سوى دشمن مىكنند . سپس اين تعبير در مواردى كه شخص يا چيزى در ميان جمعيّتى قرار دارد اعم از اين كه پشتيبان او باشند يا نباشند به كار رفته است و در خطبهء بالا به همين معناست .\r\n","page_name":" 455 ","page_number":455},
  {"content":"\r\n\r\nيعيا « 1 » لسانه ، و بيت لّاتهدم أركانه ، و عزّ لا تهزم أعوانه ) .\r\nدر جملهء اوّل اشاره به هدايت قرآن در هر زمان و هر مكان و در هر شرايط و هر دوران مىنمايد ، گر چه ظاهرا خاموش است ولى با صد زبان ، پيوسته سخن مىگويد و هر كس در كنار آن بنشيند و گوش هوش به آن بسپارد آواز قرآن را مىشنود كه درس‌هاى زندگى سعادت بخش را پيوسته در گوش انسانها فرو مىخواند .\r\nجمله « لا يعيا لسانه » ( زبانش خسته و ناتوان نمىشود ) ممكن است اشاره به اين باشد كه گذشت زمان هرگز حقايق قرآن را كهنه نمىكند ، و چنان كه در روايات وارد شده همواره تازه و شاداب است « 2 » .\r\nو در جملهء دوّم اشاره به نكته ديگرى مىكند و آن مسألهء حافظيّت قرآن است ، همان گونه كه يك خانهء مستحكم كه داراى ستون‌هاى استوار است اهل خود را از گزند حوادث ، گرما ، سرما ، حيوانات درنده و دشمنان و سارقان حفظ مىكند ، قرآن مجيد نيز پيروان خود را در چنبر تعليمات خود گرفته و از انحراف و گمراهى و وسوسه خناسان و دستبرد شياطين محفوظ مىدارد .\r\nو در سوّمين جمله به اين حقيقت اشاره مىفرمايد كه هر كس در سايهء قرآن قرار گيرد و به يارى قرآن برخيزد ، قدرتى شكست‌ناپذير مىشود ، چرا كه قدرت هدايت قرآن از قدرت خداوند سرچشمه گرفته و قدرت خداوند شكست‌ناپذير است ، و به مصداق «  « إِنْ يَنْصُرْكُمُ اللَّهُ فَلا غالِبَ لَكُمْ »  « 3 » ؛ اگر\r\n\r\n\r\n","description":"","footnote":"\r\n( 1 ) « يعيى » از مادّهء « عىّ » ( بر وزن حىّ ) به معنى خسته شدن و ناتوان گشتن است و به گفتهء « راغب » در « مفردات » در اصل به معنى ناتوانى و عجزى است كه بر اثر راه رفتن زياد به جسم انسان عارض مىشود سپس به هر نوع عجز و ناتوانى و تعب اطلاق شده است .\r\n( 2 ) اين سخن در حديثى از امام صادق عليه السّلام نقل شده است كه فرمود : « هو في كلّ زمان جديد و عند كلّ قوم غضّ إلى يوم القيامة » . ( بحار الانوار ، جلد 2 ، صفحهء 280 ) .\r\n( 3 ) آل عمران ، آيهء 160 .\r\n","page_name":" 456 ","page_number":456},
  {"content":"\r\n\r\nخدا شما را يارى كند هيچ كس بر شما چيره نمىشود » ، آنان كه مشمول يارى قرآن شوند از هيچ دشمنى شكست نمىخورند .\r\n\r\nنكته قرآن ناطق\r\nممكن است جمله‌اى كه در فراز بالا آمد كه از قرآن به ناطقى خستگى ناپذير تعبير فرموده ، اين سؤال را برانگيزد كه چگونه اين تعبير با بيان ديگرى كه از شخص امام عليه السّلام در خطبهء 158 نقل شده سازگار است ، آن جا كه مىفرمايد : « ذلك القرآن فاستنطقوه و لن ينطق و لكن اخبركم عنه ؛ اين قرآن است او را به نطق در آوريد ولى او هرگز سخن نمىگويد اما من شما را از آن با خبر مىسازم » .\r\nو با جمله ديگرى كه در خطبهء 183 آمده است كه مىفرمايد : « فالقرآن آمر زاجر و صامت ناطق ؛ قرآن امر و نهى مىكند و خاموش و گوياست » .\r\nآيا اين تعبيرات با هم تضاد ندارد ؟\r\nپاسخ اين سؤال با كمى دقت روشن مىشود . يا به تعبير ديگر عبارات بالا يكديگر را تفسير مىكنند زيرا هنگامى كه امام عليه السّلام در يك عبارت از قرآن تعبير به صامت و ناطق مىكند ، مفهومش اين است كه هر تعبيرى ناظر به چيزى است مثلا مىتوان گفت : قرآن از نظر ظاهر خاموش است ولى در واقع با صداى رسا سخن مىگويد ، يا اين كه در برابر افراد سطحىنگر خاموش است ولى براى انديشمندان و متدّبران در قرآن به وضوح سخن مىگويد ، و يا اين كه قرآن در ادامهء راهكارهاى اصولى ناطق است ولى براى تطبيق آن بر مصاديق و استنباط احكام جزئى ( مانند داستان تحكيم در جريان جنگ صفّين ) بايد مجتهدان\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nآگاه از آن سخن بگويند .\r\nاين احتمالات سه‌گانه منافاتى با هم ندارند و همه مىتواند در مفهوم جامع كلام امام عليه السّلام جمع شوند .\r\nدر ذيل همين خطبه توضيح بيشترى در اين زمينه خواهد آمد .\r\n\r\n","description":"","footnote":"","page_name":" 458 ","page_number":458},
  {"content":"\r\n\r\n\r\nبخش سوّم\r\nمنها : أرسله على حين فترة من الرّسل ، و تنازع من الألسن ، فقفّى به الرّسل ، و ختم به الوحي ، فجاهد في اللّه المدبرين عنه ، و العادلين به .\r\n\r\nترجمه\r\nخداوند او ( پيامبر اسلام ) را پس از يك دوران فترت و فاصله از پيامبران پيشين فرستاد ، به هنگامى كه هر كسى به گونه‌اى ( از مذهب خود ) سخن مىگفت ( و نزاع در ميان آنها در گرفته بود ) او را به دنبال رسولان ( پيشين ) فرستاد ( تا برنامه‌هاى آنها را كامل كند ) و وحى ( خود ) را با او پايان داد . و او در راه خدا با كسانى كه به خدا پشت كرده و آنها كه براى او همتايى قرار داده بودند به جهاد پرداخت .\r\n\r\nشرح و تفسير رسالت خاتم الأنبيا\r\nبه دنبال بخش اوّل و دوّم كه سخن از صفات پروردگار و قرآن مجيد مىگفت ، امام عليه السّلام در اين بخش ، در چند جملهء كوتاه و پر معنا از پيامبر اكرم صلّى اللّه عليه و آله سخن مىگويد ، مىفرمايد : « خداوند او ( پيامبر اسلام ) را پس از يك دوران فترت و فاصله ، از پيامبران پيشين فرستاد ، به هنگامى كه هر كسى به گونه‌اى ( از مذهب خود ) سخن مىگفت ( و نزاع در ميان آنها در گرفته بود ) » ( أرسله على حين\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nفترة « 1 » من الرّسل ، و تنازع من الألسن ) .\r\nتعبير به « تنازع من الألسن » اشاره به اين است كه گفتگوهاى پيروان مذاهب مختلف ، اعم از بت‌پرستان و اهل كتاب و آنان كه به هيچ مذهبى ايمان نداشتند ، يك گفتگوى منطقى با محتواى فكرى و عقلى نبود ، بلكه هر كدام براى اثبات حقانيّت خود الفاظى از روى تعصّب به هم مىبافتند ، و همين نزاع و اختلافهاى لفظى گاه سرچشمهء جنگها و خون‌ريزيهاى شديدى مىشد .\r\nسپس مىافزايد : « خداوند او را به دنبال رسولان ( پيشين ) فرستاد ( تا برنامه‌هاى آنها را كامل كند ) و وحى خود را به او پايان داد » ( فقفّى « 2 » به الرّسل ، و ختم به الوحي ) .\r\nدر اين جا امام عليه السّلام ، به دو نكته اشاره مىفرمايد : نخست اين كه : پيامبر اسلام صلّى اللّه عليه و آله مسير پيامبران پيشين را ادامه داد ، چرا كه مسير همهء آنها از نظر كلى يكى است ، و ديگر اين كه : برنامه‌هاى آنها را به كمال رسانيد و نبوت را به او ختم كرد .\r\nو در پايان اين فراز مىفرمايد : « پس او در راه خدا با كسانى كه به خدا پشت كرده ، و آنها كه براى او همتايى قرار داده بودند به جهاد پرداخت » ( فجاهد في اللّه المدبرين عنه ، و العادلين « 3 » به ) .\r\n\r\n\r\n","description":"","footnote":"\r\n( 1 ) « فترة و فتور » در اصل به معنى سكون و آرامش است و گاه به معنى ضعف و سستى مىآيد و به فاصله ميان دو حركت يا دو حادثه يا دو انقلاب نيز گفته مىشود و به همين مناسبت از فاصله‌هاى ميان ظهور انبياى بزرگ به دوران فترت تعبير مىكنند .\r\n( 2 ) « قفّى » از مادّهء « قفا » به معنى پشت آمده است . اين تعبير در مورد پشت سر چيز ديگرى در آمدن به كار مىرود .\r\n( 3 ) « عادلين » جمع « عادل » از مادّهء « عدل » ( بر وزن فكر ) است به معنى معادل و شبيه و همتا قرار دادن مىباشد و هر گاه از مادّهء « عدل » ( بر وزن نظم ) گرفته شود به معنى عدالت و دادگرى است و اگر از مادّهء « عدول » باشد به معنى منحرف شدن و بازگشت از چيزى است بنابر اين واژهء « عادل » در سه معنا به كار مىرود ولى در خطبهء بالا به همان معنى اوّل يعنى همتا قرار دادن آمده است . ( توجه كنيد معنى اوّل معمولا به وسيله « باء » متعدى مىشود و معنى سوّم به وسيله « عن » ) .\r\n","page_name":" 460 ","page_number":460},
  {"content":"\r\n\r\nدر واقع كافران دو گروه بودند : گروهى كه به كلى خدا را به فراموشى سپرده و اعتقادى به حق نداشتند و گروه ديگرى كه مشرك بوده و براى خداوند همتايانى قرار داده بودند . پيامبر صلّى اللّه عليه و آله با هر دو گروه جهاد كرد ، نخست جهاد فرهنگى و تبليغى ؛ سيزده سال تمام به اين جهاد پرداخت و گروه زيادى را از اين طريق به آيين اسلام در آورد سپس هنگامى كه مشاهده كرد گروه معاندان و بندگان زر و زور ، سدّ راه مردم پاكدل و مانع پذيرش آيين خدا هستند ، دست به جهاد نظامى زد تا مانع را از سر راه بر دارد ، بىآن كه كسى را مجبور به پذيرش آيين خود كند ، چرا كه  « لا إِكْراهَ فِي الدِّينِ »  .\r\nكوتاه سخن اين كه : امام عليه السّلام در اين عبارت ، تمام برنامهء پيامبر اكرم صلّى اللّه عليه و آله را در جهاد خلاصه مىكند ، جهادى كه مفهوم وسيعى دارد و هر گونه تلاش و كوشش را براى پيشرفت آيين حق شامل مىشود .\r\nتعبير به « جاهد في اللّه » اشارهء لطيفى به اين نكته است كه او هرگز نه در بند مال بود ، و نه مقام ، و نه جاه ، و نه جلال ، بلكه ، تنها براى خدا و نجات بندگان او تلاش و جهاد نمود .\r\n\r\n","description":"","footnote":"","page_name":" 461 ","page_number":461},
  {"content":"\r\n . \r\n","description":"","footnote":"","page_name":" 462 ","page_number":462},
  {"content":"\r\n\r\n\r\nبخش چهارم\r\nمنها : و إنّما الدّنيا منتهى بصر الأعمى ، لا يبصر ممّا وراءها شيئا ، و البصير ينفذها بصره ، و يعلم أنّ الدّار وراءها . فالبصير منها شاخص ، و الأعمى إليها شاخص . و البصير منها متزوّد ، و الأعمى لها متزوّد .\r\n\r\nترجمه\r\nبه راستى كه دنيا ، منتهاى ديد كوردلان است ، و ما وراى آن ، چيزى نمىبينند ، در حالى كه شخص بصير و روشن ضمير ، ديدش در آن نفوذ مىكند و از آن مىگذرد ، و مىداند كه سراى جاويدان وراى آن است . از اين رو ، شخص بصير و بينا ، آمادهء كوچ كردن از دنياست ، حال آن كه ، كوردل اعمى ، چشمش را به آن دوخته و به سوى آن حركت مىكند ، ولى انسان بصير و بينا از آن ، زاد و توشه بر مىگيرد ، در حالى كه كوردل ، براى آن ، زاد و توشه مىاندوزد !\r\n\r\nشرح و تفسير دنيا آخرين نقطهء ديد كوردلان\r\n- امام عليه السّلام در اين بخش - آن گونه « شارح بحرانى » گفته ، نكات لطيف و جالبى را در عين فشردگى عبارات بيان فرموده و به اصولى كه رهگشاى زندگى انسانهاست توجه داده است :\r\nنخست مىفرمايد : « به راستى كه دنيا منتهاى ديد كوردلان است » ( و إنّما الدّنيا منتهى بصر الأعمى ) .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nو در توضيح و تكميل آن مىافزايد : « و ما وراى آن چيزى نمىبينند در حالى كه شخص بصير و روشن ضمير ، ديدش در آن نفوذ مىكند و از آن مىگذرد ، و مىداند كه سراى جاودان ، وراى آن است » ( لا يبصر ممّا وراءها شيئا ، و البصير ينفذها بصره ، و يعلم أنّ الدّار وراءها ) .\r\nآرى دنياپرستان ، به خاطر دلباختگى و شيفتگى ، نسبت به زرق و برق دنيا ، همچون كسى هستند كه در زندانى بدون روزنه ، محبوس است ، جز داخل زندان چيزى را نمىبينند ، يا ديد چشمشانشان ضعيف است و يا حجابها اطراف آنها را گرفته ، و يا هر دو .\r\nولى حق جويان حق طلب ، ديدشان نافذ و حجابى در برابر آنها نيست ، به همين دليل سراى آخرت را كه منزلگاه جاودانى آنهاست ، با چشم دل ، به روشنى مىبينند ، و تمام همّت خود را متوجّه آن مىسازند .\r\nاساسا اگر دنيا را آن چنان كه هست ، بشناسيم ، ايمان به آخرت به دنبال آن خواهد بود ، چرا كه دنيا ، منهاى آخرت ، نامفهوم است ، آيا خالق حكيم ، ممكن است اين همه تشكيلات وسيع جهان را بيافريند براى اين كه انسانها چند روزه ، در آن بخورند و بنوشند ، بخوابند و بيدار شوند و سرانجام بميرند و خاك شوند و به فراموشى سپرده شوند ؟ در حالى كه قسمت آغاز اين عمر كوتاه همانند قسمت پايانش ، آميخته با ضعف و ناتوانى است و قسمت ميانى كه قابل استفاده است توأم با انواع مشكلات و مصائب و درد و رنجهاست ؟ كدام حكيم ، چنين كار غير حكيمانه‌اى انجام مىدهد ؟ ! به همين دليل ، قرآن مجيد مىفرمايد :  « يَعْلَمُونَ ظاهِراً مِنَ الْحَياةِ الدُّنْيا وَ هُمْ عَنِ الْآخِرَةِ هُمْ غافِلُونَ »  ؛ آنها فقط ظاهرى از زندگى دنيا را مىدانند و از آخرت ( و پايان كار ) غافلند » « 1 » .\r\n\r\n\r\n","description":"","footnote":"\r\n( 1 ) روم ، آيهء 7 .\r\n","page_name":" 464 ","page_number":464},
  {"content":"\r\n\r\nدر دوّمين نكته كه در واقع جنبهء نتيجه نسبت به نكتهء اوّل ، دارد مىفرمايد : « از اين رو شخص بصير و بينا آمادهء كوچ كردن از دنياست ، حال آن كه كوردل اعمى ، چشمش را به آن دوخته و به سوى آن حركت مىكند » ( فالبصير منها شاخص ، و الأعمى إليها شاخص ) .\r\nبنابر اين تفسير « شاخص » در دو معنا به كار رفته ، و به اصطلاح مصداق « جناس تام » است ؛ معنى اوّل از مادّهء « شخوص » به معنى كوچ كردن و رخت بر بستن است ، و معنى دوّم خيره شدن و چشم به جايى دوختن و از حركت بازماندن ، گويى چشم مىخواهد از حدقه بيرون آيد و از آن جا رخت بربندد .\r\nاين عبارت تفسير دوّمى دارد كه بسيارى از شارحان نهج البلاغه فقط همان را ذكر كردند و آن اين كه « شاخص » در اين جا به معنى كوچ كننده است منتها هنگامى كه گفته شود : « منها شاخص » يعنى از آن كوچ مىكند و هنگامى كه گفته شود « اليها شاخص » يعنى به سوى آن كوچ مىكند و فرق افراد بصير و كوردل در همين است .\r\nو در سوّمين و آخرين نكته مىفرمايد : « انسان بصير و بينا از آن ( دنيا ) زاد و توشه بر مىگيرد در حالى كه كوردل براى آن ، زاد و توشه مىاندوزد ! » ( و البصير منها متزوّد ، و الأعمى لها متزوّد ) .\r\nدر اين تعبير لطيف نيز « متزوّد » به معنى كسى است كه زاد و توشه مىاندوزد ، بينايان از آن براى سراى آخرت زاد و توشه مىاندوزند ، همان گونه كه قرآن مجيد مىفرمايد :  « وَ تَزَوَّدُوا فَإِنَّ خَيْرَ الزَّادِ التَّقْوى »  « 1 » ولى كوردلان براى زيستن و عيش و نوش در دنيا ، زاد و توشه مىاندوزند ؛ تفاوت اين دو مسير كاملا مختلف ، فقط با كلمهء « منها » و « لها » مشخص شده است .\r\n\r\n\r\n","description":"","footnote":"\r\n( 1 ) بقره ، آيهء 197 .\r\n","page_name":" 465 ","page_number":465},
  {"content":"\r\n\r\n\r\nنكته\r\nهمواره دو ديدگاه در ميان انسان‌ها در مورد دنيا ، وجود داشته است :\r\nپيروان اديان آسمانى دنيا را به عنوان منزلگاهى مىديدند كه بايد در مسير آخرت از آن زاد و توشه برگيرند و به كمك اين زاد و توشه به مقصد نهايى كه سعادت جاويدان در سراى آخرت است برسند .\r\nديدگاه دوّم ديدگاه پيروان مكتب ماترياليسم و ماديگرى ( و مذاهبى كه متمايل به آنها بودند ) مىباشد كه دنيا را تنها سرمايهء انسان ، و هدف نهايى و مقصد اصلى او مىپنداشتند و تمام نيروى ، خود را براى نيل به آن به كار مىگرفتند .\r\nپيروان ديدگاه اوّل ، گاهى در عمل هماهنگ با پيروان ديدگاه دوّم مىشدند ، يعنى با اين كه اعتقادشان نسبت به دنيا اين بود كه وسيله‌اى براى تحصيل آخرت است ولى عملشان نشان مىداد كه آن اعتقاد ، فراموش شده و دنيا را به عنوان يك هدف نهايى پذيرفته‌اند .\r\nاز همين رو پيشوايان بزرگ دين ، با عبارات مختلف به آنها هشدار مىدادند تا در خواب نمانند و به بيراهه كشيده نشوند .\r\nگاه مىفرمودند : « تجهّزوا رحمكم اللّه فقد نودي فيكم بالرّحيل ؛ آمادهء حركت شويد خدا شما را رحمت كند ، به يقين فرياد « كوچ كنيد » در ميان شما بلند است » « 1 » و گاه مىفرمودند : « النّاس عبيد الدّنيا و الدّين لعق على السنتهم ؛ مردم ( غافل ) بندگان دنيايند و دين لقلقهء زبان آنهاست » « 2 » .\r\n\r\n\r\n","description":"","footnote":"\r\n( 1 ) نهج البلاغه ، خطبه 204 .\r\n( 2 ) بحار الانوار ، جلد 44 ، صفحهء 383 .\r\n","page_name":" 466 ","page_number":466},
  {"content":"\r\n\r\nو گاه مىفرمودند : « الدّنيا تغرّ و تضرّ و تمرّ ؛ دنيا مىفريبد و زيان مىرساند و مىگذرد » « 1 » .\r\nو گاه مانند خطبهء بالا مىفرمودند : « دنيا منتهاى ديد كوردلان است ، در ما وراى آن ، چيزى نمىبينند ، ولى بينايان روشن ضمير ديدشان در آن نفوذ كرده و از آن مىگذرد و جهان جاودانى را كه وراى آن است را مىبينند » .\r\nو سخت‌ترين مانع ، در مسير انسانها ، همين غفلت خطرناك است كه دامان گروه زيادى را مىگيرد ، و مهم‌ترين وظيفهء رهبران الهى ، توجه دادن مردم به اين واقعيت است كه ، دنيا گذرگاه است نه اقامتگاه !\r\n\r\n\r\n","description":"","footnote":"\r\n( 1 ) نهج البلاغه ، كلمات قصار شمارهء 415 .\r\n","page_name":" 467 ","page_number":467},
  {"content":"\r\n . \r\n","description":"","footnote":"","page_name":" 468 ","page_number":468},
  {"content":"\r\n\r\n\r\nبخش پنجم\r\nمنها : و اعلموا أنّه ليس من شيء إلّا و يكاد صاحبه يشبع منه و يملّه إلّا الحياة فإنّه لا يجد في الموت راحة . و إنّما ذلك بمنزلة الحكمة الّتي هي حياة للقلب الميّت ، و بصر للعين العمياء ، و سمع للأذن الصّمّاء ، وريّ للظّمآن ، و فيها الغنى كلّه و السّلامة . كتاب اللّه تبصرون به ، و تنطقون به ، و تسمعون به ، و ينطق بعضه ببعض ، و يشهد بعضه على بعض ، و لا يختلف في اللّه ، و لا يخالف بصاحبه عن اللّه . قد اصطلحتم على الغلّ فيما بينكم ، و نبت المرعى على دمنكم . و تصافيتم على حبّ الآمال ، و تعاديتم في كسب الأموال . لقد استهام بكم الخبيث ، و تاه بكم الغرور ، و اللّه المستعان على نفسي و أنفسكم .\r\n\r\nترجمه\r\nبدانيد در دنيا انسان ممكن است از هر چيزى سير شود جز از حيات و زندگى ( كه انسان هرگز از آن سير نخواهد شد ) ؛ چرا كه در فقدان آن احساس راحتى نمىكند . اين ( حيات و زندگى ) همانند علم و دانش است كه حيات قلب مرده ، و بينايى چشم نابينا ، و شنوايى گوش ناشنوا ، و مايهء سيراب شدن تشنگان است ، و بىنيازى و سلامت كامل ، تنها در آن مىباشد .\r\nاين كتاب خداست كه به وسيلهء آن ( حقايق را ) مىبينيد و با آن سخن مىگوييد و به وسيله آن مىشنويد ، بخشى از آن ، از بخش ديگر سخن مىگويد ، ( و متشابهات در پرتو محكمات تفسير مىشود ) بعضى گواه بعضى ديگر است ( و يكديگر را تأييد مىكند ) . آنچه دربارهء خدا مىگويد ، هماهنگ است ( و اختلافى\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nدر آن نيست ) و آن كس را كه دوست قرآن است از خدا جدا نمىسازد .\r\nشما در ميان خود بر خيانت و حسد و كينه ورزى توافق كرده‌ايد ، و گياهان متعفن بر مزبلهء ( افكار ) شما روييده . در محبّت و دلبستگى به آرزوها هماهنگ شده‌ايد ، ولى در كسب اموال به دشمنى پرداخته‌ايد . شيطان شما را سرگردان ساخته ( و راه سعادت و نجات را گم كرده‌ايد و ) اين فريبكار شما را به هلاكت افكنده است ! از خدا براى ( نجات خويش ) و شما يارى مىطلبم .\r\n\r\nشرح و تفسير\r\nامام عليه السّلام در اين بخش به مسائل مهم و نكات مختلفى اشاره مىكند كه ظاهرا چندان ارتباط ميان آنها نيست ، و به همين دليل بعضى از شارحان نهج البلاغه معتقدند اين جملات گزيده‌هايى است كه مرحوم « سيّد رضى » از سخن طولانى امام عليه السّلام كه پيوند مطالب در آن ، محفوظ بوده ، بر گرفته است ؛ چرا كه در آن فصاحت و بلاغت بيشترى يافته و اگر رابطه روشنى در ميان آنها نمىبينيم ، به همين دليل است ولى به هر حال هر نكته‌اى گوهر گرانبهايى است ، و حكمت والايى در آن نهفته است .\r\nنخست براى نشان دادن اهميّت علم و دانش كه حيات قلب آدمى است ، به سراغ تشبيهى مىرود و مىفرمايد : بدانيد در دنيا انسان ممكن است از هر چيزى سير شود جز از حيات و زندگى ( كه انسان هرگز از آن سير نخواهد شد ) چرا كه در فقدان آن احساس راحتى نمىكند » . ( و اعلموا أنّه ليس من شيء إلّا و يكاد صاحبه يشبع منه و يملّه إلّا الحياة فإنّه لا يجد في الموت راحة ) .\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nبسيارى از شارحان نهج البلاغه در اين جا اين سؤال را مطرح كرده‌اند ، كه :\r\nبيان فوق با آنچه از بعضى از آيات و روايات استفاده مىشود سازگار نيست ، كه مرگ براى اولياء اللّه راحت و مطلوب است .\r\nاز جمله در سورهء « جمعه » مىخوانيم : «  « قُلْ يا أَيُّهَا الَّذِينَ هادُوا إِنْ زَعَمْتُمْ أَنَّكُمْ أَوْلِياءُ لِلَّهِ مِنْ دُونِ النَّاسِ فَتَمَنَّوُا الْمَوْتَ إِنْ كُنْتُمْ صادِقِينَ »  ؛ بگو اى يهوديان ! اگر گمان مىكنيد كه فقط شما دوستان خداييد نه ساير مردم ، پس آرزوى مرگ كنيد اگر راست مىگوييد ( تا به لقاى محبوبتان برسيد ) « 1 » » و در سورهء « واقعه » مىخوانيم : «   « فَأَمَّا إِنْ كانَ مِنَ الْمُقَرَّبِينَ فَرَوْحٌ وَ رَيْحانٌ وَ جَنَّةُ نَعِيمٍ »   ؛ پس اگر او ( كسى كه در آستانهء مرگ قرار گرفته ) از مقربان باشد ، در روح و ريحان و بهشت پر نعمت است » « 2 » .\r\nبديهى است كسى كه خود را در آستانهء روح و ريحان و بهشت پر نعمت مىبيند ، از مرگ كراهت نخواهد داشت ، و در حديث مشهورى از پيامبر اكرم صلّى اللّه عليه و آله مىخوانيم : « ليس للمؤمن راحة دون لقاء اللّه ؛ براى مؤمن در اين جا راحتى غير از لقاء اللّه ( و شتافتن به ديار باقى ) نيست » « 3 » ، همين معنا با عبارت ديگرى از امام صادق عليه السّلام نقل شده است ، فرمود : « لا راحة لمؤمن على الحقيقة إلّا عند لقاء اللّه ؛ براى هيچ فرد با ايمانى حقيقتا ( در دنيا ) راحتى نيست مگر هنگام ملاقات پروردگار » « 4 » .\r\nو در دعاى معروف امام على بن الحسين عليه السّلام ( دعاى روز سه‌شنبه ) آمده\r\n\r\n\r\n","description":"","footnote":"\r\n( 1 ) جمعه ، آيهء 6 .\r\n( 2 ) واقعه ، آيات 88 - 89 .\r\n( 3 ) شرح نهج البلاغهء ابن ميثم ، جلد 3 ، صفحهء 157 .\r\n( 4 ) بحار الانوار ، جلد 69 صفحهء 69 .\r\n","page_name":" 471 ","page_number":471},
  {"content":"\r\n\r\nاست : « و اجعل الحياة زيادة لي في كلّ خير و الوفاة راحة لي من كلّ شرّ ؛ زندگى اين جهان را براى من سبب افزونى در هر نيكى قرار ده ، و وفات را سبب راحتى از هر بدى » .\r\nدر پاسخ اين ايراد جوابهاى متعددى ذكر شده كه از همه روشنتر اين است كه اين تعبير اشاره به تودهء مردم است ، كه غالبا از مرگ گريزانند ، و اما خاصّان پروردگار حساب ويژه‌اى دارند .\r\nاين احتمال نيز وجود دارد كه حتى اولياء اللّه از اين نظر كه مرگ به دوران زاد و توشه گرفتن و پيمودن مسير تكامل آنها پايان مىدهد از آن بيزارند .\r\nبه هر حال امام عليه السّلام اين مقدمه را به عنوان يك نتيجه گيرى و تشبيه در مورد علم و دانش كه هرگز انسان از آن سيراب نمىشود ذكر كرده است ، مىفرمايد :\r\nاين ( حيات و زندگى ) همانند علم و دانش است كه حيات قلب مرده ، و بينايى چشم نابينا و شنوايى گوش ناشنوا ، و مايه سيراب شدن تشنگان است و بىنيازى و سلامت كامل تنها در آن مىباشد » ( و إنّما ذلك بمنزلة الحكمة الّتي هي حياة للقلب الميّت ، و بصر للعين العمياء ، و سمع للأذن الصّمّاء ، وريّ « 1 » للظّمآن « 2 » ، و فيها الغنى كلّه و السّلامة ) .\r\nدر واقع امام عليه السّلام مىفرمايد : دو نوع حيات وجود دارد حيات مادى و جسمانى ، كه غالبا مردم از آن سير نمىشوند و حيات معنوى و روحانى ، كه از آن برتر است و آن ، علم و دانش مىباشد كه خردمندان و آگاهان هيچ گاه از آن ، سير و ملول نخواهند شد .\r\nبنابر اين مشارّ اليه « ذلك » دقيقا همان چيزى است كه قبل از آن وارد شده و\r\n\r\n\r\n","description":"","footnote":"\r\n( 1 ) « رىّ » معنى مصدرى دارد و به معنى سيراب شدن است .\r\n( 2 ) « ظمآن » از مادّهء « ظمأ » ( بر وزن طمع ) به معنى تشنه است .\r\n","page_name":" 472 ","page_number":472},
  {"content":"\r\n\r\nآن حيات مادى است كه تودهء مردم از آن سير نمىشوند .\r\nشگفت‌آور است كه در اين جا شارحان نهج البلاغه هر كدام ، احتمالى درباره جملهء بالا ذكر كرده‌اند در حالى كه تفسيرش روشن است و اين شبيه چيزى است كه در كلمات قصار امير مؤمنان عليه السّلام آمده است كه : « منهومان لا يشبعان طالب علم و طالب دنيا ؛ دو گرسنه‌اند كه هرگز سير نمىشوند ، طالب علم و طالب دنيا » . « 1 » به هر حال منظور از « حكمت » در عبارت فوق ، علم و دانش است همان علم و دانشى كه انسان را به خدا نزديك كند ، و امور زندگى مادى و معنوى را نظام بخشد ، و از بيهوده كارى باز دارد ، و در يك جمله ، همان گونه كه در قرآن مجيد آمده است : خير كثير را عائد صاحبش بنمايد ؛  « وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً »  « 2 » .\r\nامام عليه السّلام در عبارت پر معنى بالا ، اوصاف پنجگانه‌اى براى حكمت بيان مىكند ، و موقعيت آن را در زندگى مادى و معنوى بشر روشن مىنمايد ، نخست مىفرمايد : حكمت ، حيات قلب مرده است يعنى ارواح و افكارى كه بر اثر جهل همچون مردگان هيچ حركت و اثر مثبتى ندارند ، در پرتو علم و حكمت جان مىگيرند و زنده مىشوند و به حركت در مىآيند .\r\nدوّم و سوّم اين كه : حكمت ، چشمان كوردلان و گوشهاى ناشنوايان را بينا و شنوا مىكند و حقايقى را كه به خاطر فرو افتادن پرده‌هاى جهل بر چشم و گوش ناآگاهان قابل ديدن و شنيدن نبود براى آنها روشن مىسازد به گونه‌اى كه چهرهء حق را در سرتاسر آفرينش مىبينند و آواى تسبيح موجودات را\r\n\r\n\r\n","description":"","footnote":"\r\n( 1 ) نهج البلاغه ، كلمات قصار ، شمارهء 457 .\r\n( 2 ) بقره ، آيهء 269 .\r\n","page_name":" 473 ","page_number":473},
  {"content":"\r\n\r\nمىشنوند و پيام رهبران الهى را درك مىكنند .\r\nو در چهارمين و پنجمين وصف مىفرمايد : تشنگان حق از سرچشمهء حكمت سيراب مىشوند و تمام بىنيازى و سلامت را در آن مىيابند و به اين ترتيب چيزى از خير و بركت و سعادت و خوشبختى باقى نمىماند ، جز اين كه در حكمت و دانش نهفته است .\r\nامام عليه السّلام در ادامهء اين سخن ، بحث جالب و گويايى دربارهء قرآن مجيد بيان مىكند كه به عقيدهء بعضى از شارحان نهج البلاغه جمله‌هاى مستأنفه‌اى است كه ارتباط آن با جمله‌هاى قبل ، به خاطر جداسازى و گزينش سيّد رضى قطع شده است « 1 » ، ولى همان گونه كه مرحوم بحرانى در شرح خود بيان كرده ، اين جمله‌ها بى ارتباط با بحث سابق نيست چرا كه يكى از سرچشمه‌هاى مهم حكمت را كه قرآن مجيد مىباشد بيان فرموده ، يا به تعبير ديگر انگشت روى مصداق كامل حكمت گذارده ، و جالب اين كه اوصافى را كه براى قرآن بيان مىكند شبيه اوصافى است كه در جمله‌هاى بالا براى حكمت بيان فرمود .\r\nبه هر حال مىفرمايد : « اين كتاب خداست كه به وسيلهء آن ( حقايق را ) مىبينيد ، و با آن سخن مىگوييد ، و به وسيلهء آن مىشنويد ، بخشى از آن از بخشى ديگر سخن مىگويد ( و متشابهات در پرتو محكمات تفسير مىشود ) و بعضى گواه بعض ديگر است ( و يكديگر را تأييد مىكنند ) آنچه دربارهء خدا مىگويد هماهنگ است ( و اختلافى در آن نيست ) و كسى را كه همنشين اوست از خدا جدا نمىسازد » . ( كتاب اللّه « 2 » تبصرون به ، و تنطقون به ، و تسمعون به ،\r\n\r\n\r\n","description":"","footnote":"\r\n( 1 ) اين احتمال را « ابن ابى الحديد » و « مرحوم شارح خويى » و « محمّد عبده » برگزيده‌اند .\r\n( 2 ) « كتاب اللّه » در اين جا خبر مبتداى محذوف است و در اصل « هذا كتاب اللّه » بوده است .\r\nبعضى نيز احتمال داده‌اند كه خبر دوّم براى « ذلك » و يا عطف بيان براى خبر « ذلك » بوده باشد ولى اين دو احتمال بسيار بعيد است .\r\n","page_name":" 474 ","page_number":474},
  {"content":"\r\n\r\nو ينطق بعضه ببعض ، و يشهد بعضه على بعض ، و لا يختلف في اللّه ، و لا يخالف بصاحبه عن اللّه ) .\r\nاين اوصاف هفتگانه كه امام عليه السّلام دربارهء قرآن بيان فرموده از جهاتى شبيه اوصاف پنجگانه‌اى است كه براى حكمت به طور كلى بيان فرموده است .\r\nجالب اين كه در بسيارى از آيات قرآن مجيد كتاب و حكمت در كنار هم قرار گرفته‌اند « 1 » كه نشان مىدهد رابطهء تنگاتنگى در ميان آنهاست و پيامبران الهى در سايهء اين دو ( كتاب و حكمت پيش مىرفتند ) .\r\nبه هر حال اوصافى كه براى قرآن در اين عبارات آمده كه مايهء بينايى و شنوايى و سخن گفتن به حق است در آيات قرآن نيز به بعضى از آنها اشاره شده آن جا كه مىفرمايد : «  « قَدْ جاءَكُمْ بَصائِرُ مِنْ رَبِّكُمْ »  ؛ آياتى كه باعث بصيرت شما مىشود از سوى خداوند به سراغ شما آمد » « 2 » .\r\nبىشك آن قدر آيات الهى و نشانه‌هاى حق ، در قرآن مجيد وارد شده كه انسان به كمك آن مىتواند جمال حق را ببيند و با زبان گويا از آن دفاع كند و پيام خدا را از لابه‌لاى آن بشنود .\r\nجمله « ينطق بعضه ببعض » با جملهء : « يشهد بعضه على بعض » تفاوت روشنى دارد ، زيرا در جملهء نخست سخن از اين است كه آيات قرآن يكديگر را تفسير مىكند و متشابهات در پرتو محكمات تبيين مىشود ، ولى جملهء دوّم مىگويد آيات قرآن با يكديگر هماهنگ است و هر كدام ديگرى را تقويت مىكند و بر آن گواهى مىدهد .\r\nجملهء « و لا يختلف في اللّه » اشاره به اين است كه قرآن مجيد در بيان\r\n\r\n\r\n","description":"","footnote":"\r\n( 1 ) رجوع شود به بقره ، آيات 129 ، 151 ، 231 و آل عمران ، آيات 48 ، 81 و . . .\r\n( 2 ) انعام ، آيهء 104 .\r\n","page_name":" 475 ","page_number":475},
  {"content":"\r\n\r\nصفات جلال و جمال خدا و آيات عظمت او - كه مهمترين مباحث قرآن است - اختلافى با يكديگر ندارند و همه از آن ذات پاك جامع تمام كمالات و نامتناهى از هر جهت ، سخن مىگويند .\r\nو جملهء « و لا يخالف بصاحبه عن اللّه » اشاره به اين است كه هيچ يك از آيات قرآن انسان را از مسير حق دور نمىسازد بلكه به سوى او پيش مىبرد . آن كس كه تمسك به قرآن جويد هرگز گمراه نمىشود و هر كس اميد به آن بندد نااميد نمىگردد .\r\nقرآن مجيد خود را اين گونه معرفى مىكند : «  « أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً »  ؛ آيا دربارهء قرآن نمىانديشند ، اگر از سوى غير خدا بود اختلاف فراوانى در آن مىيافتند » « 1 » .\r\nسپس امام عليه السّلام در ادامهء اين سخن همچون طبيبى حاذق ، و پزشكى ماهر ، به بيان دردهاى معنوى مخاطبان خود مىپردازد و اين نكته را به آنها گوشزد مىكند كه چرا و به چه علت با داشتن چنين قرآنى نتوانستيد راه خود را به سوى حق ادامه دهيد ! - بنابر اين آنچه بعضى از شارحان پنداشته‌اند كه :\r\nجمله‌هاى بعد ارتباطى به جمله‌هاى قبل ندارد صحيح به نظر نمىرسد - .\r\nنخست مىفرمايد : ( گويى ) « شما در ميان خود بر خيانت و حسد و كينه‌ورزى توافق كرده‌ايد » ( قد اصطلحتم على الغلّ « 2 » فيما بينكم ) .\r\nسپس مىافزايد : « و گياهان متعفن بر مزبلهء ( افكار ) شما روييده » ( و نبت\r\n\r\n\r\n","description":"","footnote":"\r\n( 1 ) نساء ، آيهء 82 .\r\n( 2 ) « غلّ » از مادّهء « غلول » يا « غلل » ( بر وزن افول و اجل ) در اصل به معنى نفوذ تدريجى و مخفيانهء آب در ريشه درختان است ، سپس از آن جا كه خيانت به صورت مخفيانه و تدريجى حاصل مىشود به آن « غلّ » ( كه معنى اسم مصدرى دارد ) اطلاق مىشود .\r\n","page_name":" 476 ","page_number":476},
  {"content":"\r\n\r\nالمرعى على دمنكم « 1 » ) .\r\nاشاره به اين كه اعمال ناصواب شما از افكار آلوده شما نشأت مىگيرد .\r\nو در بيان سوّمين و چهارمين نقطهء ضعف آنها مىفرمايد : « در محبّت و دلبستگى به آرزوها با هم توافق كرده‌ايد ، ولى در كسب اموال به دشمنى پرداخته‌ايد » ( و تصافيتم على حبّ الآمال ، و تعاديتم في كسب الأموال ) .\r\nنقطهء اشتراك شما گرفتار شدن در چنگال آرزوهاى دور و دراز است ، و نقطهء اختلافتان در كسب مال ، كه هر كدام مىخواهيد مالى را كه در چنگ ديگرى است از او بربائيد .\r\nدر واقع نقاط ضعف آنها را مىتوان در چهار كلمه خلاصه كرد : كينه و حسد ، ريا كارى ظاهر سازى ، آرزوهاى دور و دراز و جنگ و ستيز براى كسب اموال ، و به يقين جامعه‌اى كه اين چهار صفت رذيله بر آن حاكم باشد هرگز روى آسايش و آرامش را نخواهد ديد ، پيوسته نزاع و كشمكش و جنگ و دعوا و انواع تنشها بر آن حاكم است و در چنين شرايطى در برابر دشمنان خارجى سخت ضعيف و زبون و ناتوانند ، آنها اگر اتفاق و اتحادى با هم داشته باشند در دنياپرستى و آرزوهاى دور و دراز است .\r\nاگر منظرهء زيبايى در ميان آنها ديده شود همچون منظرهء گلهاى زيبايى است كه بر مزبله برويد و ريشه آنها متعفن است .\r\nدر واقع گويا امام عليه السّلام مىخواهد اين نكته را به آنها بفهماند كه همان اصول حاكم بر جامعهء جاهلى قبل از اسلام كه در صدر همين خطبه به آن اشاره شد ، امروز در ميان شما بار ديگر زنده شده است .\r\n\r\n\r\n","description":"","footnote":"\r\n( 1 ) « دمن » جمع « دمنه » ( بر وزن فتنه ) به معنى سرگين و مزبله است و به كينه‌هاى درونى و قديمى نيز اطلاق مىشود .\r\n","page_name":" 477 ","page_number":477},
  {"content":"\r\n\r\nسپس امام عليه السّلام در پايان خطبه به يكى از ريشه‌هاى مهم انحراف آنها كه همان وسوسه‌هاى شياطين باشد اشاره كرده ، و در تعبير زيبايى مىفرمايد :\r\n« شيطان شما را سرگردان ساخته ( و راه سعادت و نجات را گم كرده‌ايد ) و اين فريبكار شما را به هلاكت افكنده ، از خدا براى ( نجات ) خويش و شما يارى مىطلبم » ( لقد استهام بكم الخبيث ، و تاه « 1 » بكم الغرور « 2 » ، و اللّه المستعان على نفسي و أنفسكم ) .\r\nقرآن مجيد مىگويد : «  « وَ لَوْ لا فَضْلُ اللَّهِ عَلَيْكُمْ وَ رَحْمَتُهُ ما زَكى مِنْكُمْ مِنْ أَحَدٍ أَبَداً »  ؛ اگر فضل و رحمت الهى بر شما نبود هرگز احدى از شما پاك نمىشد » . « 3 » و نيز مىگويد : «  « وَ لَوْ لا فَضْلُ اللَّهِ عَلَيْكُمْ وَ رَحْمَتُهُ لَاتَّبَعْتُمُ الشَّيْطانَ إِلَّا قَلِيلًا »  ؛ اگر فضل و رحمت خدا بر شما نبود جز عدهء كمى همگى از شيطان پيروى مىكرديد » « 4 » .\r\n« إستهام » از مادّهء « هيام » ( بر وزن قيام ) به معنى راه رفتن بدون هدف است و كسى كه بدون هدف راه مىرود حيران و سرگردان است و هرگز به مقصدى نمىرسد و از آن جا كه شخص عاشق در زندگى خود سرگردان است اين واژه به\r\n\r\n\r\n","description":"","footnote":"\r\n( 1 ) « تاه » از مادّهء « تيه » به معنى سرگردانى است و از مادّهء « توه » ( بر وزن لوح ) به معنى هلاكت است و معنى دوّم در عبارت بالا مناسب‌تر به نظر مىرسد .\r\n( 2 ) « غرور » اگر به ضم غين خواند شود به معنى فريب و نيرنگ است و اگر به فتح خوانده شود مفهوم وصفى دارد و به معنى شخص فريب كار است كه در آيات قرآن بر شيطان اطلاق شده است .\r\nدر نسخهء معروف « صبحى صالح » كه متن بالا از آن گرفته شده به صورت اوّل آمده است ولى در بسيارى از نسخ به صورت دوّم مىباشد و با توجه به هماهنگى جمله‌ها صورت دوّم مناسب‌تر به نظر مىرسد .\r\n( 3 ) نور ، آيهء 21 .\r\n( 4 ) نساء ، آيهء 83 .\r\n","page_name":" 478 ","page_number":478},
  {"content":"\r\n\r\nعشق شديد نيز اطلاق شده است .\r\nبه هر حال شيطان ، انسان را به پوچى و بىهدفى تشويق مىكند كه نتيجهء آن ، سرگردانى است و هم او انسان سرگردان را به بيراهه مىكشد و به هلاكت مىافكند و اگر يارى خداوند نباشد كسى به جايى نمىرسد .\r\nنتيجه اين كه : صفات درونى زشت آنها از يك سو ، و آسيب پذير بودن در برابر وسوسه‌هاى شياطين از سوى ديگر ، اسباب بدبختى آنها را فراهم ساخته و چشم بينا و گوش شنوا و زبان گويا و فهم صحيح را از آنها گرفته بود .\r\nو به اين ترتيب اين طبيب بزرگ الهى ريشه‌هاى درد و طرق درمان را در يك خطبه بيان فرمود .\r\n\r\nنكته‌ها اهميّت قرآن و نقش دنياپرستى در جنگها و نزاعها\r\nامام عليه السّلام در بخش اخير اين خطبه به نكات مهمّى اشاره كرده ، از جمله :\r\n1 - قرآن مجيد مايهء بينايى و شنوايى و گويايى است ولى با اين حال گروهى از آن بهره نمىگيرند چرا كه محجوبند و حجاب آنها فساد درون و آلودگى باطن و آزروهاى دور و دراز و دنياپرستى است ، و مىدانيم كه اينها مهمترين حجابهاى شناخت مىباشند .\r\nآرى كتب آسمانى هر قدر مملوّ از حكمت باشد و رهبران الهى هر اندازه دانا و گويا باشند تا قابليّتى در قابل نباشد سودى نمىبخشد ؛ خورشيد ، كه در نورانيّتش هميشه و همه جا ضرب المثل است براى چشم اعمى فايده‌اى ندارد ، و باران ، كه در لطافت طبعش كلام نيست در همه جا گل و لاله نمىروياند .\r\n2 - سرچشمهء اصلى جنگها ، كشمكشها و نزاعها حبّ مال و ثروت اندوزى\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nاست ، نه تنها در گذشته ، امروز نيز اين معنا به وضوح در همه جا ديده مىشود ، دولتهاى زورمند با صراحت و بدون پرده‌پوشى مىگويند : « ما براى حفظ منافعمان به فلان جنگ دست زده‌ايم » يا « در فلان نقطهء دنيا منافعى داريم ( البتّه منافع نامشروع ) بايد در آن جا حضور نظامى داشته باشيم و منافعمان را حفظ كنيم » و با نهايت تأسّف روز به روز چهرهء دنيا خشن‌تر و زندگى در آن ناامن‌تر مىشود و دليل آن همان چيزى است كه مولى در بالا فرمود :\r\n« و تعاديتم في كسب الأموال » .\r\n\r\n","description":"","footnote":"","page_name":" 480 ","page_number":480},
  {"content":"\r\n\r\n\r\nخطبهء 134 « 1 » و من كلام له عليه السّلام و قد شاوره عمر بن الخطاب في الخروج إلى غزو الروم\r\nاز سخنان امام عليه السّلام است كه به هنگام مشورت كردن « عمر بن خطاب » با امام عليه السّلام براى رفتن به جنگ روم بيان فرمود .\r\n\r\nخطبه در يك نگاه\r\nبعضى از شارحان معروف نهج البلاغه مىگويند امام عليه السّلام اين سخن را زمانى فرمود كه « قيصر » با گروه عظيمى از لشكر به سوى مرزهاى اسلام حركت كرد ، اين در زمانى بود كه سردار معروف لشكر مسلمين ، « خالد بن وليد » ، معزول شده بود و از خانه بيرون نمىآمد و كار بر « ابو عبيده جرّاح » و « شرحبيل » كه آنها نيز از فرماندهان ردهء بعد بودند مشكل شد ، لذا « عمر بن خطاب » از روى ناچارى تصميم گرفت كه خودش در جنگ شركت كند و در اين باره با امام امير المؤمنين عليه السّلام به مشورت پرداخت « 2 » .\r\n\r\n\r\n","description":"","footnote":"\r\n( 1 ) « سند خطبه » از جمله كسانى كه اين كلام را از امام عليه السّلام نقل كرده‌اند « ابن اثير » در كتاب « نهايه » با مقدارى تفاوت است ( در مادّهء « كنف » ) و همچنين « ابو عبيد » در كتاب « الاموال » ( مصادر نهج البلاغه ، جلد 2 ، صفحهء 302 ) .\r\n( 2 ) شرح نهج البلاغهء ابن ميثم بحرانى ، جلد 3 ، صفحهء 162 .\r\n","page_name":" 481 ","page_number":481},
  {"content":"\r\n\r\nو از كلام « ابن ابى الحديد » استفاده مىشود كه « عمر » با نظر مشورتى حضرت عليه السّلام مخالفت كرد و هنگامى كه كار بر لشكر اسلام سخت شد شخصا به ميدان جنگ رفت و روميان از ادامهء جنگ ترسيدند و با « عمر » صلح كردند كه به مسلمانان جزيه بپردازند .\r\nسپس داستانى را كه شبيه به يك افسانه است نيز در اين جا نقل مىكند « 1 » .\r\nمرحوم « علامه شوشترى » در شرح نهج البلاغه مىگوييد : اوّلا : آنچه « ابن ابى الحديد » نقل كرده است از « سيف » است و مىدانيم هيچ يك از روايات « سيف » خالى از جعل و تحريف نيست .\r\nثانيا : هيچ دليلى نداريم كه كلام بالا را حضرت على عليه السّلام به هنگام مشورت « عمر » در مورد خروج براى جنگ با روميان گفته باشد ، بلكه ظاهر بعضى كلمات « شيخ مفيد » اين است كه اين كلام در مورد جنگ « قادسيه » يا « نهاوند » است « 2 » .\r\nاين نكته نيز قابل توجه است كه « عمر » معمولا مشورتهايى را كه با على عليه السّلام انجام مىداد مىپذيرفت و نجات خود را در آن مىديد و همين معنا نظريهء مرحوم « علامه شوشترى » را تأييد مىكند .\r\nبه هر حال اين خطبه از دو بخش تشكيل شده ؛ نخست وعدهء الهى به اين امّت در مورد پيروزى نهايى و دلگرم بودن به اين وعدهء الهى ، و ديگر اين كه به « عمر » مىفرمايد : شخصا در ميدان جنگ شركت نكنيد چرا كه اگر حادثه‌اى براى تو پيش آيد وضع مسلمين در شرايط كنونى به هم مىريزد .\r\n\r\n\r\n","description":"","footnote":"\r\n( 1 ) شرح ابن ابى الحديد ، جلد 8 ، صفحهء 298 .\r\n( 2 ) شرح نهج البلاغه شوشترى ، جلد 7 ، صفحهء 421 و 423 ( با تلخيص ) .\r\n","page_name":" 482 ","page_number":482},
  {"content":"\r\n\r\nو قد توكّل اللّه لأهل هذا الدّين بإعزاز الحوزة ، و ستر العورة . و الّذي نصرهم ، و هم قليل لا ينتصرون ، و منعهم و هم قليل لا يمتنعون ، حيّ لا يموت .\r\nإنّك متى تسر إلى هذا العدوّ بنفسك ، فتلقهم فتنكب ، لا تكن للمسلمين كانفة دون أقصى بلادهم . ليس بعدك مرجع يرجعون إليه ، فابعث إليهم رجلا محربا ، و احفز معه أهل البلاء و النّصيحة ، فإن أظهر اللّه فذاك ما تحبّ ، و إن تكن الأخرى ، كنت ردأ للنّاس و مثابة للمسلمين .\r\n\r\nترجمه حضور خطرناك\r\n( اى خليفه ! ) خداوند بر عهده گرفته است كه حوزهء اسلام را براى پيروان دين سربلند سازد و نقاط ضعف آنها را بپوشاند . آن كس كه آنها را در آن هنگام كه اندك بودند ، و كسى به كمك آنها نمىشتافت يارى كرد ، و در آن موقع كه به خاطر كمى نفرات قدرت دفاع از خود را نداشتند از آنها دفاع نمود ، زنده است و هرگز نمىميرد ! هر گاه تو خود به سوى دشمن حركت كنى و در ميدان نبرد با آنها رو به رو شوى و مغلوب گردى ، پناهگاهى براى مسلمين در شهرهاى دور دست باقى نمىماند و ( در چنين شرايطى ) بعد از تو كسى نيست كه به او مراجعه كنند .\r\nبنابر اين مرد جنگ‌آزموده‌اى را به سوى آنها بفرست و گروهى كه آزمون خود را ( در جنگها ) داده‌اند و خير خواهند با او همراه ساز ، اگر خداوند پيروزى نصيب كند همان است كه تو مىخواهى و اگر شكل ديگرى رخ داد ( اشاره به\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nاين كه شكست دامن مسلمين را بگيرد ) تو پشتيبان مردم و پناهگاه مسلمين خواهى بود !\r\n\r\nشرح و تفسير\r\nامام عليه السّلام در آغاز اين سخن براى اين كه به خليفهء دوّم دلگرمى بدهد و روحيهء او را تقويت كند ، مبادا در مقابل دشمن بزرگ و سرسختى همچون روميان ترس و وحشت به خود راه بدهد چنين مىفرمايد : « خداوند بر عهده گرفته است كه حوزهء اسلام را براى پيروان اين دين سر بلند سازد و نقاط ضعف آنها را بپوشاند » ( و قد توكّل اللّه لأهل هذا الدّين بإعزاز الحوزة « 1 » ، و ستر العورة ) .\r\nتعبير به « توكّل » اشاره به اين است كه خداوند وكالت و حمايت و دفاع آنها را بر عهده گرفته است و اين همان چيزى است كه قرآن مجيد به آن اشاره مىكند : «  « هُوَ الَّذِي أَرْسَلَ رَسُولَهُ بِالْهُدى وَ دِينِ الْحَقِّ لِيُظْهِرَهُ عَلَى الدِّينِ كُلِّهِ وَ لَوْ كَرِهَ الْمُشْرِكُونَ »  ؛ او كسى است كه رسولش را با هدايت و آيين حق فرستاد تا آن را بر همهء آيينها غالب گرداند ، هر چند مشركان كراهت داشته باشند » « 2 » .\r\nاين وعدهء الهى - طبق سخن امام عليه السّلام - مخصوص زمان پيامبر صلّى اللّه عليه و آله نبود ، بلكه در هر عصر و زمانى جارى است .\r\nتعبير به « ستر العورة » با توجه به اين كه « عورت » در اصل به معنى :\r\n« نقاط آسيب پذير مرزها و آنچه انسان از آن بيم و وحشت دارد » مىباشد اشاره به اين كه است كه خداوند علاوه بر اين كه عزّت و سربلندى مسلمين را بر عهده\r\n\r\n\r\n","description":"","footnote":"\r\n( 1 ) « حوزه » از مادّهء « حوز » ( بر وزن موز ) به معنى جمع آورى كردن و به هم پيوستن و در اختيار گرفتن است و معمولا به هر مجموعه‌اى حوزه گفته مىشود .\r\n( 2 ) توبه ، آيهء 33 .\r\n","page_name":" 484 ","page_number":484},
  {"content":"\r\n\r\nگرفته ، دشمنان از توجّه به نقاط آسيب پذير و اسرار آنها منع مىكند تا نتوانند ضربهء سنگينى بر مسلمين وارد سازند .\r\nسپس براى دلگرمى بيشتر و بيان شاهد زنده مىافزايد : « آن كس كه آنها را در آن هنگام كه اندك بودند و كسى به كمك آنان نمىشتافت يارى كرد و در آن موقع كه به خاطر كمى نفرات قدرت دفاع از خود را نداشتند ، از آنها دفاع نمود ، زنده است و هرگز نمىميرد ! » ( و هم اكنون يارى مسلمين را بر عهده دارد ) ( و الّذي نصرهم ، و هم قليل لا ينتصرون ، و منعهم و هم قليل لا يمتنعون ، حيّ لا يموت « 1 » ) .\r\nاشاره به اين كه آن روز كه مسلمانان در ظاهر بسيار ضعيف و از نظر عدّه در اقليّت بودند خدا آنها را يارى كرد ، امروز كه به حمد اللّه حوزهء اسلام گسترده شده و گروههاى عظيمى زير پرچم اسلام گرد آمده‌اند به يقين مشمول يارى حق خواهند بود و شكست نمىخورند ، چون حامى آنها خداست و هميشه زنده و جاويدان است .\r\nما به هر موجودى تكيه كنيم با گذشت زمان گرد و غبار ضعف و فتور و سستى بر آن مىنشيند و سرانجام فانى مىشود ، آن كه هميشه باقى است و ضعف و فتورى در قدرتش راه نمىيابد ذات پاك خداست كه بايد در همه حال تكيه بر او كرد .\r\nسپس امام عليه السّلام با اين مقدمه وارد ذى المقدمه و بيان نتيجه مىشود و به « عمر » تأكيد مىكند شخصا در ميدان جنگ شركت نكند و دليل روشنى براى آن ذكر مىفرمايد كه در موارد مشابه آن نيز كاملا قابل قبول است ، مىفرمايد :\r\n« اگر تو خود به سوى دشمن حركت كنى و در ميدان نبرد با آنها رو به رو شوى و مغلوب گردى پناهگاهى براى مسلمين در شهرهاى دور دست باقى نمىماند ، و\r\n\r\n\r\n","description":"","footnote":"\r\n( 1 ) جملهء بالا « و الذي نصرهم . . . » مبتد است و جملهء « حىّ لا يموت » خبر آن مىباشد .\r\n","page_name":" 485 ","page_number":485},
  {"content":"\r\n\r\n( در اين شرايط ) بعد از تو كسى نيست كه به او مراجعه كنند » ( إنّك متى تسر إلى هذا العدوّ بنفسك ، فتلقهم فتنكب « 1 » ، لا تكن للمسلمين كانفة « 2 » دون أقصى بلادهم . ليس بعدك مرجع يرجعون إليه ) .\r\nاشاره به اين كه هر گاه تو در ميدان جنگ كشته شوى تا مردم بخواهند با ديگرى بيعت كنند جامعهء اسلامى فاقد مركزيّت مىشود و مناطق دور دست كه از همه جا آسيب پذيرترند متلاشى مىشود ، سپس به ساير بلاد سرايت خواهد كرد .\r\nو از آن جا كه همواره در مسائل اجتماعى نفى بايد توأم با اثبات باشد تا خلأ اجتماعى پيدا نشود امام عليه السّلام بعد از آن كه مىفرمايد : « خودت به ميدان نرو » راه چاره را به او نشان مىدهد و مىگويد : « مرد جنگ آزموده‌اى را به سوى آنها بفرست و گروهى كه امتحان خود را ( در جنگها ) داده‌اند و خير خواهند با او همراه ساز ، اگر خداوند پيروزى نصيب كند همان است كه تو مىخواهى ، و اگر شكل ديگرى رخ داد ( اشاره به اين كه شكست دامن مسلمين را بگيرد ) تو پشتيبان مردم و پناهگاه مسلمين خواهى بود ( و مىتوانى با اعزام نيروهاى جديد كنترل اوضاع را بدست بگيرى و بر دشمن پيروز شوى ) ( فآبعث إليهم رجلا محربا « 3 » ، و احفز « 4 » معه أهل البلاء « 5 » و النّصيحة ، فإن أظهر اللّه فذاك\r\n\r\n\r\n","description":"","footnote":"\r\n( 1 ) « تنكب » از مادّهء « نكب » ( بر وزن نخل ) به معنى انحراف از مسير است ولى در عبارت بالا كنايه از شكست خوردن و كشته شدن است .\r\n( 2 ) « كانفه » از مادّهء « كنف » ( بر وزن ظرف ) به معنى حفظ كردن آمده است بنابر اين « كانفه » به شخص يا چيزى مىگويند كه پناهگاه باشد و افرادى را حفظ كند .\r\n( 3 ) « محرب » از مادّهء « حرب » به معنى كسى است كه جنگ جو و شجاع باشد .\r\n( 4 ) « احفز » از مادّهء « حفز » ( بر وزن نبض ) به معنى فرستادن با سرعت و شدت است .\r\n( 5 ) « بلاء » به معنى آزمايش است و « اهل البلاء » به معنى افراد آزموده و مجرّب مىباشد .\r\n","page_name":" 486 ","page_number":486},
  {"content":"\r\n\r\nما تحبّ ، و إن تكن الأخرى ، كنت ردأ « 1 » للنّاس و مثابة « 2 » للمسلمين ) .\r\nامام عليه السّلام پاسخ خليفه را به هنگام مشورت ، با يك دليل منطقى و روشن بيان فرمود و آن اين كه حضور رييس يك جمعيّت در ميدان نبرد جز در موارد استثنايى كار خطرناكى است ، چرا كه يكى از احتمالات قابل قبول اين است كه او در نبرد كشته شود كه نتيجه‌اش متلاشى شدن لشكر از يكسو و متلاشى شدن شيرازهء سراسر كشور از سوى ديگر مىباشد ، در حالى كه اگر او در جاى خود بماند مىتواند لشكر بلكه لشكرهاى ديگر را به جاى لشكر اوّل اعزام كند و سلطهء خود را بر تمام كشور حفظ نمايد .\r\n\r\nنكته‌ها\r\n\r\nپاسخ به يك سؤال\r\n1 - جمعى از شارحان نهج البلاغه اين سؤال را در اين جا مطرح كرده‌اند كه اگر حضور رييس جمعيّت چنين خطرى را در پى دارد پس چرا خود آن حضرت عليه السّلام در ميدان جنگ « صفّين » و « جمل » و « نهروان » حضور پيدا كرد بلكه خود پيامبر اسلام صلّى اللّه عليه و آله نيز در بسيارى از جنگها كه نام « غزوه » بر آن نهاده شده است نيز حضور يافت ؟\r\nبعضى از شارحان چنين پاسخ گفته‌اند كه حضور پيامبر صلّى اللّه عليه و آله به خاطر اين بود كه از طريق وحى مىدانست در اين ميدانها شهيد نمىشود و على عليه السّلام نيز با\r\n\r\n\r\n","description":"","footnote":"\r\n( 1 ) « ردء » از مادّهء « ردء » ( بر وزن عبد ) به معنى كمك كردن گرفته شده است بنابر اين « ردء » به معنى معين و ياور و كمك كار و پشتيبان است .\r\n( 2 ) « مثابه » از مادّهء « ثوب » ( بر وزن قوم ) به معنى بازگشتن چيزى به حالت نخستين گرفته شده و « مثابه » به معنى مرجع و كسى كه به سوى او باز مىگردند مىباشد .\r\n","page_name":" 487 ","page_number":487},
  {"content":"\r\n\r\nاخبار پيامبر صلّى اللّه عليه و آله كه در حق او فرمود : با « ناكثين » و « قاسطين » و « مارقين » مبارزه خواهى كرد ، از سلامت خود آگاه بود و با اين حال حضور آنها در ميدان جنگ مشكلى نداشت .\r\nبعضى ديگر گفته‌اند : آن دو بزرگوار در جنگهاى داخلى كه فاصلهء چندانى با مركز نداشت حضور مىيافتند ، ولى در جنگهاى خارجى تنها پيامبر اكرم صلّى اللّه عليه و آله در « تبوك » حضور يافت آن هم بعد از آن كه على عليه السّلام را به عنوان پناهگاهى مطمئن در « مدينه » به جاى خود گذاشت .\r\nبه تعبير ديگر مىتوان چنين گفت : موارد كاملا مختلف است و هر يك از ميدانهاى جنگ و شرائط آن و وضعيّت دشمن حكمى مخصوص به خود دارد ، ولى غالبا اگر ميدان از مركز حكومت دور باشد و رييس حكومت در آن شركت كند و كشته شود مشكلات عظيمى به بار خواهد آمد ، و امام عليه السّلام نيز به همين دليل خليفه را از حضور در ميدان جنگ نهى فرمود .\r\n\r\n2 - ايراد ديگر\r\nممكن است كسانى ايراد كنند كه : چگونه على عليه السّلام با اين كه حكومت را حق مسلّم خود مىدانست و پيامبر اكرم صلّى اللّه عليه و آله بلكه آيات قرآن نيز به اين معنا تصريح كرده‌اند - كه اقامت و ولايت از آن على عليه السّلام است - چنين بر خورد ناصحانه و مشفقانه و دوستانه‌اى با رقيب خود مىكند ؟\r\nپاسخ اين سؤال روشن است ؛ امام عليه السّلام به سرنوشت نهايى اسلام و مسلمين مىانديشيد نه به شخص خود ، او مىدانست به هر دليل خليفهء دوّم بر اريكهء قدرت نشسته و زمام حكومت را به دست گرفته و توده عوام و گروهى از خواص دست به دست او داده‌اند ، در چنين شرايطى هر گاه در وسط يك بحران عظيم\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nو جنگ خطرناك به طور ناگهانى پاى او از ميان برداشته شود هرج و مرج و آشوب همه جا را مىگيرد و كيان اسلام به خطر مىافتد .\r\nروح بلند على عليه السّلام ايجاب مىكند كه همه چيز را در اين جا فراموش كند و خير مسلمين را بر هر كار ديگر مقدّم بدارد .\r\n\r\n3 - عدم خيانت در مشورت\r\nكلام بالا درسى است براى همهء مسلمين كه به هنگام مشورت بدون در نظر گرفتن موقعيت مشورت كننده و رابطه و ضابطهء او آنچه خير و صلاح است بازگو كنند .\r\nبه تعبير ديگر : يا مشورت را نپذيرند و يا اگر پذيرا شدند حق مشورت را ادا كنند .\r\nدر حديثى مىخوانيم كه امام صادق عليه السّلام فرمود : « اعلم انّ ضارب عليّ بالسّيف و قاتله لو ائتمنني و استنصحني و استشارني ثمّ قبلت ذلك منه لأدّيت الأمانة ؛ هر گاه آن كس كه على عليه السّلام را با شمشير ، ضربت زد و او را شهيد كرد پيشنهاد مىكرد امانتى نزد من بگذارد يا نصيحتى به او كنم يا مشورتى از من مىخواست و من مىپذيرفتم امانت را ( در هر سه موضوع ) رعايت مىكردم « 1 » .\r\n\r\n4 - برداشت نادرست !\r\nبعضى از مخالفان روى اين كلام امام عليه السّلام گفتگوى بسيار كرده‌اند و خواسته‌اند از آن دليلى بر حقانيّت خليفهء دوّم - آن هم از زبان على عليه السّلام - اقامه كنند ، ولى\r\n\r\n\r\n","description":"","footnote":"\r\n( 1 ) تحف العقول ، صفحهء 374 .\r\n","page_name":" 489 ","page_number":489},
  {"content":"\r\n\r\nروشن است اين استنباط نادرست مىباشد چرا كه هر كس در شرايط خليفهء دوّم و هر كس در شرايط على عليه السّلام ، براى مصالح مسلمين بود ، مىبايست طبق وظيفهء شرعى و عقلى چنين مطلبى را بگويد و آنچه خير و صلاح مسلمين در آن است بيان دارد ، هر چند به نفع شخص و اشخاصى و حتى اگر به ضرر خودش تمام شود .\r\nجملهء « ليس بعدك مرجع يرجعون إليه ؛ بعد از تو كسى نيست كه به او مراجعه كنند » به اين معنا نيست كه تو اصلح امّت مىباشى بلكه به اين معناست كه در شرايط فعلى كه تودهء مردم - به حق يا به ناحق - تو را به اين صفت شناخته‌اند اگر كشته شوى تا توافق و بيعت بر ديگرى شود زمان طولانى مىطلبد و در اين مدّت مردم يله و رها مىشوند .\r\n\r\n","description":"","footnote":"","page_name":" 490 ","page_number":490},
  {"content":"\r\n\r\n\r\nخطبهء 135 « 1 » و من كلام له عليه السّلام و قد وقعت مشاجرة بينه و بين عثمان فقال المغيرة بن الأخنس لعثمان : أنا أكفيكه ، فقال علي عليه السّلام للمغيرة :\r\nاز سخنان امام عليه السّلام است اين سخن را زمانى امام عليه السّلام ايراد فرمود كه ميان آن حضرت و عثمان مشاجره‌اى روى داد و « مغيره بن اخنس » به « عثمان » گفت من به حساب او مىرسم و جلوى او را خواهم گرفت !\r\n\r\nخطبه در يك نگاه\r\nگر چه از تعبيرات بالا استفاده مىشود كه : اين گفتگو و مشاجره در حضور « عثمان » بوده ، ولى « ابن ابى الحديد » و ديگران نقل كرده‌اند كه اين مشاجره در حضور « عثمان » واقع نشده است ، و جريان چنين بوده : هنگامى كه « عمّار » از وفات « ابوذرّ » در « ربذه » با خبر شد ، در حضور « عثمان » به « ابوذر » درود\r\n\r\n\r\n","description":"","footnote":"\r\n( 1 ) « سند خطبه » صاحب كتاب « مصادر در نهج البلاغه » تنها مأخذى كه در اين جا براى خطبهء بالا نقل كرده ، كتاب « الفتوح » « احمد بن اعثم كوفى » است ولى پيش از آن توضيحاتى در مورد شأن ورود خطبه از كتاب شرح نهج البلاغهء « ابن ابى الحديد » آورده است .\r\n","page_name":" 491 ","page_number":491},
  {"content":"\r\n\r\nو رحمت فرستاد ، « عثمان » خشمگين شد و گفت : او را به همان محلّ « ابوذر » تبعيد كنيد ، « عمّار » گفت : هم‌نشينى با سگها و خوكها براى من از هم‌نشينى با تو محبوب‌تر است ، اين سخن را گفت و از نزد « عثمان » خارج شد ، در حالى كه « عثمان » تصميم بر تبعيد او داشت ، طايفهء « بنى مخزوم » كه با « عمّار » پيمان داشتند ، نزد « على عليه السّلام » آمدند و گفتند : « عثمان » يك بار « عمّار » را كتك زده ، و بار ديگر او را گرفتار فتق نموده و الآن تصميم دارد او را تبعيد كند ، و تقاضا كردند حضرت ، « عثمان » را ملاقات كند ، تا از اين كار منصرف شود ، و إلّا فتنهء عظيمى واقع خواهد شد . امام عليه السّلام نزد « عثمان » رفت و فرمود : « ابوذر » را تبعيد كردى در حالى كه از برترين صحابه بود ، تا زمانى كه در غربت از دنيا رفت و اين سبب شد تا تودهء مسلمين از تو روىگردان شوند ، و الآن مىخواهى « عمّار » را تبعيد كنى ( و آن سبب بدنامى بيشتر تو مىشود ) از خدا بترس ! « عثمان » خشمگين شد و گفت : اوّل بايد تو را تبعيد كنم تا امثال « عمّار » جرأت پيدا نكنند ، و فساد آنها از ناحيهء توست .\r\n« على عليه السّلام » فرمود : تو قدرت بر اين كار ندارى و فساد امثال « عمّار » از اعمال توست نه از من ، تو بر خلاف دين عمل مىكنى و آنها بر تو خرده مىگيرند ، اين را فرمود و از نزد « عثمان » خارج شد ، مردم اطراف « على عليه السّلام » را گرفتند و گفتند : خوب است « عثمان » همهء ما را تبعيد كند تا دور از خانوادهء خود بميريم . امام عليه السّلام فرمود : به « عمّار » بگوييد در خانه خود بنشيند و تكان نخورد ، طايفهء « بنى مخزوم » از حمايت « على عليه السّلام » مطمئن شدند و گفتند :\r\nاگر تو با ما باشى « عثمان » نمىتواند به ما زيانى برساند . اين سخن به « عثمان » رسيد و او شكايت امام عليه السّلام را به مردم كرد ، « زيد بن ثابت » گفت : اگر اجازه\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nدهيد على عليه السّلام را ملاقات كنم ، در اين هنگام او و « مغيره بن اخنس » « 1 » و جمعيّتى نزد عثمان رفتند . - « زيد بن ثابت » كه از پيروان و خاصّان « عثمان » بود - بعد از حمد و ثناى الهى چنين گفت : اگر موافق باشيد من ناراحتى تو را به على عليه السّلام منتقل كنم ، عثمان گفت : مانعى ندارد « زيد » به همراهى « مغيره بن اخنس » و طايفه « بنى زهره » و عمّهء عثمان با جماعتى خدمت على عليه السّلام رسيدند ، زيد بعد از حمد و ثناى الهى خطاب به على عليه السّلام گفت : خداوند سابقهء خوبى در اسلام براى تو قرار داد ، و مقام خاصّى نزد رسول خدا صلّى اللّه عليه و آله داشتى ، تو شايستهء هر كار نيكى ، « عثمان » پسر عموى تو و حاكم اين امّت است ، و دو حقّ برگردن تو دارد : يكى حقّ حكومت و ديگرى حقّ خويشاوندى ، او به ما شكايت كرده كه على عليه السّلام متعرض من مىشود ، و اوامر من را ردّ مىكند و ما به عنوان خيرخواهى نزد تو آمده‌ايم ، و از اين ناراحتيم كه ميان تو و پسر عمويت جريانى پيش آيد كه براى هيچ كدام خوشايند نيست .\r\nدر اين هنگام على عليه السّلام پس از حمد و ثناى الهى و درود بر پيامبر صلّى اللّه عليه و آله چنين فرمود : به خدا سوگند من دوست ندارم به او اعتراض كنم و گفته‌هاى او را ردّ نمايم ، مگر اين كه گامى بر خلاف حق بردارد كه من راهى جز گفتن حق ندارم . به خدا سوگند تا آن جا كه من احساس مسئوليت نكنم متعرّض او نخواهم شد .\r\nدر اين جا « مغيره بن اخنس » كه مرد وقيحى بود و از فداييان عثمان محسوب مىشد گفت : به خدا سوگند اگر دست از عثمان برندارى ، جلوى تو را خواهيم گرفت ؛ چرا كه قدرت او از تو بيشتر است . . . اين جا بود كه على عليه السّلام سخن\r\n\r\n\r\n","description":"","footnote":"\r\n( 1 ) توجّه داشته باشيد ، « مغيره بن اخنس » كه فرزند يكى از منافقان است ، با « مغيره بن شعبه » كه او هم از منافقان و دشمنان اهل بيت در زمان عمر بود ، جداست .\r\n","page_name":" 493 ","page_number":493},
  {"content":"\r\n\r\nبالا را خطاب به « مغيره » بيان فرمود « 1 » .\r\nبنابر اين خلاصه اين كلام در يك نگاه اعتراض شديد به « مغيره بن اخنس » است ، كه سخنى بزرگتر از دهان خود گفت و ابراز وجودى بيش از ارزش خود نمود .\r\n\r\n\r\n","description":"","footnote":"\r\n( 1 ) شرح ابن ابى الحديد ، جلد 8 ، صفحهء 301 - 302 و فتوح ابن اعثم كوفى ، جلد 1 ، صفحهء 16 مطابق نقل شرح نهج البلاغهء مرحوم تسترى ، جلد 9 ، صفحهء 261 .\r\n","page_name":" 494 ","page_number":494},
  {"content":"\r\n\r\nيا بن اللّعين الأبتر ، و الشّجرة الّتي لا أصل لها و لا فرع أنت تكفيني ؟\r\nفو اللّه ما أعزّ اللّه من أنت ناصره ، و لا قام من أنت منهضه . اخرج عنّا أبعد اللّه نواك ، ثمّ ابلغ جهدك ، فلا أبقى اللّه عليك إن أبقيت !\r\n\r\nترجمه\r\nاى پسر ملعون ابتر ! و اى فرزند درخت بىريشه و شاخه ! تو به حساب من مىرسى ؟ ! به خدا سوگند ! هرگز خداوند كسى را كه تو ياورش باشى عزّت نمىدهد ؛ و آن كس كه تو دستش را بگيرى به پا نمىخيزد ! از نزد ما بيرون شو ! خدا مقصد تو را دور كند ( و هرگز به مقصود نرسى ) برو هر چه در توان دارى به كارگير ، خدا تو را زنده نگذارد اگر آنچه را در توان دارى به كار نگيرى !\r\n\r\nشرح و تفسير برو ، كارى از تو ساخته نيست !\r\nعلى عليه السّلام در دوران خلافت خلفاى سه‌گانه پناهگاهى براى مظلومان و محرومان بود ، مخصوصا در دوران عثمان كه اطرافيان او ظلم و ستم را از حدّ گذراندند ، نه به صغير رحم كردند نه به كبير ، على عليه السّلام فريادگرى بود كه صداى مظلومان را به گوش خليفه مىرساند و طبيعى است كه براى او ناخوشايند بود و اطرافيانش از اين اعتراضها سخت ناراحت بودند ، چرا كه افكار عمومى را بر ضدّ آنان بسيج مىكرد .\r\nامام عليه السّلام در اين بيان كه در پاسخ به تهديد « مغيره بن اخنس » بيان شده ، در مقام نكوهش و تحقير او بر مىآيد ، نخست به ريشهء فاسد وراثت او اشاره\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nمىكند و بعد به نقطه‌هاى ضعف خود او و سرانجام نتيجه مىگيرد كه هيچ كارى از دست تو ساخته نيست .\r\nمىفرمايد : « اى پسر ملعون ابتر ! و اى فرزند درخت بىريشه و شاخه ! تو ( براى حمايت از عثمان ) به حساب من مىرسى ؟ ! » ( يا بن اللّعين الأبتر ، و الشّجرة الّتي لا أصل لها و لا فرع أنت تكفيني ؟ ) .\r\nتعبير به « لعين » دربارهء « اخنس بن شريق » ( پدر مغيره ) به خاطر اين است كه او از سران منافقين بود ، كه روز فتح مكه ظاهرا مسلمان شد ، در حالى كه در دل ، اسلام را قبول نداشت ، و پيامبر اكرم صلّى اللّه عليه و آله براى جلب قلب او به اسلام مقدار قابل ملاحظه‌اى از غنايم « حنين » را به او بخشيد ، و يكى از برادران « مغيره » كه « ابو الحكم » نام داشت ، در روز جنگ « احد » در صف كفّار بود و به دست على عليه السّلام كشته شد . به همين جهت « مغيره » ، كينهء آن حضرت را در دل داشت « 1 » .\r\nو اما اين كه حضرت از پدرش تعبير به « ابتر » مىكند ، نه به خاطر اين است كه فرزندى نداشت ، بلكه ابتر در اين جا به معنى بريدهء از خير و سعادت است ، يا بريدهء از حيث نسب ؛ به خاطر اين كه فرزندانش افراد فاسد و نالايقى بودند ، كه در حكم عدم بودند .\r\nو امّا تعبير به درختى كه نه ريشه دارد و نه شاخه ، كنايه از حقارت اين دودمان ، و سقوط آنها از درجهء اعتبار و بىارزش بودن در انظار عمومى است . و در واقع كلام مولا عليه السّلام از آيهء شريفهء قرآن گرفته شده كه مىفرمايد : «  « وَ مَثَلُ\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nكَلِمَةٍ خَبِيثَةٍ كَشَجَرَةٍ خَبِيثَةٍ اجْتُثَّتْ مِنْ فَوْقِ الْأَرْضِ ما لَها مِنْ قَرارٍ »  ؛ خداوند سخن ناپاك را به درخت ناپاكى تشبيه كرده ، كه از روى زمين بركنده شده ، و قرار و ثباتى ندارد » « 1 » .\r\nو در ادامهء سخن مىفرمايد : « به خدا سوگند ! هرگز خداوند كسى را كه تو ياورش باشى عزّت نمىدهد ، و آن كس كه تو دستش را بگيرى به پا نمىخيزد » .\r\n( فو اللّه ما أعزّ اللّه من أنت ناصره ، و لا قام من أنت منهضه « 2 » ) .\r\nعزت و قدرت به دست خداست و به مقتضاى «  « إِنْ تَنْصُرُوا اللَّهَ يَنْصُرْكُمْ وَ يُثَبِّتْ أَقْدامَكُمْ »  ؛ اگر ( آيين ) خدا را يارى كنيد ، خدا شما را يارى مىكند و قدمهاى شما را ثابت مىدارد » . « 3 » و نيز به مقتضاى : «  « إِنَّا لَنَنْصُرُ رُسُلَنا وَ الَّذِينَ آمَنُوا فِي الْحَياةِ الدُّنْيا وَ يَوْمَ يَقُومُ الْأَشْهادُ »  ؛ ما به يقين پيامبران خود و كسانى را كه ايمان آورده‌اند در زندگى دنيا و در روزى كه گواهان به پا مىخيزند يارى مىدهيم » . « 4 » ، عزّت از آن ياران خداست ، نه براى كسانى كه تفاله‌هاى منافقين به يارى آنها برخيزند و دست آنها را بگيرند .\r\nو در آخرين جمله ، امام عليه السّلام « مغيره » را به شدّت تحقير كرد و فرمود : « از نزد ما بيرون شو ! خدا مقصد تو را دور كند ( و هرگز به مقصود نرسى ) سپس هر چه در توان دارى به كار گير ، خدا به تو رحم نكند اگر آنچه را در توان دارى به كار\r\n\r\n\r\n","description":"","footnote":"\r\n( 1 ) إبراهيم ، آيهء 26 .\r\n( 2 ) « منهض » از مادّهء « نهوض » به معنى از جا برخاستن گرفته شده و « منهض » از باب افعال به معنى كسى است كه به ديگرى كمك مىكند تا از جا برخيزد .\r\n( 3 ) محمد ، آيهء 7 .\r\n( 4 ) غافر ، آيهء 51 .\r\n","page_name":" 497 ","page_number":497},
  {"content":"\r\n\r\nنگيرى » . ( اخرج عنّا أبعد اللّه نواك « 1 » ، ثمّ ابلغ جهدك ، فلا أبقى اللّه عليك « 2 » إن أبقيت ! ) .\r\nاشاره به اين كه تو كوچك‌تر از آن هستى كه على عليه السّلام را تهديد كنى ، هر چه در توان دارى بكارگير تا بدانى كارى از تو ساخته نيست ، و بيچاره و بدبخت كسانى كه حاميانى همچون تو دارند .\r\n\r\nنكته روش امام در برابر افراد بىمنطق\r\nهر گاه در شأن ورود اين گفتار مولا على عليه السّلام دقّت كنيم و مسير تاريخى آن را دقيقا دنبال نماييم ، مىبينيم امام عليه السّلام چگونه با انحرافات عصر خلفا مخصوصا عثمان برخورد منطقى داشت ، و براى جلوگيرى از هر گونه تنش ، و ناآرامى به حدّ اقل تذكّرات لازم قناعت كرده ، از نصيحت و تذكّر و اخطار فروگذار نمىكرد ، ولى هنگامى كه در برابر منافقان زورگو و ناآگاهان بىمنطق قرار مىگرفت ، با قاطعيّت تمام در برابر آنها مىايستاد تا هرگز خيال دست زدن به كارهاى بىرويّه و خطرناك ، در سر نپرورانند . و صدر و ذيل داستان بالا شاهد هر دو مدّعاست .\r\n\r\n\r\n","description":"","footnote":"\r\n( 1 ) « نواك » از « نوا » گرفته شده ( و كاف ضمير به آن متصل گشته است ) و در اصل به معنى مقصد مسافر است خواه دور باشد يا نزديك .\r\n( 2 ) جملهء « لا ابقى اللّه عليك » در جايى گفته مىشود كه بخواهند به كسى نفرين كنند تا از رحمت و عنايت الهى دور شود و جملهء « ان بقيت » به اين معناست كه اگر تو به من رحم كنى مشمول عنايت حق نباشى و در واقع تحقير مخاطب است كه هر كار مىخواهى بكن كه كارى از تو ساخته نيست .\r\n","page_name":" 498 ","page_number":498},
  {"content":"\r\n\r\n\r\nخطبهء 136 « 1 » و من كلام له عليه السّلام في امر البيعة\r\nاز سخنان امام عليه السّلام است كه دربارهء بيعت فرموده .\r\n\r\nخطبه در يك نگاه\r\nامام عليه السّلام در اين خطبه به چند نكته اشاره مىفرمايد :\r\nنخست اين كه : بيعت با من يك امر اتفاقى و بدون فكر و انديشه ، از سوى مردم نبوده است ، و بنابر اين كسى حقّ تخلّف از آن را ندارد چون بيعت عام است .\r\nديگر مىفرمايد : من شما را براى به ثمر رساندن اهداف الهى مىخواهم ، ولى شما مرا براى تأمين منافع دنيوى خود مىخواهيد .\r\n\r\n\r\n","description":"","footnote":"\r\n( 1 ) « سند خطبه » به گفتهء مرحوم « شيخ مفيد » در كتاب « ارشاد » اين سخن را امام عليه السّلام هنگامى بيان فرمود كه چند نفر از جمله : عبد اللّه بن عمر و سعد بن ابى وقاص و محمّد بن مسلمه و حسّان بن ثابت و اسامة بن زيد - به روايت شعبى - از بيعت با امام عليه السّلام خوددارى كردند ، امام عليه السّلام خطبه‌اى خواند و ضمن بيان حقانيّت بيعتش كلام بالا را ذكر فرمود . ( مصادر نهج البلاغه ، جلد 2 ، صفحهء 306 ) به اين ترتيب مرحوم مفيد كه قبل از سيّد رضى مىزيسته اين سخن را در ارشاد خود آورده است به علاوه ابن اثير در مادّهء « فلت » از كتاب نهايه نيز به اين سخن اشاره كرده است .\r\n","page_name":" 499 ","page_number":499},
  {"content":"\r\n\r\nسوّم اين كه : از همهء مردم مىخواهد او را براى گرفتن حق مظلومان از ظالمان يارى دهند ، و تصميم قاطع خود را بر اين امر بيان مىكند .\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nلم تكن بيعتكم إيّاي فلتة ، و ليس أمري و أمركم واحدا . إنّي أريدكم للّه و أنتم تريدونني لأنفسكم .\r\nأيّها النّاس ، أعينوني على أنفسكم ، و ايم اللّه لأنصفنّ المظلوم من ظالمه ، و لأقودنّ الظّالم بخزامته ، حتّى أورده منهل الحقّ و إن كان كارها .\r\n\r\nترجمه\r\nبيعت شما ( مردم ) با من بىمطالعه و ناگهانى نبود ، و وضع من و شما يكسان نيست ، من شما را براى خدا مىخواهم و شما مرا براى خويشتن ، اى مردم ! مرا براى اصلاح خودتان يارى دهيد ( تا بتوانم عيوب شما را بر طرف سازم ) به خدا سوگند ! داد مظلوم را از ظالمش مىستانم و افسار ظالم را مىكشم تا او را به آبشخور حق وارد سازم هر چند از اين كار ناخشنود باشد !\r\n\r\nشرح و تفسير داد مظلوم را از ظالم مىستانم\r\nهمان گونه كه در بالا آمد اين سخن - يا به تعبير ديگر اين بخش از خطبه را - امام عليه السّلام زمانى بيان فرمود كه ، چند نفر از صحابهء سرشناس پيامبر صلّى اللّه عليه و آله از بيعت با او كناره‌گيرى كرده بودند و امام عليه السّلام با اين سخن با آنها اتمام حجّت مىكند مىفرمايد : « بيعت شما ( تودهء مردم ) با من بى مطالعه و ناگهانى نبود » ( لم تكن بيعتكم إيّاي فلتة ) .\r\nبلكه هنگامى كه مشكلات ناشى از بيعت با خلفاى پيشين مخصوصا بيعت با خليفهء سوّم و پيامدهاى آن را ديديد ، همگى تصميم گرفتيد به سراغ من بياييد\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nو طرح نوى در مسألهء بيعت ريختيد ، بنابر اين با پذيرش اكثريّت قاطع مردم ، اقليت كوچكى حق ندارد از بيعت سر باز زند و بر خلاف مسلمين گام بر دارد .\r\nبا توجه به اين كه « فلته » به معنى كارى است كه بىمطالعه و ناگهانى و بدون استحكام صورت گيرد ، امام عليه السّلام مىخواهد ، اوّلا روشن سازد كه بيعت با او كاملا حساب شده و بعد از مشورت مردم و سران قوم با يكديگر صورت گرفت ، و ثانيا تعريضى است به بيعت « ابو بكر » كه در يك محيط كاملا بسته با موافقت عده‌اى معدود صورت گرفت تا آن جا كه « عمر » در سخن معروفش گفت : « إنّ بيعة أبي بكر كانت فلتة ، وقى اللّه شرّها ؛ بيعت با ابو بكر بىمطالعه بود ، خداوند مسلمانان را از پيامدهاى بد آن حفظ كرد » « 1 » .\r\nو در بعضى از روايات در ذيل همين حديث آمده است : « فمن عاد إلى مثلها فاقتلوه ؛ هر كس به سراغ مثل آن برود او را به قتل برسانيد » « 2 » .\r\nدر پايان اين بحث به هنگام ذكر نكته‌ها شرح لازم را در اين باره خواهيم داد .\r\nبه هر حال امام عليه السّلام در ادامهء اين سخن مىفرمايد : « وضع من و شما يكسان نيست ، من شما را براى خدا مىخواهم و شما مرا براى خويشتن ! » ( و ليس أمري و أمركم واحدا . إنّي أريدكم للّه و أنتم تريدونني لأنفسكم ) .\r\nاشاره به اين كه : من همچون حاكمان دنياپرست كه حكومت و اطاعت مردم را براى جاه و جلال و منافع شخصى و عيش و نوش خود مىخواهند نيستم من مىخواهم به وسيلهء شما آيين خدا را بر پا سازم و حقوق بندگان را ادا كنم ، و رضاى او را از اين طريق بدست آورم ، ولى شما مرا براى منافع شخصى خود\r\n\r\n\r\n","description":"","footnote":"\r\n( 1 ) صحيح بخارى ، جلد 6 صفحهء 2505 چاپ دار النشر بيروت - و صحيح ابن حبان ، جلد 2 ، صفحهء 148 طبع مؤسسه الرساله .\r\n( 2 ) بحار الانوار ، جلد 10 ، صفحهء 348 ( به نقل از مناقب ابن شهرآشوب ) .\r\n","page_name":" 502 ","page_number":502},
  {"content":"\r\n\r\nمىخواهيد ، براى گرفتن سهم بيشتر از بيت المال ، يا رسيدن به پست و مقام ، و يا رفاه در زندگى ، و با توجه به اختلاف اين دو ديدگاه طبيعى است كه مسيرها همچون ابزارهاى كار يكسان نيست .\r\nسپس بعد از توبيخ و سرزنش و بيدار ساختن مخاطبين از آنها دعوت مىكند ، به اصلاح خويش در سايهء برنامه‌هاى امام عليه السّلام بپردازند مىفرمايد :\r\n« اى مردم ! مرا براى اصلاح خودتان يارى دهيد » ( أيّها النّاس ، أعينوني على أنفسكم ) .\r\nاشاره به اين كه : مكتب تربيتى من براى اصلاح همهء شما آماده است ، از شما مىخواهم ، با پذيرش نصايح من ، - كه برگرفته از منبع وحى ، قرآن مجيد و تعليمان پيامبر صلّى اللّه عليه و آله است - در آن شركت جوييد و با من همكارى كنيد ، چرا كه اگر جوششى از درون شما نباشد هيچ برنامه‌اى مفيد نخواهد افتاد .\r\nو در پايان ، به نكتهء بسيار مهمى اشاره كرده و اراده و تصميم قاطع خود را نسبت به آن روشن مىسازد و آن « بسط عدالت » در سراسر كشور اسلامى و مبارزه با ظالمان بيدادگر است مىفرمايد :\r\n« به خدا سوگند داد مظلوم را از ظالمش مىستانم و افسار ظالم را مىكشم تا او را به آبشخور حق وارد سازم هر چند از اين كار ناخشنود باشد ! » ( و ايم اللّه لأنصفنّ المظلوم من ظالمه ، و لأقودنّ الظّالم بخزامته « 1 » ، حتّى أورده منهل « 2 » الحقّ و إن كان كارها ) .\r\n\r\n\r\n","description":"","footnote":"\r\n( 1 ) « خزامه » حلقه‌اى است كه در بينى شتر مىكنند و طنابى به آن مىبندند كه با كشيدن آن ، شتر ناچار مىشود پيروى كند . بعضى گفته‌اند اگر جنس آن حلقه از مس باشد به آن « بره » ( بر وزن خوره ) مىگويند ، و اگر از مو باشد « خزامه » ناميده مىشود .\r\n( 2 ) « منهل » از مادّهء « نهل » ( بر وزن جهل ) به معنى نوشيدن نخستين گرفته شده و منهل به جايى گفته مىشود كه مىتوان از آن جا از آب نهر استفاده كرد ( توجه داشته باشيد كه سطح آب بسيارى از رودخانه‌ها از ساحل پايين‌تر است و معمولا براى رسيدن آب ، بريدگى مخصوص درست مىكنند تا مردم و حيوانات به راحتى به آب برسند آن مسير را « شريعه » و نقطهء آخر آن را « منهل » مىگويند ) .\r\n","page_name":" 503 ","page_number":503},
  {"content":"\r\n\r\nاين تشبيه زيبا كه ظالمان را به شتر جموشى همانند مىسازد كه ، حتى از نوشيدن آب خوددارى مىكند ، و صاحبش مىخواهد او را به زور ، وارد آبشخورگاه كرده و سيراب نمايد ، نشان مىدهد كه هدف از مبارزهء با ظالمان ، تنها گرفتن حقّ مظلومان نيست ، بلكه اين كار به نفع خود آنها نيز مىباشد ؛ زيرا هنگامى كه ظلم از حد گذشت ، شورش و عصيان عمومى همچون آتشى زبانه مىكشد ، و تر و خشك را مىسوزاند و اوّلين طعمهء اين آتش ، ظالمان خواهند بود ، همان چيزى كه در عصر « عثمان » و كمى قبل از حكومت امام عليه السّلام صورت گرفت .\r\nاز سوى ديگر ، نشان مىدهد كه مهمترين هدف اجتماعى امام عليه السّلام ، گسترش عدالت و گرفتن حقّ ستمديدگان بود و اين همان داروى حيات بخشى است كه غالبا در كام افراد بىخبر ، تلخ است .\r\nاين همان چيزى است كه از مهمترين اهداف بعثت انبيا ، طبق گواهى قرآن مجيد مىباشد آن جا كه مىفرمايد : «  « لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ »  ؛ ما رسولان خود را با دلايل روشن فرستاديم و با آنها كتاب آسمانى و ميزان ( شناسايى حق از باطل و قوانين عادلانه ) نازل كرديم ، تا مردم قيام به عدالت كنند » « 1 » .\r\n\r\n\r\n","description":"","footnote":"\r\n( 1 ) حديد ، آيهء 25 .\r\n","page_name":" 504 ","page_number":504},
  {"content":"\r\n\r\n\r\nخطبهء 137 « 1 » و من كلام له عليه السّلام في شأن طلحة و الزبير و في البيعة له\r\nاز سخنان امام عليه السّلام است كه دربارهء بيعت طلحه و زبير » بيان فرموده .\r\n\r\nخطبه در يك نگاه\r\nمحورهاى اصلى خطبه عبارتند از :\r\n1 - پيمان شكنى « طلحه و زبير » به بهانهء شركت على عليه السّلام در قتل « عثمان » در حالى كه آنها بودند كه مردم را بر ضدّ « عثمان » تحريك مىكردند .\r\n2 - نصيحت آميخته به تهديد نسبت به « طلحه و زبير » تا دست از فتنه‌انگيزى خود بردارند و به جمهور مسلمين بپيوندند .\r\n3 - اشاره به مسأله بيعت ، و اين كه ، من طالب حكومت نبودم ، شما مردم\r\n\r\n\r\n","description":"","footnote":"\r\n( 1 ) « سند خطبه » اين خطبه را « ابن عبد البرّ » از علماى اهل سنت در قرن پنجم در كتاب « استيعاب » در شرح حالات « طلحه » نقل كرده و « ابن اثير » از علماى اهل سنت در قرن هفتم نيز آن را در « اسد الغابه » آورده است . مرحوم « شيخ مفيد » آن را در كتاب « الجمل » از « واقدى » نقل مىكند و « ابن ابى الحديد » از « ابو مخنف » « ابن اثير » نيز در كتاب « عوذ » بخشهايى از آن را تفسير كرده است . ( مصادر نهج البلاغه ، جلد 2 ، صفحهء 309 ) .\r\n","page_name":" 505 ","page_number":505},
  {"content":"\r\n\r\nبوديد كه به اصرار مرا وادار به پذيرش بيعت كرديد .\r\n4 - در پايان امام عليه السّلام به « طلحه و زبير » نفرين مىكند همان نفرينى كه سرانجام دامان هر دو را گرفت\r\n.\r\n\r\n","description":"","footnote":"","page_name":" 506 ","page_number":506},
  {"content":"\r\n\r\n\r\nبخش اوّل\r\nو اللّه ما أنكروا عليّ منكرا ، و لا جعلوا بيني و بينهم نصفا . و إنّهم ليطلبون حقّا هم تركوه ، و دما هم سفكوه ، فإن كنت شريكهم فيه ، فإنّ لهم نصيبهم منه ، و إن كانوا ولوه دوني فما الطّلبة إلّا قبلهم . و إنّ أوّل عدلهم للحكم على أنفسهم . إنّ معي لبصيرتي ما لبست و لا لبس عليّ . و إنّها للفئة الباغية فيها الحمأ و الحمّة ، و الشّبهة المغدفة ؛ و إنّ الأمر لواضح ؛ و قد زاح الباطل عن نصابه ، و انقطع لسانه عن شغبه . وايم اللّه لأفرطنّ لهم حوضا أنا ماتحه ، لا يصدرون عنه بريّ ، و لا يعبّون بعده في حسي !\r\n\r\nترجمه\r\nبه خدا سوگند آنها ( آتش افروزان جنگ جمل ) هيچ ايراد ( منطقى ) بر من نداشتند ، و ميان من و خود انصاف را مراعات ننمودند ، آنها حقى را مطالبه مىكنند كه خود آن را ترك نموده‌اند ! و انتقام خونى را مىخواهند كه خود آن را ريخته‌اند ! اگر من در ريختن اين خون ( فرضا ) شريك آنها بودم آنان نيز در آن سهمى دارند . و اگر خودشان به تنهايى اين كار را كرده‌اند ، بايد انتقام را از خود بگيرند ! و نخستين مرحلهء عدالت اين است كه خود را محكوم كنند ، من بصيرت و بينايى خويش را به همراه دارم ( و حقايق كاملا بر من روشن است ) . هيچ امرى را بر كسى مشتبه نساخته‌ام و چيزى نيز بر من مشتبه نشده است . آنان همان گروه سركش و ستمگرند كه ( پيامبر از آنها به من خبر داد و فرمود : ) فساد و\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nزيان ( در جامعه اسلامى ) و اشتباه كارى ظلمانى همراه آنهاست ولى مطلب ( براى هوشياران ) واضح است ( به همين دليل ) باطل از ريشه كنده شده و زبانش از فتنه‌انگيزى بريده است . به خدا سوگند ! حوض آبى براى آنها فراهم سازم كه فقط خودم بتوانم آب آن را بكشم . به يقين آنها از آن سيراب بر نمىگردند و پس از آن ديگر آبى نخواهد نوشيد .\r\n\r\nشرح و تفسير دروغگويان بىانصاف !\r\nشك نيست كه « طلحه » و « زبير » از كسانى بودند كه مردم را بر ضدّ « عثمان » تحريك مىكردند و به گفتهء دوست و دشمن در قتل « عثمان » شريك بودند ، همان گونه كه « عايشه » نيز مخالفت خود را با كارهاى او با صراحت بيان مىكرد ولى عجب اين كه هنگامى كه على عليه السّلام با بيعت عامّهء مردم زمام حكومت را بدست گرفت هم « طلحه » و « زبير » بر ضدّ او بر خاستند و هم « عايشه » ، و جالب اين كه بهانهء آنها در اين كار خونخواهى عثمان بود و تاريخ از اين عجايب و فرصت طلبىهاى طالبان زر و زور ، فراوان به خاطر دارد .\r\nبه هر حال امام عليه السّلام در اين خطبه اشاره به همين مطلب كرده ، نخست مىفرمايد : « به خدا سوگند ! آنها ( آتش افروزان جنگ جمل ) هيچ ايراد ( منطقى ) بر من نداشتند و ميان من و خود ، انصاف را مراعات ننمودند » . ( و اللّه ما أنكروا عليّ منكرا ، و لا جعلوا بيني و بينهم نصفا « 1 » ) .\r\nسپس مىافزايد : « آنها حقّى را مطالبه مىكنند كه خود آن را ترك نموده‌اند و انتقام خونى را مىخواهند كه خود آن را ريخته‌اند » ( و إنّهم ليطلبون حقّا هم تركوه ، و دما هم سفكوه ) .\r\n\r\n\r\n","description":"","footnote":"\r\n( 1 ) « نصف » به كسر نون و به ضمّ آن به معنى انصاف است .\r\n","page_name":" 508 ","page_number":508},
  {"content":"\r\n\r\nآن گاه براى توضيح بيشتر به دليل روشنى تكيه كرده مىفرمايد : « اگر من در ريختن اين خون ( فرضا ) شريك آنها بودم آنان نيز در آن سهمى دارند ، و اگر خودشان به تنهايى اين كار را كرده‌اند بايد انتقام را از خود بگيرند و نخستين مرحلهء عدالت اين است كه خود را محكوم كنند » . ( فإن كنت شريكهم فيه ، فإنّ لهم نصيبهم منه ، و إن كانوا ولوه دوني فما الطّلبة إلّا قبلهم . و إنّ أوّل عدلهم للحكم على أنفسهم ) .\r\nبه يقين امام عليه السّلام در خون عثمان شريك نبود ، هر چند بسيارى از صحابه ، عثمان را مستحق چنين امرى مىدانستند ولى امام عليه السّلام نه تنها در اين كار شركت نكرد بلكه فرزندان خود امام حسن عليه السّلام و امام حسين عليه السّلام را براى دفاع از او فرستاد ، امّا در برابر بهانه‌جويىهاى « طلحه » و « زبير » و به اصطلاح خلع صلاح آنان مىفرمايد : احدى نگفته است كه من به تنهايى قاتل عثمان بوده‌ام به فرض كه من در اين كار شركت داشته‌ام ، شما نيز شريك من بوده‌ايد بنابر اين با كدام منطق چيزى را كه در آن شريك بوده‌ايد بر ديگرى عيب مىگيريد و اگر عامل اصلى تنها شما بوده‌ايد تمام ملامت متوجه شماست و شما بايد قبل از هر كس خود را محكوم كنيد .\r\nدر عالم سياست بازان شيطانى ، هميشه معمول است كه براى اقدام بر ضدّ رقيبان خود دنبال بهانهء عوام پسندى هستند و سعى مىكنند رقيب را به كارى كه در نظر تودهء مردم ناخوشايند است متهم كنند ، حتى اگر عامل اصلى آن كار خودشان باشند ، در چنين برنامه‌هايى نه منطق حاكم است نه عدالت و وجدان و شرف ، هدف بيرون راندن رقيب است به هر قيمتى كه ممكن شود و اين درست همان راهى است كه « طلحه » و « زبير » و « عايشه » بعد از بيعت تودهء مردم با على عليه السّلام پيمودند و به وسيلهء آن گروه زيادى را براى جنگ با حضرتش بسيج نمودند ، سرانجام خودشان نيز در اين آتش سوختند .\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nبه هر حال امام عليه السّلام بهانه را از دست بهانه‌جويان گرفته و نقشهء آنها را نقش بر آب مىكند تا مردم بدانند آنان عاملان قتل عثمانند كه به لباس خون خواهان بر آمده‌اند و هدفشان منافع شخصى خويش است ؛ نه به فكر مردمند و نه به فكر خونخواهى خليفه پيشين .\r\nسپس امام عليه السّلام در ادامهء اين سخن اشاره به حديثى مىكند كه از پيامبر اكرم صلّى اللّه عليه و آله دربارهء پيمان شكنان جمل شنيده بود ، مىفرمايد : « من بصيرت و بينايى خويش را به همراه دارم ( و حقايق كاملا بر من روشن است ) امرى را بر كسى مشتبه نساخته‌ام و چيزى نيز بر من مشتبه نشده است ، آنان همان گروه سركش و ستمگرند كه ( پيامبر صلّى اللّه عليه و آله از آنها به من خبر داد و فرمود : ) فساد و زيان و اشتباه كارى تيره و تار با آنهاست ولى مطلب ( براى هوشياران ) واضح است ، باطل از ريشه كنده شده و زبانش از فتنه‌انگيزى بريده است » . ( إنّ معي لبصيرتي « 1 » ما لبست و لا لبس عليّ . و إنّها للفئة الباغية فيها الحمأ و الحمّة ، و الشّبهة المغدفة ؛ و إنّ الأمر لواضح و قد زاح الباطل عن نصابه ، و انقطع لسانه عن شغبه « 2 » ) .\r\nاين كلام مبارك امام عليه السّلام اشاره به حديث معروفى است كه از پيامبر اكرم صلّى اللّه عليه و آله صادر شده است ، آن جا كه فرمود : « لا تذهب الليّالي و الأيّام حتّى تتنابح كلاب ماء بالعراق يقال لها الحوأب امرأة من نسائي في فئة باغية ؛ شبها و روزها نمىگذرد تا زمانى كه سگهاى آبادى معروفى در « عراق » كه به آن « حوأب » گفته مىشود در برابر زنى از زنان من كه در ميان گروه ستمگرى قرار\r\n\r\n\r\n","description":"","footnote":"\r\n( 1 ) در توضيح جمله « إنّ معي لبصيرتي » بيان مشروحى ذيل خطبهء دهم ( جلد 1 ، صفحهء 481 ) داشتيم .\r\n( 2 ) « شغب » مصدر است و به معنى به راه انداختن شرّ و فساد است .\r\n","page_name":" 510 ","page_number":510},
  {"content":"\r\n\r\nگرفته ، پارس مىكنند » « 1 » .\r\nاين همان حادثهء معروفى است كه « اصحاب جمل » به هنگامى كه از « مدينه » به سوى « بصره » مىآمدند وقتى به سرزمين « حوأب » رسيدند سگهاى زيادى در اطراف « عايشه » پارس كردند ، او به ياد اين حديث افتاد و بسيار وحشت كرد و فرياد كشيد و گفت : مرا به « مدينه » باز گردانيد ولى سياست بازان حرفه‌اى گروهى از مردم محل را بسيج كردند كه گواهى دهند اين جا سرزمين « حوأب » نيست « 2 » .\r\n« ابن عساكر » در تاريخ « دمشق » و « متقى هندى » در « كنز العمال » اين حديث را نقل كرده‌اند كه پيامبر اكرم صلّى اللّه عليه و آله خطاب به على عليه السّلام فرمود : « يا عليّ عليه السّلام ستقاتل الفئة الباغية و انت على الحقّ فمن لم ينصرك يومئذ فليس منّي ؛ اى على گروه ستمگر به جنگ با تو بر مىخيزد در حالى كه تو بر حق هستى ، هر كس تو را يارى ندهد از من نيست » « 3 » .\r\nامام عليه السّلام مىفرمايد : نه من در اين خبر اشتباه كرده‌ام و نه كسى كه آن به من فرموده ، يعنى پيغمبر اكرم صلّى اللّه عليه و آله .\r\nتعبير به « فيها الحمأ و الحمّة » با توجه به اين كه « حمأ » به معنى لجن و مادهء تيره رنگى كه در كف استخرها و حوضها مىباشد و « حمّه » به معنى نيش عقرب و مار و يا سمّ آنهاست كنايه‌اى است از افراد كثيف آلوده و خطرناكى كه\r\n\r\n\r\n","description":"","footnote":"\r\n( 1 ) منهاج البراعه ، جلد 8 ، صفحهء 338 - الاحتجاج ، جلد 1 ، صفحهء 165 .\r\n( 2 ) « ابن اثير » در جلد دوّم « كامل » صفحهء 315 داستان پارس كردن سگهاى « حوأب » و فرياد كشيدن « عايشه » و تصميم بر بازگشت و شهادت بعضى بر دروغ بودن گفتهء كسانى كه آن جا را « حوأب » دانسته‌اند را به به طور مشروح آورده است .\r\n( 3 ) « تاريخ دمشق » جلد 3 ، صفحهء 171 طبع بيروت و « كنز العمال » جلد 12 ، صفحهء 211 طبع حيدرآباد ( مطابق نقل « احقاق الحق » جلد 17 ، صفحهء 166 ) .\r\n","page_name":" 511 ","page_number":511},
  {"content":"\r\n\r\nدر ميان فئه يعنى آتش افروزان جنگ جمل بوده است .\r\nاين احتمال نيز در تفسير اين دو واژه داده شده كه « حمأ » به معنى خويشاوندان نزديك و « حمّه » به معنى همسر است . اشاره به اين كه در لشكر جمل كسانى مثل « زبير بن عوام » بود كه پسر عمهء پيغمبر اكرم صلّى اللّه عليه و آله بود و « عايشه » كه يكى از همسران آن حضرت صلّى اللّه عليه و آله بود .\r\n« و الشّبهة المغدفة » با توجه به اين كه « مغدفه » از مادّهء « اغداف » است كه در اصل به معنى پوشانيدن آمده اشاره به جنجالى است كه آتش افروزان جنگ جمل به عنوان خونخواهى عثمان بر پا كردند و در حالى كه دستهاى آنها به خون عثمان آلوده بود ، خود را به عنوان حاميان عثمان معرفى كردند .\r\nاين تعبير منافاتى با جملهء بعد كه مىگويد : مطلب واضح است ندارد ، زيرا منظور اين است كه حقيقت امر بر افراد عاقل و فهميده پوشيده نيست . چرا كه آنها از فتنه‌انگيزى لشكر جمل و تبليغات دروغين آنها به خوبى آگاه بودند .\r\nسپس در پايان اين بخش از اين خطبه امام عليه السّلام آنها را به شديدترين وجهى تهديد مىكند مىفرمايد : « به خدا سوگند حوض آبى براى آنها فراهم سازم كه فقط خودم بتوانم آب آن را بكشم ! به يقين آنها از آن سيراب بر نمىگردند ، و پس از آن ديگر آبى نخواهند نوشيد » ( و ايم اللّه لأفرطنّ « 1 » لهم حوضا أنا ماتحه « 2 » ، لا يصدرون عنه\r\n\r\n\r\n","description":"","footnote":"\r\n( 1 ) « أفرطنّ » از مادّهء « افراط » در اصل به معنى تجاوز از حد است ولى گاه به معنى انجام حدّ اكثر كارى آمده است و در جملهء بالا نيز به همين معناست يعنى گرداب جنگ را براى مخالفان كاملا پر مىكنم كه راه نجاتى نداشته باشند ، بنابر اين جاى اين سؤال باقى نمىماند كه مگر امام عليه السّلام هم ممكن است در چيزى افراط كند .\r\n( 2 ) « ماتح » از مادّهء « متح » ( بر وزن مدح ) به معنى كشيدن آب از بالا مانند كشيدن آب از چاه به وسيلهء دلوست بنابر اين « ماتح » به كسى گفته مىشود كه دلو را به وسيلهء طناب در چاه مىافكند و آب آن را مىكشد .\r\n","page_name":" 512 ","page_number":512},
  {"content":"\r\n\r\nبريّ « 1 » ، و لا يعبّون « 2 » بعده في حسي « 3 » ! ) .\r\nهمان گونه كه در شرح خطبهء دهم كه از جهات زيادى شباهت به خطبه مورد بحث دارد بيان كرديم ، منظور امام عليه السّلام از اين تعبير آن است كه من ميدان جنگ جمل را براى آنها به گردابى خطرناك مملوّ از آب ، تبديل مىكنم كه راه فرار از آن نداشته باشند و ابتكار عمل را در دست مىگيرم و آتش فتنه را در همان جا خاموش مىكنم آن گونه كه در آينده فكر بازگشت به چنان صحنه‌اى براى آنها پيدا نشود . و آن گونه كه تاريخ مىگويد : امام عليه السّلام به گفتار خود جامهء عمل پوشانيد ، سردمداران اصلى جنگ جمل كشته شدند و « عايشه » با شرمندگى تمام به « مدينه » بازگشت و فتنه‌انگيزان رسوا و پراكنده شدند .\r\n\r\n\r\n","description":"","footnote":"\r\n( 1 ) « رىّ » اسم مصدر به معنى سيرابى است و مصدر آن « رىّ » ( بر وزن حىّ ) مىباشد و « باء » در « برىّ » معنى معيت دارد .\r\n( 2 ) « يعبّون » از مادّهء « عبّ » به معنى نوشيدن آب يا مايع ديگر با يك نفس است و در تعبيرات معمولى « لا جرعه » گفته مىشود .\r\n( 3 ) « حسى » به معنى بيابانى است كه آب در آن جمع مىشود .\r\n","page_name":" 513 ","page_number":513},
  {"content":"\r\n . \r\n","description":"","footnote":"","page_name":" 514 ","page_number":514},
  {"content":"\r\n\r\n\r\nبخش دوّم\r\nو منه : فأقبلتم إليّ إقبال العوذ المطافيل على أولادها ، تقولون : البيعة البيعة ! قبضت كفّي فبسطتموها ، و نازعتكم يدي فجاذبتموها . اللّهمّ إنّهما قطعاني و ظلماني ، و نكثا بيعتي ، و ألّبا النّاس عليّ ؛ فاحلل ما عقدا ، و لا تحكم لهما ما أبرما ، و أرهما المساءة فيما أمّلا و عملا . و لقد استثبتهما قبل القتال ، و استأنيت بهما أمام الوقاع ، فغمطا النّعمة ، وردّا العافية .\r\n\r\nترجمه\r\nشما همچون مادرانى كه از روى شوق به فرزندان خود روى مىآورند ، به سوى من آمديد و مىگفتيد : بيعت ! بيعت ! من دستم را بستم و شما آن را گشوديد ، من دست خود را عقب مىكشيدم و شما به سوى خود مىكشيديد ! خداوندا ! آن دو ( طلحه و زبير ) از من بريدند و به من ستم كردند ، بيعتم را شكستند و مردم را بر ضد من شوراندند ( خداوندا ! ) بيعتى را كه از مردم گرفته‌اند نافرجام كن ، و كارهايى را كه تصميم بر آن گرفته‌اند استحكام نبخش و آنها را نسبت به آرزوهايى كه به آن دل بسته‌اند و براى رسيدن به آن تلاش مىكنند ناكام كن ، من پيش از جنگ از آنها درخواست كردم كه دست بردارند و بازگردند و انتظار بازگشتشان را نيز مىكشيدم ، ولى آنها پشت پا به نعمت زدند و دست رد بر سينه عافيت نهادند !\r\n\r\n","description":"","footnote":"","page_name":" 515 ","page_number":515},
  {"content":"\r\n\r\n\r\nشرح و تفسير شما اصرار به بيعت داشتيد\r\nامام عليه السّلام در اين بخش از خطبه ، اشاره به مسألهء بيعت كرده و با صراحت مىفرمايد : من هرگز براى بيعت ، به سراغ شما نيامدم ، اين شما بوديد كه به سراغ من آمديد و اصرار كرديد ، مىفرمايد : « شما همچون مادرانى كه از روى شوق به فرزندان خود روى مىآورند ، به سوى من آمديد ، و مىگفتيد : بيعت ! بيعت ! من دستم را بستم و شما آن را گشوديد ، من دست خود را عقب مىكشيدم و شما به سوى خود مىكشيديد ! » ( فأقبلتم إليّ إقبال العوذ « 1 » المطافيل « 2 » على أولادها ، تقولون : البيعة البيعة ! قبضت كفّي فبسطتموها ، و نازعتكم يدي فجاذبتموها ) .\r\nامام عليه السّلام در واقع به اين حقيقت اشاره مىكند كه ، شما مردم بايد مدّعيان خونخواهى قتل عثمان كه آن را بهانه‌اى براى دست يا بى به خلافت و حكومت قرار داده‌اند ، يعنى « طلحه » و « زبير » را با من مقايسه كنيد ، آنها با هر حيله و نيرنگ بدنبال رسيدن به مقصودشان هستند ولى من از آغاز امر به شما نشان دادم كه طالب مقام نيستم ، شما بوديد كه با اصرار هر چه تمامتر مىخواستيد با من بيعت كنيد ، و اگر بيعت شما را پذيرا شدم تنها به خاطر انجام يك مسئوليت بزرگ الهى ، يعنى اجراى حق و عدالت و احياى اسلام بود .\r\nتعبيرات امام عليه السّلام بيانگر اشتياق فوق العادهء مردم به بيعت است ، در عين بى اعتنايى امام عليه السّلام نسبت به آن .\r\n\r\n\r\n","description":"","footnote":"\r\n( 1 ) « عوذ » جمع « عائذ » به معنى حيوان يا انسانى كه تازه فرزند آورده است .\r\n( 2 ) « مطافيل » جمع « مطفل » ( بر وزن مسلم ) به معنى انسان يا حيوانى است كه داراى فرزند است بنابر اين « عوذ » و « مطافيل » قريب المعنى مىباشند و در اين جا جنبهء تأكيد دارند .\r\n","page_name":" 516 ","page_number":516},
  {"content":"\r\n\r\nسپس در بخش آخر اين خطبه رو به درگاه الهى آورده و شكايت اين پيمان شكنان ظالم و ستمگر را كه ريختن خون مردم بى گناه را وسيله‌اى براى نيل به هوا و هوسها قرار دادند به خدا مىبرد ، و سخت به آنها نفرين مىكند و عرضه مىدارد : « خداوندا ! آن دو ( طلحه و زبير ) از من بريدند و به من ستم كردند ، بيعتم را شكستند و مردم را بر ضدّ من شوراندند » . ( اللّهمّ إنّهما قطعاني و ظلماني ، و نكثا بيعتي ، و ألّبا « 1 » النّاس عليّ ) .\r\n« ( خداوندا ! ) بيعتى را كه از مردم گرفته‌اند نافرجام كن ، و كارهايى را كه تصميم قطعى بر آن گرفته‌اند استحكام نبخش ، و آنها را به آرزوهايى كه به آن دل بسته‌اند و براى رسيدن به آن تلاش مىكنند ناكام كن ! » ( فاحلل ما عقدا ، و لا تحكم لهما ما أبرما ، و أرهما المساءة فيما أمّلا و عملا ) .\r\nسپس امام عليه السّلام روى سخن را به مردم كرده و با صراحت مىگويد : من قبل از جنگ با اين دو نفر اتمام حجت كردم ، مىفرمايد : « من پيش از جنگ از آنها درخواست كردم كه دست بردارند و بازگردند ، و انتظار بازگشتشان را نيز مىكشيدم ، ولى آنها پشت پا به نعمت زدند و دست رد بر سينهء عافيت نهادند » ( و لقد استثبتهما « 2 » قبل القتال ، و استأنيت « 3 » بهما أمام الوقاع « 4 » ، فغمطا « 5 »\r\n\r\n\r\n","description":"","footnote":"\r\n( 1 ) « الّبا » از مادّهء « تأليب » به معنى تحريك و افساد و شوراندن مردم است .\r\n( 2 ) « استثبت » از مادّهء « ثوب » ( بر وزن صوم ) به معنى بازگشت بيمار به تندرستى است و مفهوم جمله اين است كه من از طلحه و زبير خواستم از راه انحرافى خود باز گردند .\r\n( 3 ) « استأنيت » از مادّهء « أنات » ( بر وزن قنات ) به معنى صبر كردن و انتظار كشيدن است و مفهوم جمله اين است كه من منتظر بودم پيشنهادم در آنها مؤثّر افتاد و بر سر عقل آيند و راه عافيت را در پيش گيرند ولى افسوس . . . .\r\n( 4 ) « وقاع » به معنى جنگ است اين واژه‌گاه به معنى مصدرى به كار مىرود و گاه به عنوان جمع « وقيعه » .\r\n( 5 ) « غمطا » از مادّهء « غمط » ( بر وزن غصب ) به معنى كوچك شمردن چيزى و كفران نعمت است و جملهء بالا اشاره به اين است كه طلحه و زبير فرصت خوبى را كه من به آنها داده بودم كوچك شمردند و كفران نعمت كردند .\r\n","page_name":" 517 ","page_number":517},
  {"content":"\r\n\r\nالنّعمة ، و ردّا العافية ) .\r\nجمله‌هاى اخير ممكن است ادامهء شكوهء امام عليه السّلام به پيشگاه خدا بوده باشد ، و ممكن است خطاب به مردم ، و معنى دوّم مناسبتر به نظر مىرسد .\r\nبه هر حال اين جمله‌ها نشان مىدهد كه امام عليه السّلام به شدّت از جنگ و خون‌ريزى پرهيز داشت ، و تا آن جا كه ممكن بود آتش افروزان جنگ « جمل » را اندرز داد ، شايد بر سر عقل آيند يا عواطف دينى آنها تحريك شود ، و از راه خطرناكى كه در پيش گرفته‌اند باز گردند ، ولى هوس خلافت و حبّ جاه و مقام چنان چشم و گوش آنها را كور و كر كرده بود ، كه حتّى نصايح مشفقانه امام عليه السّلام نيز در آنها اثر نكرد و سرانجام نفرين امام عليه السّلام دامانشان را گرفت و در كار خود ناكام شدند ، هم طعم تلخ شكست را چشيدند و هم با ذلّت به قتل رسيدند .\r\n\r\nنكته عاملان قتل به خونخواهى برخاستند !\r\nبىشك « طلحه » و « زبير » از كسانى بودند كه مردم را بر ضد عثمان شوراندند .\r\n« ابن قتيبه » در كتاب « الإمامه و السياسه » مىگويد : هنگامى كه اهل « كوفه » و « مصر » بر عثمان شوريدند و خانهء او را محاصره كردند « طلحه » از كسانى بود كه هر دو گروه را بر ضد عثمان مىشورانيد ، و مىگفت : عثمان به محاصرهء شما اعتنايى ندارد ؛ چرا كه مرتّبا آب و غذا براى او مىبرند ، نگذاريد آب و غذا براى او ببرند « 1 » .\r\n\r\n\r\n","description":"","footnote":"\r\n( 1 ) الامامه و السياسه ، جلد 1 صفحهء 38 .\r\n","page_name":" 518 ","page_number":518},
  {"content":"\r\n\r\n« ابن ابى الحديد » دربارهء « زبير » مىنويسد : او به مردم مىگفت عثمان را بكشيد ، دين و آيين شما را دگرگون ساخته به او گفتند : پسرت بر در خانهء عثمان از او دفاع مىكند .\r\nاو گفت : من ناراحت نمىشوم اگر عثمان را بكشند هر چند قبل از او پسرم را بكشند ، عثمان فردا مردارى است بر جاده « 1 » .\r\nآن دو تصور مىكردند اگر پاى عثمان از ميان برداشته شود ، ممكن است خلافت به آنها رسد ، ولى بعد از كشته شدن عثمان و بيعت پرشور مردم با على عليه السّلام ورق برگشت و اوضاع دگرگون شد و به گفته « عقاد » نويسندهء معروف « مصرى » مردم حاضر نبودند با آن دو بيعت كنند ؛ چرا كه وضع آنها با عثمان چندان تفاوت نداشت « 2 » .\r\n« عايشه » از منتقدين معروف عثمان بود « 3 » ، ولى بعد از بيعت مردم با امام امير المؤمنين عليه السّلام هر سه نفر چرخش عظيمى كردند و طرفدار عثمان شدند و به خونخواهى او برخاستند ، در عالم سياست بازان حرفه‌اى از اين چرخش‌ها فراوان ديده شده است و سرانجام هر سه به عاقبت شوم فتنه‌انگيزيهاى خود گرفتار شدند ؛ « طلحه » و « زبير » شكست خوردند و كشته شدند و « عايشه » با شرمندگى به « مدينه » برگشت و در گوشهء خانه نشست .\r\nما دربارهء « طلحه » و « زبير » و ماجراهاى جنگ « جمل » و كارهاى ناپختهء « عايشه » در مجلدات پيشين همين شرح ، به اندازهء كافى بحث كرديم « 4 » .\r\n\r\n\r\n","description":"","footnote":"\r\n( 1 ) ابن ابى الحديد ، جلد 9 ، صفحهء 36 .\r\n( 2 ) في ظلال نهج البلاغه ، جلد 2 ، صفحهء 294 .\r\n( 3 ) كامل ابن اثير ، جلد 3 ، صفحهء 206 و تاريخ طبرى ، جلد 3 صفحهء 477 .\r\n( 4 ) جلد 1 ، شرح خطبه سيزدهم ، جلد 2 ، شرح خطبه‌هاى سىام و سى و يكم و جلد 3 ، صفحهء 209 - 301 .\r\n","page_name":" 519 ","page_number":519},
  {"content":"\r\n\r\nولى آنچه در اين جا لازم است اضافه كنيم اين است كه : طرفداران آنها براى توجيه اعمالشان در تنگناى سختى افتادند ، از يكسو « طلحه » و « زبير » را از صحابه مىدانند و قاعدهء « تنزيه صحابه » ( پاكى و قداست همهء اصحاب پيامبر صلّى اللّه عليه و آله ) را در حق آنها جارى مىدانند ، و از سوى ديگر هر دو را جزو « عشرهء مبّشره » مىدانند يعنى آن ده نفرى كه پيامبر صلّى اللّه عليه و آله بشارت بهشتى بودن آنها را داده بود .\r\nگاه مىگويند : آنها مجتهد بودند ، هر چند در اجتهاد خود خطا كردند .\r\nبنابر اين معذورند و مأجور ، در حالى كه اگر اعمال آنها را با اين بهانه توجيه كنيم هر جنايتى را از هر كسى مىتوان توجيه كرد ؛ چرا كه اجتهاد منحصر به آنها نيست و اين امر سبب مىشود كه بديهيات عقلى و نصوص قرآنى را به اين بهانه زير پا بگذاريم .\r\nو گاه مىگويند : آنها توبه كردند ، و توبهء آنها در پيشگاه خدا پذيرفته است ، ولى آيا مىتوان آتشى افروخت و 17 هزار نفر را در كام آن سوزاند و بعد با گفتن يك « استغفر اللّه » از زير بار مسئوليّت آن همه خونهايى كه بر باد رفته است بيرون آمد ؟ ! آيا آنها خونبهاى اين همه كشتگان را به صاحبانش دادند ؟ آيا اموالى كه در اين راه از بين رفت جبران نمودند ؟ آيا « عايشه » و « طلحه » و « زبير » در ملأ عام به خطاى خود اعتراف كردند ؟\r\nاين گونه دفاعهاى ناموجّه ، نتيجهء چشم پوشى از واقعيّات و تعصبهاى كوركورانه است .\r\nآيا بهتر اين نيست كه ما ياران پيامبر صلّى اللّه عليه و آله را به دو گروه تقسيم كنيم ، گروهى كه : در عصر او صالح بودند ، و گروهى كه : منافق و ناصالح ، و نيز گروه صالح را به دو گروه ديگر تقسيم كنيم : گروهى كه بر خير و صلاح باقى ماندند ، و\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nگروهى كه تسليم هوا و هوسها شدند ، و از حق و عدالت و ايمان و صلاح فاصله گرفتند .\r\nو منظور از بشارت قرآن يا پيامبر صلّى اللّه عليه و آله به نجات شخص يا اشخاص ، اين را بدانيم كه در آن روز و در آن زمان مشمول اين حكم بودند ، هر چند بعدا تغيير مسير دادند ؛ ممكن است انسان كارى انجام دهد كه بهشت بر او واجب گردد ، سپس بر خلاف آن كارى انجام دهد كه جهنم بر او واجب گردد .\r\n\r\n","description":"","footnote":"","page_name":" 521 ","page_number":521},
  {"content":"\r\n . \r\n","description":"","footnote":"","page_name":" 522 ","page_number":522},
  {"content":"\r\n\r\n\r\nخطبهء 138 « 1 » و من خطبة له عليه السّلام يومىء فيها إلى ذكر الملاحم\r\nاز خطبه‌هاى امام عليه السّلام است كه از حوادث مهم آينده پيشگويى مىكند .\r\n\r\nخطبه در يك نگاه\r\nاين خطبه در واقع از سه بخش تشكيل شده كه همه مرتبط با يكديگر است .\r\nدر بخش اوّل اشاره به يك مرد الهى مىكند كه اساس كار خود را بر هدايتهاى قرآنى مىگذارد و در سايهء آن پيش مىرود و غالب شارحان نهج البلاغه اين مرد الهى را با توجه به اوصافى كه در ادامه مىآيد همان حضرت مهدى ( عج ) مىدانند .\r\n\r\n\r\n","description":"","footnote":"\r\n( 1 ) « سند خطبه » در « مصادر نهج البلاغه » تنها بخشى از اين خطبه را از « آمدى » در « غرر الحكم » نقل كرده ، و مىافزايد : با توجه به اين كه شارحان نهج البلاغه ، بخش اوّل اين خطبه را اشاره به قيام حضرت مهدى ( عج ) مىدانند معلوم مىشود خطبه را از جاى ديگرى گرفته‌اند كه اشاراتى به قيام مهدى ( عج ) در آن بوده است . ( مصادر ، جلد 2 ، صفحهء 312 ) .\r\nولى به اعتقاد ما اين استنباط چندان موجّه به نظر نمىرسد ، ممكن است آن را از روى قراينى كه در خود خطبه است استنباط كرده باشند .\r\n","page_name":" 523 ","page_number":523},
  {"content":"\r\n\r\nدر بخش دوّم به حوادث خونينى اشاره مىكند كه با قيام آن مرد الهى براى اقامهء حكومت عدل صورت مىگيرد پس آرامش و عدالت و غنا و بى نيازى صفحهء زمين را پر مىكند .\r\nدر بخش سوّم به حوادث خونين ديگرى اشاره مىفرمايد : كه از شام برمىخيزد و مردم را شديدا گرفتار مىكند ( اين بخش ممكن است اشاره به حكومت بعضى از « بنى مروان » بوده باشد و يا به ظهور افرادى مانند « سفيانى » قبل از قيام حضرت مهدى عليه السّلام )\r\n.\r\n\r\n","description":"","footnote":"","page_name":" 524 ","page_number":524},
  {"content":"\r\n\r\n\r\nبخش اوّل\r\nيعطف الهوى على الهدى ، إذا عطفوا الهدى على الهوى ، و يعطف الرّأي على القرآن إذا عطفوا القرآن على الرّأي .\r\n\r\nترجمه\r\nاو خواسته‌هاى دل را پيرو هدايت قرار مىدهد در زمانى كه مردم هدايت را پيرو خواسته‌هاى دل قرار داده‌اند ، و رأى و فكر خود را پيرو قرآن مىسازد در آن زمان كه مردم قرآن را تابع فكر خود قرار مىدهند .\r\n\r\nشرح و تفسير : ويژگى حضرت مهدى عليه السّلام\r\nهمان گونه كه در بالا اشاره شد اين خطبه از حوادث آينده پيش‌گويى مىكند ، و به سه حادثه مهم اشاره مىنمايد كه نخستين آن را غالب شارحان نهج البلاغه اشاره به حضرت مهدى عليه السّلام مىدانند ؛ زيرا مىفرمايد : « او خواسته‌هاى دل را پيرو هدايت قرار مىدهد در زمانى كه مردم هدايت را پيرو خواسته‌هاى دل قرار داده‌اند ، و رأى و فكر را پيرو قرآن مىسازد در آن زمان كه مردم قرآن را تابع فكر خود قرار مىدهند » ( يعطف « 1 » الهوى على الهدى ، إذا\r\n\r\n\r\n","description":"","footnote":"\r\n( 1 ) « يعطف » از مادّهء « عطف » ( بر وزن فتح ) به معنى تمايل پيدا كردن يا مايل ساختن به چيزى است .\r\nاين واژه گاهى به صورت متعدى به كار مىرود كه به معنى مايل ساختن است و گاه با « إلى » متعدى مىشود كه به معنى مايل شدن به چيزى است و گاه با « على » متعدى مىشود كه به معنى بازگشت به چيزى است و گاه با « عن » كه به معنى انصراف از چيزى است .\r\n","page_name":" 525 ","page_number":525},
  {"content":"\r\n\r\nعطفوا الهدى على الهوى ، و يعطف الرّأي على القرآن إذا عطفوا القرآن على الرّأي ) .\r\nآيا اين دو جمله داراى يك مفهوم و يك محتواست و در واقع تاكيد يكديگر است ؟ يا اين كه جملهء اوّل اشاره به هدايتهاى عقلانى و جملهء دوّم ناظر به هدايتهاى قرآنى است ؟\r\nمعنى دوّم صحيح‌تر به نظر مىرسد ، يعنى در آن روز كه مردم به خاطر هواپرستى منطق عقل و هدايتهاى خردمندانه را به فراموشى سپرده‌اند ، پرده‌هاى هواپرستى را كنار مىزند و هدايتهاى عقلانى را حاكم مىكند ، و آن روز كه توجيه‌گران براى رسيدن به خواسته‌هاى نادرست خويش قرآن را از طريق تفسير به رأى برخواسته‌هاى خويش تطبيق مىكنند او فرمان وحى را معيار سنجش و برنامهء كار خويش قرار مىدهد و تفسير به رأى و توجيه‌گرى را كنار مىزند .\r\nاگر درست دقت كنيم ريشه همهء بدبختىها همين دو چيز است : حاكم كردن هواى نفس بر عقل و تطبيق خواسته‌هاى دل بر آيات قرآن از طريق تفسير به رأى ، و اگر اين دو از ميان برود جادّه براى رسيدن به حكومت عدل الهى هموار مىگردد .\r\nتمام مسائلى كه دامان مسلمين را از آغاز تاكنون گرفته بخاطر همين دو انحراف است و طريق اصلاح نيز اصلاح همين دو مىباشد .\r\n\r\n","description":"","footnote":"","page_name":" 526 ","page_number":526},
  {"content":"\r\n\r\n\r\nنكته\r\nدانشمندان در بحث شناخت و معرفت از جمله حجابهاى معرفت را حجاب هواپرستى ذكر كرده‌اند ، آن گونه كه قرآن مجيد مىفرمايد : «  « أَ فَرَأَيْتَ مَنِ اتَّخَذَ إِلهَهُ هَواهُ وَ أَضَلَّهُ اللَّهُ عَلى عِلْمٍ وَ خَتَمَ عَلى سَمْعِهِ وَ قَلْبِهِ وَ جَعَلَ عَلى بَصَرِهِ غِشاوَةً »  ؛ آيا ديدى كسى كه معبود خود را هواى نفس خويش قرار داده و خداوند او را با آگاهى ( بر اين امر كه شايسته هدايت نيست ) گمراه ساخته و بر گوش و قلبش مهر زده و بر چشمش پرده افكنده است » « 1 » .\r\nچه زيبا فرمود امير مؤمنان على عليه السّلام در خطبهء نورانى 109 : « من عشق شيئا أعشى بصره ؛ كسى كه به چيزى عشق ورزد چشم او را كم نور و يا بىنور مىكند » .\r\nتفسير به رأى و تطبيق آيات الهى به رأى ، يكى ديگر از دامهاى بزرگ شيطان است كه جمله‌ها را از معنى واقعى خود تهى مىكند و به شكل دلخواه در مىآورد ، و وحى الهى را به كلى از ارزش مىاندازد ، به همين دليل در احاديث اسلامى اين كار به منزلهء كفر شناخته شده ، امام صادق عليه السّلام مىفرمايد : « من فسّر برأيه آية من كتاب اللّه فقد كفر ؛ كسى كه يك آيهء قرآن را تفسير به رأى كند كافر شده » « 2 » .\r\nو از آن جا كه مبارزه با اين دو انحراف به طور قاطع از برنامه‌هاى حضرت مهدى ارواحنا فداه مىباشد ، شارحان نهج البلاغه - چنان كه گذشت - معتقدند كه ضمير در عبارات بالا به حضرت مهدى عليه السّلام باز مىگردد .\r\n\r\n\r\n","description":"","footnote":"\r\n( 1 ) جاثيه ، آيهء 23 .\r\n( 2 ) تفسير برهان ، جلد 1 ، صفحهء 19 .\r\n","page_name":" 527 ","page_number":527},
  {"content":"\r\n . \r\n","description":"","footnote":"","page_name":" 528 ","page_number":528},
  {"content":"\r\n\r\n\r\nبخش دوّم\r\nو منها : حتّى تقوم الحرب بكم على ساق ، باديا نواجذها ، مملوءة أخلافها ، حلوا رضاعها ، علقما عاقبتها . ألا و في غد - و سيأتي غد بما لا تعرفون - يأخذ الوالي من غيرها عمّالها على مساوىء أعمالها ، و تخرج له الأرض أفاليذ كبدها ، و تلقي إليه سلما مقاليدها ، فيريكم كيف عدل السّيرة ، و يحيي ميّت الكتاب و السّنّة .\r\n\r\nترجمه\r\n( اين وضع همچنان ادامه مىيابد ) تا جنگ ، همچون حيوان خطرناك و خشمگينى ، روى پاهاى خود بايستد ، در حالى كه دندانهايش آشكار باشد ، پستانهايش پر از شير است و نوشيدنش شيرين ، اما سرانجامش تلخ و ناگوار است ! آگاه باشيد فردا - همان فردايى كه حوادثى با خود مىآورد كه شما نمىدانيد - كسى بر شما حكومت خواهد كرد كه از غير آن طايفه ( آتش افروزان جنگهاى خونين و ظالمانه ) است و او عمّال حكومتهاى ظالم پيشين را بر اعمال بدشان كيفر مىدهد ، در آن زمان زمين گنجهاى درونش را بيرون مىريزد و كليدهايش را تسليم وى مىكند ، آن وقت او روش عدالت‌گسترى را به شما نشان مىدهد كه چگونه است ؟ و آنچه را از كتاب و سنت مرده است زنده مىكند .\r\n\r\nشرح و تفسير گوشه‌اى از حوادث هولناك آخر الزمان\r\nاين بخش از خطبه در واقع ادامهء بخش پيشين است ، و اشاره به حوادث\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nسخت آخر الزمان مىكند كه نخست جنگهاى خونين و ويرانگر ، جوامع بشرى را تحت شديدترين فشارها قرار مىدهد و ظلم و جور همه جا را پر مىكند ، سپس نمايندهء عدل الهى ظاهر مىگردد ، به جنگها و ستيزها پايان مىبخشد ، زمين را پر از عدل و داد مىكند ، وسايل رفاه و بهزيستى را فراهم مىسازد .\r\nمىفرمايد : ( اين وضع همچنان ادامه مىيابد ) « تا چنگ همچون حيوان خطرناك و خشمگينى روى پاهاى خود بايستد در حالى كه دندانهايش آشكار باشد ! » ( حتّى تقوم الحرب بكم على ساق ، باديا نواجذها « 1 » ) .\r\nسپس به پيروزيهاى آغاز جنگ و تلخيهاى سرانجام آن اشاره كرده ، مىفرمايد : « پستانهايش پر از شير است و نوشيدنش شيرين ، اما سرانجامش تلخ و ناگوار مىباشد ! » ( مملوءة أخلافها « 2 » ، حلوا رضاعها ، علقما « 3 » عاقبتها ) .\r\nگويى جنگ شيرهاى شيرين و در عين حال مسمومى در پستان دارد ، كه افراد هوسباز را به اميد پيروزى سريع به سوى خود مىكشد ؛ ولى عاقبت آنها را زمين‌گير و متلاشى مىسازد .\r\nسپس به ظهور حكومت الهى اشاره كرده ، مىفرمايد : « آگاه باشيد ! فردا - همان فردايى كه حوادثى با خود مىآورد كه شما نمىدانيد - كسى بر شما حكومت خواهد كرد كه از غير آن طايفهء ( آتش افروزان جنگ‌هاى خونين و\r\n\r\n\r\n","description":"","footnote":"\r\n( 1 ) « نواجذ » جمع « ناجذ » به معنى دندانهاى آسياب كه بعد از « انياب » ( نيشها ) واقع شده است مىباشد و گاه آن را به معنى همهء دندانها تفسير كرده‌اند و در خطبهء بالا مناسب همين معناست .\r\n( 2 ) « اخلاف » جمع « خلف » ( بر وزن جلف ) به معناى نوك پستان شتر ماده است و گاه به معناى نوك پستان ساير حيوانات مانند گاو و گوسفند نيز گفته مىشود .\r\n( 3 ) « علقما » بوته‌اى است بسيار تلخ كه به آن « حنظل » نيز گفته مىشود . اين واژه به هر چيز تلخى نيز اطلاق مىشود .\r\n","page_name":" 530 ","page_number":530},
  {"content":"\r\n\r\nظالمانه ) است ، و او عمّال حكومت‌هاى ظالم پيشين را بر اعمال بدشان كيفر مىدهد » ( ألا و في غد - و سيأتي غد بما لا تعرفون - يأخذ الوالي من غيرها عمّالها على مساوىء أعمالها ) .\r\nسپس به اوضاع رضايت بخش و پر خير و بركتى كه بعد از قيام او به وجود مىآيد ، اشاره كرده ، مىفرمايد : « در آن زمان ، زمين گنجهاى درونش را بيرون مىريزد و كليدهايش را تسليم وى مىكند ، آن وقت او روش عدالت‌گسترى را به شما نشان مىدهد ، كه چگونه است و آنچه را از كتاب و سنت مرده است زنده مىكند ! » ( و تخرج له الأرض أفاليذ « 1 » كبدها ، و تلقي إليه سلما مقاليدها ، فيريكم كيف عدل السّيرة ، و يحيي ميّت الكتاب و السّنّة ) .\r\nاز يكسو : در حكومت مهدى عليه السّلام معادن گرانبهاى درون زمين به آسانى كشف مىشود .\r\nو از سوى ديگر : كليد اين منابع و يا كليد حكومت سرتاسر زمين در اختيار او قرار مىگيرد .\r\nو از سوى سوّم : با برخوردارى از آن منابع غنى و اين حكومت فراگير ، آيين عدالت را در سراسر زمين گسترش مىدهد .\r\nاز سوى چهارم : تعليمات و ارزشهاى فراموش شدهء قرآن و سنّت را احيا مىكند ، و به اين ترتيب مردم از نظر مادّى و معنوى در مسير تكامل قرار مىگيرند ، و آسوده خاطر در اين راه پيش مىروند . در سايهء حكومت مهدى عليه السّلام عقلها كامل مىشود و ارزشهاى انسانى زنده مىگردد و انواع مواهب الهى در\r\n\r\n\r\n","description":"","footnote":"\r\n( 1 ) « افاليذ » جمع « افلاذ » و آن جمع « فلذ » ( بر وزن فكر ) به معناى كبد شتر ، يا كبد هر انسان يا حيوانى است و « فلذة » به معناى قطعه‌اى از كبد مىآيد و در عبارت بالا منظور اشياى گرانقيمت و گنج‌ها و معادن گرانبهايى است كه در درون زمين نهفته است .\r\n","page_name":" 531 ","page_number":531},
  {"content":"\r\n\r\nاختيار انسانها قرار مىگيرد و عوامل ظلم و ستم برچيده مىشود .\r\nشبيه اين تعبيرات در روايات مربوط به قيام مهدى عليه السّلام به روشنى ديده مىشود ، در يك جا از امام باقر عليه السّلام نقل شده است كه دربارهء حضرت مهدى عليه السّلام مىفرمايد : « و تظهر له الكنوز و يبلغ سلطانه المشرق و المغرب و يظهر اللّه دينه على الدّين كلّه و لوج كره المشركون فلا يبقى على وجه الأرض خراب إلّا عمّر ؛ گنجهاى درون زمين براى او آشكار مىشود و حكومت او شرق و غرب جهان را مىگيرد . و آيين او بر همهء آيينها پيروز مىشود ، هر چند مشركان ناخوش داشته باشند و در آن زمان هيچ ويرانه‌اى بر صفحهء زمين باقى نمىماند مگر اين كه آباد مىشود » « 1 » .\r\nدر جاى ديگر مىفرمايد : « يملأ اللّه الأرض به عدلا و قسطا كما ملئت ظلما و جورا فيفتح اللّه له شرق الأرض و غربها . . . و تطوى له الأرض ؛ زمين را به بركت او پر از عدل و داد مىكند آن گونه كه از ظلم و جور پر شده است و خداوند شرق و غرب زمين را براى او فتح مىكند و زمين براى او پيچيده مىشود ( با سرعت از نقطه‌اى به نقطهء ديگر نقل مكان مىكند ) « 2 » .\r\n\r\n\r\n","description":"","footnote":"\r\n( 1 ) شرح نهج البلاغهء خويى ، جلد 8 ، صفحهء 353 .\r\n( 2 ) بحار الانوار ، جلد 52 ، صفحهء 390 .\r\n","page_name":" 532 ","page_number":532},
  {"content":"\r\n\r\n\r\nبخش سوّم\r\nمنها : كأنّي به قد نعق بالشّام ، و فحص براياته في ضواحي كوفان ، فعطف عليها عطف الضّروس ، و فرش الأرض بالرّؤوس . قد فغرت فاغرته ، و ثقلت في الأرض وطأته ، بعيد الجولة ، عظيم الصّولة . و اللّه ليشرّدنّكم في أطراف الأرض حتّى لا يبقى منكم إلّا قليل ، كالكحل في العين ، فلا تزالون كذلك ، حتّى تؤوب إلى العرب عوازب أحلامها ! فالزموا السّنن القائمة ، و الآثار البيّنة ، و العهد القريب الّذي عليه باقي النّبوّة . و اعلموا أنّ الشّيطان إنّما يسنّي لكم طرقه لتتّبعوا عقبه .\r\n\r\nترجمه\r\nگويا او را مىبينم كه نعره‌اش از « شام » بلند است ، و پرچم‌هايش را در اطراف « كوفه » به اهتزاز در آورده ! همانند شترى خشمگين و خطرناك به سوى آن مىآيد ، و زمين‌ها را با سرها فرش مىكند ! دهانش را باز كرده ( و همه چيز را فرو مىبلعد ) . گام‌هايش بر زمين سنگين است ( و همهء مناطق را زير نفوذ خود مىگيرد ) جولان او وسيع و حمله‌اش عظيم است .\r\nبه خدا سوگند ! شما را در اطراف زمين پراكنده مىكند تا آن جا كه جز تعداد كمى از شما - همچون بقاياى سرمه در چشم - باقى نماند ! .\r\nاين وضع همچنان ادامه مىيابد ، تا زمانى كه عقل و فكر از دست رفتهء عرب ، به او باز گردد ( و در سايه عقل و درايت ، دست اتّحاد به هم دهند و بر ستمگران شورند ) سپس با سنّت‌هاى جاودانهء اسلام و آثار آشكار پيامبر صلّى اللّه عليه و آله و پيمان نزديكى كه نشانهء ميراث نبوّت بر آن باقى است ، همراه و همگام باشيد ، و بدانيد\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nشيطان راههاى خويش را براى شما آسان جلوه مىدهد ، تا از او پيروى كنيد !\r\n\r\nشرح و تفسير ويژگيهاى آن حاكم خونخوار !\r\nامام عليه السّلام در اين بخش خطبه ، اشاره به حاكم خونخوار و سنگدل و پر قدرتى مىكند كه در آينده از « شام » سر بر مىآورد ، و تمام كشور اسلام را به زور شمشير زير سيطرهء خود قرار مىدهد و اوصاف نه گانه‌اى را براى او مىشمرد .\r\nنخست مىفرمايد : « گويا او را مىبينم كه نعره‌اش از « شام » بلند شده است » ( كأنّي به قد نعق « 1 » بالشّام ) .\r\n« و پرچم‌هايش را در اطراف « كوفه » به اهتزاز در آورده است » ( و فحص « 2 » براياته في ضواحي « 3 » كوفان « 4 » ) .\r\n« و همانند شترى خشمگين و خطرناك به سوى آن مىآيد » ( فعطف عليها عطف الضّروس « 5 » ) .\r\n\r\n\r\n","description":"","footnote":"\r\n( 1 ) « نعق » از مادّهء « نعق » ( بر وزن كعب ) در اصل به معنى صدا كردن كلاغ و يا صدايى كه چوپان به هنگام حركت دادن گوسفندان سر مىدهد ، گرفته شده و در اين جا اشاره به نعره‌هاى حاكم ظالمى است كه از شام سر بر مىآورد .\r\n( 2 ) « فحص » از مادّهء « فصح » ( بر وزن بحث ) در اصل به معنى جستجو كردن است و گاه به معنى بسط و گسترش دادن آمده و در خطبهء بالا همين مراد است .\r\n( 3 ) « ضواحى » جمع « ضاحيه » از مادّهء « ضحو » ( بر وزن سهو ) به معنى قرار گرفتن در مقابل آفتاب مىباشد و « ضواحى » به مناطق باز در اطراف شهرها گفته مىشود .\r\n( 4 ) « كوفان » : نام ديگرى از كوفه است و در اصل به معنى تپه‌هاى شن دايره مانند و سرخ است .\r\n( 5 ) « ضروس » از مادّهء « ضرس » ( بر وزن ترس ) به معنى دندان گذاردن بر چيزى و فشار دادن است . و « ضروس » به شتر كج خلقى مىگويند كه افراد را گاز مىگيرد .\r\n","page_name":" 534 ","page_number":534},
  {"content":"\r\n\r\n« و زمين را با سرها فرش مىكند ! » ( و فرش الأرض بالرّؤوس ) .\r\n« دهانش را باز كرده ( و همه چيز را فرو مىبلعد ) ( قد فغرت « 1 » فاغرته ) .\r\n« گام‌هايش بر زمين سنگين است ( و همهء مناطق را زير نفوذ خود مىگيرد ) » .\r\n( و ثقلت في الأرض وطأته ) .\r\n« جولان او وسيع » ( بعيد الجولة « 2 » ) .\r\n« و حمله‌اش عظيم است » ( عظيم الصّولة « 3 » ) .\r\nو سرانجام مىافزايد : « به خدا سوگند شما را در اطراف زمين پراكنده مىسازد تا آن جا كه جز تعداد كمى از شما - همچون بقاياى سرمه در چشم - باقى نماند ! » ( و اللّه ليشرّدنّكم « 4 » في أطراف الأرض حتّى لا يبقى منكم إلّا قليل ، كالكحل في العين ) .\r\nاين تعبيرات نه گانه كه معرفى كاملى از آن حاكم خونخوار ، پر قدرت و بىرحم را در بردارد ، نشان مىدهد كه او چنان اهل ايمان را در هم مىكوبد كه جز اندكى از آنها باقى نمىماند . نفس‌ها را در سينه‌ها حبس مىكند ، و قيام‌ها را در نطفه خفه مىنمايد ، و با خون‌ريزى گسترده از « شام » تا « كوفه » و از « كوفه » تا مناطق ديگر را زير سيطرهء خود قرار مىدهد .\r\nدر اين كه اين شخص با اين اوصاف كيست ؟ شارحان نهج البلاغه دو نظر مختلف دارند : گروهى آن را اشاره به « عبد الملك بن مروان » مىدانند كه\r\n\r\n\r\n","description":"","footnote":"\r\n( 1 ) « فغرت » از مادّهء « فغر » ( بر وزن فقر ) به معنى گشودن دهان است و در اين جا كنايه از حرص و آز براى به چنگ آوردن همه چيز است . و « فاغر » اسم فاعل از همين مادّهء است .\r\n( 2 ) « جوله » از مادّهء « جول » ( بر وزن قول ) به معنى حركت كردن و گردش گرد مكانى است اين تعبير كنايه از تلاش و كوشش و فعاليتهاى پى در پى مىباشد .\r\n( 3 ) « صوله » و « صول » ( بر وزن قول ) به معنى حمله كردن در جنگ و يا پريدن بر چيزى است .\r\n( 4 ) « ليشردنّكم » از مادّهء « تشريد » به معنى تبعيد كردن و طرد نمودن و پراكنده ساختن است .\r\n","page_name":" 535 ","page_number":535},
  {"content":"\r\n\r\nپنجمين خليفه اموى بوده و مردى بسيار خونخوار و جبّار بود .\r\nبا لشكر كشى عظيم خود از « شام » ، « مصعب بن زبير » را كه « در كوفه » حكومت مىكرد از ميان برداشت و لشكر او را در هم كوبيد ، و بر « كوفه » و « عراق » مسلّط شد ، سپس لشكر عظيمى به سرگردگى « حجّاج » به سوى « حجاز » فرستاد و « عبد اللّه بن زبير » را كه در آن جا سر بر آورده بود به قتل رسانيد ، و « مكه » و « مدينه » را نيز تحت سلطه خود در آورد ، و حتى بخشى از خانه كعبه را كه گروهى از لشكريان « عبد اللّه بن زبير » به آن پناه برده بودند ويران ساخت .\r\nگروه ديگرى از شارحان معتقدند اين شخص كسى جز « سفيانى » نيست ، كه قبل از قيام حضرت مهدى عليه السّلام از « شام » ظاهر مىشود و خون‌هاى بسيارى مىريزد و مردم را به سوى خود فرا مىخواند ، و با توجه به اين كه بخش‌هاى گذشتهء اين خطبه دربارهء ظهور حضرت مهدى عليه السّلام بود به نظر مىرسد اين بخش هم دربارهء ظهور اوست و جمله‌هاى بالا اشاره به ظهور « سفيانى » است .\r\nدر حديثى از « حذيفة بن يمان » از پيامبر اكرم صلّى اللّه عليه و آله مىخوانيم : اشاره به فتنه‌اى كه ميان اهل شرق و غرب ظاهر مىشود فرمود ، سپس افزود : در اين حال « سفيانى » خروج مىكند تا به « دمشق » وارد مىشود ، لشكرى به شرق مىفرستد و لشكرى به « مدينه » تا به سرزمين « بابل » و « بغداد » مىرسند ، بيش از سه هزار نفر را به قتل مىرسانند و بيش از يك صد زن را مورد هتك قرار مىدهند سپس به سوى « كوفه » سرازير مىشوند و اطراف آن را خراب مىكنند ، آن گاه به « شام » باز مىگردند ، در اين هنگام پرچم هدايتى از « كوفه » ظاهر مىشود و با لشكرى به سوى لشكر « سفيانى » حركت مىكند ، آنها را به قتل مىرساند ، تنها يك نفر كه خبر آنها را به جاى ديگر مىبرد باقى مىماند ( به\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nاين ترتيب آتش فتنه خاموش مىشود ) .\r\nمرحوم « علّامه مجلسى » بعد از نقل اين حديث مىگويد : اصحاب ما همانند اين حديث را از امام باقر عليه السّلام و امام صادق عليه السّلام در ضمن احاديث مهدى عليه السّلام نقل كرده‌اند « 1 » .\r\nولى قسمت پايانى اين خطبه ناهماهنگىهايى با اين تفسير دارد .\r\nسپس امام عليه السّلام در قسمت پايانى اين خطبه مىفرمايد : « اين وضع ناگوار ، ( خونريزىها و ناامنىها و تبعيدها و پراكندگىها ) همچنان ادامه مىيابد ، تا زمانى كه عقل و فكر از دست رفتهء عرب ، به او باز گردد ( و در سايهء عقل و درايت اختلاف‌ها را دور بريزند و دست اتّحاد را به هم دهند ، مردم را از خواب بيدار كنند و بر ستمگران بشورند ) » ( فلا تزالون كذلك ، حتّى تؤوب « 2 » إلى العرب عوازب « 3 » أحلامها « 4 » ! ) .\r\nسپس چهار دستور به مردم مىدهد كه در سايهء آن مىتوانند ، بر حاكمان ظالم پيروز شوند و سلامت و امنيّت را به اجتماعشان باز گردانند . مىفرمايد : « با سنّت‌هاى جاودانهء اسلام و آثار آشكار پيامبر صلّى اللّه عليه و آله و پيمان نزديكى كه ميراث نبوّت بر آن باقى است ، همراه و همگام باشيد و بدانيد شيطان راههاى خويش را براى شما آسان جلوه مىدهد تا از او پيروى كنيد ! » ( فالزموا السّنن القائمة ، و الآثار البيّنة ، و العهد القريب الّذي عليه باقي النّبوّة . و اعلموا أنّ\r\n\r\n\r\n","description":"","footnote":"\r\n( 1 ) بحار الانوار ، جلد 52 ، صفحهء 186 - 187 ( با تلخيص ) .\r\n( 2 ) « تؤب » از مادّهء « أوب » به معنى بازگشت از سفر و يا هر گونه بازگشت است .\r\n( 3 ) « عوازب » جمع « عازبه » در اصل از مادّهء « عزبه » ( بر وزن لقمه ) و « عزوبت » گرفته شده كه به معنى ازدواج نكردن است و « عزب » به افرادى كه فاقد همسرند اطلاق مىشود . ولى گاه به معنى پنهان شدن و دور گشتن نيز آمده است و در خطبه بالا منظور همين است .\r\n( 4 ) « احلام » جمع « حلم » ( بر وزن شتر ) به معنى عقل است .\r\n","page_name":" 537 ","page_number":537},
  {"content":"\r\n\r\nالشّيطان إنّما يسنّي « 1 » لكم طرقه لتتّبعوا عقبه ) .\r\nمنظور از « سنن قائمه » ضروريات و برنامه‌هاى جاويدان اسلام است كه در هر زمان بايد محور همهء فعاليّت‌هاى سياسى و اجتماعى و فردى بوده باشد .\r\nو منظور از « آثار بيّنه » آثار و رواياتى است كه از طرق معتبر ثابت شده و بخش عظيمى از تعليمات و برنامه‌هاى اسلام در آن نهفته است .\r\nو منظور از « عهد قريب » وصيّت پيامبر اكرم صلّى اللّه عليه و آله دربارهء ولايت على عليه السّلام است كه ميراث پيامبر صلّى اللّه عليه و آله را با خود داشت .\r\nو منظور از « و اعلموا . . . . » اين است كه در انجام امور بالا مراقب وسوسه‌هاى شياطين باشند ، چرا كه شيطان ، راههاى خود را آسان جلوه مىدهد ، تا افراد را از پيمودن راه اطاعت خدا و پيشوايان معصوم - كه به هر حال خالى از مشكلاتى نيست - باز مىدارد .\r\nكسانى كه بخش اخير خطبه را مربوط به حكومت « عبد الملك بن مروان » مىدانند ، در اين جا گرفتار دو اشكال شده‌اند .\r\nنخست اين كه : مفهوم گفتار بالا اين است كه ساقط كردن حكومت بنى اميه و روى كار آمدن حكومت بنى عباس ، در سايهء عقل و درايت عرب ، و بازگشت به راه صحيح بوده است ، در حالى كه مىدانيم بنى عباس نيز جنايات بنى اميّه را ادامه دادند و حكومت‌هاى خود كامهء آنان دست كمى از بنى اميه نداشت ؛ مگر اين كه گفته شود ، سقوط بنى اميه و آغاز حركت بنى عباس حساب شده و عاقلانه بود ، هر چند در ادامهء راه از مسير منحرف شدند .\r\nمشكل ديگر اين كه : ظهور بنى عباس بلا فاصله بعد از مرگ\r\n\r\n\r\n","description":"","footnote":"\r\n( 1 ) « يسنّى » از مادّهء « سنو » ( بر وزن سرو ) در اصل به معنى سيراب كردن زمين از سوى ابرها است و سپس به معنى هر گونه تسهيل براى انجام كارى استعمال شده است .\r\n","page_name":" 538 ","page_number":538},
  {"content":"\r\n\r\n« عبد الملك » نبود ، بلكه دهها سال طول كشيد كه فرزندان « عبد الملك » حكومت كردند و سپس سقوط بنى اميه آغاز شد ؛ مگر اين كه در پاسخ اين اشكال گفته شود كه حكومت فرزندان « عبد الملك » نيز ادامهء حكومت خود او بود .\r\nولى كسانى كه بخش اخير را اشاره به خروج « سفيانى » قبل از قيام مهدى عليه السّلام مىدانند ، جمله‌هاى بالا را چنين تفسير مىكنند كه بعد از خونريزىهاى بىحساب در آخر زمان ، و فساد و تباهىهايى كه با خروج « سفيانى » صورت مىگيرد ، پرده‌هاى غفلت كنار مىرود ، عقل‌ها بيدار مىشوند و مردم آمادهء پذيرش حكومت الهى حضرت مهدى عليه السّلام مىگردند ، و در آن شرايط براى فراهم شدن آمادگى بيشتر بايد سنّت‌هاى اسلامى را حفظ كنند و نسبت به ولايت وفادار باشند .\r\nدر شرح خطبهء 101 كه تعبيراتى شبيه به اين خطبه بود نيز ، بحث‌هايى دربارهء تطبيق آن ، بر حكومت « عبد الملك » آمده است .\r\n\r\n","description":"","footnote":"","page_name":" 539 ","page_number":539},
  {"content":"\r\n . \r\n","description":"","footnote":"","page_name":" 540 ","page_number":540},
  {"content":"\r\n\r\n\r\nخطبهء 139 « 1 » و من كلام له عليه السّلام في وقت الشورى\r\nاز سخنان امام عليه السّلام كه به هنگام تشكيل شوراى شش نفرى براى انتخاب خليفه پس از عمر ، ايراد فرمود .\r\n\r\nخطبه در يك گناه\r\nمىدانيم هنگامى كه « عمر » خود را در آستانهء مرگ ديد براى تعيين خليفه بعدى اقدام به تشكيل شوراى شش نفره‌اى كرد كه يكى از آنها على عليه السّلام و ديگرى « عثمان » بود . چينش افراد شورا بسيار حساب شده و كاملا سياسى بود و از همان آغاز پيدا بود كه هدف ، كنار گذاشتن على عليه السّلام و روى كار آوردن عثمان نه به عنوان نصب خليفهء پيشين ، بلكه به عنوان منتخب شوراى بزرگان اسلام\r\n\r\n\r\n","description":"","footnote":"\r\n( 1 ) « سند خطبه » « طبرى » در كتاب تاريخ خود در شرح حوادث سال 23 هجرى ( سال كشته شدن عمر ) اين خطبه را نقل كرده است و « ابن ابى الحديد » نيز مىگويد : اين بخشى از خطبه‌اى است كه امام عليه السّلام آن را براى اهل شورى بعد از وفات عمر ايراد كرد .\r\nدر كلمات قصار شمارهء 22 ( لنا حق . . . ) سخنى آمده كه آن هم قسمتى از اين خطبه را تشكيل مىدهد ( مصادر نهج البلاغه ، جلد 2 ، صفحهء 313 ) .\r\n","page_name":" 541 ","page_number":541},
  {"content":"\r\n\r\nبود كه شرح آن در تفسير خطبه سوّم خطبه شقشقيه گذشت « 1 » .\r\nعلى عليه السّلام كه از حوادث پشت بردهء شورى كاملا با خبر بود ، براى اتمام حجت خطبه‌اى خواند و به شوراييان هشدار داد كه بخش كوتاهى از آن را مرحوم « سيّد رضى » در اين جا آورده است .\r\n\r\n\r\n","description":"","footnote":"\r\n( 1 ) پيام امام امير المؤمنين عليه السّلام ، جلد 1 ، صفحهء 368 .\r\n","page_name":" 542 ","page_number":542},
  {"content":"\r\n\r\nلن يسرع أحد قبلي إلى دعوة حقّ ، و صلة رحم ، و عائدة كرم . فاسمعوا قولي ، وعوا منطقي ؛ عسى أن تروا هذا الأمر من بعد هذا اليوم تنتضى فيه السّيوف ، و تخان فيه العهود ، حتّى يكون بعضكم أئمّة لأهل الضّلالة ، و شيعة لأهل الجهالة .\r\n\r\nترجمه\r\nهيچ كس زودتر از من دعوت حق را اجابت نكرد ، و به سوى صلهء رحم و احسان و بخشش همچون من نشتافت . بنابر اين سخنم را بشنويد ، و گفته‌هايم را حفظ كنيد . ممكن است بعد از امروز در مورد اين امر ( خلافت ) با چشم خود ، شمشيرهايى را ببينيد كه از نيام در آمده و به پيمانها خيانت شده ! ( و بيعت‌ها نقض گرديده ) تا آن جا كه بعضى از شما پيشوايان اهل ضلالت و ( بعضى ديگر ) پيروان اهل جهالت خواهيد بود .\r\n\r\nشرح و تفسير هشدار نسبت به حوادث آينده\r\nاين سخن امام عليه السّلام در واقع از سه قسمت تشكيل شده است : نخست اشاره به چند فضيلت از فضايل خود مىفرمايد ، نه براى خود ستايى بلكه تا زمينه را براى پذيرش آنان آماده سازد پس از آن از آنان مىخواهد كه به منطقش گوش فرا دهند ، و اندرزهايش را بپذيرند ، كه خير و صلاح و سعادت آنها در آن است ، و در قسمت سوّم به حوادث دردناكى كه در صورت عدم پذيرش اندرزهايش در جامعه اسلامى روى مىدهد ، اشاره مىفرمايد و به آنها هشدار مىدهد .\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nدر قسمت اوّل مىفرمايد : « هيچ كس زودتر از من دعوت حق را اجابت نكرد و به سوى صلهء رحم و احسان و بخشش همچون من نشتافت » ( لن يسرع أحد قبلي إلى دعوة حقّ ، و صلة رحم ، و عائدة كرم ) .\r\nدر اين سه فضيلت بزرگ ، ابتدا اشاره به پذيرش اسلام مىفرمايد : كه على عليه السّلام نخستين كسى بود كه اسلام را پذيرفت ، و طبيعى است چنين كسى از همه با هوش‌تر و نسبت به اسلام دلسوزتر است ، و ديگر اين كه او در صلهء رحم نيز پيشگام بود ، چرا كه از آغاز دعوت پيامبر صلّى اللّه عليه و آله تا پايان عمرش همواره در كنار او قرار داشت ، و در حوادث سخت همچون ليلة المبيت و جنگ احد و مانند آن خود را سپر بلا براى حفظ جان پيامبر صلّى اللّه عليه و آله نمود . و در احسان و بخشش نيز از همه پيشگام‌تر بودم ، تا آن جا كه خداوند آياتى در قرآن در مورد بخشيدن خاتم ، در حال ركوع « 1 » ، و يا بخشيدن غذاى خود به مسكين و يتيم و اسير « 2 » ، و يا بخشيدن درهمى پنهان و درهمى آشكار ، درهمى در شب و درهمى در روز « 3 » ، نازل فرمود .\r\nسپس با توجه به اعترافى كه همگان نسبت به او در اين امور داشتند ، مىفرمايد : « اكنون كه چنين است ، سخنم را بشنويد و گفته‌هايم را حفظ و نگهدارى كنيد » . ( فاسمعوا قولي ، و عوا منطقي ) .\r\nدر انتخاب عثمان عجله نكنيد ، اين كار خطرناكى است كه عواقب شومى دارد و براى مسلمين بسيار گران تمام مىشود .\r\nدر ادامهء اين سخن به شرح آيندهء تاريك اين انتخاب پرداخته ، مىافزايد :\r\n\r\n\r\n","description":"","footnote":"\r\n( 1 ) مائده ، آيهء 55 .\r\n( 2 ) دهر ، آيهء 8 .\r\n( 3 ) بقره ، آيهء 274 .\r\n","page_name":" 544 ","page_number":544},
  {"content":"\r\n\r\n« ممكن است بعد از امروز ، در مورد اين امر ( خلافت ) با چشم خود شمشيرهايى را ببينيد كه ، از نيام به در آمده و به پيمان‌ها خيانت شده ! ( و بيعت‌ها نقض گرديده است ) تا آن جا كه بعضى از شما پيشوايان اهل ضلالت ، و ( بعضى ديگر ) پيروان اهل جهالت خواهيد بود » . ( عسى أن تروا هذا الأمر من بعد هذا اليوم تنتضى « 1 » فيه السّيوف ، و تخان فيه العهود ، حتّى يكون بعضكم أئمّة لأهل الضّلالة ، و شيعة لأهل الجهالة ) .\r\nدر اين كه ، اين پيشگويى اشاره به حوادث قتل عثمان و كشيده شدن شمشيرها و شكستن بيعت‌ها از سوى كسانى همچون طلحه و زبير ، و مانند آنها است ، يا اشاره به شورش ناكثين و قاسطين و مارقين ( آتش افروزان جنگ جمل و صفّين و نهروان ) مىباشد ، در ميان مفسّران نهج البلاغه گفتگوست .\r\nولى با توجه به ظروفى كه اين خطبه در آن ايراد شده ، ( هنگام شورا براى انتخاب خليفهء سوّم ) به نظر مىرسد كه تفسير اوّل قويتر است ، و همان گونه كه امام عليه السّلام پيش بينى كرده بود با روى كار آمدن عثمان ، حيف و ميل در بيت المال آغاز شد ، و بستگان و اطرافيان او مقامهاى حسّاس كشور اسلامى را در اختيار گرفتند ، و خود را روى بيت المال افكندند و هر كارى خواستند با بيت المال مسلمين انجام دادند ، و اين امر خشم مسلمين را برانگيخت و بر ضد او قيام كردند ، گروهى همچون طلحه و زبير ، سردمدار اين قيام بودند ، و گروهى هم به دنبال آنها افتادند و شد آنچه نمىبايست بشود ، در حالى كه اگر تعصّبهاى خويشاوندى و ملاحظات شخصى بر آن شوراى آن چنانى حاكم نمىشد ، و\r\n\r\n\r\n","description":"","footnote":"\r\n( 1 ) « تنتضى » از مادّهء « نضو و نضى » ( بر وزن نظم ) به معنى كشيدن شمشير از غلاف است و يا به معنى خارج شدن از خانه و پريدن رنگ و مانند آن آمده است و در خطبهء بالا همان معنى اوّل مراد است .\r\n","page_name":" 545 ","page_number":545},
  {"content":"\r\n\r\nخلافت را به دست اهلش مىسپردند ، نه آن حوادث به وجود مىآمد ، و نه حوادث نامطلوب بعد از آن ، چرا كه ريشه‌هاى فتنهء ناكثين و قاسطين و مارقين را نيز بايد در حوادث عصر عثمان جستجو كرد .\r\n\r\nنكته ريشهء اصلى فساد\r\nدر جلد اوّل اين كتاب در شرح خطبهء سوّم ( خطبه شقشقيه ) داستان شوراى شش نفره عمر را كه منتهى به انتخاب عثمان براى خلافت گرديد و در واقع توطئه‌اى بر ضد خلافت على عليه السّلام بود آورديم و بخشى از گفتنىها به استناد تواريخ معتبر در اين زمينه بيان شد . آنچه مناسب است در اين جا بر آن بيفزاييم اين است كه اگر درست در تركيب اين شوراى شش نفرى و پيامدهاى بسيار منفى آن بينديشيم خواهيم ديد كه بيشترين مشكلات مسلمين از اين شورا برخاست .\r\nحكومت عثمان و سيطرهء اميه و بنى مروان بر پستهاى حساس كشور اسلامى و بيت المال و حكومت معاويه و جنگ‌هاى جمل و صفّين و نهروان و پس از آن ، حكومت يزيد و امثال عبد الملك همه از اين پديدهء شوم نشأت گرفت .\r\nجالب اين كه ابن ابى الحديد مىگويد : متأسفانه اين شورا سبب هر فتنه‌اى بود كه در آن زمان واقع شد و يا تا دامنهء قيامت در جهان اسلام روى مىدهد « انّ ذلك كان سبب كلّ فتنة وقعت و تقع إلى أن تنقضي الدّنيا » « 1 » .\r\nاين شورا بود كه سرانجام ارزش‌هاى اسلامى را كم رنگ و بىرنگ ساخت و\r\n\r\n\r\n","description":"","footnote":"\r\n( 1 ) شرح ابن ابى الحديد ، جلد 11 ، صفحهء 11 .\r\n","page_name":" 546 ","page_number":546},
  {"content":"\r\n\r\nارزشهاى جاهلى و معيارهاى مادى و دنيوى را بر جامعهء اسلامى حاكم كرد و زبان حق‌گويان را بريد ، ابوذرها به تبعيد كشيده شدند و افراد با شخصيتى همچون عمّار ياسر هنگامى كه به نتيجه شورا اعتراض كردند مورد خشم و غضب واقع شدند و هيچ كس به سخنان آنها اعتنا نكرد « 1 » .\r\nخود كامگان بر مركب غرور و نخوت سوار شدند و جامعه اسلامى را غرق فساد كردند ، فساد در حكومت و فساد در ايمان و اخلاق و اگر تعصب‌هاى فرقه‌اى اجازه مىداد تحليل دقيقى روى پيامدهاى اين شورا شود معلوم مىشد چقدر مسلمين از ناحيه اين شورا خسارت ديدند .\r\n\r\n\r\n","description":"","footnote":"\r\n( 1 ) .\r\n","page_name":" 547 ","page_number":547},
  {"content":"\r\n . \r\n","description":"","footnote":"","page_name":" 548 ","page_number":548},
  {"content":"\r\n\r\n\r\nخطبهء 140 « 1 » و من كلام له عليه السّلام في النهي عن غيبة الناس\r\nاز سخنان امام عليه السّلام است كه در آن مردم را از غيبت كردن نهى فرموده .\r\n\r\nخطبه در يك نگاه\r\nامام عليه السّلام در اين خطبه ، مردم را از غيبت و عيب‌جويى يكديگر نهى كرده است ، و دلايل مختلفى براى آن ذكر مىفرمايد : نخست اين كه : آنها كه از عيب و گناه پاكند بايد شكر اين نعمت را در پرهيز از غيبت و عيب‌جويى ديگران قرار دهند .\r\nديگر اين كه : اگر عيب‌جويان درست در خويش بنگرند ، عيوبى همانند آنچه\r\n\r\n\r\n","description":"","footnote":"\r\n( 1 ) « سند خطبه » « آمدى » در كتاب « غرر الحكم » بخش‌هايى از اين خطبه را آورده كه با آنچه در نهج البلاغه است تفاوت‌هاى قابل ملاحظه‌اى دارد و اين ، نشان مىدهد كه مدرك او غير از نهج البلاغه بوده است . ( مصادر نهج البلاغه ، جلد 2 ، صفحهء 314 ) .\r\nدر بعضى از منابع ، خطبهء فوق به عنوان جزئى از خطبه معروف به ديباج نقل شده است .\r\n( كتاب تمام نهج البلاغه ، صفحهء ) .\r\n","page_name":" 549 ","page_number":549},
  {"content":"\r\n\r\nبر ديگران خرده مىگيرند در خود مىيابند ، با اين حال چگونه مىتوانند ديگران را بر آن عيوب ملامت كنند ، در حالى كه خود به آن گرفتارند .\r\nسوّم اين كه : گاه ممكن است ، انسان گناه كوچكى مرتكب شده باشد ، و به گمان اين كه آلوده گناه بزرگى نيست به غيبت و عيب‌جويى ديگران پردازد ، كه خود بزرگترين گناه است افزون بر اين ، شخص عيب‌جو چه مىداند ، شايد خداوند گناه كسى را كه غيبتش مىكند بخشيده باشد ، ولى گناه عيب‌جو بخشوده نشده باشد .\r\nكوتاه سخن اين كه : امام عليه السّلام از طرق مختلف ، راه را بر غيبت كنندگان و عيب‌جويان مىبندد ، تا جامعهء اسلامى را از اين گناه بزرگ پاك سازد .\r\n\r\n","description":"","footnote":"","page_name":" 550 ","page_number":550},
  {"content":"\r\n\r\n\r\nبخش اوّل\r\nو إنّما ينبغي لأهل العصمة و المصنوع إليهم في السّلامة أن يرحموا أهل الذّنوب و المعصية ، و يكون الشّكر هو الغالب عليهم ، و الحاجز لهم عنهم ، فكيف بالعائب الّذي عاب أخاه و عيّره ببلواه ! أما ذكر موضع ستر اللّه عليه من ذنوبه ممّا هو أعظم من الذّنب الّذي عابه به ! و كيف يذمّه بذنب قد ركب مثله ! فإن لم يكن ركب ذلك الذّنب بعينه فقد عصى اللّه فيما سواه ، ممّا هو أعظم منه . وايم اللّه لئن لم يكن عصاه في الكبير ، و عصاه في الصّغير ، لجراءته على عيب النّاس أكبر .\r\n\r\nترجمه\r\nسزاوار است ، آنها كه از عيوبى پاكند و از گناه ، سالم نگه داشته شده‌اند ، به گنهكاران و اهل معصيت ترحم كنند ، و شكر و سپاس خدا ، چنان بر وجود آنان غلبه كند كه آنها را از عيب‌جويى و غيبت ديگران باز دارد . چگونه آن عيب‌جو بر برادر خود عيب مىگيرد ، و او را به خاطر بلايى كه گرفتار شده است سرزنش مىكند ، ( در حالى كه خودش نيز خالى از عيب نيست و خداوند به لطفش ، بر آن پرده افكنده است ) ، آيا به خاطر نمىآورد كه آنچه را خدا از گناهان او مستور داشته ، ( گاه ) بزرگتر از گناهى است كه بر ديگران عيب مىگيرد ، ( راستى ) چگونه ديگرى را مذمّت مىكند بر گناهى ، كه خود مثل آن را مرتكب شده است ، و اگر به آن گناه آلوده نشده ، ( شايد ) معصيت ديگرى كرده كه از آن بزرگتر است ، ( پس چرا به اصلاح خويش نمىپردازد ؟ ! ) به خدا سوگند حتى اگر خدا را در گناهان كبيره عصيان نكرده ، و تنها صغيره‌اى انجام داده ، همين جرأتش بر\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nعيب‌جويى مردم گناه بزرگترى است !\r\n\r\nشرح و تفسير با آن همه عيب ، عيبجويى ديگران چرا ؟\r\nاز آن جا كه يكى از مشكلات بزرگ اجتماعى ، غيبت و عيب‌جويى مردم از يكديگر است ، كه روح بدبينى و نفاق را گسترش مىدهد ، و پايه‌هاى اعتماد را لرزان مىسازد ، و روح همكارى و اتحاد را از ميان مىبرد ، اسلام به اين موضوع اهميّت فوق‌العاده داده ، و غيبت را يكى از بزرگترين گناهان شمرده است .\r\nامام عليه السّلام در خطبهء بالا ، به شدّت از اين كار نهى مىكند ، و دلايل مختلف و نكته‌هاى بسيار جالب در اين باره بيان مىفرمايد .\r\nدر واقع امام عليه السّلام مردم را به پنج گروه تقسيم مىكند . نخست گروهى كه لطف الهى شامل آنها شده و آلودهء گناه نگشتند ، درباره اين گروه مىفرمايد :\r\n« سزاوار است آنها كه از عيوبى پاكند ، و از گناه سالم نگه داشته شده‌اند ، به گناهكاران و اهل معصيت ترحم كنند ، و شكر و سپاس خدا چنان بر وجود آنان غلبه كند ، كه آنها را از عيب‌جويى و غيبت ديگران باز دارد » . ( و إنّما ينبغي لأهل العصمة و المصنوع إليهم في السّلامة أن يرحموا أهل الذّنوب و المعصية ، و يكون الشّكر هو الغالب عليهم ، و الحاجز لهم عنهم ) .\r\nچه نعمتى از اين بالاتر كه ، لطف الهى شامل حال انسانى گردد ، و او را از آلودگى به گناه حفظ كند ، و چه شكر و سپاسى از اين بهتر كه ، انسان به شكرانهء اين نعمت بزرگ الهى ، زبان از غيبت و عيب‌جويى ديگران بربندد .\r\nگروه دوّم كسانى هستند كه ، خودشان داراى همان عيوبى مىباشند ، كه ديگران را نسبت به آن ملامت و غيبت مىكنند ، يعنى حبّ ذات به آنها اجازه نمىدهد كه عيوب خويش را ببينند ، ولى نسبت به عيوب ديگران دقيق و\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nكنجكاوند ، امام عليه السّلام دربارهء آنها مىفرمايد : « چگونه آن عيب‌جو بر برادر خود عيب مىگيرد ، و او را به خاطر بلايى كه گرفتار شده است سرزنش مىكند ، ( در حالى كه خودش كانون آن عيب‌هاست ، و خدا به لطفش بر آن پرده افكنده است ) آيا به خاطر نمىآورد كه آنچه را خدا از گناهان او مستور داشته ، ( شايد ) بزرگتر از گناهى است كه بر ديگران عيب مىگيرد » . ( فكيف بالعائب الّذي عاب أخاه و عيّره ببلواه ! أما ذكر موضع ستر اللّه عليه من ذنوبه ممّا هو أعظم من الذّنب الّذي عابه به ! ) .\r\nاشاره به اين كه انسان مؤمن بايد پرتوى از صفات الهى در وجودش باشد ، خداوند ستّار العيوب است ، او نيز بايد عيوب ديگران را بپوشاند و سرمايهء معنوى و اجتماعى آنها را كه بر محور آبروى آنها دور مىزند بر باد ندهد .\r\nگروه سوّم كسانى هستند كه خودشان مرتكب گناهى مىشوند ، و ديگران را نسبت به آن عيب‌جويى مىكنند ، در حالى كه انسان به طور طبيعى نسبت به خويش دل سوزتر است ، چگونه اين انسان دلسوز و واقع بين ، پيش از آن كه به اصلاح عيوب خويش بپردازد ، در فكر عيوب ديگران است ، كدام عقل چنين اجازه‌اى را مىدهد كه ، انسان خويش را به كلّى رها سازد و در گرداب بدبختى گرفتار كند ، و به ديگران بپردازد آن هم نه به قصد اصلاح ، بلكه به قصد افساد ، امام عليه السّلام دربارهء آنها مىفرمايد :\r\n« چگونه ديگرى را مذّمت مىكند بر گناهى كه خود مثل آن را مرتكب شده است ؟ » ( و كيف يذمّه بذنب قد ركب مثله ! ) .\r\nگروه چهارم كسانى هستند كه مرتكب گناهى كه ديگران نسبت به آن سرزنش و غيبت مىكنند ، نشده‌اند ، ولى اى بسا گناهان ديگرى دارند كه از آن بزرگتر است ، و نسبت به آن غافل و بىخبر ، و يا بىتفاوتند ، امام عليه السّلام دربارهء اين گروه مىفرمايد : « اگر به آن گناه آلوده نشده ، ( اى بسا ) معصيت ديگرى كرده كه\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nاز آن بزرگتر است ( پس چرا به اصلاح خويش نمىپردازد ) » ( فإن لم يكن ركب ذلك الذّنب بعينه فقد عصى اللّه فيما سواه ، ممّا هو أعظم منه ) .\r\nگروه پنجم كسانى هستند كه شايد گناه كبيره‌اى همچون كسانى كه مورد غيبت آنها قرار مىگيرند مرتكب نشده باشند ، تنها گناهان كوچكترى از آنها صادر شده ، ولى آن گناه را كوچك مىشمرند و با جرأت و جسارت به غيبت ديگران مىپردازند . امام عليه السّلام دربارهء آنها مىفرمايد : « به خدا سوگند حتى اگر خدا را در گناهان كبيره عصيان نكرده ، و تنها صغيره‌اى انجام داده ، همين جرأتش بر عيب‌جويى مردم گناه بزرگترى است ! » ( و ايم اللّه لئن لم يكن عصاه في الكبير ، و عصاه في الصّغير ، لجراءته على عيب النّاس أكبر ) .\r\nبه اين ترتيب ، امام عليه السّلام تمام راه‌ها را بر عيب جويان و غيبت كنندگان مىبندد ، و هر گونه بهانه‌اى را از دست آنها مىگيرد ، و عواقب شوم عمل زشتشان را به آنها گوشزد مىكند ، تا از وسوسه‌هاى شياطين بر كنار بمانند و هواى نفس اعمال زشت آنها را در نظرشان تزيين نكند .\r\n\r\n","description":"","footnote":"","page_name":" 554 ","page_number":554},
  {"content":"\r\n\r\n\r\nبخش دوّم\r\nيا عبد اللّه ، لا تعجل في عيب أحد بذنبه ، فلعلّه مغفور له ، و لا تأمن على نفسك صغير معصية ، فلعلّك معذّب عليه . فليكفف من علم منكم عيب غيره لما يعلم من عيب نفسه ، و ليكن الشّكر شاغلا له على معافاته ممّا ابتلى به غيره .\r\n\r\nترجمه\r\nاى بندهء خدا ! در عيب‌جويى هيچ كس نسبت به گناهى كه انجام داده است شتاب مكن ، شايد او آمرزيده شده باشد ، و بر گناه كوچكى كه خود انجام داده‌اى ايمن مباش ، شايد به خاطر آن مجازات شوى ، بنابر اين ، هر كدام از شما از عيب ديگرى آگاه شود ، به سبب آنچه از عيب خود مىداند ، از عيب‌جويى او خوددارى كند ، و اگر كسى از عيب و گناهى پاك است ، بايد شكر و سپاس بر اين نعمت ، او را از عيب‌جويى كسى كه به آن عيب و گناه مبتلا شده است ، باز دارد .\r\n\r\nشرح و تفسير عيب‌جويى ناسپاسى بزرگى است !\r\nامام عليه السّلام در اين بخش از خطبه بر همان اصولى كه در بخش نخست بيان فرمود ، پافشارى مىكند ، و همهء بندگان خدا را از عيب‌جويى و غيبت بر حذر مىدارد ، و با دلايل منطقى اين بحث را تعقيب مىكند ، مىفرمايد : « اى بندهء خدا ! در عيب‌جويى هيچ كس نسبت به گناهى كه انجام داده است شتاب مكن ، شايد او آمرزيده شده باشد ، و بر گناه كوچكى كه خود انجام داده‌اى ايمن مباش ،\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nشايد به خاطر آن مجازات شوى » . ( يا عبد اللّه ، لا تعجل في عيب أحد بذنبه ، فلعلّه مغفور له ، و لا تأمن على نفسك صغير معصية ، فلعلّك معذّب عليه ) .\r\nاشاره به اين كه گناه ديگرى ، هر قدر بزرگ باشد ممكن است به خاطر توبه يا شفاعت معصومين عليهم السّلام يا انجام كارهاى خير جبران كننده ، بخشوده شده باشد ، و گناه خود انسان هر قدر كوچك باشد ، ممكن است بر اثر غرور و غفلت و اصرار ، مشمول عفو الهى نشده باشد ، بنابر اين چگونه شخص گنهكار مىتواند به خود اجازه دهد ، كه ديگران را بر گناهانشان سرزنش و ملامت ، و يا عيب‌جويى و غيبت كند .\r\nدر ادامهء اين سخن به بيان ديگرى مىپردازد ، مىفرمايد : « هر كدام از شما از عيب ديگرى آگاه شود ، به سبب آنچه از عيب خود مىداند ، از عيب‌جويى او خوددارى كند » . ( فليكفف من علم منكم عيب غيره لما يعلم من عيب نفسه ) .\r\nاشاره به اين كه بىعيب خداست ، و پاكدامن از هر گونه گناه تنها معصومانند ، و هيچ كس را نزيبد كه دعواى بىگناهى كند ، بنابر اين عقل اجازه نمىدهد ديگرى را با تيرهاى غيبت و ملامت هدف قرار دهيم ، در حالى كه خودمان عيوب بسيارى داريم .\r\nو در پايان خطبه به همان مطلبى اشاره مىفرمايد كه در بخش نخست خطبه نيز آمده بود ، ولى با تعبير ديگر ؛ مىفرمايد : « اگر كسى از عيب و گناهى پاك است ، بايد شكر و سپاس بر اين نعمت ، او را از عيب‌جويى كسى كه به آن عيب و گناه مبتلا شده است ، باز دارد » . ( و ليكن الشّكر شاغلا له على معافاته ممّا ابتلي به غيره ) .\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nاشاره به اين كه فرض مىكنيم كسى از هر عيب ، و يا از عيوب خاصّى ، پاك و منزّه باشد ، اين نعمتى است بسيار بزرگ كه بايد خدا را بر آن شكر گذارد ، و لطف الهى را در مورد خود احساس كند ، به يقين اين شكرگزارى چنان او را به خود مشغول مىدارد كه فرصتى براى عيب‌جويى ديگران نخواهد داشت .\r\nآرى ، اين معلّم بزرگ آسمانى براى از ميان بردن صفت رذيلهء غيبت و عيب‌جويى ، به انواع دلايل منطقى كه هر انسان حق طلبى را قانع مىسازد متوسّل مىشود ، و راه را بر بهانه‌جويان مىبندد .\r\n\r\nنكته غيبت و عيب‌جويى بلاى بزرگ جوامع انسانى\r\n« غيبت » يعنى افشاى عيوب و گناهان پنهانى افراد ، كه متأسفانه در اكثر جوامع متداول است ، بىشك آثار زيانبار و بسيار منفى ، هم از نظر اخلاقى و هم از نظر اجتماعى دارد ؛ چرا كه سرمايهء اصلى هر كس در اجتماع ، آبروى اوست و غيبت ، آبروها را بر باد مىدهد ، و افراد جامعه را نسبت به يكديگر بدبين مىسازد ، و پايه‌هاى اعتماد را كه خمير مايهء همكارى و تعاون اجتماعى است ، سست مىكند ، به همين دليل در اسلام به عنوان يكى از زشت‌ترين و بزرگترين گناهان محسوب شده است ، كه قرآن مجيد آن را تشبيه به خوردن گوشت برادر مرده خود مىنمايد .\r\nپيامبر اكرم صلّى اللّه عليه و آله در خطبهء « حجّة الوداع » كه خطبهء بسيار حساسى است ، فرمود : « أيّها النّاس إنّ دماءكم و أموالكم و اعراضكم عليكم حرام كحرمة يومكم هذا في شهركم هذا في بلدكم هذا إنّ اللّه حرّم الغيبة كما حرّم المال و الدّم ؛ اى مردم ! خون شما و اموال شما و آبروى شما بر شما محترم\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nاست ، مانند احترام اين روز و اين ماه و اين شهر ( مكّه ) ، خداوند غيبت ( و ضايع كردن آبروى مردم ) را حرام كرده ، همان گونه كه مال و خون شما را بر يكديگر حرام نموده است » « 1 » .\r\nدر زشتى غيبت همين بس كه در حديث قدّسى مىخوانيم ، خداوند به « موسى بن عمران » عليه السّلام خطاب كرد و فرمود : « من مات تائبا من الغيبة فهو آخر من يدخل الجنّة و من مات مصرّا عليها فهو أوّل من يدخل النّار ؛ كسى كه بميرد در حالى كه از غيبت توبه كرده باشد ، آخرين كسى است كه وارد بهشت مىشود ، و كسى كه بميرد و از غيبت توبه نكند و بر آن اصرار ورزد ، نخستين كسى است كه وارد دوزخ مىشود » « 2 » .\r\nدر حديث ديگرى از پيامبر اكرم صلّى اللّه عليه و آله مىخوانيم : « من مشى في غيبة أخيه و كشف عورته كان أوّل خطوة خطاها وضعها في جهنّم ؛ كسى كه در طريق غيبت برادر مسلمانش و كشف عيوب پنهانى او گام بردارد ، نخستين گامى را كه بر مىدارد در جهنم مىگذارد » « 3 » .\r\nدر حديث ديگرى از همان بزرگوار مىخوانيم : « ما عمّر مجلس بالغيبة إلّا خرّب بالدّين ؛ هيچ مجلسى با غيبت آباد نمىشود ، مگر اين كه از نظر دين ويران مىگردد » « 4 » .\r\nاحاديث در اين باره بسيار زياد و تكان دهنده است ، كه در اين مختصر نمىگنجد . به ذكر حديث ديگرى از امام صادق عليه السّلام اكتفا مىكنيم ، و خوانندگان\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 9 ، صفحهء 162 .\r\n( 2 ) جامع السعادات ، جلد 3 ، صفحهء 302 و بحار الانوار ، جلد 72 ، صفحهء 257 .\r\n( 3 ) همان مدرك ، صفحهء 303 .\r\n( 4 ) بحار الانوار ، جلد 75 ، صفحهء 259 .\r\n","page_name":" 558 ","page_number":558},
  {"content":"\r\n\r\nمحترم را به جلد سوّم كتاب « اخلاق در قرآن » بحث غيبت و كتاب « جامع السعادات » جلد دوّم و « وسايل الشيعه » جلد هشتم ارجاع مىدهيم . امام صادق عليه السّلام فرمود : « الغيبة حرام على كلّ مسلم و أنّها تأكل الحسنات كما تأكل النّار الحطب ؛ غيبت بر هر مسلمانانى حرام است ، و حسنات را از ميان مىبرد همان گونه كه آتش ، هيزم را مىخورد و نابود مىكند » « 1 » .\r\nحقيقت اين است كه اسلام براى آبروى مسلمان احترامى به اندازهء خون او قائل است ، و عرض و دم ، ( آبرو و خون ) در روايات اسلامى در كنار هم قرار مىگيرد ، بنابر اين كسى كه شخصيت اجتماعى ديگرى را با ريختن آبروى او از طريق غيبت مىكشد ، گويى شخص او را كشته است ، و به همين دليل در روايات به طور مكرّر آمده است كه شخص غيبت كننده ، بايد بهاى سنگينى در قيامت در برابر غيبت‌هايى كه كرده است بپردازد ، و براى جبران آن از حسنات او بر مىدارند و بر حسنات غيبت شونده مىافزايند ، و اگر حسناتى نداشته باشد از سيئات غيبت شونده بر مىدارند و بر سيئات غيبت كننده اضافه مىكنند .\r\nآرى غيبت حق الناس است ، همان گونه كه قتل نفس و مجروح ساختن افراد از حق الناس محسوب مىشود . به همين دليل ، اگر افراد با ايمان از تبعات و آثار سوء اين گناه مطابق آنچه در روايات اسلامى وارد شده آگاه شوند ، كمتر كسى جرأت مىكند به سراغ آن برود .\r\nاز اين رو امام عليه السّلام در خطبهء بالا با دلايل منطقى متعدد ، اثرات سوء اين گناه را بيان فرموده و همه مردم را از آن بر حذر داشته است .\r\nبحث دربارهء غيبت ، آن گونه كه علماى اخلاق نوشته‌اند بسيار گسترده است ، ما در اين مختصر به ذكر چند نكته بسنده مىكنيم :\r\n\r\n\r\n","description":"","footnote":"\r\n( 1 ) جامع السعادت ، جلد 3 ، صفحهء 305 .\r\n","page_name":" 559 ","page_number":559},
  {"content":"\r\n\r\n1 - قبل از هر چيز بايد به سراغ انگيزه‌هاى غيبت برويم ، زيرا از زشتى انگيزه‌ها به زشتى نتيجه‌ها مىتوان پى برد ؛ انگيزهء غيبت عمدتا حسد ، خودخواهى ، غرور و كبر ، كينه‌توزى ، دنياپرستى ، رياكارى ، انتقام جويى ، سخريّه و استهزاى ديگران و امور مانند آن است ، و افراد آلوده به اين امور تلاش مىكنند از طريق غيبت ، به اين مقاصد شوم برسند ، و با توجه به اين كه انگيزه‌هاى مزبور همه از گناهان كبيره است ، مىتوان به زشتى غيبت پى برد .\r\n2 - مهمترين سرمايهء يك جامعه كه مردم را با يكديگر متّحد مىسازد ، و در مسير اهداف بزرگ به راه مىاندازد ، همان اعتماد عمومى است و نخستين پيامد شوم غيبت از ميان بردن اين سرمايه است ؛ چرا كه هر كسى غالبا عيب يا عيوبى دارد كه اگر پنهان بماند به ديگران لطمه نمىزند ، و خوش بينى و اعتماد مردم به يكديگر باقى مىماند ، ولى كشف اين عيوب از طريق عيب‌جويى و غيبت و نكوهش يكديگر ، جامعه را به جهنم سوزانى از بدبينىها مبدّل مىسازد ، كه همگى نسبت به يكديگر بدبين هستند و نفرت دارند و در نتيجه غيبت ، نظم و انسجام عمومى جامعه را متزلزل مىسازد .\r\nبه تعبير ديگر ، همان گونه كه غارت اموال و ريختن خون بىگناهان امنيّت عمومى را از ميان مىبرد ، غارت و دزدى آبروها از طريق غيبت همين ناامنى را به بار مىآورد ، زيرا همانطور كه در روايت بالا از پيامبر اكرم صلّى اللّه عليه و آله خوانديم ، تعريض نسبت به آبروى مردم همچون تعرض نسبت به جان و مال آنهاست .\r\nغيبت‌ها غالبا مكتوم نمىماند ، و بر صاحبان آنها فاش مىشود ، و آتش كينه‌ها را در آنها شعله‌ور مىسازد ، كينه‌هايى كه مىتواند اسباب خونريزى و مشكلات عظيم ديگر گردد .\r\nغيبت يكى از اسباب اشاعهء فحشاست ، و عامل مهمّى جهت سوءظنّ به\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nعلاوه گنهكاران را در گناهانشان جسور مىسازد ، زيرا هنگامى كه گناه مستور باشد گنهكار جانب احتياط را از دست نمىدهد ، اما هنگامى كه پرده‌ها كنار برود شرم و حيا نيز از ميان خواهد رفت .\r\n3 - غيبت ، « حق الناس » است ؛ مسألهء مهم در مورد غيبت اين است كه ، تنها گناهى نيست كه ميان انسان و پروردگارش صورت گرفته باشد ، و با آب ندامت و توبه شستشو شود ، بلكه همان گونه كه ريختن خون مردم و غصب اموال آنها بدون قصاص يا ديه و پرداختن خسارت مالى جبران نمىشود ، ضايع كردن آبروى مردم نيز بدون جبران بخشوده نخواهد شد ، مخصوصا اگر غيبت شونده از دنيا برود و دست انسان از دامان او كوتاه گردد ، و كار او به قيامت بيفتد ، يعنى در جايى كه راهى براى جبران نيست جز اين كه حسناتش را به او دهد يا سيّئات او را بپذيرد ، و اين مصيبت بسيار بزرگى است .\r\n4 - بهترين راه درمان غيبت همان است كه مولاى موّحدان امير مؤمنان عليه السّلام در كلام بالا بيان فرموده است ، كه انسان به اين حقيقت توجه كند كه اگر عيب و گناهى را كه به ديگرى نسبت مىدهد در خودش وجود ندارد ، به شكرگزارى خدا پردازد ، شكرى كه او را از عيب‌جويى ديگران باز دارد و اگر گناهى همانند او كرده سزاوار نيست عيب خود را ناديده بگيرد و به ديگران پردازد ، و اگر گناه كوچكترى انجام داده به اين معنا بينديشد كه شايد گناه بزرگتر آن شخص بخشوده شده و گناه كوچكتر او مشمول عفو نگرديده است ، بلكه جرأت او بر عيب‌جويى مردم از گناه او - هر چه باشد - بزرگتر است .\r\nافزون بر اين ، همان گونه كه بيمارىهاى جسمانى تا ريشه‌هاى آن از بين نرود درمان كامل نخواهد شد ، در بيماريهاى روحانى همچون غيبت نيز بايد به سراغ\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nريشه‌ها رفت ، و با از بين بردن آنها تمايل به غيبت را در دل نابود كرد .\r\n5 - استماع غيبت نيز يكى از گناهان است - همان گونه كه در خطبهء بعد شرح آن خواهد آمد - چرا كه شنونده در تضييع آبروى مسلمانى شركت جسته و معاون جرم است ، مخصوصا اگر با روى گشاده و باز استماع كند ، كه سبب جرأت و جسارت غيبت كننده شود .\r\n6 - راه توبه از غيبت ، تنها استغفار نيست ، بلكه علاوه بر ندامت و پشيمانى و تقاضاى عفو و بخشش از درگاه خداوند بايد به نوعى ، آبروى از دست رفتهء غيبت شونده را جبران كند ، اگر ممكن است از او و لو به صورت سربسته حلّيت بطلبد ، و اگر اين كار مفسده‌اى دارد يا غيبت شونده از دست رفته است ، آن قدر كار خوب براى او انجام دهد كه او راضى شود .\r\nتمام اين امور نشان مىدهد كه گناه غيبت تا چه حد سنگين و مشكل آفرين است .\r\nبراى توضيح بيشتر دربارهء مسائل مربوط به غيبت ، از جمله مستثنيات آن به جلد سوّم كتاب « اخلاق در قرآن » صفحه 107 تا 133 مراجعه فرماييد .\r\n\r\n","description":"","footnote":"","page_name":" 562 ","page_number":562},
  {"content":"\r\n\r\n\r\nخطبهء 141 « 1 » و من كلام له عليه السّلام في النهي عن سماع الغيبة و في الفرق بين الحقّ و الباطل\r\nاز سخنان امام عليه السّلام است كه در آن از شنيدن غيبت نهى كرده و راه شناخت حق و باطل را نشان داده است .\r\n\r\nخطبه در يك نگاه\r\nبه نظر مىرسد كه اين سخن دنبالهء خطبهء سابق است ، در آن خطبه سخن از نهى از غيبت مردم بود و در اين خطبه دربارهء نهى از استماع غيبت سخن به ميان آمده است و براى اين كه آبروى مسلمين محفوظ بماند ، امام عليه السّلام تأكيد مىكند هر سخنى را كه هر كس مىگويد ، نبايد باور كرد ؛ چرا كه حتى افراد راستگو نيز خطا مىكنند و به راه اشتباه مىروند .\r\nدر پايان اين خطبه ، امام عليه السّلام توصيه مىكند تا چيزى را به چشم خود نبينيد ، باور نكنيد ؛ چرا كه بسيارى از شنيده‌ها خطا و اشتباه است .\r\n\r\n\r\n","description":"","footnote":"\r\n( 1 ) « سند خطبه » اين خطبه را « قاضى قضاعى » در كتاب « دستور معالم الحكم » آورده است و « على بن هذيل » در كتاب « عين الأدب و السياسه » آن را با تفاوتهايى نقل كرده است قسمتى از آن را نيز مرحوم « صدوق » در « خصال » و « ابن عبد ربّه » در « عقد الفريد » آورده‌اند . ( مصادر نهج البلاغه ، جلد 2 ، ص 315 ) .\r\n","page_name":" 563 ","page_number":563},
  {"content":"\r\n . \r\n","description":"","footnote":"","page_name":" 564 ","page_number":564},
  {"content":"\r\n\r\nأيّها النّاس ، من عرف من أخيه وثيقة دين و سداد طريق ، فلا يسمعنّ فيه أقاويل الرّجال . أما إنّه قد يرمي الرّامي ، و تخطىء السّهام ، و يحيل الكلام ، و باطل ذلك يبور ، و اللّه سميع و شهيد . أما إنّه ليس بين الحقّ و الباطل إلّا أربع أصابع .\r\nفسئل عليه السّلام عن معنى قوله هذا ، فجمع أصابعه و وضعها بين أذنه و عينه ثمّ قال :\r\nالباطل أن تقول سمعت ، و الحقّ أن تقول رأيت !\r\n\r\nترجمه\r\nاى مردم ! هر كس از برادر مسلمانش ، استوارى در دين و روش صحيح را مشاهده كند ، بايد به سخنانى كه اين و آن در نكوهش او مىگويند گوش فرا ندهد ( اضافه بر اين ) آگاه باشيد ، گاه تيرانداز تيرش به خطا مىرود ( و حدس و گمانهاى مردم هميشه مطابق واقع نيست ) سخن باطل فراوان گفته مىشود ، و باطل نابود و بىاثر خواهد شد ، خداوند شنوا و شاهد ( بر اعمال بندگان ) است ، بدانيد ميان حق و باطل بيش از چهار انگشت فاصله نيست ! كسى از حاضران از تفسير اين سخن سؤال كرد ، امام عليه السّلام انگشتان خود را جمع كرد و در ميان گوش و چشم خود ( در كنار صورت ) قرار داد ، سپس فرمود :\r\nباطل آن است كه بگويى : شنيدم ، و حق آن است كه بگويى ديدم !\r\n\r\nشرح و تفسير فاصلهء حق و باطل چهار انگشت است !\r\nهمان گونه كه در بالا نيز اشاره شد ، به نظر مىرسد اين سخن جزئى از خطبهء\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nسابق بوده ، كه مرحوم « سيّد رضى » آن را از هم جدا نموده ، و به طور مستقل ذكر كرده است . در واقع هدف از هر دو ، يك چيز است ، و آن حفظ آبروى مسلمين و كمك به خوش بينى و اعتماد مردم به يكديگر و پرهيز از آثار سوء غيبت و عيب‌جويى است .\r\nدر خطبهء قبل امام عليه السّلام طرق پيشگيرى از غيبت را بيان فرمود ، و در اين خطبه سعى مىفرمايد آثار محرّب غيبت را كم كند ، و يا از ميان ببرد .\r\nنخست مىفرمايد : « اى مردم ! هر كس از برادر مسلمانش استوارى در دين و درستى روش را مشاهده كند ، بايد به سخنانى كه اين و آن در نكوهش او مىگويند گوش فرا ندهد » ( أيّها النّاس ، من عرف من أخيه وثيقة دين و سداد « 1 » طريق ، فلا يسمعنّ فيه أقاويل الرّجال ) .\r\nدر حقيقت امام عليه السّلام در اين بخش كوتاه از خطبه ، از طرق مختلفى آثار سوء غيبت را در شنونده خنثى مىكند ، و نخستين طريق آن همان است كه در عبارت بالا آمده است ؛ زيرا انسان هنگامى كه كسى را به حسن سابقه و تقواى الهى شناخته باشد ، بايد اطمينان پيدا كند اگر چيز خلافى دربارهء او مىگويند ، اشتباه است ، زيرا هميشه موارد مشكوك را بر موارد معلوم حمل مىكنند ، و به تعبير مشهور « الظّن يلحق الشيء بالأعمّ الأغلب » .\r\nالبتّه مفهوم اين سخن آن نيست كه غيبت و عيب‌جويى ، افراد را دربارهء كسانى كه سابقهء آن را نداريم ، بپذيريم ، بلكه هدف تأكيد بيشتر در مورد افراد\r\n\r\n\r\n","description":"","footnote":"\r\n( 1 ) « سداد » به معنى گفتار و عمل صحيح است اين واژه‌گاه به معنى مصدرى و گاه اسم مصدرى به كار رفته و به نظر مىرسد با مادّهء « سدّ » كه به معنى ديوارهاى محكمى است كه در برابر سيلاب و مانند آن مىبندند از نظر مفهوم قرابت دارد زيرا سخنان حق و درست داراى استحكام خاصى است .\r\n","page_name":" 566 ","page_number":566},
  {"content":"\r\n\r\nخوش سابقه است ، كه به هيچ وجه نبايد گفتار بدگويان و بدخواهان را دربارهء آنها تصديق كرد .\r\nسپس امام عليه السّلام به نكتهء ديگرى اشاره مىفرمايد : كه به فرض گوينده آدم صادقى باشد ، ولى به يقين معصوم نيست ، و هر انسانى جز معصومين جايز الخطا هستند ، و اين امر سبب مىشود كه انسان نسبتهايى را كه به افراد داده مىشود ، به آسانى نپذيرد ، مىفرمايد : « آگاه باشيد ! گاه تيرانداز تيرش به خطا مىرود » ( و حدس و گمانها هميشه مطابق واقع نيست ) ( أما إنّه قد يرمي الرّامي ، و تخطىء السّهام ) .\r\nبه علاوه ، « سخن باطل فراوان گفته مىشود ، و باطل نابود و بىاثر خواهد شد ، و خداوند شنوا و شاهد ( بر اعمال بندگان ) است » . ( و يحيل « 1 » الكلام ، و باطل ذلك يبور « 2 » ، و اللّه سميع و شهيد ) .\r\nاشاره به اين كه بسيارى از مردم پاى بند به كلام حق نيستند ، و هر چه بر زبانشان جارى شد مىگويند ، به همين دليل ، نبايد عيوب و گناهانى را كه به اشخاص نسبت مىدهند پذيرفت ، چرا كه ممكن است از همان گفتارهاى باطل و بىاساسى باشد كه بدون تحقيق و نسنجيده به افراد نسبت مىدهند ، به خصوص اين كه مىدانيم خداوند همه جا شاهد و ناظر است ، و هر چه را مىگوييم مأموران ثبت اعمال مىنويسند .\r\n\r\n\r\n","description":"","footnote":"\r\n( 1 ) « يحيل » از مادّهء « احاله » به گفته قاموس به هر گونه تغيير يا حركتى كه از استقامت و درستى خارج مىشود و به كجى و اعوجاج مىگرايد گفته مىشود .\r\n( 2 ) « يبور » از مادّهء « بوار » در اصل به معناى شدت كساد بودن چيزى است و چون شدت كسادى باعث فساد مىشود چنان كه در ضرب المثل عرب آمده « كسد حتّى فسد » اين كلمه به معنى فساد و سپس هلاكت اطلاق شده است .\r\n","page_name":" 567 ","page_number":567},
  {"content":"\r\n\r\nو در پايان اين سخن باز هم به نكتهء مهم ديگرى توجه مىدهد ، و مىفرمايد :\r\n« بدانيد ميان حق و باطل بيش از چهار انگشت فاصله نيست ! » ( أما إنّه ليس بين الحقّ و الباطل إلّا أربع أصابع ) .\r\n« كسى از حاضران از تفسير اين سخن سؤال كرد ، امام عليه السّلام انگشتان خود را جمع كرد و در ميان گوش و چشم خود ( در كنار صورتش ) قرار داد ، سپس فرمود : باطل آن است كه بگويى شنيدم ، و حق آن است كه بگويى ديدم ! » ( فسئل عليه السّلام عن معنى قوله هذا ، فجمع أصابعه و وضعها بين أذنه و عينه ثمّ قال : الباطل أن تقول سمعت ، و الحقّ أن تقول رأيت ! ) .\r\nاين سخن در واقع اشاره به شايعاتى است كه در ميان مردم زبان به زبان مىچرخد ، و مردم به عنوان « مىگويند و مىگويند » مطالبى را به يكديگر منتقل مىسازند ، كه چيزى جز شايعات بىاساس نيست ، امام عليه السّلام مىفرمايد : به شايعات اعتنا نكنيد ، و تا نبينيد چيزى را به كسى نسبت ندهيد .\r\nاز اين جا پاسخ سؤالى را كه بسيارى از شارحان نهج البلاغه در اين جا مطرح كرده‌اند و گفته‌اند : « آيات قرآن ، وحى آسمانى ، سنّت پيامبر صلّى اللّه عليه و آله و ائمّة معصومين عليهم السّلام ، همه از طريق سمع و شنيدن است ، چگونه ممكن است باطل باشد ؟ » روشن مىشود ؛ زيرا مقصود امام عليه السّلام اين نيست كه اخبار ثقات و احاديث متواتره و مستفيضه كه از طريق شنيدن به ما رسيده ، باطل است ، بلكه اشاره به همان معنى عرفى و متعارف است كه در مورد شايعات به كار مىرود .\r\nشاهد اين سخن حديثى است كه از امام حسن مجتبى عليه السّلام نقل شده است ، كه پرسيدند : « كم بين الحقّ و الباطل ؟ ؛ چقدر ميان حق و باطل فاصله است ؟ » .\r\nامام عليه السّلام فرمود : « أربع أصابع فما رأيته بعينك فهو الحقّ و قد تسمع بأذنيك باطلا كثيرا ؛ چهار انگشت است ، آنچه با چشمت ببينى حق است ، حال\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nآن كه با گوش‌هاى خود سخنان باطل فراوان ( و شايعات بىاساس ) مىشنوى » « 1 » .\r\nكوتاه سخن اين كه ، نه هر چه انسان مىبيند حق است ؛ چرا كه گاه چشم خطا مىكند ، و نه هر چه مىشنود باطل است ؛ چرا كه ممكن است گويندگان افراد عادل و ثقه و معتبر و دقيقى باشند ، ولى در ميان ديده‌ها خطا كم است ، اما در ميان شنيده‌ها سخن باطل بسيار است ، و آنچه در خطبهء بالا آمده است اشاره به همين نكته دارد .\r\nآنچه در بالا آمد شايد بهترين تفسيرى باشد كه براى جملهء فوق به نظر مىرسد ، بعضى از شارحان نهج البلاغه تفسير ديگرى دارند كه خلاصه‌اش چنين است : جملهء « ميان حق و باطل چهار انگشت فاصله است » ، اشاره به عيوبى است كه دربارهء اشخاص گفته مىشود ، بسيارى از اين عيوب ، ناشى از سوءظن ، عدم تحقيق ، حسد ، كينه‌توزى ، و مانند آن است ، بنابر اين در ميان اين گفته‌ها دروغ و باطل فراوان است ، ولى اگر انسان عيوبى را با چشم خود ببيند ، مىتواند قبول كند كه فلان شخص داراى فلان عيوب است .\r\n\r\nنكته يك درس عالى اخلاقى\r\nاگر مردم جهان همين جملهء اخير را كه امام عليه السّلام مىفرمود : « ميان حق و باطل چهار انگشت بيشتر فاصله نيست » ، به خاطر بسپارند ، و هميشه و در همه جا به آن عمل كنند ، به يقين خوش بينى و حسن ظن جاى بدبينى و سوءظن ، و اعتماد جاى بىاعتمادى ، و محبّت جاى نفرت و كينه‌توزى را خواهد گرفت ، و\r\n\r\n\r\n","description":"","footnote":"\r\n( 1 ) بحار الانوار ، جلد 72 ، صفحهء 196 .\r\n","page_name":" 569 ","page_number":569},
  {"content":"\r\n\r\nشايعات بىاساس دربارهء اشخاص و گروهها از رونق خواهد افتاد ، و شايعه‌پردازان هرگز به اهداف شوم خود نخواهند رسيد ، و روح سلامت و خوش‌بينى بر جامعه حاكم مىشود .\r\nمتأسفانه امروز نه تنها در سطح افراد عادى ، بلكه در سطح رسانه‌هاى دنيا طوفان خطرناكى از شايعه پراكنى نسبت به اشخاص و گروهها و كشورها در گرفته ، كه فضاى جهان را تيره و تار ساخته است ، و سرچشمهء آن غفلت از تفاوت حق و باطل است ، كه در كلام بالا به آن اشاره شد و متأسفانه مردم جهان هزينهء سنگينى به خاطر آن مىپردازند .\r\n\r\n","description":"","footnote":"","page_name":" 570 ","page_number":570},
  {"content":"\r\n\r\n\r\nخطبهء 142 « 1 » و من كلام له عليه السّلام المعروف في غير أهله\r\nاز سخنان امام عليه السّلام است كه دربارهء نيكى كردن به كسانى كه شايستهء آن نيستند بيان فرموده است .\r\n\r\nخطبه در يك نگاه\r\nاين خطبه عمدتا در دو محور بحث مىكند : در محور اوّل نتايج سوء نيكى كردن و كمك نمودن به نااهلان را شرح مىدهد .\r\nو در محور دوّم مواردى كه شايسته است انسان براى نيكى كردن برگزيند ، و در سايهء آن به شرف دنيا و فضايل آخرت نائل گردد .\r\n\r\n\r\n","description":"","footnote":"\r\n( 1 ) « سند خطبه » اين خطبه را مرحوم « كلينى » در كتاب « كافى » ( جلد 4 ، صفحهء 31 ) با مقدارى تفاوت آورده است و همچنين مرحوم « مفيد » در « مجالس » و « شيخ طوسى » در « امالى » و « ابن قتيبه » در « الامامه و السياسه » آورده‌اند .\r\nاين نكته نيز قابل اهميّت است كه از بعضى از منابع بالا ( مانند كتاب كافى ) به خوبى استفاده مىشود كه اين خطبه دنبالهء خطبهء 126 مىباشد . ( مصادر نهج البلاغه ، جلد 2 ، صفحهء 282 ، با كمى تلخيص ) .\r\n","page_name":" 571 ","page_number":571},
  {"content":"\r\n . \r\n","description":"","footnote":"","page_name":" 572 ","page_number":572},
  {"content":"\r\n\r\n\r\nبخش اوّل\r\nو ليس لواضع المعروف في غير حقّه ، و عند غير أهله ، من الحظّ فيما أتى إلّا محمدة اللّئام ، و ثناء الأشرار ، و مقالة الجهّال ، مادام منعما عليهم : ما أجود يده ! و هو عن ذات اللّه بخيل !\r\n\r\nترجمه\r\nكسى كه نيكى را در غير موردش ، و نزد غير اهلش قرار مىدهد ، بهره‌اى جز ستايش لئيمان و ثناخوانى اشرار و گفتار ( چاپلوسانه ) جاهلان ندارد ، و اين نيز تا زمانى است كه به آنها بذل و بخشش مىكند ، ( و مىگويند : ) چه دست سخاوتمندى دارد ! اين در حالى است كه او در مورد بخشش در راه خدا ، بخل مىورزد !\r\n\r\nشرح و تفسير نيكى در جاى خود\r\nهمان گونه كه در بالا اشاره شد ، اين خطبه طبق بعضى از روايات معتبر ، بخشى از خطبهء 126 بوده است ، در آن جا كه جمعى از ساده‌انديشان و دوستان ناآگاه بر امام عليه السّلام خرده مىگرفتند كه چرا سهم همه را از بيت المال يكسان كرده‌اى ؟ ! چرا دست بذل و بخشش را از آستين سخاوت بيرون نمىآورى ، و سران قوم را مورد عنايت مخصوص و بخشش ويژه قرار نمىدهى تا تو را ثنا گويند و بر جود و سخاوتت ، مدح و ستايش كنند ، و در مشكلات از تو حمايت نمايند ؟ !\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nامام عليه السّلام در اين خطبه به آنها هشدار مىدهد كه بذل و بخشش بىجا و در غير محل شايسته ، نه تنها خشم و غضب الهى را در پى دارد ، كه از نظر دنيا نيز زيانبار است ؛ چرا كه اشرار را ثنا خوان انسان مىكند ، و نيكان را از اطراف او پراكنده مىسازد .\r\nمىفرمايد : « كسى كه نيكى را در غير مورد و نزد غير اهلش قرار مىدهد ، بهره‌اى جز ستايش لئيمان و ثناخوانى اشرار و گفتار ( تملّق آميز ) جاهلان ندارد » . ( و ليس لواضع المعروف في غير حقّه ، و عند غير أهله ، من الحظّ فيما أتى إلّا محمدة « 1 » اللّئام ، و ثناء الأشرار ، و مقالة الجهّال ) .\r\nاضافه بر اين « اين ستايش و ثناگويى نيز تا هنگامى است كه به آنها بذل و بخشش مىكند ( و آنها مىگويند : ) چه دست سخاوتمندى دارد ، ( و به مجرد اين كه بذل و بخشش او قطع شود ، ثناخوانى نيز قطع خواهد شد ) و اين در حالى است كه او در مورد بخشش در راه خدا بخل مىورزد » . ( مادام منعما عليهم : ما أجود يده ! و هو عن ذات اللّه بخيل ! ) .\r\nبارها در زندگى خود اين سخن مولا را آزموده‌ايم و تاريخ بشريّت نيز فراوان به خاطر دارد ، كه افراد دنياپرست ، سرمايه‌هاى جامعه را كه به دست آنها سپرده شده ، به چاپلوسان و متملّقان و اشرارى كه گرد آنها را گرفته‌اند مىدهند ، و از درد و رنج محرومان جامعه به كلّى بىخبرند ، و آن روز كه ورق برگردد ، و دنيا به آنها پشت كند ، نه تنها محرومان و ستمديدگان بر ضدّ آنها قيام مىكنند ، بلكه اطرافيان شرور و چاپلوس نيز به سرعت تغيير شكل داده ، به نكوهش و مذّمت آنها مىپردازند ، نه فقط آنها را تنها مىگذارند ، بلكه به مقابلهء آنها برمىخيزند و خود را با حاكميّت جديد هماهنگ نشان مىدهند ، و اين نتيجهء كار كسانى است\r\n\r\n\r\n","description":"","footnote":"\r\n( 1 ) « محمده » به معنى ستايش است ضد مذمت كه به معنى نكوهش است .\r\n","page_name":" 574 ","page_number":574},
  {"content":"\r\n\r\nكه از خدا و خلق او بريده‌اند ، و به اشرار و فرصت طلبان و سودجويان پيوسته‌اند .\r\nدر حديثى از پيامبر اكرم صلّى اللّه عليه و آله مىخوانيم : « من طلب محامد النّاس بمعاصي اللّه عاد حامده منهم ذامّا ؛ كسى كه ستايش مردم را از طريق معصيت خداوند بطلبد ، ستايش‌گر او نكوهش‌گر او خواهد شد » « 1 » .\r\nدر حديث ديگرى مىخوانيم كه امام صادق عليه السّلام به « مفضّل » فرمود : « إذا أردت أن تعلم إلى خير يصير الرّجل أم إلى شرّ ؟ انظر إلى أين يضع معروفه ؟ فإن كان يضع معروفه عند أهله فأعلم أنّه يصير إلى خير و إن كان يضع معروفه عند غير اهله فأعلم أنّه ليس له في الآخرة من خلاق ؛ اى « مفضّل ! » اگر مىخواهى بدانى كسى به سوى خير مىرود يا شرّ ، نگاه كن ببين به چه كسانى خدمت مىكند ، هر گاه به افراد نيازمندى كه شايستهء آن هستند خدمت مىكند ، بدان ! كه به سوى خير مىرود ، و اگر نيكى و خدمات خود را نزد كسانى مىبرد كه اهل آن نيستند ، بدان ! كه او در آخرت بهره‌اى ندارد » « 2 » .\r\n\r\n\r\n","description":"","footnote":"\r\n( 1 ) بحار الانوار ، جلد 74 ، صفحهء 178 .\r\n( 2 ) منهاج البراعه ، جلد 7 ، صفحهء 439 .\r\n","page_name":" 575 ","page_number":575},
  {"content":"\r\n . \r\n","description":"","footnote":"","page_name":" 576 ","page_number":576},
  {"content":"\r\n\r\n\r\nبخش دوّم\r\nفمن آتاه اللّه مالا فليصل به القرابة ، و ليحسن منه الضّيافة ، و ليفكّ به الأسير و العاني ، و ليعط منه الفقير و الغارم ، و ليصبر نفسه على الحقوق و النّوائب ، ابتغاء الثّواب ؛ فإنّ فوزا بهذه الخصال شرف مكارم الدّنيا ، و درك فضائل الآخرة ؛ إن شاء اللّه .\r\n\r\nترجمه\r\nهر كس خداوند به او مال و ثروتى بخشيده ، بايد به وسيله آن صلهء رحم كند ، از ميهمانان به خوبى پذيرايى نمايد ، اسيران و كسانى را كه در زحمت و فشار هستند آزاد سازد ، و به فقرا و بدهكاران كمك كند ، چنين كسى بايد براى رسيدن به پاداش الهى در برابر پرداخت حقوق ( واجب و مستحب ) و همچنين مشكلات و حوادث دردناك ، شكيبا باشد ؛ زيرا به دست آوردن اين صفات نيك ، سبب بزرگى در دنيا و درك فضايل آخرت است . إن شاء اللّه .\r\n\r\nشرح و تفسير\r\nدر بخش اوّل اين خطبه امام عليه السّلام از كسانى كه نيكى را در اختيار غير اهلش قرار مىدهند ، سخت نكوهش كرد ، كه جنبهء منفى قضيه بود ، ولى در اين بخش به جنبهء اثباتى پرداخته و موارد شايستهء انفاق و بذل و بخشش را بيان مىفرمايد ، مبادا كسانى با شنيدن جمله‌هاى سابق ، بهانه‌اى براى بخل ورزى و\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nعدم انفاق پيدا كنند ، مىفرمايد : « هر كس خداوند ، مال و ثروتى به او بخشيده ، بايد به وسيلهء آن صلهء رحم كند ، از ميهمانان به خوبى پذيرايى نمايد ، اسيران و كسانى را كه در زحمت و فشار هستند آزاد سازد ، و به فقرا و بدهكاران كمك كند » . ( فمن آتاه اللّه مالا فليصل به القرابة ، و ليحسن منه الضّيافة ، و ليفكّ به الأسير و العاني « 1 » ، و ليعط منه الفقير و الغارم « 2 » ) .\r\nدر واقع امام عليه السّلام به شش گونه از موارد مهم انفاق و بخشش اشاره مىكند ، كه نخستين آنها خويشاوندان نيازمند است و بدون شك آنها بر ديگران مقدمند ، همان گونه كه در روايتى از امام صادق عليه السّلام مىخوانيم : « سئل رسول اللّه صلّى اللّه عليه و آله أيّ الصّدقة أفضل ؟ فقال صلّى اللّه عليه و آله : على ذي الرّحم الكاشح « 3 » ؛ از پيامبر اكرم صلّى اللّه عليه و آله سؤال شد كدام صدقه افضل است ؟ فرمود : صدقه به ارحام و بستگانى كه با تو مخالفت دارند » .\r\nسپس انگشت بر مسألهء ضيافت و مهمانى مىنهد ، همان چيزى كه سبب محبّت ميان دوستان و بر طرف شدن كدورتها از دشمنان مىشود ، و پيوندهاى عاطفى و اجتماعى را محكم‌تر مىكند ، و اسلام به اين مسألهء انسانى و اخلاقى اهميّت فراوان داده است ، تا آن جا كه امام صادق عليه السّلام به يكى از يارانش فرمود :\r\nآيا برادران دينى خود را دوست مىدارى ؟ عرض كرد : آرى . . . سپس فرمود : آيا آنها را به منزل خود دعوت مىكنى ؟ عرض مىكند : آرى ، من ( تنها بر سر سفره\r\n\r\n\r\n","description":"","footnote":"\r\n( 1 ) « عانى » از مادّهء « عنى » به معنى رنج و تعب گرفته شده بعضى از مفسّران نهج البلاغه آن را مترادف با اسير مىدانند ولى ظاهر اين است كه مفهوم گسترده‌ترى دارد و هر انسانى را كه در درد و رنج است شامل مىشود .\r\n( 2 ) « غارم » به معنى شخص بدهكار است و از مادّهء « غرامت » گرفته شده .\r\n( 3 ) الكافى ، جلد 4 ، صفحهء 10 .\r\n","page_name":" 578 ","page_number":578},
  {"content":"\r\n\r\nنمىنشينم و ) همواره با دو يا سه نفر يا كمتر و يا بيشتر از دوستان غذا مىخورم ، امام صادق عليه السّلام فرمود : بخشش آنها بر تو از بخشش تو بر آنها بيشتر است . راوى تعجب مىكند و عرضه مىدارد : فدايت شوم من به آنها غذا مىدهم و به خانه خود دعوت مىكنم ، با اين حال بخشش آنها بر من بيشتر است ؟\r\nامام عليه السّلام فرمود : آرى « إنّهم إذا دخلوا منزلك دخلوا بمغفرتك و مغفرة عيالك و إذا خرجوا من منزلك خرجوا بذنوبك و ذنوب عيالك ؛ آنها هنگامى كه وارد منزل تو مىشوند آمرزش براى تو و خانواده‌ات را با خود مىآورند ، و هنگامى كه بيرون مىروند گناهان تو و خانواده‌ات را بيرون مىبرند » « 1 » .\r\nو از آن جا كه پرداخت حقوق واجبه و مستحبه و جبران خسارتها گاه بر نفس انسان سنگين است ، امام عليه السّلام در ادامهء سخن تأكيد بر صبر و شكيبايى مىكند ، و مىفرمايد : « چنين كسى بايد براى رسيدن به پاداش الهى در برابر پرداخت حقوق ( واجب و مستحب ) ، و همچنين مشكلات و حوادث دردناك ، شكيبا باشد » ( و ليصبر نفسه على الحقوق و النّوائب « 2 » ، ابتغاء الثّواب ) .\r\nبنابر اين تعبير به « حقوق » ، شامل واجب و مستحب ، هر دو مىشود و « نوائب » جمع « نائبه » به معنى حوادث دردناك است و در اين جا اشاره به تمام امورى مىشود كه خسارت مالى در بردارد ، خواه از ناحيهء ظلم ظالمان و حاكمان ستمكار باشد ، يا حوادث غير منتظره‌اى كه در طول زندگى\r\n\r\n\r\n","description":"","footnote":"\r\n( 1 ) الكافى ، جلد 2 ، صفحهء 201 ، حديث 8 .\r\n( 2 ) « نوائب » جمع « نائبه » همان گونه كه در بالا گفته شد به معنى حوادث دردناك است كه براى انسان رخ مىدهد ولى بعضى از ارباب لغت آن را به معنى هر گونه حادثه تفسير كرده‌اند خواه خوب باشد خواه بد .\r\n","page_name":" 579 ","page_number":579},
  {"content":"\r\n\r\nدامان انسان را مىگيرد .\r\nتعبير به « ابتغاء الثّواب » ، اشاره به اين است كه صبر در برابر تمام اين بذل و بخششها و صرف مال در مصارف مزبور بايد به خاطر خدا باشد ، تا اجر و پاداشش نزد او محفوظ ماند ، و به تعبير ديگر مهم آن است كه صرف هر گونه مال توأم با قصد قربت شود .\r\nدر پايان ، به آثار گرانبهاى اين كار پرداخته ، مىفرمايد : « به دست آوردن چيزى از اين صفات نيك ، سبب شرافت و بزرگى در دنيا و درك فضايل آخرت است ، إن شاء اللّه » ( فإنّ فوزا بهذه الخصال شرف مكارم الدّنيا ، و درك فضائل الآخرة ؛ إن شاء اللّه ) .\r\nبه يقين بذل و بخشش در موارد ششگانهء بالا ، هم سبب آبرو و شخصيت در جامعه انسانى در دنيا مىشود ، و هم از اسباب مهم سرافرازى در آخرت خواهد بود .\r\nجمله : « من جاد ساد ؛ كسى كه جود و بخشش كند بزرگ و آقا مىشود » « 1 » ، كه از حضرت حسين عليه السّلام نقل شده ، و تدريجا به صورت ضرب المثلى در آمده ، گواه بر اين معناست ، همچنين حديث معروف از پدرش امير مؤمنان عليه السّلام كه فرمود : « و افضل على من شئت تكن اميره « 2 » ؛ به هر كس مىخواهى نيكى كن تا امير او باشى » .\r\nگواه اين معناست ، و تجربيات روزمره همهء ما نيز بر اين معنا شهادت مىدهد .\r\n\r\n\r\n","description":"","footnote":"\r\n( 1 ) كشف الغمه ، جلد 2 ، صفحهء 242 .\r\n( 2 ) ارشاد ، جلد 1 ، صفحهء 303 ، بحار الانوار ، جلد 74 ، صفحهء 433 .\r\n","page_name":" 580 ","page_number":580},
  {"content":"\r\n\r\nاين از جهت دنيا ، و از نظر آخرت يكى از بهترين اسباب نجات ، نيكى به انسانها و كمك به نيازمندان است . در حديث ديگرى از امام صادق عليه السّلام مىخوانيم : « أوّل من يدخل الجنّة أهل المعروف ؛ نخستين گروهى كه وارد بهشت مىشوند كسانى هستند كه كارهاى نيك انجام مىدادند » « 1 » .\r\nضمنا تعبير به « فوزا » به صورت نكره ، بيانگر اين حقيقت است كه حتى كمكهاى كوچك و انفاقهاى محدود مىتواند سبب افتخار در دنيا و آخرت گردد ، تا چه رسد به كمكهاى وسيع و گسترده .\r\n\r\n\r\n","description":"","footnote":"\r\n( 1 ) ميزان الحكمه ، 12611 .\r\n","page_name":" 581 ","page_number":581},
  {"content":"\r\n . \r\n","description":"","footnote":"","page_name":" 582 ","page_number":582},
  {"content":"\r\n\r\n\r\nخطبهء 143 « 1 » و من خطبة له عليه السّلام في الاستسقاء\r\nو فيه تنبيه العباد إلى وجوب استغاثة رحمة اللّه إذا حبس عنهم رحمة المطر .\r\nاز خطبه‌هاى امام عليه السّلام است كه دربارهء طلب باران ايراد فرموده و در آن ، توجه داده شده كه هر گاه باران از مردم گرفته شود بايد به درگاه خدا استغاثه كنند .\r\n\r\nخطبه در يك نگاه\r\nاين خطبه همان گونه كه از عنوان بالا استفاده مىشود دربارهء طلب باران از درگاه خداوند متعال است ، و دومين خطبه‌اى است كه در نهج البلاغه در باب\r\n\r\n\r\n","description":"","footnote":"\r\n( 1 ) « سند خطبه » مطابق نقل نويسندهء كتاب « مصادر نهج البلاغه » اين خطبه در كتاب « اعلام النبوه ديلمى » از امام صادق عليه السّلام از امير مؤمنان على عليه السّلام نقل شده است و « در نهايهء ابن اثير » در مادّهء « بطن » به تناسب واژه « بطنان » كه در اواخر اين خطبه آمده اشاره به اين خطبه شده است .\r\n( مصادر نهج البلاغه ، جلد 2 ، صفحهء 319 ) در بحار الانوار ، جلد 88 نيز اين خطبه از « اعلام النبوه ديلمى » نقل شده ولى دقيقا روشن نيست كه « ديلمى » مؤلف كتاب در چه قرنى مىزيسته است .\r\n","page_name":" 583 ","page_number":583},
  {"content":"\r\n\r\nاستسقاء مىخوانيم ( خطبه اوّل خطبه 115 بود ) .\r\nاين خطبه در واقع از سه بخش تشكيل شده :\r\nبخش اوّل بيانگر اين حقيقت است كه زمين و آسمان مطيع فرمان خدا هستند ، و هر زمان اراده كند آنها بركاتشان را در اختيار انسانها مىگذارند ، بنابر اين در پشت اين عالم اسباب بايد به ذات مسبب الاسباب توجه كرد .\r\nبخش دوّم ناظر به اين مطلب است كه اعمال سوء و گناهان و معاصى سبب مىشود كه درهاى خيرات به فرمان خدا بسته شود و كليد گشودن اين درها ، همان استغفار از گناه و بازگشت به سوى پروردگار است .\r\nدر بخش سوّم به مناسبت مراسم نماز باران امام عليه السّلام دست به درگاه خدا بر مىدارد و با تعبيراتى بسيار دلنشين ، مؤثر و پر معنا از خدا طلب باران مىكند ، بارانى پر بركت كه زمين‌ها را سيراب و درختان را پر ثمر و مردم را شادمان سازد .\r\n\r\n","description":"","footnote":"","page_name":" 584 ","page_number":584},
  {"content":"\r\n\r\n\r\nبخش اوّل\r\nألا و إنّ الأرض الّتي تقلّكم ، و السّماء الّتي تظلّكم ، مطيعتان لربّكم ، و ما أصبحتا تجودان لكم ببركتهما توجّعا لكم ، و لا زلفة إليكم ، و لا لخير ترجوانه منكم ، و لكن أمرتا بمنافعكم فأطاعتا ، و أقيمتا على حدود مصالحكم فقامتا .\r\n\r\nترجمه\r\nآگاه باشيد زمينى كه شما را بر دوش خود حمل كرده ، و آسمانى كه بر سر شما سايه افكنده ، هر دو مطيع فرمان پرودگار شما هستند ، اين دو بركات خود را همواره به شما مىبخشند ، ولى نه به خاطر ترس از شماست ، نه براى تقرّب به شما و نه از جهت انتظار نيكى و پاداشى از طرف شما ، بلكه ( از سوى خدا ) مأمور رساندن منفعت به شما هستند ، به فرمان او گردن نهاده‌اند ، و به آنها دستور داده شده است كه قيام به مصالح شما نمايند ، و چنين كرده‌اند .\r\n\r\nشرح و تفسير\r\nيكى از دستورهاى اسلام كه به طور گسترده در كتب فقهى آمده ، دستور « نماز باران » است ، كه مردم به درگاه خدا روى آورند و از گناهان خود توبه كنند و تقاضاى نزول باران نمايند ، و بارها به اين دستور عمل شده و لطف خداوند شامل حال آنان گشته است .\r\nبه نظر مىرسد كه امام عليه السّلام نيز در زمانى كه در « كوفه » بود ، در يكى از خشكسالىها مردم را به خارج از شهر براى مراسم « نماز باران » دعوت فرمود ،\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nو به همين مناسبت اين خطبه را ايراد كرد ، خطبه‌اى كه مملوّ از درس‌هاى توحيدى و تربيتى است .\r\nدر آغاز اين خطبه براى آماده ساختن مردم و زنده شدن روح توحيد و خداپرستى ، كه سرچشمهء هر خير و بركت است ، چنين مىفرمايد : « آگاه باشيد ! زمينى كه شما را بر دوش خود حمل كرده ، و آسمانى كه بر سر شما سايه افكنده ، هر دو مطيع فرمان پروردگار شما هستند » ( ألا و إنّ الأرض الّتي تقلّكم « 1 » ، و السّماء الّتي تظلّكم ، مطيعتان لربّكم ) .\r\nو در ادامه مىافزايد : « اين دو بركات خود را همواره به شما مىبخشند ، ولى نه به خاطر ترس از شماست ، نه براى تقرّب به شما و نه از جهت انتظار نيكى از طرف شما ، بلكه ( از سوى خدا ) مأمور رساندن منفعت به شما شده‌اند ، و به فرمان او گردن نهاده و به آنها دستور داده شده كه قيام به مصالح شما نمايند ، و چنين كرده‌اند » ( و ما أصبحتا تجودان لكم ببركتهما توجّعا لكم ، و لا زلفة إليكم ، و لا لخير ترجوانه منكم ، و لكن أمرتا بمنافعكم فأطاعتا ، و أقيمتا على حدود مصالحكم فقامتا ) .\r\nتعبير به « سماء » ( آسمان ) اشاره به ابرها يا محلى است كه ابرها در آن جا در حركتند ؛ زيرا عرب واژهء « سماء » را به معنى طرف بالا به كار مىبرد . گاه به محل ستارگان اطلاق مىكند و مىگويد : ستارگان آسمان ، و گاه به محل خورشيد و ماه ، و گاه به محل ابرها و حتى محلى كه شاخه‌هاى بلند درختان در آن قرار دارند ، آسمان مىگويد ، مانند : «  « أَصْلُها ثابِتٌ وَ فَرْعُها فِي السَّماءِ »  ؛ ريشهء آن\r\n\r\n\r\n","description":"","footnote":"\r\n( 1 ) « تقلكم » از مادّهء « اقلال » به معنى حمل كردن و برداشتن چيزى گرفته شده است و از آن جا كه انسان روى زمين زندگى مىكند گويى زمين او را بر دوش خود حمل كرده است . در بسيارى از شروح نهج البلاغه به جاى « تقلكم » ، « تحملكم » آمده كه همان معنا را مىرساند .\r\n","page_name":" 586 ","page_number":586},
  {"content":"\r\n\r\nشجره طيبه در زمين و شاخه‌اش در آسمان است » « 1 » .\r\n\r\nنكته يك درس توحيدى و اخلاقى\r\nاين سخن يك درس توحيدى مهم و يك درس اخلاقى را در بردارد ، از يكسو مىفرمايد : خداوند به آسمان و زمين دستور داده است كه در خدمت شما باشند ، گويا آسمان همچون پدر و زمين همچون مادر ، دست به دست هم مىدهند و همهء نيازمنديهاى انسانها را از نظر تغذيه ، لباس ، دارو ، مسكن و مركب در اختيار او مىگذارند ، و فرق ميان مطيع و عاصى ، مؤمن و كافر نمىگذارند ؛ چون مظهر رحمانيّت حق هستند . و جالب اين كه اين سفرهء گسترده الهى پايان ناپذير است ، نسلها مىآيند و مىروند و آنها به خدمات خود ادامه مىدهند .\r\nاز سوى ديگر آسمان و زمين با آن همه خدمت و بركت ، هيچ گونه انتظار پاداشى از انسانها ندارند . بلك خالصانه و مخلصانه خدمت مىكنند و اين درس مهمى است براى انسانها كه در خدمت به نيازمندان انتظار پاداش نبايد داشته باشند .\r\n\r\n\r\n","description":"","footnote":"\r\n( 1 ) ابراهيم ، آيهء 24 .\r\n","page_name":" 587 ","page_number":587},
  {"content":"\r\n . \r\n","description":"","footnote":"","page_name":" 588 ","page_number":588},
  {"content":"\r\n\r\n\r\nبخش دوّم\r\nإنّ اللّه يبتلي عباده عند الأعمال السّيّئة به نقص الثّمرات ، و حبس البركات ، و إغلاق خزائن الخيرات ، ليتوب تائب ، و يقلع مقلع ، و يتذكّر متذكّر ، و يزدجر مزدجر . و قد جعل اللّه سبحانه الإستغفار سببا لدرور الرّزق و رحمة الخلق ، فقال سبحانه :  « اسْتَغْفِرُوا رَبَّكُمْ إِنَّهُ كانَ غَفَّاراً »  . فرحم اللّه امرأ استقبل توبته ، و استقال خطيئته ، و بادر منيّته !\r\n\r\nترجمه\r\nخداوند بندگان خويش را هنگامى كه اعمال بد انجام دهند ، به كمبود ميوه‌ها و جلوگيرى از نزول بركات آسمان و بستن درهاى گنجهاى خيرات مبتلا مىسازد ، تا توبه‌كاران توبه كنند ، گنهكاران دست از گناه بكشند ، پندپذيران پند گيرند ، و عاصيان از معصيت باز ايستند .\r\nخداوند سبحان استغفار از گناه را ، سبب فزونى رزق و مايهء رحمت خلق قرار داده است ، و ( در قرآن ) چنين فرموده است : « از پروردگار خويش آمرزش بطلبيد ، كه او بسيار آمرزنده است ، بركات خويش را از آسمان بر شما فرو مىفرستد ، و با بخشش اموال و فرزندان ، شما را كمك مىكند ، و باغهاى سرسبز و نهرهاى جارى در اختيارتان قرار مىدهد » پس رحمت خدا بر آن كس كه به استقبال توبه بشتابد ، از خطاى خويش پوزش طلبد و ( با اعمال صالح ) بر مرگ پيشى گيرد\r\n.\r\n\r\n","description":"","footnote":"","page_name":" 589 ","page_number":589},
  {"content":"\r\n\r\n\r\nشرح و تفسير گناه و كمبود باران و بركات\r\nدر اين بخش امام عليه السّلام براى آماده ساختن مردم جهت نماز و دعاى باران ، به نكتهء مهمى اشاره كرده مىفرمايد : « خداوند بندگان خويش را به هنگامى كه اعمال بد انجام مىدهند به كمبود ميوه‌ها و جلوگيرى از نزول بركات آسمان و بستن درهاى گنج‌هاى خيرات مبتلا مىسازد ، تا توبه‌كاران توبه كنند ، گنهكاران دست از گناه بكشند ، پندپذيران پند گيرند و عاصيان از گناه بازايستند » . ( إنّ اللّه يبتلي عباده عند الأعمال السّيّئة به نقص الثّمرات ، و حبس البركات ، و إغلاق خزائن الخيرات ، ليتوب تائب ، و يقلع مقلع ، و يتذكّر متذكّر ، و يزدجر مزدجر ) .\r\nسپس امام عليه السّلام همچون طبيبى حاذق كه پس از تشخيص درد ، راه درمان را نشان مىدهد چنين مىفرمايد : « خداوند سبحان استغفار از گناه را سبب فزونى رزق ، و مايه رحمت خلق قرار داده است و ( در سورهء نوح آيات 10 و 11 و 12 ) چنين فرموده است : از پروردگار خود آمرزش بطلبيد كه او بسيار آمرزنده است ، بركات خويش را از آسمان بر شما فرو مىفرستد ، با بخشش اموال و فرزندان ، شما را كمك مىكند ، و باغ‌هاى سرسبز و نهرهاى جارى در اختيارتان قرار مىدهد ! » و قد جعل اللّه سبحانه الإستغفار سببا لدرور « 1 » الرّزق و رحمة الخلق ، فقال سبحانه :  « اسْتَغْفِرُوا رَبَّكُمْ إِنَّهُ كانَ غَفَّاراً »  .\r\n\r\n\r\n","description":"","footnote":"\r\n( 1 ) « درور » از مادّهء « درّ » ( بر وزن جرّ ) به معنى ريزش شير از پستان است سپس در مورد باران و مانند آن نيز به كار رفته است و « درور رزق » به معنى ريزش روزى از سوى خداست .\r\n","page_name":" 590 ","page_number":590},
  {"content":"\r\n\r\nو در پايان چنين نتيجه مىگيرد : « رحمت خدا بر آن كس كه به استقبال توبه بشتابد ، از خطاى خود پوزش طلبد و ( با اعمال صالح ) بر مرگ پيشى گيرد » ( فرحم اللّه امرأ استقبل توبته ، و استقال « 1 » خطيئته ، و بادر منيّته ! ) .\r\nآرى هنگامى كه درهاى رحمت الهى بر اثر كثرت گناهان بسته شود ، چاره‌اى جز بازگشت به درگاه او و گشودن درهاى رحمت به وسيلهء استغفار و توبه حقيقى نيست ، و جالب اين كه امام عليه السّلام براى اثبات اين مقصد از مناسب‌ترين آيهء قرآن بهره گرفته و با آن استدلال مىكند ، آيه‌اى كه از زبان نوح پيامبر عليه السّلام ، خطاب به امتش سخن مىگويد و نشان مىدهد خداوند غفار ، توبه كنندگان را مىپذيرد ، باران‌هاى پر بركت براى آنها مىفرستد و سرمايه‌هاى مادى و نيروى انسانى آنها را تقويت مىكند ، و وضع كشاورزى آنها را با آب‌هاى فراوان بهبود مىبخشد .\r\nجملهء « و بادر منيّته » ( بر مرگ پيشى گيرد ) اشاره به اين است كه توبه تنها براى رسيدن به رفاه مادى دنيا نيست ، بلكه هدف مهمتر آن ، نجات در آخرت است ؛ چرا كه اگر مرگ بر توبه پيشى گيرد ، راهى براى جبران نيست ، و اگر توبه و اعمال صالح بر مرگ پيشى گيرند ، كليد نجات در سراى ديگر در اختيار اوست .\r\n\r\nنكته بخشى از فلسفهء بلاها\r\nدر مورد فلسفهء بلاها و آفات ، سخن بسيار گفته‌اند و گفته‌ايم . آنچه از بسيارى از آيات قرآن و روايات اسلامى استفاده مىشود ، يكى از علل آفات و حوادث\r\n\r\n\r\n","description":"","footnote":"\r\n( 1 ) « استقال » از مادّهء « استقاله » به اين معناست كه شخصى را كه زمين خورده كمك كنند تا برخيزد سپس به فسخ معامله يا تقاضاى عفو و بخشش از گناه نيز اطلاق شده است .\r\n","page_name":" 591 ","page_number":591},
  {"content":"\r\n\r\nسخت زندگى ، آلودگى به گناهان است كه در آيات و روايات به طور گسترده پيرامون رابطه اين دو با يكديگر سخن گفته شده است ، حتى از بعضى از روايات استفاده مىشود كدام گناه با كدام نوع از بلا رابطه دارد ، مثلا زنا و بىعفتى ، شرب خمر ، كم فروشى ، ربا خوارى و قطع رحم هر كدام سبب سلب كدام نعمت مىشود . در حديثى مىخوانيم در كتاب على عليه السّلام چنين آمده است كه پيامبر صلّى اللّه عليه و آله فرمود : هنگامى كه زنا و بىعفتى آشكار گردد مرگ و مير ناگهانى زياد مىشود ، و هنگامى مردم كم فروشى كنند خدا آنها را به قحطى و كمبود نعمت‌ها گرفتار مىكند و هنگامى كه زكات را نپردازند زمين بركات خود را منع مىكند . . . و هنگامى كه قطع رحم كنند ثروت‌ها در دست اشرار قرار مىگيرد ، و هنگامى كه امر به معروف و نهى از منكر ترك شود افراد شرور بر آنها مسلط مىشوند و نيكانشان دعا مىكنند و مستجاب نمىشود « 1 » .\r\nدليل عقل ، نيز اين معنا را تأييد مىكند كه در ميان گناه و قطع نعمت‌ها رابطه‌اى وجود دارد ؛ زيرا فيض خداوند بر طبق شايستگىها و لياقت‌هاست ، هنگامى كه انسانها با گناه ، عدم شايستگى خود را اثبات كنند ، قطع فيض الهى از آنها طبيعى است .\r\nاضافه بر اين از آيات قرآن استفاده مىشود كه هدف مهم ديگرى نيز در كار است ، و آن ، بيدار ساختن غافلان و بازگرداندن آنها به درگاه خداست ، تا آن جا كه از بعضى از آيات قرآن استفاده مىشود هر زمان پيامبرى براى هدايت قوم مشرك و گنهكارى فرستاده مىشد ، خداوند براى فراهم ساختن زمينه‌هاى پذيرش دعوت آن پيامبر ، مشكلات و گرفتارىهايى براى آن قوم فراهم\r\n\r\n\r\n","description":"","footnote":"\r\n( 1 ) الكافى ، جلد 2 ، صفحهء 374 ، حديث 2 ( با كمى تلخيص ) .\r\n","page_name":" 592 ","page_number":592},
  {"content":"\r\n\r\nمىساخت ، همان گونه كه در آيهء 94 سورهء اعراف مىخوانيم : «  « وَ ما أَرْسَلْنا فِي قَرْيَةٍ مِنْ نَبِيٍّ إِلَّا أَخَذْنا أَهْلَها بِالْبَأْساءِ وَ الضَّرَّاءِ لَعَلَّهُمْ يَضَّرَّعُونَ »  ؛ ما در هيچ شهر و آبادى پيامبرى نفرستاديم مگر اين كه اهل آن را به ناراحتىها و خسارت‌ها گرفتار ساختيم ، شايد ( به خود آيند و به سوى خدا ) باز گردند و تضرع كنند » .\r\nبه اين ترتيب يكى از اهداف مهم آفات و بلاها و حوادث دردناك ، مسائل تربيتى است .\r\nو در هر حال كليد گشوده شدن درهاى بسته فرونشستن امواج بلا ، چيزى جز بازگشت به سوى خدا نيست . همان گونه كه قرآن مجيد مىگويد : «  « وَ لَوْ أَنَّ أَهْلَ الْقُرى آمَنُوا وَ اتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَ الْأَرْضِ »  ؛ اگر اهل شهرها و آباديها ايمان مىآوردند و تقوا پيشه مىكردند بركات آسمان و زمين را بر آنها مىگشوديم » « 1 » .\r\nو در جاى ديگر مىفرمايد : «  « وَ أَنْ لَوِ اسْتَقامُوا عَلَى الطَّرِيقَةِ لَأَسْقَيْناهُمْ ماءً غَدَقاً »  ؛ اگر آنها ( جن و انس ) در راه ( ايمان و اطاعت خدا ) استقامت ورزند ، با آب فراوان آنها را سيراب مىكنيم » « 2 » .\r\nو آيات ديگر .\r\nدر حديث پر معنايى از على عليه السّلام چنين مىخوانيم : كسى نزد امير مؤمنان عليه السّلام آمد عرض كرد : يا امير المؤمنين عليه السّلام ! گناهان فراوان كرده‌ام ، دعا كنيد خدا مرا ببخشد ، فرمود : « برو استغفار كن » .\r\nديگرى آمد عرض كرد : مزارع ما از كم آبى خشك شده ، دعا كنيد خدا باران\r\n\r\n\r\n","description":"","footnote":"\r\n( 1 ) اعراف ، آيهء 96 .\r\n( 2 ) جن ، آيهء 16 .\r\n","page_name":" 593 ","page_number":593},
  {"content":"\r\n\r\nبفرستد ، فرمود : « برو استغفار كن » .\r\nسوّمى آمد و عرض كرد : يا امير المؤمنين فقير و بيچاره‌ام ، دعا كنيد خداوند مرا بىنياز كند ، فرمود : « برو استغفار كن » .\r\nچهارمى آمد عرض كرد : يا امير المؤمنين عليه السّلام مال و ثروت فراوان دارم ولى فرزندى ندارم ، دعا كنيد خدا مرا فرزندى دهد ، فرمود : « برو استغفار كن » .\r\nنفر پنجمى آمد و عرض كرد : يا سيّد الوصيين باغ و بستان ما ميوه‌اش كم شده ، دعا كنيد خداوند بركت دهد و ميوه بيشترى نصيب شود ، فرمود : « برو استغفار كن » .\r\nششمين نفر آمد عرض كرد : يا على ! در منطقهء ما چشمه‌ها خشك شده و آب چشمه‌ها و كاريزها فرو رفته ، دعا كنيد از اين گرفتاريها نجات يابيم ، فرمود :\r\n« برو استغفار كن » .\r\n« ابن عباس » در آن جا حاضر بود ، تعجب كرد ، عرض كرد : يا امير المؤمنين هر كدام از اين شش نفر تقاضايى داشتند ، شما همه را يك جواب داديد ، امام عليه السّلام فرمود : پسر عم ! مگر كلام خدا را نشنيده‌اى كه ( در سورهء نوح آيات 10 و 11 و 12 ) مىفرمايد :  فقلت استغفروا ربّكم إنّه كان غفّارا * يرسل السّماء عليكم مدرارا * و يمددكم بأموال و بنين و يجعل لّكم جنّات و يجعل لّكم أنهارا  « 1 » .\r\n\r\n\r\n","description":"","footnote":"\r\n( 1 ) تفسير منهج الصادقين جلد 10 ، صفحهء 19 ( با كمى تلخيص ) .\r\nاين حديث به صورت فشرده‌ترى از امام مجتبى عليه السّلام نيز نقل شده است . ( مجمع البيان ، جلد 10 ، صفحهء 361 ) .\r\n","page_name":" 594 ","page_number":594},
  {"content":"\r\n\r\n\r\nبخش سوّم\r\nاللّهمّ إنّا خرجنا إليك من تحت الأستار و الأكنان ، و بعد عجيج البهائم و الولدان ، راغبين في رحمتك ، و راجين فضل نعمتك ، و خائفين من عذابك و نقمتك . اللّهمّ فاسقنا غيثك و لا تجعلنا من القانطين ، و لا تهلكنا بالسّنين ، و لا تؤاخذنا  « بِما فَعَلَ السُّفَهاءُ مِنَّا »  ؛ يا أرحم الرّاحمين . اللّهمّ إنّا خرجنا إليك نشكو إليك ما لا يخفى عليك ، حين ألجأتنا المضايق الوعرة ، و أجاءتنا المقاحط المجدبة ، و أعيتنا المطالب المتعسّرة ، و تلاحمت علينا الفتن المستصعبة . اللّهمّ إنّا نسألك ألّا تردّنا خائبين ، و لا تقلبنا و اجمين . و لا تخاطبنا بذنوبنا ، و لا تقايسنا بأعمالنا . اللّهمّ انشر علينا غيثك و بركتك ، ورزقك و رحمتك ؛ و اسقنا سقيا ناقعة مروية معشبة ، تنبت بها ما قد فات ، و تحيي بها ما قد مات ، نافعة الحيا ، كثيرة المجتنى ، تروي بها القيعان ، و تسيل البطنان ، و تستورق الأشجار ، و ترخص الأسعار ؛ إنّك على ما تشاء قدير .\r\n\r\nترجمه\r\nبار خدايا ! ما از خانه‌ها و از زير پوششها و سقفها ، پس از شنيدن نالهء حيوانات و صداى دلخراش كودكان ، بيرون آمديم ، در حالى كه اشتياق به رحمت ، و اميد به فضل و نعمت تو ، و ترس از عذاب و كيفرت داريم .\r\nبار خدايا ! بارانت را بر ما فرو فرست ، ما را سيراب كن ، از درگاهت مأيوس بر مگردان ، با خشكسالى و قحطى ما را هلاك مكن ، و به اعمال ناشايسته‌اى كه بىخردان ما انجام داده‌اند ما را مؤاخذه مفرما ، اى ارحم الراحمين !\r\n\r\n","description":"","footnote":"","page_name":" 595 ","page_number":595},
  {"content":"\r\n\r\nخداوندا ! ما به سوى تو آمده‌ايم تا از چيزى شكايت به درگاهت آوريم كه از تو پنهان نيست ، هنگامى كه مشكلات طاقت‌فرسا ما را به درگاه تو فرستاده ، و خشكسالى و قحطى به ناچار ما را به اين جا آورده ، نيازها فوق العاده ما را خسته كرده ، و فتنه‌هاى سخت پى در پى دامان ما را گرفته است .\r\nخداوندا ! از تو مىخواهيم كه ما را نوميد بر مگردانى ، و با حزن و اندوه بازگشت ندهى ، ما را به گناهانمان مؤاخذه مفرما ، و به مقتضاى اعمالمان با ما رفتار مكن .\r\nبار خدايا ! باران و بركات و رزق و رحمتت را بر ما بگستران ، بارانى بر ما بفرست نافع و سودمند و بارور كننده ، كه آنچه را خشك شده با آن برويانى ، و آنچه را مرده ، زنده كنى ، آبى بسيار پر منفعت ، پر بار كه تپه‌ها و كوهها را با آن سيراب نمايى ، رودخانه‌ها را به راه اندازى ، درختان را پر برگ سازى ، و قيمت‌ها را با آن پايين آورى ، تو به هر چه اراده كنى توانا هستى .\r\n\r\nشرح و تفسير بارالها ! بارانى پر بار بر ما بفرست\r\nامام عليه السّلام در اين بخش از خطبه كه به مناسبت « نماز باران » ايراد شده ، بعد از آماده ساختن دل‌هاى مردم و دعوت آنها به توبهء از گناه و بازگشت به سوى خدا ، رو به درگاه پروردگار مىكند و با تعبيراتى بسيار دلنشين ، از درگاه پروردگار تقاضاى لطف و عنايت مخصوص مىكند ، و در پنج فراز كه هر كدام با « اللهم » شروع مىشود ، نكته‌هاى مختلفى را در اين زمينه به پيشگاه حق عرضه مىدارد ، و چنين مىگويد :\r\n« بار خدايا ! ما از خانه‌ها و از زير پوششها و سقفها ، پس از شنيدن نالهء حيوانات و صداى دلخراش كودكان ، بيرون آمديم ، در حالى كه اشتياق به\r\n\r\n","description":"","footnote":"","page_name":" 596 ","page_number":596},
  {"content":"\r\n\r\nرحمت ، و اميد به فضل و نعمت تو ، و ترس از عذاب و كيفرت داريم » . ( اللّهمّ إنّا خرجنا إليك من تحت الأستار و الأكنان « 1 » ، و بعد عجيج البهائم و الولدان ، راغبين في رحمتك ، و راجين فضل نعمتك ، و خائفين من عذابك و نقمتك ) .\r\nاشاره به اين كه : خارج شدن از منازل و آمدن به بيابان براى انجام « نماز باران » دليل بر استيصال ماست ، اگر ما بندگان خطا كاريم ، اين چهارپايان و كودكان تشنه كه هيچ گناهى ندارند ، مشمول عنايت تواند به علاوه ما انگيزه‌اى جز طلب رحمت و تقاضاى فضل و كرم نداريم و در حالى به درگاه تو روى مىآوريم كه توبه كرده‌ايم ، و از عذاب و كيفر تو خائفيم .\r\nدر روايات اسلامى در آداب « نماز باران » آمده است حتّى كودكان شيرخوار و بخشى از چهارپايان تشنه را با خود به بيابان ببريد ، حتى دستور داده شده بچه‌ها را از مادران جدا كنند تا گريه آنها دل‌ها را تكان دهد ، و توجه به درگاه خدا بيشتر شود « 2 » .\r\nاين صحنه تأثير عميقى در برانگيختن احساسات مردم و حضور قلب و جارى شدن قطرات اشك ، كه باعث استجابت دعا مىشود دارد ، و از سوى ديگر سبب مزيد لطف و رحمت خداست .\r\nدر ادامه تقاضاى اصلى را مطرح كرده ، عرضه مىدارد : « بار خدايا ! بارانت را بر ما فرو فرست ، ما را سيراب كن ، از درگاهت مأيوس بر مگردان ، و با خشكسالى و قحطى ما را هلاك مكن ، و به اعمال ناشايسته‌اى كه بىخردان ما انجام داده‌اند ، ما را مؤاخذه مفرما ، اى ارحم الراحمين ! » ( اللّهمّ فاسقنا غيثك و لا\r\n\r\n\r\n","description":"","footnote":"\r\n( 1 ) « اكنان » جمع « كن » ( بر وزن جن ) به معنى وسيله حفظ و پوشش و نگهدارى است به همين جهت به غارها اكنان گفته مىشود .\r\n( 2 ) دربارهء آداب نماز باران به طور مشروح ذيل خطبهء 115 بحث كرده‌ايم .\r\n","page_name":" 597 ","page_number":597},
  {"content":"\r\n\r\nتجعلنا من القانطين ، و لا تهلكنا بالسّنين « 1 » ، و لا تؤاخذنا  « بِما فَعَلَ السُّفَهاءُ مِنَّا »  ؛ يا أرحم الرّاحمين ) .\r\nاشاره به اين كه : گر چه گروهى از افراد نادان كارهايى كرده‌اند كه مستحق قطع فيض خدا شده‌اند ، ولى تو با فضل و كرمت با همه ما رفتار كن ، نه با عدالتت كه اگر حساب عدالت در كار باشد كار ما مشكل مىشود ، و اگر حساب رحمت باشد همه چيز سامان مىيابد .\r\nو از آن جا كه شرط اجابت دعا اين است كه انسان خود را ناتوان ببيند و خدا را توانا بر همه كار ، در ادامهء اين دعا عرضه مىدارد : « خداوندا ! » ما به سوى تو آمده‌ايم تا از چيزى شكايت به درگاهت آوريم كه از تو پنهان نيست ، هنگامى كه مشكلات طاقت فرسا ما را به درگاه تو فرستاده ، و خشكسالى و قحطى به ناچار ما را به اين جا آورده ، نيازهاى سخت ، ما را خسته كرده ، و فتنه‌هاى مشكل آفرين ، پى در پى دامان ما را گرفته است » ( اللّهمّ إنّا خرجنا إليك نشكو إليك ما لا يخفى عليك ، حين ألجأتنا المضايق الوعرة « 2 » ، و أجاءتنا « 3 » المقاحط « 4 » المجدبة « 5 » ، و أعيتنا المطالب المتعسّرة ، و تلاحمت « 6 » علينا الفتن المستصعبة ) .\r\n\r\n\r\n","description":"","footnote":"\r\n( 1 ) « سنين » جمع « سنه » به معنى سال است ولى هنگامى كه با كلمه « هلاكت » يا « اخذ » استعمال شود به معنى قحط سالى است .\r\n( 2 ) « الوعرة » به معنى سنگلاخ است ولى بطور كنايه به تنگناهاى سخت زندگى نيز اطلاق مىشود .\r\n( 3 ) « اجائت » از مادّهء « مجيىء » است كه به باب افعال رفته و به معنى ناگزير ساختن و بيچاره كردن است .\r\n( 4 ) « مقاحط » جمع « مقحطه » از مادّهء « قحط » به معنى سالهاى خشك و قحطى است .\r\n( 5 ) « مجدبه » از مادّهء « جدب » ( بر وزن جعل ) به معنى كمبود نعمت ، بنابر اين « مجدبه » به سالهايى گفته مىشود كه مردم از نظر ارزاق گرفتار مشكلات مىشوند .\r\n( 6 ) « تلاحمت » از مادّهء « تلاحم » به معنى اتصال و پشت سر هم آمدن است .\r\n","page_name":" 598 ","page_number":598},
  {"content":"\r\n\r\nدر اين عبارات پر معنا ، نخست امام عليه السّلام به اين نكته اشاره مىكند ، كه اگر ما نيازها و حاجتها و مشكلاتمان را يك يك بر مىشمريم ، نه از اين جهت است كه تو از آن آگاه نيستى ، بلكه به خاطر آن است كه تو دوست دارى بندگان با زبان خود مشكلاتشان را شرح دهند و به نيازها و ناتوانيها اقرار نمايند .\r\nسپس به چهار مشكل كه از جهاتى با هم متفاوت و در جهاتى با هم مشتركند ، اشاره مىكند :\r\nنخست تنگناهاى زندگى ، سپس قحطى و خشكسالى ، و بعد خواسته‌هايى كه رسيدن به آن در شرايط عادى بسيار پر مشقت است ، و سرانجام فتنه‌هاى سخت و ناراحت كننده ، و گشودن گره تمام اين مشكلات را از درگاه حضرت احديّت خواستار مىشود .\r\nدر حديثى از « امام صادق عليه السّلام » آمده است : « إنّ اللّه يعلم حاجتك و ما تريد و لكنّه يحبّ ان تبثّ إليه الحوائج ؛ خداوند حاجت و خواستهء تو را مىداند ، ولى دوست دارد كه حوايج خويش را نزد او شرح دهى » « 1 » .\r\nسپس در ادامهء اين دعا ، همان خواسته‌ها را با تعبيرات ديگرى بيان مىكند ، و عرضه مىدارد :\r\n« خداوندا ! از تو مىخواهيم كه ما را نوميد بر مگردانى ، و با حزن و اندوه بازگشت ندهى ، ما را به گناهانمان مؤاخذه مفرما ، و به مقتضاى اعمالمان با ما رفتار مكن » . ( اللّهمّ إنّا نسألك ألّا تردّنا خائبين ، و لا تقلبنا واجمين « 2 » . و لا تخاطبنا بذنوبنا ، و لا تقايسنا بأعمالنا ) .\r\nاشاره به اين كه اگر برنامهء رفتار تو با ما بر طبق اعمال ما باشد ، راه نجاتى\r\n\r\n\r\n","description":"","footnote":"\r\n( 1 ) في ظلال نهج البلاغه ، جلد 2 ، صفحهء 319 .\r\n( 2 ) « واجم » از مادّهء « وجم » ( بر وزن نجم ) به معنى حزن و اندوه شديدى است كه انسان را به سكوت كردن وادار مىكند .\r\n","page_name":" 599 ","page_number":599},
  {"content":"\r\n\r\nنيست ، تقاضاى ما اين است كه با لطف و كرم ، با ما رفتار كنى و از در خانه‌ات مأيوس بر نگردانى .\r\nالبتّه اين دعاها در عين اين كه شامل تقاضاهاى مؤكّد از درگاه خداست ، درسهاى پر معنايى براى شنوندگان است ؛ تا به آثار گناهان و اعمال ناشايست پى برند ، و خود را آماده براى اصلاح خويشتن كنند ، بسيارى از دعاهايى كه از معصومين عليهم السّلام رسيده ، اين نكتهء تربيتى را در بردارد .\r\nو در پايان اين دعا و مناجات و شرح تقاضاها ، درخواست نهايى را چنين بيان مىكند ، عرضه مىدارد :\r\n« بار خدايا ! باران و بركات و رزق و رحمتت را بر ما بگستران ، و بارانى بر ما بفرست نافع و سودمند و بارور كننده ، كه آنچه را خشك شده با آن برويانى ، و آنچه را مرده ، زنده كنى ، آبى بسيار پر منفعت ، پر بار كه تپه‌ها و كوهها را با آن سيراب نمايى ، رودخانه‌ها را به راه اندازى ، درختان را پر برگ سازى ، و قيمتها را با آن پايين آورى ، تو به هر چه اراده كنى توانا هستى » « 1 » . ( اللّهمّ انشر علينا غيثك و بركتك ، ورزقك و رحمتك ؛ و اسقنا سقيا ناقعة مروية معشبة « 2 » ، تنبت بها ما قد فات ، و تحيي بها ما قد مات ، نافعة الحيا « 3 » ، كثيرة المجتنى ، تروي بها القيعان « 4 » ، و تسيل البطنان « 5 » ، و تستورق الأشجار ، و ترخص\r\n\r\n\r\n","description":"","footnote":"\r\n( 1 ) جالب اين كه هنگام نوشتن اين سطور ( دهم رمضان 1423 ) بارانى پر بركت بعد از خشكى طولانى در حال باريدن است كه به نظر مىرسد ان شاء اللّه تمام صفاتى را كه امام عليه السّلام در بالا بيان فرمود در آن جمع است !\r\n( 2 ) « معشبه » از مادّهء « عشب » ( بر وزن شرف ) به معنى رويش گياه گرفته شده .\r\n( 3 ) « الحيا » به معنى باران و فزونى نعمت است .\r\n( 4 ) « القيعان » جمع « قاع » و « قاعه » به معنى زمين گسترده و صاف است و گاه به زمينهائى كه آب در آن جمع مىشود اطلاق مىگردد .\r\n( 5 ) « بطنان » جمع « بطن » به معنى زمينهاى گود و تنگ مىباشد .\r\n","page_name":" 600 ","page_number":600},
  {"content":"\r\n\r\nالأسعار ؛ إنّك على ما تشاء قدير ) .\r\n\r\nنكته همه چيز را از خدا بخواهيد\r\nدربارهء « نماز باران » و آداب آن ، در ذيل خطبهء 115 به قدر كافى سخن گفته‌ايم .\r\nدر اين جا به پاسخ يك سؤال مىپردازيم ، و آن اين كه چرا كه امام عليه السّلام به هنگام تقاضاى باران از درگاه خداوند تمام اوصاف لازم را براى آن شرح مىدهد ، ( در اين خطبه 9 صفت و در خطبهء سابق 20 صفت ) در حالى كه خداوند به تمام اين جزئيات آگاه است ، و نيازى به شرح و بيان ندارد ؟\r\nدر پاسخ به اين سؤال بايد توجه كرد ، كه شرح تقاضاها با تمام جزئيات با توجه به طلب حاجات از خداوند ، به اين معناست كه مردم بايد همه چيز خود را از او بخواهند ، چرا كه اين دعاها مىرساند كه تا چه حد به او محتاج و نيازمند هستند ، و همين امر عشق و علاقه مردم را به خدا بيشتر مىكند .\r\nو از سوى ديگر بدانند كه يك باران نافع ، تا چه اندازه آثار حيات‌بخش و گسترده دارد ، و چه بركاتى با خود مىآورد .\r\n\r\n","description":"","footnote":"","page_name":" 601 ","page_number":601},
  {"content":"\r\n . \r\n","description":"","footnote":"","page_name":" 602 ","page_number":602},
  {"content":"\r\n\r\n\r\nخطبهء 144 « 1 » و من خطبة له عليه السّلام\r\nاز خطبه‌هاى امام عليه السّلام است كه در مورد بعثت انبيا و فضل اهل بيت عليهم السّلام و هشدار به اهل ضلالت ايراد شده است .\r\n\r\nخطبه در يك نگاه\r\nامام عليه السّلام در اين خطبه پيرامون سه محور سخن گفته است .\r\nنخست دربارهء بعثت انبيا و رسالت آنان مطالب مهمى بيان فرموده است .\r\nپس از آن بخشى از فضايل و برترى اهل بيت عليهم السّلام را ذكر مىفرمايد .\r\nو در بخش ديگرى اشارات پر معنايى به راه و رسم گمراهان و پايان كار آنها دارد .\r\n\r\n\r\n","description":"","footnote":"\r\n( 1 ) « سند خطبه » بخش‌هايى از اين خطبه را « آمدى » در كتاب « غرر الحكم » آورده ، و اضافاتى بر نهج البلاغه دارد كه نشان مىدهد خطبه را از منبع ديگرى غير از نهج البلاغه گرفته است .\r\n( مصادر نهج البلاغه ، جلد 2 ، صفحهء 322 ) .\r\n","page_name":" 603 ","page_number":603},
  {"content":"\r\n . \r\n","description":"","footnote":"","page_name":" 604 ","page_number":604},
  {"content":"\r\n\r\n\r\nبخش اوّل\r\nبعث اللّه رسله بما خصّهم به من وحيه ، و جعلهم حجّة له على خلقه . لئلّا تجب الحجّة لهم به ترك الإعذار إليهم ، فدعاهم بلسان الصّدق إلى سبيل الحقّ . ألا إنّ اللّه تعالى قد كشف الخلق كشفة ؛ لا أنّه جهل ما أخفوه من مصون أسرارهم و مكنون ضمائرهم ؛ و لكن ليبلوهم أيّهم أحسن عملا ، فيكون الثّواب جزاء ، و العقاب بواء .\r\n\r\nترجمه\r\nخداوند رسولان خود را با وحى ، كه ويژهء پيامبران اوست مبعوث ساخت ، و آنان را حجت خويش بر خلقش قرار داد ، تا دليلى ( در برابر خداوند ) به واسطهء نفرستادن حجت و راهنما نداشته باشند ، و به اين ترتيب خلق خود را با زبان صدق و راستى به راه حق فرا خواند . آگاه باشيد ! خداوند پرده از اسرار درون بندگان خود ( با آزمايش‌ها ) برداشته ، نه به اين سبب كه از آنچه انسانها در درون پنهان دارند و اسرارى را كه فاش نكرده‌اند بىخبر است ، بلكه براى اين است كه مىخواهد آنها را امتحان كند تا آشكار شود كدام يك عمل نيكوتر انجام مىدهد تا ثواب و كيفر ، پاداش و مجازات عمل باشد .\r\n\r\nشرح و تفسير فلسفهء آزمايشهاى الهى\r\nجمعى از شارحان نهج البلاغه معتقدند كه انگيزهء امام عليه السّلام بر ايراد اين خطبه ،\r\n\r\n","description":"","footnote":"","page_name":" 605 ","page_number":605},
  {"content":"\r\n\r\nاين بوده است كه در برابر بدخواهان و كسانى كه فضايل آن حضرت را انكار مىكردند پاسخ روشنى بيان فرموده باشد ، و البتّه بخشى از اين خطبه ناظر به اين معناست ، هر چند بخش‌هاى ديگر جنبهء كلى دارد .\r\nبه هر حال امام عليه السّلام در بخش اوّل اين خطبه به دو چيز اشاره مىفرمايد :\r\nفلسفه بعثت پيامبران و فلسفه آزمايش‌هاى الهى .\r\nنخست مىفرمايد : خداوند رسولان خود را با وحى كه ويژه پيامبران اوست مبعوث ساخت ، و آنان را حجت خويش بر خلقش قرار داد تا دليلى ( در برابر خداوند ) به خاطر نفرستادن حجت و راهنما نداشته باشند ، و به اين ترتيب خلق خود را با زبان صدق و راستى به راه حق فرا خواند » ( بعث اللّه رسله بما خصّهم به من وحيه ، و جعلهم حجّة له على خلقه . لئلّا تجب الحجّة لهم به ترك الإعذار « 1 » إليهم ، فدعاهم بلسان الصّدق إلى سبيل الحقّ ) .\r\nاين عبارت ، اشاره به نكتهء مهمى است كه كرارا در آيات قرآن آمده است و آن ، اين كه خداوند تا پيامبرى مبعوث نكند و اوامر و نواهى خود را از طريق وحى بر او نازل نسازد ، متخلفان را مجازات نخواهد كرد ، در آيهء 15 و 16 سورهء اسراء مىخوانيم : «   « وَ ما كُنَّا مُعَذِّبِينَ حَتَّى نَبْعَثَ رَسُولًا وَ إِذا أَرَدْنا أَنْ نُهْلِكَ قَرْيَةً أَمَرْنا مُتْرَفِيها فَفَسَقُوا فِيها فَحَقَّ عَلَيْهَا الْقَوْلُ فَدَمَّرْناها تَدْمِيراً »   ؛ و ما هرگز ( قومى را ) مجازات نخواهيم كرد ، مگر آن كه پيامبرى مبعوث كرده باشيم ، و هنگامى كه بخواهيم شهر و ديارى را هلاك كنيم ، نخست اوامر خود را براى مترفين ( و ثروتمندان مست شهوت ) آن جا بيان مىداريم ، سپس هنگامى كه به مخالفت برخاستند و استحقاق مجازات يافتند آنها را به شدت در هم مىكوبيم » .\r\nدر اين جا اين سؤال پيش مىآيد كه با قبول استقلال حكم عقل ، هر گاه\r\n\r\n\r\n","description":"","footnote":"\r\n( 1 ) « اعذار » مصدر باب افعال از مادّهء « عذر » به معنى اتمام حجت است .\r\n","page_name":" 606 ","page_number":606},
  {"content":"\r\n\r\nعقل انسان حسن و قبح چيزى را درك كند ( مانند خوبى عدالت و زشتى ظلم ) اتمام حجت بر انسانها مىشود ، و حتى بدون بعثت انبيا مستحق ثواب يا عقاب خواهند شد ، و اين معنا با آنچه در اين خطبه و در آيات متعدد قرآن آمده سازگار نيست .\r\nدر پاسخ مىگوييم : درست است كه از نظر عقل ، استحقاق پاداش و كيفر در مستقلات عقليه وجود دارد ، امّا ارادهء حق تعالى از باب لطف به بندگان بر اين قرار گرفته ، كه تا مستقلات عقل با واجبات و محرمات شرع كه از طريق وحى نازل مىشود تأييد نگردد ، بندگان خود را به عذاب‌هاى فراگير و سنگين مجازات نمىكند .\r\nاز اين جا روشن مىشود نيازى به پاسخى كه بعضى از شارحان داده‌اند و مىگويند : « اين آيهء در حكم عموم است كه قابل تخصيص به مستقلات عقليه مىباشد ، و به تعبير ديگر خداوند بدون بعثت پيامبران و نزول وحى كسى را مجازات نمىكند مگر در مستقلات عقل ، مانند زشتى ظلم و ستم و سرقت و قتل نفس » ، نيست .\r\nسپس امام عليه السّلام در ادامهء اين سخن به مطلب ديگرى مىپردازد و آن موضوع فلسفهء آزمايشهاى الهى است ، مىفرمايد : « آگاه باشيد ! خداوند پرده از اسرار درون بندگان خود ( با آزمايشها ) برداشته ، نه بخاطر اين كه از آنچه انسانها در درون پنهان داشته‌اند و اسرارى را كه فاش نكرده‌اند بىخبر است ، بلكه براى اين است كه « مىخواهد آنها را امتحان كند ، تا آشكار شود كدام يك عمل نيكوتر انجام مىدهند تا ثواب و كيفر ، پاداش و مجازات عمل باشد » ( ألا إنّ اللّه تعالى قد كشف الخلق كشفة ؛ لا أنّه جهل ما أخفوه من مصون أسرارهم و مكنون ضمائرهم ؛ و لكن ليبلوهم أيّهم أحسن عملا ، فيكون\r\n\r\n","description":"","footnote":"","page_name":" 607 ","page_number":607},
  {"content":"\r\n\r\nالثّواب جزاء ، و العقاب بواء « 1 » ) .\r\nامام عليه السّلام در اين سخن كوتاه پرده از روى مسألهء مهمى برداشته است ؛ زيرا مفهوم آزمايش به آن گونه كه در ميان بندگان مطرح است براى خداوند معنا ندارد . آزمايش‌هاى بندگان براى رفع جهل و نادانى است . براى شناخت اشيا و اشخاص است ، و اين موضوع در مورد آن كس كه عالم الغيب و الشهادة و آگاه از درون و برون است نمىتواند مفهومى داشته باشد ، بلكه آزمايش‌هاى الهى براى اين است كه هر كس آنچه را در درون دارد آشكار كند ، تا مسألهء استحقاق ثواب و عقاب تحقق يابد ، و به تعبير روشن‌تر كسى را نمىتوان به خاطر نيّات خوب و بدى كه در دل دارد پاداش يا كيفر داد ، بلكه زمانى كه آن را به صورت اعمال و افعال اظهار داشت مستحق پاداش يا كيفر مىشود .\r\nاين همان چيزى است كه در يكى از كلمات قصار امام عليه السّلام به صورت واضحترى بيان شده ، در آن جا امام عليه السّلام در تفسير آيهء «  « وَ اعْلَمُوا أَنَّما أَمْوالُكُمْ وَ أَوْلادُكُمْ فِتْنَةٌ »  « 2 » ؛ بدانيد كه ثروت‌ها و فرزندان شما اسباب آزمايش شما است » ، مىفرمايد : خداوند مردم را با اموال و اولاد آزمايش مىكند . . . هر چند خداوند به آنها از خودشان آگاه‌تر است ، ولى هدف آن است كه اعمالى كه سبب استحقاق پاداش و كيفر مىشود ظاهر و آشكار گردد . ( و لكن لتظهر الأفعال الّتي بها يستحقّ الثّواب و العقاب ) « 3 » .\r\nنه در فقه اسلامى و نه در قوانين هيچ كشورى كسى را به خاطر نيّت قتل يا\r\n\r\n\r\n","description":"","footnote":"\r\n( 1 ) « بواء » در اصل به معنى بازگشت كردن و منزل گرفتن است سپس به كيفر و مجازات مستمر و مداوم اطلاق شده است و در خطبهء بالا به همين معناست .\r\n( 2 ) انفال ، آيهء 28 .\r\n( 3 ) كلمات قصار ، كلمه 93 .\r\n","page_name":" 608 ","page_number":608},
  {"content":"\r\n\r\nسرقت مجازات نمىكنند ، همان گونه كه به خاطر نيّت خدمت پاداش نمىدهند ، هر چند گاهى به عنوان تفضّل ، اين گونه افراد را مورد محبّت قرار مىدهند ، و خداوند متعادل كه از همه مهربانتر و بخشنده‌تر است نيز طبق روايات متعددى به نيّت خير از باب تفضّل پاداش خير مىدهد ، ولى به نيّت شرّ كيفر نمىكند همان گونه كه در حديث آمده است : « من همّ بحسنة فلم يعملها كتبت له حسنة . . . و من همّ بسيّئة لم تكتب عليه ؛ هر كس قصد كار نيكى كند هر چند آن را انجام ندهد براى او حسنه‌اى نوشته مىشود ، و هر كس نيّت كار بدى كند ( و آن را انجام ندهد ) بر او نوشته نمىشود » « 1 » .\r\n\r\n\r\n","description":"","footnote":"\r\n( 1 ) وسايل الشيعه ، جلد 1 ، صفحهء 36 ، باب 6 از ابواب مقدمة العبادات ، حديث 6 .\r\n","page_name":" 609 ","page_number":609},
  {"content":"\r\n . \r\n","description":"","footnote":"","page_name":" 610 ","page_number":610},
  {"content":"\r\n\r\n\r\nبخش دوّم\r\nأين الّذين زعموا أنّهم الرّاسخون في العلم دوننا ، كذبا و بغيا علينا ، أن رفعنا اللّه و وضعهم ، و أعطانا و حرمهم ، و أدخلنا و أخرجهم . بنا يستعطى الهدى ، و يستجلى العمى . إنّ الأئمّة من قريش غرسوا في هذا البطن من هاشم ؛ لا تصلح على سواهم ، و لا تصلح الولاة من غيرهم .\r\n\r\nترجمه\r\nكجايند كسانى كه ادعا مىكردند آنها راسخان در علمند ، نه ما ، و اين ادعا را از طريق دروغ و ستم نسبت به ما ، مطرح مىنمودند ؟ ( آنها كجا هستند تا ببينند كه ) خداوند ما را برترى داد و آنها را پايين آورد ، به ما عطا كرد و آنها را محروم ساخت ، ما را ( در كانون نعمت خويش ) داخل نمود و آنها را خارج ساخت .\r\n( مردم ) به وسيله ما هدايت مىيابند و از نور وجود ما نابينايان روشنى مىجويند . به يقين امامان از قريش هستند و درخت وجودشان در سرزمين اين نسل از « هاشم » غرس شده است ، اين مقام در خور ديگران نيست و زمامداران غير از آنها ، شايستگى ولايت و امامت را ندارند !\r\n\r\nشرح و تفسير جايگاه اصيل ولايت\r\nامام عليه السّلام در اين بخش از خطبه به پاسخ كسانى مىپردازد كه ادعاهاى\r\n\r\n","description":"","footnote":"","page_name":" 611 ","page_number":611},
  {"content":"\r\n\r\nبىاساس در زمينهء علم و دانش اسلامى در برابر اهل بيت عليهم السّلام داشتند ، و به دروغ خود را آگاه‌تر و عالم‌تر معرفى مىكردند ، و سياستمداران حرفه‌اى آن زمان به اين ادعاها دامن مىزدند تا مسألهء امامت و خلافت ائمهء اهل بيت عليهم السّلام را تضعيف كنند و كم رنگ جلوه دهند ، مىفرمايد : « كجايند كسانى كه ادّعا مىكردند آنها راسخان در علم‌اند ، نه ما ، و اين ادعا را از طريق دروغ و ستم نسبت به ما ، مطرح مىنمودند » . ( أين الّذين زعموا أنّهم الرّاسخون في العلم دوننا ، كذبا و بغيا علينا ) .\r\nسپس مىافزايد : « ( آنها كجا هستند تا ببينند كه ) خداوند ما را برترى داد و آنها را پايين آورد ، به ما عطا كرد و آنها را محروم ساخت ، و ما را ( در كانون نعمت خويش ) داخل نمود و آنها را خارج ساخت » . ( أن رفعنا اللّه و وضعهم ، و أعطانا و حرمهم ، و أدخلنا و أخرجهم ) .\r\nاشاره به اين كه پيشرو بودن ما در معارف اسلامى ، و آگاهى بر قرآن و وحى و سنّت پيغمبر صلّى اللّه عليه و آله ، چيزى نيست كه بر كسى مخفى باشد ، هميشه ما پناهگاه علمى امّت بوده‌ايم ، و حتى خلفا نيز در مشكلات و معضلات به ما پناه مىآوردند ، اين حقيقتى است كه عيان است و حاجتى به بيان ندارد ، و آنها كه به خاطر مسائل سياسى و حبّ و بغضهاى ناشى از علاقه‌هاى مادّى به انكار اين حقيقت برخاسته‌اند ، خود را رسوا مىكنند .\r\nدر ادامه براى توضيح بيشتر مىفرمايد : « مردم به وسيلهء ما هدايت مىيابند و از نور وجود ما ، نابينايان ، روشنى مىجويند » . ( بنا يستعطى الهدى ، و يستجلى العمى ) .\r\nاين گفتار امام عليه السّلام شواهد زيادى از تاريخ و احاديث قطعى نبوى دارد كه در پايان اين بحث ضمن نكته‌ها بيان خواهد شد .\r\n\r\n","description":"","footnote":"","page_name":" 612 ","page_number":612},
  {"content":"\r\n\r\nو در پايان اين بخش از خطبه ، امام عليه السّلام به حديث معروف پيامبر صلّى اللّه عليه و آله دربارهء انحصار امامت به قريش و فرزندان هاشم اشاره كرده ، مىفرمايد : « به يقين امامان از قريش هستند و درخت وجودشان در سرزمين اين نسل از « هاشم » غرس شده است ، اين مقام در خور ديگران نيست و زمامداران غير از آنها ، شايستگى ولايت و امامت را ندارند » . ( إنّ الأئمّة من قريش غرسوا في هذا البطن من هاشم ؛ لا تصلح على سواهم ، و لا تصلح الولاة من غيرهم ) .\r\nامام عليه السّلام با اين بيان كه اشاره به حديث معروف پيغمبر اكرم صلّى اللّه عليه و آله دارد كه مىفرمايد : « الأئمّة من قريش ؛ امامان از قريش هستند » . و سپس آن را به شاخهء خاص « بنى هاشم » منحصر مىكند ، روشن مىسازد كه مدعيان خلافت و امامت غير از بنى هاشم شايستگى اين مقام را ندارند ، و براى پيدا كردن امامان واقعى بايد هر زمان در بنى هاشم جستجو كرد .\r\n\r\nنكته‌ها گوشه‌اى از احاطه علمى على عليه السّلام\r\nسياست بازان حرفه‌اى براى رسيدن به مقصود خود ، گاهى واضحترين مسائل را انكار مىكنند يا با توجيهات نادرست از كنار آن مىگذرند ، كه يكى از مصداقهاى آن مسألهء برترى بخشيدن بعضى از صحابه را بر على عليه السّلام بايد شمرد ، تا آن جا كه « ابن عباس » را كه به شاگردى على عليه السّلام در تفسير افتخار مىكرد ، بر او مقدّم داشتند ! « 1 » ، و « زيد بن ثابت » را در آگاهى بر احكام ميراث ، و « ابى بن\r\n\r\n\r\n","description":"","footnote":"\r\n( 1 ) دكتر « ذهبى » در كتاب خود « التفسير و المفسرون » از ابن عباس چنين نقل مىكند : « ما اخذت من تفسير القرآن إلّا من عليّ ابن أبيطالب : آنچه را از تفسير قرآن فرا گرفتم از على ابن ابيطالب بود » ( جلد 1 ، صفحهء 89 ) و نيز از ابن عباس نقل شده است كه مىگويد : « و ما علمي و علم اصحاب محمّد في علم عليّ إلّا كقطرة في سبعة أبحر ؛ علم و دانش من و تمام اصحاب محمّد صلّى اللّه عليه و آله در برابر علم على عليه السّلام مانند قطره‌اى است در برابر هفت دريا » ! ( الغدير ، جلد 2 ، صفحهء 45 در شرح ديوان حسان ) .\r\n","page_name":" 613 ","page_number":613},
  {"content":"\r\n\r\nكعب » را در قرائت ! ، و حديث مجعولى نيز در اين زمينه به پيغمبر صلّى اللّه عليه و آله نسبت مىدهند .\r\nمدارك روشنى در كتب فريقين ( شيعه و اهل سنت ) بر داناتر بودن على عليه السّلام نسبت به همهء صحابه به طور عام داريم كه جاى انكار نيست ، از جمله :\r\n1 - حديث ثقلين كه از معروفترين احاديثى است كه اهل سنت در كتابهاى خود آورده‌اند ، - و قبلا به اسناد آن اشاره كرديم - « 1 » ، به روشنى مىگويد : كه على عليه السّلام و اهل بيت عليهم السّلام هرگز از قرآن جدا نيستند و قرآن از آنها جدا نمىشود و همه بايد به اين دو تمسّك جويند و همه مىدانيم علوم دين و معارف اسلام از قرآن سرچشمه مىگيرد .\r\n2 - حديث معروف « اقضاكم عليّ ؛ قضاوت و داورى على عليه السّلام از همهء شما بهتر است » « 2 » . شاهد ديگرى بر اين مقصود است ، چرا كه ، قضاوت و داورى در مورد احكام اسلام نياز به احاطهء علمى به اصول و فروع اسلام دارد ، و آن كس كه از همه آگاهتر است ، داورى او برتر است .\r\n3 - حديث معروف على عليه السّلام كه مىگويد : « علّمني رسول اللّه ألف باب كلّ باب يفتح ( منه ) ألف باب ؛ پيغمبر صلّى اللّه عليه و آله هزار باب علم به من آموخت كه از هر\r\n\r\n\r\n","description":"","footnote":"\r\n( 1 ) اسناد حديث ثقلين را در « پيام قرآن » جلد 9 به طور مشروح از صفحهء 62 تا 71 آورده‌ايم .\r\n( 2 ) اين حديث را جمعى از حفاظ اهل سنت مانند « ابن عبد البر » در « استيعاب » و « قاضى » در « مواقف » و « ابن ابى الحديد » در شرح نهج البلاغه و « ابن طلحه شافعى » در « مطالب السئول » ( الغدير ، جلد 3 صفحهء 96 ) و « ابن عساكر » در « تاريخ مختصر دمشق » ( جلد 17 صفحهء 301 ) آورده‌اند .\r\n","page_name":" 614 ","page_number":614},
  {"content":"\r\n\r\nباب ، هزار باب ديگر گشوده مىشود » . « 1 » دليل روشنى است بر اين كه : كسى در ميان امت از نظر علم و دانش به پاى آن حضرت نمىرسد ، چرا كه اين حديث دربارهء كسى جز او وارد نشده است .\r\n4 - در حديثى از پيغمبر اكرم صلّى اللّه عليه و آله در تفسير آيهء  « وَ مَنْ عِنْدَهُ عِلْمُ الْكِتابِ »  مىخوانيم كه فرمود : « إنّما هو عليّ ؛ علم الكتاب نزد على بن ابى طالب است » « 2 » .\r\nتوجه داشته باشيد ، كه بنا به آيهء 40 سورهء نمل « آصف بن برخيا » كه بخشى از علم كتاب را در اختيار داشت  « الَّذِي عِنْدَهُ عِلْمٌ مِنَ الْكِتابِ »  توانست تخت بلقيس را از يمن به شام آورد ، حال فكر كنيد كسى كه تمام علم كتاب نزد او است چه توانايىهايى دارد .\r\n5 - اين سخن ، معروف است كه على عليه السّلام فرمود : « سلوني قبل أن تفقدوني ؛ هر چه مىخواهيد از من بپرسيد پيش از آن كه مرا از دست دهيد » . به گفتهء بزرگان اهل سنت كسى غير از على عليه السّلام چنين ادعايى نكرد ، مگر اين كه رسوا شد « 3 » .\r\n6 - آگاهان از تاريخ اسلام در عصر خلفا مىدانند كه على عليه السّلام همواره پناهگاه علمى امت بود ، تا آن جا كه بارها خليفهء دوّم اين جمله را تكرار كرد : « لو لا عليّ لهلك عمر » .\r\nو در تعبير ديگرى گفت : « اللّهمّ لا تبقني لمعضلة ليس لها إبن أبيطالب ؛ خداوندا ! هر گاه مشكلى پيش آيد و على عليه السّلام براى حل آن نباشد\r\n\r\n\r\n","description":"","footnote":"\r\n( 1 ) اين حديث را « كنز العمال » در جلد 13 صفحهء 114 آورده است . ( شماره 36372 ) .\r\n( 2 ) مدارك اين حديث را از كتب اهل سنت در احقاق الحق ، جلد 3 صفحهء 280 مطالعه فرماييد . در شواهد التنزيل حاكم حسكانى ، جلد 1 صفحهء 307 تا 310 رواياتى در اين زمينه آمده است .\r\n( 3 ) شرح اين مطلب را در جلد 4 همين كتاب در ذيل خطبه 93 آورده‌ايم .\r\n","page_name":" 615 ","page_number":615},
  {"content":"\r\n\r\nمرا زنده مگذار » .\r\nو در تعبير ديگر : « لا ابقاني اللّه بأرض لست فيها ( يا ) أبا الحسن ؛ اى أبو الحسن ! خداوند مراد در سرزمينى كه تو در آن نيستى زنده مگذارد » « 1 » .\r\nاين مطلب به اندازه‌اى واضح بود كه به گفته « ذهبى » در « التفسير و المفسّرون » اين جمله به صورت ضرب المثلى در ميان مردم در آمد كه هر كجا در مطلبى در مىماندند و شخص مورد نظر براى حل نبود مىگفتند : « قضيّة و لا أبا حسن لها ؛ اين حادثه‌اى است كه ابو الحسن براى حل آن نبود » « 2 » .\r\n\r\nروايت انّ الأئمّة عليهم السّلام من قريش\r\nدر خطبهء بالا به اين نكته اشاره شده بود كه امامان عليهم السّلام از قريش و از نسل هاشمند ، و ديگران صلاحيت امامت را ندارند ، اين سخن هماهنگ است با روايات متعددى كه در معروفترين منابع اهل سنت آمده است . از جمله :\r\n1 - در « صحيح مسلم » از « جابر بن سمره » نقل شده كه مىگويد : از پيامبر خدا صلّى اللّه عليه و آله شنيدم كه مىفرمود : « لا يزال الإسلام عزيزا إلى اثنى عشر خليفة - ثمّ قال كلمة لم أفهمها - فقلت لإبى ما قال ؟ قال : فقال كلّهم من قريش ؛ اسلام همواره عزيز خواهد بود تا 12 خليفه بر مسلمانان حكومت كند - سپس سخنى گفت كه من نفهميدم - از پدرم سؤال كردم پيامبر صلّى اللّه عليه و آله چه فرمود ؟ گفت : فرمود تمام آنها از قريشند » « 3 » .\r\nاين روايات از طرق متعددى با مختصر تفاوتى نقل شده است .\r\n\r\n\r\n","description":"","footnote":"\r\n( 1 ) مرحوم « علامه امينى » اين تعبيرات را از كتب اهل سنت با مدارك دقيق نقل فرموده است . ( الغدير ، جلد 3 صفحهء 97 تحت عنوان آراى صحابه درباره على عليه السّلام ) .\r\n( 2 ) التفسير و المفسّرون ، جلد 1 صفحهء 89 .\r\n( 3 ) صحيح مسلم ، جلد 3 صفحهء 1453 طبع بيروت دار التراث العربى .\r\n","page_name":" 616 ","page_number":616},
  {"content":"\r\n\r\nجالب اين كه در يكى از طرق اين حديث در « صحيح مسلم » مىخوانيم كه « جابر » در ذيل حديث مىگويد : « فقال صلّى اللّه عليه و آله كلمة أصمّنيها النّاس فقلت لأبي ما قال ؟ قال : كلّهم من قريش ؛ پيامبر صلّى اللّه عليه و آله سخنى گفت كه بر اثر سر و صداهاى مردم ، من آن را نفهميدم ، به پدرم گفتم : پيامبر صلّى اللّه عليه و آله چه فرمود ؟\r\nگفت : فرمود : همه آنها از قريشند » .\r\nدر تعبير ديگرى مىخوانيم پيغمبر صلّى اللّه عليه و آله فرمود : « لا يزال الدّين قائما حتّى تقوم السّاعة أو يكون عليكم إثنا عشر خليفة كلّهم من قريش » .\r\nاين تعبير نشان مىدهد كه عمر خلفاى دوازدگانه تا پايان جهان ادامه خواهد يافت ، و اين سخن كاملا هماهنگ با عقيده شيعه است .\r\n2 - در « صحيح بخارى » مىخوانيم كه « جابر » مىگفت : از پيامبر خدا صلّى اللّه عليه و آله شنيدم كه مىفرمود : « يكون إثنى عشر أميرا فقال كلمة لم أسمعها فقال أبي انّه قال كلّهم من قريش ؛ بعد از من 12 امير خواهد بود سپس سخنى فرمود : كه آن را نشنيدم ، پدرم گفت : حضرت فرمود : همه آنها از قريشند » « 1 » .\r\n3 - همين مضمون در « صحيح ترمذى » با تفاوت مختصرى آمده است و بعد از آن مىگويد : « هذا حديث حسن صحيح ؛ اين حديث خوب صحيحى است » « 2 » .\r\n4 - در « صحيح ابى داود » نيز همين مضمون آمده است و تعبير حديث نشان مىدهد كه پيامبر صلّى اللّه عليه و آله آن را در ميان جمعيّت فرمود : زيرا در آن وارد شده است كه وقتى پيامبر صلّى اللّه عليه و آله فرمود : همواره اين دين ، عزيز و نيرومند است تا 12 خليفه بر آن حكومت كند ، مردم با صداى بلند تكبير گفتند « 3 » .\r\n\r\n\r\n","description":"","footnote":"\r\n( 1 ) صحيح بخارى ، جلد 3 جزء 9 صفحهء 101 طبع دار الجيل بيروت .\r\n( 2 ) صحيح ترمذى ، جلد 4 صفحهء 501 طبع دار التراث الاحياء العربى بيروت .\r\n( 3 ) صحيح ابى داود ، جلد 4 صفحهء 106 ( كتاب المهدى ) .\r\n","page_name":" 617 ","page_number":617},
  {"content":"\r\n\r\n5 - در « مسند احمد حنبل » نيز اين حديث در چند مورد آمده است « 1 » .\r\nبعضى از محققان شماره طرق آن را در اين كتاب ( مسند احمد ) 34 طريق دانسته‌اند « 2 » .\r\nبارها با علماء اهل سنّت دربارهء تفسير احاديث فوق كه در معروفترين منابع آنها آمده است ، سخن گفته شده است ، ولى هيچ كدام تفسير قانع كننده‌اى درباره 12 خليفه و يا 12 امير ارائه نداده‌اند ؛ چرا كه مطابق اعتقاد آنها عدد 12 براى آنها قابل تطبيق نيست ، تنها طبق اعتقاد پيروان اهل بيت مىتوان آن را تفسير كرد .\r\n\r\nموقعيّت بنى هاشم در اسلام\r\nدر خطبه بالا اشاره‌اى به موقعيّت بنى هاشم در ميان قريش شده بود ، و اين در واقع بر گرفته از كلمات پيامبر اكرم صلّى اللّه عليه و آله است ، از جمله در حديثى كه در كتاب « فضايل الصحابة احمد بن حنبل » از « عايشه » نقل شده ، چنين مىخوانيم :\r\n« قال رسول اللّه صلّى اللّه عليه و آله قال لي جبرئيل : يا محمّد قلّبت الأرض مشارقها و مغاربها فلم أجد ولد أب خيرا من بني هاشم ؛ پيامبر اكرم صلّى اللّه عليه و آله فرمود :\r\nجبرئيل به من چنين گفت : اى محمّد ! شرق و غرب جهان را زير و رو كردم و فرزندانى بهتر از بنى هاشم نيافتم » « 3 » .\r\nروشن است همه بنى هاشم در اين حد از مقام نيستند ، و ظاهرا حديث بيشتر ناظر به ائمّه معصومين عليهم السّلام است .\r\n\r\n\r\n","description":"","footnote":"\r\n( 1 ) مسند احمد ، جلد 5 صفحهء 89 - 90 - 101 .\r\n( 2 ) به كتاب منتخب الاثر صفحهء 12 و احقاق الحق جلد 13 مراجعه شود .\r\n( 3 ) فضايل الصحابه ، جلد 2 ، صفحهء 628 ، حديث 1073 .\r\n","page_name":" 618 ","page_number":618},
  {"content":"\r\n\r\n\r\nبخش سوّم\r\nمنها : آثروا عاجلا و أخّروا آجلا ، و تركوا صافيا ، و شربوا آجنا . كأنّي أنظر إلى فاسقهم و قد صحب المنكر فألفه ، و بسىء به و وافقه ، حتّى شابت عليه مفارقه ، و صبغت به خلائقه ، ثمّ أقبل مزبدا كالتّيّار لا يبالي ما غرّق ، أو كوقع النّار في الهشيم لا يحفل ما حرّق !\r\n\r\nترجمه\r\nآنها ( حاميان باطل ) دنيا را مقدّم داشتند ، و آخرت را عقب انداختند ، آب گوارا و صاف ( نعمتهاى جاويدان ) را رها كردند ، و آبهاى متعفن ( هوسهاى زودگذر دنيا ) را نوشيدند .\r\nگويا فاسق آنان را مىبينم كه با زشتيها همنشين شده ، و با آن انس گرفته است ، آن چنان با آن هماهنگ گشته كه موهاى او در اين راه سفيد شده ، و خلق و خوى او به رنگ گناه در آمده است .\r\nسپس همچون سيلى خروشان حركت كرده ( و همه چيز را در كام خود فرو مىبرد ) ، بى آن كه به آنچه غرق مىكند اعتنايى داشته باشد ، و يا همچون شعلهء آتشى در گياهان خشك است كه براى آن تفاوت نمىكند كه چه چيز را مىسوزاند !\r\n\r\n","description":"","footnote":"","page_name":" 619 ","page_number":619},
  {"content":"\r\n\r\n\r\nشرح و تفسير اين خودكامگان خشك و تر را مىسوزانند !\r\nامام عليه السّلام در اين بخش از خطبه اشاره به كسانى مىفرمايد كه در برابر امامان و پيشوايان حق ايستادند و براى حكومت چند روزهء دنيا ، حق را زير پا نهادند ، مىگويد : « آنها دنيا را مقدّم داشتند و آخرت را عقب انداختند ، آب گوارا و صاف ( نعمت‌هاى اخروى ) را رها كردند ، و آب‌هاى متعفن ( هوسرانى دنيا ) را نوشيدند » ( آثروا عاجلا و أخّروا آجلا ، و تركوا صافيا ، و شربوا آجنا « 1 » ) .\r\nسپس مىافزايد : « گويا فاسق آنان را مىبينم كه با زشتىها همنشين شده ، و با آن انس گرفته است ، آن چنان با آن هماهنگ گشته كه موهاى او در اين راه سفيد شده ، و خلق و خوى او به رنگ گناه در آمده است ! » ( كأنّي أنظر إلى فاسقهم و قد صحب المنكر فألفه ، و بسىء به « 2 » و وافقه ، حتّى شابت عليه مفارقه ، و صبغت به خلائقه « 3 » ) .\r\nو در ادامه مىافزايد : « سپس همچون سيلى خروشان حركت كرده ( و همه چيز را در كام خود فرو مىبرد ) ، بى آن كه به آنچه غرق مىكند اعتنايى داشته باشد ، و يا همچون شعله آتشى در گياهان خشك است ، كه براى آن تفاوت نمىكند چه چيز را مىسوزاند » . ( ثمّ أقبل مزبدا « 4 » كالتّيّار « 5 » لا يبالي ما غرّق ،\r\n\r\n\r\n","description":"","footnote":"\r\n( 1 ) « آجن » از مادّهء « اجن » ( بر وزن فجر ) به معنى تغيير كردن بو و رنگ و طعم آب است .\r\n( 2 ) « بسىء به » از مادّهء « بسوء » به معنى انس گرفتن و هماهنگ شدن با چيزى است .\r\n( 3 ) « خلائق » گاهى جمع « خلق » به معنى مخلوق است و گاه جمع « خليقه » به معنى خلق و خو است و در خطبهء بالا در معنى دوّم به كار رفته است .\r\n( 4 ) « مزبد » از مادّهء « زبد » به معنى كف روى آب و مانند آن گرفته شده و « مزبد » اسم فاعل آن است .\r\n( 5 ) « تيّار » در اصل به معنى امواج شديدى است كه آب را به بيرون دريا پرتاب مىكند و گاه به هر گونه موج اطلاق مىشود .\r\n","page_name":" 620 ","page_number":620},
  {"content":"\r\n\r\nأو كوقع النّار في الهشيم « 1 » لا يحفل « 2 » ما حرّق ! ) در اين كه ضميرها در عبارات فوق به چه شخص و يا اشخاصى بر مىگردد ، در ميان شارحان گفتگوهاى فراوانى است . بعضى آن را اشاره به خلفاى نخستين مىدانند ، و بعضى به گروهى از صحابه كه راه خطا را پيمودند . و بعضى براى آن يك مفهوم عام قائلند ، نه اشخاص معيّن . و بعضى اشاره به « بنى اميه » مىدانند .\r\nو احتمال اخير از همه مناسب‌تر است ؛ زيرا آنها به وضوح دنيا را بر آخرت مقدّم داشتند ، و چشمهء زلال حق را رها كرده و به لجن دنياى متعفن رو آوردند .\r\nو بنابر اين تفسير جملهء « كأنّي أنظر إلى فاسقهم » ، اشاره به « عبد الملك بن مروان » مىباشد ، كه از چهره‌هاى بسيار كثيف « بنى اميه » بود ، و جنايات زيادى را مرتكب شد ، كه خودش مستقيما متولى آن بود ، و چه جنايات وحشتناكى كه به توسّط فرماندار خونخوارش « حجّاج » انجام شد . او سيل ويرانگر و آتش سوزانى بود كه هر چيزى را بر سر راه خود مىديد به نابودى مىكشاند . تعبير « كأنّي أنظر إلى فاسقهم ؛ گويا فاسق آنها را مىبينم . . » . ، نشان مىدهد كه اشاره به فردى است كه در آينده پيدا مىشود و تطبيق آن بر گذشتگان و يا معاصران حضرت جز با تكلّف ممكن نيست .\r\n\r\n\r\n","description":"","footnote":"\r\n( 1 ) « الهشيم » از مادّهء « هشم » ( بر وزن پشم ) به گياهان خشكيدهء در هم شكسته اطلاق مىشود .\r\n( 2 ) « لا يحفل » از مادّهء « حفول » به معنى اعتنا كردن به چيزى گرفته شد بنابر اين « لا يحفل » يعنى اعتنا نمىكند .\r\n","page_name":" 621 ","page_number":621},
  {"content":"\r\n . \r\n","description":"","footnote":"","page_name":" 622 ","page_number":622},
  {"content":"\r\n\r\n\r\nبخش چهارم\r\nأين العقول المستصبحة بمصابيح الهدى ، و الأبصار اللّامحة إلى منار التّقوى ! أين القلوب الّتي وهبت للّه ، و عوقدت على طاعة اللّه ! ازدحموا على الحطام . و تشاحّوا على الحرام ؛ و رفع لهم علم الجنّة و النّار ، فصرفوا عن الجنّة وجوههم ، و أقبلوا إلى النّار بأعمالهم ؛ و دعاهم ربّهم فنفروا و ولّوا ، و دعاهم الشّيطان فاستجابوا و أقبلوا !\r\n\r\nترجمه\r\nكجايند آن عقلها كه از چراغ هدايت نور مىگيرند ، و آن چشمها كه به مناره‌ها و نشانه‌هاى تقوا دوخته شده‌اند ؟ كجايند آن دل‌ها كه به خدا بخشيده شده ، و با يكديگر پيمان اطاعت خدا را بسته‌اند .\r\nولى آنها ( دنياپرستان ) گرد متاع پست دنيا ازدحام كرده‌اند ، و براى به دست آوردن حرام به نزاع با يكديگر برخاسته‌اند ، پرچم بهشت و دوزخ در برابر آنها بر افراشته شده ، اما از بهشت روى برگردانده و با اعمال خود به آتش دوزخ روى آورده‌اند ! ( آرى ) پروردگارشان آنها را فراخوانده ، اما رويگردان شده و پشت كرده‌اند ، ( ولى ) شيطان آنها را به سوى خود دعوت كرده ، دعوتش را پذيرفته و به او روى آورده‌اند !\r\n\r\n","description":"","footnote":"","page_name":" 623 ","page_number":623},
  {"content":"\r\n\r\n\r\nشرح و تفسير حق طلبان و پيروان شيطان\r\nامام عليه السّلام در بخش آخر اين خطبه از دو گروه سخن مىگويد : گروه خردمند و عاقل و با تقوا و مطيع فرمان حقّ ، و گروه ديگرى كه ازدحام بر متاع پست دنيا كرده و براى به چنگ آوردن اموال حرام بر يكديگر سبقت مىگيرند ، مىفرمايد :\r\n« كجايند آن عقلها كه از چراغ هدايت نور مىگيرند ؟ و آن چشمها كه به مناره‌ها و نشانه‌هاى تقوا دوخته شده‌اند ؟ كجايند آن دل‌ها كه به خدا بخشيده شده و يا يكديگر پيمان اطاعت خدا را بسته‌اند » ( أين العقول المستصبحة بمصابيح الهدى ، و الأبصار اللّامحة « 1 » إلى منار التّقوى ! أين القلوب الّتي وهبت للّه ، و عوقدت على طاعة اللّه ) .\r\nاشاره به اين كه گروه زيادى از مردم به راه خلاف گام نهاده‌اند ، و نيكان چنان در اقليّت قرار گرفته‌اند كه گويى امام عليه السّلام به دنبال آنها گردش مىكند تا آنها را پيدا كند .\r\nسپس در ادامهء سخن مىفرمايد : « ( ولى آن گروه دنياپرست ) گرد متاع پست دنيا ازدحام كرده‌اند ، و براى بدست آوردن حرام به نزاع با يكديگر برخاسته‌اند ، پرچم بهشت و دوزخ در برابر آنها برافراشته شده ، اما از بهشت روى بر گردانده و با اعمال خود به آتش دوزخ روى آورده‌اند ، ( آرى ) پروردگارشان آنها را فراخوانده ، اما روى گردان شده و پشت كرده‌اند ، ( ولى ) شيطان آنان را به سوى خود دعوت كرده ، دعوتش را پذيرفته و به او روى آورده‌اند » ( ازدحموا على\r\n\r\n\r\n","description":"","footnote":"\r\n( 1 ) « لامحه » از مادّهء « لمح » ( بر وزن لمس ) در اصل به معنى درخشيدن برق است سپس به معنى نگاه كردن سريع آمده است و گاه به معنى چشم دوختن به چيزى نيز آمده كه در خطبهء بالا همين معنا اراده شده است .\r\n","page_name":" 624 ","page_number":624},
  {"content":"\r\n\r\nالحطام « 1 » . و تشاحّوا « 2 » على الحرام ؛ و رفع لهم علم الجنّة و النّار ، فصرفوا عن الجنّة وجوههم ، و أقبلوا إلى النّار بأعمالهم ؛ و دعاهم ربّهم فنفروا « 3 » و ولّوا ، و دعاهم الشّيطان فاستجابوا و أقبلوا ) .\r\nبه نظر مىرسد اين دو گروه را كه امام عليه السّلام در اين بخشى از خطبه به آنها اشاره فرمود ، همانها هستند كه در بخشهاى قبل به آنها اشاره شد ، گروهى كه در برابر امامت امامان راستين سر تسليم فرو آوردند ، و خضوع كردند ، و گروه ديگرى كه در برابر آنها به پا خاستند و سعى در خاموش كردن نور هدايت آنان داشتند ، آنها خودكامگانى بودند دنياپرست ، كه حلال و حرام برايشان مطرح نبود ، و در پيروى و اطاعت شيطان بر يكديگر سبقت مىگرفتند .\r\n\r\n\r\n","description":"","footnote":"\r\n( 1 ) « حطام » به معنى چيز شكسته و بىارزش است و اموال دنيا را به دليل بىارزش بودن « حطام دنيا » مىگويند .\r\n( 2 ) « تشاحوا » از مادّهء « تشاح » و از ريشه « شح » به معنى بخل توأم با حرص گرفته شده و « تشاح » در جايى گفته مىشود كه دو نفر يا دو گروه براى به دست آوردن چيزى به منازعه برمىخيزند .\r\n( 3 ) « نفروا » از مادّهء « نفر » و « نفور » به معنى دور شدن و فرار كردن از چيزى است .\r\n","page_name":" 625 ","page_number":625},
  {"content":"\r\n . \r\n","description":"","footnote":"","page_name":" 626 ","page_number":626},
  {"content":"\r\n\r\n\r\nخطبهء 145 « 1 » و من خطبة له عليه السّلام\r\nاز خطبه‌هاى امام عليه السّلام كه دربارهء ناپايدارى دنيا ايراد فرموده است .\r\n\r\nخطبه در يك نگاه\r\nمجموع اين خطبه ناظر به دو مطلب است ، بخش اوّل اشاره به ناپايدارى دنيا و ناپايدارى نعمت‌هاى آن است ، و دقت در جمله‌هاى اين خطبه انسان را به واقعيت اين جهان ناپايدار بيش از پيش آشنا مىسازد و نكته‌هايى در آن است كه هر شنونده‌اى را از خواب غفلت بيدار مىكند .\r\nو بخش دوّم پيرامون نكوهش از بدعت‌ها سخن مىگويد ، كه هر گاه بدعتى در ميان مردم رايج شود ، سنّتى به فراموشى سپرده خواهد شد .\r\n\r\n\r\n","description":"","footnote":"\r\n( 1 ) « سند خطبه » بخشى از اين خطبه را « ابن شعبه حرّانى » در كتاب « تحف العقول » در ضمن خطبه‌اى كه به عنوان خطبهء « وسيله » معروف شده ، آورده است و مرحوم « شيخ مفيد » نيز در كتاب « ارشاد » با تفاوت مختصرى ذكر كرده است .\r\nمرحوم « شيخ طوسى » نيز در كتاب « امالى » آن را ذكر كرده است . در اشعار « ابو العتاهيه » نيز به مضمون بعضى از جمله‌هاى اين خطبه اشاره شده است كه احتمالا از كلام مولا على عليه السّلام گرفته است . در كلمات قصار ، در حكمت 191 نيز بخش‌هايى از اين خطبه آمده است . ( مصادر نهج البلاغه ، جلد 2 صفحهء 323 ) .\r\n","page_name":" 627 ","page_number":627},
  {"content":"\r\n . \r\n","description":"","footnote":"","page_name":" 628 ","page_number":628},
  {"content":"\r\n\r\n\r\nبخش اوّل\r\nأيّها النّاس ، إنّما أنتم في هذه الدّنيا غرض تنتضل فيه المنايا ، مع كلّ جرعة شرق ، و في كلّ أكلة غصص ! لا تنالون منها نعمة إلّا بفراق أخرى ، و لا يعمّر معمّر منكم يوما من عمره إلّا بهدم آخر من أجله ، و لا تجدّد له زيادة في أكله إلّا بنفاد ما قبلها من رزقه ؛ و لا يحيا له أثر ، إلّا مات له أثر ؛ و لا يتجدّد له جديد إلّا بعد أن يخلق له جديد ؛ و لا تقوم له نابتة إلّا و تسقط منه محصودة . و قد مضت أصول نحن فروعها ، فما بقاء فرع بعد ذهاب أصله !\r\n\r\nترجمه\r\nاى مردم ! شما در اين جهان هدفى هستيد در برابر تيرهاى مرگ كه يكى پس از ديگرى به سوى شما پرتاب مىشود ، همراه هر جرعه‌اى بيم گلوگير شدن است . و با هر لقمه‌اى بيم گرفتن راه نفس ، به هيچ نعمتى از دنيا نمىرسيد ، جز اين كه نعمت ديگرى را از دست مىدهيد . و هيچ كس از شما يك روز عمر نمىكند ، مگر اين كه از جمع زندگى وى يك روز كاسته مىشود . غذايى بر او افزوده نمىگردد ، مگر اين كه از آن روزيى كه برايش تعيين شده به همان اندازه كم مىشود ، هيچ اثرى از او زنده نمىشود ، جز اين كه اثر ديگرى از او مىميرد ، چيزى براى او تازه نمىشود ، مگر اين كه تازه‌اى از او كهنه مىگردد و هيچ چيز براى او نمىرويد ، جز اين كه چيزى از او درو مىشود ، ( از همه مهمتر اين كه ) اصول و ريشه‌هاى ما ، در گذشتند ، و ما فروع و شاخه‌هاى آنها هستيم ، آيا شاخه\r\n\r\n","description":"","footnote":"","page_name":" 629 ","page_number":629},
  {"content":"\r\n\r\nبعد از رفتن ريشه بقايى دارد ؟ !\r\n\r\nشرح و تفسير تضادّ نعمتهاى دنيا\r\nدر اين بخش از خطبه امام عليه السّلام به ناپايدارى دنيا و آفاتى كه از هر سو انسان را تهديد مىكند اشاره مىفرمايد ؛ و در سه جملهء كوتاه و پر معنا ، بخش عمدهء اين آفات منعكس شده ، مىفرمايد : « اى مردم ! شما در اين جهان هدفى هستيد كه تيرهاى مرگ يكى بعد از ديگرى به سوى شما پرتاب مىشود ، همراه هر جرعه‌اى ، بيم گلوگير شدن است ، و با هر لقمه‌اى امكان گرفتن راه نفس ، به هيچ نعمتى از دنيا نمىرسيد جز اين كه نعمت ديگرى را از دست مىدهيد ! » ( أيّها النّاس ، إنّما أنتم في هذه الدّنيا غرض « 1 » تنتضل فيه المنايا ، مع كلّ جرعة شرق « 2 » ، و في كلّ أكلة غصص « 3 » ! لا تنالون منها نعمة إلّا بفراق أخرى ) .\r\nاز يكسو اشاره به آفات مرگزا ، اعم از فردى مانند انواع بيماريها ، حملهء حيوانات ، درگير شدن با افراد شرور ، سقوط از بلندى و مانند آن و آفات جمعى مانند زلزله‌ها ، سيلها ، قحطيها و جنگها مىكند .\r\nو از سوى ديگر همراه بودن هر نعمتى با نقمت ، و هر پيروزى با مشكلات را ياد آور مىشود ، كه ساده‌ترين آن همان است كه امام عليه السّلام در عبارت خود بيان فرموده و آن اين كه : همان زمان كه انسان آب گوارايى را مىنوشد ، ممكن است در مجراى تنفس او وارد شود ، و او را خفه كند ، و در همان هنگام كه غذاى\r\n\r\n\r\n","description":"","footnote":"\r\n( 1 ) « غرض » به معنى چيزى است كه به سوى آن تيراندازى مىكنند و به فارسى به آن « هدف » مىگويند .\r\n( 2 ) « شرق » معنى مصدرى دارد به معنى گلوگير شدن با آب است .\r\n( 3 ) « غصص » آن نيز معنى مصدرى دارد و به معنى گلوگير شدن با غذاست .\r\n","page_name":" 630 ","page_number":630},
  {"content":"\r\n\r\nلذيذى را مىخورد ، ممكن است گلوگير او گردد ، و به مرگش بينجامد .\r\nو از سوى سوّم به تضادّ مواهب مادى دنيا اشاره كرده ، مىفرمايد : آنها قابل جمع نيستند ، انسان به يكى مىرسد ، از ديگرى جدا مىشود ، مثلا از نعمت فرزند محروم است ، خدا فرزندانى به او مىدهد ولى فرزندان آسايش او را سلب مىكنند . و يا اين كه فقير است و مالى ندارد ، و سخت در زحمت است ، خداوند اموالى به او مىبخشد امّا حفظ و مديريت اموال ، مجالى براى استراحت او نمىدهد . مركب ندارد ، گرفتار مشكلات است ، ولى با پيدا كردن مركب ، انواع هزينه‌ها و مشكلات نگهدارى و امثال آن دامان او را مىگيرد ، و به همين ترتيب هر نعمتى را به چنگ مىآورد ، نعمتى را از دست مىدهد .\r\nو به گفتهء « حافظ » :\r\n شكوه تاج سلطانى كه بيم جان در آن درج است * كلاهى دلكش است اما به دردسر نمىارزد \r\nيا به گفتهء « شهريار » :\r\n دل خوش داشتم و ديگر هيچ * نه متاع خوش و نه منزل خوش\r\nحاليا مردم و دارم همه چيز * ليك آنچه كه ندارم دل خوش ! \r\nتعبير به « تنتضل » با توجه به اين كه ، اين واژه در مورد كسانى به كار مىرود كه در مسابقهء تيراندازى شركت دارند ، نشان مىدهد كه گويى آفات دنيا براى هدف گرفتن حيات انسان با هم مسابقه مىدهند .\r\nو تعبير « منايا » كه جمع « منيّة » به معنى مرگ است اشاره به اشكال مختلف مرگ و ميرهاست ، خواه فردى باشد ، يا جمعى ، كه در بالا به آن اشاره شد .\r\nگاه تصور مىشود كه جملهء « لا تنالون منها . . . » تعبير ديگرى از جملهء « مع كلّ جرعة شرق . . . » مىباشد ، در حالى كه اين دو جمله دو معنى متفاوت دارد .\r\nجملهء « مع كلّ جرعة شرق . . . » ، اشاره به اين است كه در كمين هر نعمتى آفتى\r\n\r\n","description":"","footnote":"","page_name":" 631 ","page_number":631},
  {"content":"\r\n\r\nنشسته است ، اما جملهء « لا تنالون منها . . . » اشاره به اين است كه اگر آفتى هم در بين نباشد ، نعمت‌هاى جهان با هم جمع نمىشوند ، به يكى مىرسى از ديگرى جدا مىشوى .\r\nدر ادامهء اين سخن امام عليه السّلام به شرح زيبايى از جمله قبل كه فرمود : به هر نعمتى برسى نعمت ديگرى را از دست مىدهى ، پنج نمونهء روشن را در پنج جمله بيان مىفرمايد . مىگويد : « هيچ كس از شما يك روز عمر نمىكند ، مگر اين كه از مجموعهء حيات وى روزى كاسته مىشود ، و غذايى بر او افزوده نمىگردد ، مگر اين كه از آن مقدار روزيى كه برايش تعيين شده به همان اندازه كم مىشود ، هيچ اثرى از او زنده نمىشود ، جز اين كه اثر ديگرى از او مىميرد ، و چيزى براى او تازه نمىشود ، مگر اين كه تازه‌اى از او كهنه مىگردد ، و هيچ چيز براى او نمىرويد ، جز اين كه چيزى از او درو مىشود » ( و لا يعمّر معمّر منكم يوما من عمره إلّا بهدم آخر من أجله ، و لا تجدّد له زيادة في أكله إلّا بنفاد ما قبلها من رزقه ؛ و لا يحيا له أثر ، إلّا مات له أثر ؛ و لا يتجدّد له جديد إلّا بعد أن يخلق « 1 » له جديد ؛ و لا تقوم له نابتة إلّا و تسقط منه محصودة « 2 » ) .\r\nآرى ! هنگامى كه انسان طفل است ، شادابى مخصوصى دارد ، بعد كه به جوانى مىرسد ، و نشاط جوانى در او زنده مىشود ، شادابى طفوليّت از بين رفته است ، و هنگامى كه در مرحلهء پيرى گام مىنهد ، و وجود او مجموعه‌اى از تجارب و آگاهيها مىشود ، نشاط جوانى را از دست داده است ، همچنين خداوند نعمت فرزند به انسان مىدهد ، اما چيزى نمىگذرد كه پدر را از دست مىدهد ، دوستان\r\n\r\n\r\n","description":"","footnote":"\r\n( 1 ) « يخلق » از مادّهء « خلوق » به معنى كهنه شدن است و « يخلق » از مادّهء « خلق » به معنى آفريدن است و در جملهء بالا معنى اوّل ارائه شده است .\r\n( 2 ) « محصودة » از مادّهء « حصد » و « حصاد » ( بر وزن غصب ) به معنى درو كردن گرفته شده و لذا « محصود » چيزى است كه درو شده است .\r\n","page_name":" 632 ","page_number":632},
  {"content":"\r\n\r\nجديدى پيدا مىكند ، در حالى كه دوستان قديم از او گرفته مىشوند ، و به همين ترتيب به هر نعمتى مىرسد ، نعمت ديگرى را از دست مىدهد ، و اين طبيعت زندگى دنيا و مواهب مادى است ، كه براى هيچ كس در هيچ زمان و مكان ، همهء آنها يك جا جمع نمىشود ، به هر كدام برسى ، ديگرى را از دست خواهى داد ، و اين هشدارى است به همهء انسانها ، كه به نعمتهاى دنيا دل نبندند ، و دل در گرو آنها ننهند ، تعبير به « و لا يحيا له أثر . . . » اشاره به اين است كه اگر انسان آثارى از خود به يادگار مىگذارد - خواه آثار علمى باشد يا بناهاى خير و عام المنفعه - حتما به خاطر آن نيروهايى از فكر و جسم خود را از دست مىدهد .\r\nو تعبير « لا تقوم له نابتة . . . » مىتواند اشاره به موهبت فرزندان و نوه‌ها باشد ، كه هر زمان آنها رشد و نمو مىكنند خويشاوندان بزرگتر او تدريجا از دست مىروند ، و ممكن است اشاره به هر گونه نمو و رويشى باشد ، مثلا انسان در گوشه‌اى از باغ خود نهالهاى تازه‌اى پرورش مىدهد ، در حالى كه در گوشهء ديگر درختان كهن يكى پس از ديگرى پژمرده يا خشك مىشود .\r\nو در پايان اين بخش مىفرمايد : « ( و از همه مهمتر اين كه ) اصول و ريشه‌هاى ما ، در گذشتند ، و ما فروع و شاخه‌هاى آنها هستيم ، آيا شاخه بعد از رفتن ريشه ، بقايى دارد » ( و قد مضت أصول نحن فروعها ، فما بقاء فرع بعد ذهاب أصله ! ) .\r\nاشاره به اين كه با توجه به اين كه پدران و نياكان ما همگى رفتند و در طريق فنا گام نهادند ، ما نبايد انتظار بقا داشته باشيم ؛ زيرا فرع زائد بر اصل غير ممكن است . بنابر اين دير يا زود بايد جاى خود را به آيندگان بسپاريم .\r\n\r\n","description":"","footnote":"","page_name":" 633 ","page_number":633},
  {"content":"\r\n\r\n\r\nنكته\r\nامام عليه السّلام ترسيم بسيار دقيق و ظريفى در اين بخش از دنيا فرموده است .\r\nآرى ! دنيايى كه در آن زندگى مىكنيم دورنمايى دارد كه با منظرهء آن بسيار متفاوت است ، دورنمايى از كاخها ، ثروتها ، نعمتها ، زيباييها و شاديها ، اما هنگامى كه به آن نزديك مىشويم ، چهرهء زشت خود را به ما نشان مىدهد . از يكسو - همانطور كه امام عليه السّلام اشاره فرمود - انسان دائما در دنيا هدف تيرهاى آفات و بلاهاست ، به گونه‌اى كه يك ساعت آيندهء خود را نمىتواند پيش بينى كند ، از سوى ديگر در كنار هر موهبتى ، مصيبتى است ، و در كنار هر گلى خارى و از سوى سوّم به هر نعمتى مىرسيم از ديگرى باز مىمانيم .\r\nزندگى محقّرى داريم ولى توأم با آرامش ، آرزو مىكنيم كاش اين زندگى گسترده مىشد ، اما اگر به آرزوى خود برسيم ، چهرهء خشن مشكلات نمايان مىشود ، نگهدارى اموال و ثروت ، خود مشكل بزرگى است ، چشم حسودان به آن دوخته شده ، بدخواهان آرزوى زوال آن را دارند ، دزدان در كمينند ، تنگ نظران مرتبا ايراد مىكنند و گاه خيانت همكاران و معاونان بر آنها نيز افزوده مىشود ، و انبوهى از مشكلاتى را همچون آوار يك زلزله بر سر انسان فرود مىآورد ، و آرامش انسان را به كلى از بين مىبرد ، و بيماريهاى گوناگونى كه از استرسها عارض انسان مىشود از در وارد مىگردد .\r\nتا جوان هستيم خام هستيم ، هنگامى كه پخته مىشويم ناتوان مىگرديم ، آن‌گاه كه توان بهره‌گيرى از مال داريم ، دستمان خالى است ، و آن‌گاه كه صاحب چيزى مىشويم ، توان بهره‌گيرى از آن را نداريم . آيا به دنيايى با اين صفات مىتوان دل بست ، و براى آن سينه چاك كرد .\r\nمىگويند : يكى از نزديكان پادشاهى از پادشاهان پيشين ، از او تقاضا كرد كه ساعتى او را بر تخت بنشاند ، و زمام مملكت را به او بسپارد ، و همهء درباريان را به\r\n\r\n","description":"","footnote":"","page_name":" 634 ","page_number":634},
  {"content":"\r\n\r\nاطاعت او فراخواند ، تا لذت سلطنت كردن را بچشد ، پادشاه خواستهء او را پذيرفت ولى دستور داد خنجر آبدارى را بر يك مو ببندند ، و درست بالاى تخت سلطنت آن جايى كه او مىنشيند آويزان كنند ، آن شخص هنگامى كه روى تخت نشست از خوشحالى در پوست نمىگنجيد ، ناگهان چشمش به خنجرى افتاد كه تنها به يك مو آويزان بود ، بدنش لرزيد ، چون احتمال مىداد هر لحظه بر سر او فرود آيد ، مىخواست فرار كند گفتند ساعتى بنشين تا زمان تو پايان يابد ، او با ترس و وحشت نشسته بود و پيوسته دعا مىكرد كى مىشود كه زمان او پايان گيرد ، و از اين منطقهء خطرناك بگذرد . او فهميد كه اگر سلطنت دورنماى زيبايى دارد ، هزاران خطر اطراف آن را گرفته است ، حتى ممكن است نزديكترين نزديكان انسان - همانطور كه تاريخ به ياد دارد - قصد جان انسان كند ، و با اين همه مشكلات كه در زندگى مادى دنياست ، بقا و دوامى ندارد ، تا انسان تلاش مىكند و با هزاران خون جگر وسايل رفاهى فراهم مىسازد ، بايد برچيند و راهى ديار آخرت شود ، و به گفتهء يكى از آخرين خلفاى جبّار اموى :\r\n« لمّا حلالنا الدّهر خلا منّا ؛ آن زمان كه زندگى براى ما شيرين شد از ما جدا گشت » « 1 » .\r\nيا به گفتهء آن شاعر با ذوق :\r\n اهل دنيا چون مسافر ، خفت و خوابى ديد و رفت * در مسافرخانهء دنيا ، شبى خوابيد و رفت\r\nخفتهء شب خواب‌هايى نغز و شيرين ديده بود * با مدادان تا به هوش آمد همه پاچيد و رفت \r\n\r\n\r\n","description":"","footnote":"\r\n( 1 ) في ظلال نهج البلاغه ، جلد 4 صفحهء 389 .\r\n","page_name":" 635 ","page_number":635},
  {"content":"\r\n\r\n صيحه‌اش ناگه به گوش آمد كه دكان تخته كن ور * بساطى چيده بود از هول جان برچيد و رفت\r\nگو بر آراى پير غافل سر به غوغاى رحيل * همرهان بستند بار و كاروان كوچيد و رفت\r\nخار زاراست اين جهان ليكن به سود آخرت * مىتوان از وى گل مقصود خود را چيد و رفت ! \r\n\r\n","description":"","footnote":"","page_name":" 636 ","page_number":636},
  {"content":"\r\n\r\n\r\nبخش دوّم\r\nمنها : و ما أحدثت بدعة إلّا ترك بها سنّة . فاتّقوا البدع ، و الزموا المهيع « 1 » ، إنّ عوازم « 2 » الأمور أفضلها ، و إنّ محدثاتها شرارها .\r\n\r\nترجمه\r\nهيچ بدعتى ايجاد نشد مگر اين كه سنتى با آن متروك گشت ، بنابر اين از بدعتها بپرهيزيد و راه راست و روشن را رها نكنيد ؛ چرا كه سنتهاى ريشه‌دار پيشين ( اسلام ) ، برترين امور است و بدعتها ، بدترين كارهاست !\r\n\r\nشرح و تفسير با ظهور بدعتها سنتها از ميان مىرود\r\nاين بخش از كلام امام عليه السّلام ناظر به مسألهء مهمى است و آن قبح و زشتى بدعتهاست ، و با توجه به اين كه ارتباط روشنى ميان اين بخش و بخش سابق ديده نمىشود ، به نظر مىرسد كه در ميان اين دو ، بخشهايى به وسيلهء مرحوم\r\n\r\n\r\n","description":"","footnote":"\r\n( 1 ) « المهيع » از مادّهء « هيع » ( بر وزن رأى ) به معنى گسترده شدن روى زمين گرفته شده و « مهيع » به معنى جاده و زمين گسترده است .\r\n( 2 ) « عوازم » جمع « عازمه » يا « عوزم » ( بر وزن جوهر ) در اصل به معنى حيوان يا انسان مسن است و به هر چيز قديمى نيز اطلاق مىشود و در اين جا به معنى امورى است كه از زمان پيامبر اكرم صلّى اللّه عليه و آله وجود داشته و اصالت آنها در دين ثابت است .\r\n","page_name":" 637 ","page_number":637},
  {"content":"\r\n\r\n« سيّد رضى » حذف شده است .\r\nبراى روشن شدن محتواى اين بخش لازم است قبلا واژهء « بدعت » را در لغت و شرع تفسير كنيم :\r\n« بدعت » در لغت به معنى هر گونه نو آورى است كه طبعا مىتواند چيز خوب يا بدى باشد ، و به گفتهء ارباب لغت : « البدعة إنشاء أمر على غير مثال سابق ؛ بدعت آن است كه چيز نو و بىسابقه‌اى را ايجاد كند » . ولى در ميان فقها و علماى اسلام - همانطور كه در شرح خطبهء هفدهم هم گفتيم - به معنى افزودن يا كاستن چيزى از دين است بدون آن كه دليل معتبرى داشته باشد ، و از آن جا كه تعليمات و احكام اسلام ، جاودانه است و از طريق وحى نازل شده است ، هر بدعتى ، گناه بزرگى محسوب مىشود و تمام انشعابها و اختلافها و انحرافاتى كه در امت اسلامى بوجود آمده ، از ناحيهء بدعتهاست . با توجه به اين نكته به شرح كلام امام عليه السّلام باز مىگرديم :\r\nمىفرمايد : « هيچ بدعتى ايجاد نشد ، مگر اين كه سنّتى با آن متروك گشت » ( و ما أحدثت بدعة إلّا ترك بها سنّة ) .\r\nو در ادامهء اين سخن مىافزايد : « بنابر اين از بدعتها بپرهيزيد و راه راست و روشن را رها نكنيد ؛ چرا كه سنتهاى ريشه‌دار پيشين ( اسلام ) ، برترين امور است ، و بدعتها بدترين كارهاست ! » ( فاتّقوا البدع ، و الزموا المهيع ، إنّ عوازم الأمور أفضلها ، و إنّ محدثاتها « 1 » شرارها ) .\r\nاز آنچه در بالا گفته شد اين واقعيت آشكار گشت كه چگونه هر گاه بدعتى\r\n\r\n\r\n","description":"","footnote":"\r\n( 1 ) در نسخهء معروف « صبحى صالح » « محدثات » با كسر دال آمده كه معنى اسم فاعلى دارد در حالى كه تقريبا در همهء نسخ ديگر « محدثات » با فتح دال به معنى حادث شده آمده است و صحيح همين است .\r\n","page_name":" 638 ","page_number":638},
  {"content":"\r\n\r\nگذارده شود ، سنّتى ترك مىشود ، و چگونه بدعتها بدترين امور است ؛ زيرا اگر به افراد اجازه داده شود كه هر كدام با سليقه و فكر ناقص خود چيزى را بر دين بيفزايد يا چيزى از آن را كم كند ، در يك مدّت كوتاه ، حقايق و احكام دين دگرگون مىشود ، و اصالت و اعتبار خود را از دست مىدهد ، و يك مشت افكار و خيالات واهى جاى تعليمات اصيل دين را مىگيرد ، و سرابها جاى چشمه‌هاى زلال آب خواهد نشست .\r\nنو آوريها اگر از طريق دقت و تحقيق بيشتر در ادلّهء احكام شرع باشد و حقايق تازه‌اى به كمك كتاب و سنّت و دليل قاطع عقل كشف شود ، نه تنها بدعت نيست بلكه سبب شكوفايى و بالندگى آيين خداست ، و به تعبير ديگر : كشف ، چيز تازه‌اى است و إلّا مكشوف ، در آيين خدا از قبل بوده است . ولى اگر ذوق و سليقه‌هاى شخصى و استحسانات ظنّى پايه و اساس نوآوريهاى دينى باشد ، جز گمراهى و ضلالت و مسخ شدن چهرهء دين نتيجه‌اى نخواهد داشت .\r\nاز آنچه در بالا گفته شد روشن مىشود تفسيرى كه جمعى از شارحان نهج البلاغه براى جمله‌هاى بالا ذكر كرده‌اند و گفته‌اند : « هر بدعتى گزارده شود خلاف دستور پيامبر اكرم صلّى اللّه عليه و آله است ، كه بدعت را تحريم فرموده ، پس با بدعت ، سنّت ترك مىشود » . تفسير درستى نيست ، بلكه منظور اين است : هر موضوعى در اسلام ، حكمى دارد ، و هر بدعتى در تعارض با آن حكم الهى است ، پس با ظهور بدعتها احكام اصيل متروك مىشود .\r\nو نيز روشن شد اين كه بعضى ديگر از شارحان مانند « ابن ابى الحديد » بدعتها را به خوب و بد تقسيم كرده ، و مثلا نماز تراويح ( همان نمازهاى نافلهء شبهاى ماه رمضان كه در زمان پيامبر صلّى اللّه عليه و آله مردم به صورت فرادا انجام مىدادند و « عمر » ، بدعت جماعت را در آن گذاشت ) را جزو بدعتهاى خوب مىشمرد ،\r\n\r\n","description":"","footnote":"","page_name":" 639 ","page_number":639},
  {"content":"\r\n\r\nاشتباه بزرگى است ، چرا كه با اين بدعت ، سنّتى ترك شد و آن سنّت فرادا خواندن نمازهاى مستحبى است . بنابر اين ما هيچ بدعت خوبى نداريم و معنى بدعت خوب اين است كه بگوييم شكستن سنّت پيامبر صلّى اللّه عليه و آله گاهى خوب است و گاهى بد .\r\nو نيز روشن شد اين كه بعضى از دانشمندان براى بدعت ، احكام خمسه قائل شده‌اند ، بعضى از بدعتها را واجب و بعضى را حرام دانسته‌اند ، در واقع به سراغ معنى لغوى بدعت رفته‌اند ، نه معنى شرعى آن كه افزودن يا كاستن چيزى از احكام دين است ، و به همين جهت در حديث معروفى از پيامبر اكرم صلّى اللّه عليه و آله مىخوانيم : « الا و كلّ بدعة ضلالة ، الا و كلّ ضلالة في النّار ؛ آگاه باشيد هر بدعتى ، گمراهى است ، و هر گمراهى ، در آتش دوزخ خواهد بود » « 1 » .\r\nشرح بيشتر در زمينهء معنى بدعت و بدعت‌گذار را در جلد اوّل صفحهء 576 ذيل خطبهء هفده مطالعه بفرماييد .\r\n\r\n\r\n","description":"","footnote":"\r\n( 1 ) امالى مفيد ، صفحهء 188 ، شبيه همين معنا با كمى تفاوت در منابع اهل سنّت نيز آمده است ( الموسوعه الفقهيه - الكويتيه - جلد 8 صفحهء 24 ) .\r\n","page_name":" 640 ","page_number":640},
  {"content":"\r\n\r\n\r\nخطبهء 146 « 1 » و من كلام له عليه السّلام و قد استشاره عمر بن الخطاب في الشخوص لقتال الفرس بنفسه\r\nاز سخنان امام عليه السّلام است كه پس از مشورت خواهى عمر از آن حضرت كه شخصا براى جنگ با ايرانيان حركت كند بيان فرموده است .\r\n\r\nخطبه در يك نگاه\r\nدر اين مورد كه اين مشورت خواهى و پاسخ آن در خصوص حضور در نبرد نهاوند بوده يا قادسيه ، در ميان مورخان اختلاف نظر است . « طبرى » - مطابق گفته ابن ابى الحديد - آن را مربوط به جنگ نهاوند مىداند در حالى كه « مدائنى » در كتاب « الفتوح » آن را مربوط به جنگ قادسيه مىشمرد « 2 » .\r\nآنچه در « تاريخ طبرى » آمده به طور خلاصه چنين است : هنگامى كه\r\n\r\n\r\n","description":"","footnote":"\r\n( 1 ) « سند خطبه » « ابو حنيفه دينورى » بخشى از اين خطبه را در كتاب « اخبار الطوال » آورده همچنين « احمد بن اعثم كوفى » در كتاب « الفتوح » و « طبرى » در تاريخ معروف خود در حوادث سال 27 هجرى ( صحيح 21 هجرى است همان گونه كه در تاريخ طبرى آمده ) و « شيخ مفيد » در كتاب « ارشاد » آن را ذكر كرده‌اند . ( مصادر نهج البلاغه ، جلد 2 صفحهء 325 ) .\r\n( 2 ) شرح ابن ابى الحديد ، جلد 9 صفحهء 97 به بعد .\r\n","page_name":" 641 ","page_number":641},
  {"content":"\r\n\r\n« عمر » تصميم گرفت شخصا با نيروهاى عجم در نهاوند رو به رو شود ، از صحابه مشورت خواست . « طلحه » و « عثمان » پيش قدم شدند و نظر خود را گفتند ، ولى « عمر » از امير مؤمنان على عليه السّلام تقاضاى اظهار نظر كرد ، حضرت نظر خود را داير بر عدم حضور « عمر » در جنگ طى بيانى مستدل و حساب شده ايراد فرمود كه خطبهء بالا بخشى از آن است .\r\nمرحوم « شيخ مفيد » در « ارشاد » مىگويد : از جمله امورى كه از امير مؤمنان على عليه السّلام در مورد ارشاد كردن مسلمين به آنچه مصلحتشان در آن است ، و پيشگيرى از مفاسدى كه اگر ارشاد حضرت عليه السّلام نبود به آن گرفتار مىشدند نقل شده ، چيزى است كه « ابو بكر هذلى » آن را بازگو مىكند :\r\nگروهى از مردم همدان و رى و اصفهان و دامغان و نهاوند با يكديگر مكاتبه كردند و رسولانى فرستادند و پس از مشورتها به اين نظر رسيدند ، كه چون اسلام رهبر نخستين خود ( پيامبر اكرم صلّى اللّه عليه و آله ) را از دست داده و پس از او زمامدارى آمده كه چندان دوام نكرد ، و بعد از او ديگرى آمده كه عمرش طولانى شده و به شهرهاى ما حمله نموده است ، اگر او را از سرزمين خود بيرون نرانيم ما را رها نخواهد كرد .\r\nخبر اتّحاد ايرانيان در مبارزهء در برابر لشكر اسلام به عمر رسيد و او بيمناك شد ، به مسجد آمد و جريان را با صحابه در ميان گذاشت ، هر كسى چيزى گفت ، ولى امير مؤمنان على عليه السّلام آخرين سخن را در اين زمينه ايراد كرد ( كه بخشى از آن در خطبهء مورد بحث آمده ) و خليفه را به آنچه را صلاح اسلام و مسلمين بود فراخوانده .\r\n« شيخ مفيد » در پايان اين نقل مىگويد : « بنگريد ! چگونه امام عليه السّلام در چنين موقعيت حسّاسى رأى صائب را بيان فرمود و مسلمين را نجات داد » « 1 » .\r\n\r\n\r\n","description":"","footnote":"\r\n( 1 ) ارشاد مفيد ، صفحهء 120 با كمى تلخيص .\r\n","page_name":" 642 ","page_number":642},
  {"content":"\r\n\r\nبه هر حال اين خطبه در مجموع يك مطلب را دنبال مىكند ، و آن اين كه در بعضى از شرايط ، شركت رييس حكومت در جنگ بسيار خطرناك است و ممكن است دو مشكل مهم به بار آورد : يكى اين كه ، نفرات دشمن دست به دست هم بدهند و او را به هر قيمتى كه شده از پاى در آورند ، و نظام لشكر از هم گسسته شود ، ديگر اين كه ، به فرض كه چنين خطرى پيش نيايد ، ممكن است با خالى شدن پشت جبهه ، دشمنان از اطراف و اكناف به مراكز اصلى اسلام حمله‌ور شوند و خطرات مهمى از اين نظر دامان اسلام و مسلمين را بگيرد .\r\nاين خطبه به خوبى نشان مىدهد كه على عليه السّلام آن جا كه پاى مصالح اسلام و مسلمين در ميان بود ، حتى به مخالفين خود نيز كمك مىكرد مبادا كمترين آسيبى به حوزهء اسلام برسد .\r\nالبتّه اين سخن بدان معنا نيست كه رييس حكومت ، هرگز نبايد شخصا در ميدان نبرد حاضر شود ، تا به كار خود امير مؤمنان عليه السّلام در جنگهاى جمل و صفين و نهروان و از آن بالاتر به حضورى كه پيغمبر صلّى اللّه عليه و آله در غزوات داشت نقض شود ، بلكه شرايط كاملا متفاوت است و شرايط زمان خليفهء دوّم چنين اقتضا مىكرد .\r\nاين نكته شايان توجه است كه گاهى جنگ در داخل كشور اسلام است و در مناطق نزديك ، در چنين شرايطى حضور رييس حكومت در جنگ ، مشكلى ايجاد نمىكند ، ولى گاه در نقاط دور دست و در برابر دشمنانى بسيار نيرومند و داراى لشكرى گسترده صورت مىگيرد ، در چنين شرايطى حضور وى در ميدان نبرد ممكن است مشكلات عظيمى به بار آورد .\r\nدر ذيل خطبهء 134 كه مضمونى مشابه اين خطبه داشت نيز در اين زمينه سخن گفتيم .\r\n\r\n","description":"","footnote":"","page_name":" 643 ","page_number":643},
  {"content":"\r\n . \r\n","description":"","footnote":"","page_name":" 644 ","page_number":644},
  {"content":"\r\n\r\n\r\nبخش اوّل\r\nإنّ هذا الأمر لم يكن نصره و لا خذلانه بكثرة و لا بقلّة . و هو دين اللّه الّذي أظهره ، و جنده الّذي أعدّه و أمدّه ، حتّى بلغ ما بلغ ، و طلع حيث طلع ؛ و نحن على موعود من اللّه ، و اللّه منجز وعده ، و ناصر جنده . و مكان القيّم بالأمر مكان النّظام من الخرز يجمعه و يضمّه : فإن انقطع النّظام تفرّق الخرز و ذهب ، ثمّ لم يجتمع بحذافيره أبدا . و العرب اليوم ، و إن كانوا قليلا ، فهم كثيرون بالإسلام ، عزيزون بالإجتماع ! فكن قطبا ، و استدر الرّحا بالعرب ، و أصلهم دونك نار الحرب ، فإنّك إن شخصت من هذه الأرض انتقضت عليك العرب من أطرافها و أقطارها ، حتّى يكون ما تدع وراءك من العورات أهمّ إليك ممّا بين يديك .\r\n\r\nترجمه\r\nپيروزى و شكست اين امر ( اسلام ) ، تاكنون بستگى به فزونى و كمى جمعيّت نداشته است ، اين آيين خداست كه خداوند آن را پيروز ساخته ، و سپاه اوست كه آن را آماده كرده و يارى نموده ، تا بدان جا كه بايد برسد رسيد ، و هر جا بايد طلوع كند طلوع كرد .\r\nخداوند به ما وعدهء پيروزى داده است ، و او به وعدهء خودش عمل خواهد كرد ، و سپاه خود را يارى مىكند .\r\n( بدان ) موقعيت زمامدار مانند رشته است كه مهره‌ها را جمع مىكند و ارتباط مىبخشد ، اگر رشته از هم بگسلد ، مهره‌ها پراكنده مىشوند ، و هر يك به جايى خواهد افتاد ، به گونه‌اى كه هرگز نتوان همه را جمع كرد .\r\n\r\n","description":"","footnote":"","page_name":" 645 ","page_number":645},
  {"content":"\r\n\r\nعرب ، گر چه امروز از نظر تعداد كم است ، ولى با وجود اسلام بسيار است ، و با اجتماع ( و انسجامى كه در پرتو اين آيين پاك ) به دست آورده است ، قدرتمند و شكست ناپذيرست . حال كه چنين است تو همچون قطب آسياب باش ، و آن را به وسيله عرب به گردش درآور و آتش جنگ را دور از خود شعله‌ور ساز ؛ چرا كه اگر شخصا از اين سرزمين خارج شوى ، ممكن است اعراب باقيمانده ( كه در ميان آنها منافقان وجود دارند ) از گوشه و كنار سر از فرمانت برتابند ، تا آن جا كه نقاط آسيب پذيرى كه پشت سر نهاده‌اى از آنچه پيش رو دارى مهمتر خواهد بود !\r\n\r\nشرح و تفسير مركز حكومت را رها مكن\r\nامام عليه السّلام در آغاز براى اين كه مسلمانان به خاطر فزونى لشكر دشمن در اين نبرد بزرگ مرعوب نشوند ، به خصوص اين كه از تواريخ چنين بر مىآيد كه « عثمان » در برابر مشورت خليفهء دوّم سخنى گفت كه نشان مقبوليّت داشت ، مىفرمايد : « پيروزى و شكست اين امر ( اسلام ) تاكنون بستگى به فزونى و كمى جمعيّت نداشته است ، اين آيين خداست كه خداوند آن را پيروز ساخته ، و سپاه اوست كه آن را آماده كرده و يارى نموده ، تا بدان جا كه بايد برسد رسيد ، و هر جا بايد طلوع كند طلوع كرد » ( إنّ هذا الأمر لم يكن نصره و لا خذلانه بكثرة و لا بقلّة . و هو دين اللّه الّذي أظهره ، و جنده الّذي أعدّه و أمدّه ، حتّى بلغ ما بلغ ، و طلع حيث طلع ) .\r\nاشاره به اين كه ما در بسيارى از جنگها در عصر پيامبر صلّى اللّه عليه و آله در مقابل دشمن در اقليّت بوديم ، با اين حال پيروز شديم ، ما مشمول عنايات و الطاف الهى هستيم ، و هميشه سايهء اين عنايات را بر سر خود ديده‌ايم ، بنابر اين از فزونى\r\n\r\n","description":"","footnote":"","page_name":" 646 ","page_number":646},
  {"content":"\r\n\r\nلشكر دشمن نهراسيد ، و با توكّل بر لطف خدا پيش رويد .\r\nاين تعبير ياد آور پيروزى مسلمين در جنگ‌هاى « بدر » و « احزاب » و مانند آنهاست .\r\nممكن است تفاوت ميان جملهء « بلغ ما بلغ » و « طلع حيث طلع » اين بوده باشد كه جملهء دوّم از خواستگاه اسلام خبر مىدهد ، و جملهء اوّل از منتهاى منطقه نفوذ اسلام سخن مىگويد .\r\nاين احتمال نيز وجود دارد كه جملهء اوّل اشاره به مناطقى دارد كه اسلام در آن جا نفوذ كرد ، و جمله دوّم اشاره به مناطقى دارد كه هر چند اسلام در آن جا نفوذ نكرد ، ولى آوازهء اسلام در آن جا پيچيد ، و شعاع اسلام در آن افتاد ، و زمينه را براى پيشرفت اسلام فراهم ساخت .\r\nو يا اين كه جملهء اوّل اشاره به قدرت و قوّت اسلام است ، و جملهء دوّم اشاره به گسترش اسلام .\r\nو به دنبال اين سخن براى تأكيد بيشتر ، چنين مىفرمايد : « خداوند به ما وعدهء پيروزى داده است ، و او به وعدهء خودش عمل خواهد كرد ، و سپاه خود را يارى مىكند » ( و نحن على موعود من اللّه ، و اللّه منجز وعده ، و ناصر جنده ) .\r\nاشاره به آيهء شريفهء : «  « هُوَ الَّذِي أَرْسَلَ رَسُولَهُ بِالْهُدى وَ دِينِ الْحَقِّ لِيُظْهِرَهُ عَلَى الدِّينِ كُلِّهِ وَ لَوْ كَرِهَ الْمُشْرِكُونَ »  ؛ او كسى است كه رسولش را با هدايت و آيين حق فرستاد تا آن را بر همهء آيين‌ها پيروز كند هر چند مشركان كراهت داشته باشند » « 1 » .\r\nو آيهء : «  « إِنَّا لَنَنْصُرُ رُسُلَنا وَ الَّذِينَ آمَنُوا فِي الْحَياةِ الدُّنْيا وَ يَوْمَ يَقُومُ الْأَشْهادُ »  ؛ ما به يقين پيامبران خود و كسانى را كه ايمان آورده‌اند در زندگى\r\n\r\n\r\n","description":"","footnote":"\r\n( 1 ) توبه ، آيهء 33 .\r\n","page_name":" 647 ","page_number":647},
  {"content":"\r\n\r\nدنيا و ( در آخرت ) روزى كه گواهان به پا مىخيزند يارى مىدهيم » « 1 » .\r\nآرى ! ، در سايهء ايمان ، پيروزى دنيا و آخرت به ما وعده داده شده است ، و آيات ديگر كه همه بر اين معنا گواهى مىدهد .\r\nامام عليه السّلام بعد از ذكر اين مقدمه كه براى آرامش روحى خليفه و حاضران بيان فرموده ، به سراغ موضوع اصلى مشورت كه شركت شخص « عمر » در جنگ بوده ، مىرود و چنين مىفرمايد : ( بدان ! ) « موقعيت زمامدار مانند رشته است كه مهره‌ها را جمع مىكند و ارتباط مىبخشد ، اگر رشته از هم بگسلد ، مهره‌ها پراكنده مىشوند ، و هر يك به جايى خواهد افتاد ، به گونه‌اى كه هرگز نتوان همه را جمع كرد » . ( و مكان القيّم بالأمر مكان النّظام من الخرز يجمعه و يضمّه :\r\nفإن انقطع النّظام « 2 » تفرّق الخرز « 3 » و ذهب ، ثمّ لم يجتمع بحذافيره « 4 » أبدا ) .\r\nچه تعبير جالب و تشبيه زيبايى ! زمامدار و فرمانده يك كشور به منزلهء ريسمان تسبيح يا گردنبند است ، كه رمز وحدت و انسجام امت است ، و در ضمن اين نكته را به زمامداران مىآموزد كه بايد آن قدر سعهء صدر و گستردگى فكر داشته باشند كه بتوانند تمام افراد زير نظر خود را در يك مجموعهء منسجم گرد آورند .\r\n\r\n\r\n","description":"","footnote":"\r\n( 1 ) غافر ( مؤمن ) ، آيهء 51 .\r\n( 2 ) گر چه يك مفهوم كلّى شناخته شده‌اى دارد ولى در اين جا به معنى ريسمانى است كه در تسبيح يا گردنبند مىكنند و دانه‌ها را نظام مىبخشد .\r\n( 3 ) « خرز » به معنى دانه‌هاى سوراخ دارى است كه گاه قيمتى و گاه معمولى است و از آن گردن‌بند يا تسبيح درست مىكنند و ريشهء اصلى آن « خرز » ( بر وزن فرض ) به معنى سوراخ كردن پوست يا چيز ديگرى است .\r\n( 4 ) « حذافير » جمع « حذفور » ( بر وزن مزدور ) و « حذفار » ( بر وزن مضمار ) به معنى جانب و اطراف چيزى است و « حذافير » به معنى تمام جوانب است .\r\n","page_name":" 648 ","page_number":648},
  {"content":"\r\n\r\nسپس امام عليه السّلام بار ديگر به تقويت روحيهء آنان پرداخته ، مىفرمايد : « عرب گر چه امروز از نظر تعداد كم است ولى با وجود اسلام بسيارند ، و با اجتماع ( و انسجامى كه در پرتو اين آيين پاك ) به دست آورده‌اند قدرتمند و شكست ناپذيرند ! » ( و العرب اليوم ، و إن كانوا قليلا ، فهم كثيرون بالإسلام ، عزيزون بالإجتماع ) .\r\nسپس بار ديگر به نتيجه‌گيرى اصلى پرداخته مىافزايد : « حال كه چنين است تو همچون قطب آسياب باش ، و آن را به وسيلهء عرب به گردش در آور ، و آتش جنگ را دور از خود شعله‌ور ساز ! » ( فكن قطبا ، و استدر الرّحا بالعرب ، و أصلهم « 1 » دونك نار الحرب ) .\r\nسپس به دليل آن پرداخته ، مىفرمايد : « چرا كه اگر شخصا از اين سرزمين خارج شوى ، ممكن است اعراب باقيمانده ( كه در ميان آنها منافقان وجود دارند ) از اطراف و اكناف سر از فرمانت برتابند ، تا آن جا كه نقاط آسيب پذيرى كه پشت سرگذارده‌اى از آنچه پيش روى دارى مهمتر خواهد بود ! » ( فإنّك إن شخصت « 2 » من هذه الأرض انتقضت عليك العرب من أطرافها و أقطارها ، حتّى يكون ما تدع وراءك من العورات « 3 » أهمّ إليك ممّا بين يديك ) .\r\n\r\n\r\n","description":"","footnote":"\r\n( 1 ) « اصل » از مادّهء « صلى » ( بر وزن سعى ) به معنى ورود در آتش يا سوختن در آن است و هنگامى كه به باب افعال مىرود به معنى افكندن در آتش مىآيد و اين تعبير در خطبهء بالا اشاره به اين است كه وقتى لشكريان در آتش جنگ مشغول فعاليتند خود را از آنها دور دار تا دشمن نتواند به تو آسيب برساند .\r\n( 2 ) « شخصت » از مادّهء « شخوص » ( بر وزن خلوص ) در اصل به معنى خارج شدن از منزل يا شهر است و از آن جا كه به هنگام بيرون رفتن ، انسان نمايان مىشود به بلنديها و قامت انسان كه از دور ظاهر مىشود اطلاق شده است و به مسافر « شاخص » مىگويند چون به هنگام ورودش به شهر نمايان است . اين واژه به هر چيز بلندى نيز اطلاق مىشود .\r\n( 3 ) « عورات » جمع « عورت » در اصل به معنى عيب و عار است و از آن جا كه آشكار ساختن آلت جنسى مايهء عيب و عار است در لغت عرب به آن « عورت » اطلاق شده ، ولى اين واژه معنى وسيعتر و گسترده‌ترى نيز دارد و آن نقطهء آسيب پذير و آنچه انسان از آن بيم و وحشت و نگرانى دارد و از آن جايى كه مرزهاى هر كشورى از مناطق آسيب پذير و نگران كننده است اين واژه در اين مورد نيز به كار مىرود ولى در خطبهء بالا بر خلاف آنچه بسيارى از شارحان گفته‌اند به معنى مرزها نيست بلكه منظور نقاط آسيب پذير و نگران كننده در داخل كشور اسلام است كه از سوى منافقان ممكن است مورد هجوم واقع شود و جملهء « ما تدع وراءك » گواه بر اين معناست ؛ زيرا هنگامى كه لشكر به سوى دشمن خارجى حركت مىكند آنچه پشت سر او قرار مىگيرد بخشهاى داخلى كشور است .\r\n","page_name":" 649 ","page_number":649},
  {"content":"\r\n\r\nاشاره به اين كه اسلام هنوز در آغاز كار بود ، و منافقان و بازماندگان عصر جاهليّت هنوز در صفوف عرب جاى داشتند ، و در انتظار فرصتى بودند كه از پشت به مسلمين واقعى خنجر بزنند ، اگر زمامدار و ياران وفادارش همگى به نقطهء دور دستى بروند ، ميدان براى بد انديشان و مفسدان و منافقان خالى مىشود ، و ممكن است آنها خطراتى بيافرينند كه از خطر دشمن بيرونى مهمتر باشد .\r\nاضافه بر اين اگر مشكلى براى لشكر در جبهه‌ها به وجود آيد ، زمامدارى كه در مركز نشسته است مىتواند گروه‌هاى تازه نفسى را بسيج كند ، و به ميدان بفرستد ، ولى اگر خودش حضور در ميدان داشته باشد پشت لشكر به كلى خالى مىشود .\r\nدر ضمن توجه به اين نكته لازم است كه عرب در جملهء ( و العرب اليوم . . . ) با عرب در جملهء ( انتقضت عليك العرب . . . ) اشاره به دو گروه مختلف از عرب است . گروه اوّل مؤمنان خالص را مىگويد ، و گروه دوّم منافقان به ظاهر مؤمن و يا مسلمانان آسيب پذير .\r\n\r\n","description":"","footnote":"","page_name":" 650 ","page_number":650},
  {"content":"\r\n\r\n\r\nنكته\r\nآنچه از فراز بالا استفاده مىشود درسهاى مهمى در زمينهء مديريت و فرماندهى و كشوردارى است ، اوّلا نشان مىدهد كه حفظ رهبر و زمامدار يك قوم و ملّت ، نه به عنوان يك مسألهء شخصى ، بلكه به عنوان يك مسألهء اجتماعى از اهمّ واجبات است ؛ چرا كه رمز وحدت و انسجام و پايدارى آنهاست ، به همين دليل بايد تمام تدابير لازم براى حفظ او در نظر گرفته شود و حتى احتمال خطر را نبايد از نظر دور داشت ، به خصوص اين كه دشمن نيز با اطلاع بر اين موضوع سعى دارد قبل از هر چيز شخص رهبر و زمامدار را هدف قرار دهد .\r\nتجربهء تاريخى نيز نشان داده است كه نزديكترين راه براى شكست يك جمعيّت ، در هم كوبيدن رهبر و تشكيلات رهبرى است . در قرآن مجيد در داستان « بنى اسرائيل » و مبارزهء آنها با « جالوت » نيز مىبينيم « داوود » شخص « جالوت » را نشانه‌گيرى كرد و او را از پاى در آورد ، و به دنبال آن لشكرش متلاشى شد .\r\nثانيا : رهبران جامعه بايد با يك چشم دشمنان خارجى را بنگرند و با چشم ديگر مراقب دشمنان داخلى باشند ، حتى مطابق اين خطبه و تجارب فراوان تاريخى ، خطر دشمنان داخلى بيش از خارجى است ؛ چرا كه آنها كه از بيرون مىآيند شناخته شده‌اند ، و دشمنان داخلى غالبا به صورت منافقانى خود را در لابه‌لاى جمعيّت مستور مىدارند ، و هر زمان فرصت پيدا كنند ضربه مىزنند ، به علاوه از تمام نقاط آسيب پذير داخل آگاه و با خبرند ، و راه نفوذ به مناطق حسّاس را مىدانند ، به همين دليل امير مؤمنان على عليه السّلام از آنها و آسيبهاى احتمالى آنها تعبير به « عورات » مىفرمايد ، و خطر آنها را مهمتر مىشمرد .\r\n\r\n","description":"","footnote":"","page_name":" 651 ","page_number":651},
  {"content":"\r\n . \r\n","description":"","footnote":"","page_name":" 652 ","page_number":652},
  {"content":"\r\n\r\n\r\nبخش دوّم\r\nإنّ الأعاجم إن ينظروا إليك غدا يقولوا : هذا أصل العرب ، فإذا اقتطعتموه استرحتم ، فيكون ذلك أشدّ لكلبهم عليك ، و طمعهم فيك . فأمّا ما ذكرت من مسير القوم إلى قتال المسلمين ، فإنّ اللّه سبحانه هو أكره لمسيرهم منك ، و هو أقدر على تغيير ما يكره .\r\nو أمّا ما ذكرت من عددهم ، فإنّا لم نكن نقاتل فيما مضى بالكثرة ، و إنّما كنّا نقاتل بالنّصر و المعونة !\r\n\r\nترجمه\r\nهر گاه عجم‌ها فردا چشمشان به تو ( عمر ) افتد مىگويند : اساس و ريشه عرب اين است ، و اگر آن را قطع كنيد راحت خواهيد شد . اين فكر آنها را در مبارزه با تو و طمع در نابودى و آزارت حريص‌تر و سرسخت‌تر مىكند .\r\nاما آنچه ياد آور شدى كه آنها به سوى جنگ با مسلمانان آمده‌اند ، ( و اين دليل قوت و قدرت آنهاست و تو را نگران ساخته ) خداوند بيشتر از تو حركت آنها را ناپسند مىدارد ، و او بر تغيير آنچه نمىپسندد تواناتر است ، و آنچه دربارهء تعداد زياد سربازان دشمن ياد آور شدى ، بدان كه ما ، در گذشته در نبرد با دشمن بر اساس فزونى نفرات پيكار نمىكرديم ، بلكه با يارى و كمك خداوند جنگ مىكرديم ( و پيروز مىشديم ) .\r\n\r\n","description":"","footnote":"","page_name":" 653 ","page_number":653},
  {"content":"\r\n\r\n\r\nشرح و تفسير فزونى نفرات دليل بر پيروزى نيست\r\nاين بخش از خطبه در واقع تأييد و تأكيدى است بر بخش اوّل ، و به سه نكته اشاره مىكند :\r\nنخست دليلى است كه امام عليه السّلام براى عدم حضور خليفه در ميدان نبرد اقامه مىفرمايد و مىگويد : « اگر عجم‌ها فردا چشمشان به تو افتد مىگويند اساس و ريشهء عرب اين است ، و اگر آن را قطع كنيد راحت خواهيد شد ، اين تفكّر ، آنها را در مبارزهء با تو و طمع در نابودى و آزارت حريص‌تر و سرسخت‌تر مىكند » ( إنّ الأعاجم إن ينظروا إليك غدا يقولوا : هذا أصل العرب ، فإذا اقتطعتموه استرحتم ، فيكون ذلك أشدّ لكلبهم « 1 » عليك ، و طمعهم فيك ) .\r\nنكتهء ديگر اين كه : « ( از هجوم و حركت دشمن وحشتى به خود راه نده و ) آنچه يادآور شدى كه آنها به سوى جنگ با مسلمانان آمده‌اند ( و اين دليل قوت و قدرت آنهاست ، و تو را نگران ساخته ) خداوند سبحان بيشتر از تو حركت آنها را ناپسند مىدارد ، و او بر تغيير آنچه نمىپسندد تواناتر است » ( فأمّا ما ذكرت من مسير القوم إلى قتال المسلمين ، فإنّ اللّه سبحانه هو أكره لمسيرهم منك ، و هو أقدر على تغيير ما يكره ) .\r\nاين عبارت نشان مىدهد كه « عمر » قبلا گفته بود جمعيّت فارسى زبان به سوى ما حركت كرده‌اند و قصد جنگ با ما را دارند ، و اين نشان مىدهد آنها قوّت و قدرتى عظيم در خود مىيابند ، و به حسب ظاهر و شواهد تاريخى نيز مطلب همين گونه بود ، ولى امام عليه السّلام براى تقويت روحيهء او مسألهء قدرت خدا و عنايت خاص او را نسبت به مسلمين ياد آور شد ، همان چيزى كه بارها در\r\n\r\n\r\n","description":"","footnote":"\r\n( 1 ) « كلب » به معنى اذيت و آزار است .\r\n","page_name":" 654 ","page_number":654},
  {"content":"\r\n\r\nغزوات اسلامى مشاهده شده بود .\r\nبديهى است اگر مسلمين در وطن خود مىماندند و دشمنان به سوى بلاد آنها هجوم مىآوردند ، كار بسيار پيچيده‌تر مىشد ، چه بهتر كه توكّل بر خدا كنند و به دشمن در خارج بلادشان هجوم برند .\r\nنكته سوّم اين كه : خليفهء دوّم از عدم موازنهء قواى مسلمين و دشمنان اسلام نيز وحشت داشت ، امام عليه السّلام در پاسخ او مىفرمايد : « اما آنچه دربارهء تعداد زياد سربازان دشمن ياد آور شدى ، بدان كه ما در گذشته در نبرد با دشمن بر اساس كثرت نفرات پيكار نمىكرديم ، بلكه با يارى و كمك خداوند جنگ مىنموديم ( و پيروز مىشديم ) » . ( و أمّا ما ذكرت من عددهم ، فإنّا لم نكن نقاتل فيما مضى بالكثرة ، و إنّما كنّا نقاتل بالنّصر و المعونة ) .\r\nدر واقع « عمر » دو چيز را دليل بر قوّت و قدرت لشكر دشمن مىدانست ، يكى كثرت و فزونى نفرات آنها ، و ديگر حركت و هجوم آنها به سوى بلاد اسلام ، و امام عليه السّلام هر دو را به يك چيز - البتّه با دو تعبير - پاسخ گفت ، و آن اين كه : ما هرگز به آن نيروى ظاهرى بر دشمن غلبه نكرديم ، و در تمام ميدانهاى نبرد نصرت و امداد الهى شامل حال ما گشت ، و على رغم كمى نفرات و فزونى و هجوم دشمن بر آنها غلبه كرديم .\r\nبه اين ترتيب امام عليه السّلام هم او را تشجيع به مقابلهء با دشمن كرد ، و هم تأكيد فرمود كه شخصا در ميدان نبرد حاضر نشود ، عمر هر دو را پذيرفت و سرانجامش پيروزى لشكر اسلام بود .\r\n\r\nنكته نبرد قادسيه و نهاوند\r\nدر ميان مسلمين و سپاه « ساسانيان » دو نبرد مهم در زمان خلافت « عمر »\r\n\r\n","description":"","footnote":"","page_name":" 655 ","page_number":655},
  {"content":"\r\n\r\nبه وقوع پيوست ؛ « قادسيه » « 1 » در سال 14 هجرى بود و نبرد « نهاوند » در سال 21 .\r\nدر نبرد اوّل « عمر » در مورد رفتن خود به ميدان جنگ به همراهى لشكر اسلام با مردم مشورت كرد ، و همان گونه كه در خطبهء بالا ديديم امام عليه السّلام با دلايل قاطع منطقى او را از اين كار بازداشت ، در حالى كه ديگران نظر دادند كه « عمر » شخصا در ميدان حضور يابد ، ولى او سخن امام عليه السّلام را ترجيح داد و در « مدينه » ماند ، ولى بعضى از مورّخان اين مشورت و گفتگو را مربوط به نبرد « نهاوند » مىدادند .\r\nبه هر حال « عمر » هنگامى كه تصميم گرفت كه در جنگ « قادسيه » شركت نكند ، « سعد وقّاص » را به عنوان فرماندهء لشكر برگزيد ، در حالى كه « يزدگرد » پادشاه « ساسانى » « رستم فرخزاد » را به فرماندهى انتخاب كرد .\r\n« سعد وقّاص » ، « نعمان بن مقرن » را به عنوان رسول خويش نزد « يزدگرد » فرستاد ، ولى او با فرستادهء « سعد » ، با خشونت رفتار كرد ؛ چرا كه هرگز چنين انتظارى را از عربهاى به ظاهر عقب افتاده نداشتند . « يزدگرد » به او گفت : اگر نه اين بود كه رسول هستى ، دستور قتل تو را صادر مىكرديم سپس دستور داد مقدارى خاك روى سرش قرار دادند و او را از « مدائن » بيرون ساختند ، و به او گفت : به فرماندهء لشكرم « رستم » دستور داده‌ام فرماندهء لشكر شما را در « خندق قادسيه » دفن كند ، و با شما كارى مىكنم كه از اقدام معروف « شاپور ذو الاكتاف » با آنها سخت‌تر باشد .\r\n\r\n\r\n","description":"","footnote":"\r\n( 1 ) « قادسيه » از شهرهاى غربى ايران بود كه ميان آن با « كوفه » فاصله چندانى نبود ( بعضى فاصله آن را تا كوفه حدود 90 كيلومتر نوشته‌اند ) و اكنون جزء شهرهاى كشور عراق محسوب مىشود .\r\n","page_name":" 656 ","page_number":656},
  {"content":"\r\n\r\nهنگامى كه « نعمان » نزد « سعد » بازگشت ، « سعد » گفت : خاكى را كه بر سر تو قرار دادند به فال نيك مىگيريم ، دليل آن است كه كشور آنها را مالك خواهيم شد .\r\nعجب اين كه « رستم » از جنگ با مسلمين وحشت داشت ، با اين كه سپاه او 120 هزار مرد جنگى را در خود جاى مىداد ، در حالى كه سپاه « سعد وقّاص » سى و چند هزار نفر بيشتر نبود .\r\nسرانجام دو سپاه با هم درگير شدند ، روز اوّل سپاه « ساسانى » با تعداد زيادى « فيل » به سپاه اسلام حمله كردند ، ولى مسلمانان خرطوم فيلها را قطع كردند ، در آن روز 500 نفر از مسلمين و 2 هزار نفر از سپاه ساسانيان كشته شدند .\r\nروز دوّم « ابو عبيده جراح » با لشكرى از « شام » به كمك « سعد وقّاص » آمد ، اين روز بر سپاه « ساسانى » از روز اوّل سختر گذشت ، از مسلمانان 2 هزار نفر كشته شدند در حالى كه سپاه ساسانى 10 هزار نفر كشته دادند .\r\nروز سوّم آتش جنگ شعله‌ورتر شد و شب و روز مىجنگيدند و تا ظهر روز چهارم ادامه داشت كه آثار ضعف در لشكر ساسانى نمايان گشت ، در اين هنگام باد سختى وزيدن گرفت و لشكر دشمن از جنگيدن بازماندند و مسلمانان به سرا پردهء « رستم » رسيدند ، « رستم » مىخواست فرار كند كه زير سم اسبان له شد .\r\nبا كشته شدن « رستم » لشكر « ساسانى » منهزم شد و غنايمى از خود به جاى گذاشت ، خبر پيروزى به خليفهء دوّم رسيد او دستور داد لشكر دشمن را تعقيب نكنند ، و در همان جا منزل نمايند ، « سعد » در همان جا كه « كوفهء فعلى » است فرود آمد ، و مسجد و خانه‌هايى را بنا نمود و به اين ترتيب بنيان شهر « كوفه » نهاده شد .\r\n\r\n","description":"","footnote":"","page_name":" 657 ","page_number":657},
  {"content":"\r\n\r\nو اما نبرد « نهاوند » « 1 » ، « طبرى » مورخ معروف در تاريخ خود مىنويسد :\r\n« عمر » مىخواست با لشكر « ساسانى » كه در « نهاوند » گرد آمده بودند بجنگد ، با صحابهء پيامبر اكرم صلّى اللّه عليه و آله به مشورت نشست ، هر كس سخنى گفت ، ولى امام عليه السّلام ( طبق روايتى ) سخن بالا را ايراد فرمود ، و « عمر » پسنديد ، گفت : نظر صحيح همين است ، سپس « نعمان » را كه در « بصره » بود امير لشكر نمود و به او نوشت بايد به جنگ « فيروزان » فرماندهء بزرگ لشكر « كسرى » در « نهاوند » به روى و اگر حادثه‌اى براى تو پيش آمد « حذيفه » فرمانده باشد ، و اگر به او صدمه‌اى رسيد « نعيم » را فرمانده سپاه كنى ، در ضمن دو نفر را به نام « طلحه ابن خويلد » و « عمرو بن معديكرب » را كه به فنون جنگ آشنا بودند ، به كمك او فرستاد ، و دستور داد با آنها حتما مشورت كن .\r\nدر اين جنگ كه از روز به شب كشيده شد فرمانده اوّل لشكر اسلام « نعمان » كشته شد ، و « حذيفه » پرچم را برداشت ، ولى سرانجام « فيروزان » به قتل رسيد و مسلمانان وارد « نهاوند » شدند غنايم فراوانى به دست آنها آمد ، آنها غنايم جنگى را براى « عمر » فرستادند . « عمر » با ديدن غنايم گريه كرد ، پرسيدند چرا ؟ گفت : از اين بيم دارم كه اين ثروت عظيم مردم را بفريبد .\r\nاين جنگ كه به گفته بعضى از مورخان ، سال 21 هجرى و هفت سال بعد از جنگ « قادسيه » رخ داد ، آخرين مقاومت « ساسانيان » را در هم شكست ، و مسلمين وارد « ايران » شدند ، ايرانيان كه از هوش و زكاوت خاصى برخوردار بودند اسلام را شناختند و پذيرفتند ، و از پيشگامان در اسلام و علوم اسلامى شدند .\r\n\r\n\r\n","description":"","footnote":"\r\n( 1 ) « نهاوند » شهر معروفى است در غرب ايران كه در حال حاضر جزء استان همدان بوده و فاصله زيادى با آن ندارد .\r\n","page_name":" 658 ","page_number":658},
  {"content":"\r\n\r\nجالب اين كه مقاومت لشكر « ايران » تنها در اين دو نقطه بود ، هنگامى كه مسلمين وارد ساير شهرهاى « ايران » در شمال و جنوب و مركز و شرق شدند ، از آنها استقبال به عمل آمد ، و تقريبا هيچ مقاومتى ظاهر نگشت ؛ زيرا از يكسو از مظالم استبداد « ساسانى » شديدا در رنج بودند ، و از سوى ديگر اسلام را آيين نجات بخش مىديدند « 1 » .\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 9 صفحهء 96 تا 102 و تاريخ طبرى ، جلد 3 صفحهء 202 به بعد .\r\n","page_name":" 659 ","page_number":659},
  {"content":"\r\n . \r\n","description":"","footnote":"","page_name":" 660 ","page_number":660},
  {"content":"\r\n\r\n\r\nخطبهء 147 « 1 » و من خطبة له عليه السّلام\r\nاز خطبه‌هاى آن حضرت است كه در آن ، هدف از بعثت پيامبر اسلام صلّى اللّه عليه و آله ( و اهميّت قرآن و بخشى از حوادث آينده ) بيان شده است .\r\n\r\nخطبه در يك نگاه\r\nاين خطبه از چند بخش تشكيل شده بخش اوّل ، اشاره به اهداف بعثت پيامبر اكرم صلّى اللّه عليه و آله و نقش قرآن در هدايت مردم دارد .\r\nدر بخش دوّم امام عليه السّلام از فتنه‌هاى آينده خبر مىدهد و از زمانى سخن مىگويد ، كه مردم غرق گناه و انواع آلودگىها مىشوند و قرآن را به فراموشى مىسپارند .\r\nو در بخش سوّم ، به همگان هشدار مىدهد و سرنوشت اقوام پيشين را كه به انواع بلاها گرفتار شدند يادآور مىشود .\r\nدر بخش چهارم اندرزهاى بسيار مفيد و مؤثرى براى مردم بيان مىفرمايد\r\n\r\n\r\n","description":"","footnote":"\r\n( 1 ) « سند خطبه » مرحوم « كلينى » قبل از « سيّد رضى » در كتاب « روضه كافى » اين خطبه را به طور مشروحتر و با تفاوت مختصرى آورده است و در خطبه 237 بخشى از اين خطبه ديده مىشود همان گونه كه در كلمات قصار كلمهء 98 اشاره به قسمتى از خطبه شده است . ( مصادر نهج البلاغه ، جلد 2 صفحهء 331 ) .\r\n","page_name":" 661 ","page_number":661},
  {"content":"\r\n\r\nو آنها را به پيروى قرآن و اهل بيت عليهم السّلام براى نجات از چنگال فساد دعوت مىكند .\r\n\r\n","description":"","footnote":"","page_name":" 662 ","page_number":662},
  {"content":"\r\n\r\n\r\nبخش اوّل\r\nفبعث اللّه محمّدا ، صلّى اللّه عليه و آله ، بالحقّ ليخرج عباده من عبادة الأوثان إلى عبادته ، و من طاعة الشّيطان إلى طاعته ، به قرآن قد بيّنه و أحكمه ، ليعلم العباد ربّهم إذ جهلوه ، و ليقرّوا به بعد إذ جحدوه ، و ليثبتوه بعد إذ أنكروه . فتجلّى لهم سبحانه في كتابه من غير أن يكونوا رأوه بما أراهم من قدرته ، و خوّفهم من سطوته ، و كيف محق من محق بالمثلات .\r\nو احتصد من احتصد بالنّقمات !\r\n\r\nترجمه\r\nخداوند محمّد صلّى اللّه عليه و آله را به حق مبعوث كرد تا بندگانش را از پرستش بتها به عبادت خويش دعوت كند ، و از عبادت شيطان ، به عبادت خود فراخواند ( اين دعوت الهى ) به وسيلهء قرآنى انجام شد كه آن را با بيانى روشن تبيين ، و استوار كرده است ، تا بندگان ، پروردگار خويش را بشناسند ، بعد از آن كه او را نمىشناختند ، و به او اقرار نمايند بعد از آن كه او را انكار مىكردند و او را ثابت بدانند بعد از آن كه او را نفى مىكردند .\r\nخداوند سبحان در كتاب خويش بر بندگان تجلّى كرد و آشكار شد ، بىآن كه او را ببينند ، بلكه اين تجلى به وسيلهء آيات قدرتش بود كه به آنان نشان داد و بندگان را از سطوت و غضب خويش بر حذر داشت ، و چگونگى نابودى اقوام طغيان‌گر و درو شدنشان به وسيلهء عقوبتها و كيفرها را به آنها ارائه كرد .\r\n\r\n","description":"","footnote":"","page_name":" 663 ","page_number":663},
  {"content":"\r\n\r\n\r\nشرح و تفسير تجلى خداوند بر بندگان در قرآن\r\nامام عليه السّلام در اين بخش از خطبه - همان گونه كه شارح بحرانى بيان كرده - نخست اشاره به بعثت پيامبر اكرم صلّى اللّه عليه و آله مىكند و بعد ، اهداف بعثت را شرح مىدهد و سپس به وسيله‌اى كه از آن براى وصول به اين هدف استفاده كرد ، يعنى قرآن مجيد اشاره مىفرمايد . مىگويد : « خداوند محمّد صلّى اللّه عليه و آله را به حق مبعوث كرد تا بندگانش را از پرستش بتها به عبادت خويش دعوت كند و از اطاعت شيطان به اطاعت خود فرا خواند » ( فبعث اللّه محمّدا ، صلّى اللّه عليه و آله ، بالحقّ ليخرج عبادة من عبادة الأوثان إلى عبادته ، و من طاعة الشّيطان إلى طاعته ) .\r\nچه تعبير گويا و زيبا و فشرده‌اى در مورد هدف بعثت پيامبر اكرم صلّى اللّه عليه و آله ، تعبيرى كه بر دو اصل استوار است : نخست رها كردن عبوديت و پرستش بتها و تمسّك به توحيد در عبادت يعنى عبادت پروردگار ، و ديگر رها ساختن از اطاعت شيطان و تمسّك جستن به اطاعت پروردگار .\r\nدرست است كه اطاعت شيطان نيز نوعى بت‌پرستى است و بنابر اين داخل در مفهوم جملهء اوّل يعنى « عبادة الأوثان » است ولى تقابل اين دو جمله با يكديگر نشان مىدهد كه عبادت در معنى خاص خود ، يعنى پرستش ، به كار رفته است و منظور از اطاعت شيطان ، پيروى از فرمان اوست به پرستش . به هر حال « اوثان » ( بتها ) و شيطان در اين دو جمله مفهوم وسيع و گسترده‌اى دارد كه هر گونه معبودى غير از خدا را شامل مىشود ، و شياطين انس و جن را در بر مىگيرد .\r\nبنابر اين تسليم در برابر حاكمان ظالم ، و اطاعت فرمان آنها و تن دادن به\r\n\r\n","description":"","footnote":"","page_name":" 664 ","page_number":664},
  {"content":"\r\n\r\nاستعمار و استثمار خودكامگان ، و پذيرش قوانين غير الهى ، همه ، در مفهوم اين جمله‌ها داخل است و هدف بعثت اين بود كه انسان را از تمام آنها رهايى بخشد .\r\nمرحوم « كلينى » در « كافى » جمله‌هاى بالا را به اين صورت نقل كرده است :\r\n« إنّ اللّه تبارك و تعالى بعث محمّدا صلّى اللّه عليه و آله بالحقّ ليخرج عباده من عبادة عباده إلى عبادته و من عهود عباده إلى عهوده و من طاعة عباده إلى طاعته و من ولاية عباده إلى ولايته ؛ خداوند محمّد صلّى اللّه عليه و آله را به حق مبعوث كرد ، تا بندگانش را از عبادت بندگان خارج سازد و به عبادت خويش فرا خواند ، و از پيمانهاى بندگانش به پيمانهاى خودش ، و از اطاعت بندگانش به اطاعت خودش و از پذيرش ولايت بندگانش ، به ولايت خودش دعوت نمايد » .\r\nاين تعبيرات ، گواه تفسيرى است كه براى خطبه بالا ذكر كرديم « 1 » .\r\nبه اين ترتيب امام عليه السّلام هدف اصلى بعثت پيامبر اكرم صلّى اللّه عليه و آله كه بقيهء اهداف به آن باز مىگردد در چند جمله كوتاه بيان فرموده ، و هر گونه ابهام را زدوده است .\r\nدر ادامهء اين سخن به ابزار و وسيلهء نيل به اين هدف عالى اشاره كرده مىفرمايد : « اين دعوت الهى به وسيلهء قرآنى انجام شد كه آن را با بيانى روشن تبيين كرده و استوار گردانيده است ، تا بندگان ، پروردگار خود را بشناسند بعد از آن كه او را نمىشناختند و به او اقرار نمايند بعد از آن كه او را انكار مىكردند ، و او را ثابت بدانند بعد از آن كه او را نفى مىكردند » . ( به قرآن قد بيّنه و أحكمه ، ليعلم العباد ربّهم إذ جهلوه ، و ليقرّوا به بعد إذ جحدوه ، و ليثبتوه بعد إذ أنكروه ) .\r\nبىشك مشركان عرب به خدا ايمان داشتند و به او اعتراف مىكردند ، خالق آسمان و زمينش مىشمردند و بت‌ها را شفيعان در گاهش مىدانستند ولى ، اين اعتقاد كه آلوده به شرك بود هيچ ارزشى نداشت ، خداوند پيامبر خويش را\r\n\r\n\r\n","description":"","footnote":"\r\n( 1 ) كافى ، جلد 8 صفحهء 386 .\r\n","page_name":" 665 ","page_number":665},
  {"content":"\r\n\r\nفرستاد تا علف هرزه‌هاى شرك و بت‌پرستى را از بوستان فكر و روح آنها بر كند و توحيد و خدا پرستى را جلوه‌گر سازد و اين در واقع كار همه انبيا و پيامبران الهى بود كه توحيد را از آلودگى به شرك پاك مىكردند .\r\nو در ادامهء اين سخن به معرفى قرآن و آثار سازندهء آن در فكر و عمل پرداخته مىگويد : « خداوند سبحان ! در كتاب خويش بر بندگان تجلى كرد ، و آشكار شد ، بى آن كه او را ببينند بلكه اين تجلى به وسيلهء آيات قدرتش بوده كه به آنان ارائه كرده است » ( فتجلّى « 1 » لهم سبحانه في كتابه من غير أن يكونوا رأوه بما أراهم من قدرته ) .\r\nاين سخن اشاره به آيات توحيد و بيان اسما و صفات خداوند است كه دقت در آنها چنان در انسان اثر مىگذارد كه گويى خدا را مىبيند ، آرى مىبيند اما با چشم دل نه با چشم سر .\r\nبعضى احتمال داده‌اند : منظور از « كتاب » در اين جا ، كتاب آفرينش و جهان تكوين است كه مملوّ از آثار و نشانه‌هاى خداست كه بر هر چه نظر كنيم سيماى او مىبينيم و سرهاى سرافرازان را در پاى او مشاهده مىكنيم « 2 » ولى با توجه به اين كه در جملهء قبل ، اشاره به قرآن شده و در جملهء بعد اشاره به انذارهاى الهى آمده است اين معنا بعيد به نظر مىرسد و به يقين منظور از كتاب همان قرآن مجيد است .\r\nو از آن جا كه تجلى پروردگار به وسيلهء آيات قرآنى ممكن است اين توهم را\r\n\r\n\r\n","description":"","footnote":"\r\n( 1 ) « تجلّى » از مادّهء « تجلّي » و از ريشهء « جلو » ( بر وزن دلو ) به معنى ظهور و بروز گرفته شده و تجلّى خداوند به اين معناست كه آثار و نشانه‌هاى او چنان آشكار است كه گويى مىتوان او را در لابه‌لاى اين آثار ديد .\r\n( 2 ) شاعر مىگويد :\r\n بر هر چه نظرم كردم سيماى تو مىبينم * سرهاى سرافرازان در پاى تو مىبينم \r\n","page_name":" 666 ","page_number":666},
  {"content":"\r\n\r\nايجاد كند كه خداوند را مىتوان با چشم سر ديد بلافاصله مىفرمايد اين تجلّى بدون رؤيت با چشم ظاهر است .\r\nدر جملهء بعد اشاره به بخش ديگرى از آيات قرآن كه آيات انذار و تخويف است كرده مىفرمايد : « خداوند بندگان را از سطوت و غضب خويش بر حذر داشته » ( و خوّفهم من سطوته ) .\r\nو در بخش آخر به آيات گسترده كه از سرگذشت دردناك اقوام پيشين خبر مىدهد و درس‌هاى عبرتى را كه در آن است ياد آورى كرده مىفرمايد : « و چگونگى نابودى اقوام طغيانگر و درو شدنشان را به وسيلهء عقوبتها و كيفرها به آنها نشان داد » . ( و كيف محق « 1 » من محق بالمثلات « 2 » . و احتصد « 3 » من احتصد بالنّقمات ) .\r\nاين احتمال نيز در تفسير جمله‌هاى بالا وجود دارد كه خداوند خود را در كتاب خويش به مجموعه اين موارد ( آيات قدرت ، تخويف از سطوت و سرگذشت دردناك اقوام گنهكار ) نشان داده است .\r\n\r\nچگونگى جلوه‌هاى خدا در قرآن\r\nهمان گونه كه در جاى جاى كتاب آفرينش در آيات آفاقى و انفسى در آسمان و زمين ، در بزرگترين منظومه‌ها و كرات آسمانى ، و در كوچكترين ذرات وجود ما آثار عظمت و قدرت خدا جلوه‌گر است و به گفتهء شاعر :\r\n هر گياهى كه از زمين رويد * وحده لا شريك له گويد \r\n\r\n\r\n","description":"","footnote":"\r\n( 1 ) « محق » از مادّهء « محق » ( بر وزن خلق ) به معنى محو شدن كامل و نابودى يا از بين رفتن بركت چيزى است .\r\n( 2 ) « مثلات » جمع « مثله » ( بر وزن عضله ) به معنى كيفر و عقوبت است .\r\n( 3 ) « احتصد » از مادّهء « حصد » به معنى درو كردن آمده است .\r\n","page_name":" 667 ","page_number":667},
  {"content":"\r\n\r\nو يا به گفتهء ديگرى كه در حال مكاشفه بود :\r\n مست افتادم و در آن مستى * به زبانى كه شرح آن نتوان\r\nاين سخن مىشنيدم از اعضا * همه ، حتى الوريد و الشريان\r\nكه يكى هست و هيچ نيست جز او * وحده لا إله الا هو \r\nهمچنين در لابه‌لاى آيات قرآن جلوه‌هاى ذات او آشكار است آن جا كه سخن از نشانه‌هايش در آسمان و زمين مىگويد ، و آن جا كه شرح نعمتهاى بهشت و نقمتهاى دوزخ را مىدهد ، آن جا كه از قدرت باهره‌اش در آفرينش سخن به ميان مىآورد و آن جا كه از صفات جلال و جمال و رحمانيّتش پرده بر مىدارد ، در همهء اين آيات جلوه‌هاى ذات پاكش نمايان است .\r\nو به گفتهء بعضى از بزرگان ، بيشترين مكاشفات آنها به هنگام تلاوت آيات قرآن و تدبّر در مفاهيم آن روى داده است .\r\nآرى جمال دل آراى خدا را با چشم سر نتوان ديد ولى با چشم دل در لابه‌لاى آيات قرآن مىتوان مشاهده كرد ، چه خوب است كه گاهى نظر به عالم آفرينش بيفكنيم و در اسرار عالم هستى بينديشيم ، سپس قرآن را باز كنيم و همان آيات تكوينى را در كتاب تدوين بخوانيم .\r\nبه يقين اگر صد هزار چشم داشته باشيم ، صدها هزار جلوهء او را مشاهده مىكنيم و به گفتهء شاعر :\r\n با صد هزار جلوه برون آمدى كه من * با صد هزار ديده تماشا كنم تو را \r\n\r\n","description":"","footnote":"","page_name":" 668 ","page_number":668},
  {"content":"\r\n\r\n\r\nبخش دوّم\r\nو إنّه سيأتي عليكم من بعدي زمان ليس فيه شيء أخفى من الحقّ ، و لا أظهر من الباطل ، و لا أكثر من الكذب على اللّه و رسوله ؛ و ليس عند أهل ذلك الزّمان سلعة أبور من الكتاب إذا تلي حقّ تلاوته . و لا أنفق منه إذا حرّف عن مواضعه ؛ و لا في البلاد شيء أنكر من المعروف ، و لا أعرف من المنكر ! فقد نبذ الكتاب حملته ، و تناساه حفظته : فالكتاب يومئذ و أهله طريدان منفيّان ، و صاحبان مصطحبان في طريق واحد لا يؤويهما مؤو . فالكتاب و أهله في ذلك الزّمان في النّاس و ليسا فيهم ، و معهم و ليسا معهم ! لأنّ الضّلالة لا توافق الهدى ، و إن اجتمعا . فاجتمع القوم على الفرقة ، و افترقوا على الجماعة ، كأنّهم أئمّة الكتاب و ليس الكتاب إمامهم ، فلم يبق عندهم منه إلّا اسمه ، و لا يعرفون إلّا خطّه و زبره . و من قبل ما مثّلوا بالصّالحين كلّ مثلة ، و سمّوا صدقهم على اللّه فرية ، و جعلوا في الحسنة عقوبة السّيّئة .\r\n\r\nترجمه\r\n( آگاه باشيد ) به زودى بعد از من زمانى فرا خواهد رسيد ، كه چيزى پنهان‌تر از حق و آشكارتر از باطل و فراوان‌تر از دروغ بر خدا و پيامبرش نخواهد بود ، و نزد مردم آن زمان كالايى كسادتر از قرآن يافت نشود ، هر گاه آن را درست تلاوت و تفسير كنند ، و نه پر رونق‌تر از قرآن هر گاه از معنى اصليش تحريف گردد ( و طبق دلخواه تفسير شود ) .\r\n\r\n","description":"","footnote":"","page_name":" 669 ","page_number":669},
  {"content":"\r\n\r\nدر شهرها چيزى ناشناخته‌تر از معروف و نيكى و شناخته‌تر از منكرات نخواهد بود ( تا آن جا كه ) حاملان قرآن ، قرآن را به كنارى مىافكنند و حافظانش آن را به فراموشى مىسپارند آن روز قرآن و پيروانش هر دو از ميان مردم رانده و تبعيد شوند . آن دو همگام و همراه با يكديگر و در يك جاده حركت مىكنند ولى كسى پناهشان نمىدهد چرا كه گمراهى با هدايت موافق نيست هر چند در كنار هم باشند .\r\n( در آن روز ) مردم بر تفرقه و پراكندگى اتحاد كنند و از اجتماع و وحدت پراكنده شوند گويى آنها پيشوايان كتاب خدا هستند و قرآن پيشواى آن‌ها نيست .\r\n( آن روز ) چيزى از قرآن نزد آنها نمىماند جز نامش ، و از آن جز خطوط و حروفش را نمىشناسند ، و پيش از اين ( براى برداشتن موانع از سر راه ) صالحان و نيكوكاران را به انواع كيفرها مجازات كنند ( تا كسى به اعمال ننگين آنها اعتراض نكند آرى ) صدق و راستى نيكان را افترا و دروغ بر خدا نامند و براى اعمال نيك كيفر گناه قرار دهند !\r\n\r\nشرح و تفسير از قرآن جز اسمى باقى نمىماند !\r\nامام عليه السّلام به دنبال سخنان بلند و بالايى كه در بخش اوّل ، راجع به ظهور اسلام ، اهداف مقدّس پيامبر گرامى صلّى اللّه عليه و آله و آثار روح پرور قرآن مجيد بيان فرمود ، در اين بخش از زمانى سخن به ميان مىآورد كه در آيندهء نه چندان دور ، اوضاع دگرگون مىگردد ، و زحمات و آثار پيامبر اكرم صلّى اللّه عليه و آله در مخاطره قرار مىگيرد ، به تمام اهل ايمان هشدار مىدهد كه مراقب خطرات عظيمى كه در پيش است باشند .\r\n\r\n","description":"","footnote":"","page_name":" 670 ","page_number":670},
  {"content":"\r\n\r\nدر آغاز وضع آن زمان را در هفت جملهء كوتاه و گويا چنين بيان مىفرمايد :\r\n( آگاه باشيد ! ) « به زودى ، بعد از من ، زمانى فرا خواهد رسيد كه چيزى پنهان‌تر از حق ، و آشكارتر از باطل ، و فراوان‌تر از دروغ بر خداوند و پيامبرش نخواهد بود ! ( و إنّه سيأتي عليكم من بعدي زمان ليس فيه شيء أخفى من الحقّ ، و لا أظهر من الباطل ، و لا أكثر من الكذب على اللّه و رسوله ) .\r\n« و نزد مردم آن زمان كالايى كسادتر از قرآن يافت نشود ، هر گاه آن را درست تلاوت ( و تفسير ) كنند ، و نه پر رونق‌تر از قرآن ، هرگاه از معنى اصليش تحريف گردد ( و طبق دلخواه تفسير شود ) » ( و ليس عند أهل ذلك الزّمان سلعة « 1 » أبور « 2 » من الكتاب إذا تلي حقّ تلاوته . و لا أنفق « 3 » منه إذا حرّف عن مواضعه ) .\r\n( و از آن مصيبت بارتر اين كه : ) « در آن زمان در شهرها چيزى ناشناخته‌تر از معروف و نيكى ، و آشكارتر از منكرات ، نخواهد بود ( تا آن جا كه ) حاملان قرآن ، قرآن را به كنارى افكنند و حافظانش ، آن را به فراموشى سپارند » ( و لا في البلاد شيء أنكر من المعروف ، و لا أعرف من المنكر ! فقد نبذ الكتاب حملته ، و تناساه « 4 » حفظته ) .\r\nآرى ابرهاى تيره و تار جاهليّت بار ديگر در فضاى اسلام آشكار مىشود و چهرهء تابناك آفتاب نبوت و قرآن را مىپوشاند ، همه چيز دگرگون و واژگون مىگردد و حقايق اسلام به دست فراموشى سپرده مىشود ، بازماندگان سران\r\n\r\n\r\n","description":"","footnote":"\r\n( 1 ) « سلعة » به معنى متاع و كالاست .\r\n( 2 ) « ابور » از مادّهء « بوار » به معنى شدت كساد بودن چيزى است و « بائر » به معنى زمين خالى از درخت و گياه است .\r\n( 3 ) « انفق » افعل تفضيل است از مادّهء « نفاق » معانى مختلفى دارد يكى از آنها گران شدن و مرغوب شدن اجناس است و در اين جا به همين معنا به كار رفته است .\r\n( 4 ) « تناسا » از مادّهء « نسيان » به معنى فراموش كردن چيزى است .\r\n","page_name":" 671 ","page_number":671},
  {"content":"\r\n\r\nشرك و كفر و بت‌پرستى ، بر حكومت اسلامى مسلط مىشوند ، و مردم گرفتار تاريكى جهل و جور و ستم مىشوند .\r\nدر اين كه : امام عليه السّلام به چه زمانى اشاره مىكند ؟ آيا زمان خاصى منظور است ؟ يا سخنش مفهوم عام دارد و زمانهاى مختلف را - حتى عصر ما را نيز - شامل مىشود ؟ در ميان مفسّران نهج البلاغه گفتگوست و هر كدام راهى را پيموده‌اند .\r\nولى با توجه به جملهء « سيأتي » كه معمولا خبر از آيندهء نزديك مىدهد ، و تعبير « عليكم » و « من بعدي » كه خبر از درك مخاطبينش نسبت به آن دارد ، به نظر مىرسد اشاره به دوران سيطرهء « بنى اميه » : « معاويه » ، « يزيد » و ديگر حكام آنها كه تمام اين اوصاف بر آن منطبق است باشد .\r\nآرى ، آنها بودند كه حق را چنان مخفى كردند كه اگر كسى از آن حمايت مىكرد سرش بالاى نيزه بود ، يا تنش بالاى دار . كذّابين و وضاعين حديث و متملّقان چاپلوس كه دربارهء « بنى اميه » و حاميان آنها جعل حديث مىكردند و به مداحى مىپرداختند بازارشان رونق گرفت ، منكرات همه جا آشكار شد و معروف به دست فراموشى سپرده شد . البتّه انكار نمىكنيم كه اين جريان در زمانهاى ديگر و حتى در عصر ما رخ داده و مىدهد و همه آنها از اصول واحد شناخته شده‌اى پيروى مىكنند ، ولى منظور امام عليه السّلام در جمله‌هاى بالا عصر تاريك و ظلمانى « بنى اميه » است .\r\nامام عليه السّلام در ادامهء اين سخن به وضع قرآن و طرفدارانش در آن زمان تاريك مىپردازد و در واقع علت بدبختى مردم آن زمان را كه همان فاصله گرفتن از قرآن است ، با بيانى زيبا و گويا شرح مىدهد مىفرمايد : « در آن روز قرآن و پيروانش هر دو از ميان مردم رانده و تبعيد شوند ، آن دو ( قرآن و پيروانش ) و همگام و همراه يكديگر ، و در يك جادّه حركت مىكنند ولى كسى پناهشان\r\n\r\n","description":"","footnote":"","page_name":" 672 ","page_number":672},
  {"content":"\r\n\r\nنمىدهد » ( فالكتاب يومئذ و أهله طريدان « 1 » منفيّان « 2 » ، و صاحبان مصطحبان في طريق واحد لا يؤويهما « 3 » مؤو ) .\r\nو در ادامهء اين سخن تاكيد مىفرمايد كه : « قرآن و اهلش در آن زمان در ميان مردمند اما در ميان آنها نيستند ، با آنها هستند ولى با آنها نيستند ! » ( فالكتاب و أهله في ذلك الزّمان في النّاس و ليسا فيهم ، و معهم و ليسا معهم ) .\r\nآرى قرآن را بر فراز منابر و در خانه‌ها مىخوانند ، مىبوسند و گرامى مىدارند ولى در زندگى فردى و اجتماعى آنها اثرى از تعليمات و مفاهيم قرآن نيست . از قرآن به پوستى قناعت كرده و مغز را رها ساخته‌اند ، الفاظ را گرفته و معانى را پشت سرافكنده‌اند .\r\nسپس به دليل آن پرداخته مىفرمايد : « اين به خاطر آن است كه گمراهى با هدايت موافق نيست ، هر چند در كنار هم قرار گيرند » ( لأنّ الضّلالة لا توافق الهدى ، و إن اجتمعا ) .\r\nآرى گمراهان به راه خود مىروند و هدايت و هوادارانش به راه خود ، هر چند در ظاهر در كنار هم باشند و در ادامه ، به دليل ديگرى از دلايل مهم بدبختى آنان پرداخته مىافزايد : ( در آن روز ) « مردم بر تفرقه و پراكندگى اتحاد كنند و از اجتماع و وحدت پراكنده شوند ، گويى آنها پيشوايان كتاب خدا هستند و قرآن پيشواى آنها نيست ! » ( فاجتمع القوم على الفرقة ، و افترقوا على الجماعة ، كأنّهم أئمّة الكتاب و ليس الكتاب إمامهم ) .\r\n\r\n\r\n","description":"","footnote":"\r\n( 1 ) « طريدان » تثنيه « طريد » از مادّهء « طرد » به معنى راندن است و طريد به معنى رانده شده مىباشد .\r\n( 2 ) « منفيان » از مادّهء « نفى » در اين جا به معنى تبعيد كردن است و منفى شخصى است كه تبعيد شده است .\r\n( 3 ) « يؤوى » از مادّهء « ايواء » به معنى پناه دادن است و « مؤو » به معنا پناه دهنده است .\r\n","page_name":" 673 ","page_number":673},
  {"content":"\r\n\r\nو به تعبير ديگر ، اتفاق كردند بر اين كه اتفاق نكنند اين پراكندگى سبب شده است كه هر كدام قرآن را به ميل خود تفسير كنند يا به تعبير ديگر ، اساس كار خود را بر تفسير به رأى بگذارند . آياتى كه موافق ميلشان است بگيرند و آنچه موافق هوس‌هاى آنها نيست چنان توجيه كنند كه با آن سازگار باشد ، به جاى اين كه قرآن را پيشواى خود قرار دهند ، خود پيشواى قرآن مىشوند ، و اين جا است كه نه تنها از قرآن بهره‌اى نمىبرند بلكه آن را توجيه كنندهء گمراهى و ضلالت خويش قرار مىدهند و از اين طريق بر گمراهى خويش مىافزايند .\r\nو در آخرين سخن دربارهء سرنوشت قرآن در آن عصر و زمان ، تعبير جالبى مىفرمايد كه از آن بهتر تصور نمىشود ، مىفرمايد : « در آن روز از قرآن نزد آنها ، چيزى جز نامش نمىماند ، و از آن ، جز خطوط و حروفش را نمىشناسند ! » ( فلم يبق عندهم منه إلّا اسمه ، و لا يعرفون إلّا خطّه و زبره « 1 » ) .\r\nچه بسا قرآن را با زيباترين خطوط بنويسند ، و اطراف صفحات و جلدها را تذهيب كنند و شاهكارهاى هنرى در اين زمينه بيافرينند ، و قرآن‌ها دست به دست بگردد ، و در مساجد با صداى آهسته و بلند به صورت فردى و جمعى تلاوت شود ، ولى از محتواى قرآن در ميان آنها خبرى نباشد ، درست مثل اين كه داروى شفا بخشى را در شيشه‌هاى زيبا قرار دهند و در ورق‌هاى زرين بپيچند ، اما هيچ كس براى درمان بيماريش از آن دارو نخورد .\r\nدر اين جا اين سؤال پيش مىآيد كه آيا صالحان و مؤمنان و طرفداران قرآن در آن زمان خاموشند ؟ گويا امام عليه السّلام در آخرين جمله‌هاى اين فراز ناظر به پاسخ اين سؤال است ، مىفرمايد : « آنها پيش از اين صالحان و نيكوكاران را به انواع كيفرها مجازات كنند ( و همه را تار و مار نمودند تا مانعى بر سر راه\r\n\r\n\r\n","description":"","footnote":"\r\n( 1 ) « زبر » به معنى نوشتن يا نوشته است ( هم به معنى مصدرى آمده و هم اسم مصدر ) .\r\n","page_name":" 674 ","page_number":674},
  {"content":"\r\n\r\nخودكامگىهاى آنان نباشد ، آرى ، ) صدق و راستى نيكان را ، افترا و دروغ بر خدا ناميدند . و براى اعمال نيك ، كيفر گناه قرار دادند ! » ( و من قبل ما مثّلوا « 1 » بالصّالحين كلّ مثلة ، و سمّوا صدقهم على اللّه فرية « 2 » ، و جعلوا في الحسنة عقوبة السّيّئة ) .\r\nاين سخن اشاره به تاريخ ننگين « بنى اميه » است كه در آغاز كار صالحان و پاكان و نيكان را كه مزاحم خود مىديدند به بدترين وجهى از ميان برداشتند تا آن جا كه به گفتهء بعضى از بزرگان ، « معاويه » چهل هزار نفر از مهاجران و انصار و فرزندان آنها را كشت و فرزندش « يزيد » با امام حسين عليه السّلام و يارانش در كربلا جناياتى روا داشت كه نياز به بيان ندارد .\r\n« عبد الملك » و فرماندارش « حجاج » آن قدر از مردم « عراق و حجاز » كشتند كه حساب ندارد « 3 » و به اين ترتيب هر صداى حقى را خاموش و هر زبان حقگويى را بريدند و جادّه‌ها را براى پياده كردن افكار و اميال خود هموار ساختند .\r\n\r\nنكته‌ها تاريك‌ترين دوران تاريخ اسلام\r\nبىشك دوران حكومت « بنى اميه » از تاريك‌ترين دورانهايى است كه بر\r\n\r\n\r\n","description":"","footnote":"\r\n( 1 ) « مثلوا » از مادّهء « تمثيل » و از ريشه « مثله » گرفته شده كه به معنى مجازات كردن و شكنجه دادن است .\r\n( 2 ) « فرية » از مادّهء « فرى » ( بر وزن فرد ) در اصل به معنى قطع كردن است و از آن جا كه قطع كردن چيزى غالبا باعث فساد و خرابى مىشود به هر كار خلاف و از جمله دروغ و تهمت فريه گفته شده است .\r\n( 3 ) اين سخن را مرحوم علامه حلى در كتاب « كشف الحق » از كتاب « الهاويه » نقل كرده است . ( شرح نهج البلاغه علامه خويى ، جلد 9 صفحهء 70 ) .\r\n","page_name":" 675 ","page_number":675},
  {"content":"\r\n\r\nامّت اسلامى گذشت ، حاكمان « بنى اميه » از « معاويه » گرفته تا آخرين نفر كه « مروان حمار » بود در اين سه خصلت مشترك بودند : بىرحمى و قساوت فوق العاده ، عشق و علاقهء به حكومت به هر قيمتى كه ممكن شود ، و روح انتقام جويى .\r\nبه همين دليل آنها حق و عدالت ، شرف و انسانيّت ، و همه چيز را در پاى ادامهء حكومت ننگين خود قربانى كردند و ظلم و ستمهايى روا داشتند كه در تاريخ بىنظير بود .\r\nآنها براى فراهم كردن زمينهء خودكامگى خويش ، زبان حق گويان را بريدند ، صحابهء مخلص و مبارز پيامبر صلّى اللّه عليه و آله را يا كشتند ، يا تبعيد كردند ، يا خانه‌نشين نمودند و اين همان چيزى است كه امام عليه السّلام در جمله‌هاى اخير بخش بالا از اين خطبه به آن اشاره فرموده است .\r\nولى مهمترين پناهگاه امت اسلامى و بزرگترين مانع بر سر راه آنها قرآن بود قرآن كه اعلان جنگ به ظالمان و ستمگران مىداد و خودكامگان را مرتّبا تهديد مىكرد ، و مقياس و معيارى براى شناخت حكومت اسلامى از حكومتهاى غاصب و ظالم و كفر آلود بدست مىداد .\r\nآنها براى بر داشتن اين مانع از سر راه خود گروهى عالم نماى مزدور را در اختيار گرفتند تا قرآن را به ميل آنها تفسير كنند ، و آيات آن را شاهد حقانيّت اين بيگانگان از قرآن ، و بىخبران از خدا معرفى كنند و از كسى كه مىخواست قرآن را آن گونه كه هست ، تلاوت و تفسير كند مانع مىشدند و به اين ترتيب از قرآن جز خط و رسم و نامى باقى نماند و همچون يك زندانى كه در زندان مخوف انفرادى گرفتار شود از دسترس افكار مردم دور نگه داشته شد و اين همان چيزى است كه امام عليه السّلام دقيقا در خطبهء بالا به آن اشاره فرموده است .\r\n\r\n","description":"","footnote":"","page_name":" 676 ","page_number":676},
  {"content":"\r\n\r\nدر روايات اسلامى آمده است « معاويه » هنگامى كه به « مدينه » آمد از كنار مجلسى از بزرگان قريش ، عبور كرد ، هنگامى كه او را ديدند همه ( از ترس ) برخاستند جز « ابن عباس » ، « معاويه » گفت : ابن عباس ! چرا مثل ديگران برنخاستى ؟ حتما كينه‌هاى جنگ « صفّين » مانع شد ؟ تو از اين كار طرفى نمىبندى زيرا « عثمان » مظلوم كشته شد ، ( و ما به خاطر او قيام كرديم ) « ابن عباس » گفت : « عمر بن خطاب » نيز مظلوم كشته شد ، ( چرا براى او فرياد نكشيدى ) « معاويه » گفت : « عمر » به دست كافرى كشته شد ، « ابن عباس » گفت پس « عثمان » را چه كسانى كشتند ؟ « معاويه » گفت : مسلمانان ، « ابن عباس » گفت : اين دليل روشنى بر ضدّ توست .\r\n« معاويه » گفت : به هر حال ما به همه جا نوشته‌ايم كه هيچ كس حق ندارد فضايل على و اهل بيتش را بازگو كند ، زبانت را نگه‌دار .\r\n« ابن عباس » گفت : اى « معاويه ! » ما را از قرائت قرآن نهى مىكنى ؟\r\n« معاويه » گفت نه ، « ابن عباس » گفت : از تفسير آن نهى مىكنى ؟ « معاويه » گفت : آرى ، بخوان و لكن از معنى آن و آنچه مقصود خداوند بوده است سخن مگو ! سخن در ميان « ابن عباس » و « معاويه » به درازا كشيد ، سرانجام « معاويه » گفت : قرآن را بخوانيد و تفسير كنيد اما در مورد آياتى كه فضيلت شما اهل بيت را بيان مىكند سكوت اختيار كنيد سپس افزود : اى ابن عباس ! اگر اين گونه آيات را نيز مىخواهى بخوانى پنهانى بخوان كه هيچ كس از تو نشنود .\r\nسپس « معاويه » به محل اقامت خود بازگشت و دستور داد صد هزار درهم براى « ابن عباس » ببرند ( به اين ترتيب تهديد را با تطميع همراه ساخت تا به\r\n\r\n","description":"","footnote":"","page_name":" 677 ","page_number":677},
  {"content":"\r\n\r\nهر قيمتى ممكن است دهان حق‌گوى ابن عباس را ببندد « 1 » ) .\r\nاينها همان چيزى است كه امام عليه السّلام دقيقا در خطبهء بالا به آن اشاره فرموده است .\r\nدربارهء جنايات « بنى اميه » و شناسائى دقيق آنها از نظر قرآن و احاديث اهل سنّت و اعمالى كه براى مسخ و تحريف معارف اسلامى انجام دادند به جلد سوّم همين كتاب صفحهء 243 تا 253 مراجعه فرماييد .\r\n\r\nتاريخ تكرار مىشود\r\nآنچه در اين خطبه دربارهء عصر تاريك حكومت امويان بيان شده كه از قرآن جز خط و رسمى باقى نمىماند منحصر به آن زمان نيست و با نهايت تأسف بارها در نقاط مختلف تكرار شده ، هر چند به شدت دوران حكومت « بنى اميه » نبوده است ، حتى در عصر و زمان خود نيز نمونه‌هايى از آن را مىبينيم .\r\nدر كلمات قصار حضرت ، تعبيرى ديده مىشود كه شايد فراگيرتر از تعبير بالا است مىفرمايد : « يأتي على النّاس زمان لا يبقى فيهم من القرآن إلّا رسمه و من الإسلام إلّا اسمه و مساجدهم يؤمئذ عامرة من البناء ، خراب من الهدى ، سكّانها و عمّارها شرّ أهل الأرض منهم تخرج الفتنة و إليهم تأوى الخطيئة ؛ بر مردم روزگارى خواهد آمد كه در بين آنان از قرآن جز خطوطش ، و از اسلام جز نامش ، باقى نماند . مساجدشان در آن زمان از جهت بنا و ساختمان ، آباد ، امّا از جهت هدايت ، خراب است . ساكنان و آباد كنندگان آن بدترين مردم روى زمينند ، فتنه و فساد از آنان بر مىخيزد و خطاها در آنها لانه مىكند » ( 2 ) .\r\n\r\n\r\n","description":"","footnote":"\r\n( 1 ) بحار الانوار ، جلد 44 صفحهء 124 .\r\n","page_name":" 678 ","page_number":678},
  {"content":"\r\n\r\n\r\nبخش سوّم\r\nو إنّما هلك من كان قبلكم به طول آمالهم و تغيّب آجالهم ، حتّى نزل بهم الموعود الّذي تردّ عنه المعذرة ، و ترفع عنه التّوبة ، و تحلّ معه القارعة و النّقمة .\r\n\r\nترجمه\r\nآنها كه پيش از شما بودند تنها به جهت آرزوهاى طولانى و پنهان بودن ( و فراموش كردن ) سر آمد زندگيشان ، گمراه و هلاك نشدند ، و اين ( طول امل و غفلت و بىخبرى از پايان زندگى ) همچنان ادامه يافت تا مرگشان فرا رسيد ، همان مرگى كه به هنگام فرا رسيدنش عذرها پذيرفته نمىشود ، و درهاى توبه بسته مىشود و مصيبتهاى سخت و مجازاتها با آن فرا مىرسد .\r\n\r\nشرح و تفسير عامل بدبختى انسانها\r\nدر اين بخش از خطبه امام عليه السّلام به همگان هشدار مىدهد كه تاريخ امم پيشين را مطالعه كنند ، و دربارهء عوامل بدبختى آنها بينديشند ، و درس عبرت گيرند ، مىفرمايد : « آنها كه پيش از شما بودند تنها به جهت آرزوهاى طولانى و پنهان بودن ( و فراموش كردن ) سر آمد زندگيشان ، گمراه و هلاك شدند ، و اين ( طول امل و غفلت و بىخبرى از پايان زندگى ، ) همچنان ادامه يافت تا مرگشان فرا رسيد » ( و إنّما هلك من كان قبلكم به طول آمالهم و تغيّب آجالهم ، حتّى نزل بهم الموعود ) .\r\n\r\n","description":"","footnote":"","page_name":" 679 ","page_number":679},
  {"content":"\r\n\r\nمنظور از هلاكت در جملهء « و إنّما هلك » به گفتهء جمعى از مفسران « نهج البلاغه » ، هلاكت معنوى يعنى گمراهى است كه نتيجه آن عذاب اخروى مىباشد .\r\nولى بعيد نيست كه هم هلاكت معنوى و اخروى ، و هم هلاكت مادى و دنيوى را شامل بشود يعنى آرزوهاى دور و دراز و فراموش كردن پايان زندگى ، و غرق شدن در شهوات ، هم آخرت آنها را تباه كرد و هم قدرت و عظمت آنها را در دنيا بر باد داد و سرانجام آنها را گرفتار انواع عذابهاى دنيوى مانند « طوفان قوم نوح » زمين لرزه‌هاى « قوم لوط » و صاعقه‌هاى آسمانى اقوام ديگر .\r\nآرى طول امل كه يكى از آثار آن « تغيّب آجال » ( به فراموشى سپردن سر آمد زندگى ) است ، از بزرگترين دشمن سعادت انسانهاست چرا كه حجاب ضخيمى در برابر ديد عقل انسان مىافكند و هوا و هوس را بر وجود او حاكم مىسازد ، و او را غرق انواع گناهان و معاصى خطرناك مىكند ، اين همان چيزى است كه در حديث معروف پيامبر اكرم صلّى اللّه عليه و آله و امير مؤمنان عليه السّلام آمده است : « و امّا طول الأمل فينسي الآخرة ؛ آرزوهاى دراز ، آخرت را به فراموشى مىسپارد » « 1 » .\r\nاز جملهء « حتّى نزل بهم الموعود ؛ تا زمانى كه وعدهء الهى يعنى مرگ آنها فرا رسد » ، چنين بر مىآيد كه اين افراد در آن لحظه بيدار مىشوند ، آرى بيدار مىشوند ولى اين بيدارى براى آنها سودى ندارد و لذا امام عليه السّلام مىفرمايد : « همان مرگى كه به هنگام فرا رسيدنش عذرها پذيرفته نمىشود و درهاى توبه بسته مىشود و مصائب سخت و مجازاتها با آن فرا مىرسد » ( الّذي تردّ عنه المعذرة ، و ترفع عنه التّوبة ، و تحلّ معه القارعة « 2 »\r\n\r\n\r\n","description":"","footnote":"\r\n( 1 ) خطبهء 42 و بحار الانوار ، جلد 70 صفحهء 91 .\r\n( 2 ) « قارعه » از مادّهء « قرع » ( بر وزن فرع ) به معنى كوبيدن چيزى بر چيز ديگرى است و « قارعه » به هر حادثهء مهم و سخت و كوبنده گفته مىشود .\r\n","page_name":" 680 ","page_number":680},
  {"content":"\r\n\r\nو النّقمة « 1 » ) .\r\nآرى سرچشمهء همهء آن جنايتها و خلاف كاريها كه در بخش پيشين از اين خطبه ، بيان شد حبّ دنيا و طول امل و به فراموشى سپردن سر پايان زندگى است ، پايانى كه راه بازگشت ، در آن نيست و جبران خطاهاى گذشته در آن ممكن نباشد .\r\n\r\n\r\n","description":"","footnote":"\r\n( 1 ) « نقمة » در اصل به معنى زشت شمردن چيزى است كه گاه با زبان و گاه به صورت مجازات عملى انجام مىشود و لذا غالبا اين واژه به معنى مجازات كردن به كار مىرود .\r\n","page_name":" 681 ","page_number":681},
  {"content":"\r\n . \r\n","description":"","footnote":"","page_name":" 682 ","page_number":682},
  {"content":"\r\n\r\n\r\nبخش چهارم\r\nأيّها النّاس ، إنّه من استنصح اللّه وفّق ، و من اتّخذ قوله دليلا هدي  « لِلَّتِي هِيَ أَقْوَمُ »  ؛ فإنّ جار اللّه آمن ، و عدوّه خائف ؛ و إنّه لا ينبغي لمن عرف عظمة اللّه أن يتعظّم ، فإنّ رفعة الّذين يعلمون ما عظمته أن يتواضعوا له ، و سلامة الّذين يعلمون ما قدرته أن يستسلموا له . فلا تنفروا من الحقّ نفار الصّحيح من الأجرب ، و الباري من ذي السّقم . و اعلموا أنّكم لن تعرفوا الرّشد حتّى تعرفوا الّذي تركه ، و لن تأخذوا بميثاق الكتاب حتّى تعرفوا الّذي نقضه ، و لن تمسّكوا به حتّى تعرفوا الذي نبذه .\r\nفالتمسوا ذلك من عند أهله ، فإنّهم عيش العلم ، و موت الجهل . هم الّذين يخبركم حكمهم عن علمهم ، و صمتهم عن منطقهم ، و ظاهرهم عن باطنهم ؛ لا يخالفون الدّين و لا يختلفون فيه ؛ فهو بينهم شاهد صادق ، و صامت ناطق .\r\n\r\nترجمه\r\nاى مردم ! آن كس كه از خداوند نصيحت بپذيرد ، موفق مىشود ، و آن كس كه سخن او را دليل و راهنماى خويش قرار دهد ، به استوارترين راه هدايت مىگردد ؛ زيرا كسى كه به خدا پناه برد در امان است و دشمن خدا همواره خائف و ترسان ، و آن كس كه عظمت خدا را شناخته ، سزاوار نيست خود را بزرگ شمرد ؛ زيرا بزرگى كسانى كه از عظمت خدا آگاهند در اين است كه در برابر او متواضع باشند ، و سلامت آنان كه از قدرت ( بىانتهاى ) او با خبرند اين است كه\r\n\r\n","description":"","footnote":"","page_name":" 683 ","page_number":683},
  {"content":"\r\n\r\nدر مقابل او تسليم باشند . حال كه چنين است ، از حق فرار نكنيد آن گونه كه شخص سالم از مبتلا به بيمارى جرب ، فرار مىكند ، و تندرست از مريض گريزان است .\r\nبدانيد ! شما هرگز راه حق را نخواهيد يافت ، مگر اين كه ترك كنندگان آن را بشناسيد ، و هرگز به پيمان قرآن وفادار نخواهيد بود مگر اين كه از كسى كه آن پيمان را شكسته است آگاه شويد ، و هرگز به قرآن تمسّك نخواهيد جست ، مگر اين كه به كسانى كه آن را دور افكنده‌اند پى ببريد .\r\nاين ( آگاهىها ) را از اهلش بياموزيد ، چرا كه آنها حيات علم و مرگ جهلند آنها هستند كه حكمشان ، شما را از علمشان آگاه مىسازد ، و سكوتشان از منطقشان ، و ظاهرشان از باطنشان .\r\nآنها نه با دين خدا مخالفت مىكنند و نه در آن اختلاف دارند . قرآن در ميان آنها شاهدى صادق است و خاموشى سخنگو ( و تمام علوم قرآن نزد آنهاست ) .\r\n\r\nشرح و تفسير راه نجات\r\nدر بخشهاى قبل ، امام عليه السّلام از گروهى گمراه و خودكامه سخن گفت كه همهء حقايق را دگرگون ساختند و آلودهء بدترين جنايات شدند ، سپس مرگشان فرا رسيد و بى آن كه راه توبه به سوى آنها باز باشد به سراى ديگر شتافتند و گرفتار مجازات الهى شدند .\r\nامام عليه السّلام در اين بخش ، راه نجات را نشان مىدهد تا ديگران گرفتار آن سرنوشت نكبت بار نشوند .\r\n\r\n","description":"","footnote":"","page_name":" 684 ","page_number":684},
  {"content":"\r\n\r\nنخست مىفرمايد : « اى مردم آن كس كه از خداوند نصيحت بپذيرد ، ( و اطاعت فرمانش كند ) موفّق مىشود و آن كس كه سخن او را دليل و راهنماى خويش قرار دهد ، به استوارترين و مستقيم‌ترين راه هدايت مىگردد » ( أيّها النّاس ، إنّه من استنصح اللّه وفّق ، و من اتّخذ قوله دليلا هدي  « لِلَّتِي هِيَ أَقْوَمُ »  ) .\r\nآرى اين نخستين گام براى هدايت به سوى حق و راه مستقيم است .\r\nو به دنبال آن به ذكر دليل پرداخته مىفرمايد : « زيرا كسى كه به خدا پناه آورد در امان است و دشمن خدا همواره خائف و ترسان است » ( فإنّ جار اللّه آمن ، و عدوّه خائف ) .\r\nدر گام بعد ، براى اين كه مردم به نصايح الهى گوش فرا دهند و باد كبر و غرور از سر بيرون كنند و تسليم فرمانش باشند ، مىافزايد : « و آن كس كه عظمت خدا را شناخته سزاوار نيست خود را بزرگ شمرد ، زيرا بزرگى كسانى كه از عظمت خدا آگاهند ، در اين است كه در برابر او متواضع باشند ، و سلامت آنان كه از قدرت ( بى انتهاى ) او با خبرند اين است كه در برابرش تسليم گردند ! » ( و إنّه لا ينبغي لمن عرف عظمة اللّه أن يتعظّم ، فإنّ رفعة الّذين يعلمون ما عظمته أن يتواضعوا له ، و سلامة الّذين يعلمون ما قدرته أن يستسلموا له ) .\r\nاشاره به اين كه : آنها كه باد غرور و تكبر در سر دارند از عظمت خدا غافلند و آنها كه به قدرت خويش مىنازند از قدرت خدا آگاه نيستند ، آن كس كه عظمت و قدرت خدا را بداند مىفهمد كه ما در برابر او هيچ هستيم ، با اين حال ، كبر و غرور و قدرت نمايى مفهومى ندارد .\r\nسپس در يك نتيجه‌گيرى مىفرمايد : « حال كه چنين است از حق فرار نكنيد آن گونه كه شخص سالم از مبتلا به بيمارى جرب فرار مىكند و شخص\r\n\r\n","description":"","footnote":"","page_name":" 685 ","page_number":685},
  {"content":"\r\n\r\nتندرست از مريض گريزان است » ( فلا تنفروا من الحقّ نفار الصّحيح من الأجرب ، و الباري « 1 » من ذي السّقم ) .\r\nاشاره به اين كه : سلامت و سعادت شما در پيروى حق است و گرايش به باطل ، نوعى بيمارى و ناتندرستى ، ولى مع الاسف ! گروهى گمراه ، چنان از حق مىگريزند كه گويى از فرد مبتلا به بيمارى سرايت كننده فرار مىكنند . يا به گفتهء قرآن «   « كَأَنَّهُمْ حُمُرٌ مُسْتَنْفِرَةٌ فَرَّتْ مِنْ قَسْوَرَةٍ »   ؛ آنها از حق گريزانند ، گويى گورخران رميده‌اند كه از مقابل شيرى فرار كرده‌اند » « 2 » .\r\nسپس امام عليه السّلام در گام ديگرى براى هدايت مخاطبان به سوى حق و دور ساختن از باطل راه روشنى را پيشنهاد مىكند و مىفرمايد « بدانيد شما هرگز راه حق را نخواهيد شناخت مگر آن كه ترك كنندگان آن را بشناسيد ، و هرگز به پيمان قرآن وفادار نخواهيد بود مگر اين كه از كسى كه آن پيمان را شكسته است آگاه شويد ، و هرگز به قرآن تمسّك نخواهيد جست مگر اين كه به كسانى كه آن را دور افكنده‌اند ، پى ببريد » ( و اعلموا أنّكم لن تعرفوا الرّشد حتّى تعرفوا الّذي تركه ، و لن تأخذوا بميثاق الكتاب حتّى تعرفوا الّذي نقضه ، و لن تمسّكوا به حتّى تعرفوا الذي نبذه ) .\r\nاين در واقع يكى از طرق شناخت حق و باطل است و مشمول قاعدهء معروف « تعرف الاشياء بإضدادها ؛ هر چيزى را با ضد آن مىتوان شناخت » ، مىباشد . تا انسان بيمار نباشد ، معنى سلامتى را نمىفهمد و تا تاريكى را نبيند مفهوم روشنايى را تشخيص نمىدهد .\r\n\r\n\r\n","description":"","footnote":"\r\n( 1 ) « بارئ » از مادّهء « برء » ( بر وزن قفل ) در اصل داراى دو معناست نخست آفريدن و ايجاد كردن است و به همين جهت خدا را بارى مىگويند و ديگر به معناى دور شدن از چيزى است و به همين جهت به معنى سلامتى و دور شدن از بيمارى به كار مىرود و در خطبهء بالا معنى دوّم اراده شده است .\r\n( 2 ) مدثر ، آيهء 50 و 51 .\r\n","page_name":" 686 ","page_number":686},
  {"content":"\r\n\r\nامام عليه السّلام در اين بخش از خطبه چنان كه در بالا آمد راهيابى به سوى حق را شناخت تاركان و مخالفان حق شمرده است و به سه گروه اشاره فرموده است :\r\nگروهى كه حق را ترك كرده‌اند ، و گروهى كه پيمان قرآن را شكسته‌اند ، و گروهى كه آن را پشت سرافكنده‌اند ، تفاوت اين سه گروه روشن است ؛ بعضى حق را رها مىكنند بى آن كه آن را تحقير كنند بعضى علاوه بر آن به تحقير حق مىپردازند و بعضى ديگر پيمانهاى الهى را مىشكنند ، كه ظاهرا اشاره به آيهء شريفهء قرآن است كه مىفرمايد : «  « أَ لَمْ يُؤْخَذْ عَلَيْهِمْ مِيثاقُ الْكِتابِ أَنْ لا يَقُولُوا عَلَى اللَّهِ إِلَّا الْحَقَّ وَ دَرَسُوا ما فِيهِ »  ؛ آيا پيمان كتاب خدا از آنها گرفته نشده بود كه بر خدا دروغ نبندند و جز حق نگويند و آنان بارها آن را خوانده بودند » « 1 » .\r\nگر چه اين آيه به ظاهر در مورد « بنى اسرائيل » است ولى دربارهء ديگران نيز مىتواند صادق باشد .\r\nآرى با شناخت اين تاركان حق ، و ناقضان پيمانهاى الهى ، و تحقيركنندگان كتاب خدا و شناخت اصولى كه بر زندگى آنها حاكم است و مخالفت با آن ، مىتوان راه حق را پيدا كرد .\r\nسپس امام عليه السّلام در آخرين بخش اين خطبه براى كسب اطمينان بيشتر ، جهت دست يافتن به حق و درك حقيقت مفاهيم قرآن ، طريق ديگرى را ارائه مىدهد و آن تمسّك به ذيل عنايت اهل بيت و عترت عليهم السّلام است كه پيامبر اكرم صلّى اللّه عليه و آله آن را به عنوان يكى از دو شىء گرانمايه كه در ميان امّت به يادگار مىگذارد ، شمرده است .\r\nامام عليه السّلام در اين بخش مىفرمايد : « اين ( آگاهيها ) را از اهلش ، بياموزيد ، زيرا آنها حيات علم و مرگ جهل‌اند ، آنها هستند كه حكمشان شما را از علمشان ، آگاه مىسازد ، و سكوتشان از منطقشان ، و ظاهرشان از باطنشان ، آنها نه با دين\r\n\r\n\r\n","description":"","footnote":"\r\n( 1 ) اعراف ، آيهء 169 .\r\n","page_name":" 687 ","page_number":687},
  {"content":"\r\n\r\nخدا مخالفت مىكنند و نه در آن اختلاف دارند ، قرآن در ميان آنها شاهدى صادق است و خاموشى سخنگو ( و تمام علوم قرآن نزد آنهاست ) » ( فالتمسوا ذلك من عند أهله ، فإنّهم عيش العلم ، و موت الجهل . هم الّذين يخبركم حكمهم عن علمهم ، و صمتهم عن منطقهم ، و ظاهرهم عن باطنهم ؛ لا يخالفون الدّين و لا يختلفون فيه ؛ فهو بينهم شاهد صادق ، و صامت ناطق ) .\r\nدر اين جمله‌هاى كوتاه و پر معنا ، امام عليه السّلام ائمهء اهل بيت عليهم السّلام را به اوصافى معرفى مىكند : نخست اين كه : آنها مايهء حيات علم و مرگ جهل‌اند زيرا علوم الهى و سنّت پيامبر صلّى اللّه عليه و آله نزد آنهاست هر جا باشند نور افشانى مىكنند و پرده‌هاى ظلمانى جهل را مىدرند ، ديگر اين كه : حكم آنها ( خواه حكم به معنى داورى باشد و يا حكم به معنى هر گونه دستور و بيان راه حلها ) حكايت از علمشان مىكند ، و سكوت پر معنايشان حكايت از منطق و مقصود آنها مىنمايد ( زيرا در بسيارى از موارد ، سكوت گوياتر از سخن است ) و ظاهر آنها آن قدر آراسته و پاك و خالصانه و مخلصانه است كه از درون پاك و خالصشان خبر مىدهد .\r\nاز ويژگيهاى ديگر آنها اين است كه هرگز عملشان بر خلاف دين نيست و در تفسير حقيقت دين ، با هم اختلافى ندارند ، چرا كه علوم همهء آنها از منبع واحدى سرچشمه مىگيرد .\r\nبه همين دليل حقيقت و روح دين و قرآن ، در ميان آنهاست و همه چيز را از قرآن مىفهمند و همان گونه كه پيامبر اكرم صلّى اللّه عليه و آله در حديث ثقلين فرمود : هيچ گاه جدايى ميان آنها و قرآن نمىافتد و تمسّك به اين دو مسلمين را از گمراهى و ضلالت مىرهاند .\r\n\r\n","description":"","footnote":"","page_name":" 688 ","page_number":688},
  {"content":"\r\n\r\n\r\nنكته هر چيز را از ضدش بايد شناخت\r\nراههاى شناخت حق و باطل بسيار است مهم آن است كه انسان تصميم بر شناخت بگيرد و با شجاعت و دقت پيش برود .\r\nيكى از اين طرق همان است كه مولا على عليه السّلام در خطبه بالا به آن اشاره فرموده است و آن استفاده از مطالعهء اضداد است . هنگامى كه انسان سرنوشت شوم گروهى را مىبيند كه در ميان انواع اشتباهات و خطاها و بدبختيها غوطه ورند به خوبى مىفهمد ، كه راه صحيح از راه آنها جداست . و اگر مىخواهد در راه حق گام بگذارد بايد اصولى را كه آنها بر آن تكيه كرده‌اند رها كند ، ادب را از بىادبان بياموزد و عدالت را از ظالمان ، و پاكى را از ناپاكان .\r\nگاه تصور مىشود كه اين خطبه ، با آنچه در عبارت ديگرى از امام عليه السّلام آمده است كه به « حارث همدانى » فرمود : « إنّ دين اللّه لا يعرف بالرّجال بل بآية الحقّ فاعرف الحقّ تعرف اهله ؛ دين خدا را به وسيله اشخاص نمىتوان شناخت بلكه به نشانه‌هاى روشن حق بايد شناخت بنابر اين حق را بشناس تا اهل آن را بشناسى » « 1 » .\r\nولى اين هر دو صحيح است اما هر كدام در جايى ، در آن جا كه حق به روشنى شناخته مىشود شخصيت افراد را با معيار آن بايد شناخت ، آنها كه با حق هماهنگ‌ترند درستكار ، و آنها كه ناهماهنگ‌ترند بدكارانند ، در اين جا اشخاص را با معيار حق مىشناسيم و آن جا كه افراد به خوبى شناخته شده‌اند و طريق حق مخفى و ناشناخته است بايد حق و باطل را به وسيله آنها از هم تشخيص دهيم ،\r\n\r\n\r\n","description":"","footnote":"\r\n( 1 ) بحار الانوار ، جلد 6 صفحهء 179 .\r\n","page_name":" 689 ","page_number":689},
  {"content":"\r\n\r\nمثلا هنگامى كه عمّار ياسر و ابو جهل را در مقابل هم مىبينيم به خوبى مىدانيم روش عمّار روش حق است و روش‌هاى ابو جهل‌ها روش‌هاى باطلى است .\r\nگاه ، هم شناختن اشخاص مشكل مىشود و هم شناختن حق ، در اين جا به دوستان و هواداران آن افراد نگاه مىكنيم اگر فرضا در شخصيت معاويه شك كرديم و ديديم اطرافيان او جمعى منافق ، دنياپرستانى همچون عمرو عاص و مطرودان عصر پيامبر صلّى اللّه عليه و آله و بازماندگان دوران جاهليتند به خوبى مىتوان او را شناخت .\r\nكوتاه سخن اين كه شناخت حق و باطل طرق مختلفى دارد كه در هر مورد بايد از طريق مناسب آن استفاده كرد .\r\n\r\n","description":"","footnote":"","page_name":" 690 ","page_number":690},
  {"content":"\r\n\r\n\r\nخطبهء 148 « 1 » و من كلام له عليه السّلام في ذكر أهل البصرة\r\nاز سخنان امام عليه السّلام است كه در مورد اهل بصره و طلحه و زبير ايراد فرموده .\r\n\r\nخطبه در يك نگاه\r\nامام عليه السّلام در بخش اوّل اين خطبه دربارهء « طلحه و زبير » سخن مىگويد ، كه به ظاهر دست اتحاد به هم دادند و بر ضدّ مولا على عليه السّلام آهنگ جنگ « جمل » كردند ، امام عليه السّلام پرده از اسرار درون آن دو بر مىدارد مىفرمايد : گر چه اينها ظاهرا متّحد شده‌اند ولى اين موقّتى و مقطعى است و هر يك از آنها ، اگر به قدرت رسد ديگرى را از پاى در مىآورد .\r\nدر بخش ديگرى از اين خطبه اشاره به « فتنهء بصره » و شورش « اصحاب جمل » مىكند و مردم را براى خاموش كردن آتش اين فتنه فرا مىخواند و در پايان به مردم هشدار مىدهد كه مراقب حركات مرموز پيمان شكنان ( طلحه و زبير و يارانشان ) بوده باشند .\r\n\r\n\r\n","description":"","footnote":"\r\n( 1 ) « سند خطبه » اين خطبه را قبل از سيّد رضى « ابو مخنف » در كتاب « جمل » - بنا به گفتهء « ابن ابى الحديد » در شرح نهج البلاغه - آورده است . مرحوم شيخ « مفيد » نيز آن را با تفاوتهايى ( بايد توجه داشت اين تفاوتها كم نيست ) در كتاب « ارشاد » آورده است . ( مصادر نهج البلاغه ، جلد 2 صفحهء 332 ) .\r\n","page_name":" 691 ","page_number":691},
  {"content":"\r\n . \r\n","description":"","footnote":"","page_name":" 692 ","page_number":692},
  {"content":"\r\n\r\nكلّ واحد منهما يرجو الأمر له ، و يعطفه عليه دون صاحبه ، لا يمتّان إلى اللّه بحبل ، و لا يمدّان إليه بسبب . كلّ واحد منهما حامل ضبّ لصاحبه ، و عمّا قليل يكشف قناعه به ! و اللّه لئن أصابوا الّذي يريدون لينتزعنّ هذا نفس هذا ، و ليأتينّ هذا على هذا . قد قامت الفئة الباغية ، فأين المحتسبون ! فقد سنّت لهم السّنن ، و قدّم لهم الخبر . و لكلّ ضلّة علّة ، و لكلّ ناكث شبهة . و اللّه لا أكون كمستمع اللّدم ، يسمع النّاعي ، و يحضر الباكي ، ثمّ لا يعتبر !\r\n\r\nترجمه\r\nهر يك از آن دو نفر ( طلحه و زبير ) ، اميدوار است كه حكومت به دست او بيفتد و آن را به سوى خود مىكشد ، نه به سوى رفيقش ، آنها نه به رشته‌اى ( از رشته‌هاى محكم الهى ) چنگ زده‌اند ، و نه به وسيله‌اى به او نزديك شده‌اند ، بلكه هر يك ، بار كينهء رفيقش را بر دوش مىكشد ، و به زودى پرده از روى آن بر داشته خواهد شد ! به خدا سوگند ! اگر اين دو به آنچه مىخواهند برسند ( و حكومت را در دست گيرند ) ، اين يكى جان ديگرى را مىگيرد ، و آن ديگر مىخواهد اين را از ميان بردارد .\r\n( هم اكنون ) ، گروه طغيانگر و فتنه‌انگيز ، به پا خاسته‌اند ، كجا هستند پاداش طلبان از خدا ؟ ( و مجاهدان مخلص ) كه در برابر آنها بايستند و آتش فتنه را خاموش كنند ؟ در حالى كه سنتها براى آنها بيان شده ، و از پيش به آنها خبر داده‌اند .\r\n\r\n","description":"","footnote":"","page_name":" 693 ","page_number":693},
  {"content":"\r\n\r\n( به يقين ) براى هر ضلالتى ، علتى است و براى هر پيمان شكنى ، دستاويز و بهانه‌اى ( هرگز فريب اين بهانه‌ها را نخوريد ) .\r\nبه خدا سوگند ! من همچون كسى نخواهم بود كه صداى بر سر و سينه كوبيدن سوگواران و نداى خبر گزار مرگ را بشنود ، و نزد گريه كنندگان حضور يابد ، اما عبرت نگيرد ( هرگز در برابر تحركات دشمن غافلگير نخواهم شد ) .\r\n\r\nشرح و تفسير در ظاهر متحدند و در باطن دشمن يكديگر !\r\nامام در بخش اوّل اين خطبه ، اين حقيقت را براى مردم فاش مىكند كه « طلحه و زبير » - آتش افروزان جنگ « جمل » - انگيزهء الهى ندارند ، و جز دنيا طلبى و رسيدن به حكومت و قدرت ، چيزى در سر نمىپرورانند و به همين دليل اگر آنها به پيروزى رسند ، هر يك كوشش مىكند ، ديگرى را از ميان بردارد ، تا به تنهايى حكومت كند ، مىفرمايد :\r\n« هر يك از آن دو ( طلحه و زبير ) اميدوار است كه حكومت به دست او بيفتد و آن را به سوى خود مىكشد ، نه به سوى رفيقش » ( كلّ واحد منهما يرجو الأمر له ، و يعطفه عليه دون صاحبه ) .\r\nسپس به ذكر دليل آن پرداخته ، مىافزايد : « آنها ، نه به رشته‌اى ( از رشته‌هاى محكم الهى ) چنگ زده‌اند و نه به وسيله‌اى به او نزديك شده‌اند ، بلكه هر يك بار كينهء رفيقش را بر دوش مىكشد ، و به زودى پرده از روى آن برداشته خواهد شد ! » ( لا يمتّان « 1 » إلى اللّه بحبل ، و لا يمدّان إليه بسبب . كلّ واحد\r\n\r\n\r\n","description":"","footnote":"\r\n( 1 ) « يمتّان » از مادّهء « متّ » ( بر وزن « خط » ) در اصل به معنى كشيدن طناب و مانند آن است و از آن جا كه اين امر سبب نزديك شدن دلو يا مانند آن مىشود اين واژه به معنى نزديك شدن و تقرّب جستن نيز آمده است و در خطبه بالا به همين معناست .\r\n","page_name":" 694 ","page_number":694},
  {"content":"\r\n\r\nمنهما حامل ضبّ « 1 » لصاحبه ، و عمّا قليل يكشف قناعه به ) .\r\n« ضب » در اصل به معنى سوسمار است ، و عرب معتقد است : اين حيوان ، علاوه بر حماقت ، بسيار بىعاطفه است تا آن جا كه فرزندان خود را مىخورد ، و به همين دليل ضرب المثلى است در بىعاطفه بودن ، امام عليه السّلام در جملهء بالا ( حامل ضبّ لصاحبه ) از اين ضرب المثل استفاده فرموده و مىگويد : گويى هر كدام از اين دو ، سوسمارى را براى ديگرى به ارمغان مىبرد و اين تعبير بسيار لطيفى از كينه و عداوت پنهانى آن دو نسبت به يكديگر است .\r\nدر ادامهء اين سخن مطلب را بى پرده‌تر بيان كرده ، مىافزايد : « به خدا سوگند ! اگر اين دو به آنچه مىخواهند برسند ( و حكومت را در دست گيرند ) اين يكى جان ديگرى را مىگيرد و آن ديگر مىخواهد اين را از ميان بردارد » ( و اللّه لئن أصابوا الّذي يريدون لينتزعنّ هذا نفس هذا ، و ليأتينّ هذا على هذا ) .\r\nجالب اين كه آنچه را امام عليه السّلام در جملهء بالا دربارهء « طلحه و زبير » بيان فرموده ، در مورد تمام كسانى كه براى رسيدن به حكومت ، دست به دست هم مىدهند و ائتلاف مىكنند ، ولى انگيزهء الهى ندارند ، صادق است . آنها تا زمانى با هم متّحدند و مؤتلف ، كه به پيروزى نرسيدند ؛ به مجرّد اين كه پيروز شوند ، هر كدام سعى در نابودى ديگرى و به دست گرفتن قدرت بلا منازع دارد ، شواهد اين معنا در طول تاريخ بشر در هر زمان و هر مكان ديده مىشود ، در حالى كه اگر انگيزه‌ها الهى باشد ، همكارى و ائتلاف پايدار مىماند و اى بسا هر يك تصدّى حكومت را به ديگرى پيشنهاد كند .\r\n\r\n\r\n","description":"","footnote":"\r\n( 1 ) « ضبّ » معانى متعددى دارد از جمله به معنى « كشيدن آب » و « كينه » و « سوسمار » آمده است .\r\n","page_name":" 695 ","page_number":695},
  {"content":"\r\n\r\nگواه صدق اين گفتار امام عليه السّلام دربارهء « طلحه و زبير » امورى است كه در تاريخ « جنگ جمل » حتى پيش از آغاز جنگ و رسيدن به قدرت در ميان آن دو تن آشكار شد ، كه در نكته‌ها به آن اشاره خواهيم كرد إن شاء اللّه تعالى .\r\nسپس از آن جا كه اين خطبه قبل از « جنگ جمل » ايراد شده است ، امام عليه السّلام مردم را دعوت به قيام بر ضدّ پيمان شكنان و آتش افروزان جنگ مىكند مىفرمايد : ( هم اكنون ) « گروه طغيانگر و فتنه‌انگيز ، به پا خاسته‌اند ، كجا هستند پاداش طلبان از خدا ( و مجاهدان مخلص ؟ ) كه در برابر آنها بايستند و آتش فتنه را خاموش كنند در حالى كه سنّت‌ها براى آنها بيان شده و از پيش به آنها خبر داده‌اند » ( قد قامت الفئة الباغية ، فأين المحتسبون « 1 » ! فقد سنّت لهم السّنن ، و قدّم لهم الخبر ) .\r\n« فئه باغيه » اشاره به هر گروهى است كه در برابر حق و پيشواى عادل ، قيام كند اين سخن هم دربارهء « اصحاب جمل » صادق است و هم دربارهء دار و دستهء « معاويه » ، چرا كه همه در مقابل حق قيام كردند و لذا دربارهء « عمّار » كه در جنگ « صفّين » به وسيلهء لشكر « معاويه » شهيد شد ، در كلمات پيامبر صلّى اللّه عليه و آله از قبل آمده است : « يا عمّار تقتلك الفئة الباغية ؛ اى عمار ! گروه ياغى و طاغى تو را به قتل خواهند رساند » « 2 » .\r\nواژهء « محتسبون » ، اشاره به كسانى است كه خالصانه و براى خدا كار\r\n\r\n\r\n","description":"","footnote":"\r\n( 1 ) « محتسب » از مادّهء « حسبه » به معنى كار براى خدا انجام دادن و اجر و پاداش تنها از او خواستن است . واژهء « محتسب » گاه به معنى مأمورى كه از طرف حكومت ، نظارت بر اجراى احكام دين مىكرد آمده است شايد از اين جهت كه اين كار را با انگيزه الهى انجام مىداد ، يا هدفش رسيدگى به حساب كار مردم بود .\r\n( 2 ) اين روايت در بسيارى از منابع اهل سنت آمده است از جمله « مسند احمد حنبل » و « صحيح مسلم » و « طبقات ابن سعد » و منابع فراوان ديگر . ( به احقاق الحق ، جلد 8 صفحهء 422 مراجعه فرماييد ) .\r\n","page_name":" 696 ","page_number":696},
  {"content":"\r\n\r\nمىكنند ، به جهاد مىروند زيرا زحمات خود را به حساب خدا مىگذارند و چشم اميد به ثواب و پاداش او دارند .\r\nجملهء « قد سنّت لهم السّنن » ، اشاره به اين است كه در سنتهاى پيامبر صلّى اللّه عليه و آله راه روشهاى لازم براى قيام در برابر ياغيان و باغيان ارائه شده است و جملهء « و قدّم لهم الخبر » ( از پيش به آنها خبر داده شده است ) اشاره به حديث پيامبر اكرم صلّى اللّه عليه و آله است كه به ياران خود فرمود : « با گروه « ناكثين » ( پيمان شكنان ) و « قاسطين » ( ظالمان ) و « مارقين » ( از دين برگشته‌ها ) پيكار كنيد » « 1 » .\r\nبنابر اين با توجه به آشكار بودن گمراهى گروه فتنه‌انگيز ، و روشن بودن سنتهاى پيامبر صلّى اللّه عليه و آله در برابر اين گونه افراد ، و پيش‌بينى سريعى كه در كلام پيامبر صلّى اللّه عليه و آله دربارهء آنها شده ، جاى ابهامى باقى نمىماند و هر مؤمن مخلصى بايد در برابر آنها بايستد .\r\nو در ادامهء اين سخن مىافزايد : ( به يقين ) « براى هر ضلالتى ، علّتى است و براى هر پيمان شكنى ، دست آويز و بهانه‌اى ! » ( و لكلّ ضلّة علّة ، و لكلّ ناكث شبهة ) .\r\nبه يقين امام عليه السّلام نمىخواهد در اين سخنان ، خطاهاى آشكار و اعمال زشت و نادرست « طلحه و زبير » را توجيه كند ، بلكه مىخواهد به اين حقيقت اشاره فرمايد ، كه گمراهيها بىعلّت نيست و علّت آنها غالبا اختيارى است ، هواى نفس ، دنياپرستى ، جاه طلبى ، خودكامگى و كبر و غرور و حسد ، عامل اصلى بسيارى از گمراهيهاست و اين معنا دربارهء « طلحه و زبير » كاملا آشكار است .\r\nو جملهء « لكلّ ناكث شبهة » ، اشاره به اين است كه هر پيمان شكنى معمولا دستاويز و بهانه‌اى براى خود درست مىكند ، تا عوام را بفريبد ، و به دنبال خود بكشاند ، همان گونه كه « طلحه و زبير » خون « عثمان » را بهانه و دستاويز خود\r\n\r\n\r\n","description":"","footnote":"\r\n( 1 ) تاريخ بغداد ، جلد 13 صفحهء 187 طبع دار الفكر .\r\n","page_name":" 697 ","page_number":697},
  {"content":"\r\n\r\nقرار داده بودند تا به اين بهانه كه خليفهء پيغمبر صلّى اللّه عليه و آله مظلوم كشته شده ، گروهى از عوام را بر ضدّ على عليه السّلام بشورانند و به خواسته‌هاى هوس آلود ، و جاه طلبانه خويش دست پيدا كنند ، در حالى كه خودشان از عوامل قتل « عثمان » بوده‌اند ، همان گونه كه در خطبهء 137 خوانديم كه امام عليه السّلام دربارهء « طلحه و زبير و معاويه » فرمود : « و إنّهم ليطلبون حقّا هم تركوه و دما هم سفكوه ؛ آنها حقى را مطالبه مىكنند ، كه خود آن را ترك گفتند ، و خونى را كه خود ريختند » .\r\nتعبير به « ناكث » ( پيمان شكن ) اشاره به « طلحه و زبير » كه آنها نخست با على عليه السّلام بيعت كردند و پيمان وفادارى بستند و سپس آن را شكستند .\r\nو در پايان اين كلام اشاره به اين نكته مهم مىكند كه ، بايد مراقب باشيم از سوى دشمن غافلگير نشويم ، مىفرمايد : « به خدا سوگند ! من همچون كسى نخواهم بود كه صداى بر سر و سينه كوبيدن ( عزاداران ) ، و نداى خبر گزار مرگ را بشنود ، و نزد گريه كنندگان حضور يابد ، اما عبرت نگيرد » ( و اللّه لا أكون كمستمع اللّدم « 1 » ، يسمع النّاعي ، و يحضر الباكي ، ثمّ لا يعتبر ) .\r\nاشاره به اين كه : يك رهبر بيدار و هوشيار ، نمىتواند از تحركاتى كه در گوشه و كنار كشور مىگذرد غافل بماند ، صداى نالهء مظلومان را نشنود و بسيج نيروهاى شيطانى را نبيند .\r\nشبيه همين معنا در خطبه ششم گذشت كه امام عليه السّلام مىفرمود : « من چنان نيستم كه در خواب بمانم تا دشمن فرا رسد و ضربه‌هاى خود را فرود آورد ، من تا زنده‌ام سعى دارم با هوشيارى تمام مراقب مخالفان باشم ، و ابتكار عمل را از دست ندهم و با شمشير برندهء هواداران حق ، با كسانى كه به حق پشت كرده‌اند نبرد مىكنم » .\r\n\r\n\r\n","description":"","footnote":"\r\n( 1 ) « لدم » در اصل به معنى كوبيدن چيزى بر چيزى است با صدايى كه شديد نباشد .\r\n","page_name":" 698 ","page_number":698},
  {"content":"\r\n\r\n\r\nنكته دوستان ديروز و دشمنان امروز\r\nگفتار بالا ، بيانگر اين حقيقت بود كه اهل باطل گرچه براى رسيدن به مقصود در آغاز دست يكديگر را مىفشارند و با هم متحد مىشوند ولى هنگامى كه به پيروزى رسيدند هر كدام سعى مىكند ، ديگرى را از ميان بر دارد و ميوه‌هاى درخت پيروزى را به تنهايى بچيند .\r\nنمونهء روشن آن اتحاد « طلحه و زبير » در جنگ « جمل » است كه موضوع اصلى خطبه را تشكيل مىدهد و جالب اين كه : نشانه‌هاى اين رقابت ويرانگر ، حتى قبل از آغاز جنگ جمل ، در ميان آن دو ديده مىشد . « ابن ابى الحديد » از مورخان نقل مىكند كه : « آن دو قبل از وقوع جنگ جمل ، در مسألهء امام جماعت لشكر ، با هم اختلاف كردند و هنگامى كه كار اختلاف بالا گرفت « عايشه » براى خاموش كردن آن دو ، دستور داد فرزند « طلحه » به نام « محمّد » يك روز امامت جماعت را بر عهده بگيرد و فرزند « زبير » به نام « عبد اللّه » روز ديگر ، تا جنگ پايان يابد » « 1 » .\r\nاز سوى ديگر « طلحه » از « عايشه » تقاضا كرد به مردم بگويد : بر او به عنوان امير المؤمنين سلام بگويند ، « زبير » نيز چنين تقاضايى را داشت ، « عايشه » به ناچار سفارش كرد به هر دو به عنوان امير سلام كنند .\r\nو نيز در مسألهء فرماندهى لشكر ، با يكديگر اختلاف كردند ، « طلحه » اصرار\r\n\r\n\r\n","description":"","footnote":"\r\n( 1 ) همين معنا در « مروج الذهب مسعودى » در شرح جنگ جمل آمده است و « مسعودى » مىافزايد : تقسيم امامت نماز به اين صورت نيز به سادگى انجام نشد ، بلكه بعد از گفتگو و درگيرى طولانى بين « طلحه و زبير » انجام گرفت . ( مروج الذهب ، جلد 2 صفحهء 367 چاپ دار المعرفة بيروت ) .\r\n","page_name":" 699 ","page_number":699},
  {"content":"\r\n\r\nداشت او فرمانده لشكر باشد ، و « زبير » خود را شايسته فرماندهى لشكر مىدانست « 1 » .\r\nاينها همه شاهد گويايى است كه امام عليه السّلام در اين خطبه پيش‌بينى نموده و مىفرمايد : هر كدام از آنها فرصتى پيدا كند ، ديگرى را از ميان بر مىدارد چرا كه انگيزهء الهى ندارند و انگيزه‌هاى نفسانى ، هميشه به انحصار طلبى منتهى مىشود .\r\n\r\n\r\n","description":"","footnote":"\r\n( 1 ) شرح « نهج البلاغه » « ابن ابى الحديد » جلد 9 صفحهء 110 .\r\n","page_name":" 700 ","page_number":700},
  {"content":"\r\n\r\n\r\nخطبهء 149 « 1 » و من كلام له عليه السّلام قبل موته\r\nاز سخنان امام عليه السّلام است كه پيش از فرا رسيدن مرگش ايراد فرموده .\r\n\r\nخطبه در يك نگاه\r\nهمان گونه كه در شرح اسناد خطبه آمده است امام عليه السّلام اين سخنان را زمانى بيان فرمود كه در بستر شهادت افتاده بود ، هم در نظر داشت وصيّت كند و هم مىخواست به همگان پند و اندرز دهد .\r\nدر حقيقت اين خطبه ، از سه بخش تشكيل يافته است بخش اوّل دربارهء مرگ است كه هيچ كس توان فرار از آن را ندارد و زمان و مكان آن ، بر هيچ كس معلوم نيست .\r\n\r\n\r\n","description":"","footnote":"\r\n( 1 ) « سند خطبه » مرحوم « كلينى » اين خطبه را با كمى تفاوت در كتاب « كافى » جلد 1 صفحهء 299 آورده و همچنين « مسعودى » در « مروج الذهب » به صورت مختصرتر و « ابن عساكر » در كتاب « مقتل امير المؤمنين » و همگى بر اين نظر اتفاق دارند كه اين خطبه بعد از ضربت « ابن ملجم » و قبل از شهادت مولا واقع شده است و از آن جا كه در بخش نامه‌هاى « نهج البلاغه » نامهء 23 قسمت مهمى از اين خطبه آمده است نويسندهء مصادر نهج البلاغه اسناد اين خطبه را در آن جا ذكر كرده است . ( مصادر نهج البلاغه ، جلد 3 صفحهء 247 ) .\r\n","page_name":" 701 ","page_number":701},
  {"content":"\r\n\r\nبخش دوّم وصيّت كوتاه و گويا بسيار پر محتوايى است ، كه امام عليه السّلام از خود به يادگار گذاشته ، وصيّتى كه دل‌ها را به خود جذب مىكند و مسير آينده را روشن مىسازد .\r\nدر بخش سوّم درسهاى عبرتى را كه مردم مىتوانند از شهادت آن حضرت بگيرند بيان مىفرمايد و در ضمن ، اين حقيقت را گوشزد مىكند كه وقتى من از ميان شما بيرون بروم ، و ديگرى بر جاى من بنشيند متوجه خواهيد شد كه من كه بودم ؟ و چه مىخواستم ؟ و چه در دل داشتم ؟\r\n\r\n","description":"","footnote":"","page_name":" 702 ","page_number":702},
  {"content":"\r\n\r\n\r\nبخش اوّل\r\nأيّها النّاس ، كلّ امرىء لاق ما يفرّ منه في فراره . الأجل مساق النّفس .\r\nو الهرب منه موافاته . كم أطردت الأيّام أبحثها عن مكنون هذا الأمر ، فأبى اللّه إلّا إخفاءه . هيهات ! علم مخزون !\r\n\r\nترجمه\r\nاى مردم ! هر كس از آنچه فرار مىكند ، در همان حال فرار به آن مىرسد ! « اجل » سرآمد زندگى و پايان حيات است ، و فرار از آن ، رسيدن به آن است ! چه روزهايى كه من به بحث و كنجكاوى از اسرار و باطن اين امر ( پايان زندگى ) پرداختم ، ولى خداوند جز اخفاى آن را نخواسته است .\r\nهيهات ! اين علمى است پنهان ، ( و مربوط به ذات پاك خداوند ) .\r\n\r\nشرح و تفسير فرار از مرگ ممكن نيست !\r\nامام عليه السّلام در اين بخش از خطبه ، بر اين امر تأكيد مىكند كه نه تنها فرار از مرگ ممكن نيست ، بلكه انسان در حال فرار ، به استقبال مرگ مىرود مىفرمايد : « اى مردم ! هر كس از آنچه فرار مىكند ، در همان حال فرار به آن مىرسد ! ، « اجل » سرآمد زندگى و پايان حيات است ، و فرار از آن ، رسيدن به آن است ! » ( أيّها النّاس ، كلّ امرىء لاق ما يفرّ منه في فراره . الأجل مساق « 1 »\r\n\r\n\r\n","description":"","footnote":"\r\n( 1 ) « مساق » مصدر ميمى يا اسم مكان از مادّهء « سوق » است و به معنى مقصدى است كه انسان به آن مىرسد يا به تعبير ديگر پايان راه است .\r\n","page_name":" 703 ","page_number":703},
  {"content":"\r\n\r\nالنّفس . و الهرب منه موافاته ) .\r\nدر اين كه ، چگونه فرار از مرگ سبب ملاقات آن مىشود شارحان « نهج البلاغه » تفسيرهايى دارند .\r\nبعضى مىگويند : منظور از اين جمله كه : « هر كس از مرگى كه فرار مىكند ، در همان حال فرار به آن مىرسد » اين است : هنگامى كه اجل فرا رسد و فرمان حركت از دنيا از سوى خداوند صادر شود ، حتى داروها نتيجهء معكوس مىدهند سركهء انگبين ، صفرا مىافزايد و آنچه در حال عادى شفابخش بود ، سبب مرگ مىشود .\r\nاين احتمال نيز در تفسير جملهء بالا داده شده كه ، انسان زمانى را كه براى درمان در چنين حالات صرف مىكند او را به پايان عمرش نزديكتر مىسازد « 1 » .\r\nو به تعبير ديگر بسيار ديده شده ، انسان از همان چيزهايى كه مىترسد ، به آن گرفتار مىشود و از چيزى كه فرار مىكند ، به آن مىرسد و طبق اين تفسير ، حكم بالا يك حكم كلى نيست بلكه يك حكم غالبى است .\r\nسپس مىافزايد : « چه روزهايى كه من به بحث و كنجكاوى از اسرار و باطن اين امر ( پايان زندگى ) پرداختم ، ولى خداوند جز اخفاى آن را نخواسته است ، هيهات ! اين علمى است پنهان ، ( و مربوط به ذات پاك خداوند ) » ( كم أطردت « 2 » الأيّام أبحثها عن مكنون هذا الأمر ، فأبى اللّه إلّا إخفاءه .\r\nهيهات ! علم مخزون ) .\r\n\r\n\r\n","description":"","footnote":"\r\n( 1 ) شرح نهج البلاغهء « ابن ميثم بحرانى » و « منهاج البرائه خويى » رحمه اللّه .\r\n( 2 ) « اطردت » از مادّهء « طرد » به معنى كنار زدن است و جملهء « اطردت الأيام » مفهومش اين است كه روزها را يكى بعد از ديگرى كنار زدم .\r\n","page_name":" 704 ","page_number":704},
  {"content":"\r\n\r\n\r\nسؤال :\r\nدر اين جا سؤالى مطرح شده است و آن اين كه : طبق اخبار زيادى كه از امير مؤمنان على عليه السّلام رسيده آن حضرت هم زمان مرگ خود را به خوبى مىدانست ، و هم قاتل خود را مىشناخت ، و در شب شهادت ، پيوسته به فرزندانش خبر مىداد ، و حتى در اثناى همان ماه « رمضان » ، كه در آن شهيد شد با تعبيرات مختلفى اشاره به زمان شهادت خود كرد ، حتى از روايت معروفى كه در « كافى » نقل شده ، بر مىآيد كه مرغان خانگى حضرت ، نيز خبردار بودند ، با اين حال چگونه امام عليه السّلام مىفرمايد : كه جز خدا كسى از اجل انسانها با خبر نيست ؟ « 1 » .\r\n\r\nپاسخ :\r\nبعضى به استناد پاره‌اى از روايات « 2 » ، معتقدند ، حالات معصومين عليهم السّلام و اولياء اللّه مختلف است ، گاه به ارادهء پروردگار همه چيز را مىدانند ، و گاه به ارادهء حق ، مسائلى از آنها پنهان مىشود ، حتى ممكن است لحظه‌ها ، متفاوت باشد ، « يعقوب » پيامبر صلّى اللّه عليه و آله بوى پيراهن « يوسف » را از فاصلهء دور ( از مصر ) شنيد ، ولى او را در چاه « كنعان » نزديك خود ، نديد ! اين احتمال نيز وجود دارد كه آنچه را امام عليه السّلام در بالا مىفرمايد : يك قانون كلى دربارهء اجل و سرآمد زندگى همه انسانها باشد ، ولى اين قانون كلى مانند همهء قوانين كلى ، استثنائاتى دارد ، چه مانعى دارد كه بعضى از اولياء اللّه به فرمان خدا و تعليم او ، لحظهء مرگ خود را بدانند .\r\nدر اين جا نكتهء سوّمى نيز وجود دارد و آن اين كه : علوم معصومين عليهم السّلام\r\n\r\n\r\n","description":"","footnote":"\r\n( 1 ) « اصول كافى » جلد اوّل باب « ان الأئمه يعلمون متى يموتون » حديث 4 .\r\n( 2 ) « اصول كافى » جلد اوّل باب « ان الأئمه يعلمون متى يموتون » حديث 4 .\r\n","page_name":" 705 ","page_number":705},
  {"content":"\r\n\r\nنسبت به مسائل آينده بر اساس « لوح محو و اثبات » است كه قابل تغيير است و به اصطلاح علم به مقتضيات است ، نه علم به علت تامه كه قابل تغيير نباشد ؛ زيرا آن قسمت كه نامش « لوح محفوظ » است مخصوص خداوند متعال است مثلا در داستان حضرت مسيح عليه السّلام آمده است كه او خبر از فوت عروسى در شب عروسى داد ، ولى اين امر واقع نشد چرا كه آنها صدقه‌اى داده بودند و صدقه مانع از تحقق اين مصيبت شده بود .\r\nشرح اين مطلب را به خواست خدا در جاى خود خواهيم گفت .\r\n\r\n","description":"","footnote":"","page_name":" 706 ","page_number":706},
  {"content":"\r\n\r\n\r\nبخش دوّم\r\nأمّا وصيّتي : فاللّه لا تشركوا به شيئا ، و محمّدا صلّى اللّه عليه و آله ، فلا تضيّعوا سنّته . أقيموا هذين العمودين ، و أوقدوا هذين المصباحين ، و خلاكم ذمّ ما لم تشردوا . حمّل كلّ امرىء منكم مجهوده ، و خفّف عن الجهلة .\r\nربّ رحيم ، و دين قويم ، و إمام عليم . أنا بالأمس صاحبكم ، و أنا اليوم عبرة لكم ، و غدا مفارقكم ! غفر اللّه لي و لكم !\r\n\r\nترجمه\r\nاما وصيّت من اين است كه : چيزى را همتاى خدا قرار ندهيد ، و سنّت و شريعت محمّد صلّى اللّه عليه و آله را ضايع نكنيد ، اين دو ستون را محكم بر پا داريد ، و اين دو چراغ پر فروغ را فروزان نگهداريد ! و نكوهشى بر شما نخواهد بود ، مادام كه ( از اين دو امر ) منحرف نشويد . هر كس به اندازه توانايىاش ، وظيفه دارد ، و به جاهلان تخفيف داده شده است .\r\nپروردگارى مهربان ، و دينى استوار ، و امام و پيشوايى آگاه داريد . من ديروز همراه ( و رهبر ) شما بودم ، و امروز مايهء عبرت شما هستم ، و فردا از شما جدا مىشوم ! خداوند من و شما را بيامرزد .\r\n\r\nشرح و تفسير وصيّت نامه كوتاه و پر محتوا\r\nدر بخش دوّم از اين سخن ، امام عليه السّلام وصيّت تاريخى خود را بيان مىكند و در آن لحظه‌هاى حساس و سختى كه بر امام عليه السّلام در بستر شهادت مىگذشت\r\n\r\n","description":"","footnote":"","page_name":" 707 ","page_number":707},
  {"content":"\r\n\r\nعصارهء روح و فكر خود را در قالب اين وصيّت‌نامه ريخته و براى پيروان مكتبش به تاريخ مىسپارد ، مىفرمايد : « اما وصيّت من اين است كه : چيزى راهنماى خدا قرار ندهيد ، و سنّت و شريعت محمّد صلّى اللّه عليه و آله را ضايع مكنيد ! ، اين دو ستون محكم را بر پا داريد ، و اين دو چراغ پر فروغ را فروزان نگهداريد ، و ( در اين حال ) نكوهشى بر شما نخواهد بود مادام كه ( از اين دو امر ) منحرف نشويد » ( أمّا وصيّتي : فاللّه لا تشركوا به شيئا ، و محمّدا صلّى اللّه عليه و آله ، فلا تضيّعوا سنّته . أقيموا هذين العمودين ، و أوقدوا هذين المصباحين ، و خلاكم ذمّ « 1 » ما لم تشردوا « 2 » ) .\r\n« شرك » در اين جا به معنى وسيع كلمه ، اراده شده ، كه هم شامل شرك در ذات و صفات مىشود و هم شرك در افعال ، و به تعبير ديگر هر گونه گرايش به غير خدا چه در اعتقاد باشد ، چه در عمل ، در اين تعبير وارد است ، همان گونه كه « سنّت » پيامبر صلّى اللّه عليه و آله به معنى وسيع آن اراده شده كه شامل تمام برنامه‌هاى عبادى و اخلاقى و سياسى و اجتماعى مىشود ، در واقع تمام اسباب سعادت انسان در اين دو جمله خلاصه شده است . اگر به غير خدا عشق نورزد ، و جز\r\n\r\n\r\n","description":"","footnote":"\r\n( 1 ) « خلاكم ذم » ضرب المثلى است در ميان عرب ، و مفهومش اين است كه نكوهشى بر شما نيست چرا كه وظيفه خود را انجام داده‌ايد . بعضى مىگويند نخستين كسى كه اين جمله را به كار برد « قصير بن سعد » غلام « جزيمه » ( يكى از شاهان عرب ) بود كه به دست مردى به نام « زباء » كشته شد . « قصير » به خواهرزادهء پادشاه گفت انتقام خون « جزيمه » را بگير ، او در پاسخ گفت من چگونه دسترسى به قاتل پيدا كنم او از عقاب آسمان هم گريز پاتر است .\r\n« قصير » گفت : « اطلب و خلاك ذم ؛ تو در مقام خونخواهى باش ديگر نكوهشى بر تو نخواهد بود » ( هر چند دسترسى پيدا نكنى ) . ( شرح نهج البلاغهء بيهقى از علماى قرن ششم ، صفحهء 239 ذيل خطبه مورد بحث ) .\r\n( 2 ) « لم تشردوا » از مادّهء « شرد » ( بر وزن سرد ) به معنى پراكنده شدن و آواره گشتن است و در جملهء بالا منظور اين است كه مادامى كه از حق دور نشويد .\r\n","page_name":" 708 ","page_number":708},
  {"content":"\r\n\r\nرضاى او نطلبد و هواى نفس و شيطان را بر وجود خود حاكم نسازد ، و تعليمات پيغمبر گرامى اسلام صلّى اللّه عليه و آله را در تمام زمينه‌ها اجرا كند ، به يقين خوشبخت و سعادتمند است .\r\nبه همين دليل امام عليه السّلام اين دو را تشبيه به دو ستون خيمه كرده است كه تا بر پا هستند ، خيمه پناهگاهى است در برابر سوز گرما و سرما و حافظى است در مقابل بسيارى از خطرات ، و نيز تشبيه به دو چراغ فروزان كرده ، كه در دو طرف انسان باشد ، و تمام محيط و مسير را روشن سازد ، بديهى است با وجود اين دو چراغ روشن ، گمراهى نخواهد بود .\r\nو لذا در ادامهء آن فرموده است : اگر به اين دو دستور عمل كنيد ، هيچ مذمت و نكوهشى نخواهيد داشت ، و كمبودى در دين و ايمان و زندگى شما نخواهد بود ، ولى آن را مشروط به اين مىكند كه در ادامه راه نيز منحرف نشويد و در همان مسير توحيد و عمل به سنّت باقى بمانيد .\r\nدر واقع تمام اصول و فروع اسلام در اين دو جمله جمع است : « توحيد » شامل تمام اصول اعتقادى مىشود و « حفظ سنّت » پيامبر صلّى اللّه عليه و آله شامل تمام دستورات عملى و اخلاقى ، و اگر مىفرمايد : با اقامهء اين دو اصل ملامتى بر شما نيست به همين دليل است .\r\nو از آن جا كه ممكن است اقامهء توحيد و سنّت پيامبر در تمام ابعادش براى همگان ميسّر نباشد چرا كه توان فكرى و جسمى همگان يكسان نيست به دنبال اين سخن چنين مىافزايد : « هر كس به اندازهء تواناييش وظيفه دارد ، و به جاهلان تخفيف داده شده است » ( حمّل كلّ امرىء منكم مجهوده ، و خفّف عن الجهلة ) .\r\nاين همان چيزى است كه در آيات و روايات كرارا به آن اشاره شده است ؛\r\n\r\n","description":"","footnote":"","page_name":" 709 ","page_number":709},
  {"content":"\r\n\r\nقرآن مجيد در يك جا مىفرمايد : «  « لا يُكَلِّفُ اللَّهُ نَفْساً إِلَّا وُسْعَها »  ؛ خداوند هيچ كس را جز به اندازهء توانش تكليف نمىكند » « 1 » و در جاى ديگر مىفرمايد :\r\n « لا يُكَلِّفُ اللَّهُ نَفْساً إِلَّا ما آتاها »  ؛ خداوند هيچ كس جز به مقدار توانايى كه به او داده ، تكليف نمىكند » « 2 » .\r\nو در حديثى از امام صادق عليه السّلام نقل شده است : « يغفر للجاهل سبعون ذنبا قبل ان يغفر للعالم ذنب واحد ؛ خداوند هفتاد گناه جاهل را مىبخشد پيش از آن كه يك گناه از عالم را ببخشد » « 3 » و در حديث ديگرى از امام باقر عليه السّلام آمده :\r\n« إنّما يداقّ العباد في الحساب يوم القيامة على قدر ما آتاهم من العقول في الدّنيا ؛ خداوند به هنگام حساب اعمال ، هر كس را به اندازهء عقلى كه به او در دنيا داده است حساب رسى مىكند » « 4 » و در واقع مقتضاى عدالت همين است كه تواناييهاى فكرى و جسمانى افراد در سپردن مسئوليتها و حساب‌رسى در برابر تخلّفات منظور گردد .\r\nبه همين دليل ، به دنبال آن مىفرمايد : « پروردگارى مهربان ، و دينى استوار ، و امام و پيشوايى آگاه داريد » ( ربّ رحيم ، و دين قويم ، و إمام عليم ) .\r\nدر واقع در سايهء اين سه ، همهء اسباب سعادت فراهم است . خداوند رحيم ، همهء راههاى سعادت را به روى انسان گشوده و دينى كه پيامبر اسلام صلّى اللّه عليه و آله آورده است از استحكام و استوارى بىنظيرى برخوردار است . و امامى كه براى سرپرستى انسانها و اجراى احكام دين منصوب كرده ، از هر نظر آگاه است !\r\n\r\n\r\n","description":"","footnote":"\r\n( 1 ) بقره ، آيهء 286 .\r\n( 2 ) طلاق ، آيهء 7 .\r\n( 3 ) اصول كافى ، جلد 1 صفحهء 47 حديث 1 .\r\n( 4 ) اصول كافى ، جلد 1 صفحهء 11 .\r\n","page_name":" 710 ","page_number":710},
  {"content":"\r\n\r\nواژهء امام در اين جا مىتواند اشاره به شخص پيامبر اكرم صلّى اللّه عليه و آله ، يا شخص على عليه السّلام و يا همهء پيشوايان اسلام ، از پيامبر خاتم صلّى اللّه عليه و آله گرفته ، تا وصىّ خاتم ، حضرت مهدى - سلام اللّه عليهم اجمعين - بوده باشد .\r\nبديهى است چنين خداوند و آيين و امامى ، هيچ كس را جز به مقدار توانش تكليف نمىكند .\r\nسرانجام در پايان اين فراز ، امام عليه السّلام به نكتهء مهمى اشاره مىكند و سخنان خود را در بخش اوّل و دوّم اين فراز با اين نكته تكميل مىنمايد ، مىفرمايد :\r\n« من ديروز همراه ( و رهبر ) شما بودم ، و امروز مايهء عبرت شما هستم ، و فردا از شما جدا مىشوم ، خداوند من و شما را بيامرزد » ( أنا بالأمس صاحبكم ، و أنا اليوم عبرة لكم ، و غدا مفارقكم ! غفر اللّه لي و لكم ) .\r\nاشاره به اين كه : اگر سه روز زندگى مرا در كنار هم قرار دهيد ، مطالب بسيارى به شما مىآموزد . ديروز همچون شما ، بلكه رهبر و فرمانده شما بودم ، « عمرو بن عبدود » ها را بر خاك سياه مىغلطاندم ، در « خيبر » را با پنجهء آهنين مىگشودم ، از رسول خدا صلّى اللّه عليه و آله در ميدان جنگ در برابر انبوه دشمن به تنهايى دفاع مىكردم ، در ميدان‌هاى جنگ « جمل و صفّين و نهروان » هنگامى كه شمشير به دست مىگرفتم لشكر دشمن از برابر من فرار مىكردند ، ولى امروز با اين فرق شكافته كه در ميان بستر افتاده‌ام ، درس عبرتى براى شما هستم ، و فردا مىروم ، تنها جاى خالى مرا خواهيد ديد . آيا اين سه روز بيانگر وضع دنيا و بىاعتبارى آن براى همه شما نيست ؟\r\nبه راستى سخنى به اين كوتاهى و پر معنايى كمتر شنيده شده است .\r\nدر اين كه منظور از جمله « غدا مفارقكم » پيش‌بينى شهادتش در همان بستر است يا خبر از آينده‌هاى دور مىدهد كه در تعبيرات عادى از آن به\r\n\r\n","description":"","footnote":"","page_name":" 711 ","page_number":711},
  {"content":"\r\n\r\n« فردا » تعبير مىشود ، در ميان شارحان نهج البلاغه گفتگوست ولى آنچه از قرائن مختلف و گفتگوهاى ديگر امام عليه السّلام در آن حادثه دلخراش و قبل از آن ، استفاده مىشود اين است كه منظور خبر قطعى از همان آيندهء نزديك است و جمله « إن تثبت الوطأة . . . » ( اگر من از اين ضربت نجات يابم . . . ) منافاتى با آن ندارد زيرا اين گونه تعبيرات براى بيان مقاصد خاصى معمول است همان گونه كه در قرآن مجيد آمده «  « أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ »  « 1 » ؛ آيا هر گاه پيامبر صلّى اللّه عليه و آله بميرد يا كشته شود شما به گذشته خود برمىگرديد ؟ » ( در حالى كه خداوند عالم بوده كه پيامبر صلّى اللّه عليه و آله به قتل نمىرسد ) . هدف امام عليه السّلام نيز در اين جا بيان اين مطلب بوده است كه من اگر مىماندم اى بسا ضارب خود را عفو مىكردم .\r\n\r\n\r\n","description":"","footnote":"\r\n( 1 ) آل عمران ، آيهء 144 .\r\n","page_name":" 712 ","page_number":712},
  {"content":"\r\n\r\n\r\nبخش سوّم\r\nإن تثبت الوطأة في هذه المزلّة فذاك ، و إن تدحض القدم فإنّا كنّا في أفياء أغصان ، و مهابّ رياح ، و تحت ظلّ غمام ، اضمحلّ في الجوّ متلفّقها ، و عفا في الأرض مخطّها . و إنّما كنت جارا جاوركم بدني أيّاما ، و ستعقبون منّي جثّة خلاء : ساكنة بعد حراك ، و صامتة بعد نطق . ليعظكم هدوّي ، و خفوت إطراقي ، و سكون أطرافي ، فإنّه أوعظ للمعتبرين من المنطق البليغ و القول المسموع . و داعي لكم وداع امرىء مرصد للتّلاقي ! غدا ترون أيّامي ، و يكشف لكم عن سرائري ، و تعرفونني بعد خلوّ مكاني و قيام غيري مقامي .\r\n\r\nترجمه\r\nاگر گام ( من ) در اين لغزشگاه ، ثابت بماند ( و از اين ضربت خطرناك رهايئى يابم ) اين همان مطلوب ماست ، و اگر گام بلغزد ( و از اين جهان رخت بربندم جاى تعجّب نيست زيرا ) ما در سايهء شاخه‌ها ، و مسير وزش بادها و زير سايهء ابرهاى متراكمى بوديم كه در آسمان پراكنده شدند و آثارشان روى زمين محو شد ( ما نيز خواهيم رفت ) .\r\nمن همسايه‌اى بودم كه چند روزى در كنار شما زيستم و به زودى از من تنها جسدى بىروح و بىحركت ، بعد از آن همه حركتها ، و خاموش ، بعد از آن همه گفتارها ، باقى خواهيد يافت . از حركت ايستادن من ، و از كار افتادن چشمهايم ، و بىحركتى اعضاى پيكرم بايد شما را پند و اندرز دهد ، چرا كه پند و اندرز آن\r\n\r\n","description":"","footnote":"","page_name":" 713 ","page_number":713},
  {"content":"\r\n\r\nبراى عبرت گيرندگان از هر منطق رسا و گفتار شنيدنى مؤثّرتر است . وداع من با شما ، وداع كسى است كه آمادهء ملاقات ( پروردگار ) است و فردا ارزش زندگى با من را خواهيد دانست و باطن من براى شما آشكار خواهد شد و آن زمان كه جاى خالى مرا ببينيد و ديگرى بر جاى من نشيند ، مرا خواهيد شناخت !\r\n\r\nشرح و تفسير آن زمان كه رفتم مرا خواهيد شناخت !\r\nامام عليه السّلام در اين بخش از خطبه ، سرنوشت آيندهء خود را در آن بستر شهادت ، شرح مىدهد و وضع مسلمين را بعد از خود نيز تبيين مىكند نخست مىفرمايد : « اگر گام من در اين لغزشگاه ثابت بماند ( و از اين ضربت خطرناك رهايى يابم ) اين همان مطلوب ماست ( تصميم دربارهء ضاربم يا عفو او بر عهدهء خود من خواهد بود ) و اگر گام بلغزد ( و از اين جهان رخت بره‌بندم جاى تعجب نيست زيرا ) ما در سايهء شاخه‌ها و مسير وزش بادها و زير سايهء ابرهاى متراكمى بوديم كه در آسمان پراكنده شدند و آثارشان روى زمين محو شد » . ( إن تثبت الوطأة « 1 » في هذه المزلّة « 2 » فذاك ، و إن تدحض « 3 » القدم فإنّا كنّا في أفياء « 4 » أغصان ، و مهابّ « 5 » رياح ، و تحت ظلّ غمام ، اضمحلّ في الجوّ\r\n\r\n\r\n","description":"","footnote":"\r\n( 1 ) « وطأه » به معنى جاى پا و محلّ قدم است و گاه به صورت كنايى به معنى فشار شديد به كار مىرود .\r\n( 2 ) « مزلّه » از مادّهء « زلل » ( بر وزن ضرر ) به معنى لغزش گرفته شده ، و « مزلّه » يعنى لغزشگاه .\r\n( 3 ) « تدحض » از « دحض » ( بر وزن محض ) نيز به معنى لغزش است .\r\n( 4 ) « افياء » جمع « فىء » ( بر وزن شىء ) به معنى سايه است .\r\n( 5 ) « مهابّ » از مادّهء « هبوب » به معنى وزش باد گرفته شده و « مهابّ » جمع « مهبّ » به معنى محل وزش بادهاست .\r\n","page_name":" 714 ","page_number":714},
  {"content":"\r\n\r\nمتلفّقها « 1 » ، و عفا « 2 » في الأرض مخطّها « 3 » ) .\r\nاين تشبيهات زيبا ، و تعبيرهاى گويا ، اشاره به اين حقيقت است كه :\r\n زادن و كشتن و پنهان كردن * چرخ را رسم و ره ديرين است \r\nيا به گفته شاعر نكته سنج ديگر :\r\n اين سيل متفق بكند روزى اين درخت * وين باد مختلف بكشد روزى اين چراغ ! \r\nتاريخ بشر و تجربيات روزمرهء همهء ما ، نيز اين حقيقت را بر ملا ساخته است كه زندگىها همچون سايه‌هاى درختان و قدرتها ، همچون سايه‌هاى ابرهاست به سرعت مىگذرند و آثارشان براى هميشه برچيده مىشود ولى عجب است كه انسان با ديدن اين همه نمونه‌ها ، پند نمىگيرد ، و گويى خود را از شمول اين قانون بر كنار مىبيند .\r\nاين بزرگ معلّم آسمانى ، به دنبال اين سخن ، با توجه به اين كه مىداند به زودى از اين جهان رخت برمىبندد درس‌هاى عبرتى از مرگ و شهادت خود براى ديگران بيان مىكند و از آن برنامه‌اى مىسازد كه سبب بيدارى همه انسانها باشد مىفرمايد : « من همسايه‌اى بودم كه چند روزى بدنم در كنار شما زيست ، و به زودى از من تنها جسدى بىروح ، و بىحركت بعد از آن همه حركت‌ها ، و خاموش بعد از آن همه گفتارها ، باقى خواهيد يافت » ( و إنّما كنت جارا جاوركم بدني أيّاما ، و ستعقبون منّي جثّة خلاء « 4 » ساكنة بعد\r\n\r\n\r\n","description":"","footnote":"\r\n( 1 ) « متلفّق » به معنى قطعات به هم پيوسته است از مادّهء « لفق » ( بر وزن لفظ ) به معنى به هم پيوستن قطعات چيزى است ( قطعات پارچه ، قطعات ابرها و مانند آن ) .\r\n( 2 ) « عفا » از مادّهء « عفو » به معنى رها ساختن و ترك نمودن ، گرفته شده و از آن جا كه رها ساختن چيزى سبب فرسودگى و پوسيدگى و اندراس مىشود در خطبهء بالا و مانند آن به همين معنا ( اندراس ) آمده است .\r\n( 3 ) « مخطّ » از مادّهء « خطّ » به معنى محلّ خطوط است .\r\n( 4 ) « خلاء » به معنى خالى بودن است .\r\n","page_name":" 715 ","page_number":715},
  {"content":"\r\n\r\nحراك « 1 » ، و صامتة بعد نطق ) .\r\nبلافاصله از آن نتيجه‌گيرى كرده مىافزايد : « از حركت ايستادن من و از كار افتادن چشمهايم ، و بىحركتى اعضاى پيكرم بايد شما را پند و اندرز دهد ، چرا كه پند و اندرز آن براى عبرت‌گيرندگان ، از هر منطق رسا و گفتار شنيدنى ، مؤثرتر است » . ( ليعظكم هدوّي « 2 » ، و خفوت « 3 » إطراقي « 4 » ، و سكون أطرافي « 5 » ، فإنّه أوعظ للمعتبرين من المنطق البليغ و القول المسموع ) .\r\nراستى هم ، چنين است چرا كه گويندگان هر چند فصيح و بليغ و نكته‌سنج باشند ، و شنوندگان هر قدر آماده شنيدن ، ولى شنيدن كى بود مانند ديدن ، هنگامى كه انسان مىبيند در يك لحظه مرد شجاع و نيرومندى كه آوازهء او همه جا را پر كرده بود ، به جسم بىجانى تبديل مىشود كه حتى پلكهاى چشم او از گردش باز مىايستد ، و لبهايش كمترين حركتى ندارد ، بزرگترين درس عبرت را فرا مىگيرد و پايان زندگى و افول قوتها و قدرتها را با چشم خود مشاهده مىكند ، تكان مىخورد و در فكر عميقى فرو مىرود ، كدام واعظ توان يك چنين تأثير گذارى را دارد ؟\r\nسرانجام در پايان اين خطبه با مردم وداع مىگويد و خداحافظى مىكند اما وداعى سوزناك و پر معنا مىفرمايد : « وداع من با شما ، وداع كسى است كه آماده ملاقات ( پروردگار ) است و فردا ارزش ايّام زندگى با من را خواهيد دانست ، و باطن من ، براى شما آشكار خواهد شد . و آن زمان كه جاى خالى مرا\r\n\r\n\r\n","description":"","footnote":"\r\n( 1 ) « حراك » و حركت به يك معناست .\r\n( 2 ) « هدوّ » بر وزن « غلوّ » به معنى سكون و آرامش و يا عدم قدرت بر حركت است .\r\n( 3 ) « خفوت » به معنى سكون و باز ايستادن از حركت است .\r\n( 4 ) « اطراق » به معنى پايين انداختن چشم ، به جهت ضعف پلكهاست .\r\n( 5 ) « اطراف » جمع طرف ( بر وزن شرف ) به معنى اعضاى بدن است .\r\n","page_name":" 716 ","page_number":716},
  {"content":"\r\n\r\nببينيد ، و ديگرى بر جاى من نشيند ، مرا خواهيد شناخت ! » ( وداعي لكم وداع امرىء مرصد « 1 » للتّلاقي ! غدا ترون أيّامي ، و يكشف لكم عن سرائري ، و تعرفونني بعد خلوّ مكاني و قيام غيري مقامي ) .\r\nآرى هنگامى كه آن مظهر عدالت ، از ميان مردم رخت بر بست و آن رهبر دلسوز و مهربان جاى خود را به ديگران سپرد ، هنگامى كه آن مخزن علوم الهى كه به هنگام خواندن اين خطبه‌ها ، علم و دانش از زبانش فرو مىريخت ، از ميان مردم رفت و ظالمان و جباران بنى اميه كه جز هوسهاى شيطانى و غرايز حيوانى چيزى را به رسميّت نمىشناختند بر جاى او نشستند و سيل خون بىگناهان را جارى ساختند ، مسلمانان فهميدند ، چه كسى را از دست داده‌اند ، و چه خسارت عظيمى دامان آنها را گرفته است .\r\nبنابر اين تعبير به « غدا » ( فردا ) همان گونه كه ظاهر عبارت است نه اشاره به عالم برزخ است ، نه قيامت ، ( آن گونه كه بعضى از شارحان پنداشته‌اند ) بلكه اشاره به همان ايّام شوم و تلخ و تاريكى است كه بعد از شهادت امير مؤمنان عليه السّلام بر مسلمانان گذشت .\r\nجملهء « مرصد للتّلاقي » ( كسى كه آماده و منتظر ملاقات است ) خواه به معنى ملاقات با فرشتهء مرگ باشد ، يا پروردگار ، نشان مىدهد كه روح مقدّس على عليه السّلام پيوندى با اين جهان مادى و زودگذر نداشت ، بلكه پيوندش ، با عالم بالا ، با فرشتگان خدا و با ذات پاك پروردگار بود ، و ضربت « ابن ملجم » را مقدمه‌اى براى اين فوز عظيم و لقاى پروردگار « كعبه » مىدانست و جملهء « فزت و ربّ الكعبة » شاهد گوياى آن است .\r\nو اگر چند روزى بر طبق حكمت پروردگار روح پاكش در اين قفس تن ،\r\n\r\n\r\n","description":"","footnote":"\r\n( 1 ) « مرصد » از مادّهء « ارصاد » به معنى آماده و منتظر شدن گرفته شده است .\r\n","page_name":" 717 ","page_number":717},
  {"content":"\r\n\r\nزندانى بود ، و در كنار مردم دنيا مىزيست ، هنگامى كه اين قفس شكسته شد ، پر و بال گشود و به هواى كوى دوست پرواز نمود .\r\n خنك آن روز كه پرواز كنم تا بر دوست * به هواى سر كويش پر و بالى بزنم ! \r\n\r\n","description":"","footnote":"","page_name":" 718 ","page_number":718},
  {"content":"\r\n\r\n\r\nخطبهء 150 « 1 » و من خطبة له عليه السّلام يومى فيها إلى الملاحم و يصف فئة من أهل الضلال\r\nاز خطبه‌هاى امام عليه السّلام است كه در آن به حوادث آينده ، اشاره مىكند و اوصاف گروهى از گمراهان را بيان مىدارد .\r\n\r\nخطبه در يك نگاه\r\nاين خطبه در واقع از سه بخش تشكيل مىشود . در بخش اوّل از گروهى سخن مىگويد ، كه راه راست را رها كرده و به انحراف كشيده شده‌اند ، سپس دربارهء رهبرى از اهل بيت عليهم السّلام سخن مىگويد كه با چراغى روشن در فتنه‌ها وارد مىشود و هدايت مردم را بر عهده مىگيرد ، رهبرى كه گره‌ها را مىگشايد و ملت‌ها را آزاد مىسازد ، كسى كه مدت‌ها از ديدهء مردم پنهان خواهد گشت و\r\n\r\n\r\n","description":"","footnote":"\r\n( 1 ) « سند خطبه » تنها سندى كه در كتاب مصادر نهج البلاغه براى اين خطبه آمده است كتاب المسترشد طبرى است كه بخش‌هايى از آخر اين خطبه را با تفاوت‌هايى نقل كرده و از روايت طبرى چنين بر مىآيد كه اين خطبه طولانىتر از آنچه مرحوم سيّد رضى نقل كرده ، بوده است و مرحوم سيّد طبق برنامه‌اى كه دارد تنها به ذكر بخش‌هايى بسنده كرده است . ( مصادر نهج البلاغه ، جلد 2 صفحهء 337 ) .\r\n","page_name":" 719 ","page_number":719},
  {"content":"\r\n\r\nكسى به او دست نمىيابد .\r\nدر بخش دوّم اين خطبه ، سخن از افراد ضعيف الايمانى به ميان مىآورد كه به خاطر پيروى از هواى نفس در گمراهى و فتنه‌ها غوطه‌ورند و گروه ديگرى كه داراى ايمانى راسخ بوده‌اند و با كفر و شرك و آلودگى پيكار كرده و به قرب الهى رسيده‌اند .\r\nدر بخش سوّم به افرادى اشاره مىكند ، كه بعد از رسول خدا صلّى اللّه عليه و آله به قهقرا برگشتند و رشته‌هاى ايمان را گسستند ، از دوستان خدا بريدند و به دشمنان پيوستند ، بناى ولايت را از اساس برداشتند و به جايى كه كانون خطا بود ، منتقل ساختند .\r\n\r\n","description":"","footnote":"","page_name":" 720 ","page_number":720},
  {"content":"\r\n\r\n\r\nبخش اوّل\r\nو أخذوا يمينا و شمالا ظعنا في مسالك الغيّ ، و تركا لمذاهب الرّشد . فلا تستعجلوا ما هو كائن مرصد ، و لا تستبطئوا ما يجيء به الغد . فكم من مستعجل بما إن أدركه ودّ أنّه لم يدركه . و ما أقرب اليوم من تباشير غد ! يا قوم ، هذا إبّان ورود كلّ موعود ، و دنوّ من طلعة ما لا تعرفون . ألا و إنّ من أدركها منّا يسري فيها بسراج منير ، و يحذو فيها على مثال الصّالحين ، ليحلّ فيها ربقا ، و يعتق فيها رقّا ، و يصدع شعبا ، و يشعب صدعا ، في سترة عن النّاس لا يبصر القائف أثره و لو تابع نظره . ثمّ ليشحذنّ فيها قوم شحذ القين النّصل . تجلى بالتّنزيل أبصارهم ، و يرمى بالتّفسير في مسامعهم ، و يغبقون كأس الحكمة بعد الصّبوح !\r\n\r\nترجمه\r\nآنها ( مردم آن زمان ) به چپ و راست متمايل شده ، در مسير ضلالت و گمراهى گام نهاده و راههاى مستقيم را رها كرده‌اند ، دربارهء آنچه بايد رخ دهد و مورد انتظار است ، عجله مكنيد و آنچه را فردا با خود مىآورد ، دور مشمريد . چه بسيارند كسانى كه براى چيزى عجله مىكنند كه اگر آن را به دست آورند ، ( پشيمان مىشوند و ) دوست دارند كه به آن نمىرسيدند و چه نزديك است امروز به آغاز فردا .\r\nاى جماعت ! اكنون هنگام فرا رسيدن تمام آنچه ( به شما ) وعده داده شده است ، مىباشد ، و نيز هنگام نزديك شدن طلوع چيزى است كه از آن آگاهى نداريد . بدانيد ! آن كس از ما ( اهل بيت پيامبر صلّى اللّه عليه و آله ) كه آن فتنه‌ها را دريابد ، با\r\n\r\n","description":"","footnote":"","page_name":" 721 ","page_number":721},
  {"content":"\r\n\r\nچراغ روشنى بخش ، در آن گام مىنهد و به سيره و روش صالحان ( پيامبر و ائمه اهل بيت ) رفتار مىكند . او مىآيد تا در آن ميان گره‌ها را بگشايد ، بردگان را آزاد سازد ، گمراهان و ستمگران متحد را پراكنده كند ، و حق جويان متفرّق را گرد هم آورد ، او مدتى در پنهانى از مردم به سر مىبرد آن گونه كه پى جويان اثر قدمش را نبينند ، هر چند براى يافتن او بسيار جستجو كنند . سپس گروهى ( براى يارى او ) آماده مىشوند همچون آماده شدن شمشير به دست آهنگر تيزگر . چشم آنان با قرآن روشنى مىگيرد و تفسير آياتش به گوش آنها افكنده مىشود و هر صبح و شام از جام حكمت سيراب مىشوند !\r\n\r\nشرح و تفسير نابسامانىها در پرتو وجودش سامان مىيابد\r\nهمان گونه كه در بالا آمد اين خطبه در مجموع پيش‌گويى از حوادث آينده ، مىكند و قرائن و تعبيرات موجود در خطبه ، به خوبى نشان مىدهد كه سخنان امام عليه السّلام در اين خطبه اشاره به حوادث پيش از قيام مهدى عليه السّلام و سپس قيام مبارك اوست .\r\nنخست مىفرمايد : « مردم به چپ و راست متمايل شده در مسير ضلالت و گمراهى گام نهاده ، و راه‌هاى مستقيم را رها كرده‌اند » ( و أخذوا يمينا و شمالا ظعنا في مسالك الغيّ ، و تركا لمذاهب الرّشد ) .\r\nسپس مىافزايد : « دربارهء آنچه بايد رخ دهد و مورد انتظار است عجله مكنيد و آنچه را فردا با خود مىآورد ، دور مشمريد » ( فلا تستعجلوا ما هو كائن مرصد « 1 » ، و لا تستبطئوا ما يجيء به الغد ) .\r\n\r\n\r\n","description":"","footnote":"\r\n( 1 ) « مرصد » از مادّهء « رصد » ( بر وزن صمد ) در اصل به معنى مراقبت از چيزى است و « مرصد » به چيزى گفته مىشود كه مورد مراقبت و انتظار قرار گرفته است .\r\n","page_name":" 722 ","page_number":722},
  {"content":"\r\n\r\nآن گاه به ذكر دليل براى ترك شتاب پرداخته مىافزايد : « چه بسيارند كسانى كه براى چيزى عجله مىكنند كه اگر آن را به دست آورند ( پشيمان مىشوند و ) دوست دارند كه به آن نمىرسيدند . و چه نزديك است امروز به آغاز فردا » .\r\n( فكم من مستعجل بما إن أدركه ودّ أنّه لم يدركه . و ما أقرب اليوم من تباشير « 1 » غد ) .\r\nاشاره به اين كه ، براى پيروزيهايى كه بعد از فتنه‌ها وعده داده شده ( به خصوص ظهور مهدى كه در عصر خود پيامبر وعده‌هاى صريح دربارهء اقامهء عدل و داد در سراسر جهان به وسيلهء او داده شده است ) عجله مكنيد چرا كه هر چيز ، زمانى دارد و شرايطى ، و تا شرايط آن حاصل نشود ، همچون ميوهء خامى است كه آن را از درخت بچينند كه موجب پشيمانى و ندامت خواهد شد .\r\nآن گاه ، مردم را مخاطب قرار داده مىفرمايد : « اى جماعت ! اكنون ، هنگام فرا رسيدن تمام آنچه ( به شما ) وعده داده شده است ، مىباشد ( از ظهور فتنه‌ها و آشوبها و سلطهء ظالمان و تحت فشار قرار گرفتن مظلومان ) و نيز هنگام نزديك شدن طلوع چيزى است كه از آن آگاهى نداريد ( از حكومت عدل و داد و برچيده شدن ظلم و فساد ) » ( يا قوم ، هذا إبّان « 2 » ورود كلّ موعود ، و دنوّ من طلعة ما لا تعرفون ) .\r\nسپس با بيان روشن‌ترى از اين ظهور بزرگ ، سخن مىگويد و مىفرمايد :\r\n« آگاه باشيد ! آن كس از ما ( اهل بيت پيامبر صلّى اللّه عليه و آله ) كه آن فتنه‌ها را دريابد با چراغ روشنى بخش ، در آن گام مىنهد و به سيره و روش صالحان ( پيامبر و ائمه\r\n\r\n\r\n","description":"","footnote":"\r\n( 1 ) « تباشير » به معنى بشارت و آغاز هر چيزى است ( كه در واقع بشارت ورود آن را مىدهد ) و « تباشير صبح » به معنى اوايل آن است . بعضى تباشير را جمع تبشير مىدانند ولى از تعبرات عده‌اى استفاده مىشود كه مفرد است يا جمعى است كه مفرد ندارد .\r\n( 2 ) « ابّان » به معنى آغاز و ابتدا و وقت هر چيزى است .\r\n","page_name":" 723 ","page_number":723},
  {"content":"\r\n\r\nاهل بيت ) رفتار مىكند » ( ألا و إنّ من أدركها منّا يسري فيها بسراج منير ، و يحذو « 1 » فيها على مثال الصّالحين ) .\r\nو در ادامهء اين سخن برنامه‌هاى آن مصلح بزرگ را در چند جملهء كوتاه و پر معنى بيان مىكند ، مىگويد : « او مىآيد تا در آن ميان گره‌ها را بگشايد ، بردگان ( ملّتها و افراد اسير ) را آزاد سازد ، گمراهان و ستمگران متحد را پراكنده كند و حق جويان متفرق را گرد هم آورد ، او ( مدّتى ) در پنهانى از مردم به سر مىبرد آن گونه كه پى جويان اثر قدمش را نبينند ، هر چند براى يافتن او بسيار جستجو كنند » ( ليحلّ فيها ربقا « 2 » ، و يعتق فيها رقّا ، و يصدع « 3 » شعبا « 4 » ، و يشعب صدعا ، في سترة عن النّاس لا يبصر القائف « 5 » أثره و لو تابع نظره ) .\r\nاين تعبيرات كاملا بر مسألهء ظهور مهدى عليه السّلام تطبيق مىكند زيرا او زنجيرهاى اسارت را پاره مىكند و مظلومان در بند را آزاد مىسازد ، شوكت ظالمان را در هم مىشكند و جمع آنها را پراكنده مىسازد ، سال‌ها در خفا\r\n\r\n\r\n","description":"","footnote":"\r\n( 1 ) « يحذو » از مادّهء « حذو » ( بروزن حذف ) به معنى پيروى و همانند ساختن گرفته شده است .\r\n( 2 ) « ريق » به معنى طنابى است كه در آن گره‌هاى متعددى باشد و هر گرهى را « ربقه » مىگويند و در جملهء بالا به معنى گره‌هاى مشكلات است .\r\n( 3 ) « يصدع » از مادّهء « صدع » در لغت به معنى شكافتن به طور مطلق و يا شكافتن اجسام محكم است و از آن جا كه با شكافتن چيزى درونش آشكار مىشود اين كلمه به معنى « اظهار و افشا و آشكار كردن » نيز آمده است .\r\n( 4 ) « شعب » به معنى گروه عظيمى از مردم است و در ادبيات امروز به معنى ملت به كار مىرود .\r\n( 5 ) « قائف » از مادّهء « قوف » ( بر وزن خوف ) به معنى جستجوى آثار چيزى است و « قائف » به كسى مىگويند كه جستجوگرى در آثار اشيا يا افراد مىكند . قيافه‌شناسى هم در اصل به همين معناست .\r\n","page_name":" 724 ","page_number":724},
  {"content":"\r\n\r\nزندگى مىكند بى آن كه تيزبين‌ترين جستجوگران بتوانند جاى او را پيدا كنند .\r\nبعضى از شارحان در تفسير جمله‌هاى بالا احتمالات ديگرى داده‌اند ، كه چون شايان توجه نبود از ذكر آن صرف نظر شد .\r\nجالب توجه اين كه « ابن ابى الحديد » با تعصب خاصى كه در بسيارى از مسائل مربوط به امامت دارد در شرح عبارات فوق تصريح مىكند كه منظور از جمله « و إنّ من أدركها منّا يسري فيها بسراج منير . . . » مهدى آل محمّد صلّى اللّه عليه و آله است و اوصاف بعد را نيز منطبق بر او مىداند هر چند طبق عقيده‌اى كه اهل سنّت دربارهء مهدى عليه السّلام دارند مىگويد او در آخر الزمان متولد مىشود « 1 » .\r\nو در پايان اين بخش به اصحاب و ياران آن حضرت و اوصاف آنها اشاره كرده چنين مىفرمايد : « سپس گروهى ( براى يارى او ) مهيّا مىشوند همچون مهيّا شدن شمشير به دست آهنگر تيزگر ، چشم آنان با قرآن روشنى مىگيرد و تفسير آياتش به گوش آنها افكنده مىشود ، و هر صبح و شام از جام حكمت سيراب مىشوند » ( ثمّ ليشحذنّ « 2 » فيها قوم شحذ القين « 3 » النّصل . تجلى بالتّنزيل أبصارهم ، و يرمى بالتّفسير في مسامعهم ، و يغبقون « 4 » كأس الحكمة بعد الصّبوح ) .\r\nاز اين تعبيرات پر معنا به خوبى استفاده مىشود كه ياران آن پيشواى بزرگ\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 9 صفحهء 128 .\r\n( 2 ) « ليشحذنّ » از مادّهء « شحذ » در اصل به معنى تيز كردن چاقوست ولى اين واژه به معنى تيز كردن هوش و آماده ساختن نيز به كار مىرود .\r\n( 3 ) « قين » به معنى آهنگر است . اين واژه معنى مصدرى هم دارد يعنى آهنگرى و آماده كردن و مرتب ساختن .\r\n( 4 ) « يغبقون » از « غبوق » گرفته شده كه به معنى نوشابه‌اى است كه در عصر مىنوشند در مقابل « صبوح » كه به معنى نوشابهء صبح است و مصدر آن « غبق » ( بر وزن غبن ) مىباشد .\r\n","page_name":" 725 ","page_number":725},
  {"content":"\r\n\r\nو دادگر ، مردانى شجاع و بيدار و آگاهند كه از قبل ساخته شده‌اند و سازندگى دربارهء آنها همچنان ادامه دارد ، قلبشان با آيات قرآن و تفسير كلمات الهى ، روشن شده و صبح و شام آموزشهاى تازه‌اى مىبينند و هر زمان بر آمادگى آنها افزوده مىشود .\r\nاما چه كسى اينها را از قبل ساخته است ؟ آيا خودشان يا معلّمان و استادانى كه مأموريت شكوفا كردن اين استعدادها را دارند ؟ و يا ارتباط معنوى آنها با امام عليه السّلام و رهبر غايبشان ؟ درست بر ما روشن نيست ولى به هر حال آنها افرادى هستند كه لباس همكارى در اين انقلاب بزرگ ، بر قامتشان دوخته شده است و شايستگى آن را دارند و به گفتهء « ابن ابى الحديد » « اين گروه عارفانى هستند كه زهد و حكمت و شجاعت را در وجود خود جمع كرده‌اند و امثال آنها بايد ياران ولى اللهى باشند كه خدا او را برگزيده است » « 1 » .\r\nاز مجموع آنچه در اين بخش از خطبه گذشت ، به خوبى برمىآيد كه امام آيندهء بسيار روشنى را بعد از بروز تاريكىها و آشكار شدن ظلمتها به مسلمين نويد مىدهد ، آينده‌اى كه به دست تواناى فرزند رشيدش مهدى ( عج ) رقم مىخورد ، و با طلوع خورشيد جمالش ، تاريكها و ظلمتها رخت بر مىبندد .\r\n\r\nنكته قيام مهدى موعود عليه السّلام قطعى است\r\nدر اين خطبهء شريفه در فصلى كه گذشت - مانند چندين خطبهء ديگر از نهج البلاغه - بشارات ظهور مهدى ( عج ) ديده مىشود . بشارتى كه در روايات متواتر\r\n\r\n\r\n","description":"","footnote":"\r\n( 1 ) شرح ابن ابى الحديد ، جلد 9 صفحهء 129 .\r\n","page_name":" 726 ","page_number":726},
  {"content":"\r\n\r\nاز پيامبر اكرم صلّى اللّه عليه و آله به ما رسيده است و به همين دليل هم علماى اسلام اعم از شيعه و اهل سنّت بر آن اتفاق نظر دارند و جز افراد بسيار معدودى كه گرفتار نوعى انحراف فكرى هستند آن را انكار نكرده‌اند و حتى بعضى از علماى معروف اهل سنّت كتاب و يا كتابهايى تحت عنوان تواتر روايات مهدى عليه السّلام نگاشته‌اند « 1 » .\r\nاز خطبهء مورد بحث مانند بسيارى از رواياتى كه پيامبر اكرم صلّى اللّه عليه و آله و ائمه اهل بيت نقل شده دو امر مهم استفاده مىشود .\r\nنخست اين كه : اين ظهور مقدّس كه براى برچيدن بساط ظلم و گسترش توحيد و عدل ، صورت مىگيرد . زمانى خواهد بود كه فساد صحنهء جهان را گرفته باشد ، يعنى انسانها از ظلم و جور و ستم خسته مىشوند و راههاى اصلاح بسته مىشود و تمام مكتبها و قانونهاى بشرى ناكار آمدى خود را عملا ثابت مىكنند و همين امر آمادگى براى پذيرش آن حكومت الهى را افزايش مىدهد .\r\nديگر اين كه : ياران مهدى عليه السّلام و اصحاب او براى پياده كردن اين طرح عظيم جهان انسانى افرادى هستند آگاه و دانشمند ، شجاع با شهامت و دلسوز و مهربان و همواره گوش به فرمان .\r\nاين بحث كوتاه با حديثى از صحابى معروف « ابو سعيد خدرى » كه در كتاب « مسند احمد حنبل » آمده است پايان مىدهيم او مىگويد : پيامبر اكرم صلّى اللّه عليه و آله فرمود : « لا تقوم السّاعة حتّى تمتلأ الارض ظلما و عدوانا قال : ثمّ يخرج رجل من عترتي أو من أهل بيتي يملأها قسطا و عدلا كما ملئت ظلما و عدوانا ؛ قيامت بر پا نمىشود تا آن زمانى كه زمين پر از ظلم و ستم گردد ،\r\n\r\n\r\n","description":"","footnote":"\r\n( 1 ) از جمله كتابى است كه دانشمند معروف « شوكانى » به عنوان « التوضيح في تواتر ما جاء في المنتظر . . . » نگاشته است ( براى توضيح بيشتر به كتاب « پيام قرآن » جلد 10 صفحهء 423 مراجعه كنيد ) .\r\n","page_name":" 727 ","page_number":727},
  {"content":"\r\n\r\nسپس مردى از عترت من - يا از اهل بيت من - خروج مىكند و زمين را پر از عدل و داد مىكند آن گونه كه از ظلم و ستم پر شده است » « 1 » .\r\nهمين معنا در « سنن ابى داود » نيز با مختصر تفاوتى نقل شده است « 2 » .\r\n\r\n\r\n","description":"","footnote":"\r\n( 1 ) مسند احمد ، جلد 3 صفحهء 36 .\r\n( 2 ) سنن ابى داود ، جلد 4 صفحهء 152 .\r\n","page_name":" 728 ","page_number":728},
  {"content":"\r\n\r\n\r\nبخش دوّم\r\nمنها : وطال الأمد بهم ليستكملوا الخزي ، و يستوجبوا الغير ؛ حتّى إذا اخلولق الأجل ، و استراح قوم إلى الفتن ، و أشالوا عن لقاح حربهم ، لم يمنّوا على اللّه بالصّبر ، و لم يستعظموا بذل أنفسهم في الحقّ ؛ حتّى إذا وافق وارد القضاء انقطاع مدّة البلاء ، حملوا بصائرهم على أسيافهم ، و دانوا لربّهم بأمر و اعظهم .\r\n\r\nترجمه\r\nمدتى طولانى به آنان مهلت داده شد ، تا رسوايى را به حدّ نهايى برسانند و مستحق دگرگونى ( نعمتهاى الهى و مجازات او ) گردند و هنگامى كه اجل آنها به سر رسد ، گروه ديگرى با فتنه‌ها مماشات كردند و دست از مبارزه با آن كشيدند ( ولى گروه ديگرى از مسلمانان راستين به پا خاستند كه ) به خاطر صبر و استقامتشان منّتى بر خدا نمىنهادند و بذل جان در راه حق را بزرگ نمىشمردند ، تا آن كه به فرمان خدا دوران آزمايش به پايان رسد و ( اين گروه مبارز ) آگاهى و بينايى خود را بر شمشيرها حمل كردند ( و آگاهانه با دشمن به مبارزه برخاستند ) و به فرمان واعظ خويش ( قيام مىكنند و ) به پرستش پروردگارشان پرداختند .\r\n\r\n","description":"","footnote":"","page_name":" 729 ","page_number":729},
  {"content":"\r\n\r\n\r\nشرح و تفسير ويژگيهاى ياران مخلص پيامبر صلّى اللّه عليه و آله\r\nدر اين بخش از خطبه شارحان « نهج البلاغه » راههاى مختلفى را پيموده‌اند زيرا اوصافى كه در اين بخش آمده و ضمايرى كه در آن وجود دارد ، هماهنگ به نظر نمىرسد ، به همين جهت بعضى از شارحان ، جمله‌هايى را در تقدير گرفته‌اند و اين ناهماهنگى را مربوط به جداسازى و گزينش‌هاى مختلف « سيّد رضى » دانسته‌اند كه اگر آن مرحوم تمام خطبه را نقل كرده بود ، چه بسا اين ناهماهنگى ديده نمىشد .\r\nبه هر حال آنچه مناسب‌تر در تفسير اين بخش به نظر مىرسد اين است كه امام عليه السّلام نظر به مردم عصر جاهليّت و سپس دوران ظهور پيامبر اسلام صلّى اللّه عليه و آله دارد و در اين رابطه اهل آن زمان را به سه گروه تقسيم فرموده است : گمراهان ، افراد ضعيف الايمان و مؤمنان شجاع و قوى الايمان .\r\nدربارهء گروه اوّل مىفرمايد : « مدتى طولانى به آنها مهلت داده شد تا رسوايى را به سر حد نهايى برسانند و مستحق دگرگونى ( نعمت‌هاى الهى و مجازات او ) گردند » ( و طال الأمد بهم ليستكملوا الخزي ، و يستوجبوا الغير « 1 » ) .\r\nآرى گاه مىشود كه خداوند كسانى را كه در راه عصيان و طغيان اصرار دارند به حال خود وامىگذارد تا رسوايى را به حد اعلا برسانند و مستوجب كيفر الهى شوند . آيات قرآن نيز در موارد مختلفى به آنها اشاره كرده و مجازات آنها را « استدراجى » مىشمرد .\r\nسپس به گروه دوّم و سوّم اشاره كرده مىفرمايد : « هنگامى كه اجل آنها ( گروه\r\n\r\n\r\n","description":"","footnote":"\r\n( 1 ) « غير » جمع « غيره » ( مثل سير جمع سيره ) به معنى دگرگونىها و حوادث روزگار است كه موجب تغييراتى در نعمتها مىشود و بعضى گفته‌اند : « غير » مفرد است نه جمع .\r\n","page_name":" 730 ","page_number":730},
  {"content":"\r\n\r\nاوّل ) به سر رسد گروهى با فتنه‌ها مماشات كردند و دست از مبارزه با آن كشيدند ( ولى گروه ديگرى از مومنان راستين به پا خاستند ) آنها به خاطر صبر و استقامتشان منّتى بر خدا نمىنهادند و بذل جان را در راه حق بزرگ نمىشمردند تا آن كه به فرمان خدا دوران آزمايش به پايان رسد ( اين گروه مبارز ) آگاهى و بينايى خود را بر شمشيرها حمل كردند ( و آگاهانه با دشمن به مبارزه برخاستند ) و به فرمان واعظ خويش ( پيغمبر اكرم صلّى اللّه عليه و آله ) به پرستش پروردگارشان ( خداوند يكتا ) پرداختند » . ( حتّى إذا اخلولق « 1 » الأجل ، و استراح قوم إلى الفتن ، و أشالوا « 2 » عن لقاح « 3 » حربهم ، لم يمنّوا على اللّه بالصّبر ، و لم يستعظموا بذل أنفسهم في الحقّ ؛ حتّى إذا وافق وارد القضاء انقطاع مدّة البلاء ، حملوا بصائرهم على أسيافهم ، و دانوا لربّهم بأمر واعظهم ) .\r\nبه اين ترتيب صفوف اين سه گروه كه در هر جامعه‌اى نظير آنها پيدا مىشود از يكديگر جدا مىگردد و هر يك به راه خود مىروند .\r\nجمعى از شارحان نهج البلاغه آنها را به دو گروه تقسيم كرده‌اند و جملهء « استراح قوم إلى الفتن . . . » را اشاره به صالحانى دانسته‌اند كه در مقطع خاصى در برابر فتنه‌ها خاموش مىنشينند و تقيّه مىكنند تا زمان لازم براى قيام فرا رسد و جملهء « لم يمنّوا . . . » را معطوف بر آن مىدانند .\r\nدر اين كه اين قوم و گروه چه كسانى هستند و كى قيام مىكنند و رهبر آنها\r\n\r\n\r\n","description":"","footnote":"\r\n( 1 ) « اخلولق » از ريشهء « خلق » كه يكى از معانى آن كهنگى است گرفته شده ، و در اين جا به معنى پايان يافتن و به انتها رسيدن است زيرا لازمهء كهنگى پايان يافتن عمر چيزى است .\r\n( 2 ) « اشالوا » از ريشهء « شول » ( بر وزن قول ) گرفته شده و در اصل به معنى بالا بردن چيزى است مانند بالا بردن حيوان دم خود را ، و در اين جا به معنى دست برداشتن از مبارزه است .\r\n( 3 ) « لقاح » در اصل به معنى باردار ساختن است و در اين جا به معنى آغاز كردن جنگ است .\r\n","page_name":" 731 ","page_number":731},
  {"content":"\r\n\r\nدر چه زمانى ظهور مىكند همان گونه كه اشاره شد شارحان « نهج البلاغه » تفسيرهاى مختلفى دارند . بعضى آن را ناظر به زمان « بنى اميه » مىدانند كه نخست ، آنها بر تمام كشور اسلامى سلطه پيدا مىكنند و نيكان و پاكان را از صحنه اجتماع دور مىسازند و صداى مظلومان را خاموش مىكنند ولى چيزى نمىگذرد كه گروهى بر ضد آنها قيام مىكنند و سلطهء آنها را در هم مىپيچنند و آنها را به زباله‌دان تاريخ مىفرستند .\r\nو بعضى ديگر معتقدند كه آنها ياران حضرت مهدى ( ارواحنا فداه ) هستند كه بعد از يك دوران ظلم و فساد و تباهى و بيگانگى از خدا ، به فرمان پيشوايشان قيام مىكنند و آن را پر از عدل و داد مىسازد پس از آن كه ظلم و جور همه جا را فراگرفته است .\r\nولى با توجه به آنچه در بخش بعد مىآيد چنين به نظر مىرسد كه اين گروهها اشاره به مردمى هستند كه در عصر جاهليّت مىزيستند گروهى راه فساد را پيمودند و گروهى بىتفاوت بودند و سرانجام گروهى از صالحان مخلص به پا خاستند و به حمايت پيامبر اكرم صلّى اللّه عليه و آله پرداختند و جان و مال خويش را نثار او كردند و اسلام در همه جا حاكم شد .\r\nجملهء « حملوا بصائرهم على أسيافهم ؛ آگاهى خود را بر شمشيرها حمل مىكنند » تعبير بسيار زيبايى است كه نشان مىدهد مبارزات اسلامى بايد بر اساس آگاهىها باشد و مبارزهء فرهنگى بر مبارزهء نظامى مقدّم است .\r\n\r\n","description":"","footnote":"","page_name":" 732 ","page_number":732},
  {"content":"\r\n\r\n\r\nبخش سوّم\r\nحتّى إذا قبض اللّه رسوله صلّى اللّه عليه و آله ، رجع قوم على الأعقاب ، و غالتهم السّبل ، و اتّكلوا على الولائج ، و وصلوا غير الرّحم ، و هجروا السّبب الّذي أمروا بمودّته ، و نقلوا البناء عن رصّ أساسه ، فبنوه في غير موضعه . معادن كلّ خطيئة ، و أبواب كلّ ضارب في غمرة . قد ماروا في الحيرة ، و ذهلوا في السّكرة ، على سنّة من آل فرعون : من منقطع إلى الدّنيا راكن ، أو مفارق للدّين مباين .\r\n\r\nترجمه\r\nهنگامى كه خداوند پيامبرش را بر گرفت و قبض روح كرد ، گروهى به قهقرا برگشتند و اختلاف و پراكندگى ، آنها را هلاك ساخت ، تكيه بر غير خدا كردند ، و با غير خويشاوندان ( يعنى عترت رسول اللّه ) پيوند بر قرار ساختند ، و از وسيله‌اى كه مأمور به مودّت آن بودند دورى گزيدند . آنها بنا ( ى خلافت و ولايت ) را از اساس و محل اصلى آن برداشته در غير جايگاهش نصب كردند .\r\nآنها معدن تمام خطاها ، و درهاى هر گونه گمراهى بودند . در حيرت و سرگردانى غوطه‌ور شدند و در مستى و غرور از حق بيگانه گشتند و بر روش آل فرعون حركت كردند . گروهى به دنيا پرداختند و بر آن تكيه نمودند و گروهى از دين جدا گشتند .\r\n\r\n","description":"","footnote":"","page_name":" 733 ","page_number":733},
  {"content":"\r\n\r\n\r\nشرح و تفسير بازگشت به ارزشهاى جاهلى\r\nدر ادامهء بحث قبل ، كه سخن از عصر جاهليّت و سپس زمان قيام پيامبر اكرم صلّى اللّه عليه و آله و ظهور اسلام بود ، امام عليه السّلام در اين بخش به دوران بعد از پيامبر اكرم صلّى اللّه عليه و آله اشاره كرده و ترسيم دقيق و گويايى از آن را ارائه مىدهد ، پرده‌ها را كنار مىزند و واقعيت‌ها را روشن مىسازد ، مىفرمايد : « اين وضع ( قيام صالحان به پيشوايى پيغمبر اكرم صلّى اللّه عليه و آله ) همچنان ادامه داشت تا خداوند پيامبرش را برگرفت ( و به سوى خويش فراخواند ) در آن هنگام گروهى به قهقرا برگشتند و اختلاف و پراكندگى آنها را هلاك ساخت ، تكيه بر غير خدا كردند و با غير خويشاوندان ( و اهل بيت پيامبر صلّى اللّه عليه و آله ) پيوند برقرار ساختند ، و از وسيله‌اى كه مأمور به مودّت آن بودند ، دورى گزيدند » ( حتّى إذا قبض اللّه رسوله صلّى اللّه عليه و آله ، رجع قوم على الأعقاب ، و غالتهم « 1 » السّبل ، و اتّكلوا على الولائج « 2 » ، و وصلوا غير الرّحم ، و هجروا السّبب الّذي أمروا بمودّته ) .\r\nمنظور از جملهء « رجع قوم على الأعقاب » بازگشت به عصر جاهليّت ، و زنده كردن ارزشهاى آن زمان است كه با نهايت تأسف ، پس از پيامبر اكرم صلّى اللّه عليه و آله در جامعه اسلامى ظاهر شد ، ناصالحان پستهاى مختلف جامعه را در اختيار گرفتند و صالحان كنار گذارده شدند ، و دنياپرستى آشكار گشت ، و بيت المال\r\n\r\n\r\n","description":"","footnote":"\r\n( 1 ) « غالتهم » از مادّهء « غول » ( بر وزن قول ) در اصل به معنى فسادى است كه به طور پنهانى در چيزى نفوذ مىكند و لذا به قتل‌هاى مخفى و ترور « غيلة » گفته مىشود . اين واژه به معنى هلاك كردن و نابود ساختن با عوامل پنهانى مىآيد و از آن جا كه گمراهى ، هلاكت معنوى است به اين معنى نيز آمده است و در خطبهء بالا به همين معنا مىباشد .\r\n( 2 ) « ولائج » جمع « وليجة » به معنى محرم اسرار و نيز به معنى نظير و مثل و مانند آمده است .\r\n","page_name":" 734 ","page_number":734},
  {"content":"\r\n\r\nاسلامى كه به همه تعلق داشت تدريجا در اختيار قشر خاصى قرار گرفت .\r\nجملهء « غالتهم السّبل » اشاره به اختلاف آرايى است كه پس از پيامبر صلّى اللّه عليه و آله به وجود آمد و بسيارى از افراد ، محكمات اسلام را مطابق سليقهء شخصى خود و منافع خويش تفسير كردند ، و اين كار موجب گمراهى بسيارى از مردم شد ، همان گمراهى كه امام عليه السّلام از آن ، به هلاكت تعبير فرموده است .\r\nمنظور از « اتّكلوا على الولائج » اين است كه جمعى از مسلمانان ، محرم اسرار خود را از بيگانگان و منافقان انتخاب كردند .\r\nجمله « و صلوا غير الرّحم » اشاره به آيهء شريفه  « قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى »  ؛ بگو من در برابر رسالتم پاداشى جز مودت خاندانم را از شما نمىطلبم « 1 » » مىباشد ، كه گروهى آن را رها كردند و به غير آنها پيوستند .\r\nو جمله « هجروا . . . » تأكيد ديگرى بر همين معناست كه آنها مأمور به مودّت اهل بيت عليهم السّلام و پيمودن راه ايشان شده بودند ، ولى آن را رها ساختند و پيرو ديگران شدند .\r\nسپس امام عليه السّلام پرده را بالاتر زده و با صراحت بيشترى در مسألهء خلافت و تغيير اساس آن ، سخن مىگويند ، مىفرمايد : « آنها بنا ( ى خلافت و ولايت ) را از اساس و محل اصلى آن ، برداشته در غير جايگاهش ، نصب كردند » ( و نقلوا البناء عن رصّ « 2 » أساسه ، فبنوه في غير موضعه ) .\r\n\r\n\r\n","description":"","footnote":"\r\n( 1 ) شورى ، آيهء 23 .\r\n( 2 ) « رصّ » به معنى چسباندن چيزى به چيز ديگر است و « مرصوص » به هر بناى محكمى اطلاق مىشود . در جملهء بالا « رصّ » به معنى مرصوص است و تعبير امام عليه السّلام به « رص اساسه » از قبيل اضافهء صفت به موصوف مىباشد يعنى اساس محكم ولايت .\r\n","page_name":" 735 ","page_number":735},
  {"content":"\r\n\r\nبا اين كه پيامبر اكرم صلّى اللّه عليه و آله بارها گاه با صراحت و گاه با كنايه ، جانشين خود را تعيين كرده بود و فرموده بود بعد از من دست از دامان « قرآن و عترتم » بر نداريد ، ولى با نهايت تأسف اين بناى محكم را ويران كردند و در جايى ديگر بناهاى لرزانى ساختند .\r\nسرانجام امام عليه السّلام در قسمت‌هاى پايانى اين خطبه به اوصاف گروهى كه عامل اصلى اين تغيير و دگرگونى بوده ، پرداخته چنين مىفرمايد : « آنها معدن تمام خطاها ، و درهاى هر گونه گمراهى بودند . در حيرت و سرگردانى غوطه‌ور شدند و در مستى و غرور از حق بيگانه گشتند و بر روش آل فرعون حركت كردند ، گروهى به دنيا پرداختند و بر آن تكيه نمودند و گروهى از دين خدا ، جدا گشتند » ( معادن كلّ خطيئة ، و أبواب كلّ ضارب في غمرة « 1 » . قد ماروا « 2 » في الحيرة ، و ذهلوا في السّكرة ، على سنّة من آل فرعون : من منقطع إلى الدّنيا راكن ، أو مفارق للدّين مباين ) .\r\nاين اوصاف پنج‌گانه براى آنها بيان مىفرمايد تا نشان دهد كه افكار و اعمال آنها از ريشه خراب بوده است ؛ افرادى فاسد و مفسد ، مست و مغرور و دنياپرست و بيگانه از آيين حق .\r\nدر توصيف بالا امام عليه السّلام آنها را به « آل فرعون » تشبيه مىكند ؛ يكى از ويژگيهاى آل فرعون اين بود كه مردم را به دو گروه تقسيم كردند : گروهى « قبطيان » بودند و گروهى « سبطيان » ، يا به تعبيرى ديگر : « آل فرعون » و « بنى اسرائيل » .\r\n\r\n\r\n","description":"","footnote":"\r\n( 1 ) « غمرة » از ريشه « غمر » ( بر وزن امر ) به معنى از بين بردن آثار چيزى گرفته شده سپس به آب فراوانى كه چيزى را بپوشاند و آثار آن را از بين ببرد اطلاق شده است و در خطبهء بالا اشاره به كسانى است كه در غفلت و گمراهى فرو رفته‌اند .\r\n( 2 ) « ماروا » از مادّهء « مور » ( بر وزن فور ) به معنى جريان سريع و موّاج شدن است .\r\n","page_name":" 736 ","page_number":736},
  {"content":"\r\n\r\nگروه اوّل همهء امتيازات را در كشور « مصر » مخصوص خود ساختند و گروه دوّم را به خاك سياه نشاندند ؛ مردانشان را مىكشتند و زنانشان را به اسارت مىگرفتند . و فساد در زمين را به حدّ اعلا رساندند إنّ فرعون علا في الأرض و جعل أهلها شيعا يستضعف طائفة منهم يذبّح ابناءهم و يستحي نساءهم إنّه كان من المفسدين « 1 » .\r\nادامهء خط نفاق جاهليّت بعد از رسول خدا صلّى اللّه عليه و آله ، نيز همين سنّت فرعونى را به كار بست ، در عصر « بنى اميّه » همهء امتيازات كشور اسلامى ، مخصوص آنها بود و شيعيان على عليه السّلام و مخلصان اهل بيت را هر جا مىيافتند « تحت كلّ حجر و مدر » آنها را مىكشتند يا به سياه چالهاى زندان مىافكندند و صحنهء جهانى اسلامى را پر از فساد كردند .\r\nجملهء « منقطع إلى الدّنيا » اشاره به اين است كه گروهى از آنان رسما به دنياپرستى روى آوردند ، كاخهاى پر زرق و برق آنها سر به آسمان كشيد و زندگى اشرافى آنها يادآور زندگى « كسرا و قيصر » بود ، ولى در ميان اطرافيان آنها زهد فروشانى بودند كه ظاهرا علاقه به دنيا نداشتند ولى دين خود را به دنياى دگران فروخته بودند ، به نفع آنها حديث جعل مىكردند و به پيامبر گرامى اسلام صلّى اللّه عليه و آله نسبت مىدادند ، و توجيه‌گر اعمال زشت و ننگين آنها بودند كه مصداقهاى آن بر همه روشن است .\r\n\r\nنكته سرنوشت منحرفان از ولايت\r\nاين خطبه در زمرهء قوىترين خطبه‌هايى است كه از مسألهء ولايت\r\n\r\n\r\n","description":"","footnote":"\r\n( 1 ) قصص ، آيهء 4 .\r\n","page_name":" 737 ","page_number":737},
  {"content":"\r\n\r\nاهل بيت دفاع مىكند ، هر چند بعضى از شارحان « نهج البلاغه » به سادگى از كنار آن گذشته‌اند .\r\nامام عليه السّلام صريحا در اين خطبه بيان مىكند كه بعد از رحلت رسول خدا صلّى اللّه عليه و آله يك حركت ارتجاعى بوجود آمد و اساس آن جدا كردن ولايت از اهل بيت و پشت كردن به توصيه‌هاى مؤكّد پيامبر صلّى اللّه عليه و آله در اين زمينه بود ، كه خوش بينانه‌ترين قضاوت ، اين است كه آنها « اجتهاد در مقابل نص » كردند و انجام وصاياى پيامبر صلّى اللّه عليه و آله را به مصلحت مسلمين ندانستند .\r\nولى ، به هر حال آتش بياران اين معركه ، مهره‌هاى شناخته شدهء عصر جاهليّت و دشمنان قسم خورده‌اى همچون « ابو سفيان » و دار و دستهء او بودند كه به تدريج در خلافت اسلامى نفوذ كردند ، در آغاز پشت صحنه بودند و سرانجام روى صحنه آمدند و همه چيز را در اختيار خود گرفتند ، و فجايعى به بار آوردند كه در تاريخ بشريّت بىسابقه يا كم سابقه بود .\r\nاما در خطبهء بالا خط سير آنها را دقيقا ترسيم مىكند و سرانجام كارشان را بيان مىفرمايد .\r\nجالب اين كه : « ابن ابى الحديد » كه تعصّب خاصى در مسألهء خلافت بعد از پيامبر اكرم صلّى اللّه عليه و آله و خلفاى نخستين دارد ، با صراحت اعتراف مىكند كه نظر امام عليه السّلام در اين خطبه ، به مسألهء خلافت و ولايت است ، منتها با تكلّف زياد سعى دارد آن را مخصوص زمان « بنى اميه » بداند و جملهء « حتّى إذا قبض اللّه رسوله » را از « رجع قوم على الأعقاب » جدا سازد و به چهل سال بعد از آن پرتاب كند « 1 » ؛ همان توجيهى كه سستى آن بر هر كس نمايان است ؛ چرا كه\r\n\r\n\r\n","description":"","footnote":"\r\n( 1 ) شرح كلام « ابن ابى الحديد » و اعترافات و توجيهات ضعيف او را مىتوانيد در جلد 9 شرح نهج البلاغهء او صفحهء 134 به بعد مطالعه فرماييد .\r\n","page_name":" 738 ","page_number":738},
  {"content":"\r\n\r\nظاهر يا صريح كلام امام عليه السّلام اين است كه حركت به قهقرا بعد از پيامبر اكرم صلّى اللّه عليه و آله بلافاصله شروع شد ، و تاريخ هم نشان مىدهد كه جنايات « بنى اميه » ريشه‌هايى در عصر خلفا داشت .\r\nقابل توجه اين كه : در « صحيح بخارى » كه معتبرترين كتاب روايى اهل سنّت است به همين نكته اشاره شده كه پيامبر اكرم صلّى اللّه عليه و آله از حوادث دردناك بعد از خود خبر داد ؛ در حديثى مىخوانيم كه پيامبر اكرم صلّى اللّه عليه و آله فرمود : « يرد علىّ الحوض رجال من أصحابي فيحلّون عنه فأقول : يا ربّ أصحابي ، فيقول إنّك لا علم لك بما أحدثوا بعدك إنّهم ارتدّوا على أدبارهم القهقرى ؛ گروهى از ياران من روز قيامت در كنار « حوض كوثر » مىخواهند بر من وارد شوند ولى جلوى آنها را مىگيرند ، مىگويم : پروردگارا اينها اصحاب منند ! مىفرمايد : تو نمىدانى بعد از تو چه‌ها كردند ! آنها به عقب برگشتند ( و به سنن جاهليّت روى آوردند « 1 » ) ( جملهء « ارتدوا » قابل دقّت است ) .\r\nقابل توجه اين كه در « صحيح بخارى » چندين روايت در همين زمينه و در همين باب نقل شده است . كه همه نشان مىدهد پيغمبر اكرم صلّى اللّه عليه و آله از اعمال گروهى از اصحاب خود بعد از رحلتش نگران بود و اين تاييد روشنى است بر آنچه در خطبهء بالا پيرامون حوادث دردناك بعد از رحلت پيامبر صلّى اللّه عليه و آله آمده است .\r\nدر واقع پيامبر اكرم صلّى اللّه عليه و آله با اين بيان مىخواهد به ياران خود هشدار دهد كه مراقب باشند هر گونه تخلفى ، در قيامت مجازات دارد و سعى كنند جزء آن گروه متخلف نباشند .\r\n\r\nحسن ختام :\r\nجلد پنجم اين كتاب با خطبه صد و پنجاهم پايان مىيابد ، پايانى جالب و\r\n\r\n\r\n","description":"","footnote":"\r\n( 1 ) صحيح بخارى ، جلد 8 صفحهء 217 حديث 165 ( باب ما جاء في حوض النبيّ صلّى اللّه عليه و آله ) .\r\n","page_name":" 739 ","page_number":739},
  {"content":"\r\n\r\nزيبا چرا كه در ايّام ولايت از مسألهء ولايت اهل بيت عليهم السّلام سخن مىگويد همان ولايتى كه صراط مستقيم و طريق نجات و باز دارنده از هر گونه انحراف و خطاست .\r\nخداوند ! ما را بر ولايت آنها پايدار بدار ! و با ولايت آنها محشور بگردان ! و ما را از رهروان راستين راه آنها قرار ده ! إنك حميد مجيد و بالاجابة جدير و على كلّ شيء قدير ! پايان جلد پنجم محرم 1424 اسفند ماه 1381\r\n\r\n\r\n","description":"","footnote":"","page_name":" 740 ","page_number":740}
  ]