[
  {"content":"\r\n . \r\n","description":"","footnote":"","page_name":" شناسنامهء كتاب 1 ","page_number":1},
  {"content":"\r\n . \r\n","description":"","footnote":"","page_name":" شناسنامهء كتاب 2 ","page_number":2},
  {"content":"\r\n\r\nتذكرهء\r\nخواجه محمدبن صديق كججانى\r\nاز عرفاى قرن ششم هجرى\r\nتأليف\r\nحسن بن حمزة بن محمد الپلاسى الشيرازى\r\nترجمه از عربى به فارسى\r\nمولانا نجم الدين طارمى\r\nدر 811 هجرى\r\nاز انتشارات\r\nخانقاه احمد - تهران\r\n\r\n","description":"","footnote":"","page_name":" شناسنامهء كتاب 3 ","page_number":3},
  {"content":"\r\n\r\nنام كتاب : تذكرهء خواجه محمدبن صديق كججانى\r\nمؤلف : حسن بن حمزة بن محمد البلاسى الشيرازى\r\nمترجم : مولانا نجم الدين طارمى\r\nناشر : خانقاه احمدى\r\nنوبت چاپ : دوم\r\nتعداد : 3000 نسخه\r\nتاريخ انتشار : مردادماه 1368\r\nچاپ : شركت افست \" سهامى عام \"\r\n\r\n","description":"","footnote":"","page_name":" شناسنامهء كتاب 4 ","page_number":4},
  {"content":"\r\n\r\nكتاب تذكرهء\r\nحضرت شيخ العارف المحق المحقق صاحب الرموز والحقائق ومبين الرسوم والطرائق قدوة السالكين وقبلة الناسكين ومطاع اعاظم السلاطين ومتبوع اكارم الخواقين سلطان العارفين وبرهان المتقين الواصل الى جوارالله المنجى الخواجه شمس الملة والحق والحقيقة والطريقة والدين محمد بن صديق بن محمد الكججى رحمة الله عليه واحسن الينا واليه .\r\n\r\n","description":"","footnote":"","page_name":" شناسنامهء كتاب 5 ","page_number":5},
  {"content":"\r\n . \r\n","description":"","footnote":"","page_name":" شناسنامهء كتاب 6 ","page_number":6},
  {"content":"\r\n\r\n\r\nمقدمه\r\nبسمه تعالى شأنه آذربايجان كه يكى از استانهاى مهمّ كشور ماست از ديرباز مهد علم و دانش و پيوسته مقرّ دانشمندان و فضلا و عرفاى بزرگ بوده است .\r\nعلما و بزرگان اهل معرفت از اكناف جهان براى كسب دانش و استفاده از محضر ارباب معرفت بدانجا مىرفته‌اند .\r\nچنانچه مسافرت حكيم ناصر خسرو قباديانى مروزى « 1 » و سعدى شيرازى « 2 » و عارف شهير نجم الدّين كبرى « 3 » به تبريز در تذكره‌ها مندرج است .\r\nعرفا و بزرگانى از اين سرزمين برخاسته‌اند كه نام آنان\r\n\r\n\r\n","description":"","footnote":"\r\n( 1 ) . وفات وى سال 424 هجرى بوده است .\r\n( 2 ) . وفات شيخ سعدى 691 هجرى بوده است .\r\n( 3 ) . وفات و شهادت وى به دست مغول در 618 هجرى اتّفاق افتاده است .\r\n","page_name":" مقدمه 1 ","page_number":7},
  {"content":"\r\n\r\nدر تمادى قرون زبان‌زد خاص و عام ، وصيت شهرتشان در دورترين نقاط دنيا طنين‌انداز شده است ، مانند شمس الدّين تبريزى كه جاذبه معنوى او شور و غوغاى عجيبى در نهاد مولانا جلال الدّين رومى - صاحب مثنوى - ايجاد كرده و چنان او را مجذوب و شيفته خود ساخته كه غزليّات ديوان خود را به نام « شمس » و اظهار علاقه و دلبستگى به آن عارف بزرگ به نظم آورده است .\r\nو مانند شيخ محمود شبسترى صاحب گلشن راز كه در عصر سلطان محمّد خدابنده از سلاطين مغول ، در تبريز ظهور نموده و كتاب گلشن راز را در هجده‌سالگى به نظم آورده است و فضلا و عرفاى بزرگ كه با نوشتن شرحهاى مختلف هر كدام به قدر ظرفيّت خود از معانى آن ، معارف كلّى اقتباس نموده و به رشته تحرير آورده‌اند .\r\nاز ديگر عرفا و بزرگان آن خطّه ، عارف كامل ، و جامع اسرار معرفت و تحقيق ، خواجه محمّد بن صدّيق كججانى را بايد نام برد ، كه اين رساله به قلم حسن بن حمزة بن محمّد پلاسى شيرازى در شرح حال و سخنان معرفت‌آميز آن عارف بزرگ نگارش يافته است كه ابتدا به زبان تازى بوده و بعدا نجم الدّين طارمى در سال 811 هجرى با اشاره شيخ الاسلام\r\n\r\n","description":"","footnote":"","page_name":" مقدمه 2 ","page_number":8},
  {"content":"\r\n\r\nمغيثاى كججى آن را از زبان تازى به فارسى ترجمه كرده است .\r\nسلسله نسب خواجه محمّد بن صدّيق كججانى با قطع نظر از مقام عرفانى و نسبت معنوى با يازده واسطه به خاندان ولايت و امام چهارم حضرت سجّاد عليه السلام مىپيوندد .\r\nوى در دوره سلطنت آباقا خان بن هلاكو از پادشاهان مغول « 4 » در تبريز مىزيسته و در ذىحجّه سال 677 هجرى در سن 66 سالگى درگذشته است ، مزارش در روستاى كججان نزديك روستاى لاله از دهات تبريز كه مدفن گروهى از مشايخ كججان است زير قبّه محقّرى واقع گرديده است ، و اكنون هم آثارش باقى است ، و بر سنگ مزارش چنين نوشته شده : هذا روضة الفقير الى اللّه الكبير محمّد بن الحاج صدّيق بن محمّد سنه سبع و سبعين و ستّمائة ( 677 هجرى ) وى در ميان عرفاى معاصر خود به دقّت اشارت و لطف معانى و قوّت سخن معروف بوده است .\r\nشيخ محمود شبسترى صاحب گلشن راز « 5 » در سعادت‌نامه گويد :\r\n\r\n\r\n","description":"","footnote":"\r\n( 4 ) . جلوس آباقا خان پس از هلاكو خان در سال 663 بوده است .\r\n( 5 ) . وفات وى در سال 720 هجرى اتّفاق افتاده و مزارش در قريه شبستر است .\r\n","page_name":" مقدمه 3 ","page_number":9},
  {"content":"\r\n\r\n رفت يك روز ابلهى نادان * پيش خواجه محمّد كججان\r\nگفت اى خواجه هرچه هستم من * راست بشنو قبول كن سخنم\r\nخواجه گفتا كه آفتاب گواه * مىنخواهد به روشنى ز افواه !\r\nنور خورشيد خود گواه خود است * هم تو بشنو كه داد را ستد است\r\nبس جواب لطيف روشن داد * دَرَج آن بزرگ عالى باد\r\nهمه الفاظ وى از اين‌سان است * همچو خورشيد و مه دُرافشان است\r\nراستى هست معدن دل و جان * همگى خاك توده كججان\r\nمرد توحيد خود نگويد ، من * گرچه باشد چو جرم خور روشن \r\nخواجه محمّد عصّار تبريزى گويد : « 6 »\r\n\r\n\r\n","description":"","footnote":"\r\n( 6 ) . صفحه 533 روضات الجنان چاپ تهران با حواشى فاضل محترم سلطان القرّائى .\r\n","page_name":" مقدمه 4 ","page_number":10},
  {"content":"\r\n\r\n شيخ كججى خواجه محمّد سخنى خوش * گفته است اگر مرد رهى آن سخنت بس\r\nگفتا كه چنان راه شريعت سپر اى دوست * كانگشت خطا بر سر حرفت ننهد كس\r\nوانگاه چنان راه طريقت سپر و رو * كانگشت تو حرف دگرى را نكند مسّ \r\nحافظ حسين كربلائى تبريزى صاحب روضات الجنان كه خود از سالكان طريقت سلسله عليّه ذهبيّه بوده ، مىنويسد :\r\nخواجه اوّل به شغل زراعت اشتغال داشته و امّى بوده ، ولى در اثر تربيت جدّ خود به اعلا مقامات كشف و شهود رسيده ، چنانچه ملوك و اكابر زمان انفاس او را غنيمت شمرده ، و جهت استفاضه و استفاده از وى به حضورش مىشتافته‌اند .\r\nمولوى درباره اين قبيل عارفان مىفرمايد : « 7 »\r\n دفتر صوفى سواد و حرف نيست * جز دل اسپيد همچون برف نيست\r\nزاد دانشمند آثار قلم * زاد صوفى چيست انوار قِدَم \r\n\r\n\r\n","description":"","footnote":"\r\n( 7 ) . جلد 2 مثنوى مولوى صفحه 108\r\n","page_name":" مقدمه 5 ","page_number":11},
  {"content":"\r\n\r\n همچو صيّادى پى اشكار شد * گام آهو ديد و بر آثار شد\r\nچند گاهش گام آهو در خور است * بعد از آن خود ناف آهو رهبر است\r\nچونكه شُكر گامْ كرد و ، ره بريد * لا جرم زان گام بر كامى رسيد\r\nرفتن يك منزلى بر بوى ناف * بهتر از صد منزل و گام و طواف\r\nسير زاهد هر مهى تا پيشگاه * سير عارف هر دمى تا تخت شاه\r\nآن دلى كو مطلع مهتابهاست * بهر عارف فتحت ابوابهاست\r\nبا تو ديوار است با ايشان در است * با تو سنگ و با عزيزان گوهر است \r\nدر تاريخ حشرى مىنويسد :\r\nقاضى ناصر الدّين عبد اللّه بيضاوى در بدايت حال از شيراز به تبريز براى طلب منصب قضاوت شيراز به خدمت ارغون خان مىآيد و پس از رفت و آمد زياد ملاقات پادشاه ميّسر نمىشود ، ناچار خدمت خواجه محمّد كججى مىرود ، و\r\n\r\n","description":"","footnote":"","page_name":" مقدمه 6 ","page_number":12},
  {"content":"\r\n\r\nاز خواجه التماس مىكند كه مسألت او را به پادشاه برساند ، خواجه مىپذيرد و مىفرمايد كه پادشاه گاهى شب‌هاى جمعه به صحبت ما مىآيد ، به عرض مىرسانم ، شب جمعه كه پادشاه به خانقاه مىآيد قاضى را مضطرب مىبيند به پادشاه مىگويد كه از شما التماس مىكنم يك قاليچه جا در جهنم به اين شخص بدهيد ! پادشاه متحيّر مىشود كه آيا خواجه چه مىگويد ؟ خواجه مىگويد يعنى فرمان قضاوت شيراز را براى اين مرد مىخواهم . پادشاه مىگويد امر از شماست ، دادم ! چون قاضى سخن خواجه را مىشنود براى او درد و حالتى پديد مىآيد ، و نيز خواجه كججانى تصرّفى در قاضى مىكند كه شيراز و فكر قضاوت آن را فراموش مىكند ، ارادت دامن‌گيرش گشته و خدمت خواجه را اختيار مىكند و وى را فتوحات معنوى حاصل مىشود و صاحب مراتب عالى مىگردد .\r\n خاك ره مردم صاحب‌نظر * كحل بصر كن كه شوى ديده ور\r\nاز اثر صحبت اهل صفا * دل شود آيينهء گيتىنما \r\nو ضمنا ناگفته نماند :\r\nبا اينكه صاحب مجالس المؤمنين و نفحات الانس ، از\r\n\r\n","description":"","footnote":"","page_name":" مقدمه 7 ","page_number":13},
  {"content":"\r\n\r\nاكثر عرفاى مشهور نام برده‌اند ، مع‌ذلك نامى از محمّد بن صدّيق كججى در اين دو كتاب برده نشده ، و با اينكه در زمان خود با قطع‌نظر از مقام عرفانى از شاعران بنام بوده ، و ديوان او هم در ميان عارفان و شاعران مشهور بوده است ، به نظر مىرسد كه در دوره استيلاى مغول ديوان اين عارف از ميان رفته ، و نام او نيز به دست فراموشى سپرده شده و دليل آنكه اين عارف ، صاحب ديوان بوده نوشته تاريخ حشرى است ، در كتاب مزبور « 8 » كه راجع به مزارات تبريز نوشته مىنويسد : مزار فيض آثار خواجه محمّد بن صدّيق كججانى در قريه كججان اظهر من الشّمس است و خواجه شعر را بسيار خوب مىگفته و ديوان ايشان مشهور است و الحال هست و كججى تخلّص دارد .\r\nمؤيّد سخن حشرى نوشته تذكره دولتشاهى است ، در تذكره دولتشاه سمرقندى مىنويسد : « 9 »\r\nشيخ كجج تبريزى عارف و محقّق و سالك بوده ، سلاطين و اكابر معتقد او بودند ، خانقاهى به رونق داشته و\r\n\r\n\r\n","description":"","footnote":"\r\n( 8 ) . تاريخ حشرى چاپ سنگى سال 1303 هجرى قمرى در عهد وزارت حسن‌على خان امير نظام در تبريز به چاپ رسيده است ، صفحه 140 .\r\n( 9 ) . تذكره دولتشاهى به خطّ ميرزا محمّد ملك‌الكتّاب چاپ سنگى بمبئى سال 1305 هجرى قمرى .\r\n","page_name":" مقدمه 8 ","page_number":14},
  {"content":"\r\n\r\nهمواره در خانقاه او سماع و صفا مهيا بوده و فرش و روشنائى ، و شيخ را با وجود سلوك و كمال ، سخن‌هاست همه پرحال ، و ديوان او را در عراق و آذربايجان شهرتى است و اين غزل از شيخ است .\r\n ما در غمت به زارى جان باز ننگريم * در عشق تو بهر دو جهان باز ننگريم\r\nخوش‌خوش چو شمع ز آتش عشق تو فى المثل * گر جان ما بسوخت به جان باز ننگريم\r\nاسرار تو ز كون و مكان چون منزّه است * ما تا ابد به كون و مكان باز ننگريم\r\nسود دو كون در طلبت گر زيان شود * ما در طلب به سود و زيان باز ننگريم\r\nچون شد يقين ما كه توئى اصل هر گمان * در پرده يقين به گمان باز ننگريم\r\nدر كوى تو دواسبه بتازيم مردوار * هرگز به مركب و به عنان باز ننگريم\r\nدر بحر عشق گرچه كجج بر كنار رفت * ما از كنار تا به ميان باز ننگريم \r\nبارى شيخ محمّد بن صدّيق كججى آداب طريقت از\r\n\r\n","description":"","footnote":"","page_name":" مقدمه 9 ","page_number":15},
  {"content":"\r\n\r\nجدّش پير محمّد و او از پير محمّد نامى مشهور به پير ممدّ و او از پير صدّيق كردى و او از بابا احمد شادبادى و او از جدّ خود بابا نعمت و او از خواجه محمّد خوشنام تبريزى و او از اخى فرج زنجانى « 10 » و او از احمد بن سياه و او از ممشاد دينورى و او از جناب شيخ ابو القاسم جنيد بغدادى « 11 » و او از جناب شيخ سرىّ سقطى « 12 » و او مريد شيخ المشايخ ابو محفوظ معروف كرخى ، « 13 » كه جناب معروف نيز آداب طريقت را از حضور حضرت امام على بن موسى الرّضا عليه السّلام اخذ نموده و دربان آن حضرت بوده است .\r\nو بنا به بعضى روايات شيخ اخى فرج زنجانى مريد شيخ ابو العبّاس نهاوندى و او مريد محمّد بن خفيف و او مريد جناب شيخ جنيد بغدادى و او مريد جناب شيخ سرىّ سقطى بوده است .\r\nبارى اين كتاب در سال 1326 شمسى براى اوّلين بار بر حسب اشاره حضرت قطب العارفين وحيد الاوليا قدّس سرّه\r\n\r\n\r\n","description":"","footnote":"\r\n( 10 ) . در اوّل ماه رجب 457 هجرى درگذشته است .\r\n( 11 ) . ابو القاسم جنيد بغدادى قواريرى مولد و منشأ او در بغداد بوده و در سال 297 هجرى درگذشته است .\r\n( 12 ) . ابو الحسن سرىّ بن مغلّس السّقطى كه در سال 253 هجرى قمرى درگذشته است .\r\n( 13 ) . ابو محفوظ معروف كرخى در سال 200 هجرى قمرى درگذشته و مزارش در بغداد است .\r\n","page_name":" مقدمه 10 ","page_number":16},
  {"content":"\r\n\r\nتحت نظر حضرت قطب العارفين آقاى حاج ميرزا محمّد على حبّ حيدر - ابو الفتوح - قدّس سرّه در تهران چاپخانه پاكت‌چى به چاپ رسيده چون اخيرا نسخه‌هاى آن كمياب ، و مطالعه آن براى اهل حال و سالكين الى اللّه و اطّلاع از روش عرفاى كاملين بسيار لازم بود ، بر حسب اشاره جناب قطب الاولياء الكاملين و برهان الاصفياء الواصلين مير برنا حضرت استاد دكتر عبد الحميد گنجويان اطال اللّه بقاه و ارواحنا فداه و ادام اللّه ايام افاضاته الولويّة در تهران نسبت به تجديد چاپ آن اقدام گرديد .\r\nاميد مورد قبول حضرت معظّم له واقع و مورد استفاده اهل ذوق و عرفان قرار گيرد .\r\nتهران - مورخ 14 مهرماه 1367 شمسى حقير - احمد خوشنويس\r\n\r\n","description":"","footnote":"","page_name":" مقدمه 11 ","page_number":17},
  {"content":"\r\n . \r\n","description":"","footnote":"","page_name":" مقدمه 12 ","page_number":18},
  {"content":"\r\n\r\n\r\n[ مقدمه مترجم 
  ]\r\nبسم اللّه الرّحمن الرّحيم بعد از تقديم وظايف حمد حضرت احديّت و تمهيد مراسم ثناى بارگاه صمديّت تعالى شأنه و جلّ سلطانه و ترتيب رواتب « 1 » صلوات ناميات « 2 » و تحف تحيّات زاكيات بر روضهء مطهّرهء خواجهء كائنات به مشهد معطّر خلاصهء موجودات ؛ شعر :\r\n محمّد ( ص ) عربى سرور جميع رسل * كزو شكفته شود در رياض دين صد گل \r\nعليه من الصّلاة افضلها و من التّحيّات اذكيها و اكملها كلّما ذكره الذّاكرون و كلّما سهى عنه الغافلون « 3 »\r\nچنين گويد مسكين بن مسكين تراب اقدام الصّالحين الفقير\r\n\r\n\r\n","description":"","footnote":"\r\n( 1 ) . دائم\r\n( 2 ) . فراوان\r\n( 3 ) . بر او باد برترين و بهترين درودها و پاكيزه‌ترين و كاملترين سلام‌ها هر زمان كه يادكنندگان از او ياد كنند ، و هر زمان كه غافلان او را فراموش كنند .\r\n","page_name":" 1 ","page_number":19},
  {"content":"\r\n\r\nالى اللّه الغنى نجم الطّارمى تجاوز اللّه عن هفواته بمحمّد و آله و ذرّيّاته : كه در شهور سنه احدى عشرة و ثمانمائة بر مقتضاى :\r\nالا انّ للّه فى ايام دهركم نفحات الا فتعرّضوا لها « 4 » رساله‌اى از مؤلّفات علّامه مرحوم سعيد الواصل الى جوار اللّه المجيد تاج الملّة و الدّين حسن بن حمزة بن محمّد الشّيرازى الپلاسى الصّوفى تغمّده اللّه بغفرانه و اسكنه على غرف جنانه ، به مطالعه اين فقير حقير رسيد ، مشتمل بر درر شاهوار از بحر زخّار قطب الاولياء و الابرار الّذى لم يسمح بمثله الادوار ، ما دار الفلك الدّوار ، المجلس على سرير سلطنة الولاية باجماع اولياء عصره ، سلطان المشايخ و العارفين باتّفاق اصفياء دهره ، السّالك الربّانى و النّاسك الصّمدانى ، غياث الحقّ و الطّريقة و الحقيقة و الدّين خواجه محمّد كججانى طيّب اللّه تعالى ثراه و جعل مقاعد الصّدق منقلبه و مثواه .\r\nشعر :\r\n سلام و غفران على ذلك الثّرى * و روح و ريحان على ذلك المثوى « 5 » \r\nحقّا كه هر كلمه از آن از جوامع كلم بود و هر قرينه گنجينهء\r\n\r\n\r\n","description":"","footnote":"\r\n( 4 ) . آگاه باشيد كه خداى را روزهائى از روزگار شما وزش بوهائى خوش است ، خود را در معرض و گذرگاه آن قرار دهيد .\r\n( 5 ) . درود و آمرزش خدا بر آن تربت پاك باد و آسايش و ريحان بر آن جايگاه باد .\r\n","page_name":" 2 ","page_number":20},
  {"content":"\r\n\r\nمعارف و حكم ، و من شأنها ان يكتب بالنّور على نحور الحور و ترقم بسواد العين على سو يداء القلب الحزين المهجور « 6 » منطوى بر كنوز رموز الهى ، و محتوى بر غوامض اسرار و حقايق و معارف نامتناهى ؛ ليكن چون آن جواهر زواهر معرفت از آن بحر محيط طريقت ، به حقيقت به عبارت فارسى و لغت پهلوى صادر شده بود و مؤلف رساله ، آن سوانح غيبيّه و شواهد عينيّه را لباس عربى پوشانيده ، فارسىنويسان عجمى زبان از مطالعه آن حظّى نداشتند و عرايس آن نفايس را من وراء حجاب مستور و مهجور مىگذاشتند ؛ جناب ولايت مآب سعادت اياب شيخ شيوخ الاسلام ملجأ الخواص و العوام قطب فلك المعارف مركز دائرة العوارف سليل سلاطين مشايخ المحققين نتيجة اولياء اللّه المتعبّدين ، بيت :\r\n ستوده عادت و پاكيزه خلق و روشن راى * خجسته طلعت و شيرين حديث و روح‌فزاى \r\nالّذى رفعه اللّه مكانا عليّا و جعل محبّته و طاعته على التبارزة حتما مقضيّا خلّد اللّه ظلال عواطفه على المسلمين مغيثا كججيّا كه درّ صدف ولايت و باكورهء بوستان معرفت و درايت\r\n\r\n\r\n","description":"","footnote":"\r\n( 6 ) . از شأن آن سخنان اين است كه با نور در گردن حور نوشته شود و با سياهى چشم در سويداى قلب اندوهناك و هجران ديده رقم پذيرد .\r\n","page_name":" 3 ","page_number":21},
  {"content":"\r\n\r\nاست ، شعر :\r\n ورث الولاية كابرا عن كابر * كالرّمح انبوبا على انبوب « 7 » \r\nاز اين فقير حقير التماس نمود كه آن رساله را ترجمه نوشته شود . گفتم : هيهات اين الدّر من الصّدف و الزّبرجد من الخزف در معرض محمّد عربى ، سلمان فارسى را چه مجال نطق بود ، و در مقابله جواهر زواهر انورى قلب عسجدى چگونه رواج يابد .\r\nمدّتى مديد به لعلّ و عسى و سوف و ربّما تعلّل مىنمود و اقدام بر اين امر خطير در خاطر فاتر نمىبود . شعر :\r\n به صد منزل بدم زين دور جانا * كه تا بر من مگيرد هيچ دانا \r\nليكن چون اقراح « 8 » و الحاح به غايت رسيد ، و تأكيد و مبالغه به نهايت انجاميد ، شروع كرده شد برحسب مقدور ، و المأمور كما قيل معذور ، پس به قدر فهم قاصر خود و مناسب مشرب حوصلهء ابناء روزگار فحواى آن كلمهء قدسى و ترجمهء آن معارف و حقايق قدّوسى به عبارت مختصر فارسى قلمى شده و الّا : شعر :\r\n\r\n\r\n","description":"","footnote":"\r\n( 7 ) . ولايت را به ارث برده از بزرگى ، پس از بزرگى ، مانند نيزه كه هر گره از نى آن پيوسته به گره ديگرى است .\r\n( 8 ) . يعنى چيزى را به زور از كسى خواستن .\r\n","page_name":" 4 ","page_number":22},
  {"content":"\r\n\r\n تأمّل تحت ذاك الصّدغ خال * لتعلم كم خبايا فى زوايا « 9 » \r\nو مأمول و ملتمس و مسئول از مكارم اخلاق آن يگانه آفاق و مطالعان اين اوراق آنكه بعد العثور بر مواضع عثرات و عند الوقوف بر مواقع زلات ذيل عفو و اقالت پوشانند و ظلّ عنايت و افاضت گسترانند . شعر :\r\n على انّنى راض بان احمل الهوى * و اخلص منه لا علىّ و لا ليا « 10 » \r\nو اللّه المستعان و به الحول و القوّة و التّكلان .\r\n\r\n\r\n","description":"","footnote":"\r\n( 9 ) . دقّت كن كه زير اين موهاى بناگوش خالى ( نقطه سياه ) است تا بدانى كه چه گنجينه‌ها در گوشه‌ها مخزون است !\r\n( 10 ) . بر اينكه من خوشنودم كه بار عشق او را بر دوش گيرم و از او خلاص شوم كه نه به زيان من و نه به سود من باشد .\r\n","page_name":" 5 ","page_number":23},
  {"content":"\r\n . \r\n","description":"","footnote":"","page_name":" 6 ","page_number":24},
  {"content":"\r\n\r\n\r\nشرح حال مؤلف رساله و عزيمت او از دار العلم شيراز به دار الملك تبريز و رسيدن او به حضرت خواجه و تصرّف خواجه در باطن او رحمة اللّه عليهما\r\nچنين گويد مولاناى مرحوم سعيد الواصل الى جوار اللّه المجيد تاج الملّة و الدّين حسن بن حمزهء شيرازى پلاسى صوفى رحمة اللّه عليه كه :\r\nچون بر حسب هدايت ازلى و سعادت لم‌يزلى در عنفوان شباب و ريعان عمر زودشتاب ، اين فقير را توفيق متابعت سنّت و شريعت حضرت رسالت صلّى اللّه عليه و آله و سلّم رفيق شد و بعد از اكتساب علوم دينى و اقتناى معارف يقينى ، محبّت ارباب قلوب در سويداى قلب سليم جاى گير آمد ، درد طلب گريبان جان گرفته از محلّى كه مسقط رأس و محلّ استيناس بود بيرون آورد . و مقدّر ارزاق و آجال و مدبّر امور و احوال تعالى شأنه\r\n\r\n","description":"","footnote":"","page_name":" 7 ","page_number":25},
  {"content":"\r\n\r\nو جلّ سلطانه بر مقتضاى :  نَحْنُ قَسَمْنا بَيْنَهُمْ مَعِيشَتَهُمْ  « 11 » راتبه رزق و روزى بر مملكت آذربايجان كه مهبط انوار معرفت و ايمان است حوالت فرمود ، پس طايعا و راغبا فرمان الهى را انقياد نمودم و عزيمة الرّجال بر سفر و ترحال مصمم گردانيدم .\r\nشعر :\r\n « رزقى تشتّت فى البلاد و انّما * اسعى لجمع شتاته و اطوف\r\nفكانّنى قلم باصبع كاتب * و كانّ رزقى بالبلاد حروف » « 12 » \r\nچون به مدينة الاسلام تبريز رسيدم الحق شهرى مروّح باصفا و خطّه‌اى معمور دلربا ديدم و علما و مشايخ را از علوم ظاهر و معارف باطن نور على نور - بلدة طيّبة و ربّ غفور .\r\nشعر .\r\n لقد جمعت فيها المحاسن كلّها * و احسنها الايمان و اليمن و الامن « 13 » \r\n\r\n\r\n","description":"","footnote":"\r\n( 11 ) . قسمتى از آيه 31 از سوره 43 ما روزى و معيشت آنها را در ميانشان قسمت كرديم .\r\n( 12 ) . روزى من در شهرها پراكنده شده و من كوشش دارم كه آن پراكنده‌ها را گرد آورم و مىگردم ، گويا من خامه‌اى هستم در ميان انگشت نويسنده ، و روزى من در شهرها مانند حروف است .\r\n( 13 ) . به راستى تمام نيكوئىها در شخص او گرد آمده كه بهترين آنها ايمان و فرخندگى و آسايش است .\r\n","page_name":" 8 ","page_number":26},
  {"content":"\r\n\r\nعلى الفور از صميم دل و جان قصد قريهء كججان كردم و چون آوازه وصيت آن كعبه طايفان شنيده بودم ، به حضور فيض‌بخش شيخ عارف ربّانى و مرشد يگانهء صمدانى ، قطب عصره و غوث دهره ابى عبد اللّه محمّد بن صدّيق بن محمّد الكججانى قدّس اللّه سرّه ، و رفع فى الكونين ذكره مشرّف و مستسعد گشتم . او را صاحب كمالى يافتم كه حق بندگى و عبوديّت حضرت الوهيت ، به واجبى به تقديم مىرسانيد ، و مال و بدن و نفس نفيس خود را در مصالح مسلمانان مصروف مىگردانيد تا شادى به دلى رساند و نفوس و اموال و اهل و عيال مؤمنان را از ورطهء ملالت و ضجرت باز رهاند و به ميامن تأييدات ربّانى و توفيقات سبحانى متصرّف بود در اهل عصر خود ، از ملوك و سلاطين و رعايا و خواص و عوام مؤمن و كافر ، به مرتبه‌اى كه هيچ فردى از افراد انسانى مخالفت اشارت آن سالك ربّانى و ناسك صمدانى جائز نداشتى و در اوامر و نواهى مطيع و منقاد او بودندى .\r\nو همچنان‌كه به حسب ظاهر متصرّف بود در اموال و ابدان عالميان بنا بر رعايت مصلحت ايشان ، در قلوب و بواطن ايشان نيز متصرّف بود به قانون شرعى و حكمى و تفهيم و تعليم لدنّى رحمانى . و از تفاسير و اسرار رموز قرآنى كه در\r\n\r\n","description":"","footnote":"","page_name":" 9 ","page_number":27},
  {"content":"\r\n\r\nسينهء بىكينهء او به وديعت نهاده بودند به زبان و مشرب هر طايفه چنان ادا كردى كه بر آن مزيدى متصوّر نبودى و آنچه حقّ هر سالكى و حظّ هر طالبى بودى از تفسير و تأويل و معارف و حقايق به دو رسانيدى ، و بر مقتضاى كلّموا النّاس على قدر عقولهم « 14 » از طور استحقاق هر يك تجاوز نكردى و ظاهرا و باطنا به سيرت عدل و انصاف اتّصاف داشت . و افعال و اقوال او از هواى نفس و ريا پيراسته ، بلكه وجود مباركش مظهر اصلاح عالم و عالميان بود در ظاهر نسبت با جمهور خلايق و در باطن نسبت با اهل بصيرت و ارباب كشوف و اصحاب معاملات ، به حسب مراتب و احوال و قوّت و ضعف و استعدادات ايشان . شعر :\r\n خلق را فىالجمله در شادىّ و غم * مقتدائى بود در عالَم علَم\r\nهركه بيمارى و سستى يافتى * از دم او تندرستى يافتى \r\n\r\n\r\n","description":"","footnote":"\r\n( 14 ) . حديث نبوى است كه در سفينة البحار نقل شده كه آن حضرت فرمود : با مردم به اندازه فهم و عقل‌هاشان سخن گوئيد .\r\n","page_name":" 10 ","page_number":28},
  {"content":"\r\n\r\n\r\nحكايت مجلس دوّم مولانا مشار اليه با حضرت خواجه قدّس سرّه و تصرّف كردن خواجه در او و مقيّد شدن مولانا به قيد ارادت و اعتقاد\r\nبعد از آنكه اين فقير ضعيف در فصل خريف به عتبه‌بوسى آن آستان ولايت آشيان مشرّف گشته بود و آن حضرت بر مقتضاى اتّقوا فراسة المؤمن فانّه ينظر بنور اللّه « 15 » در مملكت وجود اين شكسته سير كرد ، و مشرب و استعداد و موانع و حجب به تمامى بر او منكشف شد ، در همان مجلس اوّل روى مبارك به يكى از مريدان و ملازمان خود آورده بود كه او را محمّد اسكاف گفتندى و به لفظ مبارك در حق اين فقير فرمود كه : « اگر اين‌بار گران بر دوش و گردن اين شخص نبودى ، او از اهل ديه ما شدى و در دايرهء فقر و مسكنت درآمدى » .\r\n\r\n\r\n","description":"","footnote":"\r\n( 15 ) . حديث نبوى است كه در جامع الصغير سيوطى ج 1 صفحه 9 نقل شده كه فرمود :\r\nبپرهيزيد از دريافت و هوشيارى مؤمن ، زيرا كه وى با نور الهى مىنگرد .\r\n","page_name":" 11 ","page_number":29},
  {"content":"\r\n\r\nالقصّه صحبت‌ها داشته و بعد وداع نموده به شهر آمدم .\r\nباز شبى از شبهاى زمستان متوجّه قريهء كججان شدم ، چون صبح طلوع كرد بدانجا رسيدم و در منزل آن بزرگ دين درآمدم ، احرام نماز صبح بسته بود و مولانا جلال الدّين قفّالى و پسرش مولانا كمال الدّين قفّالى به دو اقتدا كرده بودند ، من نيز اقتدا كردم . خواجه رحمة اللّه عليه در ركعت اوّل بعد از فاتحه ،   قُلْ يا أَيُّهَا الْكافِرُونَ   خواند و در ركعت دوّم ، سورهء اخلاص و چون از نماز و اوراد فارغ شد ، برخاستم و بر او سلام كردم و دست مباركش ببوسيدم ، جواب سلام بگفت و چنان كه مقتضاى مكارم اخلاق او بود ترحيب و پرسش فرمود ، بعد از آن گفت : تو آن فقيهى كه در فصل پائيز پيش ما آمده بودى ؟ و چون مرا در انواع علوم يد بيضا بود و خواجه بر سبيل استخفاف بدين عبارت با من خطاب كرد از اين سخن برنجيدم و نفسم در حركت آمد گفتم : بلى من آن شخصم امّا از آن بار گران كه بر پشت داشتم يك نيمه در تبريز گذاشتم .\r\nچون خواجه رحمة اللّه عليه دانست كه من از آن عبارت رنجيدم و اين جواب به تلقين نفس گفتم ، تبسّم فرمود و گفت :\r\nآنچه گفتى راست گفتى كه اگر نيمهء آن بار گران بجاى نمىگذاشتى در اين سرما و شب زمستان به ديه ما نمىتوانستى\r\n\r\n","description":"","footnote":"","page_name":" 12 ","page_number":30},
  {"content":"\r\n\r\nآمدن ، بعد از آن گفت كه : قرآن ياد دارى گفتم : بلى ! گفت : از بهر ما پنج آيت بخوان ، برحسب اشارت گفتم اعوذ باللّه السّميع العليم من الشّيطان الرّجيم و اين آيت آغاز كردم  وَ إِذا أَنْعَمْنا عَلَى الْإِنْسانِ أَعْرَضَ وَ نَأى بِجانِبِهِ وَ إِذا مَسَّهُ الشَّرُّ فَذُو دُعاءٍ عَرِيضٍ  « 16 » و تا آخر سوره بخواندم . پس روى مبارك به مولانا جلال الدّين قفّالى آورد و گفت : تفسير قرآن بر علما خوانده‌اى ؟ گفت نه .\r\nاز او اعراض فرمود و التفات به جانب من كرد و گفت : تو خوانده‌اى . گفتم : بلى ! فرمود : كه بر كه خوانده و در كدام شهر خوانده‌اى ؟ گفتم : در شهر موصل بر دانشمند بزرگى خوانده‌ام كه او را شيخ موفّق الدّين كواشى گويند و آن بزرگ دين و پيشواى اصحاب يقين مدّت چهل سال در مسجد جامع مجاور و معتكف بود و تفسير صغير و كبير كواشى او تأليف كرده است و من بر او تفسير صغير خوانده‌ام .\r\nخواجه رحمة اللّه عليه فرمود كه : آيتى چند كه برخواندى از بهر ما تفسير آن بگوى ، آغاز كردم و به زبان فارسى تفسير ظاهر آن آيت‌ها گفتم ، خواجه تحسين فرمود و گفت : آنچه بيان كردى تفسير ظاهر بود ، شنيديم ، اما اگر از بطون و اسرار و\r\n\r\n\r\n","description":"","footnote":"\r\n( 16 ) . آيه 52 از سوره 41 هرگاه نعمتى به انسان داديم روى بگرداند و سپاس آن را بجا نياورد ، چون بدى و آفتى به او رسيد آن‌گاه به دعاى بسيار زبان گشايد .\r\n","page_name":" 13 ","page_number":31},
  {"content":"\r\n\r\nرموز قرآن چيزى فهم كرده‌اى بخيلى مكن و به گوش ما برسان ، زيرا كه رسول صلّى اللّه عليه و آله فرموده است كه : قرآن را ظهريست و بطنى و حدّى و مطّلعى تا هفت بطن ، تا نه بطن ، تا هفتاد بطن ، آنچه از اين معانى بر تو منكشف شده است بيان كن .\r\nگفتم : اى خواجه از اسرار و بطون قرآن آنچه حق تعالى مرا بر آن اطّلاع داده است و فهم كرده‌ام اگر آشكار كنم مىترسم كه شما را تحمّل شنيدن آن نباشد و منكر شويد و مرا به بدعت نسبت كنيد و كافر و دروغ‌گوى و زنديق خوانيد .\r\nخواجه رحمة اللّه عليه فرمود كه : از ما مترس و آنچه خداى تعالى بر تو گشاده است بگوى و هيچ انديشه مكن كه ما طايفهء درويشان موحّديم كه از اهل قبله محمّدى عليه السّلام كسى را به كفر نسبت نمىكنيم و اسرار الهى كه در سينهء آزادمردان وديعت نهاده باشند منكر آن نمىشويم . گفتم : از اين جهت كه تو صاحب كمال و درويشى ، تحمّل اسرار الهى توانى كردن ، بنا بر آنكه فقرا اهل اسرار و انوارند اما اين مرد فقيه ظاهرى كه مولانا جلال الدّين قفّالى است چگونه تحمّل اسرار باطن قرآن تواند كرد ؟ خواجه فرمود : راست گفتى .\r\nبعد از آن التفات به جانب مولانا جلال الدّين قفّالى كرد\r\n\r\n","description":"","footnote":"","page_name":" 14 ","page_number":32},
  {"content":"\r\n\r\nگفت : برخيز و بر اسب سوار شو و چاشت به خانه خود برسان ، شب تا روز با ما صحبت داشتى ترا اين مقدار كافى است .\r\nمولانا جلال الدّين گفت : اى خواجه اين صوفى مرد شيرين سخن خوش عبارت و فصيح زبانست و صاحب فضيلت مىنمايد ، من نيز مىخواهم كه سخن او بشنوم .\r\nخواجه فرمود كه : اى جلال الدّين برخيز و نام خداى تعالى ببر و به شهر خود رو و بر شنيدن سخنهاى صوفيان حرص منماى كه ايشان پادشاهانند و پادشاهان چون در ديهى فرود روند آن ديه را خراب كنند و عزيزان آن ديه را ذليل گردانند و سخنهاى پادشاهان ، پادشاه سخنها باشد و من بر تو مشفق و مهربانم و نمىخواهم كه تو سخنى بشنوى كه ترا تحمّل شنيدن آن نباشد ، زيرا كه اكثر علماى رسم را تحمّل شنيدن سخن علماى حقيقت نباشد . و سخنى كه در ترازوى علماى حقيقت تمام عيار باشد علماى نقل و حكماى عقل وزن و مقدار آن سخن ندانند زيرا كه علم علماى حقيقت علم لدنّى وجدانى ذوقيست و كسى كه در حدود ذوق و مقامات و منازل با ايشان شريك نباشد سخنهاى ايشان فهم نكند ، برخيز و به سلامت اعتقاد به خانه خود بازگرد . چنان كه پيش ما آمدى معتقد درويشان بودى ، هم به اعتقاد صحيح مراجعت كن ، مبادا كه از ما سخنى شنوى كه باطن تو از جهت ظاهر شريعت منكر آن\r\n\r\n","description":"","footnote":"","page_name":" 15 ","page_number":33},
  {"content":"\r\n\r\nشود ، و اگرچه آن سخن موافق باطن شريعت باشد . امّا چون ترا مشرب آن نباشد انكار درويشان كنى و كافر شوى و درويشان را به كفر نسبت كنى و حال آنكه تو پيش ما با اعتقاد درست آمدى . چون اين اعتقاد خلل پذيرد به ما زيان كرده باشى برخيز برو تا زيان نكنى .\r\nمولانا جلال الدّين را چون مجال سخن كردن زياده نماند به طريق انبساط و مطايبت « 17 » با خواجه گفت : تا چاشت پيش شما نخورم نمىروم .\r\nخواجه عليه الرّحمة فرمود برخيز و سخن دراز مكش كه هنوز آرد ما خمير نكرده‌اند و تنور نيفروخته‌اند .\r\nچون مولانا جلال الدّين معلوم كرد كه خواجه اين سخن از سر جدّ مىگويد ، برخاست و دست مبارك خواجه ببوسيد و با فرزند خود به جانب شهر روان شدند . و من نذر كرده بودم كه سه روز متواتر در صحبت خواجه طعام نخورم و صائم باشم .\r\nچون وقت چاشتگاه شد ، خادم طعام در نظر آورد و خواجه عليه الرّحمة دست مبارك به طعام دراز كرد و من چيزى نمىخوردم ، خواجه خاموش بود و اندك طعامى تناول فرمود و به خادم اشارت فرمود كه سفره بردار كه او چيزى نمىخورد . چون خادم سفره برداشت ، خواجه قدّس اللّه سرّه در\r\n\r\n\r\n","description":"","footnote":"\r\n( 17 ) . شوخى و خوشحالى .\r\n","page_name":" 16 ","page_number":34},
  {"content":"\r\n\r\nسخن شروع كرد و سؤالهاى عجيب و غريب مىفرمود از معانى مشكلات و متشابهات قرآن و احاديث نبوى ( ص ) كه متعلق بود به حقيقت كه باطن شريعت است و اين ضعيف از آن جواب مىگفتم برحسب آنچه حق تعالى در آن وقت بر من مىگشود و جوابها كه هرگز ندانسته بودم و بر خاطرم نگذشته بود و از هيچ آفريده نشنيده بودم و در هيچ كتابى نخوانده بودم ، تا غايتى از آن كلمات كه در آن زمان از من صادر مىشد ذوقى و صفائى و طربى به باطن من راه مىيافت و تعجّب مىكردم كه اين اسرار الهى از من چگونه ظاهر مىشود ؟ پس به حقيقت دانستم كه صدور اين كلمات و ظهور اين اسرار و اشارات از بركات نظر و انفاس متبرّكه و علوّ همّت حضرت خواجه است قدّس اللّه سرّه .\r\nو بدين صفت سه روز در صحبت خواجه بودم و چيزى نخوردم ، نه شب و نه روز . چون خادم طعام بياوردى خواجه عليه الرّحمة دو سه لقمه كوچك بخوردى و به خادم گفتى بردار كه او نمىخورد . چون صبح روز چهارم طلوع كرد ، نماز بگذارديم . عادت خواجه عليه الرّحمة آن بودى كه بعد از نماز صبح شمع را بنشاندى و سر مبارك به گريبان فروبردى و مريدان و اصحاب متابعت كردندى و قطعا هيچ آفريده سخن\r\n\r\n","description":"","footnote":"","page_name":" 17 ","page_number":35},
  {"content":"\r\n\r\nنگفتى و هيچ يك اوراد و اذكار ديگرى را ندانستى . تا آفتاب به مقدار يك نيزه مرتفع شدى ، بعد از آن سر از گريبان برآوردى و مريدان نيز موافقت كردندى . چون روز چهارم سر از گريبان برآورد التفات به جانب من كرد و گفت : اى مولانا چيزى بگو .\r\nگفتم : اى خواجه امروز سؤال از آن من است و جواب از آن شما تا همچنان كه من سخن گفتم شما مرا شناختيد شما نيز سخن بگوئيد تا من شما را بشناسم چه گفته‌اند : تكلّموا حتّى تعرّفوا فانّ المرء مخبوء تحت لسانه و انظر الى ما قال و لا تنظر الى من قال « 18 » خواجه قدّس سرّه فرمود : آن‌كس كه اين سخن گفته است راست گفته است زيرا كه سخن مرد نشانه كمال اوست وقتى كه سخن او از سر ذوق و شوق باشد ، نه آنكه از كتابها يا از زبان مردم نقل كند ، و با وجود آنكه سخن‌هاى مرد كامل از سر ذوق و صفا آيد ، كسانى كه از مشرب او دور باشند به مجرّد استماع سخن او ، او را نشناسند و وزن و مقدار او ندانند . در كارخانهء فقر مغالطات بسيار است و تزلزل و اضطراب در اين قسم بيشمار . و هر مردى حكيم را و زنى\r\n\r\n\r\n","description":"","footnote":"\r\n( 18 ) . سخن گوئيد تا شناخته شويد زيرا شخص نهفته در زير زبان خود مىباشد ( و با سخن شناخته مىشود ) ، بنگر كه چه گفته و منگر كه ، كه گفته و در كلمات قصار حضرت على عليه السّلام است كه آن حضرت فرمود : « المرء مخبوء تحت لسانه » كه جامى در ترجمهء آن گويد :\r\n مرد پنهان بود به زير زبان * تا نگويد سخن ندانندش \r\n","page_name":" 18 ","page_number":36},
  {"content":"\r\n\r\nصحيح است و وزن شخص به حسب امور و احوال ظاهرى و باطنى منقلب و متفاوت مىشود ، و ميزان باطن ثابت و راجح است ، و حكم باطن صحيح‌تر و ثابت‌تر از حكم ظاهر است ، و ميزان باطن محلّ اعتبار و اعتماد مرد حكيم است ، و وزن را اعتبار كرده مىشود در چهار چيز :\r\nيكى در مقام ادراك حقايق وجود ، و اهل اختصاص ربّانى در اين معنى متّفق‌اند .\r\nو ديگر در اسباب وصول به ادراك و آراء ، و افكار مردم درين باب مختلف است .\r\nو ديگر در معاملهء خالق ، و آن به قدر بصيرت شخص باشد به اعتقاد سابق ،\r\nديگر در معاملهء مخلوق ، و آن به سبب مراعات قراين باشد .\r\nپس بدانكه اطوار عمر مختلف است اگر شخصى را در طورى يا بى حكم جزم مكن بر او كه در آن‌طور است ، تا باطن حال او را امتحان نكنى و مقتضاى فطرت او را بر محك باطن نزنى ، و اگر نقصانى در عقل و فكر شخص يا بى ، ببايد دانست كه نقصان در حامل طبيعى است نه در ذات عقل و فكر ، زيرا كه عقل و فكر از عالمىاند كه در آن عالم تغيير نباشد پس ايشان\r\n\r\n","description":"","footnote":"","page_name":" 19 ","page_number":37},
  {"content":"\r\n\r\nقطعا متغيّر نشوند\r\nو هر ناقصى كه در صحبت كاملى باشد و آن مرد كامل در او تصرّفى كند اگرچه اين ناقص شخص او را به معاينه بيند و آواز و سخن او شنود در اوّل وهله تصرّف آن مرد كامل برو منكشف نشود زيرا كه او تصرّف از مقام اعلا مىكند و ناقص چون در مقام نازل باشد ادراك آن نكند بلكه اگر بعضى از ناظران و حاضران بر آن اطلاع يابند ، ايشان نيز به قدر درجات ايشان يابند ، در استعداد و قوّت و قابليّت و لفظ و عبارت از كشف آن معانى عاجز باشند مگر ميان طايفه‌اى كه ايشان در مقامات و اذواق متساوى باشند كه با يكديگر كشف آن معانى به لفظ و عبارت توانند كردن .\r\nو ببايد دانست كه مرد عارف را در هر نفسى ترقّى مجدّد حاصل شود .\r\nزيرا كه اسماء اللّه تعالى بر دلهاى اولياء اللّه در انفاس و اوقات مختلفه به فنون معارف تجلّى مىكند .\r\nپس مرد عارف را در هر نفسى و زمانى علمى حاصل شود به پروردگار خود كه سابقا او را حاصل نبوده باشد ، و آن علم از اثر تجلّى آن اسم خاص باشد در آن نفس و در آن زمان مخصوص .\r\n\r\n","description":"","footnote":"","page_name":" 20 ","page_number":38},
  {"content":"\r\n\r\nو از اينجاست كه مرد عارف هرگز در دو وقت بر يك حال نباشد . « 19 »\r\nو وقت عبارتست از چيزى كه ترا در حال خود عارض شود از نيك و بد و معرفت و جهل و همچنين اوقات زمانى را نيز وقت گويند بحسب آنكه حق تعالى در حقّ هر شخصى و هر نفسى و هر زمانى چيزى ايجاد مىكند .\r\nپس مرد عارف را منزلى و حدّى معيّن نيست كه آنجا توقّف كند ، زيرا كه آنچه مطلوب و محبوب و مقصود اوست حدّى و نهايتى ندارد . و چون حال بر اين موجب است پس هر مستمعى كه سخنى از متكلّمى شنود به مجرّد شنيدن من جميع الوجوه او را نتواند شناختن . و با وجود آنكه سخن او شنيدن ، ناگزير باشد او را از امتحان باطن احوال و مقتضيات فطرت و افعال و تصرّف و احوال او ، تا او را بشناسد ، و اگرچه گوينده و شنونده از اهل تساوى و در يك مقام باشند .\r\nو بر ارباب فضيلت و رجحان و مردان كامل صفت پوشيده نماند و از قولى و فعلى كه از ايشان صادر شود يا حالى كه از ايشان مشاهده كنند كمال ايشان از آن معلوم كنند .\r\nو هرگاه كه دو صاحب كمال كه در مقامات و ذوق و شوق\r\n\r\n\r\n","description":"","footnote":"\r\n( 19 ) . لا تكرار فى التجلّى ( تجلّى الهى تكراربردار نيست )\r\n","page_name":" 21 ","page_number":39},
  {"content":"\r\n\r\nمساوى باشند ، عام كالانعام و مردم نازل مرتبه سخن ايشان فهم نكنند زيرا كه ايشان در اوج و شرف كمالات باشند و ديگران در چاههاى نقصان و مذلّت .\r\nو هر صاحب كمالى كه او مشرف باشد و بر مراتب شريفهء وجوديّه ، فهم ديگران از درك عبارت او قاصر باشد . و هر صاحب دولتى كه حضرت عزّت از به دو فطرت او را ملك صفت آفريده باشد ، بهايم و حيوانات را بر حال او چگونه اطلاع باشد ؟ پس حقيقت قول ترا كسى فهم كند كه او حقيقت آن چيز دانسته باشد كه تو تعبير ازو مىكنى . و هيچ شك نيست كه آنچه به بصيرت توان ديد به بصر نتوان ديد ، پس اگر ترا بصيرت نباشد و در ظواهر مردم به بصر نظر كنى مگوى كه من مردى نديدم . زيرا كه مردان گنج صفت باشند و گنج بر روى زمين به چشم ظاهر نتوان ديد . بلكه مردان كامل مصحف حكمت الهى باشند ، اگر ترا ديدهء بصيرت باشد آن مصحف حكمت بخوانى و به حقيقت آن اقرار كنى ، يا خود از آن متنفّر شوى تا بدان كافر شوى .\r\nپس به مجرّد ديدن ظاهر اشيا قناعت مكن كه آن در دوزخ است و معرفت باطن اشيا حاصل كن كه آن در بهشت است .\r\nو مرد آن كس است كه چون بيابد ، بپرستد . و چون به\r\n\r\n","description":"","footnote":"","page_name":" 22 ","page_number":40},
  {"content":"\r\n\r\nيگانگى اقرار كند يگانه شود ، و چون به راه رود ببيند و چون بشنود ياد گيرد ، و غير خود را اثبات كند ، و خود را نفى كند ، و چون سخن گويد رنجور را شفا دهد .\r\nچون خواجه رحمة اللّه عليه از اين نوع سخن فارغ شد فرمود : اى مولانا كه در اين دو سه روز از تو علمهاى غريبه و معرفتهاى عجيبه به عبارتهاى لطيف و اشارتهاى شريف شنيدم كه اگر صفات و اخلاق و افعال و احوال تو مناسب آن مىبود تو لايق آن مىبودى كه امام و مقتداى عصر خود باشى و يگانهء دهر .\r\nليكن چون به ديدهء بصيرت در تو نظر مىكنم اقوال و افعال و حركات و سكنات و احوال ترا مخالف كلمات و علم تو مىبينم .\r\nپس پيش من درست و روشن شد كه حكمت غير حقيقت حكيم است و معرفت غير حقيقت عارف و علم غير حقيقت عالم ، مگر نسبت با حضرت عزّت تعالى شأنه كه علم او در حضرت احديّت ذات ، مغاير ذات او نيست و از او جدا نيست ، زيرا كه آنجا تعدّد به‌هيچ‌وجه تصوّر نتوان كرد .\r\nپس گاه باشد كه شخصى مسائل حكمت نقل كند و او به حقيقت سفيه باشد . و گاه باشد كه معرفت نقل كند و او در واقع\r\n\r\n","description":"","footnote":"","page_name":" 23 ","page_number":41},
  {"content":"\r\n\r\nعالم باشد و عارف نباشد ، و گاه باشد كه مسائل علوم نقل كند و او به حقيقت جاهل باشد\r\nپس از اينجا روشن شود ، به مجرد آنكه شخصى نقل حكمت يا معرفت يا علم كند از كتابها كه حكيمان و عارفان و عالمان نوشته‌اند - يا از زبان ايشان نقل كند - آن شخص نه حكيم باشد و نه عارف و نه عالم ، بل جاهلى باشد كه حكايتى مىگويد . - همچنان‌كه صدا ، و آن آوازيست كه از كوه يا قصرى بلند باز مىگردد - پس به حقيقت ، آن آواز آوازدهنده است نه از آن كوه و قصر ، و حال اين جاهل حكايت‌كننده ، از دو بيرون نيست ، يا عالم باشد به جهل خود يا جاهل باشد به جهل خود .\r\nاگر عالم باشد به جهل خود او به منزلهء بيمارى باشد كه بيمارى خود مىداند مستحقّ معالجه باشد و به معالجهء طبيب حاذق صحّت يابد .\r\nو اگر جاهل باشد به جهل خود او احمقى باشد مغرور و احمقى درديست بىدرمان كه قابل علاج نباشد - مگر بر سبيل ندرت - .\r\nو احمقى بيمارىايست كه مجموع انبيا و اوليا و حكما و اطبّا از معالجهء آن عاجزند ، تا غايتى كه عيسى پيغمبر عليه السّلام فرموده است كه : مجموع بيماريها و رنجهاى عالم و\r\n\r\n","description":"","footnote":"","page_name":" 24 ","page_number":42},
  {"content":"\r\n\r\nعالميان را معالجه كردم مگر احمقى را كه از معالجهء آن عاجز ماندم . « 20 »\r\nبعد از آن فرمود كه : اى مولانا بگو كه تو از اين دو گروه از كدام گروهى ؟ از آن گروه جاهلانى كه عالم باشند به جهل خود ، يا از آن جاهلان كه جاهل باشند به جهل خود ؟\r\nو اين قسم دوّم جهل مركّبست . و آن عبارت از عدم علم به حق با اعتقاد نقيض ، يعنى حق را نداند و نداند كه نداند .\r\nچون خواجه رحمة اللّه عليه اين سخن فرمود مجموع اعضا و جوارح من به لرزه درآمد و مويها به اندام من راست بايستاد و اندرون دلم را حزن فروگرفت چنان كه در مدّت العمر هرگز دل خود را اندوهناك‌تر از آن دم نديده بودم ، گفتم : اى خواجه از آن گروه جاهلانم كه عالم باشند به جهل خود ، و آنچه در حقّ من فرمودى راست گفتى و مرا بحقّ المعرفه شناختى و من به تحقيق دانستم كه بيمارم و طبيبى حاذق و شيخى محقّق و استادى مشفق و مرشدى صادق كه مرا از بيمارى من آگاه كند به غير از تو نديدم . پس معالجهء من بكن كه همگى ظاهر و باطن\r\n\r\n\r\n","description":"","footnote":"\r\n( 20 ) . مولوى در جلد سوّم مثنوى مىفرمايد :\r\n عيسى مريم به كوهى مىگريخت * شير گفتى خون او مىخواست ريخت\r\nآن يكى در پى دويد و گفت خير * در پىات كس نيست چه گريزى چو طير\r\nگفت از احمق گريزانم برو * مىرهانم خويش را بندم مشو\r\nز احمقان بگريز چون عيسى گريخت * صحبت احمق بسى خون‌ها كه ريخت \r\n","page_name":" 25 ","page_number":43},
  {"content":"\r\n\r\nمن مطيع و منقاد محبّت تو شد و خود را به تو تسليم كردم پس ببين كه شفاى من در چيست ؟\r\nخواجه قدس اللّه سرّه فرمود : داروى اوّل تو صدق است و من ترا از مرض نفسانى تو آگاه كردم كه در تو مشاهده كردم ، و تو مرا تصديق كردى و گفتى كه راست گفتى ، اگر در اين تصديق من صادقى ، علاج سهل است و شفاى تو نزديك است .\r\nگفتم : اى خواجه من در اين تصديق صادقم و دل مبارك تو گواه و آگاه است . بعد از آن خواجه فرمود : آنچه گفتى راست گفتى ، و نيكو كردى كه آنچه حق بود گفتى ، و من دليل راستى ترا در تو مشاهده مىكنم كه پوست و اعضاى تو به لرزه درآمده است و اين نشانهء خوف و خشيت دل و صدق توجّه تست به مطلوب تو ، و نشانهء نظر عنايت الهى است با تو و نشانهء آنست كه نور الهى روى به تو آورده و حق تعالى با تو در سخن است و تو آگاه نيستى .\r\nاين لرزيدن تو و ترسيدن تو نشانهء يقين و تحقيق است و ترازو و معيار حقّ است و درهاى اميد و اعتقاد بنده بر حق تعالى در اين حالت گشوده است ، و هيچ راهى به حق تعالى نيست مگر نور او ، و سير به سوى حق جز به نور حقّ ميسّر نشود ، و آن نورى باشد از انوار مواصلت و مواجهت ، و چون\r\n\r\n","description":"","footnote":"","page_name":" 26 ","page_number":44},
  {"content":"\r\n\r\nاين نور بر دل بندهء مؤمن ظاهر شود هرچه غير حق باشد بسوزاند ، و اين نور ثمرهء خشيت دل مؤمن باشد ، بعد از آن اين آيات برخواند كه  اللَّهُ نَزَّلَ أَحْسَنَ الْحَدِيثِ كِتاباً مُتَشابِهاً مَثانِيَ تَقْشَعِرُّ مِنْهُ جُلُودُ الَّذِينَ يَخْشَوْنَ رَبَّهُمْ ثُمَّ تَلِينُ جُلُودُهُمْ وَ قُلُوبُهُمْ إِلى ذِكْرِ اللَّهِ ذلِكَ هُدَى اللَّهِ يَهْدِي بِهِ مَنْ يَشاءُ وَ مَنْ يُضْلِلِ اللَّهُ فَما لَهُ مِنْ هادٍ  « 21 » .\r\nچون من سخن‌هاى خواجه قدّس اللّه سرّه شنيدم و كمالات او مشاهده كردم ، و دلم گواهى داد كه او مقتدا و مرشد به حقّ است ، و حرمت و هيبت و تعظيم او باطن مرا فروگرفت ، تسليم اوامر و نواهى او شدم و همگى دل و جان خود را به دو سپردم ، و ترك اختيار خود كردم و مطيع اختيار و مراد او شدم ، و حيوة خود را گذاشتم ، به حيوة او زنده شدم و از خود فانى شدم ، و در دست مباركش همچون قطعهء موم شدم كه هر مهرى كه خواهد بر او نهد .\r\nچون حضرت خواجه رحمة اللّه عليه راستى قول و صدق\r\n\r\n\r\n","description":"","footnote":"\r\n( 21 ) . آيه 24 از سوره 39 : خدا براى هدايت مردم قرآن را كه بهترين سخنان است نازل فرمود ، كتابى كه آيه‌هاى آن ( در حسن نظم وجودت معانى ) با هم مشابه است و در آن ( ثناى خدا و خاصان او ) تكرار مىشود ، كه در خواندن آن لرزه بر اندام خداترسان افتد ، و سپس آرامش دهد به آنان و دلهايشان را به ياد خدا مشغول سازد و اين قرآن هدايت خداست كه هركه را خواهد به آن رهبرى فرمايد و كسى را كه خدا گمراه كند ديگر او را راهنمائى نيست .\r\n","page_name":" 27 ","page_number":45},
  {"content":"\r\n\r\nتوجّه مرا معلوم كرد - همچنان‌كه عاشق معشوق خود را در كنار گيرد - سرّ او با روح من معانقه كرد ، من نيز همچنان‌كه بيمار استقبال طبيب كند استقبال تصرّف خواجه كردم . چون خواست كه در من تصرّف كند اولًا در نفس من و مقتضيات مزاج من نظر كرد ، نفسم از وهمها و خيالات فاسد و ظلمت علوم رسمى ممتلى بود ، چنان كه در آنجا مقدار سر سوزنى نبود كه از امراض نفسانى و وساوس و خيالات شيطانى خالى باشد - الّا پرتوى از نور ايمان مجرّد كه مرا در حركت آورده بود و باعث من بود بر طلب - .\r\nپس حضرت خواجه در تقويت آن نور شروع كرد و به معالجهء من مشغول شد . نخست مرا رياضت خدمت فرمود تا محبّت جاه و منصب و عزّت و حرمت از دل و دماغ من بيرون رود و من نمىدانستم كه به چه سبب مرا خدمت مىفرمايد . بر حسب اشارت مطاوعت و انقياد نمودم و چندان خدمت كردم كه لباس روح من از آلايش پاك شد ، بعد از آن مرا از مقام خدمت به مقام اعمال صالحه و اوراد و اذكار آورد و به طلب حلال و طاعت ذو الجلال امر كرد ، از توقّع ثواب منع فرمود و گفت : در اين طاعت و عبادت نه سعادت است و نه شقاوت .\r\nامّا عبادت : امتثال محبوب به امر است ، پس ميان به حبل\r\n\r\n","description":"","footnote":"","page_name":" 28 ","page_number":46},
  {"content":"\r\n\r\nمتين ارادت در بستم و به عمل و طاعت مشغول شدم - بىتوقّع اجر و ثواب و غرض و علّت - و خواجه عليه الرّحمة مرا از مقامى به مقام مىرسانيد ، تا آنگاه كه طعم و لذّت حال بدانستم و زمين وجود من از زلزله تصرّفات در حركت آمد و تغييرات احوال و اشكال بر من ظاهر شد و دريچه خيال به روح من گشاده شد و خطاب شنيدم كه اسرار و امور غيبى بر من جلوه مىكرد و تجربهء واقعات و خيالات و خوابهاى خود مىكردم و تأويل و معنى هيچيك نمىدانستم و در هيچ مقامى قرار نداشتم ، تا بعد از مدّتى حركت و اضطراب و مستى من ساكن شد و قرار گرفتم .\r\nو باز حضرت خواجه قدّس اللّه سرّه تصرّف ديگر آغاز كرد و روح مرا كه در مشيمهء خطاب و ارحام امثال محبوس بود بيدار كرد و نورانيّت مرا كه در بحر مثال « 22 » ساكن بود در حركت آورد ، پس همچنان‌كه شخص مقيّد را بند از پاى بردارند بند از جان من برداشتند و در جنبش آمدم و چون شير جستن آغاز كردم ، و حركتى كه در اين وهله مىكردم به حقيقت عين سكون بود ، و جستنها آرام محض مىنمود و بدين صفت ، در مقامات و منازل ، ترقّى مىكردم و بدبخت و نيك‌بخت را پس\r\n\r\n\r\n","description":"","footnote":"\r\n( 22 ) . مراد از عالم مثال ، ملكوت است .\r\n","page_name":" 29 ","page_number":47},
  {"content":"\r\n\r\nپشت مىگذاشتم تا جائى رسيدم كه نور توحيد مرا فروپوشانيد و به حقيقت تفريد مرا از خود فانى گردانيد ، تا مست شدم و به كلّى از دست شدم .\r\nپس در آن حالت خواجه كه طبيب حاذق بود به طبّ ولايت خود مرا معالجه كرد و چشم دل مرا به حضرت پروردگار گشاده گردانيد و در آن حالت مزاج جسمانيم را نيز نگاه مىداشت تا مركب بدن از كار باز نماند و من در هودج بدن سوارى مىكردم و ساير و طاير مىبودم ، در آن حالت چشم دل خود را بماليدم و ديدهء بصيرت بگشودم و بر بالا نظر مىكردم روى مطلوب در پيش خود مىديدم و به حقيقت مشاهده مىكردم .\r\nپس ناگاه خود را امام و مقتداى خود ديدم - گرچه در آن حالت در طرب بودم امّا در حالتى عجب بودم - روى به حضرت مرشد به حق آوردم و گفتم : اى خواجه ، اين نمودارها چيست و حقيقت اين خيالها چه ؟ خواجه مرا ازين سؤالها منع كرد و زجرى عظيم فرمود ، به قوّت باطن خود ، مرا بر جاى داشت و گفت كه : تو علم حدود و رسوم خوانده‌اى آنچه دانسته و خوانده و ياد گرفته‌اى در نظر گير و مقابله كن با آنچه مشاهده مىكنى ، ترا از خود فانى مىگرداند اگر همچنان‌كه تو سوخته شدى آنها نيز سوخته شده آنچه از آن باقى مانده\r\n\r\n","description":"","footnote":"","page_name":" 30 ","page_number":48},
  {"content":"\r\n\r\nحقيقت آن را از خود سؤال كن ، پس زود باشد كه همه را از خود بيابى بىآنكه از ديگرى سؤال كنى .\r\nپس بعضى آنها در سلوك معلوم شد و بعضى از اشارات و تنبيهات الهى محقّق گشت و راه‌هاى روشن پيش آمد و بقاى جميع موجودات در حقيقت  كُلُّ شَيْءٍ هالِكٌ إِلَّا وَجْهَهُ  « 23 » مشاهده كردم پس ديدم كه خطاب الهى در عقب خطاب خواجه است و يقين دانستم كه آنچه او در مرتبه حجاب و در اطوار اسباب مرا بدان امر كرد و نهى فرموده حق و صدق بوده است و در آن حالت مشاهده كردم كه هر شيئى از اشيا مىگويد :  لَيْسَ كَمِثْلِهِ شَيْءٌ  « 24 » و حق تعالى مىگويد : انا  لَيْسَ كَمِثْلِهِ شَيْءٌ \r\nپس حقيقت گوينده و رونده و آينده يكى باشد ، و نظر كردم ديدم كه مجموع حقايق هر يكى در اندرون من جاى خود گرفته ، چندانكه مقصود من از آن حاصل شد و مقصود اشيا نيز از من حاصل شد ، بعد از آن عالم اشيا در گذشتم خود را تنها ديدم و از عالم اشيا هيچ‌چيز با خود نديدم ، و چون در اين مقام به ديدهء بصيرت نظر كردم ديدم كه هر مرشدى با\r\n\r\n\r\n","description":"","footnote":"\r\n( 23 ) . آيه 88 از سوره 28 هر چيزى در معرض فنا و نابودى است جز ذات خدا كه فناپذير نيست .\r\n« جمله جهان فانى و باقى خداست »\r\n( 24 ) . قسمتى از آيه 9 از سوره 42 چيزى همانند خدا نيست .\r\n","page_name":" 31 ","page_number":49},
  {"content":"\r\n\r\nمريدان خود و اتباع خود پيوسته بود و ناظر احوال و اوضاع خود مىبود و مرشد من رحمة اللّه عليه در تحت هيچ وصفى داخل نبود ، يعنى در جهت و مكان نبود ، و ناظر به بصر نبود و سامع به سمع نبود .\r\nهمچنان‌كه در حديث قدسى آمده است كه : لا يزال العبد يتقرّب الىّ بالنّوافل حتّى احبّه فاذا احببته كنت سمعه الّذى يسمع به و بصره الّذى يبصر به . « 25 »\r\nبلى كه خواجه رحمة اللّه عليه در اتّصاف به صفات اللّه به مرتبه‌اى رسيده بود كه  يَفْعَلُ ما يَشاءُ *  و   يَحْكُمُ ما يُرِيدُ   « 26 » بود و اميد هيچ ثوابى نداشت و از عقاب ، او را خوفى نبود و به عقل كامل خود ادراك حقايق مىكرد و به طبع مستقيم در اين كارخانه در هرچه مىخواست باذن اللّه تصرّف مىنمود و مستقل بود به داد و ستد ، هرچه مىخواست مىداد و هرچه مىخواست مىستد .\r\nهرچه گذشته بود در نظر همّت عالى او بزرگ نمىنمود و هرچه آينده بود پيش او كوچك نبود .\r\n\r\n\r\n","description":"","footnote":"\r\n( 25 ) . همواره بنده به واسطه عمل به نوافل به من نزديكى جويد تا آنكه او را دوست بدارم و چون او را دوستدار شدم ، گوش او باشم كه بدان مىشنود ، و چشم او كه بدان مىبيند .\r\n( 26 ) . مىكند آنچه را كه بخواهد و حكم مىكند آنچه را كه اراده كند .\r\n","page_name":" 32 ","page_number":50},
  {"content":"\r\n\r\nهر اوّلى از او بود و صفاتش را آخر نبود و هر آخرى از او بود . در مقام تحقيق كليد تقليد انداخته بود و از لباس تقييد و تحديد عارى شده و بر مقتضاى  قَدْ عَلِمَ كُلُّ أُناسٍ مَشْرَبَهُمْ  « 27 » هر طايفه از بحر معرفت او نصيبى برمىداشتند .\r\nهر فرقه به نور هدايت او مهتدى مىشدند و به ميامن ارشاد او راه راست و مطلوب خود مىيافتند .\r\nهيچ دستى در تصرّف ، بالاى دست او نبود مگر دست قدرت آن‌كس كه او را بر بالا برده بود  يَدُ اللَّهِ فَوْقَ أَيْدِيهِمْ .  « 28 »\r\nاگر مىگفتى كه ظاهر توئى در اين دعوى صادق مىبودى ، و اگر مىگفتى كه باطن توئى اشارت به دل مبارك او مىكردى و او عروه وثقاى « 29 » و قبلهء كبرى بود و هركه را مىخواست بدين درگاه راه مىنمود .\r\nبعضى از مناقب او رحمة اللّه عليه آن بود كه هر كلمه كه از او صادر شدى از جوامع كلم بودى و اگرچه لفظش اندك بودى امّا معانى بسيار داشتى و نيكوعبارت و شيرين سخن بودى ، گاه بودى كه به الفاظ پهلوى نافه‌هاى حكمت گشودى و\r\n\r\n\r\n","description":"","footnote":"\r\n( 27 ) . قسمتى از آيه 57 از سوره 2 هر گروهى جايگاه آبشخور خود را شناخت .\r\n( 28 ) . قسمتى از آيه 10 از سوره 48 دست خدا بالاى دست آنها است .\r\n( 29 ) . دستگيره محكم .\r\n","page_name":" 33 ","page_number":51},
  {"content":"\r\n\r\nگاه به عبارت فارسى دقايق علم و لطائف معرفت بر طالبان پيمودى ، به حيثيّتى كه عقول علماى فحول در آن متعجّب بماندى و فهوم ذوى العقول از ادراك آن عاجز آمدى و درر و جواهر كه از آن بحر معارف ريزان شدى غذاى ارواح سالكان راه دين و مالكان ممالك تلوين و تمكين بودى ، و ارباب قلوب را بدان اشارت تنبيهات حاصل شدى و بر مطلوب اطّلاع يافتندى ،\r\nپس مدّتى مديد كه در طلب بودم از استغراق آن لطائف معانى در سكر و طرب بودم و مشاهده مىكردم كه حاضران ، محلّ و مقدار آن اسرار نمىدانستند و بجز رايحه‌اى از آن در نمىيافتند .\r\nاز مقيمان قريهء كججان و متردّدان كه ملازم مجلس آن قطب زمانه بودند هيچ احدى در سلوك سابق من نبود و بر التقاط درر حقايق و معارف هيچيك را وقت مساعدت نمىنمود ، زيرا كه بعضى مشغول بودند به حال و ذوق و من لايزال بر آستانهء قلب سليم آن حضرت نشسته بودم و دل شكسته در جمع آن لطائف معانى بسته و هرگاه كه از لفظ مباركش سخنى شنيد مى كه متعلّق بودى به آداب سلوك و تجريد و تفريد و معرفت و تحقيق و توحيد ، بر كاغذپاره‌ها به\r\n\r\n","description":"","footnote":"","page_name":" 34 ","page_number":52},
  {"content":"\r\n\r\nزبان فارسى مىنوشتم و در خلوات به تعليم الهى به لغت عربى نقل مىكردم ، تا دستور ارباب ذوق و شهود معيار نقود اصحاب جمع و وجود باشد . خصوصا عرفاى بلاد آذربايجان و فقراى قريهء كججان كه مهبط انوار عرفان و محلّ اسرار ايمان‌اند ، تا در هر وقتى در نظر آرند و بدين انوار الهى مهتدى شوند . و اين رساله را تحفهء اهل البدايات و هديهء اهل النّهايات نام كردم ، حق تعالى اين رساله را از نظر اغيار نگاه دارد و به سمع اهل انكار مىرساند .\r\n\r\nالقول فى سبب تأليف هذه الرّسالة\r\nباعث بر جمع اين كلمات و نظم اين عبارات آن بود كه وقتى از اوقات از حضرت آن موصل اصحاب مقامات و معدن عبادات و طاعات قدّس اللّه سرّه شنيدم كه فرمود :\r\nبدان اى مولانا كه چون مرد حقّانى از اين سراى فانى نقل كند ، وارثان او از پسران و برادران عالم آب و گل نباشند ، بلكه وارث او كسى باشد كه مظهر علم و عمل و حال و مقال او باشد و طريق هدايت و ارشاد او بر دست او گشاده شود ، خواه فرزند طينى باشد يا برادر دينى ، كه سخنهاى مجمل او را تفسير طلب كند و كلمات مختصر او را مبسوط به سمع مردم رساند و مردم را شناسا گرداند به ورد و كرد او و طريقه‌اى كه در حالت\r\n\r\n","description":"","footnote":"","page_name":" 35 ","page_number":53},
  {"content":"\r\n\r\nحيات بر آن بوده باشد - از معرفت اللّه و معرفت اوامر و احكام الهى و حظّ استعداد او از انوار و فيض رحمانى - تا اگر طايفه‌اى در حال حيات در محبّت و متابعت و تعظيم او تقصير كرده باشند بعد از وفات او چون سيرت و آداب او معلوم كنند تدارك آن بكنند و متابعت او بر خود لازم دانند ، زيرا كه هرچه آدمى بر آن قدرت دارد ، در آن رغبت نمىكند و هرچه از آن عاجز ماند ، خواهد كه به شعف و محبّت و حرص هرچه تمام‌تر به تحصيل آن قيام نمايد\r\nچون اين كلمات كه از حضرت خواجه صادر شد مشعر بود به دستورى و اجازت من بنده در اظهار معانى اسرار و نقل آثار و اخبار ، اين فقير حقير نيز لطائف معرفت كه چون بنات النّعش متفرّق بود چون ثريّا جمع كردم ، و اللّه الموفّق و المعين .\r\nو شنيدم كه فرمود رحمة اللّه عليه :\r\nاى مولانا كه چون مرد حقّانى در ميان مردم باشد او را نشناسند و خاطر به دو مشغول نكنند تا وقتى كه بميرد ، گويند مردى چنين و چنان بود و بسيار واقع شود كه بعد از وفات او مردم متابعت سيرت طريقه او بيشتر كنند از آنكه در حال حيات ، زيرا كه ابرهاى هواى نفس و ظلمت حسد بر دلهاى اهل خطّه فرود آمده باشد و ظلمت نفس و ابرهاى مخالف ميان دلها و نور\r\n\r\n","description":"","footnote":"","page_name":" 36 ","page_number":54},
  {"content":"\r\n\r\nحقايق الهى حايل شده ، و مردم بدين سبب در متابعت مرد حقّانى محروم مانند .\r\nاگرچه انوار مردان ، جهان فروگرفته است امّا بيشتر مردم آنند كه نظر به ظاهر مىكنند و خيالات فاسده و توهّمات باطله حجاب و مانع ايشان مىشود از شهود حقايق ، و مادام كه اين حجابها در پيش باشد نور بصيرت به ضياى شمس حقيقت نپيوندد و در اين مقام هيچ طالبى به مطلوب خود نرسد و هيچ محبّى محبوب خود را ، و هيچ مريدى مراد خود را ، و هيچ سالكى مقصود خود را مشاهده نكند ، چنان كه در عالم ظاهر اندك چيزى ميان بصر و روشنى آفتاب حايل مىشود سايهء آن چيز مانع مىباشد از ادراك نور آفتاب .\r\nپس در مطلوب اعظم نيز حال بر اين منوال باشد كه كمترين چيزى از ارضيّات حايل شود ميان بصيرت طالب و آفتاب حقيقت كه مطلوب اعظمست ، و طالب از مشاهده محجوب ماند .\r\nپس هركه طالب مشاهده باشد بر او واجبست كه هرچه از جسمانيّات كه با او الفت گرفته باشد از لذّات و شهوات و مألوفات از خود نفى كند و دل را از آن فارغ گرداند ، تا غايتى كه اگر تواند برهنه زيستن ، جامه نپوشد ، و چون ترك همه كرده\r\n\r\n","description":"","footnote":"","page_name":" 37 ","page_number":55},
  {"content":"\r\n\r\nباشد چيزى كه محلّ التفات او باشد باقى نباشد ، به غير از بدن مجرّد .\r\nپس كار بدن نيز به پروردگار بگذارد و تفويض و توكّل را شعار خود سازد و حجب ظلمانى پس پشت اندازد و با پرّوبال مرغ همّت پرواز كند تا بر مطلع لطيفهء عظمى ترقّى كند و آيات كبرى مشاهده نمايد ، و به باطن نورانى بر جميع اسرار ربّانى و حقايق عرفانى اطّلاع يابد ، و چنان كه پيش از اين الوان مختلفه را در عالم ظاهر به نور آفتاب مىديد در اين مقام به انوار باطن نورانى ، بر جميع اسرار و حقايق مطّلع شود و ملايكه سماوات به استقبال او آيند و با او مصافحه كنند و ارواح گرد او در آيند و به لطف و محبّت و مهربانى او را تفقّد نمايند و اشيا بىكلفت و مشقّت مطيع و منقاد او شوند .\r\nو چون سالك به مقام شهود رسد هرگاه كه او را چيزى پيش آيد از ديدنى يا شنيدنى يا دريافتنى ، به نوعى از انواع ادراكات آن را به حالت شهود حوالت كند و در حالت شهود و به معاونت روح شهود در آن چيز تصرّفى كند كه آن را از جنس اسباب موصله گرداند ، پس آن چيز مادّه شود كه معاون او باشد در سلوك نه مانع ، همچنان‌كه غذائى كه بر بدن وارد مىشود به سبب تصرّفات مغتذى و قوا مشابه بدن مىشود به مرتبه‌اى كه\r\n\r\n","description":"","footnote":"","page_name":" 38 ","page_number":56},
  {"content":"\r\n\r\nدر ساير اعضا و جوارح به يك نوع سرايت مىكند و آن غذا از جنس مغتذى مىشود ، اكنون غذاى حقيقت كه بر انسان وارد مىشود عين او مىشود نه غير او .\r\nو سالك مىبايد كه عادت كند كه هرچه او را پيش آيد به حالت شهود حوالت كند كه شهود چيزيست كه اشياى تيره غليظ را بسوزاند و بعد از احتراق لطيفش را از آنجا بيرون آرد پس آن لطيف كه از آن كثيف مستخرج گردد به ديگر موادّ لطيف پيوندد و سالك را لذّت و حضور و بهجت و سرور زيادت شود ، همچنان كه قطعه آتش چوبهاى غليظ عود و عنبر را مىسوزاند و لطائف آن را صافى مىكند ، پس لطيف آن به لطيف حواس مبدّل مىشود و لطيف حواس از آن لذّت مىيابد ، و حال آنكه پيش از اين آن لطائف به لطيف حواس نمىرسيد ، زيرا كه به غلظت اجرام محجوب بود و اين قطعه آتش مادام كه انگشت يا هيمه بود در او قوّتى و تأثيرى نبود .\r\nپس صاحب شهود نيز مادام كه از لباس بشريّت منسلخ نشده باشد قادر نباشد بر اظهار ارواح و اسرار اشيا ، چون نور بالفعل شود آن قوّت او را حاصل شود ، همچنان‌كه قطعه آتش چون قوى شود ارضيّت مانع اتصال به بخور لطيف نباشد ، جسم لطيف صاحب شهود وقتى كه نور در او قوى شود مانع او\r\n\r\n","description":"","footnote":"","page_name":" 39 ","page_number":57},
  {"content":"\r\n\r\nنباشد از اتّصال با اشياى لطيفه ، و صاحب شهود نور بالفعل نشود تا آلام و كدورات از او مرتفع نشود ، و از حسن و قبح و تزيين و تقويم و اعراض و اعوجاج به كلّى فارغ نشود ، و اگر چه مجموع مكروهات گرد او درآمده باشند كه او قطعا متغيّر و متأثّر نشود ، زيرا كه نور شهود متّصل مىشود به محبوبى كه در باطن او مكروهات است .\r\nپس صاحب شهود از باطن آن مكروهات به محاسن محبوب خود تنعّم كند و از نقيض آنكه آلام و مكروهات است اعراض نمايد ، و اين نعيمى است ابدى و لذّتى سرمدى ، و اگر پادشاهان مجازى لذّت وصال اين محبوب و مطلوب حقيقى بدانند عمرهاى نازنين خود را در طلب لذّتها ضايع نكنند و راضى باشند كه عيش هزارساله فانى بدهند و نعيم و لذّت يك روزه شهود كلّى كه در او تجلّى ذاتى جمع احدى بوده باشد بستانند .\r\nشعر\r\n اگر لذّت ترك لذّت بدانى * دگر لذّت نفس لذّت نخوانى \r\nديگر شنيدم كه در آداب سلوك فرمود :\r\nاى مولانا صحبت مصاحبان بد ترك كن و از مجالس و\r\n\r\n","description":"","footnote":"","page_name":" 40 ","page_number":58},
  {"content":"\r\n\r\nمنازل و مقاماتى كه ترا به مخالفت حق تعالى و تفرقه خاطر دعوت كند دور شو ، و نزديك شو به مقام جمع و حضور و الفت و نادان شو بدانچه دانسته‌اى و دانا شو بدانچه ندانسته‌اى و فراموش كن آنچه ياد گرفته‌اى و ياد گير آنچه فراموش كرده‌اى و پراكنده كن آنچه گرد آورده‌اى و گرد كن آنچه پراكنده كرده‌اى تا همنشين حق تعالى گردى در مقعد صدق ، و دانا باشى بدانچه ندانسته باشى ، و ياد گرفته باشى آنچه ياد نمىگرفتى و جمع‌كننده باشى آن چيز را كه جمع نمىكردى .\r\nديگر شنيدم كه فرمود قدّس اللّه سرّه :\r\nاى مولانا عمر خود را در تكميل نفوس ديگران ضايع مكن و تو هنوز ناقص باشى ، يعنى پيش از آنكه صاحب كمال شوى و به مقام شيخى رسى به ارشاد مردم مشغول مشو ، و حريص مباش بر آنكه خلايق پيش تو جمع شوند ، و هم ترا بر تو استيلا و سلطنتى باشد ، زيرا كه چون ناقص باشى و مردم گرد تو درآيند ترا در فتنه اندازند و بر تو حسد برند و نگذارند كه تو به مصالح دل خود مشغول شوى و از رياضت نفس و آنچه صلاح وقت تو باشد ترا غافل سازند ، و حال آنكه مصلحت وقت تو چنان باشد كه تو او را قربان كنى تا توهّمات فاسده كه موهم باشد به اثبات غير ترا زحمت ندهند و ندانى كه در وجود\r\n\r\n","description":"","footnote":"","page_name":" 41 ","page_number":59},
  {"content":"\r\n\r\nغير از واجب الوجود ديگرى نيست ليس فى الوجود الا اللّه « 30 » آن طايفه كه گرد تو درآمده‌اند و ترا از حق باز مىدارند ظن تو آنست كه ايشان را ملك خود كرده‌اى و بدان شادى مىكنى و نمىدانى كه ايشان ترا ملك خود كرده‌اند ، تو به مهمّات و مصالح ايشان قيام مىنمائى و مهمّ وقت تو آن نيست ، و آنچه ترا در دنيا و آخرت از آن ناگزير است ترك مىكنى و مهمّ وقت تو آنست ، و در نظر مردان صاحب‌نظر كه در كارخانه وجود ديدهء ايشان ديدهء حقّ است اين‌همه بىحرمتى مىكنى و از ايشان شرم ندارى ، دعوى مىكنى كه مرد حكيمى و بر خود رحم نمىكنى و اين‌همه نفسها ضايع مىكنى و بر آن تأسّف نمىخورى ، مقتضاى مرد حكيم آن باشد كه او را در هر نفسى علمى و فهمى جديد حاصل شود كه آن را از حضرت عزّت تلقّى كرده باشد .\r\nپس نفسهاى خود را غنيمت شمر و عمر ضايع مكن كه اگر يك نفس ضايع كنى در كار خود تقصير كرده باشى ، زيرا كه هر نفسى هديه‌ايست كه از حضرت عزّت به تو مىرسد و وجود تو بدان باقى مىماند و فتور و انقطاع بدان راه نمىيابد ، زيرا كه اين نفس اثر رحمانى و فيض الهى است ، و فيض الهى دايمى و ابدى است و بر اعيان ممكنات و اصناف موجودات\r\n\r\n\r\n","description":"","footnote":"\r\n( 30 ) . در هستى غير از خدا هيچ نيست .\r\n","page_name":" 42 ","page_number":60},
  {"content":"\r\n\r\nهميشه ريزان است به حسب قابليّت هر عينى او را وجود مىبخشد و به حسب ضعف و قوّت قبول محلّ متفاوت مىباشد ، و الّا فيض فيّاض سيلى است ريزان و سدّ آن سيل ضعف استعداد و قابليت باشد ، و گرنه ، نه فيض گسسته است و نه فيّاض بخيل ، و بخل و امساك آنجا راه ندارد .\r\nچون قدر نفس و شرف آن دانستى بر تو باد كه وظيفهء تعظيم اين هديهء رحمانى چگونه رعايت كنى و بعد از آنكه نفس را سرد مىستانى گرم آن را چگونه بازدهى . و اگر در حالت شهود حوالهء نفس با وجود خود كنى ، نفس بادى باشد كه كشتى وجود ، كه آن عرش رحمانست بدان باد سير كند .\r\nديگر مرا وصيّت فرمود قدّس اللّه روحه :\r\nاى مولانا از مغروران و احمقان روى بگردان تا دلت به سلامت بماند ، و از دنيوى هر كه بدان پيشدستى كند توقف كن و بديشان گذار تا دينت سلامت باشد . و خلوت خود را به ذكر و طاعت حق تعالى معمور دار و از شهوات نفسانى مجتنب مىباش ، و هرچه تكميل نفس تو كند در محبّت آن به صدق رغبت توجّه كن و آنچه مكمّل نفوس انسانى تواند بود حكمت شريعت انبياست عليهم السّلام . و شير از پستان حكمت انبيا نتواند مكيدن مگر كسى كه از شير شهوت ، خو باز كرده باشد ، و\r\n\r\n","description":"","footnote":"","page_name":" 43 ","page_number":61},
  {"content":"\r\n\r\nسخت‌تر مانعى و عظيم‌تر حجابى از تحلّى « 31 » به حكمت حبّ جاه و مال و منصب و رياست است . و مپندار كه حكمت از تو دور است بلكه نزديك است و تو از او اعراض كرده‌اى و سبب حجاب شهود تست و انكار . « 32 »\r\nپس بايد كه هميشه مترصّد « 33 » و مستقبل « 34 » نفحات رحمانى باشى و به سبب انكار شهوات نفسانى از نفحات رحمانى روى نگردانى ، و بدانكه هر طالبى كه متوجّه مطلوب اعظم باشد بايد كه از طلب مرتبه و رياست و حكومت به غايت پرهيز كند و با اهل نقايص صحبت ندارد و با ايشان الفت نگيرد ، زيرا كه هر كه در امور عامّه مثل قضا و احتساب و ساير حكومات شروع كند او شخصى باشد كه بىسلاح خود را در ميان حرب اندازد ، و اگر در آن معركه ثبات نمايد او را هدف تيرها سازند و اگر روى به گريز نهد دشمنانش به شمشير آبدار دمار از روزگارش برآرند ، و به رياست و حكومت خلايق شاد نشود مگر مرد مغرور ، زيرا كه هر صاحب فضيلتى كه متصدّى كارى شود و مقصود او آن باشد كه مردم پيش او جمع شوند و مطيع و منقاد\r\n\r\n\r\n","description":"","footnote":"\r\n( 31 ) . آراستن .\r\n( 32 ) . اعراض از حكمت سبب حجاب شهود تو و سبب انكار تو شده است .\r\n( 33 ) . منتظر مانند كسى كه در كمين شكار باشد .\r\n( 34 ) . با كسر باء اسم فاعل است ، يعنى پيشوازكننده و روآورنده .\r\n","page_name":" 44 ","page_number":62},
  {"content":"\r\n\r\nاو باشند غرور گرد او درآمده باشد .\r\nپس اعتبار گير از حال گذشتگان كه بسيارى از اصحاب كمالات انسانى بوده‌اند كه خلايق ايشان را در نقايص بشرى انداخته‌اند و ايشان ميان تصنّع و مدارات و مغالبت متحيّر مانده‌اند . چنان كه در صدر اوّل يعنى عصر صحابهء رسول عليه السّلام در وقتىكه صورت آفتاب حقيقت از مشرق حس به مغرب قدس غروب كرد و ماه ولايت كه اقتباس نور از آفتاب نبوّت مىكرد طالع شد و نور ولايت از مشرق ازلى الى ما لا نهاية كشيده شد و نور آفتاب نبوّت بىفترت و انقطاع بر ماه ولايت فايض بود طايفه‌اى از محجوبان چون صورت غيبت آفتاب مشاهده كردند و از معاملهء معنوى خبر نداشتند بنا بر آنكه ديدهء بصيرتشان پوشيده بود بعد از اقرار در حفرهء انكار افتادند و مستحقّ غضب الهى شدند و در اين جهان و در آن جهان از لقاى خدا محروم ماندند .\r\nاى مولانا چون صحبت تو با اهل نقيصت باشد اگر هرچه مقتضاى طبيعت ايشان باشد با ايشان موافقت كنى با تو خارى و سبكبارى كنند ، و اگر با ايشان موافقت نكنى همه از تو كناره كنند و ترا تنها بگذارند ، و اگر نيكو نظر كنى در اين حالت يا مغرور باشى يا مقهور ، و بدان كه بيشترين مردان كامل\r\n\r\n","description":"","footnote":"","page_name":" 45 ","page_number":63},
  {"content":"\r\n\r\nدر اين راه از مردم ناقص مغلطه خورده‌اند ، بنا بر آنكه مهمّ وقت خود را گذاشته‌اند و متابعت هواها و انديشه‌هاى خلق كرده ، و هركس كه او متابعت خلق كند اقوال و احوال او مختلف و متناقض باشد و آنچه دلخواه او نباشد جهت رعايت خاطر ايشان به تكلّف به دانش بايد شدن ، و بارهاى گران كه او را طاقت برداشتن آن نباشد بر دوش بايد گرفتن ، و تكميل نفس و تحصيل فضيلت خود را بجاى گذاشتن ، و به تلافى و جبر نقصان ايشان قيام نمودن و روزگار و عمر نازنين خود را ضايع كردن .\r\nو آن‌كس كه در ميان خلق خامل الذّكر و پوشيده باشد و از ايشان كناره كند ، دايم در راحت و آسايش باشد و گردنش از طوق منّت مخلوق آزاد بود و از عمر و زندگانى خود بهره‌مند شود ، و هيچ‌كس در ميان خلق مشهور نشد كه از ايشان زحمتها و مشقّتها به دو نرسيد و به انواع تكليفات ايشان گرفتار نشد .\r\nمرد آن‌كس نيست كه مردم او را شناخته باشند و او ايشان را بشناخته ، مرد آن‌كس است كه مردم را شناخته باشد و ايشان او را نشناخته باشند . پس آنان دوستان خداى تعالى باشند كه در حق ايشان مىفرمايد : اوليائى تحت قبابى لا يعرفهم\r\n\r\n","description":"","footnote":"","page_name":" 46 ","page_number":64},
  {"content":"\r\n\r\nغيرى « 35 » .\r\nو بدان و آگاه باش كه در هر نفسى از نفوس انسانى شرّى هست كه از آن حذر بايد كردن ، و چون ياران و دوستان بسيار شوند آنچه از او حذر بايد كردن بسيار شود . پس مطلقا از اختلاف مردم حذر كن و خرقهء انقطاع و انزوا درپوش تا رستگارى يا بى و بر طريق مستقيم سالم بمانى ، زيرا كه سلامت مرد راهرو در آنست كه گوشه گيرد و از مردم منقطع شود كه فتنهء او از مصاحبان باشد . و اللّه اعلم .\r\nديگر فرمود قدّس اللّه سرّه :\r\nاى مولانا از متابعت هواى نفس بيرون آى و حيله‌ها و تسويلات و تمويهات او را بشناس و توسّل به حضرت ذو الجلال كن و تشبّه به مردان صاحب كمال . و جامهء كبر و نخوت از دوش بينداز و بدن خود را از لوث گناه پاكيزه دار و توجّه به حضرت وهّاب كن تا ترا مقتداى اصحاب و احباب گرداند . و بدانكه به اندك قوت ، قوّت و قوام بدن حاصل شود و به اندك سعى ، كارخانهء معنى قوام پذيرد و به يك روزه صدق و ارادت ، بيماريها به صحّت مبدّل شود و به يك ساعت\r\n\r\n\r\n","description":"","footnote":"\r\n( 35 ) . حديث قدسى است كه خدا مىفرمايد : دوستان من در زير قبّه ( و خرگاه عزّت ) منند و جز من كسى آنها را نشناسد ( قبّه بناى بلند و مستدير را گويند ) .\r\n","page_name":" 47 ","page_number":65},
  {"content":"\r\n\r\nاخلاص ، مقامى بر او منكشف شود . و زنده آن‌كس نيست كه نفس مىزند ، زنده آن‌كس است كه نفس خود را زير قدم نهاده بر جادّهء مستقيم به استقامت مىرود ، و عارفان بر اين طريق ثابت قدم بوده‌اند و سالكان بر اين جادّه جدّ و جهد نموده‌اند .\r\nديگر فرمود قدّس اللّه سرّه :\r\nاى مولانا نسبت مردان با يكديگر نسبت قبيله و زمين نباشد بلكه ميان ايشان نسبت علمى سماوى باشد و ادراكات ايشان بر آن نسبت گواهى دهد و عبارتشان بر آن دلالت كند ، خواه ميان ايشان به حسب ظاهر ملاقات باشد و خواه نباشد ، و ملاقات ميان مردم در اين جهان بر سه نوع است :\r\nيكى : ملاقات جسمانى جهت قوام كارخانهء اين جهانى .\r\nدوّم : ملاقات عوام النّاس با يكديگر جهت اغراض و توهّمات فاسده .\r\nسوّم : ملاقات مردان صاحب كمال جهت كسب كمال و استقامت احوال .\r\nاما نوع اوّل كه آن ملاقات جسمانيست : جهت نظام كارخانهء اين جهانى ، و اين ملاقات از ضروريّات است تا اسباب معاش مهمل نماند ، ليكن جاهلان بر قدر حاجت اختصار نمىكنند و بر جمع و ذخيره حرص و اسراف مىنمايند\r\n\r\n","description":"","footnote":"","page_name":" 48 ","page_number":66},
  {"content":"\r\n\r\nو از وظيفه و مهمّ وقت باز مىمانند ، بايستى كه ملاقات به قدر تحصيل كردندى و باقى اوقات به طاعات و عبادات حق تعالى مشغول شدندى ، و مرد رشيد آن‌كس است كه نفس خود را به دنيا چنان مشغول نكند كه از كار آخرت و تحصيل معرفت بازماند .\r\nو امّا نوع دوّم : ملاقات عوام النّاس است با يكديگر جهت اغراض و توهّمات فاسده ، و آن اشتغال باشد به چيزى كه نبايد و نشايد و شخص را از مهمّ وقت بىنياز نگرداند ، و مرد عامى آنست كه به متابعت اهمّ ظاهر قناعت كند و اقتدا نكند به كسى كه به سرّ و جوهر او راه برده باشد .\r\nو اما نوع سوّم : آن ملاقات مردان صاحب كمال است جهت كسب كمال و استقامت احوال . پس صحبت اين طايفه زنگ از دلها بزدايد و راه راست به طالبان نمايد و هركه بار امانتى برداشته باشد در اين صحبت ادا كند و هركه از حقيقت سؤال كند جواب در مجلس بشنود ، و هر صاحب‌دولتى كه به مرتبهء كمال رسيد به صحبت و مؤانست رسيد ، و مرد آن‌كس است كه كارى كه بر او واجبست در امتثال آن عزيمت خود درست گرداند و به اغواى نفس عمر عزيز خود تلف نكند .\r\nديگر فرمود قدّس سرّه :\r\n\r\n","description":"","footnote":"","page_name":" 49 ","page_number":67},
  {"content":"\r\n\r\nاى مولانا هركس كه وجود او مسبوق به عدم باشد ، و چون موجود شد باز فانى و معدوم شود ، به حقيقت او عدم باشد ، زيرا كه وجود بين العدمين حكم عدم دارد و بر اين تقدير مجموع كائنات نه در مرتبه وجود مطلق‌اند و نه در مرتبهء عدم مطلق ، زيرا كه وجود مطلق حقّ مطلق است تعالى شأنه و احديّت ذات بىهمال او را سزد ، و هرچه غير وجود مطلق است عدم است همچنان‌كه لبيد شاعر گفته : الا كلّ شىء ما خلا اللّه باطل « 36 » يعنى هر وجودى كه غير وجود واجب الوجود است آن عدم است و اين راست‌تر كلمه‌ايست كه عرب گفته است به شهادت رسول عليه و آله السّلام .\r\nو على هذا وجود كائنات به اثبات و ايجاد حق تعالى است و هركه وجود او از غير باشد ، عدم وصف او باشد فى حدّ ذاته ، پس مجموع كائنات ثابت است به اثبات حق تعالى ، معدم و محو است به احديّت ذات او ، و لهذا صوفيان باصفا خلق را نه\r\n\r\n\r\n","description":"","footnote":"\r\n( 36 ) . اين مصرع از لبيد بن عامر شاعر صحابى است كه دوره جاهليّت را درك كرده و صد و چهل سال عمر كرده بود . يعنى هر چيزى غير از خدا باطل و تباه است . و حضرت رسالت ( ص ) اين شعر لبيد را با عبارت « اصدق قول قالت العرب قول لبيد » تحسين و ستايش فرموده ، و هم از شعرهاى اوست كه گفته :\r\n و لقد سأمت من الحياة و طولها * و سؤال هذا النّاس : كيف لبيد ؟ \r\nيعنى من از زندگى و درازى آن دلتنگ شدم و هم از پرسش و سؤال مردم كه لبيد چگونه است .\r\n","page_name":" 50 ","page_number":68},
  {"content":"\r\n\r\nموجود مىبيند و نه معدوم ، و چون به ديدهء بصيرت نظر كرده مىشود وجود كائنات همچو وجود سايه‌ها است زيرا كه سايه موجود نيست به اعتبار جميع مراتب الوجود ، و معدوم نيست به اعتبار جميع مراتب عدم ، و چون ثابت شد كه مجموع كائنات آثار و سايه است ، ثابت شود كه موجود مؤثر ، ذات احديّت است تعالى شأنه .\r\nپس بدانكه حجابى كه ميان ما و حق تعالى است امر وجودى نيست ، زيرا كه اگر حجاب ما بين ما و او وجودى بودى لازم بودى كه آن حجاب بما نزديكتر بودى از او و هيچ بما نزديكتر از او نيست پس حقيقت حجاب راجع شود به توهّم حجاب زيرا كه با حق تعالى موجودى ديگر نيست كه حجاب شود ميان ما و او ، و ليكن ما به حسب غلبهء و هم توهّم مىكنيم كه با او وجودى هست كه حجاب شود ميان ما و او .\r\nو دليل بر اين كه ميان ما و او حجاب نيست نصّ قرآن عظيم است آنجا كه مىفرمايد :  وَ نَحْنُ أَقْرَبُ إِلَيْهِ مِنْكُمْ وَ لكِنْ لا تُبْصِرُونَ  « 37 » و جاى ديگر مىفرمايد :  وَ هُوَ مَعَكُمْ أَيْنَ ما كُنْتُمْ  « 38 » و رسول عليه السلام مىفرمايد : كان اللّه و لم يكن شىء معه « 39 »\r\n\r\n\r\n","description":"","footnote":"\r\n( 37 ) . آيه 84 از سوره 56 ما به او از شما نزديكتريم ولى شما نمىبينيد .\r\n( 38 ) . قسمتى از آيه 4 از سوره 57 هركجا باشيد خدا با شما است .\r\n( 39 ) . حديث نبوى است يعنى : خدا بود و چيزى با او نبود .\r\n","page_name":" 51 ","page_number":69},
  {"content":"\r\n\r\nو معيّت مقتضى علم است ، پس حق تعالى ما را مىداند ، پس او با ماست و ما او را نمىدانيم پس ما با او نيستيم .  وَ لا يُحِيطُونَ بِهِ عِلْماً  « 40 » بر اين معنى شاهد الهى است و لا احصى ثناء عليك و لا ابلغ كلّ ما فيك « 41 » مصداق شهادت نبويست .\r\nپس معيّت حق تعالى از معيّت علم او ، يقين اوست ، و علم حق تعالى غير او نيست بلكه عين اوست ، و چون علم نيست الّا عين او پس معلوم نيز نباشد مگر عين او پس عالم و علم و معلوم و مدرك و ادراك و مدرك همه او باشد و مبدأ از او و معاد به سوى او  سُبْحانَهُ وَ تَعالى عَمَّا يَقُولُونَ عُلُوًّا كَبِيراً .  « 42 »\r\nديگر فرمود قدّس اللّه سرّه العزيز :\r\nاى مولانا هركه دم از خود زند و اشارت به نفس خود كند او مدّعى است و مدّعى را بيّنه بايد و بيّنه او اظهار قدرت باهره است و عبوديّت ظاهره ، يعنى از آنچه دم مىزند چيزى بنمايد تا سبب رغبت و اعتقاد منكران شود و در وظايف اعمال ظاهرى ثابت قدم باشد ، و تقواى منكران شود و در وظايف اعمال ظاهرى ثابت قدم باشد ، و تقواى نفوس ترك دعويست ، و تقواى دلها آن باشد كه مايل به غير نباشد ، و تقواى اعضا و\r\n\r\n\r\n","description":"","footnote":"\r\n( 40 ) . قسمتى از آيه 109 از سوره 20 مردم از جهت دانش نتوانند بر خدا احاطه نمايند .\r\n( 41 ) . از سخنان رسول اكرم است : پروردگارا ! ثنايت را نتوانم بر تو شماره كنم و نتوانم به آنچه در تو ( از كنه ذات ) است برسم ( از حقيقت صفات و ذات ) .\r\n( 42 ) . آيه 45 از سوره 17 خدا از آنچه گويند منزه و برتر است . - برترى بزرگى -\r\n","page_name":" 52 ","page_number":70},
  {"content":"\r\n\r\nجوارح و بدن ترك مخالفات شرع است .\r\nپس هركس كه دعوى كند كه او را با خداى تعالى وقتى و حالى هست و در عالم ظاهر او را بر اين مدّعا گواه تقوا نباشد از او حذر بايد كردن ، و اگر از او خرق عادت نيز مشاهده كنى كه اظهار كرامات كند و تقوا ندارد التفات به دو مكن ، ليكن نظر كن كه در امتثال اوامر و نواهى چگونه است ، و مرد سالك بايد كه در سلوك نيز تقوا شعار خود سازد و تقواى در سلوك آنست كه نسبت با حق تعالى ادب رعايت كند . مثل آنكه اضافه حمد مطلق با حقّ مطلق كند و اضافهء ذمّ مطلق تارة با نفس و تارة با شيطان كند ، و اسناد قبايح با حق تعالى نكند از جهة ادب شرعى .\r\nبر تو باد كه با سالك به توحيد معارضه نكنى و با موحّد به سلوك مقابل نشوى و مرد دعوىدار اگرچه در دعوى صادق باشد دعوى كردن او از جملهء قبايح باشد ، زيرا كه دعوى متضمن كبر و عجب باشد و كبر در حقيقت از لوازم دعويست ، زيرا كه مدّعى اضافه چيزى با خود مىكند كه از آن او نيست همچو « 43 » ملك و فعل و قول و حال ، و گفتيم كه اگر مدّعى با وجود آنكه در دعوى خود صادق باشد دعوى قبيح باشد ، فكيف\r\n\r\n\r\n","description":"","footnote":"\r\n( 43 ) . در متن چاپ قبل همچنان‌كه ، و در روضات الجنان همچو آمده است .\r\n","page_name":" 53 ","page_number":71},
  {"content":"\r\n\r\nكه در دعوى كاذب باشد آن دعوى شنيع‌تر و بدتر و زيانكارتر و موجب غرور و تغرير « 44 » باشد .\r\nغرور آن باشد كه به نفس خود فريفته شود تغرير آنكه ديگران را سرزنش كند و فريب دهد . و مدّعى كاذب چون شخص ضعيف البدن باشد ، كه بواسطهء ورم فربه نمايد ، و زياده بر عجب و كبر او را صفتى ديگر قبيح باشد كه خود را شريف و صاحب فضيلت تصوّر مىكند ، و اگر شخصى را بيند كه در واقع صاحب فضيلت و شريف باشد نفس خود را از او شريف‌تر و بهتر داند ، و مرد معجب غير خود را نبيند و به ديگران كور باشد .\r\nپس زينهار كه بر خود عاشق نشوى كه اكر عياذا باللّه بر خود عاشق شوى حضرت عزّت جلّ جلاله بر تو غيرت كند ، زيرا كه او مىخواهد كه تو عاشق او باشى ، و چون تو معشوق خود باشى ، خود را در مقابله آورده باشى و اين معنى سبب غيرت الهى باشد ، و از كائنات بر هرچه خواهى عاشق شو و بر خود عاشق مشو تا مستحقّ غيرت نشوى ، و ترا بر تو عاشق نگرداند مگر دعوى تو ، زيرا كه چون به دعوى باز مانده باشى محبوب خود باشى و مادام كه محبوب خود باشى از خود فانى\r\n\r\n\r\n","description":"","footnote":"\r\n( 44 ) . تغرير با عين منقوطه و راء مهمله به معنى فريب‌كارى و فريفتن .\r\n","page_name":" 54 ","page_number":72},
  {"content":"\r\n\r\nنتوانى شد .\r\nديگر فرمود قدّس اللّه سرّه\r\nدر آداب سلوك و سرّ ايجاد شيطان :\r\nاى مولانا بدان كه حق تعالى ترا آفريده است و بر سه جزو منقسم گردانيده و بر هر جزوى از اجزاى تو نگهبانى معيّن كرده كما قال اللّه تعالى :  ما يَلْفِظُ مِنْ قَوْلٍ إِلَّا لَدَيْهِ رَقِيبٌ عَتِيدٌ  « 45 » و قال اللّه تعالى :  وَ ما تَكُونُ فِي شَأْنٍ وَ ما تَتْلُوا مِنْهُ مِنْ قُرْآنٍ وَ لا تَعْمَلُونَ مِنْ عَمَلٍ إِلَّا كُنَّا عَلَيْكُمْ شُهُوداً إِذْ تُفِيضُونَ فِيهِ  « 46 » و محافظت و نگهبانى دل را به خودى خود ملتزم شده و به واسطه‌اى حواله نكرده چنان‌كه مىفرمايد :  وَ اعْلَمُوا أَنَّ اللَّهَ يَعْلَمُ ما فِي أَنْفُسِكُمْ فَاحْذَرُوهُ  « 47 » و شيطان را بر اعضا و جوارح مسلط كرده و از اينجا است كه مجموع اسباب معصيت به شيطان منسوب مىشود ، و هر جزوى از تو اقتضاى آن مىكند كه حقّ وفاى او رعايت كنى ، پس وفاى زبان آن باشد كه به دو غيبت نكنى و سخنهاى ما لا يعنيه و دروغ نگويى ، و وفاى اعضا\r\n\r\n\r\n","description":"","footnote":"\r\n( 45 ) . آيه 17 از سوره 50 به هيچ گفتارى لب نمىگشايد مگر آنكه نزد او نگهبانى آماده است .\r\n( 46 ) . قسمتى از آيه 60 از سوره 10 ( اى رسول ما بدانكه ) در هيچ حالى نباشى و هيچ آيه اى از قرآن تلاوت نمىكنى و به هيچ عملى با امّت خود وارد نمىشوى مگر آنكه ، همان لحظه كه آغاز به آن كار مىكنيد شما را مىبينيم .\r\n( 47 ) . قسمتى از آيه 236 از سوره 2 خدا آنچه كه در دلهاى شما است مىداند پس از او بترسيد\r\n","page_name":" 55 ","page_number":73},
  {"content":"\r\n\r\nو جوارح آن باشد كه بواسطهء آن اعضا در ارتكاب معصيت مسارعت ننمايى و هيچ آفريده‌اى را از مخلوقات خداى تعالى بدان اعضا نرنجانى ، زيرا كه خلق صفت خالق است همچنان كه حيوة صفت حىّ است و علم صفت عالم و مانند آن ، پس اگر خلق را برنجانى خداى تعالى را رنجانيده باشى ، و وفاى دل آن باشد كه او را به غم و اندوه دنيا مشغول نگردانى ، و غم دنيا آنست كه ترا به نفس خود نزديك گرداند و از عالم قدس دور گرداند .\r\nو ديگر آنكه دل را به مكر و خديعت و حقد و حسد و چيزى كه غير ذكر خداى تعالى باشد مشغول نگردانى . پس هر كه از حقّ زبان خود بيفتد او كافر باشد يعنى اوّل چيزى كه بر مؤمن واجب است رعايت حقّ وفاى زبان است و آن مشغول گردانيدن زبان است به كلمهء شهادت و ايمان ، و هركه از اين مقام ساقط شود كافر شود و هركه اعضا و جوارح خود را از امتثال اوامر و اجتناب نواهى رعايت نكند عاصى باشد ، و هر كه در اداى كلمهء شهادت و ايمان ، دل او موافق زبان نباشد كافر و منافق بود .\r\nو صلاح كار تو در آنست كه ترا معرفت چهار چيز حاصل شود :\r\n\r\n","description":"","footnote":"","page_name":" 56 ","page_number":74},
  {"content":"\r\n\r\nاوّل : معرفت خدا .\r\nدوّم : معرفت نفس خود .\r\nسوّم : معرفت دنيا .\r\nچهارم : معرفت شيطان\r\nپس هركه خداى تعالى را بشناسد از او بترسد ، و هركه نفس خود را بشناسد با بندگان خداى تعالى متواضع شود ، و هر كه دنيا را بشناسد در دنيا رغبت نكند ، و هركه شيطان را بشناسد مخالفت فرمان او كند .\r\nو بدان كه حكم شيطان به ظهور شرايع انبيا عليهم السّلام ظاهر مىشود كما قيل : و بضدّها تتبيّن الاشياء « 48 » زيرا كه شيطان مشتقّ است از شاط به معنى التهب يعنى : افروخته شد يا از شطن كه بمعنى بعد است ، پس همچنان‌كه خون در رگهاى بنىآدم روانست ، شيطان نيز روانست و در اغواى فرزندان آدم گرم و افروخته مىشود همچنان‌كه آتش ، و دور مىگرداند فرزندان آدم را از مقام قربت ، كه شارع آن را نشانهء سعادت الهى گردانيده است .\r\nپس معلوم شد كه ظهور حكم شيطان به ظهور شرايع انبياست عليهم السّلام . و اگر در عالم از روى طبيعت نظر كنيم\r\n\r\n\r\n","description":"","footnote":"\r\n( 48 ) . چنان كه گفته شده : كه همه چيز با ضدّش آشكار مىشود .\r\n","page_name":" 57 ","page_number":75},
  {"content":"\r\n\r\nو شريعت را در نظر نياوريم ، حكم شيطان نيز به كلّى مرتفع شود و بجز ملايمت و منافرت طبع چيزى باقى نماند . و سرّ حكمت الهى در ايجاد شيطان آنست كه او مظهرى باشد كه اسباب معصيت و غفلت و نسيان را به دو نسبت دهند ، و اين معنى دلالت بر شرف انسان كند .\r\nمثلًا اگر فردى از افراد انسانى را نقصانى ظاهر شود نسبت آن با شيطان كند ، همچنان‌كه موسى پيغمبر عليه السّلام چون قبطى را كشت گفت :  هذا مِنْ عَمَلِ الشَّيْطانِ  « 49 » . و همچنان‌كه يوشع بن نون ( ع ) چون ماهى را فراموش كرد نسبت آن با شيطان كرد و گفت و ما انسانيه الّا الشّيطان ان اذكره « 50 » پس شيطان همچون دستارخوان اين خانه است كه وسخ نسبتهاى معصيت و غفلت و نسيان را به دو پاك مىكنند و بدانكه شيطان همچو نرينه است و نفس همچون مادينه و گناهى كه به معاونت و مشاركت هر دو از بنده صادر مىشود همچو فرزنديست كه از پدر و مادر حاصل شود و منسوب بديشان باشد ، نه از جهة خلق و آفرينش بلكه از جهت تولّد و همچنان كه هيچ عاقلى گمان نمىبرد كه فرزند از آفرينش پدر و\r\n\r\n\r\n","description":"","footnote":"\r\n( 49 ) . قسمتى از آيه 14 از سوره 28 اين از كار شيطان بود .\r\n( 50 ) . ( يوشع گفت ) : جز شيطان مرا به فراموش كردن آنكه - يادش كنم - وانداشت .\r\n","page_name":" 58 ","page_number":76},
  {"content":"\r\n\r\nمادر است . هيچ مؤمنى گمان نبرد كه معصيت از خلق نفس و شيطانست ، زيرا كه نفس و شيطان مخلوقند و مخلوق خالق چيزى نباشد حقيقتا ، نسبت معصيت نيز با شيطان و نفس نسبت ولادت باشد نه نسبت خلق و ايجاد ، ليكن چون معصيت ازين هر دو ظاهر مىشود از جهت ظهور نسبت بديشان مىيابد پس نسبت معصيت با شيطان و نفس نسبت اضافه و اسناد باشد و نسبت با حق تعالى نسبت خلق و ايجاد .\r\nپس همچنان‌كه حضرت عزّت طاعت را آفريده است به فضل خود ، معصيت را نيز آفريده است به عدل خود ، و دلايل قاطعه بر اثبات اين مدّعا در كلام اللّه كريم بسيار است كما قال تعالى :  اللَّهُ خالِقُ كُلِّ شَيْءٍ  « 51 » و كما قال :  هَلْ مِنْ خالِقٍ غَيْرُ اللَّهِ  « 52 » و كما قال تعالى :   أَ فَرَأَيْتُمْ ما تُمْنُونَ أَ أَنْتُمْ تَخْلُقُونَهُ أَمْ نَحْنُ الْخالِقُونَ   « 53 » و قال تعالى :  أَ فَمَنْ يَخْلُقُ كَمَنْ لا يَخْلُقُ أَ فَلا تَذَكَّرُونَ  « 54 » و قال تعالى :  وَ اللَّهُ خَلَقَكُمْ وَ ما تَعْمَلُونَ  « 55 » و\r\n\r\n\r\n","description":"","footnote":"\r\n( 51 ) . قسمتى از آيه 102 از سوره 6 خدا آفريننده هر چيزى است .\r\n( 52 ) . قسمتى از آيه 3 از سوره 35 آيا جز خدا آفريننده‌اى هست ؟\r\n( 53 ) . آيه 58 و 59 از سوره 56 به من بگوئيد كه چون نطفه بوديد آيا شما آن را آفريديد يا ما آن را آفريديم ؟\r\n( 54 ) . آيه 17 از سوره 16 آيا كسى كه مىآفريند مانند كسى است كه نمىآفريند ، آيا پند نمىپذيريد ؟\r\n( 55 ) . آيه 96 از سوره 37 خداوند شما را و آنچه كه بدان عمل مىكنيد آفريده است .\r\n","page_name":" 59 ","page_number":77},
  {"content":"\r\n\r\nاين آيات بيّنات و حجج قاطعات پشت مبتدعان مدّعى را مىشكند كه با خالق به حقّ تعالى شأنه در ايجاد خلق منازعت مىكنند و مىگويند كه : حق تعالى خالق اعيانست و ما خالق اعمال ، و حق تعالى خالق طاعت است و خالق معصيت نيست و حق تعالى به فحشا امر نمىكند ، و نمىدانند كه امر غير قضاست و استدلال مىكنند بدين آيت كه :  ما أَصابَكَ مِنْ حَسَنَةٍ فَمِنَ اللَّهِ وَ ما أَصابَكَ مِنْ سَيِّئَةٍ فَمِنْ نَفْسِكَ  « 56 » و نمىدانند كه اين آيه از آن آيتهاست كه خداى تعالى از اعتقاد منافقان خبر مىدهد .\r\nبنا بر آنكه قاعده منافقان اين بود كه چون با حضرت رسالت عليه السّلام به غزا رفتندى اگر رسيدندى گفتندى : هذه حسنة من عند اللّه « 57 » و چون يكى از ايشان به قتل آمدى يا مجروح شدى گفتندى هذه سيّئة من عند محمّد « 58 » پس حق تعالى ردّ قول ايشان كرده با رسول گفت : اى محمد كه حسنه و سيّئه همه از پيش خداى تعالى است از جهة خلق و ايجاد ، و هم درين آيت حق تعالى توبيخ و تجهيل ايشان فرمود بر عدم فهم و\r\n\r\n\r\n","description":"","footnote":"\r\n( 56 ) . قسمتى از آيه 81 از سوره 4 يعنى آنچه از نيكوئيها به تو مىرسد از طرف خداست و آنچه بدى به تو مىرسد از طرف خود تو است .\r\n( 57 ) . اين نيكوئى است كه از طرف خدا رسيده .\r\n( 58 ) . اين بدى است كه از طرف محمّد رسيده .\r\n","page_name":" 60 ","page_number":78},
  {"content":"\r\n\r\nادراك ايشان همچنان‌كه فرمود :  فَما لِهؤُلاءِ الْقَوْمِ لا يَكادُونَ يَفْقَهُونَ حَدِيثاً  « 59 » يعنى فهم سخن نمىكنند و مىگويند كه هرچه نيكوئيست از پيش خداى تعالى است و هرچه بديست از نفس تست ، بلكه حقّ يقين آنست كه همه از پيش خداست و اعتقاد علماى شريعت در اين مسئله اين است .\r\nامّا آنچه ايشان بدان قايل شدند به آداب طريقت نزديك است ، تا بندگان خداى تعالى با حضرت او جلّت قدرته متأدّب باشند تا اضافه بدى با نفوس خود و اضافهء نيكى با حضرت عزّت كنند ، زيرا كه قسم اوّل به بنده لا يقتر است و قسم دوّم به حضرت عزّت از جهت رعايت ادب ، و مراد به تقواى دل اين است و اين تقوا از وقايت است و معنى وقايت آنست كه بنده نفس خود را وقايهء پروردگار خود سازد در آنچه مذموم باشد از اقوال و افعال و احوال كه ازو صادر مىشود شرعا ، و اضافهء آن با نفس خود كند اضافهء اسناد ، نه اضافهء ايجاد ، و پروردگار خود را وقايهء نفس خود سازد در آنچه محمود و ممدوح باشد ازو شرعا .\r\nپس اضافه با پروردگار خود كند به نسبت خلق و ايجاد ، و هرگاه كه سلوك بر اين وجه باشد او عالمى باشد باادب ، همچنان\r\n\r\n\r\n","description":"","footnote":"\r\n( 59 ) . قسمتى از آيه 80 از سوره 4 اين گروه را چه شده كه از فهم هر سخن دورند .\r\n","page_name":" 61 ","page_number":79},
  {"content":"\r\n\r\nكه حبيب و خليل و فرد كردند .\r\nامّا خليل چنين گفت :    الَّذِي خَلَقَنِي فَهُوَ يَهْدِينِ وَ الَّذِي هُوَ يُطْعِمُنِي وَ يَسْقِينِ وَ إِذا مَرِضْتُ فَهُوَ يَشْفِينِ    « 60 » . پس ابراهيم خليل عليه السّلام مرض را نسبت به خود داد و شفا را نسبت با خالق و پروردگار خود ، با وجود آنكه مىدانست كه همه مرض و شفا از پيش خداست ليكن درين آيت رعايت التزام ادب كرد .\r\nو امّا حبيب كه حضرت رسالت است ( ص ) فرمود كه :\r\nلبّيك لبّيك و الخير كلّه بيديك و الشّرّ ليس اليك « 61 » و رسول عليه السّلام اگرچه مىدانست كه خالق خير و شرّ و نفع و ضرر حقّ تعالى است ، امّا در عبارت رعايت ادب فرمود .\r\nو امّا فرد كه آن خضر است ( ع ) در سوراخ كردن كشتى گفت : فاردت ان اعيبها « 62 » و در استوار كردن ديوار گفت : فاراد ربّك « 63 » پس اسناد عيب با نفس خود كرد و استوار كردن ديوار\r\n\r\n\r\n","description":"","footnote":"\r\n( 60 ) . آيه‌هاى 79 و 80 و 81 از سوره 26 ابراهيم گفت : خداى من خدائى است كه مرا آفريد پس از آن به راه راست هدايت فرمود ، خدائى كه مرا غذا مىدهد و چون تشنه شوم سيرابم مىكند ، و چون بيمار شوم مرا شفا مىبخشد .\r\n( 61 ) . خوبىها همه در دست توست ولى بدىها از طرف تو نيست .\r\n( 62 ) . خواستم كه كشتى را عيبناك كنم .\r\n( 63 ) . پروردگارت خواست .\r\n","page_name":" 62 ","page_number":80},
  {"content":"\r\n\r\nبا حضرت پروردگار نسبت داد ، و حال آنكه خضر مىدانست كه خالق و فاعل و مريد به حقيقت حق تعالى است ، ليكن ادب رعايت كرد .\r\nپس بر اين تقدير معنى آيت چنين باشد كه : آنچه رسيده است به تو از نيكى از خداى تعالى است از جهت خلق و ايجاد ، و آنچه رسيده است به تو از بدى ، از بدى نفس تست از جهت اضافه و اسناد از جهت ادب شرع ، و الّا در بعضى از قرائات خوانده‌اند كه :  فَمِنْ نَفْسِكَ ؟  « 64 » و بر اين تقدير مجموع منسوب با حضرت عزّت باشد .\r\nسؤال : اگر گويند كه : حق تعالى منزّه است از خلق معصيت زيرا كه معصيت قبيح است و حق تعالى از خلق و ايجاد قبايح مقدّس است ؟ جواب گوئيم كه : فعل معصيت قبيح است از بنده زيرا كه مخالف امر است ، زيرا كه قبح راجع با ذات منهى عنه نشود ليكن چون نهى به منهى عنه متعلّق است منهى عنه قبيح است - همچنان‌كه حسن متعلّق بذات مأمور به نيست - امّا چون امر متعلّق است به مأمور به مأمور به حسن است .\r\nو بدانكه گاه باشد كه نسبت با حق تعالى تنزيه از تنزيه واجب است همچنان‌كه اگر مدّعى گويد كه خداى تعالى منزّه\r\n\r\n\r\n","description":"","footnote":"\r\n( 64 ) . از جانب تو است .\r\n","page_name":" 63 ","page_number":81},
  {"content":"\r\n\r\nاست از آنكه خالق معصيت باشد .\r\nجواب گوئيم كه : خداى تعالى منزّه است از آنكه در مملكت او چيزى واقع شود كه ارادت او نباشد هدانا اللّه و ايّاك الى صراط مستقيم و اقامنا و ايّاك على الدّين القويم . « 65 »\r\nديگر فرمود قدّس اللّه سرّه :\r\nاى مولانا اگر تو به راه حق مىروى و متوجّه درگاهى مىشوى كه مقصد همه سالكان است ، بر تو باد كه ديدهء عيب بين بركنى و بيندازى و به چشم حقارت و نقصان در مخلوقات نظر نكنى ، و اگر نابينا باشى و چشم ظاهرت پوشيده باشد و به ديدهء بصيرت نظر در نيكوييهاى خلق خدا كنى و سرّ حكمت الهى دريابى ، آن حالت ترا بهتر باشد از دو چشم بينا كه بديهاى خلق خدا به آن مشاهده كنى ، و از سرّ حكمت الهى محروم مانى .\r\nو بدانكه هر حسنى كه در جهانست از اشراق نفحات رحمانيست ، پس هرجا كه حسن و جمالى گمان مىبرى بشتاب و مشاهدهء سرّ صنع الهى كن ، تا از جملهء محسنان باشى و\r\n\r\n\r\n","description":"","footnote":"\r\n( 65 ) . خدا ما و ترا به راه راست هدايت كند و همچنين ما و ترا در دين استوار و ثابت قدم دارد .\r\n","page_name":" 64 ","page_number":82},
  {"content":"\r\n\r\nنمىگويم كه به حسن ظاهر قناعت كن و به حواس ظاهر از حسن و جمال ظاهر تمتع گير تا آن نظر و مشاهده ترا در چاه شهوت اندازد ، ليكن مىگويم كه حريص باش در مشاهدهء حكمت الهى و مطالعهء اسرار نامتناهى تا بر اسرار حكمت واقف شوى و دل تو بدان تسلّى يابد ، و مايل شهوات نفسانى و لذّات جسمانى نشوى تا نزد خداى تعالى حكيم باشى و ملايكه ترا كريم خوانند .\r\nپس بهترين نظركنندگان آن‌كس است كه به حكمت الهى بينا شود ، و قوىترين سالكان آنكه واقف و و اصل شود ، و لطيف‌ترين كوشندگان آنست كه طالب وصال باشد . و بدانكه حق روشن و هويداست و سلوك به غايت آسان است بر آن‌كس كه صاحب بصيرت باشد و از ما سوى اللّه جدا شود و هرچه در اين راه حاصل كند به صدق و يقين مقيّد گرداند .\r\nاى مولانا هركه بداند كه مدد او جز از فيضان الهى نيست بايد كه همواره مراقب باشد و در خلوت و دعوت با حضرت عزّت ادب نگاه دارد تا از اهل اختصاص باشد و مستحقّ جذبات اخلاص گردد ، و هركه معلوم كند كه گردش كارخانهء دنيا و آخرت او از گردش پادشاهى است كه او حكيم و خبير و مدبّر و عليم و قدير است و امور عالم و عالميان به\r\n\r\n","description":"","footnote":"","page_name":" 65 ","page_number":83},
  {"content":"\r\n\r\nمشيّت و احكام سابق ازلى او منوط و مربوط است ، تغيير و تبديل نمىكند ، پس بر او واجب باشد كه دست از تدبير و تصرّف كوتاه كند و حكم و فرمان الهى را به تسليم و انقياد گردن نهد ، و هر لحظه در مقام اطاعت مترصّد و منتظر باشد كه بر او از عالم غيب چه مىآيد تا به حسن قبول تلقّى كند و رغبت از ما سوى اللّه قطع كند .\r\nديگر فرمود قدّس سرّه\r\nدر شريعت انبياء و رسل عليهم السّلام :\r\nاى مولانا بدانكه صاحب نظران دوربين چون در اطراف و جوانب عالم زمين و هرچه در اوست نظر كردند مركّباتى چند مشاهده كردند كه قوام وجود ايشان به آب بود ، و چون در عالم آسمانها نظر كردند جرمى چند بسيط مشاهده كردند كه نظام ايشان به حركات بود ، و چون از اين مقام تا محيط آفاق ترقّى كردند ، نور فيض الهى مشاهده كردند كه سرچشمهء حيات كائنات بود پس ، از آن نور فيض الهى دلها را صفاى اشراق حاصل شد ، و قوّتهاى باطنى بيدار و آگاه شدند و نفوس را رقّت و طهارت پديد آمد .\r\nپس مجموع را با مجموع مناسبت و مشابهت حاصل شد و درهاى آسمانها بر روى او گشاده شد و ارواح كواكب\r\n\r\n","description":"","footnote":"","page_name":" 66 ","page_number":84},
  {"content":"\r\n\r\nنورانى با ايشان مصافحه كردند و خاموشان كارخانهء ابداع با ايشان به آواز آمدند و ايشان را گرد اطراف ملكوت برآوردند ، و اگرچه در عالم شهادت بودند از حاضران عالم غيب شدند .\r\nپس چون آيات قدرت الوهيّت ظاهر شد و راهها روشن و هويدا گشت ، گروهى بينا شدند و راه به مطلوب بردند و گروهى ديگر نابينا و متحيّر و سرگردان بايستادند .\r\nچون حضرت لايزالى الهى جلّ جلاله به علم قديم خود دانست كه اكثر افراد انسانى قاصرند از آنكه به نفوس ناقصه خود راه بدرگاه او برند و آيات بيّنات الهى مطالعه كنند ، هم از جنس ايشان بديشان پيغامبران و رسولان فرستاد و ايشان را بر خزاين ملك و ملكوت اطلاع داد و علوم كلّى بديشان تعليم كرد و به ميامن وحى و الهام دلهاى ايشان را به سبيل سعادت راه نمود ، تا به علم و حكمت الهى گويا شدند و بندگان حق تعالى را نصيحت و دعوت كردند - از جهت حقّ امانت - و دعوت خلايق كردند از روى بصيرت ، و عالميان را به سلوك راه خداى تعالى شناسا گردانيدند و در معارج ترقّى به مقامات عليّه رسانيدند .\r\nو شريف‌ترين مقامات آن است كه در خلاء و ملاء با حق تعالى ادب نگاه دارند به مراقبت ، و در معرفت حق تعالى\r\n\r\n","description":"","footnote":"","page_name":" 67 ","page_number":85},
  {"content":"\r\n\r\nطالب يقين باشند ، و در توحيد اخلاص را شعار خود سازند ، و در عبادت و طاعت به حضرت عزّت تقرّب جويند و ذات و صفات او را از نقايص منزّه شناسند و لايزال در ملكوت او متفكّر باشند و پيوسته به ديدهء اعتبار در مصنوعات او ، و محبّت حق تعالى را با هيچ‌چيز جمع نكنند و نفس خود را از آلايش بشريّت پاك‌دارند و با اوصاف ملكى متّصف گردند و جوهر نفس را كه پوشيده باشد به حكمت رياضت اظهار كنند ، و مقتضاى حكمت آن نيست كه آنچه در چيزى نباشد بيرون آرد بلكه آنست كه از هر چيزى آنچه در او باشد خوب‌تر و بهترش را بيرون آرد ، و بهترين چيزى كه از نفس انسانى به ظهور آيد آنست كه جوهر ملكى او ظاهر شود و آنچه از مواهب و خصايص رحمانى با او باشد محفوظ ماند .\r\nو ديگر فرمود قدّس اللّه سرّه\r\nدر حقيقت سلوك و معرفت :\r\nاى مولانا بدان كه : سلوك عبارتست از انتقال درجات معرفت و قربت به حضرت عزّت و انقطاع از ادنى و اتّصال به اعلى ، تا رسيدن بر اقصاى مقامات كه قوّت سالك به ادراك آن وفا كند ، و درجات اصحاب سلوك در نهايت كار مختلف و متفاوت مىباشد به حسب اختلاف قوى ، مثل اعتدال مزاج و\r\n\r\n","description":"","footnote":"","page_name":" 68 ","page_number":86},
  {"content":"\r\n\r\nانحراف آن ، و ملازمت سبب باعث و فتور آن ، و قوّت روحانيّت و ضعف آن ، و استقامت همّت و مثل آن ، و صحّت توجّه به مطلوب و ضعف و سقم آن ، و قربت و منزلت به حضرت عزّت حاصل نشود مگر به علم و عمل ، و مراد به علم معرفت حق تعالى است به حسب طاقت انسانى ، و معرفت حق تعالى بر سه مرتبه است :\r\nمرتبهء اوّل : معرفت ذات .\r\nمرتبهء دوّم : معرفت اسماء .\r\nمرتبهء سوّم : معرفت افعال .\r\nامّا معرفت ذات او تعالى شأنه به كنه حقيقت ، هيچ مخلوقى را ميسّر نشود و در اين مقام مجموع مخلوقات در يك‌مرتبه مانده‌اند و به عجز و قصور اعتراف نموده كما قيل شعر :\r\n اعتصام الورى بمعرفتك * عجز الواصفون عن صفتك « 66 »\r\nتب علينا فانّنا بشر * ما عرفناك حقّ معرفتك « 67 » \r\n\r\n\r\n","description":"","footnote":"\r\n( 66 ) . خلايق به معرفت تو چنگ در زده‌اند ، و ستايش‌گران از ستايش تو ناتوانند .\r\n( 67 ) . توبه ما را بپذير كه ما بشريم ، و ترا آن‌طور كه شايسته است نشناخته‌ايم .\r\n","page_name":" 69 ","page_number":87},
  {"content":"\r\n\r\nو چون معرفت ذات به كنه حقيقت از طور بشر خارج است لاجرم رجوع مىكنند به معرفت اسماى او جلّ جلاله و عمّ نواله ، و معرفت اسماى او نيز مقدور نيست ، زيرا كه مجموع اسماى او كلّياتند و مخلوق جزو است و جائز نيست كه جزو به كلّ محيط شود .\r\nپس در معرفت كنه اسما نيز به عجز اعتراف كرده‌اند و چون معرفت كنه اسما نيز مقدور نيست رجوع مىكنند به استدلال افعال او تقدّست اسمائه ، و افعال او بر دو قسم است :\r\nقسمى از افعال آنست كه وجود او سابق باشد بر وجود بشر ، و قسمى ديگر آنست كه وجود او مقارن وجود بشر باشد .\r\nامّا معرفت قسم اوّل از افعال هم ميسّر نشود ، زيرا كه حقّ سبحانه و تعالى مبادى عالم را به علم مكنون و غيب مخزون و سرّ مستور خود آفريده است و در ابتداى خلق و ايجاد هيچ آفريده را از مخلوقات خود بر خود گواه نگرفته .\r\nپس هركس كه وجود او در خلقت ، آخر موجودات باشد اگر بر خلقت اوّل موجودات گواهى دهد آن شهادت مسموع و معتبر نباشد و مخلوق را نرسد كه بر فعل اوّل خالق خود گواهى دهد .\r\nپس از دعوى بگذر تا گمراه نشوى ، چون آن كس كه نشو\r\n\r\n","description":"","footnote":"","page_name":" 70 ","page_number":88},
  {"content":"\r\n\r\nو نماى او از عالم زمين بوده باشد نتواند در يافتن كه مبدأ مخلوقات عالم زمين چه بوده .\r\nپس به طريق اولى كه از درك مبدأ عالم سماوى عاجز و قاصر باشد ، و يقين است كه عجايب مخلوقات و غرايب مصنوعات عالم كلّى را موجودى جزوى در شمار نتواند آورد ا يحيط ما يفنى بما لا ينفد « 68 »\r\nپس اگر در هر قرنى هزار پيغمبر مبعوث شوند و آن پيغامبران به عبارتهاى فصيح از عجايب مخلوقات عالم سخن گويند بيان نتوانند كردن مگر اندكى ، و آنچه بيان كنند هم به تعليم و مشيّت حق تعالى باشد ، چنان كه در كلام مجيد مىفرمايد  وَ لا يُحِيطُونَ بِشَيْءٍ مِنْ عِلْمِهِ إِلَّا بِما شاءَ وَسِعَ كُرْسِيُّهُ السَّماواتِ وَ الْأَرْضَ وَ لا يَؤُدُهُ حِفْظُهُما وَ هُوَ الْعَلِيُّ الْعَظِيمُ  « 69 » هركس از آنچه بيند خبر دهد و صورتها جلوه كند ، امّا آنكه در شمار آيد كجا خبر تواند داد از آنچه در شمار نيايد ؟ و همچنان كه ما بر اوايل و مبادى افعال حق تعالى مطّلع نمىتوانيم شد بر\r\n\r\n\r\n","description":"","footnote":"\r\n( 68 ) . آيا چيزى كه فناپذير مىباشد مىتواند احاطه بر ذاتى داشته باشد كه تمام شدنى نيست و بىنهايت است ؟\r\n( 69 ) . قسمتى از آيه 256 از سوره 2 مردم به هيچ مرتبه از دانش خدا احاطه نتوانند كرد - مگر به آنچه او بخواهد - قلمرو علم او بالاتر از آسمانها و زمين است ، و حفظ آن دو ، بر او گران نيايد و هم او و الا و بزرگ است .\r\n","page_name":" 71 ","page_number":89},
  {"content":"\r\n\r\nخاتمت و عاقبت افعال او هم وقوف نتوانيم يافت ، ليكن هرچه از افعال او بر ما آيد مطيع و منقاد باشيم ، امّا چون ما را وقوف بر عواقب افعال نفوس خود نيست پس بايد كه آنچه از نفوس ما صادر شود از آن احتراز كنيم نعوذ با اللّه من شرور انفسنا و من سيّئات اعمالنا « 70 »\r\nو امّا قسم دوّم از افعال اللّه كه وجود او مساوق و مقارن وجود بشر باشد ، و آن مسبوقست به اعمال عقول بشرى و جولان اذهان در ميادين افكار و استدلالات نظرى ، تا به حسب قوّت استعداد از اسرار الهى و عجايب مصنوعات نامتناهى بر چيزى اطلاع يابند ، و بدانچه دريابند استدلال كنند بدانچه در نيافته باشند ، و آنچه از ايشان غايب باشد آن را قياس كنند بر آنچه حاضر باشد ، و استدلال كنند بدانچه بديشان ظاهر باشد بر آنچه بر ايشان پوشيده باشد ، و بدين قياسات و استدلالات ، حكمت افعال معلوم كنند و به حكمت افعال استدلال كنند بر شرف اسما و به تنزيه اسماء اللّه قيام نمايند .\r\nو چون شرف اسماء اللّه معلوم كنند بدان استدلال كنند بر عظمت ذات اللّه جلّ جلاله و تمجيد و تعظيم واجب شناسند ، و چون عظمت ذات اللّه تعالى معلوم كنند استدلال كنند كه او را\r\n\r\n\r\n","description":"","footnote":"\r\n( 70 ) . پناه مىبريم به خدا از شرّ نفس خود و از بدى اعمالمان .\r\n","page_name":" 72 ","page_number":90},
  {"content":"\r\n\r\nشبيه و نظير نيست ، اينجا توحيد لازم دانند ، و چون و احديّت و احديّت ذات او معلوم كنند كه او را شبيه و نظير نيست و بدانند كه يكيست كه به كلّ كائنات محيط است ، او را بپرستند چنان كه حق پرستيدن او باشد ، و اين مقام تقرّب است به علم و عمل و تقرّب جستن به حضرت او تعالى شأنه رعايت حقوق اوست ، و رعايت حقوق اللّه تمام نشود مگر به رعايت حقوق مصنوعات او و رعايت حقوق مصنوعات آن باشد كه مقتضاى حكمت خلقت هريك معلوم كنند به حسب طاقت ، و مراتب مصنوعات را در وجود بشناسند و بدانند كه شريف كدام است و مشروف كدام ، متقدّم كدام و متأخّر كدام ، و كلّى كدام و جزوى كدام ، و معقول كدام است و محسوس كدام ، و همچنين معرفت خواصّ و اسرار مصنوعات و معرفت ذوات ايشان و تعظيم و تكريم ايشان از جمله رعايت حقوق ايشان است .\r\nو ببايد دانست كه مجموع مصنوعات به مشيّت و حكمت الهى موجود شده‌اند و هريك را از بهر كارى آفريده است و مبدأ خلقت ايشان از بهر مقصودى است كه در غايات ايشان تعبيه رفته است ، و بعضى از آن مقاصد آنست كه بر بعضى از افراد انسانى روشن شود و بعضى آنست كه از ايشان نيز غايب و پوشيده باشد ، اعتقاد بايد كردن كه به خلق و ارادت الهى\r\n\r\n","description":"","footnote":"","page_name":" 73 ","page_number":91},
  {"content":"\r\n\r\nاست .\r\nو ببايد دانست كه مجموع مخلوقات او به منزلهء نردبانيست كه سالكان راه بر آن نردبان بالا روند و معرفت حاصل كنند و تمامت مصنوعات ، آثار قدرت و علامات خلقت الهىاند ، و حكمت در آفرينش آنها آنست كه به مصنوعات استدلال كنند بر الوهيّت و عظمت صانع قديم و مبدع حكيم ، و اين اوّل دريست كه به روى طالبان راه دين و سالكان جادّهء يقين گشاده شود .\r\nپس كافّهء مصنوعات و جمهور مبدعات مظاهر صفاتند ، بايد كه تعظيم و تكريم و اجلال واجب شناسى ، زيرا كه نسبت تعظيم و اجلال ايشان به حقيقت تعظيم و اجلال مبدع قديم و صانع حكيم است ، و بايد كه در خلق خداى تعالى از روى رحمت و رأفت و عدالت و اصلاح نظر كنى و از سر بصيرت و دانش در بواطن مصنوعات ناظر باشى و از رموز و لطائف آن بحث كنى . و چون گفتيم كه جملهء مصنوعات نردبان معرفت حضرت عزّت‌اند بايد كه لايزال در مصاعد و معارج و مراقى عليّه ترقّى كنى تا به صانع مصنوعات و مبدع مخلوقات  تَعالى عَمَّا يَقُولُونَ عُلُوًّا كَبِيراً  « 71 » رسى .\r\n\r\n\r\n","description":"","footnote":"\r\n( 71 ) . خدا از آنچه ستمكاران مىگويند برتر است - برترى بزرگى -\r\n","page_name":" 74 ","page_number":92},
  {"content":"\r\n\r\nو اين جمله كه ياد كرديم رعايت حقوق اللّه است در مصنوعات ، و رعايت حقوق اللّه طريق علم سعادت آخرت است و اين معنى ترا وقتى ميسّر شود كه رعايت كنى حقوق طايفه‌اى را كه ميان تو و ايشان اتّصالات معنوى روحانى باشد ، از ابناء جنس خود ، خواه ايشان را ديده باشى و خواه نديده ، امّا وصف ايشان شنيده باشى ، بايد كه مكانت و منزلت و فضيلت ايشان بشناسى و فراموش نكنى كما قال تعالى :  وَ لا تَنْسَوُا الْفَضْلَ بَيْنَكُمْ  « 72 » و اين طايفه كه رعايت حقوق ايشان بر تو لازم باشد چهار فرقه‌اند :\r\nفرقه اوّل : گروهىاند كه حق تعالى ايشان را از ميان خلق برگزيده است و به تشريف نبوّت و رسالت مخصوص گردانيده ، و اين‌ها راهنمايندگان خلق‌اند و امانت خداى به خلق مىرسانند صلوات‌الله‌عليهم اجمعين .\r\nفرقه دوّم : علما و صحابه و تابعين‌اند و مجتهدان و مشايخ كه سالكان مسالك يقين‌اند ، كه ايشان اگرچه به مراتب انبيا عليهم السّلام نرسيده‌اند امّا مرتبه و منزلت ايشان عند اللّه تعالى دانسته‌اند و آنچه انبيا بديشان رسانيده‌اند تصديق آن كرده و\r\n\r\n\r\n","description":"","footnote":"\r\n( 72 ) . قسمتى از آيه 237 از سوره 2 فضيلت و اخلاق نيكو را در بين خودتان فراموش نكنيد .\r\n","page_name":" 75 ","page_number":93},
  {"content":"\r\n\r\nمتابعت ايشان بر خود واجب دانسته و علوم و حكمت و معارف كه از روى علم و كشف و فهم دانسته‌اند به خلق رسانيدند شكّر اللّه مساعيهم و رضى اللّه عنهم و ارضاهم « 73 » .\r\nفرقه سوّم : ناقلان اخبار و راويان آثار طبقه دوّم‌اند كه علوم و سير سلف اوّل به اهل اديان و ملل رسانيده‌اند ، و بعضى به ارشاد ايشان راه راست يافته‌اند و بعضى منحرف شده‌اند .\r\nفرقه چهارم : جمهور خلايقند كه به دنيا مشغول و مغروراند .\r\nامّا حقّ فرقه اوّلى بر تو آنست كه صدق مقامات و فضل كرامات ايشان بشناسى و تعظيم ايشان كنى و در محبّت ايشان صادق باشى ، زيرا كه ايشان خلاصه كائنات و زبده موجودات ، و مشرق حكمت الهى و مخزن اسرار نامتناهىاند .\r\nپس بايد كه متابعت و مشايعت ايشان بر خود واجب دانى و اگر چيزى از اقوال و سير ايشان بر تو مشكل شود بايد كه آن را حقّ صدق دانى و حمل بر سهو خود كنى ، و هرچه نقل آن از انبيا عليهم السّلام به صحّت رسيده باشد بايد كه قطعاً انكار آن نكنى ، و اگر تناقضى بر تو ظاهر شود حواله آن با علوّ نظر و\r\n\r\n\r\n","description":"","footnote":"\r\n( 73 ) . خدا كوشش آنها را قبول فرمايد و خشنود باشد از آنان و آنها را نيز راضى و خشنود گرداند .\r\n","page_name":" 76 ","page_number":94},
  {"content":"\r\n\r\nوفور علم ايشان كنى تا از رستگاران باشى .\r\nو امّا حقّ فرقه دوّم بر تو آن است كه مساعى جميله ايشان را كه در راه دين كرده‌اند به انواع شكر و سپاس مقابله كنى ، و ارواح ايشان را به رحمت و رضوان مروّح گردانى و به نشر مناقب و طيب مآثر ايشان مشغول باشى .\r\nامّا حقّ فرقه سوّم بر تو آن است كه بر حفظ امانت ايشان حريص باشى و عدالت ايشان به مردم رسانى .\r\nو امّا حقّ فرقه چهارم بر تو آن است كه بديشان به چشم اعتبار و نصيحت نظر كنى .\r\nو حقوق اين چهار فرقه كه ياد كرديم حقوق ابناى جنس تو است بر تو ، و رعايت حقوق ابناى جنس تو وقتى ترا ميسّر شود كه رعايت حقّ نفس خود كرده باشى و در اصلاح حال خود كوشيده ، مثلًا اگر تو خواهى كه احسانى كنى خويشان نزديك تو اولى باشند بدان از بيگانگان ، و همسايهء نزديك اولى باشد از همسايهء دور ، هيچ‌چيز به تو از نفس تو نزديكتر نيست ، اوّل رعايت حقّ نفس كن چنان كه در خبر آمده است كه :\r\nابدأ بنفسك ثمّ به من تعول « 74 » .\r\nو رعايت حقّ نفس تو بر آن است كه نفس خود را با آداب\r\n\r\n\r\n","description":"","footnote":"\r\n( 74 ) . يعنى اوّل از خود آغاز كن سپس به عايله خود بپرداز .\r\n","page_name":" 77 ","page_number":95},
  {"content":"\r\n\r\nو سنن و سيرت سلف صالح آراسته گردانى ، و در سلوك به كارى مشغول شوى كه عاقبت آن محمود و ممدوح باشد و از عوارض نفسانى و هواجس شيطانى اعراض كنى ، و باطن خود را متوجّه مطلوب اعظم گردانى و همچنان‌كه در ظاهر با اعضا و جوارح ، ادب رعايت مىكنى بايد كه در باطن نيز به ادب باشى ، و چنان دانى كه حق تعالى و فرشتگان او بر دل تو ناظرند و بر افكار و خواطر تو مطّلع و واقف‌اند ، و بايد كه هميشه بر اين صفت مراقب باشى و انكسار و خوف و فروتنى شعار خودسازى ، و از حق تعالى شرم دارى و هميشه در عظمت و هيبت او تفكّر كنى و بدانى كه علم او محيط است به غيب و شهادت تو ، و پيوسته اعضا و جوارح و دل تو از خوف و هيبت او لرزان و هراسان باشد و هميشه با انابت و تضرّع باشى ، و اللّه الموفّق و المعين .\r\nديگر فرمود قدّس اللّه سرّه\r\nدر حقيقت علم و حكمت :\r\nاى مولانا در پى نامها مرو و مسمّيات را اعتبار كن زيرا كه پيش مرد صاحب كمال و بصيرت ، اعيان موجودات بر نفس خود دلالت بيشتر مىكند . از نشانه‌هاى خبردهندگان از ايشان ، و بدانكه هر چيزى كه اختلاف در او واقع شود آن علم نباشد\r\n\r\n","description":"","footnote":"","page_name":" 78 ","page_number":96},
  {"content":"\r\n\r\nبلكه آن نقل باشد ، و علم آن باشد كه مختلف نباشد و اختلاف نيز در آن واقع نشود ، و علم اشيا تصوّر اشياست به اعيانها ، و هرچه متصوّر نباشد مجهول باشد ، و حكمت آفتابيست كه روز حقيقت ازو پيدا شود ، و جهل شبى است كه ظلمتهاى باطل در او جمع شود ، و حقيقت اشيا و دانستن آن آفتابيست روحانى و هواهاى نفوس و وهمها سايهء جسمانيست ، هركه پشت بر آفتاب كند در پى سايهء خود رود و هركه رو به آفتاب كند هرجا كه رود سايهء او در پى او رود .\r\nپس جهد كن تا حقيقت چيزهائى كه سروران و اكابر يافته‌اند تو نيز دريابى ، و چيزى كه مردم را در او شك باشد چون ترا به يقين وجود او حاصل شود آن را در عبارت مياور ، اختصار به اشارت كن ، و در مجلسى كه جاهلان حاضر شوند خاموشى اختيار كن ، و توقّف مكن بر بحثى كه آشكار كنى انديشهء قومى را يا حقيقت كارى را و اگرچه منازعان ترا بر عدم توقّف عيب كنند . و بدانكه جاهلان به ظاهر قناعت كنند زيرا كه در تحصيل غرض تعجيل كنند ، و ايشان پيوسته در خوفها و ظلمتها باشند به ميان ، غم آنچه در نيابند و اندوه آنچه بر آن مالك نشوند ، و اهل بصيرت را نظر بر بواطن و عواقب\r\n\r\n","description":"","footnote":"","page_name":" 79 ","page_number":97},
  {"content":"\r\n\r\nامور باشد .\r\nپس ايشان دايما به اطّلاعات و ادراكات مستأنس باشند و فكرهاى ايشان صحيح باشد و سينه‌هاى ايشان منشرح و نورانى . اللّهم اجعل منها و منهم و معهم .\r\nديگر فرمود قدّس سرّه العزيز :\r\nبدان اى مولانا كه امم سالفه بعضى در بعضى تصرّف كرده‌اند ، چنان‌كه از هر صنفى شخصى دعوى رياست كرده و بر آن صنف تقدّم جسته و ايشان را تابع خود ساخته ، چنان‌كه هر صنفى اعتقاد كرده‌اند كه اين مقتداى ما افضل و اعلم است از ديگران و آنچه مذهب و اعتقاد اوست در دين حق ، صدق آنست ، و آن شخص نيز بنا بر صيانت اعتقاد آن طايفه حريص و بر صحبت ايشان آنچه در دين حرامست بر خود مباح كرده باشد ، و اكثر خلايق اين طريقه را شعار خود ساخته‌اند و متابعت عادت نفوس و ظنهاى فاسده خود كرده بىآنكه ايشان را مستمسكى باشد و بىآنكه بر حقيقت اطّلاع يابند ، زيرا كه حقيقت اطّلاع و كشف و شهود ، پيغامبران را و رسولان راست عليهم السّلام و بعد از ايشان اوليا و صدّيقان را بر قدر مقامات و درجات ايشان .\r\n\r\n","description":"","footnote":"","page_name":" 80 ","page_number":98},
  {"content":"\r\n\r\nدر طرفى فضيلتى مشاهده كرده‌اند و آنها كه صاحب فضيلت بوده‌اند مستحقّ تصرّف شده‌اند در ساير افراد انواع ، بنا بر آنكه علم ايشان محيط شده است به حقيقتى كه در آن زمان از ديگران محجوب مانده است ، پس آن طايفه محجوبان در منزلت و مرتبه به منزلهء ساير حيوانات باشند نسبت به انواع انسان .\r\nديگر فرمود قدّس اللّه سرّه\r\nدر بيان معرفت جمهور عوام النّاس به وجود بارى تعالى :\r\nبدان اى مولانا كه اگرچه وجود بارى تعالى با وجود آنكه به غايت واضح و هويداست ، معرفت جمهور عوام النّاس به وجود او معرفت استفاضه و تقليد است و لهذا طايفه‌اى شك آورده‌اند و به هواى نفس خود سخنهاى مختلف گفته‌اند و از او اعراض كرده‌اند ، بنا بر آنكه ايشان را قوّتى نبوده است كه بدان قوّت وجود بارى تعالى را به يقين دريابند ، و معرفت استفاضه و تقليد همچنان‌كه اعمى حسّ بصر ندارد كه بدان ادراك قرص آفتاب كند ، اگر اين استفاضت او را ، استفاضت ديگر عارض شود كه ضدّ استفاضت سابق باشد بعيد نباشد كه اعمى را در وجود آفتاب شك واقع شود ، با وجود آنكه جهانيان قرص آفتاب مشاهده كنند ، و قوّتى كه افراد انسانى بدان قوّت وجود\r\n\r\n","description":"","footnote":"","page_name":" 81 ","page_number":99},
  {"content":"\r\n\r\nبارى تعالى را به يقين ادراك كنند در تخصيص نبوّت است در درجات و مراتب آن ، و نبوّت را عرضى عريض است ميان مقام رسالت و رؤياى صالحهء حسنه .\r\nو ديگر فرمود قدّس اللّه سرّه\r\nدر بيان اختصاص انبيا عليهم السّلام و اوليا كه ورثه انبيااند رحمة اللّه عليهم :\r\nاى مولانا بدان كه به موجب :  أَ فَمَنْ شَرَحَ اللَّهُ صَدْرَهُ لِلْإِسْلامِ فَهُوَ عَلى نُورٍ مِنْ رَبِّهِ  « 75 » ساحت سينه بىكينهء مردان كامل به غايت فسيح بود و زبانهاى ايشان فصيح ، زيرا كه ايشان چنگ در عروهء وثقاى توحيد زده‌اند و سير ايشان بر قانون تحقيق واقع مىشود ، مشكلات مسائل دقيق از اطراف بعيد بديشان روى نمايد و لطائف ظريف از اعلا درجات عاليه بر ايشان چهره گشايد ، عبارات ايشان به غايات و نهايات باشد ، اشارات ايشان به اقصى و اعلا درجات بود .\r\nو بدانكه اندكى از حكمت بسيار است و كثرت حكمت دولتى است مخلّد و مستدام . پس حكمت را چنان مكن كه پشت بر حكمت گردانيده باشى ، زيرا كه ذات تو قائم به حكمت\r\n\r\n\r\n","description":"","footnote":"\r\n( 75 ) . قسمتى از آيه 23 از سوره 39 آيا كسى را كه گشاده است خدا سينه او را براى اسلام ، پس او بر روشنى معرفت است از جانب پروردگار خود .\r\n","page_name":" 82 ","page_number":100},
  {"content":"\r\n\r\nاوست و قوتهاى روحانى و واردات فيض رحمانى به سبب حكمت زياده مىشود ، عجب حاليست ايشان را كه اگر تواند هزارساله قوّت جسمانى خود را ذخيره كند در آن باب ، لطائف حيل به كار دارد و اخراجات و زحمت‌ها و مشقّتهاى بيشمار تحمّل كند تا آن مطلوب فانى او را حاصل شود ، و كلمهء حكمت كه از مرد حكيم در معرض نصيحت وارد شود غذاى عقل و جلال دل است ، بعضى همچو گولان كور دل آن را پس پشت مىاندازند و در دل و درون خود راه ندهند ، و بعضى از غايت تمرّد و تغلّب تحمّل شنيدن آن نمىكنند .\r\nو پوشيده نماند كه عبارت حكمت صادقه ثمرهء بصيرتست و به حسب ادراك هر صاحب بصيرتى برو جلوه كند ، و آن كس كه از بصيرت محروم باشد در عبارت نتواند آوردن مگر اصطلاحى چند كه طبيعت او به آنها الفت گرفته باشد يا به‌واسطه اوهام فاسده بر خاطر او خطور كرده ، و حقّ سبحانه و تعالى هيچ‌كس را از نوع انسان بر علم حقيقى يقينى مطّلع نگرداند مگر پيغامبر مرسل را يا ولىّ حكيم را كه او را به فتوّت نبوى و بصيرت مصطفوى مخصوص گردانيده باشد .\r\nو امّا علماى ظاهر و مصنّفان كه در فنون علوم تصنيفات مىكنند معلومات ايشان به قول و روايات باشد - بىآنكه معانى آن\r\n\r\n","description":"","footnote":"","page_name":" 83 ","page_number":101},
  {"content":"\r\n\r\nفهم كنند - يا مجادله و تعصّب باشد - بىآنكه حقيقتى بر ايشان جلوه كند - و كتب و مصنّفات ثمرات عقول ايشانست و در ميوه‌ها نيك و بد هست .\r\nپس نظر كن كه جهت غذاى عقل خود كدام ثمره اختيار مىكنى ، و بدان كه هرچه اقوال و عبارات است از آنجا چيزى بايد اختيار كردن كه ثمره و منفعتى از او اميد توان داشت ، مثل آنكه بر حقيقتى دلالت كند يا دقيقهء غريبه‌اى از او مفهوم شود ، و بهترين عبارتهاى فصيح آنست كه دلالت بر حقيقت باقى كند و فاضل‌ترين سخن‌ها آنست كه از فاضل‌ترين معنيها خبر دهد .\r\nپس هرگاه از روندگان راه سخنى بشنوى ، بايد كه حسن تلقّى در آن مرعى دارى و در سمع شنوا و داناى خود دهى ، و به چشم بصيرت بدان اعتبار « 76 » گيرى زيرا كه سخن همچنان درخت است و حاصل درخت ميوه باشد ، و چندانكه بر شاخهاى عالى بالاتر روى به ميوه‌هاى نيكوتر نزديكتر شوى ، و به قدر آنكه در گزيدن و اختيار ميوه‌ها سعى كنى ، آنچه حاصل كنى خالص گردانى ، و اگر ميوه‌اى چينى كه آن را قشرى بود تا مقشّر نسازى از لذّت و طعم آن تمتّع نيابى .\r\nو ديگر فرمود قدّس اللّه سرّه :\r\n\r\n\r\n","description":"","footnote":"\r\n( 76 ) . عبرت و پند .\r\n","page_name":" 84 ","page_number":102},
  {"content":"\r\n\r\nاى مولانا سلوك را با توحيد و توحيد را با سلوك مقابله مكن تا حقايق بر تو مختلط نشود .\r\nاى مولانا آثار و اخبار سلف صالح ، نيكوراهنمائى است و هدايت و نور ، نصيب انبياست صلوات‌الله‌عليهم اجمعين و بعد از آن ورثهء انبيا كه علما و اوليااند .\r\nپس هرك را از ايشان شهود دايمى باشد روزگارش همه مصروف باشد به موارثه در ظاهر اعمال و احوال ، و باطن اعمال و احوال در خلأ و ملأ ، در ملأ به تعليم و نشر حكمت و در خلأ به رؤيت استعداد و تعبير از حقايق اشيا به كلامى مبنى بر حكمت ، برى « 77 » از هوا و مقتضيات نفوس .\r\nو بايد كه در خلوت على الدّوام متفكّر باشى و دل خود را متوجّه دل آن صاحبدل دارى ، كه مفيد و مقتداست ، و آن مقتدا و مفيد نيز بايد كه مراقب حال مريد باشد نفس بر نفس ، تا بر سبيل سهو و نسيان از عزيمت خود باز نماند و از مقام خود منحرف نشود ، و اگر به واسطه غفلت بشرى فتورى و ضعفى بر قوّتهاى او راه يابد كه تدارك و تلافى آن بكند و به قوّت تصرّف و استقلال او را به مقام خود بازگرداند .\r\nو چون صاحبدل صاحب تصرّف را اين ملكه حاصل شود\r\n\r\n\r\n","description":"","footnote":"\r\n( 77 ) . دور .\r\n","page_name":" 85 ","page_number":103},
  {"content":"\r\n\r\nاگرچه در عالم صورت ، او يك شخص باشد از اشخاص انسانى ، امّا در عالم معنى با اهل ايمان ، خود برابر باشد ، زيرا كه او هميشه به كمال استعداد خود در نفوس اهل عصر تصرّف كند و هركه از ابناى نوع او پيش او آيد و از جهت اغراض بشرى در مقام تفرقه باشد و او را استعداد آن نباشد كه در مقام حضور ، خود را جمع كند و آن صاحبدل را مستعد و مجتمع بيند ، پس اين صاحبدل در او تصرّف كند بر سبيل سرعت و او را در خانهء حضور برد ، و هر صاحبدل كه حق تعالى او را به نعمت و رحمت خود مخصوص گردانيده باشد به مرتبه‌اى كه ضبط و حصر قوّتهاى خود تواند كردن چنان كه از او كلمه‌اى در وجود نيايد بىسابقهء فكر ، و موازنه حال خود كند و وقت بشناسد و در ساير واردات از جلى و دقيق و عظيم و حقير تلقّى و استقبال امر الهى واجب داند . بىشك و شبه اين‌چنين كسى مقدّم و رئيس و سيّد طايفه باشد .\r\nو آن قوّت‌هاى روحانى كه در باطن او به حال كمال رسيده باشد ممدّ و معاون او باشد در هر طورى كه او باشد ، و به تدريج ترقّى كند تا بدانجا رسد كه در به دو فطرت به اذن ربّانى از براى او مهيا كرده باشند و اهل فضيلت و اصحاب كمال ، عاشقان صورت كمال او باشند و بر او بجوشند و خواهند كه\r\n\r\n","description":"","footnote":"","page_name":" 86 ","page_number":104},
  {"content":"\r\n\r\nجانهاى خود را فداى او كنند و از جهت بقاى او فناى خود را اختيار كنند ، و اين معنى حاصل نشود مگر به كمالى كه قوّتهاى روحانى را حاصل شده باشد - بواسطهء تخصيص و انعام و فيض و عطاى رحمانى لا إله الّا هو القوى العزيز . -\r\nو در اين مقام بر صاحبدل واجب باشد كه از همه امور و اشتغال مجرّد شود و او را هيچ عملى نماند مگر آنچه از حضرت پروردگار تعالى شأنه بر دل او فرود آيد قبول كند و به لغتى كه بر آن قادر باشد تعبير از آن بكند ، و اگر اهل حكمت را بيند با ايشان سخن از حكمت گويد و حكمت از ايشان دريغ ندارد و نعمتهاى الهى را در خلق و ايجاد با ياد ايشان دهد ، و همواره سخن در لطائف و معانى گويد كه دلها را از آن شوقى و نورى به حضرت لايزالى حاصل شود .\r\nو كلمات او بايد كه تسكين شرّ و فتنه كند و باعث باشد بر خير و مخبر و مشعر باشد به توحيد و محبّت و معرفت او تعالى شأنه ، و جائز نباشد او را كه معجزى حادث را اظهار كند مگر به اذن قديم ، و اذن بر دو قسم است : قسمى مقرونست به خلق و قسمى مقرونست به فعل . و اين مجموع كه ذكر كرده شد ادب و عادت خواجه بود رحمة اللّه عليه .\r\n\r\n","description":"","footnote":"","page_name":" 87 ","page_number":105},
  {"content":"\r\n\r\nديگر فرمود قدّس اللّه سرّه العزيز :\r\nاى مولانا بدانكه انس و الفت در ميان محبّ و محبوب حاصل نشود مگر به اتّحاد صفا و قطع تعلّق كردن از دنياى بىوفا ، و چون صفا متّحد باشد و علايق منقطع شود ملاقات و اتّصالات ميان ايشان جوهرى محض و كلّى عام باشد ، يعنى من جميع الوجوه مقتضيات مواصلت و الفت با ديد آيد و ابتهاج و مسرّت روى بنمايد و چراغ ذوق و صفا افروخته شود و نايرهء درد و سوزش انطفا پذيرد و در ميدان اتّصال مجالى با ديد آيد كه عبارت به شرح آن وفا نكند ، و بطوء و سرعت از ميانه برخيزد و وصالى كه قابل انفصال نباشد روى نمايد .\r\n چه خوش باشد كه بعد از انتظارى * به امّيدى رسد امّيدوارى \r\nديگر فرمود قدس اللّه سرّه العزيز :\r\nاى مولانا اگر فضائل باطنى مردان مرد در صورت ظاهر جلوه كند طايفه‌اى كه در تعظيم ايشان كوشند ايشان را بپرستند و طايفهء منكران كه در كشتن ايشان سعى نمايند چون كمال ايشان مشاهده كنند بر ايشان حسد برند ، ليكن سنّت الهى چنين جارى شده است كه رقم خمول بر ناصيه حال ايشان كشيده باشد ، تا فتنه در ميان خلق نخيزد ، و ايشان را تحمّل آن داده‌اند كه\r\n\r\n","description":"","footnote":"","page_name":" 88 ","page_number":106},
  {"content":"\r\n\r\nاحوال خود مخفى دارند و كشف اسرار الهى نكنند ، و آنچه از زخارف دنيا كه مردم بر جمع و تحصيل آن حريص باشند ايشان ترك آن كنند .\r\nو حق تعالى خوان نعمت معرفت را جهت ايشان گسترده است تا اشارت ايشان به حقايق علوم باشد ، و به تزكيه نفس خود به تعليم الهى مشغول شوند و آن صورتها كه ياد كرديم كه در باطن مردان باشد صورتهاى قوّتهاى روحانى الهى است كه مبادى وجود فضائل نوع انسان است كه عالم صغير الحجم عظيم القدر است و آن صورتهاى روحانى از نظر جمهور خلايق مخفى است ، همچنان‌كه صورتهاى قوّتهاى روحانى الهى كه مبادى وجود عالم كبير است از نظرهاى بعضى عباد اللّه پوشيده مانده است و اللّه اعلم بحقائق الامور .\r\nديگر فرمود قدّس اللّه سرّه :\r\nاى مولانا تعجّب مكن از آنكه جمهور مؤمنان حقايق‌شناس شوند ، زيرا كه ايشان مظنّه جهالت‌اند و كسى كه جاهل باشد به هيچ حقيقتى اعتراف نكند ، و اگر صاحب دعوتى در ميان ايشان پيدا شود كه ايشان را به حق دعوت كند ، اگر دعوت او تمشيت يابد يا كلمهء حق در بواطن ايشان نفوذ كند به غايت غريب و عجيب باشد ، و مراد ما به جمهور در اين مقام طايفه‌اىاند\r\n\r\n","description":"","footnote":"","page_name":" 89 ","page_number":107},
  {"content":"\r\n\r\nكه متصدّى مناصب انبيا شوند و خود را از وارثان ايشان شمرند ، در علم و حكمت و حكم و رعايت مصالح خلايق ، و ايشان را اهليّت و استحقاق آن مناصب نباشد .\r\nديگر فرمود قدّس اللّه سرّه :\r\nاى مولانا گاه باشد كه انواع را با انواع مؤانست باشد و آرزومند و خواهان يكديگر باشند ، و گاه باشد كه اصناف به اصناف ملتجى شوند از جهت ضعف نفوس ، و گاه باشد كه افراد از جماعات ننگ دارند ، بنا بر سبيل تغلّب رؤسا ، جماعت بر رعيت مستولى باشد .\r\nديگر فرمود قدّس اللّه سرّه :\r\nهركه متصدّى منصبى از مناصب باشد ، اگر ظاهر منصب خود را چنان نگاه دارد كه ديگران بر باطن منصب او مطّلع نشوند ، او پيشوائى باشد مقدّم در ميان عوام خلايق ، و هركه باطن منصب خود را چنان محافظت كند كه باطن منصب او مخالف ظاهر او نباشد او مقتدائى مقدّم باشد در ميان خواصّ خلايق ، و هر كه او را معرفت حقايق اشيا حاصل شود چنان كه مىبايد ، هركه به دو پيوسته باشد حقّ او ادا كند از سر بصيرت و دانش و از اغراض مخالفان نترسد و نينديشد ، او رئيس رؤسا و مقدّم پيشوايان نوع انسان باشد . و اين مجموع مراتب عليّه\r\n\r\n","description":"","footnote":"","page_name":" 90 ","page_number":108},
  {"content":"\r\n\r\nحضرت خواجه را قدّس اللّه روحه به كمال حاصل بود .\r\nديگر فرمود قدّس اللّه سرّه :\r\nاى مولانا چون باطن صافى شود بواطن اشيا بر او جلوه كند بىواسطهء تعليم ظاهر ، و اگر حق تعالى بنده‌اى را از ميان عالميان برگزيند نشانه آن صفاى باطن باشد و طهارت ظاهر ، يعنى باطنش از كدورات بشرى صافى شود و ظاهرش از لوث معصيت پاكيزه گردد ، و چون باطن شخصى صافى و ساده شود ، به صورت حقايق اتّصال يابد و عوارض نفسانى و هواجس ظلمانى از او كناره كند .\r\nو بدانكه هرگاه كه زمين دل شورستان باشد ، و نفس به عوارض كدورات آلوده ، حقايق معلومات در او مترسّم نشود زيرا كه زمين شوره تخم ضايع كند و جامهء ملوّث چركين رنگ قبول نكند و اگر قبول كند صافى نباشد ، پس هركه خواهد كه حقايق معلومات در باطن او مترسّم شود بايد كه صفاى باطن حاصل كند و نفس خود را از لوث معصيت نگاه دارد .\r\nديگر فرمود قدّس اللّه سرّه :\r\nاى مولانا از حق تعالى شرم دار كه در وقت اقامت طاعت و عبادت اعتقاد كنى كه حقّ ربوبيّت بجاى آورده‌اى بلكه اعتقاد چنان كن كه امتثال امر مىكنى بر حسب قدرت ، و\r\n\r\n","description":"","footnote":"","page_name":" 91 ","page_number":109},
  {"content":"\r\n\r\nخود را مقصّر دانى و زارى را وسيلهء تقرّب سازى ، زيرا كه حقّ خالق از آن بزرگتر است كه خلق آن را بشناسند ، و چون خلق بكنه حقّ پروردگار نتوانند رسيدن از عهدهء اداى آن چگونه بيرون توانند آمدن ؟ ليكن چون در حكمت آفرينش مخلوقات تفكّر كنى دل تو از جهة معرفت خالق منشرح گردد .\r\nاى مولانا به جزئيات قناعت مكن كه جزئيات محلّ اضطرابند و لذّت از كليّات حاصل كن و بر محسوسات گذر كن و به معقولات ميل كن و انس و الفت با حضرت عزّت حاصل كن كه آن انس دايمى است ، و اگرچه آن انس امر باطنى باشد ، امّا نزد اولو الابصار حكمت آن ظاهر و باهر باشد .\r\nاى مولانا دل در اندرون تو مشرق نور الهى و افق لقاى حقّ است ، پس به اعتقادهاى بددل خود را تاريك و مكدّر مدار ، اگر اهل رسوم مرتبهء ظاهر خود را تعظيم كنند و بدان قناعت نمايند تو بدين مقدار قناعت مكن و نور باطن حاصل كن به رياضت ، زيرا كه مراتب فضيلت نفوس از اعطاى اوّل است و رياضت تابع و آثار عطيّه است ، و امّا مراتب نفوس در اين جهان تيره باقى نمىماند زيرا كه نفوس يا در انحطاط باشند يا در ترقّى ، تا مشابهت و مناسبت با طرفى حاصل كنند .\r\nپس هركه نفس او بهيمى باشد حركت و ميل او جمادى\r\n\r\n","description":"","footnote":"","page_name":" 92 ","page_number":110},
  {"content":"\r\n\r\nباشد ، و هركه نفس او ملكى باشد حركت و ميل او الهى باشد ، و هركس كه حركت و ميل او به جانب حق من حيث الطّبع نباشد بلكه محتاج باشد به محرّكى خارجى ، او افسرده‌اى باشد كه قوّتهاى او مرده باشد ، و زنده‌دل نيك‌بخت آنست كه به بصيرت خود به صورت كمالات مايل شود و در تحصيل آن رغبت نمايد .\r\nاى مولانا بدانكه خشك نشود قلم عالمى كه مدد مداد او از بحر حقايق باشد ، زيرا كه انبوهى صورتهاى حقايق بر آينه بصيرت بيشتر است از موجهاى دريا به ساحل .\r\nاى مولانا خوشا وقت تو اگر از سر حضور باطن به حق مشغول باشى و به ظاهر در ميان جمعى باشى كه حوالهء ايشان با تو باشد و در ايشان نظر كنى به نظر حكمت و اعتبار و احسان و رحمت و نصيحت ، و آن را وسيله تقرّب سازى نزد حضرت عزّت ، و طريق سالكان راه حق اين است . و خوشا حال تو اگر از سر حضور با حق باشى و نظر كنى به چشم محبّت و اعتقاد در افراد اولياء اللّه كه اهل ولايت و مطلع علم و معرفت باشند به هدايت حق تعالى ، زيرا كه ايشان انوار الهىاند كه در عالم متفرّق شده‌اند تا به واسطهء ايشان ظلمتها به روشنيها مبدّل شود و بستگىها گشاده گردد و خيرات و بركات از آسمان نزول كند .\r\n\r\n","description":"","footnote":"","page_name":" 93 ","page_number":111},
  {"content":"\r\n\r\nديگر فرمود قدّس اللّه سرّه :\r\nاى مولانا اگر خواهى كه مهتر و سرور و مرشد و حكيم مؤيّد من عند اللّه باشى پنج در به روى خود دربند و پنج در به روى خود بگشاى : امّا آن پنج در كه بر خود بسته دارى :\r\nدر اوّل در معيشت و كسبى است كه به واسطهء آن مردم ترا در فتنه اندازند ، و ترا از رعايت مطلوب خود بگردانند ، اين در را به روى خود بسته دار .\r\nدر دوّم در كدخدائى و در نسل و اهل و عيال است كه به واسطه ايشان خود را در كلفت و مشقّت اندازى و بدين علايق مقيّد شوى و از مطلوب حقيقى بازمانى .\r\nدر سوّم در فضول عيش جستن است و زيادتى در مال و منال ، اين در نيز به روى خود بسته دار و به اندك كفافى قناعت كن .\r\nدر چهارم در صحبت و مجالست غافلان است اين در نيز بر روى خود بسته دار و با غافلان مرده‌دل اختلاط مكن ، مگر در وقتىكه ايشان را نصيحت كنى و به عبادت حق تعالى مشغول گردانى ، در آن وقت اگر لحظه‌اى با ايشان مدارا كنى شايد .\r\nدر پنجم در يارى و قوّت طلبيدنست از منكرانى كه با تو حسد و كبر ورزند و سركشى كنند ، يارى از ايشان مطلب و\r\n\r\n","description":"","footnote":"","page_name":" 94 ","page_number":112},
  {"content":"\r\n\r\nنصرت از حق تعالى خواه .\r\nامّا آن پنج در كه بر خود گشاده دارى :\r\nدر اوّل در معلومات است ، پس جميع معلومات طريق تجليّات حقايق است ، پس بايد كه علماى حقّانى را معتقد باشى و هيچ فنّى را از فنون علوم ايشان به باطل نسبت نكنى .\r\nدر دوّم در تلقّى و انقياد اهل طريق است ، خواه سابق باشند بر تو و خواه معاصر ، هركه را بينى دست در دامن او محكم زنى .\r\nدر سوّم در استغراق اوقاتست و ضايع ناكردن انفاس ، و انفاس شخص سرمايهء بضاعت و تجارت اوست ، هركه راه راست يافت در اين تجارت سود بر سر آورد و هركه از جادّه مستقيم منحرف شد زيان كرد  ذلِكَ هُوَ الْخُسْرانُ الْمُبِينُ .  « 78 »\r\nدر چهارم در خلوت و اعتبار است و تفكّر در آيات بيّنات و عجايب ملك و ملكوت و طاعت و عبادت ذى الجلال و الجبروت .\r\nدر پنجم در محافظت دل است و مراعات قوّتها ، و دل سلطان است و قوّتها لشكريان ، اگر در محافظت دل و قوّتها\r\n\r\n\r\n","description":"","footnote":"\r\n( 78 ) . قسمتى از آيه 12 از سوره 22 اين است زيانى آشكار ، و در قسمتى از آيه بعد مىفرمايد  يَدْعُوا مِنْ دُونِ اللَّهِ ما لا يَضُرُّهُ وَ ما لا يَنْفَعُهُ .  يعنى آنچه را كه به غير خدا مىخواند نه زيانى به او دارد و نه سودى به او مىرساند .\r\n","page_name":" 95 ","page_number":113},
  {"content":"\r\n\r\nوظيفهء امانت و ديانت رعايت كنى بزرگ و سرور شوى و معلومات تو زياده شود ، چنان كه قابل شكّ و شبهه نباشد و تصديق اصول شرايع دين حق كنى و سلف را تعظيم لازم شمرى ، و كسانى كه با تو هم‌سير باشند ايشان را عزيز و مكرّم دارى و جمعى كه تابع تو باشند تعليم و تفهيم اسرار و دقايق از ايشان دريغ ندارى ، و با عموم خلايق به لطف و الفت معاش كنى ، و در حركات و سكنات اعضا و جوارح و انديشه‌هاى خاطر محاسبهء نفس خود كنى و از حال خود غافل نباشى ، بلكه لايزال بيدار و هوشيار باشى و باطن خود را از حرام و شبهه و مكدّرات پاك دارى و جامع و حافظ اسرار خود باشى و افشاى آن جائز نشمرى ، و هر آنچه ضدّ مطلوب باشد از خود دور كنى و در سلوك ميانه‌رو باشى .\r\nپس اگر خود را خالى گردانى از آنچه نبايد و نشايد ، و خود را آراسته گردانى بدانچه مىبايد بدين نسق كه ياد كرده شد ، سرورى باشى مرشد و حكيمى مؤيّد من عند اللّه تعالى .\r\nو همچنين حكايت كند مؤلف رساله مولانا حسن پلاسى صوفى شيرازى رحمة اللّه عليه كه در ماه رمضان سنه خمس و سبعين و ستّ مائة « 79 » در شب قدر به حضرت آن بزرگ دين و\r\n\r\n\r\n","description":"","footnote":"\r\n( 79 ) . سال 675 هجرى قمرى .\r\n","page_name":" 96 ","page_number":114},
  {"content":"\r\n\r\nپيشواى اصحاب يقين رفتم ، و غير از من كسى ديگر در آن شب در صحبت شريفش نبود ، چون از نماز و اوراد فارغ شديم به من اشارت فرمود كه : برخيز و امامت كن و دو ركعت نماز بگزار و تمامت قرآن در اين دو ركعت نماز ختم كن و من مأموم باشم .\r\nگفتم : اى خواجه مدت سى سال است كه من قرآن از بر نخوانده‌ام مگر در نمازهاى فريضه و سنّت ، نمىدانم كه مرا قرآن محفوظ مانده باشد يا نه ، خواجه رحمة اللّه عليه فرمود كه :\r\nبرخيز و در نماز شروع كن كه حافظ قرآن خداى تعالى است نشنيده‌اى كه مىفرمايد :  إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ  « 80 »\r\nپس برحسب اشارت برخاستم و احرام نماز در بستم و در ركعت اوّلى از اوّل سورهء فاتحة الكتاب تا آخر سورهء   وَ اللَّيْلِ إِذا يَغْشى   بخواندم ، و در ركعت دوّم ختم كردم ، و چون سلام باز دادم در حمد و ثنا و دعا شروع كردم و دعا را دراز كشيدم .\r\nدر اثناى دعا حضرت خواجه برخاست و از مسجد بيرون رفت تا وقتىكه من از دعا فارغ شدم درآمد و گفت : اى مولانا در دعا و سؤال و طلب مبالغه كردى ، و مبالغه كردن در دعا و\r\n\r\n\r\n","description":"","footnote":"\r\n( 80 ) . آيه 9 از سوره 15 ما قرآن را نازل كرديم و هم ما آن را نگاهبانيم .\r\n","page_name":" 97 ","page_number":115},
  {"content":"\r\n\r\nسؤال وظيفه مبتديان غافل و ناپايندگان حيرانست و لايق به حال اهل شهود و عيان نيست ، زيرا كه اگر سؤال از اهل كشف و اصحاب معرفت صادر شود مانند استهزا باشد به حق تعالى ، و حاشا از ايشان كه چنين صورتى از ايشان در وجود آيد ، و دليل بر استغناى اهل شهود از سؤال آن است كه ايشان به عين اليقين مشاهده مىكنند كه حق تعالى خلايق را آفريده است و هر يك را به حقّ و نصيب خود راه نموده ، تا مجموع استيفاى حقّ خود كرده‌اند ، پس ايشان را حاجت به سؤال نباشد .\r\nهمچنان‌كه ابراهيم خليل را وقتىكه نمرود در آتش مىانداخت هنوز ميان آتش و هوا بود كه جبرئيل عليه السّلام پيش او آمد و گفت : اى ابراهيم حاجتى دارى ؟ گفت به تو ندارم ، گفت : از حق تعالى بخواه گفت : حسبى ربّى من سؤالى علمه بحالى يعنى كافى است مرا اين مقدار كه پروردگار من حال من مىداند از سؤال من ، حاجت به خواستن نيست .\r\nپس حاجت به سؤال نباشد مگر اهل غيبت و هجران را ، و سؤال و دعا از ايشان عبادت و طاعت باشد و نسبت با اهل شهود گناه و معصيت ، حسنات الابرار سيّئات المقرّبين همين\r\n\r\n","description":"","footnote":"","page_name":" 98 ","page_number":116},
  {"content":"\r\n\r\nمعنى دارد .\r\nپس نظر كن كه تو از اهل شهودى يا از اهل غيبت و بر سبيل امانت وظيفهء خود رعايت كن ، زيرا كه تو امين خدائى بر نفس خود\r\nبعد از آن فرمود قدّس اللّه سرّه العزيز :\r\nاى مولانا سالهاست كه من مىخواهم خطبه‌اى بشنوم بر معنى سورهء اذا زلزلت و الفاظ آن ، تو توانى چنين خطبه انشا كردن ؟ گفتم : بلى توانم ، فرمود : به انشاى خطبه مشغول شو و من در زاويه كار دارم .\r\nپس من بر كاغذ نوشتم بسم اللّه الرّحمن الرّحيم و متحيّر و سرگردان شدم و ساعتى بر من گذشت و نمىدانستم كه چه نويسم ، بعد از ساعتى متنبّه شدم و با خود گفتم كه من در آن سخن كه در جواب خواجه گفتم كه : توانم ، خطا كردم از اين جهت عاجز ماندم ، على الفور به تدارك مشغول شدم و استغفار و توبه كردم از آن دعوى كه كرده بودم ، و بعد از آن قلم و كاغذ برداشتم و گفتم : الهى به حرمت اين مرد كه اين خطبه مىطلبد آنچه مقصود و مطلب اوست بر زبان و دل و قلم من روان گردان ، در ساعت حق تعالى در سخن بر من گشود تا بنوشتم .\r\n\r\n","description":"","footnote":"","page_name":" 99 ","page_number":117},
  {"content":"\r\n\r\nالخطبة الحمد اللّه الّذى سكن ارض قلوب العارفين فى ليل التّمكين بعد ان زلزلت فى نهار التّلوين زلزالها ، و انزل عليها ماء مباركا فى ليلة مباركة ، فاخرج به من خلالها اثقالها ، فتح عن عيون بصائرها بمفتاح العناية و التّوفيق دون شهود الالوهيّة اقفالها ، فسبّحت ساجدة لجبروته ، و خرّت خاضعة لملكوته ، فقيل : ما لها ؟ فنطقت موقفه بالسنة الحال مع التّقديس عن المثل و المثال ، مخبرة بانّ الرّبّ اوحى لها ، ثمّ رقّاها الى مقاعد العزّ طورا باقوال الشّرائع و طورا بافعالها ، و اصدرتا اشتاتا ليرى ما اعتمدت عليه من اعمالها و احوالها ، فطوبى لقلوب فنيت هويّتها بهويّة الحقّ ، فلم يبق فى دار الوجود رسومها و لا اطلالها ، و ويل لنفوس بقى من هويّتها مثقال ذرّة خيرا و شرّاً ممّا عليها و ممّا لها .\r\nو نشهد ان لا إله الّا اللّه وحده لا شريك له ، شهادة ليس عليها و لا لها و نشهد انّ محمّدا عبده و رسوله المبعوث باقوال الشّريعة و افعال الطّريقة و اسرار الحقيقة و احوالها ، و صلّى اللّه عليه و على آله و اصحابه و اخوانه الّذين نقلوا شريعته و سلكوا طريقته و شاهدوا حلية\r\n\r\n","description":"","footnote":"","page_name":" 100 ","page_number":118},
  {"content":"\r\n\r\nاحوالها و سلّم تسليما كثيرا . « 81 »\r\nچون از تركيب و انشاى خطبه فارغ شدم حضرت خواجه رحمة اللّه عليه درآمد ، و فرمود كه : اى مولانا از خطبه فارغ شدى ؟ گو : ياد داشتى و از خاطر نوشتى ، يا خود بر سبيل بديهه و ارتجال كردى ؟ گفتم : اى خواجه ياد نداشتم و بر سبيل بديهه و ارتجال انشا نكردم بلكه به توفيق اللّه بود ، گفت : احسنت نيكو گفتى اين سخن بهتر است از آن سخن كه گفتى توانم ! من با خود گفتم نتواند ، ليكن چون عجز خود مشاهده كردى و پناه به\r\n\r\n\r\n","description":"","footnote":"\r\n( 81 ) . سپاس خداوندى را كه دلهاى عارفان را در شب تمكين سكون بخشيد - پس از آنكه در روز تلوين به جنبش افتاده بود ، جنبش افتادنى - و در شبى با بركت آبى مبارك بر آن نازل فرمود كه بدان سنگينىهايش را از خلال آن بيرون كشيد . و به كليد عنايت و توفيق قفلهاى چشمه‌هاى بينش را در برابر شهود الوهيّت برگشود .\r\nپس به جبروت او سجده‌كنان تسبيح نمودند و در برابر ملكوتش خضوع‌كنان به روى در افتادند ، پس گفته شد : چه شده ، موقف به زبان حال با تقديس از مانند و همانندى به سخن درآمد : كه پروردگار بر آن وحى كرده است . سپس آن ( دلها ) را به مقامات عزّت بركشيد . گاهى با سخنان شرايع و گاهى با افعال آن و از آن دو به صورت‌هاى گوناگون صادر گشت تا آنچه را از اعمال و افعال آنها بر آن اعتماد است مشاهده كند ، پس خوشا دلهائى كه هويّتشان در هويّت حق تعالى فانى گرديده و در سراى وجود ، رسوم و آثار آنها باقى نمانده ، و واى نفوسى را كه از هويّتشان هم‌سنگ مورچه‌اى نيكى و يا بدى - چه به زيان و يا سودشان - باقى مانده است و شهادت مىدهيم كه پروردگارى جز خداوندگار يكتا نيست ، يگانه است و انبازى ورا نيست ، شهادتى كه نه به ضرر و نه سود آن ( ذات ) است . و شهادت مىدهيم كه محمّد ( ص ) بنده و رسول اوست كه به سخنان شريعت ، و افعال طريقت ، و اسرار حقيقت و حالات آنها برانگيخته شده است .\r\nو درود خداوند بر او و خاندان ، و ياران ، و برادران او باد كه شريعت او را نقل كردند و راه طريقت او را پيمودند و زيورهاى حالات آن را مشاهده كردند - درود و سلامى فراوان - .\r\n","page_name":" 101 ","page_number":119},
  {"content":"\r\n\r\nحضرت حق تعالى بردى و از دعوى قدرت استغفار كردى و به عجز و قصور معترف شدى حق تعالى به قدرت در سخن بر تو گشود ، و اين خطبه بر زبان تو جارى گردانيد و ترا به تو نمود كه تو ازآن‌روى كه تو اى عدم و عاجز و حيرانى ، و از جهت حق تعالى موجود و قادرى ، پس عدميّت و عجز و حيرت از صفات تو است و وجود و قدرت از صفات حقّ است ؛ و اكنون درست و روشن شد كه امشب شب قدرى است كه ترا بهتر است از همه عمر تو .\r\nبعد از اين :\r\nمصنّف رساله مىگويد : بدانيد اى برادران من : اين كلمات كه من در اين رساله آوردم يك جزو است از هفتاد جزو از سخنهاى خواجه رحمة اللّه عليه كه من در بلاد شام گذاشتم ، و اكنون عنان سخن از آن باز مىكشم تا به تطويل مينجامد و سبب ملامت خاطرها نگردد و اكنون ختم مىكنم رساله را به كلمه‌اى چند كه در وقت وداع مرا بدان وصيّت فرمود .\r\nو الوصيّة هذه :\r\nاى مولانا بر تو باد كه از خداى تعالى بترسى ، و پرهيزكارى را شعار خودسازى كه بهترين توشهء روز قيامت و سالكان را به مراد و مقصود مىرساند . و تقوا\r\n\r\n","description":"","footnote":"","page_name":" 102 ","page_number":120},
  {"content":"\r\n\r\nنسبت رحمانيست كه خداى تعالى در روز قيامت نسبت تقوا را بالاترين نسبت‌ها خواهد گردانيد و در آن روز گويد : اليوم ارفع نسبى واضع نسبكم اين المتّقون يهنى امروز آن روزيست كه من نسب خود را بالا برم و نسبت شما را به زيرم آرم كجايند متّقيان كه ايشان به من منسوبند ؟ پس اى مولانا از حق تعالى بترس چنان‌كه حقّ ترسيدن باشد ، و راه شريعت محمّدى را عليه و آله السّلام نگاه دار زيراكه شريعت محمّدى ( ص ) همچون تازيانه‌ايست كه خداى تعالى عامّه بندگان خود را به جناب عزّت خود مىراند ، و به راه طريقت احمدى ( ص ) مىرو كه طريقت احمدى ( ص ) مهاريست كه خدا تعالى بدان مهار بندگان خاصّ خود را بدرجات عليّه بهشت و رضوان مىكشد ، و دايماً مشاهده حقيت احمدى ( ص ) مىكن كه حقيقت ، نوريست از انوار الهى ، هر كس كه به درجه كمال رسيده باشد حق تعالى بدان نور او به مقام شهود و عيان دايمى رساند و چنگ در كتاب الهى محكم بزن و تمسّك به سنّت متواتر نبوى كن ، و بدانكه هر دعوى كه او را دو گواه عدل از كتاب و سنّت نباشد آن دعوى از بازيهاى شيطان انس و جن باشد ، و معامله كن با هر وقتىكه آن وقت از بهر آن كار است ، و با هر مقامى معامله كن چنان كه اقتضاى آن مقام باشد ، و فىالجمله با هر\r\n\r\n","description":"","footnote":"","page_name":" 103 ","page_number":121},
  {"content":"\r\n\r\nچيزى معامله چنان كن كه لايق آن چيز باشد و در جميع حركات و سكنات و عبادات مروّت را پيشوا و مقتداى خود شناس .\r\nمؤلف رساله رحمة اللّه عليه مىگويد كه : آخر كلمه‌اى بود كه از حضرت خواجه قدّس اللّه سرّه استماع كردم ، حقّ سبحانه و تعالى روح مطهّر و قالب معطّر آن كاشف اسرار الهى و مظهر حقايق نامتناهى را در فراديس اعلا مقرّ و نشيمن گرداناد ، و بر مؤلّف و مترجم و كاتب رساله رحمت كناد انّه على ذلك قدير و باجابة الدّعاء جدير و الحمد للّه حقّ حمده و الصّلاة و السّلام على من لا نبىّ بعده .\r\n\r\n","description":"","footnote":"","page_name":" 104 ","page_number":122},
  {"content":"\r\n\r\n\r\nپندنامه شيخ سعدى عليه الرّحمة\r\n بس بگرديد و بگردد روزگار * دل به دنيا در نبندد هوشيار\r\nاى كه دستت مىرسد كارى بكن * پيش از آن كز تو نيايد هيچ كار\r\nاينكه در شهنامه‌ها آورده‌اند * رستم و روئينه‌تن اسفنديار\r\nتا بدانند اين خداوندان ملك * كز بسى خلق است دنيا يادگار\r\nاين همه رفتند و ما اى شوخ چشم * هيچ نگرفتيم زايشان اعتبار\r\nاى كه وقتى نطفه بودى بىخبر * وقت ديگر طفل بودى شيرخوار\r\nمدّتى بالا گرفتى در بلوغ * سرو بالائى شدى سيمين عذار\r\nهمچنين تا مرد نام‌آور شدى * فارس ميدان و مرد كارزار \r\n\r\n","description":"","footnote":"","page_name":" 105 ","page_number":123},
  {"content":"\r\n\r\n آنچه ديدى برقرار خود نماند * و آنچه بينى هم نماند برقرار\r\nدير و زود اين شكل و شخص نازنين * خاك خواهد گشتن و خاكش غبار\r\nگل بخواهد چيد بىشك باغبان * ور نچيند ، خود فروريزد ز بار\r\nاين همه هيچ است ، چون مىبگذرد * تخت و تاج و امر و نهى و گيرودار\r\nنام نيكى گر بماند ز آدمى * به كزو ماند سرائى زرنگار\r\nسال ديگر را كه مىداند حيات * يا كجا شد آنكه با ما بود پار\r\nخفتگان بيچاره در خاك لحد * خفته اندر كلّه سر سوسمار\r\nصورت زيباى ظاهر هيچ نيست * اى برادر سيرت زيبا بيار\r\nپيش از آن كز دست تو بيرون برد * گردش گيتى زمام اختيار \r\n\r\n","description":"","footnote":"","page_name":" 106 ","page_number":124},
  {"content":"\r\n\r\n گنج خواهى در طلب رنجى ببر * خرمنى مىبايدت تخمى به كار\r\nشكر نعمت را نمىگوئى كه حق * دوست دارد بندگان حق‌گزار\r\nلطف او لطفى است بيرون از حساب * فضل او فضلى است افزون از شمار\r\nگر به هر موئى زبانى باشدت * شكر يك نعمت نگوئى از هزار\r\nنام نيك رفتگان ضايع مكن * تا بماند نام نيكت برقرار\r\nكام مسكينان و درويشان برآر * تا همه كامت برآرد كردگار\r\nبا غريبان لطفِ بىاندازه كن * تا برندت نام نيكى در ديار\r\nاز درون خستگان پرهيز كن * وز دعاى مردم پرهيزگار\r\nمنجنيق آه مظلومان به صبح * سخت گيرد ظالمان را در حصار \r\n\r\n","description":"","footnote":"","page_name":" 107 ","page_number":125},
  {"content":"\r\n\r\n با بدان بد باش و با نيكان نكو * جاى گل ، گل باش و جاى خار خار\r\nاى كه دارى چشم و عقل و گوش و هوش * پند من در گوش كن چون گوشوار\r\nنشكند عهد من الّا سنگ دل * نشنود قول من الّا بختيار\r\nسعديا چندانكه مىدانى بگوى * حق نبايد گفتن الّا آشكار \r\n\r\n","description":"","footnote":"","page_name":" 108 ","page_number":126},
  {"content":"\r\n\r\n\r\n[ خاتمه 
  ]\r\nدر خاتمه محض تيمّن اسامى اقطاب و اركان سلسله عليّه ذهبيّه رضويّه كبرويّه احمديّه على صاحبها آلاف السّلام و الثّناء و التحيّه كه نايبان باب إله اعظم‌اند درج گرديد . تا فائده آن كامل‌تر و تمام‌تر باشد و در اين زمان سعادت توامان اريكه ارشاد و هدايت بوجود قطب فلك ولايت حضرت آقاى حاج دكتر عبد الحميد گنجويان ادام اللّه ظله - الولوى مزيّن مىباشد و ايشان خلافت باستحقاق از حضرت ابو الفتوح حاج ميرزا محمّد على حب حيدر متوفى به سال 1382 در شيراز و ايشان را تربيت و كمال از مهر سپهر ولايت حضرت عبد الحيّ مرتضوى آقا ميرزا احمد وحيد الاولياء تبريزى و ايشان جانشين از حضرت جلال الدّين محمّد مجد الاشراف و ايشان مريد پدر والاگهرش جناب آقا ميرزا ابو القاسم شيرازى ملقب به آقا ميرزا بابا متخلص به راز و او مريد پدرش جناب آقا ميرزا عبد النبيّ و او مريد جناب آقا محمّد - هاشم درويش شيرازى و او مريد قطب فلك ولايت و سيادت جناب سيد قطب الدّين محمّد نيريزى و او مريد آقا شيخ علىنقى اصطهباناتى و او مريد مهبط انوار حق جناب شيخ نجيب الدّين رضا تبريزى الاصفهانى و او مريد شيخ محمد على مؤذن خراسانى السّبزوارى و او مريد شيخ حاتم زراوندى و او مريد شيخ درويش محمّد كارندهى و او مريد شيخ تاج الدّين حسين تبادكانى و او مريد شيخ غلامعلى نيشابورى و او مريد شيخ حاجى محمّد خبوشانى و او مريد شيخ شاه على اسفرانى و او مريد شيخ رشيد الدّين بيد آوازى و او مريد سيد عبد اللّه برزش‌آبادى و او مريد شيخ خواجه اسحاق ختلانى و او مريد جناب امير - سيد على همدانى و او مريد شيخ محمود مزدقانى و او مريد جناب شيخ علا الدوله سمنانى و او مريد شيخ نور الدّين عبد الرحمن اسفرايينى و او مريد شيخ احمد جوزقانى و او مريد شيخ رضى الدّين على لالا و او مريد شيخ مجد الدّين بغدادى و او مريد جناب شيخ نجم الدّين كبرى و او مريد شيخ عمّار ياسر اندلسى و او مريد شيخ ابو نجيب سهروردى و او مريد\r\n\r\n","description":"","footnote":"","page_name":" 109 ","page_number":127},
  {"content":"\r\n\r\nشيخ احمد غزالى و او مريد شيخ ابى بكر نسّاج و او مريد شيخ ابو القاسم گوركانى و او مريد شيخ ابو على كاتب و او مريد شيخ ابو على رودبارى و او مريد شيخ ابو عثمان مغربى و او مريد شيخ ابو القاسم جنيد بغدادى و او مريد شيخ سرى سقطى و او مريد شيخ معروف كرخى و او را انتساب به حضرت سلطان اولياء ثامن الائمة النّجباء السلطان ابو الحسن على - ابن موسى الرّضا عليه و على آبائه آلاف التّحية و الثناء مىباشد .\r\n چونكه مطلب بود نام اولياء * گشت ظاهر از من اين نور ضياء\r\nنامشان ذوق آورد در جان و تن * روح ايشان چون بود واگو به من\r\nحرمت و تعظيم كن بر نامشان * بو كه يا بى بهره از انعامشان\r\nنامشان دل پاك سازد از كدر * روحشان عند مليك مقتدر\r\nيادشان كن از خدا حاجت طلب * چون چنين كردى اجابت كرد درب \r\n الهى بنبىّ عربىّ و رسول مدنىّ * و اخيه اسد اللّه المسمّى بعلىّ\r\nو بزهراء بتول و بام ولدتها * و بسبطيه و شبليه هما نجل زكىّ\r\nو بالسجّاد و بالباقر و الصّادق حقّا * و بموسى و علىّ و تقىّ و نقىّ\r\nو بذى العسكر و الحجّة القائم بالحقّ * الذى يضرب بالسّيف به حكم ازلىّ\r\nو عليهم صلواتى و سلامى الفا * بنهار و ليال و غداة و عشىّ\r\nاجب الآن دعانا و ترحّم حضرانا * و اقض الحاجات لنا كلّا الهى و وليّى\r\nو تقبّل بقبول حسن ربّ دعانا * بنبىّ و علىّ و وصىّ و ولىّ \r\n\r\n\r\n","description":"","footnote":"","page_name":" 110 ","page_number":128}
  ]