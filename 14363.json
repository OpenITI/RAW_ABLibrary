[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\nعقايد : 85 ( كلام وعقايد : 155 )\r\nگروه مخاطب :\r\n- تخصصى ( طلاب ودانشجويان )\r\n- عمومى\r\nشماره انتشار كتاب ( چاپ اول ) : 1605\r\nمسلسل انتشار ( چاپ اول وباز چاپ ) : 4098\r\nكتاب هاى علامه طباطبائى / 8\r\nكتاب هاى استاد خسروشاهى / 11\r\nطباطبائى ، محمد حسين ، 1281 - 1360 .\r\nبررسى هاى اسلامى / علامه سيد محمد حسين طباطبائى ؛ به كوشش سيد هادى خسروشاهى . - قم : مؤسسه بوستان كتاب ( مركز چاپ و نشر دفتر تبليغات اسلامى حوزه علميه قم ) ، 1387 .\r\nج . - ( مؤسسه بوستان كتاب ؛ 1605 . كتاب هاى علامه طباطبائى ؛ 8 . كتاب هاى استاد خسروشاهى ؛ 11 ) ( كلام وعقايد ؛ 155 . عقايد ؛ 85 )\r\n5400 تومان ( ج 2 ) isbn 978 - 964 - 09 - 0022 - 2 ( دوره ) isbn 978 - 964 - 09 - 0023 - 9\r\nفهرست نويسى براساس اطلاعات فيپا .\r\nص . ع . به انگليسى : allameh sayyid muhammad - husayn tabatabai . islamic studies\r\nكتاب نامه به صورت زيرنويس .\r\nنمايه .\r\nچاپ دوم : 1388 .\r\n1 . اسلام - مجموعه ها . 2 . اسلام - مقاله ها وخطابه ها . الف . خسروشاهى ، هادى ، 1317 - مصحح . ب . دفتر تبليغات اسلامى حوزه علميه قم . مؤسسه بوستان كتاب . ج . عنوان . د . فروست : كتاب هاى علامه طباطبائى ؛ 8 .\r\n2 ك 2 ط / 6 / 4 bp\r\n08 / 297\r\nش . 8\r\n[ 4 ب 2 ط / 5 / 10 bp 
  ]\r\n1388\r\n\r\n","description":"","footnote":"","page_name":" 2 ","page_number":2},
  {"content":"\r\n . \r\n","description":"","footnote":"","page_name":" 3 ","page_number":3},
  {"content":"\r\n\r\nبررسى هاى اسلام / جلد دوم\r\nنويسنده : علامه سيد محمد حسين طباطبائى * به كوشش : سيد هادى خسروشاهى\r\nناشر : مؤسسه بوستان كتاب\r\n( مركز چاپ و نشر دفتر تبليغات اسلامى حوزه علميه قم )\r\nچاپ وصحافى : چاپخانه مؤسسه بوستان كتاب\r\nنوبت چاپ : دوم / 1388 * شمارگان : 3000 * بها : 5400 تومان\r\nتمامى حقوق c محفوظ است\r\nprinted in the islamic republis of iran\r\nدفتر مركزى : قم خيابان شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران خيابان فلسطين جنوبى ، دست چپ كوچه دوم ( پشن ) ، تلفن : 66360735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nفروشگاه شماره 6 ( ويژه جوانان ) : قم ، ابتداى خيابان شهدا ، تلفن 7739200\r\nپخش پكتا ( پخش كتب اسلامى وانسانى ) ، تهران ، خ حافظ ، نرسيده به چهار راه كالج ، نبش كوچه بامشاد ، تلفن 88940303\r\nنمايندگى هاى فروش كتاب مؤسسه در داخل وخارج كشور ( ضميمه برگه نظر خواهى آثار انتهاى كتاب )\r\nپست الكترونيك مؤسسه : e - mail : info @ bustaneketab . com\r\nجديدترين آثار مؤسسه وآشنايى بيشتر با آن در وب سايت :\r\nhttp : / / www . bustaneketab . com\r\nباقدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار * دبير شوراى كتاب : جواد آهنگر * ويراستار : ابوالفضل طريقه دار * چكيدهء عربى : سهيله خائفى * چكيدهء انگليسى : مريم خائفى * فيپا : مصطفى محفوظى * اصلاحات حروف نگارى : حسين محمدى ، احمد رمضانى و الهام قره گوزلو * نمايه ساز وصفحه آرا : احمد مؤتمنى * نمونه خوانى : سيد رضا هدايتى * كنترل نمونه خوانى : محمد جواد مصطفوى * باز خوانى نهايى متن : بيژن سهرابى * كنترل فنى صفحه آرايى : سيد رضا موسوى منش * طراح جلد : مسعود نجابتى * مدير توليد : عبدالهادى اشرفى * آماده سازى : حميد رضا تيمورى * سفارشات چاپ : امير حسين مقدم منش و ساير همكاران * امور چاپ : على عليزاده ، مجيد مهدوى و ساير همكاران ليتوگرافى ، چاپ وصحافى * سيد محمود خسروشاهى و ساير همكاران مركز بررسى هاى اسلامى .\r\nرئيس مؤسسه\r\nسيد محمد كاظم شمس\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\n6 . مسائل فلسفى\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nجلد دوم\r\nبررسىهاى اسلامى جلد\r\n\r\nتاريخ حيات و روش فلسفى ملاصدرا\r\n\r\nاجمال تاريخ زندگى\r\nصدرالدين شيرازى كه در ميان عامهء مردم به « ملاصدرا » و در ميان اهل‌علم وشاگردان مكتب خود به « صدرالمتألهين » معروف‌است ، از خانوادهء قوام شيرازى معروف و پسر منحصر به فرد پدر خود ميرزا ابراهيم شيرازى مىباشد كه يكى از اشراف شيراز بوده و گويا سمت وزارتى نيز پيش سلطان وقت داشته است .\r\nصدرالمتألهين در حدود سال 979 ه در شيراز متولد شده و در حداثت سن در كنار پدر به تحصيل علوم پرداخته و پس از درگذشت پدر به قصد تحصيل و تكميل معلومات خود به درالسلطنهء اصفهان كه در آن زمان پايتخت سلاطين صفويه و دارالعلم بود ، مسافرت نموده و به تحصيل علوم عقليه و نقليه پرداخت .\r\nوى علوم عقليه را پيش فيلسوف شهير وقت ، سيدمحمدباقر معروف به « ميرداماد » ، متوفاى 1040 هجرى قمرى تكميل كرده و در علوم نقليه پيش شيخ بهاءالدين محمدعاملى ، متوفاى 1031 كه يكى از نوادر دهر و مفاخر وقت بود ، تلمّذ نموده است .\r\nپس از فراغت از تحصيل ، بساط زندگى را از آن ديار برچيده و متوجه شهر قم\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nگرديده و در يكى از توابع قم به نام قريهء « كهك » به عزلت پرداخته و در به روى اغيار بست و سال‌ها در كنج عزلت سرگرم مجاهدات و رياضات و تصفيهء نفس شده ، توانست پس از سال‌ها خون دل خوردن ، دريچه‌اى به عالم قدس باز كرده و حقايق علمى را كه از راه تفكر و استدلال به دست آورده بود ، از راه مكاشفات نورى مشاهده نمايد ( چنان كه در ديباچهء كتاب بزرگ خود اسفار اشاره مىنمايد ) .\r\nو پس از مدتى كه تا حدى از نتايج رياضات و مجاهدات خود برخوردار گرديد ، بناى تأليف و تصنيف گذاشته و به تأسيس مكتب فلسفى مخصوص خود پرداخت و تا آخر عمر مشغول تأليف تعليم و تربيت بود .\r\nوى در زندگى خود با تقوا و پرهيزكار و مردى متعبّد بوده و در خلال زندگى بارها به زيارت اعتاب ائمه رفته ، هفت مرتبه پياده به زيارت بيت‌اللَّه شتافته و مرتبهء هفتم كه مصادف با سال 1050 بود ، در اثناى مسافرت در بصره وفات يافت و در همان جا به خاك سپرده شد .\r\n\r\nدوره‌هاى مختلف زندگى صدرالمتألهين\r\nچنان كه از تأمل در فصل گذشته به دست مىآيد ، زندگى علمى صدرالمتألهين به سه دورهء مشخص تقسيم مىشود :\r\n1 . دورهء آموزش و تحصيل كه در آن كاملًا از طريقهء تفكر عقلى پيروى مىكرده و سرگرم فحص و بحث و تتبع آرا و افكار فلاسفه و متفكرين و اهل نظر از سابقين و معاصرين خود بوده است .\r\n2 . دورهء رياضات و مجاهدات نفسانى كه از يك جانب به عبادت و زهد و از يك جانب به كشف و شهود پرداخته است .\r\n3 . دورهء تأليف و تعليم و تربيت كه به منزلهء محصول دو دورهء گذشتهء وى مىباشد .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nمواد فكرى صدرالمتألهين\r\nچنان كه از كلام صدرالمتألهين « 1 » برمى آيد ، وى در اواخر دورهء اول زندگى علمى خود اين معنا را دريافته است كه نبايد طريق وصول به حقايق علمى و مخصوصاً در فلسفهء الهى را به تفكر خشك و خالى كه سبك سير علمى مشائيين است اختصاص داد ، بلكه شعور و ادراك انسانى كه مايه و پايهء افكار كلى فلسفى است ، چنان كه محصولى به نام تفكر و انديشه از راه قياسات منطقى بار مىدهد ، نمونه‌هاى ديگرى نيز به نام « كشف و شهود » و به نام « وجد » از خود بيرون مىدهد .\r\nو چنان كه در ميان افكار قياسى چيزهايى پيدا مىشود كه هرگز انسان ترديد در اصابت و واقع‌نمايى آنها ندارد ، هم‌چنان در موارد كشف و شهود و هم‌چنين در مورد وحى همان خاصيت پيدا مىشود .\r\nو به عبارت ديگر ، پس از آن‌كه به موجب برهان علمى ، واقع‌بينى انسان مكشوف شده و به ثبوت رسيده كه ادراكات غيرقابل ترديد انسانى بيرون‌نما بوده و او از واقعيت خارج حكايت مىنمايد ، ديگر فرقى ميان برهان يقينى و كشف قطعى نخواهد ماند و حقايقى كه از راه مشاهدهء كشفى قطعى به دست مىآيند همانند حقايقى هستند كه از راه تفكر قياسى نصيب انسان مىشوند .\r\nو هم‌چنين پس از آن‌كه برهان قطعى صحت و واقعيت ثبوت و وحى را تأييد نمود ، ديگر فرقى ميان مواد دينى حقيقى كه حقايق مبدأ و معاد را وصف مىنمايد و ميان مدلولات برهان و كشف ، نمىماند .\r\nصدرالمتألهين در نتيجهء اين تنبّه و انتقال ذهنى ، پايهء بحث‌هاى علمى و فلسفى خود را روى توفيق ميان عقل و كشف و شرع گذاشت و در راه كشف حقايق الهيات از\r\n\r\n\r\n","description":"","footnote":"\r\n( 1 ) . ديباچهء كتاب اسفار و غير آن\r\n","page_name":" 15 ","page_number":15},
  {"content":"\r\n\r\nمقدمات برهانى و مطالب كشفى و مواد قطعى دينى استفاده نمود و اگرچه ريشهء اين نظر در كلمات معلم ثانى ابىنصر فارابى و ابن‌سينا و شيخ اشراق و شمس‌الدين تركه و خواجه نصير طوسى نيز به چشم مىخورد ، ولى اين صدرالمتألهين است كه توفيق كامل انجام دادن اين مقصد را پيدا كرد .\r\n\r\nروش فلسفى صدرالمتألهين\r\nبررسى كامل حقايق دينى و مطالب كشفى و تطبيق آنها به برهان قياسى مقدمات و مطالب تازهء بسيارى در اختيار صدرالمتألهين گذاشته و امكانات زيادى در توسعه دادن بحث‌هاى فلسفى و عقد بحث‌هاى جديد و كشف مطالب و نظريات تازه و بسيار عميقى براى وى به وجود آورده كه هرگز از راه تفكر خالى حل آنها امكان‌پذير نبود .\r\nاين است كه فلسفه در مكتب صدرالمتألهين ، هم روح كهنه و فرسودهء خود را تبديل به يك روح تازه نموده و قيافهء ديگرى به خود گرفت و هم مقدار قابل توجهى به بحث‌هاى فلسفى اضافه گرديد .\r\nصدرالمتألهين فلسفهء خود را با مسئلهء اصالت وجود پس از آن با تشكيك وجود افتتاح كرده و بعد از آن در هر مسأله‌اى از مسائل اين فن ، از همين دو نظريه مدد برهانى گرفته و پايهء مسئله را روى آن استوار مىسازد .\r\nدر مسئلهء اول بيان مىكند كه در عين حال كه ما در برابر سوفسطايىها و شكاكين وجود و واقعيتى قائليم و براى اشياء ماهيات موجوده اثبات كرده و هر يك از انواع خارجيه را داراى ماهيت نوعى و وجود مىدانيم ، ولى نظر به اين‌كه حقيقت هر چيزى در خارج يكى بيش نيست ، از اين نشئهء خارجى يكى از دو حيثيّت « ماهيت » و « وجود » اصيل بوده و ديگرى به عرض او ثبوت خواهد داشت .\r\nو نظر به اين‌كه عقل ماهيت و وجود اشياء را از هم جدا فرض كرده و ماهيت را\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n« فىنفسها » نسبت به وجود و عدم ، مساوى مىيابد ولى وجود عين تحقق و وجود است . بايد وجود را اصيل و عين واقعيت دانسته و ماهيت را يك نحو نمود ذهنى و ظهور تصورى وجود قرارداد . در حقيقت ماهيات يك حدود عقلى مىباشند كه عقل آنها « مفاهيم » را از مشاهدهء محدوديت‌هاى وجودى انتزاع و تصور مىنمايد ؛ مثلًا انسان يك وجود عينى و واقعيت خارجى و يك هستى است در مقابل نيستى كه عقل از مشاهدهء اين‌كه واقعيت هر چيز واقعيت ساير چيزهاى غير از خود را نداشته و عين آنها نيست ، مفهوم انسان و حيوان ناطق را برايش ماهيت نوعى و حد قرار مىدهد . و در مسئلهء دوم « مسئلهء تشكيك در وجود » كه در حقيقت به دو مسئله تحليل مىشود ، « 1 » بيان مىكند كه موجوديت اشياء كه اصالت متعلق به آن بوده و ماهيت به عرض آن تحقق دارد ، در همهء اشياء و عموم موجودات يك سنخ و يك حقيقت است و نظر به اين‌كه اصالت و واقعيت از آن اوست ، هر چه غير از آن فرض شود ، پوچ و باطل خواهد بود . همانا اختلافاتى كه در موجوديت‌هاى خارجى ، مانند اختلاف در عليت و معلوليت و اختلاف از جهت وحدت و كثرت و قوه و فعل و تقدم و تأخر و نظاير اينها مشاهده مىشود و امورى واقعى و حقيقى مىباشند ، همهء اين اختلافات راجع به وجود بوده و در متن وجود واقع‌اند و در نتيجه ، وجود يك حقيقت واحدى است كه در متن ذات خود ، بىاين‌كه ضميمه‌اى به وى ضم شود ، اختلاف و تفاوت دارد ؛ يعنى همان حقيقتى كه در آن موجودى با موجود ديگر در هستى خود اشتراك دارند ، بعينه در همان چيز با همديگر اختلاف و تمايز دارند .\r\nصدرالمتألهين اين حقيقت را تمثيل مىكند با نور مادى كه به حسب ظاهر حتى با مراتبى از حيث قوّت و ضعف روشنايى جلوه كرده و با ظهور خود ، اجسام را براى حس اظهار مىكند . اختلافى كه در انوار مختلفه براى حس ما از جهت قوت و ضعف\r\n\r\n\r\n","description":"","footnote":"\r\n( 1 ) . يكى مسئلهء وحدت حقيقت و سنخ وجود و ديگرى مختلف و متفاوت بودن اين حقيقت واحد\r\n","page_name":" 17 ","page_number":17},
  {"content":"\r\n\r\nهويدا مىشود ، نه از اين راه است كه نور ضعيف مثلًا از روشنايى و تاريكى تأليف يافته باشد ، زيرا تاريكى امر عدمى است و بهره‌اى از هستى ندارد تا جزء نور ضعيف گردد و نه از اين راه است كه نور ضعيف از معناى نور چيزى كسر داشته باشد - كه در حقيقت نور نباشد - يا اين‌كه نور قوى به حسب حقيقت نور ، به علاوهء چيزى ديگر بوده باشد كه از آن راه ، شدت نوريت پيدا كند ، بلكه در حقيقت نور ضعيف در همان معناى نوريت كه دارد ، ضعيف بوده و نورى است در حد و رتبه‌اى مخصوص و نور قوى ، قوتش به سوى همان نوريّت آن برگشته و نورى است در مرتبه‌اى معين و بالاخره دو مرتبه نامبرده از نور ، در همان معناى نور با هم شريكند و در همان معنا بعينه با هم مختلفند .\r\nهم‌چنين حقيقت وجود مراتب مختلفى از جهت قوت و ضعف و كمال و نقص دارد . عالىترين مرتبهء وجود ، مرتبهء واجبى است كه كمال محض بوده و هيچ‌گونه نقص و حدّى نداشته و صرف فعليت است و پايين‌ترين مراتب وجود ، مرتبهء مادهء اولى است كه از هر جهت ناقص و بالقوه و تنها فعليتى كه دارد ، فعليت قوه بودن است و ميان اين دو كه در دو سر سلسلهء وجودات واقع‌اند ، مراتبى واقع است كه به حسب نظر عقل از كمال و نقص و از قوه و فعليت مؤلف‌اند و هر چه بالاتر برويم ، فعليت و كمال بيشتر و هرچه پايين‌تر نزول كنيم قوه و نقص افزون‌تر مىباشد .\r\nاين معنا به حسب اصطلاح وحدت تشكيكى حقيقت ناميده مىشود . ثبوت اين سه نظريهء اساسى ( اصالت و وحدت و تشكيك حقيقت وجود ) تصور جهان هستى را با هرچه در آن است ، به كلى عوض كرده و آنچه ابتدا از راه تصور ساده گمان مىرفت كه عالم وجود عبارت از يك سلسله ماهياتى است كه هيچ‌گونه ارتباط ذاتى با هم نداشته و با همديگر بيگانه و جدا و هر كدام از ديگرى گسسته و ناپيوسته مىباشد ، به كلى از نظر فيلسوف محو شده و به جاى آن حقيقت نورى وجود جلوه مىكند كه با صفت وحدت و يگانگى و خاصيت ارسال و اطلاق و احاطه منبسط گرديده و با\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nدرجات و مراتب مختلفى كه در عين اختلاف كمال ارتباط و پيوستگى دارند ، ظهور نموده است ، همه با هم مختلف و همه با هم مرتبط .\r\nجهان هستى به حسب تمثيل يك محيط نورى نامتناهى را مىماند كه كانون نورى آن ، با نيروى غيرمتناهى خود بىنسبت زمان و مكان در قلب اين محيط قرارگرفته و پيوسته با اشعه و لمعات خود نورپاشى مىنمايد و تشعشعات آن به واسطهء قُرب و بُعد از كانون خود با مراتب مختلف و احكام و آثار گوناگون هر كدام در جاى خود سرگرم ظهور و بروز مىباشند و از همين جا به خوبى مىتوان فهميد كه فلسفه‌اى كه از موجودات جهان هستى با چنين تصور به‌طور كلى بحث نمايد ، با فلسفه‌اى كه جهان را مؤلف از يك سلسله ماهيات از هم گسسته و پاشيده‌اى فرض مىكند و هر پديده‌اى را با چشم استقلال نگاه مىنمايد ، در روش بحث تقاوت كلى خواهد داشت و به علاوه با اين روش بحث ، يك رشته مسائل اساسى و عميق پيدا خواهد شد كه هرگز از نظر بحث‌هاى متفرق و نامنظم ، روش ديگر ، راهى براى تصور آنها و طريقى براى اثبات آنها نمىتواند پيدا كند .\r\nپيدايش اين روش فلسفى است كه در زمينهء بحث‌هاى فلسفه ميان ذوق و برهان ، التيام داده است ؛ يعنى يك رشته مسائل ذوقى را از راه برهان روشن نموده و پس از آن‌كه تنها از راه كشف به دست مىآمده‌اند ، برهانى ساخته و در صف مسائل فلسفى كه محصول براهين هستند قرارداده و در نتيجه مسائل فلسفى كه در فلسفهء يونان و اسكندريه حداكثر به دويست مسئله مىرسيده‌اند ، به اين روش تقريباً هفتصد مسئله شده‌اند .\r\nصدرالمتألهين پس از بيان كامل اين سه مسئلهء اساسى و بيان احكام عامهء وجود ، از قبيل بساطت و ساير احكام سلبيهء وجود ، به تقسيمات كلى وجود پرداخته كه از آن جمله است :\r\n1 . تقسيم وجود خارجى و ذهنى :\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nدر اين بحث حقيقت علوم تصورى و تصديقى را تشريح نموده و حصول ماهيات و مفاهيم را در ذهن و نحوهء وجود آنها را توضيح مىدهد .\r\n2 . تقسيم وجود به مستقل و رابط :\r\nدر اين بحث موجودات به دو قسم متمايز منقسم مىشوند و وجود نسبت و رابط كه هيچ‌گونه استقلالى نه در ذات و نه در احكام آثار ذات دارند از وجودات مستقله كه مقابل آنها مىباشد ، منفك و جدا مىشوند و از نتايج حسنه‌اى كه از اين تقسيم گرفته مىشود اين است كه وجودات امكانى نسبت به وجود واجبى روابط و نسبى هستند كه هيچ‌گونه استقلالى از خود در ذات و آثار نداشته و هر استقلالى در آنها مشهود افتد ، از آن واجب است .\r\n3 . تقسيم وجود بر لنفسه و لغيره :\r\n« نفسى و غيرى » و با اين تقسيم حقيقت و معناى وجود اوصاف و نعوت از غير آنها متمايز مىشود . بحث مستقل از اين سه تقسيم قبل از صدرالمتألهين معهود نبوده است .\r\n4 . تقسيم وجود بر واجب و ممكن :\r\nكه در آن از خواص واجب و ممكن به‌طور استقصاء بحث مىشود .\r\n5 . مبحث ماهيت :\r\nكه در حقيقت دنبالهء بحث ممكن است و در اين بحث از تقسيمات ماهيت به جنس و فصل و غير آنها و خواص آنها گفت‌وگو مىشود . صدرالمتألهين در ذيل اين مبحث ، بحث مشبعى از ارباب انواع نمود و به اثبات آنها مىپردازد .\r\n6 . تقسيم وجود بر واحد و كثير و اقسام و خواص آنها .\r\n7 . تقسيم وجود به علت و معلول و بيان اقسام و خواص آنها .\r\n8 . تقسيم وجود به ما بالقوه و ما بالفعل :\r\n« قوه و فعل » با اين تقسيم موجودات منقسم مىشوند ، به دو قسم : موجود بالفعل كه موجودى است در موجوديت خود تام و كامل و آثار وجودى آن ظاهر و ثابت ،\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nمانند فرد كاملى از انسان كه به‌طور ضرورت انسان بوده و آثار انسانى از وى ظاهر است و موجود بالقوه كه حاصل امكان موجوديت خاصه است و هنوز آثار ضرورى آن ظاهر نيست ، مانند وجود انسان در نطفه ( مادهء نطفه ) كه بالفعل نطفه ولى بالقوه انسان است و هنوز آثار ضرورى انسانيت را ندارد . گذشتگان فلاسفه بيرون آمدن چيزى را از قوه به سوى فعليت دو قسم تصور مىكردند .\r\nاول ، خروج دفعى مانند تبدل يكى از جواهر عنصرى به يك عنصر ديگر ، نظير تبديل آتش به هوا كه صورت عنصرى آن دفعتاً باطل شده و صورت عنصرى ديگرى جايگزين آن گردد . دوم ، خروج تدريجى كه به واسطهء حركت انجام مىگيرد ، مانند انتقال جوهر از عرض به سوى عرض ديگر ، چون انتقال تدريجى از كيفيتى به سوى كيفيتى ديگر ، يا وضعى به سوى وضع ديگر ، يا از مكانى به سوى مكانى ديگر ، و در نتيجه حركت را در چهار مقولهء عرضى ( كيف ، كم ، وضع و اين ) منحصر مىكردند .\r\nولى صدرالمتألهين به واسطهء براهينى كه اقامه كرده ، تبدل دفعى جواهر ماديه را از صورتى به صورتى ( كون و فساد ) نفى نموده و اين گونه تبديلات را از قبيل حركت گرفته و بالاخره حركت جوهرى را اثبات كرده است .\r\nلازمهء اين نظريه اين است كه هر موجود مادى از جهت صورت جوهرى خود و از جهت اعراض خود ، تحت نظام حركت واقع شود و هر موجود ثابتى از ماده و قوه عارى مجرد بوده باشد .\r\nو به حسب اين نظر ، تقسيم وجود به قوه و فعل مساوى است با تقسيم جهان هستى به دو قسم : وجود سيال و وجود ثابت و هر وجود مادى و داراى قوه و امكان سيال و تحت نظام حركت و هر وجود غيرمادى كه هيچ‌گونه قوه و امكان در آن نيست ، ثابت و بىحركت مىباشد .\r\nجهان ماده با جميع اركان جوهرى و عرضى خود يك واحد عظيم از حركت را تشكيل مىدهد كه مانند نهر بيكرانى از آب روان پيوسته گذران و دو لحظه متوالى در\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nيك حال نمىماند .\r\nو از اين‌جاست كه صدرالمتألهين در كلام خود صريحاً مىگويد : افراد انواع جسمانيه عموماً با چهار بعد محدود مىباشند : طول ، عرض ، عمق و زمان « 1 » و هر يك از اين اجسام نوعى به حسب انقسامات زمان منقسم و متكثر و متفرق بوده و وحدت آنها را نفوس مجردهء آنها يا ارباب انواع حافظاند .\r\nاين حركت عمومى در ميان دو نقطهء قوّه و فعل ، يا ماده و تجرد واقع بوده و جهان ماده به واسطهء اين حركت پيوسته اجزايى از خود را از منطقهء ناتمامى و نقص حمل كرده و به سر منزل تجرد مىرساند و در حقيقت يك كارخانهء مجردسازى است كه با فعاليت خود مواد اوليه را با سيلان و جريان تربيت كرده و به حال تجرد مىرساند و پس از تجريد كامل و مفارقت از ماده ، دوباره به تجريد رشتهء مواد ديگرى مىپردازد و همچنين . . . و از همين راه است كه صدرالمتألهين نفوس را « جسمانية البقا » مىداند ، يعنى نفس در اول حدوث همان بدن مادى مىباشد كه تدريجاً با حركت جوهرى تجرد پيدا كرده و بالاخره از بدن مفارقت مىنمايد .\r\n9 . تقسيم وجود به حادث و قديم :\r\nدر اين بحث اقسام تقدم و تأخر و معيت‌هايى كه در جهان هستى پيدا مىشود ، مورد كنجكاوى قرارگرفته و سپس به توضيح حقيقت حدوث و قدم و اقسام آنها پرداخته مىشود .\r\nگذشتگان فلاسفه نظر به اين‌كه سرتاسر جهان معلول مبدأ آفرينش و در نتيجه ذات و هستى عالم مسبوق به هستى و وجود اوست ، عالم را حادث ذاتى دانسته و منتهى به واجب مىگرفتند ، در عين حال كه زمان را بىنهايت فرض مىكردند و به نظر آنها « غيرمتناهى زمانى » بودن يك موجود ممكن ، منافات با معلول بودن آن ندارد ،\r\n\r\n\r\n","description":"","footnote":"\r\n( 1 ) . كتاب اسفار ، سفر اول ، فصل 33 ، « بحث و تحصيل »\r\n","page_name":" 22 ","page_number":22},
  {"content":"\r\n\r\nزيرا معلوليت زاييدهء امكان و احتياج است نه خاصهء حادث زمانى . فلاسفه در مورد « جهان » تنها به حدوث ذاتى قناعت مىكردند .\r\nولى صدرالمتألهين بر اثر اثبات حركت در جوهر جهان ماده موفقيت پيدا كرد كه از براى جهان ماده حدوث زمانى نيز اثبات كند ، زيرا به واسطهء نفوذ حركت و خروج تدريجى از قوّه به فعل از جهان هرچه را فرض كنيم ( كل يا بعض ) مسبوق به عدم زمانى مىباشد .\r\n10 . مبحث عاقل و معقول :\r\nدر اين بحث صدرالمتألهين اقسام ادراكات حسى و خيالى و وحيى و عقلى و خواص آنها را مورد بررسى قرارداده و روشن مىسازد . و ضمناً علم را كه به حصولى و حضورى تقسيم مىكند - بر خلاف مذاق مشائيين كه علم حضورى از منحصر به علم شىء به ذات خود مىدانند - با اشراقين موافقت كرده و سه قسمش قرار مىدهد :\r\nعلم مجرد به ذات خود ، علم علت به معلول خود ، علم معلول به علت خود .\r\nو هم‌چنين بر خلاف مذاق همهء حكما ، نظريهء اتحاد عاقل و معقول را كه اجمال آن از فرفوريوس صورى - يكى از تلامذهء ارسطو - نقل شده ، تأييد كرده و به‌طور مشروح اتحاد مدرك را با مدرك خود ( اتحاد حاس با محسوس بالذات ، متخيل با تخيل ، و متوهّم با توهّم ، و عاقل با معقول ) اثبات مىكند و با وجه مخصوصى كه تقريب مىكند اين معنا را در موردى كه ادراكى از قوه به فعل خارج شود ، يك نحو ترقى وجودى صاحب ادراك قرار مىدهد و در حقيقت ادراك يك نوعى انتقال مىباشد كه صاحب ادراك از مرتبهء وجود خود به رتبهء وجود مدرك پيدا مىكند .\r\n11 . تقسيم ماهيّت جوهر و عرض و بيان اجناس و انواع آنها .\r\n12 . مباحث واجب‌الوجود :\r\nدر اين مقصد از اثبات ذات مبدأ آفرينش و يگانگى او و صفات ثبوتيّه و سلبيّه او خصوصيات افعال او و ارتباط جهان به آفرينندهء خود و نظام متقنى كه در جهان\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nحكم‌فرماست و ترتيبى كه در ميان موجودات برقرار است ، بحث مىشود .\r\nچنان كه با تطبيق ترتيب ابحاث فلسفى صدرالمتألهين با ترتيب ابحاث سايرين معلوم مىشود كه وى با ديگران در ترتيب ، كلى بحث‌هاى فلسفى مغايرات زيادى ندارد و حتى چنان كه خودش نيز تصريح مىكند ، خيلى اوقات با سبك ديگران و مذاق آنها بحث مىكند . فقط غور و تعمق او در مسائل اساسى فلسفه ( اصالت و وحدت و تشكيك وجود ) سرّ موفقيت وى گرديده و شاه‌كارهايى در فلسفه نصيبش كرده است . مانند نظريهء حركت جوهرى و فروعات آن و حدوث زمانى عامل و اتحاد عاقل و معقول و قاعدهء « بسيط الحقيقه كل الاشيأ » و قاعدهء « امكان اشرف » و مزاياى ديگرى كه از لابه‌لاى سخنانش به دست مىآيد .\r\n\r\nآثار و تأليفات صدرالمتألهين\r\nصدرالمتألهين آثار و تأليفات زيادى از خود به يادگار گذاشته كه در اكثر يا همهء آنها ، همان روش مخصوص خود را كه توفيق ميان شرع و عقل و جمع بين ذوق و برهان بوده باشد ، تعقيب نموده و پيداست كه آنها محصول دورهء دوم و سوم زندگى وى مىباشد .\r\n1 . حكمت متعاليه مشهور به اسفار اربعه در حكمت الهيه ( در چهار مجلد ) .\r\n2 . مبدأ و معاد .\r\n3 . شواهد ربوبيه .\r\n4 . مشاعر در مباحث وجود .\r\n5 . حكمت عرشيه .\r\n6 . شرح هدايه اثيريه .\r\n7 . حاشيهء الهيات شفأ .\r\n8 . حاشيهء شرح حكمه اشراق .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n9 . حاشيهء رواشح ميرداماد .\r\n10 . رسالهء اتحاد عاقل و معقول .\r\n11 . رسالهء اتصاف ماهيّت والاوجود .\r\n12 . مبدأ وجود انسان .\r\n13 . رساله در تصور و تصديق .\r\n14 . رساله در جبر و تفويض .\r\n15 . رساله در حدوث عالم .\r\n16 . رساله در حشر .\r\n17 . رساله در سريان وجود .\r\n18 . رساله در قضا و قدر .\r\n19 . رساله در تشخص .\r\n20 . رسالهء طرح الكونين .\r\n21 . رسالهء مسائل قدسيه .\r\n22 . رسالهء مفاتيح الغيب .\r\n23 . رسالهء اكسيرالعارفين .\r\n24 . رسالهء واردات قلبيه .\r\n25 . قواعد ملكوتيه .\r\n26 . تفسير سورهء حمد .\r\n27 . كسر اصنام الجاهليه .\r\n28 . تفسير سورهء بقره ( ناتمام است ) .\r\n29 . تفسير آيةالكرسى .\r\n30 . تفسير آيهء نور .\r\n31 . تفسير سورهء واقعه .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\n32 . تفسير سورهء يس .\r\n33 . تفسير سورهء واقعه .\r\n34 . تفسير سورهء الطارق .\r\n35 . تفسير سورهء حديد .\r\n36 . تفسير سورهء جمعه .\r\n37 . تفسير سورهء اعلى .\r\n38 . تفسير سورهء ضحى .\r\n39 . تفسير سورهء طارق .\r\n40 . تفسير سورهء زلزال .\r\n41 . شرح اصول كافى .\r\n42 . رساله در شرح حديث « الناس نيام فاذا ماتوا انتبوا » .\r\n43 . اسرارالايات .\r\n44 . حاشيه بر تفسير بيضاوى .\r\n45 . حاشيهء تجريد .\r\n46 . حاشيه بر شرح تجريد قوشچى .\r\n47 . حاشيهء امامت .\r\n48 . حاشيه بر شرح لمعهء دمشقيه .\r\nو دو كتاب ديگر نيز به نام حاشيه بر شفا و شرح حكمةالاشراق به وى نسبت داده شده است . هم‌چنين رساله‌اى به نام سرالنقطه و رسالهء ديگرى در تفسير آيهء شريفه  « وَ تَرَى الْجِبالَ تَحْسَبُها جامِدَةً وَ هِيَ تَمُرُّ مَرَّ السَّحابِ »  به صدرالمتألهين نسبت داده شده كه نظر به سنخِ مطالبى كه مشتمل‌اند ، صحت نسبت محل كلام است .\r\nمحمد حسين طباطبائى\r\nقم - 1340 شمسى\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n\r\nانتقاد بر انتقاد يادنامهء ملاصدرا\r\nپس از انتشار بحث گذشته استاد معظم دربارهء تاريخ حيات و روش فلسفى ملاصدرا ، مقاله‌اى به عنوان « نقد » از آقاى دكتر جواد فلاطورى استاد فلسفه در دانشگاه بن ( آلمان غربى ) در مجلهء راهنماى كتاب ( چاپ تهران ) منتشر گرديد كه قسمت دوم اين بخش ، پاسخ استاد بر آن انتقاد است و چون خود استاد مواردى را كه آقاى فلاطورى به عنوان « نقد » نوشته‌اند ، در مقالهء خود نقل كرده و سپس به پاسخ پرداخته‌اند ، ما از درج متن اصلى مقالهء آقاى فلاطورى خوددارى مىكنيم . خسروشاهى\r\nآقاى جواد فلاطورى در مقالهء انتقادى خود كه مربوط به كتاب يادنامهء ملاصدرا است مطالبى نگاشته‌اند و ضمناً در اطراف مقاله‌هاى دوم و سوم و چهارم كتاب ( كه تقريباً به شخصيت علمى مرحوم صدرالمتألهين شيرازى مربوطاند و سوم به قلم نويسنده است ) « 1 » نيز به بحث انتقادى پرداخته ، خرده‌هايى گرفته‌اند .\r\nالبته از بحث و كنجكاوى حكيمانه و انتقادات محققانه كه ناقد در پيرامون اين سه مقاله انجام داده‌اند « 2 » بايد قدردانى كرد و از معظم‌له سپاس‌گزار بود ولى نظر به اين‌كه با\r\n\r\n\r\n","description":"","footnote":"\r\n( 1 ) . اين مقاله به عنوان فصل اول اين بخش ، در اين كتاب نقل و درج گرديد\r\n( 2 ) . در مجلهء راهنماى كتاب ، ( سال چهارم ) ، ص 915 - 923\r\n","page_name":" 27 ","page_number":27},
  {"content":"\r\n\r\nآن همه دقت و باريك‌بينى كه ناقد در بحث انتقادى خود به كار برده‌اند ، باز مسامحه و سهل‌انگارهاى چندى در لابه‌لاى سخنانشان به چشم مىخورد ، با تقديم اعتذار نكات زير را تذكر مىدهم . چنان كه به اين تذكرات نام دفاع داده شود ، دفاعى خواهد بود كه نويسنده از محتويات مقالهء خود مىكند و كارى ( نفياً و اثباتاً ) با دو مقالهء ديگر ندارد .\r\n1 . آقاى فلاطورى مىنويسند : « يكى از امورى كه اين سه مقاله در آن اشتراك دارند اين است كه به استثناى دو موضع از مقالهء آقاى طباطبايى ( صص 16 و 23 ) هيچ يك از گفته‌ها مستند نيست . در صورتى كه به دلائل فوق ( دلايلى كه قبلًا ذكر كرده‌اند ) استناد در مطلب علمى ( البته در آن‌جايى كه مطالب به كسى نسبت داده شده ) يكى از ضروريات روش تحقيقى است » و الخ .\r\nالبته از مسلمات فن مناظره است كه مورد بحث اگر نقل و بازگويى است از راه استناد و اگر دعوى نظرى است از راه استدلال بايد اثبات شود . ولى در هرحال حكم مزبور در جايى است كه مطلب نقل شده مشهور و معروف و هم‌چنين دعوى نامبرده مستدل يا بديهى نباشد .\r\nمرحوم صدرالمتألهين يكى از مشاهير حكماست و شرح حالش تقريباً در همهء كتب تراجم و تأليفات رجالى كه پس از درگذشت وى در اين چهار قرن اخير نوشته شده و به دست ما رسيده مضبوط مىباشد و چنانچه پاره‌اى از جزئيات زندگيش نقاط مبهمى هم داشته باشد ، اجمال تاريخچه‌اى پيش همه معروف و عقايد علميش نيز به وسيلهء تأليفاتش ( كه در اين مدت پيوسته در ايران و هندوستان و عراق مورد استفاده مىباشد ) منعكس است .\r\nما آنچه از شرح حالش در مقالهء خود وارد كرديم ، تفاصيل و جزئيات نبود ، بلكه اجمال تاريخ زندگىاش بود كه معروف است و نيازى به استناد به يك كتاب و دو كتاب ندارد ، فقط وزارت پدرش را بعضى ننوشته‌اند ، از اين روى با لفظ « گويا سمت\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nوزارتى نيز پيش سلطان وقت داشته » ذكر كرديم .\r\nو هم‌چنين روش آن مرحوم را در تنظيم بحث‌هاى فلسفى و نظريات خاصهء او را كه در مقاله آورديم در تأليفاتش كه در دسترس همه و مورد استفاده مىباشد منعكس است و با اين وصف نيازى به نشان دادن موضع معينى از كتاب‌هايش نبود .\r\nتنها در ميان انظار علمىاش كه در مقالهء ما ذكر شده ، دو مورد ( مسئلهء جمع ميان برهان و كشف و شرع و مسئلهء بُعدهاى چهارگانهء اجسام ) است كه تا حدى به واسطهء ابهامى كه داشت ، نيازمند به استناد بود . از اين روى ما نيز سند به دست داديم .\r\n2 . آقاى فلاطورى مىنويسند : . . . چون اين « حركت جوهريه » مسأله‌اى است كه به‌طور مشترك هر سه نويسندهء مذكور به آن توجه داشته و بيانى در اطراف آن نموده‌اند ، مناسب است كه نگارنده نيز براى نقد فلسفى همين مسئله را انتخاب كند و چون آقاى آيةاللَّه قزوينى به‌طور مبسوطترى از آن سخن گفته‌اند ، شايسته است كه مقالهء ايشان ملاك نقد قرار گيرد و در مورد لزوم به مقالات ديگران اشاره شود . » سپس به كيفيت عقد بحث و برهان مسئله اعتراضاتى كرده‌اند .\r\nگمان نمىكنم از چنين ناقد كنجكاو پوشيده مانده باشد كه در مطالب علمى صحت مدعى اعم از صحت دليل است ؛ يعنى ممكن است براى اثبات نظر حقى ، دليلى باطل اقامه شود ، ولى هرگز ممكن نيست براى مسأله‌اى كه باطل است دليلى حق و صحيح اقامه نمود .\r\nبنابراين ممكن است انسان مدعاى علمى دانشمندى را بپذيرد و در عين حال دليلى را كه براى اثبات مدعاى خود آورده ، رد نمايد و هم‌چنين اشتراك دو نفر در يك مدعايى مستلزم اين نيست كه در دليل نيز اشتراك داشته باشند .\r\nدر اين صورت مجوزى نبود كه ناقد ما هر سه مقاله را قطار كرده و دليلى را كه در يكى از آنها ذكر شده ، دست‌آويز قرارداده ، به هر سه مقاله بتازند .\r\nآيا امكان نداشت كه نويسندگان مقاله‌ها با تسليم مدعاى مشترك در صحت دليل\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nاختلاف نظرى داشته باشند ؟ و اتفاقاً همين‌طور هم هست و نويسنده چهار فقره برهانى را كه مرحوم صدرالمتألهين براى اثبات حركت جوهريه اقامه نموده‌اند ، به واسطهء اختلالى كه در برخى از آنهاست و مناقشه‌هاى زيادى كه به برخى ديگر متوجه است نپذيرفته ، مسئله را ( چنان كه در نوشته‌هاى خود منعكس نموده‌ام ) با برهان ديگرى كه باز از اصول فلسفى خود صدرالمتألهين استخراج شده ، مبرهن كرده‌ام .\r\nو هم‌چنين مجوزى در كار نبود كه ناقد نتيجهء نظريه‌اى را كه در مقالهء ذكر شده به حساب همان مقاله از مقالهء ديگرى به دست آورد ( اگرچه صحيح باشد ) چنان كه ذيلًا مىنويسند : « اما اين‌كه از حركت جوهريه چه نتيجهء فلسفى را مىتوان گرفت ، جواب اين سؤال را مىتوان از عبارت . . . به دست آورده » با اين‌كه نويسنده نتيجهء بحث را در مقالهء خود بلافاصله با بيان وسيع‌ترى ذكر نموده‌ام .\r\nاتفاقاً ناقد نيز با اين لفظ « نتيجهء اين نظر طبق تعبير الخ » قطعه‌اى از بيان نويسنده را نقل نموده‌اند و متأسفانه با اين تقطيع مطلب مختل شده ، هدف اصلى خود را از دست داده است و در نتيجه خود ناقد به اعتراضى كه بر ما كرده‌اند ( صص 923 - 921 ) گرفتار شده‌اند .\r\n3 . آقاى فلاطورى پس از تمهيد مقدمه‌اى مىنويسند : « بايد متأسفانه اعتراف كرد كه اين سبك كارها يك ارزش علمى كه بتواند پايهء اطمينان‌بخشى براى كارهاى علمى ديگرى باشد نخواهد داشت و بلكه اصلًا با اين طرز بازگويى هيچ‌گاه حق هيچ فكرى از هيچ تفكرى ادا نخواهد شد و حتى بازگويى صحيحى هم انجام نخواهد گرفت . » الخ ( صص 921 - 923 ) .\r\nمبناى اين بخش از اعتراض با آن همه تفصيلى كه ناقد داده‌اند ، دو مسئله از مسائل منطقى است كه معمولًا در كتاب برهان ذكر مىشود :\r\nالف ) حدّ تام آن است كه به علل شيئى مشتمل باشد ؛\r\nب ) علم به ثبوت معلول تنها از راه علم به علت ميسور است .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nطبق اين دو نظريه ما وقتى مىتوانيم از چيزى تصور كامل داشته باشيم كه همهء علل و عوامل را كه آن را به وجود آورده‌اند و امورى را كه در محيط هستى خود با آنها ارتباط دارد ، از راه ثبوت تصور كرده باشيم و هم‌چنين وقتى مىتوانيم ثبوت آن را تصديق نماييم كه از راه استدلال همهء امور نامبرده را اثبات كنيم . به‌علاوه ، نظريهء نامبرده همهء اوضاع و احوال و آثار مربوط به خود را توجيه كند .\r\nبنابراين ما وقتى مىتوانيم حركت جوهريه را به‌طور كامل تصوراً و تصديقاً دريابيم كه همهء مبادى فلسفى و مسائل متفرعه‌اش را حل كرده ، در نظر خود مجسم داريم و هر سؤال و هر نقطهء تاريك و مبهمى را پاسخ گفته و روشن سازيم و البته حق مطلب هم همين است .\r\nولى بايد متوجه يك نكته بود و آن اين است كه حكم نقل و بازگويى يك نظريه غير از حكم بحث و كنجكاوى علمى آن است . در مرحلهء كنجكاوى علمى يك نظريه تصور و تصديق تفصيلى لازم است و باقى ماندن كوچك‌ترين نقطهء ابهام نظريه را بىارزش مىكند و پس از تكميل بحث مىتوان نظريهء نامبرده را پايه و اساس نظريات ديگر قرارداد . اما در مرحلهء نقل و بازگويى كه خاصيت بحث تاريخى دارد ، تصور اجمالى نظريه كافى است و ناقل از اين جهت كه ناقل است هرگز مسئول صحّت و سقم آن نيست و هرگز نظريه‌اى را به مجرد نقل نمىتوان اساس نظريات علمى ديگرى قرارداد ؛ مثلًا اگر كسى در مقاله‌اى به عنوان نقل بنويسد كه گذشتگان طبيعيين عناصر را چهارتا مىدانستند ، ولى دانشمندان امروزى شمارهء آنها را از هشتاد گذرانده‌اند ، از نويسندهء نامبرده به همان اندازه قناعت مىشود و ديگر موظف نيست همهء كتب فنّى مربوط به مسئله را بعلاوهء يك لابراتور همراه مقالهء خود به حركت درآورده ، در جهان بگرداند .\r\nبنابراين كسى كه نظريهء حركت جوهريه را از صدرالمتألهين نقل مىكند منظورش تصور اجمالى اين نظريه است و هرگز از كسى توقع ندارد كه با همين اندازه از\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nبازگويى صحت اين نظريه را بپذيرد يا مسائل علمى ديگرى به روى آن بنا نهد ، زيرا اين معنا خصيصهء بحث علمى و استدلالى است ، نه خصيصهء نقل و بازگويى .\r\nو از اين‌جا روشن مىشود كه ناقد در اين اعتراض ميان نقل و دعوى خلط كرده ، حكم دعوى را از نقل توقع داشته‌اند .\r\nاين بود جهات عمده‌اى كه گفتيم ناقد در آنها مسامحه به كار برده . جهات مسامحهء ديگرى نيز به چشم مىخورد كه چندان مهم نيستند . مانند اين‌كه در صفحهء 915 مىنويسند : « چون مسئلهء تشكيك در وجود به مسئلهء وحدت حقيقت و مسخ وجود و مسئلهء مختلف و متفاوت بودن اين حقيقت منقسم مىشود . . . » . روشن است كه مسئلهء وحدت حقيقت وجود از مبادى و اصول مسئلهء تشكيك است نه قسمى از آن و به اصطلاح علمى مستلزم تقسيم الشىء الى نفسه و غيره مىباشد و آن محال است .\r\nو مانند اين‌كه در صفحهء 922 مىنويسند : « در مورد اين‌كه تبدل اعراض ذاتى دليل بر تبدل جوهر آنهاست بايد سؤال‌ها روشن شود كه آيا تنها تبدل كيف و كم چنين دلالتى را دارد يا تبدل « اين و وضع » نيز دليل تبدل جوهر حامل آنهاست ؟ » عرض ذاتى هستند و حكم عرض ذاتى اين است كه تبدل آن دليل تبدل جوهر حاملش مىباشد ، ديگر محلى براى اين سؤال باقى نمىماند .\r\nو مانند اين‌كه در صفحهء 923 مىنويسند : « ثانياً حركت جوهريه در انسان ارادى يا قسرى يا نيمى از آن ( يعنى در مدارج نباتى و حيوانى ) قسرى و جبرى و نيم ديگر ارادى اختيارى است ؟ »\r\nاز نظر فنى واضح است كه قسر مقابل طبع و اراده مقابل طبيعت است و ميان قسر و اراده تقابلى نيست و هم‌چنين جبر مقابل اختيار است نه مقابل اراده و فعل جبرى ارادى است . اگرچه اختيارى نيست و از اين‌جا معلوم مىشود كه سؤال مزبور فاسد است .\r\nممكن است گفته شود كه در سؤال مزبور اصطلاحات فنى مراعات نشده و\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nمقصود اين است كه : آيا حركت جوهريه براى انسان اختيارى است يا غيراختيارى ؟ و با اين ترتيب محذور عدم تقابل رفع مىشود ولى محذور سنگين‌ترى پيش مىآيد و آن اين است كه از نظر فلسفى مفهوم سؤال نامبرده اين است كه آيا پيدايش وجود انسان به اختيار اوست ؟ و هرگز چنين سؤالى از فيلسوفى صادر نمىشود .\r\nمحمد حسين طباطبائى\r\nقم - 1341\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n\r\nدربارهء بحث استاد علامه\r\nبه دنبال انتشار پاسخ استاد بر آقاى فلاطورى ، نامه‌اى از ايشان در مجلهء راهنماى كتاب منتشر گرديد كه در ذيل آن ، مدير مجله از ادامهء بحث پوزش خواسته بود ! . . . نويسنده در همان موقع ، طى نامهء شديداللحنى ، مدير مجلهء راهنماى كتاب را مورد اعتراض قرارداد كه متن آن نامه و سپس پاسخ مجدد استاد معظم در شمارهء اول سال هفتم آن مجله منتشر گرديد و در اين‌جا ، متن نامهء نگارنده به مدير مجله و پاسخ استاد به آقاى فلاطورى را مىخوانيد :\r\n\r\n[ نامه وارده 
  ]\r\nآقاى مدير !\r\nالسلام عليكم و رحمةاللَّه و بركاته . شمارهء 8 مجلهء راهنماى كتاب را طبق معمول خريده و از مطالب گوناگون آن استفاده‌ها كردم .\r\nدر شمارهء 8 در ضمن « نامه‌ها » و در ذيل نامهء آقاى محمدجواد فلاطورى خواندم كه چون بحث ( و به قول شما مشاجره ! ) مربوط به يادنامهء ملاصدرا « مشاجرهء طولانى و « سبب ملال خاطر عده‌اى از خوانندگان » گرديده است ، آن بحث را پايان داده و از استاد علامه آقاى طباطبائى هم « پوزش » طلبيده‌ايد كه از چاپ « مقالهء مفصل و مستدلى » كه « در اين باب فرستاده‌اند » معذوريد ! . . .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nمن اين جملات را چند بار خواندم و با علم به اين‌كه گروهى از خوانندگان شما خواستار ادامهء اين بحث تحقيقى - فلسفى هستند ، با خود گفتم كه مگر « ملال خاطر » گروهى ( ! ) مىتواند از ادامهء بحثى جلوگيرى كند ؟ . . . اگر چنين است . پس چرا مباحثى از قبيل « نمايشنامه‌ها » را از مجله حذف نمىكنيد ؟ . . . بلكه براى مجله‌اى كه از ادامهء بحث فلسفى به علت طولانى بودن آن مىگريزد ( ! ) و بهانهء ملال خاطر خواننده مىآورد ، صلاح نيست كه در دو شمارهء خود 32 صفحهء مجله را وقف نمايشنامه‌اى بكند كه فقط به درد گروه قليلى مىخورد و گروه بسيارى را آزرده خاطر مىسازد .\r\nبدون تعارف من بسيار متأسفم كه استاد علامه آقاى طباطبائى وقت خود را صرف نوشتن مقاله براى مجله‌اى كرده‌اند كه به علت ملال‌خاطر ! احتمالى عدهء ناشناخته نمايشنامه‌پسندى از چاپ آن « پوزش » مىطلبد ! . . . و لابد ايشان فكر مىكردند كه فضلاى كشور گل و بلبل ، مهد علم و فلسفه و عرفان هم مانند پروفسور هانرى كربن‌ها و دكتر فخر محمد ماجدها ( استاد دانشگاه لالپور ) هوادار بحث‌هاى فكرى و فلسفى هستند . . . و نمىدانستند كه اپيدمى « غرب‌زدگى » گريبان‌گير است !\r\nسيدهادى خسروشاهى\r\nقم - 1343\r\nچون خوانندگان فاضل و دقيق ، طالبِ خواندن استدلالات حضرت آقاى محمدحسين طباطبائىاند ، متن مرقومهء ايشان در اين قسمت طبع مىشود . ( راهنماى كتاب )\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\nبحثى دربارهء ملاصدرا\r\nانتقاد ذوقى كه دانشمند محترم جناب آقاى فلاطورى ( مربوط به پاسخ اول نويسنده از مقالهء اول انتقادى در اطراف مقالهء نويسنده مندرج در يادنامهء ملاصدرا ) نگاشته بودند و در مجلهء محترم راهنماى كتاب منتشر شده بود ، قسمتى از آن را كه در شمارهء 8 و 9 سال پنجم مجله درج شده بود در اوايل انتشار خواندم و براى تهيهء پاسخ در انتظار انتشار قسمت دوم مقاله بودم . ولى يك سلسله گرفتارىهاى پشت سر هم كه پس از آن شروع شد ، هرگونه فرصت را از كف نويسنده بيرون كشيد و نگارش پاسخ را اين همه وقت به تأخير انداخت . اينك اين روزها كه فرصت كمى به دست آورده‌ام به پاسخ پرداخته به بحث سابق ادامه مىدهم .\r\nمتأسفانه زمينهء بحث به اندازه‌اى وسيع است كه استيفاى كامل آن از ظرفيت يك مقاله بيشتر است و نويسنده براى اين‌كه « مثنوى هفتاد من كاغذ نشود » ناگزير است در بسيارى از اطراف بحث به اختصار پرداخته ، به اجمال بگذارند . البته چنانچه ناقد محترم در برخى از اين موارد اقناع نشوند ، ممكن است به بحث ادامه داده شود و تا حدى كه ميسر است در رفع ابهام كوشش به عمل آيد .\r\nمقدمتاً بايد تذكر دهم كه سخنى كه نويسنده در پاسخ اول خود گفته بود : « مبناى اين سنجش از اعتراض دو مسئله از مسائل منطقى است » رد به شرحى كه ناقد محترم به عنوان روش تحقيق علمى نگاشته‌اند نبود ، بلكه منظور اين بود كه تفصيل نگاشته\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nشده از دو مسئلهء نامبرده قابل استخراج مىباشد و اين معنا چنان كه پيداست ابطال آنچه نگاشته‌اند نيست ، بلكه در حقيقت دعوايى است كه در صورت عدم تسليم مىبايست به طريقى اثبات شود و نويسنده در اين سخن سر جنگ با روشى كه به شرحش پرداخته بودند نداشت ، چنان كه در انتقاد دومشان چنين وانمود شده است كه « اين بحث در حقيقت بحثى است ميان شيوهء علمى قديم و روش تحقيقات جديد » .\r\nبه هرحال نويسنده ، جملات اعتراضى اين مقاله را با جهات خللى كه در آنها به نظر مىرسد در صورت انتقاد و پاسخ وارد مىكند و چنان كه اشاره شد در تلخيص مطالب خواهد كوشيد .\r\n1 . انتقاد : هدف تحقيقات علمى با اين‌كه كسى از چيزى به وسيلهء تصور علل و عوامل به وجود آورندهء آن چيز از راه ثبوت تصور كامل داشته باشد و يا تصديق ثبوت آن از راه استدلال و اثبات همه امور نامبرده بنمايد دوتاست ( ص 681 ) . « 1 »\r\nپاسخ : البته متغايرند ولى مغايرتشان از قبيل مغايرت قانون است با مجراى خود و تحقيق علمى به هر نحو انجام گيرد يكى از مجارى همان دو اصل كلى خواهد بود كه اشاره شد ، زيرا نتيجهء تحقيق علمى ( مثلًا نظر فلان متفكر فلان معناست ، سبب پيدايش اين نظر فلان چيز است ) بالاخره قضيه‌اى است نظرى كه موضوع و محمولى\r\n\r\n\r\n","description":"","footnote":"\r\n( 1 ) . اين معنا از مثالى كه معمولًا در اين مورد زده مىشود به‌خوبى روشن است ، چه در حدّ سرير ( تخت‌خواب ) گفته مىشود : سرير چيزى است كه او را نجار ( علت فاعلى ) از چوب ( علت مادى ) در فلان شكل ( علت صورى ) براى خواب ( علت غائى ) مىسازد و از اين مثال نحوهء مدخليت هر كدام از علل اربع در معلول پيداست و ما همهء اين علل را ذاتى مىناميم به معناى بالذات مقابل بالعرض ، ولى مثل اين‌كه ناقد محترم چنان كه از حاشيهء صفحهء 681 برمىآيد جور ديگر فهميده‌اند كه قطعاً اشتباه است و چون بيانشان خيلى روشن نيست ، نويسنده از نسبت و تعقيب خوددارى مىكند .\r\nو نظير اين ابهام در بيانى است كه در صفحهء 861 راجع به عدم سازش مسئلهء حركت جوهرى با نتايج علوم تجربى دارند ، عبارت ناقد محترم روشن نيست مانند اين‌كه اظهار اميد و رأى مىكنند كه روزى بتوان حركت جوهر را از راه تجربه به دست آورد ، ولى روشن نكرده‌اند كه در مسائل كلى فلسفى چگونه قابل تشخيص است ؟ و اين‌كه ثبوت و عدم ثبوت حركت در جوهر چگونه مىتواند در علوم تجربى از حيث نتايج تأثير داشته باشد ؟\r\n","page_name":" 37 ","page_number":37},
  {"content":"\r\n\r\nو نسبت تصديقى دارد و از جهت موضوع و محمول به حد و از جهت تصديق به برهان نيازمند است . و حد و برهان بىعلت صورت نپذيرد و اگر اين نياز را از قضيهء نامبرده سلب كنيم به هيچ چيز اساسى ديگر نيازمند نخواهد بود و از اين‌جا پيداست كه پايه و اساس و روش تحقيقى همان دو اصل كلى مىباشد .\r\n2 . انتقاد : اولًا اين نظريه دربارهء امورى صادق است كه علل ذاتى داشته باشند و حال آن‌كه بسيارى از تصورات به خصوص تصورات و مسائل علمى به ويژه افكار در علوم عقلى و علىالخصوص در فلسفه يا فاقد علل هستند و يا علل آنها خارج از ذات آنها بوده و تجديد آنها از اين راه ميسر نيست ( ص 681 ) .\r\nپاسخ : الف ) به اين ترتيب موردى براى نظريهء نامبرده باقى نمىماند ، زيرا با استثناى افكار علمى همهء موضوعات كليهء قابل بحث از ميان مىرود و نمىماند و جز جزئيات و مفاهيم كليه و هميشه غيرقابل بحث و اين دو نوع نه حد دارد و نه برهان .\r\nب ) در موضوعاتى كه فاقد علل مىباشند ، چنان كه غالب موضوعات فلسفه و به نظرى همهء آنها از اين باب هستند ، در بحثى كه در كتب منطق از نظريه نامبرده نموده‌اند وظيفهء يك فيلسوف باحث روشن مىشود و معلوم مىشود كه موضوعاتى را كه اهميت ندارند چگونه مىتوان تعريف كرد و تا چه اندازه مىتوان شناخت و در موضوعاتى كه فاقد علل ذاتى مىباشند از راه ملازمات عامه كه يكى از دو قسم برهان آن است بايد پيش رفت نه از راه برهان كه پىبردن از علت به معلولى است و نه از راه قسم ديگر برهان آن‌كه پى بردن از معلولى به علت است و هرگز افادهء يقين نمىكند .\r\nاين تفصيل ضميمهء همان نظريه است كه منطقيين به عنوان تكلمه متعرض شده‌اند .\r\nج ) خارج بودن پاره‌اى از علل از ذات شيئى مانع از ذكر آنها در حد نيست و كسانى كه مىگويند : حد بايد به علل شىء مشتمل باشد ميان علل قوام و علل وجود فرق نمىگذارند ؟ زيرا علل وجود اگرچه از ماهيّت شىء بيرون و با وجودش مغايرند ولى ارتباط با آنها از وجودش بيرون نيست و چون ماهيت شىء از وجودش منتزع است ،\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nناگزير بايد در حد اخذ شوند تا از انتزاع ماهوى مغفول عنه نباشند . البته گذاشتن علل وجود در حد مستلزم زيادت حد بر محدود خواهد بود ، چنان كه پيوسته در حد عرض موضوعش را ذكر مىكنند .\r\n3 . انتقاد : مثلًا در همان مثالى كه راجع به عقل گفته شد ، هرگاه كسى بخواهد راجع به « عقل فعال ارسطويى » كه به نظر وى مساوى « فعاليت محض » و « تفكر خالص » و « محرك اول » است تحقيق كند ، چه علتى مىتواند براى آن پيدا كند تا اين‌كه در راه تصور و تصديق آن از علتش استمداد جويد و يا اين‌كه قرار شد كسى راجع به « وحدت وجود » ، « خدا » ، « علت اولى » و از اين قبيل مسائل نظرى در نزد ملاصدرا تحقيق بنمايد ، چه عللى مىتواند براى آنها بيابد تا اين‌كه به موجب نظر آقاى علامهء طباطبائى از اين راه تصور كاملى بتواند از آنها داشته باشد و يا تصديق به ثبوت آنها كند ( ص 682 - 681 ) .\r\nپاسخ : الف ) استعمال كلمهء « مساوى » كه از مساوات مأخوذ است و مساوات از خواص كم است در مورد عقل مفروض كه مجرد محض مىباشد صحيح به نظر نمىآيد و گويا اقتباسى است از منطق رياضى كه اجراى آن در فلسفهء الهى جز تبديل برهان به شعر نتيجه‌اى ندارد و محتمل است كه گذاشتن مساوى به جاى متساوى يا مساوق اشتباه چاپى باشد .\r\nب ) ظاهراً مراد از فعاليت محض اين است كه عقل فعال به واسطهء نداشتن ماده تنها مبدأ فعل و اثر است و مانند امور ماديه مبدأ انفعال و قبول ندارد و در اين صورت « فعاليت محض خاصهء متساوى همهء مجردات خواهد بود و عرض عام عقل فعالى نه خاصهء متساوى آن » .\r\nج ) معرفى عقل مجرد يا « تفكر خالص » به هيچ‌وجه درست به نظر نمىآيد ، زيرا تفكر ( و به عبارت صحيح‌تر فكر ) چنان كه مىگويند به معناى حركت ذهن از مطالب به سوى مبادى و از مبادى به سوى مطالب مىباشد و چنين چيزى در مجردات كليه كه\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nفعليت محضه هستند محال است و اگر از فكر مجازاً معلوم ذهنى نيز اراده شود ، صورت ذهنى تصديقى خواهد بود نه تصورى . و عقل فعال صورتى است تصورى نه تصديقى و اگر مجازاً صورت ذهنى تصورى نيز اراده شود ، باز اعم از صورت خيالى ( كه پيش مشائين مادى است ) و صورت عقلى ( كه مجرد است ) خواهد بود و متساوى با صورت عقل فعال كه عقلى است و كلى نخواهد شد .\r\nد ) پيدا كردن علت براى عقل فعال آسان است و آن عقلى است كه ما فوق اوست ولى ما چون تصور تام از وى نداريم ، براى اثبات عقل فعال ( اگر اثبات كنيم ) براى آن از راه ملازمه ( چنان كه اشاره شد ) دست مىزنيم .\r\nه ) در مورد اثبات خدا و علت اولى و آنچه از اين قبيل است كه هيچ‌گونه معلوليت ندارند ، راهى جز برهان آن‌چنان كه اشاره كرديم ، نيست و تصور كامل نيز ندارند .\r\n4 . انتقاد : ثانياً وظيفهء محقق در درجهء اول استخراج آن چيزى است كه متفكر گفته است اگر آن متفكر اين راه را پيموده و بدين طريق حل مشكل خود نموده باشد محقق نيز آن را بيان مىكند و گرنه كه نه . حال به فرض كه محقق خواست علاوه بر اين بيان كند كه چه عواملى باعث شده كه فلان متفكر فلان فكر را ابداع نموده ، مثلًا به فرض كه وى بخواهد بيان نمايد كه علل و عواملى كه محرك ارسطو براى فرض عقل فعال در نظام كلى فكرش ( سيستم خود ) بوده ، چه بوده است تازه اين چرايىها و اين عوامل همه علل اين است كه چرا ارسطو به چنين فكرى افتاده است و يا علل خود عقل فعال ( نه فرض اين‌كه مىتوانست علتى داشته باشد ) ارتباطى ندارد تا اين‌كه بتوان از آنها به نحوى از انحا در تصور و تصديق عقل فعال استفاده كرد .\r\nپاسخ : نويسنده هرگز توقع نداشت كه از علت پيدايش عقل فعال در بيان پيدايش نظريهء ارسطو استفاده شود يا به عكس ، ولى صرف اين است كه هر يك از جمله‌هاى « عقل فعال ثابت است » ، « ارسطو به عقل فعال قائل است » و « علت قول ارسطو فلان چيز است » قضيه‌اى است كه اطراف آن نيازمند به تحديد است و تصديق آن نيازمند به\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nبرهان و در هرحال نمىتوان از نظريهء منطقى نامبرده مستغنى بود .\r\nمثل اين‌كه ناقد محترم تصور مىكنند كه سر و كار منطق تنها با متفكرين است و هيچ‌گونه تماسى با محققين ندارد ، درحالى كه محقق با مقايسه به متفكر محقق ناميده مىشود و گرنه در پيشگاه منطق خودش نيز متفكرى است و وظيفه‌دار قوانين تفكر .\r\n5 . انتقاد : ثالثاً گرچه استمداد از علل ( در جايى كه ممكن باشد ) از بهترين طرق اطمينان‌بخش است ، ولى گذشته از اين‌كه طريق ثبوت و اثبات و يافتن تصور و تصديق چيزى منحصر به اين راه نيست اساساً جهان تفكر ( چنان كه شمه‌اى از آن گفته شد ) اوسع از آن است كه همت متفكر و محقق تنها مصروف ثبوت و اثبات تصوراتى كه به منزلهء ماده مبناى فكر است بشود ، بلكه اصل كار به خصوص ساختن اصل مبنا اخذ نتايج ، حل مشكلات و كشف حقايق تازه مىباشد ( ص 682 ) .\r\nپاسخ : الف ) استمداد از علل در جايى كه ممكن باشد تنها راه منحصر به فرد تحديد و برهان است نه بهترين طرق آن و برهان اين مطلب نسبت به تحديد گذشت و نسبت به برهان اين است كه اگر معلول را معلوم فرض كنيم بايد وجود علت قبلًا معلوم باشد و گرنه وجود و عدمش هر دو پيش عقل جايز خواهد بود و با تجويز عدم علت قطع به وجود معلول محال است ، بنابراين هيچ راه ديگرى جز راه علت نمىتواند نسبت به وجود معلول افادهء يقين نمايد ، زيرا هرگونه دليلى فرض كنيم علت ( به اين فرض ) معلوم است نيازى به دليل مفروض نيست و اگر علت معلوم نيست محتمل به عدم است و با وجود اين احتمال به هيچ دليل مفيد فايده نمىتواند بشود .\r\nب ) كسى منكر وسعت جهان تفكر نيست و به همت بلند متفكرين و محققين به چشم خوارى نگاه نمىكند ، ولى جهان تفكر هرچه وسيع‌تر باشد و همت متفكرين و محققين هرچه بلندتر پرواز كند نمىتواند مؤداهاى يك نظريهء برهانى را تغيير دهد و به مقتضاى نظريهء نامبرده هرگونه نتايج زياد و مشكلات لازم اصول و حقايق تازه‌اى\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nبه دنبال يك مقصد علمى بيفتد هر يكى يك يا چند قضيه است كه اگر از مجارى عليت باشد تصوراً و تصديقاً به علت خود نيازمند است و وسعت جهان تفكر و بلندى همّت متفكرين و محققين تأثيرى در آن ندارد .\r\n6 . انتقاد : ناقد محترم مىفرمايد اختلاف منظر باعث شده كه طباطبائى از عبارات من كه گفته‌ام : « استناد در مطلب علمى در جايى كه به كسى نسبت داده شود يكى از ضروريات روش تحقيقى است » فن مناظره را به نظر آورده ، چنان كه در پاسخ خود چنين مىگويد : « البته از مسلمات فنّ مناظره است كه مورد بحث اگر نقل و بازگويى است از راه استناد و اگر دعوى نظرى است از راه استدلال بايد اثبات شود ولى در هرحال حكم مزبور در جايى است كه مطلب نقل شده ، مشهور و معروف و هم‌چنين دعوى نامبرده مستدل و بديهى نباشد » . در حالى كه تحقيقات علمى و روش آن كارى با فنّ مناظره ندارد . ( تلخيص از ص 682 - 683 ) .\r\nپاسخ : فنّ مناظره دخلى به جدل مذموم يا ممدوح منطقى ندارد و فنى است كه از روش صحيح مناظره و مدافعهء علمى بحث مىكند در اين فن كه وظيفهء هر يك از مناظرين تعيين مىشود ، از طرح‌هاى مختلف علمى مانند دعوى و دليل و تعريف و تقسيم و نقل و غير آنها و احكام و شرايط لازم‌المراعات آنها بحث مىشود كه در موقع اعتراض و رفع مورد استفاده قرار گيرد و در مورد نقل گفته شده است كه چون اعم از دعوى است ، به چيزى جز تصحيح نقل نيازمند نيست و نويسنده منظورى بيشتر از اين نداشت .\r\n7 . انتقاد : طباطبائى پس از نقل اين عبارت نگارنده ، « چون مسئلهء تشكيك در وجود به مسئلهء وحدت حقيقت و سنخ وجود و مسئلهء مختلف و متفاوت بودن اين حقيقت منقسم مىشود » مىنويسد : « روشن است كه مسئلهء وحدت حقيقت وجود از مبادى و اصول مسئلهء تشكيك است ، نه قسمى از آن و به اصطلاح علمى مستلزم تقسيم الشىء الى نفسه و غيره مىباشد و آن محال است » . . . اصل اشكال ناشى از\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nخود عبارت ايشان است كه تحليل « مسئلهء تشكيك در وجود » را به دو مسئلهء مزبور تصريح نموده . با اين وصف « تحليل‌الشىء الى نفسه و غيره » را كه در محال بودن عين « تقسيم الشىء الى نفسه و غيره » است روا دانسته است . ( حاشيهء ص 856 ) .\r\nپاسخ : تحليل با تقسيم دو مسئله متباين و جدا از هم هستند و فرق ميان آنها بسيار روشن است . تحليل كه يكى از مسائل منطق است برگردانيدن شىء است به سوى مبادى اوليهء خودش ، چنان كه اگر شىء تحليل شده مسئله باشد ( مانند مورد كلام ) قضيهء نظريه به واسطهء ضم وسط به دو قضيه برمىگردد و آن دو قضيه مثلًا به چهار قضيه و به همين ترتيب تا برسد به اوليات . و در تحليل اولًا از جزئى به سوى كلى يا از يك مساوى به سوى متساوى ديگر پيش مىروند و ثانياً شىء تحليل يافته جزء خارجى اشيائى كه به سوى آنها تحليل يافته نيست و بالعكس .\r\nولى در تقسيم ( كه يكى از مسائل جزء مناظره است ) اگر از قبيل تقسيم كلى بر جزئيات باشد از كلى به سوى جزئى مىرويم و مقسم جزء حدى اقسام مىباشد و اگر از قبيل تقسيم كل بر اجزا باشد از متباين به سوى متباين ديگر پيش مىرويم و پيوسته اقسام جزء خارجى مقسم مىباشند . بنابراين تحليل يك مسئله به سوى دو مسئله ممكن است به خلاف تقسيم يك مسئله به سوى دو مسئله و هرگز به تحليل تقسيم اطلاق نمىشود . و تحليل الشىء الى نفسه و غيره چنان كه ناقد محترم در ذيل عبارتشان قلمداد كرده‌اند محال نيست ، زيرا بسيار روشن است كه افراد ماهيت نوعيه به سوى خود ماهيت و عوارض مشخصه تحليل مىشوند در حالى كه ماهيت نوعيه و هر يك از اجزاى حدى آن عين ذات خود و هر يك از اعراض خارج از ذات .\r\n8 . انتقاد : يكى از مشكلات كارهاى تحقيقى نقل صريح و يا نقل به معناى عبارت ديگران به خاطر استناد به آنهاست ( تا آخر ص 857 ) .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nپاسخ : ملاك اين همه تلاش كه ناقد محترم در خصوص لزوم استناد مىكند همانا روشن داشتن نسبت است و همان ملاك در شهرت و مسلم بودن نسبت موجود است و اگر شهرت مسلم بودن نسبتى گاهى با واقع مطابقت پيدا نمىكند نظير همين خبط و خطا در ساير انواع استناد نيز اتفاق مىافتد .\r\nجالب‌تر اين‌كه ناقد محترم در عبارتى كه از ايشان در انتقاد شمارهء 3 همين مقاله نقل شد ، مطالبى به صدرالمتألهين نسبت داده و ظاهراً تكيه گاهى جز شهرت ندارند .\r\n9 . انتقاد : به خاطر توضيح بيشتر اين نكات تا آخر ( ص 858 ) .\r\nپاسخ : پس از اين همه اعتذار نمىبايست ناقد محترم پس از اعتراف به اختلاف طرز تفكر اشخاص ( چنان كه در صفحهء 858 ذكر كرده‌اند ) نتيجه‌اى را كه در مقالهء نويسنده بود به حساب ديگران بگذارند ، بخصوص از اين نظر كه نتيجهء نامبرده در كلام ديگران به اين صورت بيان نشده است .\r\n10 . انتقاد : ولى متأسفانه اين استناد با واقع مطابقت نمىكند تا آخر ( ص 859 ) .\r\nپاسخ : همين عبارتى كه ناقد محترم ترجمه و نقل نموده‌اند مورد استناد نويسنده است و دلالت صريح بر مطلب دارد و اين‌كه مرقوم داشته‌اند : « چون نمىدانيم فلانى مطلبى را كه نسبت داده ، آيا از اين عبارت استنباط كرده است يا نه ؟ از اين رو از بحث دربارهء آن مىگذرم » خواهشمندم اگر نظرى در اين باره داشته باشند مطرح كنند ، ما آمادهء گفت‌وگو مىباشيم .\r\n11 . انتقاد : با وجود اين قراين آشكار نگارنده خيال نمىكند كه مفهوم سؤالش آن‌طور كه . . . طباطبايى استنباط كرده‌اند كه آيا پيدايش وجود انسان به اختيار اوست ؟\r\n( ص 861 ) .\r\nپاسخ : نويسنده همين اعتذار را به‌طور اجمال در عبارت خود ، ( ممكن است گفته شود كه در سؤال مزبور اصطلاحات فنى مراعات نشده ) گنجانيده بود ولى پس از اين\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nهمه اعتذار و قرينه‌گيرى بالاخره مىخواهند يك حركت جوهرى به اختيار انسان سپرده شود ( بعد از پيدايش ، بعد از رشد ، يا هر وقت ديگر ) و حركت جوهرى كه ميدان ذات شىء است عين ذات متحرك مىباشد و معنا ندارد ذات شىء به اختيارش واگذار شود يا احتمال آن برود و اگر احياناً در كلام يكى از اهل فن چنين سخنى پيدا شود و قطعاً ظاهرش مراد نيست .\r\n12 . انتقاد : و از اين رو فكر نمىكند كه جمله بعدى ايشان كه قدرى بوى عصبانيت مىدهد يعنى « و هرگز چنين سؤالى از فيلسوفى صادر نمىشود » زياد زيبنده و به مورد بوده است ( ص 861 ) .\r\nپاسخ : در مناظره و برخوردهاى علمى گوشه زدن و بدزبانى كردن جهالت است و گواه كج سليقگى . نويسنده اگرچه نمىتواند جهل را به كلى از خود نفى كند ولى اميدوار است كه تاكنون در بحث‌هاى كتبى يا شفاهى خود به هرزه‌گويى و بدزبانى نپرداخته باشد و پس از اين نيز به يارى خدا نخواهد پرداخت .\r\nو آنچه در عبارت نويسنده بود : « هرگز چنين سؤالى از فيلسوفى صادر نمىشود » جنبهء كنايه نداشت و گوشه به كسى نمىزد بلكه منظور اين بود كه چنين سؤالى وارد محيط بحث فلسفى نمىشود و وجهش نيز روشن است ، زيرا محيط بحث علمى مخصوص مسائل نظرى آن علم است نه سؤالات بديهى و خاصى بديهىالبطلان و اگر معناى اين سؤال : « آيا حركت جوهرى در انسان اختيارى است ؟ » آن طور باشد كه نويسنده تشخيص مىداد : « آيا پيدايش انسان به اختيار خود اوست ؟ » سؤالى خواهد بود مشتمل بر دور صريح و بديهى البطلان و چنين سؤالى قابل بحث در فلسفه نيست .\r\nدر پايان سخن لزوماً بايد تذكر دهم كه سخنان گذشتهء ما در مورد بحث‌هايى است كه روى حدّ و برهان منطقى استوار باشد و در بحث‌هايى كه ثبوت نتيجهء بحث پاىبند تحديد منطقى و بيان برهانى نيست و ميدان استدلال وسيع‌تر است ، قهراً پاره‌اى از\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nمطالب و وظايف بحث كه ذكر شد تغيير خواهد پذيرفت و سؤالات تازه‌اى متوجه سخنان گذشته خواهد گرديد . پيوسته سعادت و موفقيت ناقد محترم را از خداى متعال خواستارم .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n\r\nامكان عام\r\nفلسفهء ما ( فلسفهء اسلامى ) مىگويد پس از مفهوم هستى و مفهوم شىء هيچ مفهومى شناخته‌تر از مفهوم ضرورت و لاضرورت نيست و بنابراين لازم نيست ضرورت و لاضرورت را به چيزى تعبير و تفسير نمود . حال اگر ضرورت را به وجود نسبت داديم و گفتيم ضرورت وجود اين مفهوم مفهوم وجوب خواهد بود و اگر آن را به عدم نسبت داديم و گفتيم ضرورت عدم مفهوم امتناع حاصل خواهد شد .\r\nلاضرورت را هم اگر به عدم نسبت داديم و يا به وجود اضافه كرديم و گفتيم لاضرورت عدم يا لاضرورت وجود مفهوم امكان عام به دست خواهد آمد و اگر لاضرورت را در آن واحد به عدم و وجود هر دو نسبت دهيم و از آن سلب ضرورت طرفين بسازيم امكان خاصى را اعتبار كرده‌ايم .\r\nاينها همه اصطلاح منطق و فلسفه است كه از فلاسفهء اسلامى در دست داريم ، اما فلسفهء اروپايى با اين اصطلاحات توافق كامل ندارد . فلسفهء مزبور يك امكان را در مقابل امتناع فرض نموده و نام آن را  Possibility  اصطلاح كرده و امكان ديگرى را در مقابل وجوب اعتبار كرده و آن را  contengency  ناميده است .\r\nمرحوم فروغى هم از قول كانت نقل مىكند كه  Possibility  در مقابل ضرورت عدم يعنى امتناع است و  contengency  در مقابل ضرورت وجود كه وجوب است مىباشد . آن‌گاه فروغى در مقام نكته‌سنجى برآمده و مىگويد : حكماى ما امكان را هم\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nدر برابر امتناع و هم در برابر وجوب قرارداده‌اند و ميان اين دو امكان تفاوتى نگذاشته‌اند . همين‌قدر بايد متوجه بود كه اين امكان  contingency  در مقابل وجوب است و آن امكان  Possibigity  در مقابل امتناع است . « 1 »\r\nنگارنده در پاسخ مرحوم فروغى مىگويد : چون حكماى ما امكان عام را به معناى سلب ضرورت طرف مخالف تفسير كرده‌اند ، قهراً اگر طرف اصل وجود باشد طرف مخالف عدم خواهد بود و اگر طرف اصل عدم باشد ، طرف مقابل و مخالف آن وجود خواهد بود و در حال ، معناى امكان عام خواه در برابر امتناع و خواه در برابر وجوب قرارگيرد ، تفاوتى نخواهد كرد ؛ مثلًا : مسافرت كردن انسان به كرهء ماه را ممكن مىگوييم از آن جهت كه طرف مخالف آن يعنى مسافرت نكردن انسان به كرهء ماه ضرورى نيست . و هم‌چنين انهدام و نابودى طبيعت را نيز ممكن به امكان عام مىگوييم ، بدان جهت كه طرف مخالف آن يعنى پايدارى و ابديت طبيعت ضرورى نيست .\r\nدر مثال اول امكان در برابر امتناع واقع است و در مثال دوم امكان در مقابل ضرورت و وجوب قرار گرفته و در هر دو جا امكان به معناى سلب ضرورت از طرف مخالف قضيه به كار برده شده و از اين رهگذر تفاوتى در معناى امكان نمىتواند وجود داشته باشد .\r\nفلاسفهء اسلامى هم در اين مقام نيازى نديده‌اند كه امكان عام را به دو قسم تقسيم نمايند و براى هر يك اصطلاح خاصى وضع كنند . و شايد مرحوم فروغى به اين توضيح كه در كتاب‌هاى منطق و فلسفهء ما داده شده برخورد نكرده . و ايراد او مثل اين است كه ما تبعيض نژادى را از اصل منكر باشيم و ايشان ايراد كنند چرا ميان سياه و سفيد تفاوتى نگذاشته‌ايم . فلسفهء ما به جاى آن كار مهم‌ترى را انجام داده است كه\r\n\r\n\r\n","description":"","footnote":"\r\n( 1 ) . سير حكمت در اروپا ، ج 2 ، ص 142\r\n","page_name":" 48 ","page_number":48},
  {"content":"\r\n\r\nمتأسفانه فلاسفهء اروپا از اهميت آن غفلت ورزيده‌اند .\r\nآن كار مهم‌تر عبارت از اعتبار امكان خاصى است كه محصولى از دو ممكنهء عامه مىباشد . امكان خاص به اصطلاح فلسفهء اسلامى مجموعه يا حاصل جمعى است كه از  Possibility  و  contengency  به دست مىآيد و به نظر فلاسفه ، اين تركيب يا اين حاصل جمع يك خاصيت ذاتى است كه از لوازم ذاتى و لاينفك ماهيت به شمار مىرود و اين همان حالت تساوى نسبت ماهيّت به سوى وجود و عدم است كه به دو كفهء ترازو نيز تشبيه شده است .\r\nدر اين‌جا يك بار ديگر برترى تفكر اسلامى بر تفكرات فلسفى و عقلانى غرب آشكار مىشود ، زيرا فلاسفهء غرب با عدم توجه به اين اصطلاح خاص گويى اين حالت تساوى ماهيت را به طرفين وجود و عدم اصلًا تعقل نكرده‌اند و اكنون هم اگر بخواهند اين حالت بسيط را براى ماهيت بشناسند اصطلاح مخصوصى كه از اين حالت حكايت كند ندارند و ناگزيرند بگويند ماهيت در آن واحد هم داراى  Possibility  است و هم داراى  contengency  است ؛ يعنى هم مقابل با امتناع است و هم مقابل با وجوب است و اين تفسير ممكن است اغلاطى را به بار آورد بدين جهت كه ماهيت داراى دو وصف و يا دو حالت متفاوت گردد در حالى كه ماهيت پيوسته در مرتبهء ذات در يك حالت بسيط تساى قراردارد كه ما آن را امكان خاص و يا « ليسيت ذاتيه » ناميده‌ايم .\r\nاكنون نكتهء مهم اين است كه فهميده شود امكان خاص كه حقيقت آن سلب ضرورت وجود و عدم است و بالاخره يك معناى سلبى است ( آن هم سلب تحصيلى ) چگونه ممكن است از اوصاف و لوازم ماهيت شمرده شود مگر سلب را مىتوان به چيزى نسبت داد ؟\r\nپاسخ منطقى اين پرسش قضيهء موجبهء سالبة المحمول است منتها بايد كوشش نمود موجبة المحمول را خوب بشناسيم و آن را به درستى در جاى خود به كار بريم تا\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nدر اشتباهات منطقى واقع نشويم .\r\nملاحظه بفرماييد اگر ما در بار اول بگوييم انسان كوه نيست يا حسن جماد نيست ، ترديدى نيست كه با اين جملهء خبرى و سلبى انسان و حسن را به‌طور نسبى خواهيم شناخت و اين هم بنا به قاعده‌اى است كه خبر چه خبر سلبى و چه خبر ايجابى پس از شناختن وصف موضوع خواهد بود . حال اگر در بار دوم همان گزارهء سلبى را كه براى انسان و حسن سراغ داريم صفت آنها قرارداده و بر آنها حمل نماييم ، خواهيم گفت انسان همان است كه كوه نيست و حسن همان كسى است كه جماد نيست و اين‌گونه قضيه را منطق ما موجبهء سالبةالمحمول ناميده است و به همين ترتيب امكان خاص با آن‌كه سلب تحصيلى است از لوازم و اوصاف ماهيت شناخته شده است .\r\nاما به اين نكات جالب نه تنها ديگران توجهى نكرده‌اند ، بلكه احياناً بسيارى از دانشمندان به نام اسلامى را مىبينيم كه در اين‌باره تحقيق نكرده‌اند .\r\n* * * از آن جمله در همين بحث امكان در كتاب اسفار صدرالمتألهين شيرازى چاپ جديد تعليقه‌اى از علامهء معاصر و بزرگوار آقاى طباطبائى ملاحظه شد كه به عقيدهء نگارنده شايد موجه نباشد و يا شايد ما نتوانستيم مقصود ايشان را درست درك نماييم .\r\nدر فصل شمارهء 9 صفحهء 163 ، آن‌جا كه ملاصدرا مىگويد : « فالإمكان لأجل هذا ليس من لوازم الماهية . . . » محشى معظم ايراداتى بر متن وارد كرده‌اند كه به نظر قاصر اين نگارنده ارتباط آن به مطلب كتاب آشكار نيست تا چه رسد به اين‌كه اين ايرادات وارد و قانع كننده باشد از جمله فرموده‌اند : « اگر حقيقت امكان بر طبق گفتهء مؤلف سلب تحصيلى باشد ، ديگر به هيچ وجه ميسر نيست امكان را در رديف وجوب و امتناع يكى از كيفيات نسبت و مواد سه‌گانه محسوب كرد . . . » .\r\nبه عقيدهء نگارنده ، مطلبى كه صاحب كتاب اسفار از آغاز فصل تا اين‌جا تحقيق و\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nبحث كرده ، تماماً راجع به شرح حقيقت امكان است با قطع نظر از اين‌كه امكان اصولًا به ماهيتى از ماهيات تعلق و ارتباط مىيابد يا نه مانند اين‌كه ما مىخواهيم سطح را به طوركلى تعريف كنيم قهراً بايد اين تعريف ناظر به جسم خاصى از اجسام نباشد .\r\nبحثى هم كه در اين قسمت از كتاب شده راجع به معناى كلى امكان است و هيچ‌گونه توجهى به امكانى كه صفت شىء ممكن واقع مىشود نيست . جهت - كيفيت و يا مادهء قضيه راجع به بحث ديگرى است كه در اواخر فصل از امكان ماهيت به ميان آمده و در قبال آن به مناسبت از جهات ديگرى همچون وجوب شىء و امتناع شىء نيز ياد شده است . و اصولًا قضيهء سالبةالمحمول براى همين امر وضع شده كه در سلب تحصيلى تجديد نظر كرده و آن را در نظر دوم صفت يا كيفيتى از كيفيات شىء قرار دهند .\r\nباز علامهء معاصر در ايراد دوم خود مىگويند : « امكان كه تركيبى از دو سلب است چگونه مىتواند در عداد وجوب و امتناع كه هر يك داراى وحدتى مخصوصند قرار گيرد . »\r\nمطلبى كه از متن كلام به دست مىآيد صرفاً اين است كه حقيقت امكان جز سلب آن هم سلب بسيط تحصيلى نيست و بديهى است كه سلب از آن جهت كه نيستى و نابودى است نه تعدد مىپذيرد و نه تمايز و مفاضلت را قابل است بلكه تعدد پيوسته در متعلق سلب ( مسلوب ) است كه آن را اصطلاحاً ( ثبوت اضافى ) مىگويند ، بنابراين اگر ما قبول كرديم كه امكان عبارت از سلب ضرورتين وجود و عدم است هرگز نبايد تصور كنيم كه چون دو مسلوب داريم دو سلب متمايز هم خواهيم داشت بلكه امكان خاص عبارت از سلب واحدى است كه در آن واحد به دو مسلوب تعلق مىگيرد و به عبارت ديگر امكان خاص عبارت است از سلب دو ضرورت نه دو سلب از دو ضرورت .\r\nمعظم له در مرحلهء سوم از قول مصنف شاهد صدقى براى گفتار خود يافته‌اند كه :\r\n« مطلبى كه مصنف در اين‌جا براى معناى امكان آورده است با گفتهء صريحى كه در\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nآغاز بحث امكان در شرح حقيقت امكان ذكر كرده ، تنافى دارد ، زيرا در آغاز بحث صريحاً حقيقت امكان را ايجاب سلب اعلام داشته و در اين‌جا آن را سلب ايجاب معرفى مىكند . »\r\nبه نظر كوتاه اين جانب اين ايراد بر صدرالمتألهين نه تنها وارد نيست ، بلكه گفتهء او نظر ما را در تفسير معناى امكان به‌طور آشكارترى به ثبوت مىرساند ، زيرا هر سالبهء محصله‌اى را كه بخواهيم بر مورد سلب حمل نماييم و از آن موجبهء سالبة المحمول تشكيل دهيم ، طبيعتاً از صورت سلب تحصيلى خارج شده و حالت ايجاب سلب به خود مىگيرد و اصولًا فايدهء موجبهء سالبةالمحمول غير از اين نيست كه سلب ايجاب را به ايجاب سلب باز مىگرداند و اين تبديل به‌غير حقيقت امكان نيست چون با حفظ معناى سلب تحصيلى عمل حمل و ايجاب انجام مىيابد .\r\nسپس محشى معظم اسفار به ايراد ديگرى در تفسير امكان مبادرت ورزيده و گفته‌اند صدرالمتألهين در آغاز فصل تقسيم جهت را به وجوب و امتناع و امكان دو تقسيمى و به صورت منفصله فرض كرده ، بدين‌قرار كه ماهيت را اولًا به ماهيتى كه ضرورىالوجود است و ماهيتى كه ضرورىالعدم نيست تقسيم كرده و سپس قسم اخير را كه ماهيت غير ضرورى الوجود است به دو قسم ديگر يعنى به ماهيت ضرورىالعدم و ماهيتى كه ضرورىالعدم نيست تقسيم نموده و با اين ترتيب خوب آشكار است كه او در تقسيم دوم ماهيتى را كه ضرورىالوجود نيست مقسم قرار داده است و اين سلب كه در مقسم تقسيم دوم واقع شده ، حتماً بايد به نحو سلب عدولى باشد نه سلب تحصيلى نتيجه اين است كه اين تقسيم نيز هم دليل و هم اعتراف قاطعى از نويسندهء كتاب است كه سلب تحصيلى هرگز معناى صحيح امكان نيست .\r\nبه عقيدهء ما تمام اين بىمهرىهايى كه محشى در اين تعليقه به نويسندهء كتاب روا داشته‌اند و گفته‌هاى او را يك اعتراف غيرمستقيم به لغزش‌هاى خودش تلقى كرده‌اند از يك مرجع ضمير مقدرى به وجود آمده و اين مشكلات را به ميان آورده است .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nاينك تفصيل قضيه از اين قرار است :\r\nآغاز فصل كه محشى محترم آن را مدرك استنباط خود قرارداده‌اند اين است : « كل مفهوم فهو فيذاته إمّا ضروريالوجود أو لا فأمّا ضروري العدم أولًا . . . »\r\nبدون ترديد در جملهء فاما ضرورى العدم ضميرى مقدر است كه اگر آن را ظاهر سازيم بايد بگوييم فهو اما ضرورى العدم او لا . حال كه ضمير معلوم شد بايد مرجع حقيقى اين ضمير را هم در كلام جست‌وجو كرد .\r\nتقسيرى كه محشى فرموده‌اند اين است كه هر مفهومى يعنى هر ماهيتى يا ضرورىالوجود است يا ضرورىالوجود نيست و آن چيزى كه ضرورىالوجود نيست يا ضرورى العدم است يا ضرورىالعدم نيست و به اين ترتيب ملاحظه مىفرماييد كه مرجع ضمير مقدر را ماهيت غير ضرورىالوجود فرض كرده و بر طبق اين استنباط شروع به ايرادات خود كرده‌اند .\r\nاما به نظر نگارنده مرجع ضمير ( هو ) عيناً همان مفهوم است كه در تقسيم اول مقسم واقع شده و در تقسيم دوم نيز همان چيز عيناً مقسم قرار مىگيرد و تقسيم اول و دوم بر يك محور دور مىزند و به هيچ‌وجه اشكالى هم در بين نيست .\r\nتوضيح اين‌كه : ما كل مفهوم را در هر دو تقسيم مقسم قرار مىدهيم و مىگوييم هر مفهومى يا ضرورىالوجود است يا ضرورىالوجود نيست و باز تقسيم خود را به اعتبار ديگر از همان مقسم اول شروع كرده و مىگوييم و هر مفهومى يا ضرورىالعدم است يا نيست و نتيجه اين است كه ما دو قضيهء منفصلهء حقيقيه را كه هر دو بر روى سلب و ايجاب دور مىزنند بر محور يك مقسم تشكيل داده و سلب حاصل از اين تقسيم را امكان خاص مىناميم و ايجاب اول را وجوب و ايجاب يا ضرورت دوم را امتناع اصطلاح مىكنيم .\r\nمزاياى اين تقسيم يكى اين است كه اين دو تقسيم در عرض يكديگرند و تقسيم دوم متفرع بر تقسيم اول نيست تا ما مجبور باشيم سلب آن را عدولى فرض كنيم نه\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nتحصيلى و ديگر اين‌كه اين دو تقسيم تقسيمى است كه به گفتهء مؤلف هر يك از شىء و نقيض همان شىء تركيب يافته و بالاخره به يك مقسم واحد بازگشت مىكنند و نقيض شىء جز به سلب تحصيلى ميسر نيست و اگر سلب حتماً تحصيلى شد به تصديق محشى معظم ديگر ممكن نيست بر محور آن تقسيم دوم تشكيل گردد لذا ما به خود حق مىدهيم كه از حضرت معظم‌له سؤال كنيم چگونه تقسيم دوم را از تقسيم اول به وجود آورده‌اند و سپس به وسيلهء همين امر محال به سخنان صدرالمتألهين اعتراض مىكنند ؟\r\nمزيت مهم‌تر اين تقسيم با اسلوبى كه ما تقرير و تفسير كرديم اين است كه در حدود و اجزاى اين تقسيم حد و برهان با يكديگر مشاركت دارند ، اما حدّ و تعريف امكان چون هر دو تقسيم مشتمل بر سلب تحصيلى است و سلب تحصيلى هم شرح حقيقت امكان است پس تقسيم مشتمل بر تعريف امكان مىباشد و اما برهان بر امكان چون تقسيم شىء به ايجاب و سلب به حصر عقلى است كه شق ديگرى ممكن نيست براى آن تصور نمود ، همين تقسيم مشتمل بر برهان بر امكان نيز خواهد بود ، اما اگر ما سلب را در مقسم به‌طور سلب عدولى فرض كنيم بايد از تمام اين محسنات صرف‌نظر نماييم .\r\nمهدى حائرى يزدى\r\n\r\nتوضيحى دربارهء مفهوم امكان عام و امكان خاص\r\nمحقق دانشمند آقاى حائرى دربارهء امكان عام و خاص نكتهء مهمى را طرح كرده‌اند كه هم از نظر منطق و هم از نظر فلسفه حائز كمال اهميت است . در منطق از لحاظ آنچه اكنون بدان  Modal Logic  مىگويند و از شعب مهم اين علم است و در فلسفه از نظر اختلافات بين مفاهيم اولى (  apriori  ) و مفاهيم تجربى (  empirical  ) .\r\nتطبيق مفهوم امكان عام و خاص (  contengency  و  Possibility  ) با مصطلح فرنگىها به\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nسهولت ميسر نيست ، زيرا هر چند در معنا مطابق‌اند ، اما اصطلاحاً بين قدماى ما و متقدمين فرنگى در اين باب اختلافى بوده است .\r\nممكن مطلق دو جهت دارد : اول جهت عدم ضرورت وجود فقط يعنى « ممكن است نباشد » اين جهت شامل ممتنع و ممكن خاص است ، دوم جهت نفى ضرورت عدم فقط يعنى ممكن أن يكون يا « ممكن است باشد » اين جهت شامل ضرورى و ممكن عام است . به قول قدماى ما ممكن خاص عبارت است از : جمع دو جهت يعنى « ممكن است باشد و ممكن است نباشد » شيخ در دانشنامه ممكن أن يكون را شامل ضرورى و ممكن عام دانسته و خواجه در اساس الاقتباس « ممكن أن لايكون » را شامل ممتنع و ممكن خاص دانسته است . لذا مىتوان گفت كه امكان عام به اصطلاح فرنگىها  Possibility  و امكان خاص  contengency  است ممكن بالقوه تا فعليت نيافته با ممتنع در يك رديف است و وقتى كه فعليت يافت با ضرورى در يك رديف است پس صحيح است اگر بگوييم كه آنچه مقابل امتناع است امكان عام است ، زيرا قضيهء دال بر امتناع مىگويد : « ممكن نيست باشد » و قضيهء دال بر امكان عام مىگويد : « ممكن است باشد » و برعكس مقابل ضرورت امكان خاص است ، زيرا قضيهء دال بر ضرورت مىگويد : « بايستى باشد » و قضيهء دال بر امكان خاص مىگويد : « ممكن است نباشد » . تقسيمى كه آقاى حائرى در مقالهء خود اشاره و از آن استفاده كرده‌اند به شكل زير است :\r\nنمايش تصوير\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nتقسيم فوق مسلماً درست نيست ، زيرا ضرورت عدم را در تحت ممكن خاص مىآورد در صورتى كه ممكن خاص نفى ضرورت است از هر دو جهت عدم و وجود .\r\nاما در منطق جديد ضرورت و امكان و امتناع را با مربع تقابل نشان مىدهند ، به شكل زير :\r\nنمايش تصوير چنان كه از مربع تقابل ملاحظه مىشود ممكن خاص ( 4 ) از طرفى مقابل ضرورى ( 1 ) است و از طرف با ممتنع ( 2 ) قدر مشترك دارد كه آن امكان عدم است در مقابل امكان وجود منتهى عدم در ممتنع مؤكد و ضرورى است و در ممكن خاص غير مؤكد و ممكن . و همين‌طور ممكن عام ( 3 ) مقابل ممتنع ( 2 ) است و با ضرورى ( 1 ) قدر مشترك دارد كه امكان وجود است در مقابل امكان عام نهايت آن‌كه در ضرورى اين وجود مؤكد است و در ممكن عام غير مؤكد . هم‌چنين ( 1 ) و ( 2 ) تحت ضرورت مطلق مىآيند كه قدر مشترك ميان ضرورت وجود و ضرورت عدم است و ( 3 ) و ( 4 ) تحت امكان مطلق مىآيد كه قدر مشترك امكان عام و خاص است . پس خلاصه آن‌كه\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nممكن عام آن است كه ممكن باشد و شايد ممتنع باشد از همين جهت است كه گفته‌اند در ممكن خاص جانب سلبى و ايجابى آن متلازم‌اند ولى در ممكن عام چنين نيست .\r\nضمناً اين مربع با مربع تقابل محصورات اربعه شباهت دارد و اين تشابه منشأ نظريات منطقى و فلسفى مهمى گرديده كه محل ذكرش اين‌جا نيست .\r\nبه هرحال اگر آنچه بنده فهميده‌ام درست باشد ، اختلاف ميان منطقيان فرنگى و اسلامى با توجه به توضيح آقاى حائرى اين است كه در اصطلاح فرنگىها ممكن خاص شامل همان جهت عدمى امكان است ( 4 ) در صورتى كه نزد قدماى ما شامل مجموع جهت عدمى و وجودى آن ( يعنى 3 و 4 ) مىگردد ولى در مفهوم امكان عام فريقين اتفاق دارند كه منحصراً جهت وجودى امكان است ( 3 ) . « 1 »\r\nمنوچهر بزرگمهر\r\n\r\n\r\n","description":"","footnote":"\r\n( 1 ) . مجلهء دانشكده ادبيات و علوم انسانى\r\n","page_name":" 57 ","page_number":57},
  {"content":"\r\n\r\n\r\nبحثى دربارهء امكان\r\n\r\nامكان به معناى سلب ضرورت طرفين ، ايجاب عدولى است نه سلب تحصيلى\r\nدر بحث عقود ثلاثه كه نسبت شىء را به وجود و عدم به سه قسم وجوب و امتناع و امكان قسمت مىكنيم مىگوييم كه مفهوم ( و به عبارت صحيح‌تر شىء مفروض ) يا ضرورىالوجود است يا نه ، و در صورت دوم يا ضرورىالعدم است يا نه ، آنچه ضرورى الوجود است واجب و آنچه ضرورىالعدم است ممتنع و آنچه ضرورىالوجود و ضرورىالعدم نيست ، ممكن مىباشد .\r\nالبته نظر به اين‌كه تقسيم عقلى است و داير بين نفى و اثبات مىباشد ، قسم دوم در تقسيم اول و هم‌چنين قسم دوم در تقسيم دوم سلب تحصيلى است و امكان به حسب اصل از دو سلب تحصيلى به وجود مىآيد ولى نظر به اين‌كه حقيقت تقسيم ( تقسيم جزئى بر كلياتش ) تكثير واحد است به ذكر قيود جايزالانضمام به‌طور استيفاء كه با ضم هر قيدى قسمى از اقسام به وجود آيد و از اين‌جاست كه در تقسيم عقلى ، وحدت مقسم ، اهميّت مقسم نسبت به هر قسم و مساوات آن با مجموع اقسام و مباينت اقسام نسبت به همديگر چنان كه در فن مناظره بيان شده لازم است .\r\nما ناگزيريم در مرحلهء اخذ نتيجه از تقسيم و تحصيل اقسام ، در قسمى كه از سلب تحصيلى به وجود آمده سلب تحصيلى را به ايجاب عدولى تبديل كنيم ، زيرا سلب تحصيلى ارتفاع حكم و بطلان نسبت است نه حكم ارتفاع و نسبت بطلان و هرگز\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nقابليت حمل و توصيف ندارد و ما از ضم قيد به مقسم ناگزيريم و از طرف ديگر موحبهء معدولةالمحمول با سالبهء محصله ، در جايى كه موضوع موجود باشد مساوى است چنان كه بيان شده و موضوع ما نيز كه مقسم است به نحوى مفروض الثبوت مىباشد .\r\nاز بيان گذشته روشن شد كه قضيهء « المهية ممكنة » قضيهء موجبهء معدولة المحمول مىباشد نه سالبهء محصله و امكان لازم ماهيّت است بالمعنى المصطلح و كيفيت و عقد قضيه ممكنه است نه رفع كيفيت و اگر امكان مجموع دو سلب تحصيلى بود :\r\nاولًا : مقابل وجوب و امتناع كه مفهومى بسيط و عقد قضيه و كيفيت نسبت مىباشد عقد قضيه و كيفيت نسبت قرار نمىگرفت .\r\nثانياً : مجموع دو سلب امر وحدانى نمىشد .\r\nثالثاً : به‌طور ايجاب براى مهيت محمول يا وصف نبود .\r\nاشكال : چنان‌كه قضيهء سالبه را سالبهء محصله مىگيريم مىتوانيم در سلب تحصيلى تجديدنظر كرده ، از آن موجبهء سالبةالمحمول تشكيل دهيم و اصولًا فايدهء موجبهء سالبةالمحمول همين است كه سلب ايجاب را به ايجاب سلب برمىگرداند ما چنان كه مىتوانيم بگوييم : انسان كوه نيست ، مىتوانيم بگوييم : انسان همان است كه كوه نيست ، زيرا طبق قاعدهء معروف ( اوصاف قبل از علم اخبار و اخبار بعد از علم اوصاف‌اند ) « 1 » همين كه سالبهء محصله به ثبوت رسيد ، در نظرهء تاليه همان سلب تحصيلى وصف موضوع مىشود .\r\nجواب : ما از نظر ادبى در كلام خويش كه نمايندهء عمل ذهن است ، هرگونه تصرف در موضوع و محمول آن و در نفى و اثبات مىتوانيم انجام دهيم ولى از نظر فلسفه ، سلب تحصيلى رفع حكم و انتفا نسبت است نه حكم رفع و نسبت انتفا و بديهى است\r\n\r\n\r\n","description":"","footnote":"\r\n( 1 ) . الأخبار بعدالعلم بها أوصاف والأوصاف قبل العلم بها أخبار\r\n","page_name":" 59 ","page_number":59},
  {"content":"\r\n\r\nكه رفع و انتفاى بطلان و ناچيزى است كه فاقد شيئيّت است و به اين نظر سلب چيزى قابل حمل نيست و صفت چيزى نمىشود ، زيرا محمول يا وصف را هرگونه فرض كنيم باز شيئيّتى داشته و روى موضوع يا موصوف چيزى اضافه مىكند و از اين روى قضيهء موجبهء سالبةالمحمول را نمىشود پذيرفت و همين كه بعد از تحقق سلب دوباره به سوى آن برگشته بخواهيم آن را محمول يا وصف چيزى قرار دهيم به واسطهء فرض شيئيّت عدول پيدا كرده موجبهء معدولةالمحمول خواهد شد نه موجبهء سالبةالمحمول و تبدّل خير بعد از علم به وصف ، وصف معدول پديدار خواهد ساخت نه سلب محصل .\r\nاشكال : اين كه گفته شد مجموع دو سلب كه حقيقت امكان است امر وجدانى درست نمىكند درست نيست ، زيرا سلب از آن جهت كه نيستى و نابودى است نه تعدد مىپذيرد نه تمايز بلكه تعدد پيوسته در متعلق سلب است بنابراين اگر گفتيم امكان عبارت از سلب ضرورتين وجود و عدم است هرگز نبايد تصور كنيم كه چون دو مسلوب داريم دو سلب متمايز خواهيم داشت ، بلكه امكان خاص عبارت از سلب واحدى است كه در آن واحد به دو مسلوب تعلق مىگيرد و به عبارت ديگر ، امكان خاص عبارت است از سلب دو ضرورت نه دو سلب دو ضرورت .\r\nجواب : چنان كه گفتيم از نظر ادبى يك سلب را به دو مسلوب بلكه به هزار مسلوب مىشود تعلق داد ، ولى از نظر فلسفى نه چنين است ، زيرا سلب هر چيز نقيض آن است و دو مسلوب اگر جهت وحدت حقيقى دارند در حقيقت يك واحد هستند و اگر جهت وحدت ندارند ، يا اگر هم دارند ملحوظ نيست ، دو متباين خواهند بود و دو متباين دو نقيض دارند نه يكى ، زيرا نقيض هركدام رفع آن است نه رفع ديگرى .\r\nبنابراين نمىتوان گفت ضرورت وجود و ضرورت عدم يك سلب دارند و آن امكان خاص است .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nاشكال : ممكن است مستشكل اشكال را به‌طور ديگر مطرح نمايد و آن اين‌كه اشكالات گذشته كه با سلب تحصيلى بودن امكان لازم مىآيد ناشى از تفسير تقسيم مواد سه‌گانه است كه از بزرگان فن مأثور است چنان كه مرحوم صدرالمتألهين در اسفار ، در فصل امكان غيرى مىفرمايد : كل مفهوم فهو في ذاته إمّا ضروريالوجود أو لا و أمّا ضرورىالعدم أولًا : زيرا عبارت مزبور را يك مرتبه اين طور معنا مىكنيم : « هر مفهوم فىذاته يا ضرورىالوجود است يا ضرورىالوجود نيست و آنچه ضرورىالوجود نيست يا ضرورىالعدم است يا نيست » و در اين صورت است كه ناچاريم سلب تحصيلى را در منفصلهء دوم به ايجاب عدولى تبديل كنيم .\r\nو يك مرتبه اين‌طور تفسير مىكنيم : كل مفهوم را در هر دو تقسيم مقسم قرار مىدهيم و مىگوييم : هر مفهوم يا ضرورىالوجود است يا ضرورىالوجود نيست و باز تقسيم خود را به اعتبار ديگر از همان مقسم اول شروع كرده ، مىگوييم : و هر مفهومى يا ضرورىالعدم است يا نيست و نتيجه اين است كه ما دو قضيهء منفصلهء حقيقيه را كه هر دو بر روى سلب و ايجاب دور مىزنند بر محور يك مقسم تشكيل داده و سلب حاصل از اين تقسيم را امكان خاص مىناميم چنان كه ضرورت وجود را وجود و ضرورت عدم را امتناع اصطلاح مىكنيم .\r\nاز مزاياى اين تقسيم يكى اين است كه اين دو تقسيم در عرض يكديگرند و تقسيم دوم متفرع بر تقسيم اول نيست تا ما مجبور باشيم سلب آن را عدول فرض كنيم .\r\nو ديگر اين‌كه اين دو تقسيم هر كدام از نفى و اثبات و به عبارت ديگر از شىء و نقيض آن تركيب يافته و بالاخره به يك مقسم واحدى بازگشت مىكنند و نقيض شىء ممكن نيست به نحو عدول باشد ، زيرا نقيض شىء رفع آن است و رفع شىء جز به سلب تحصيل ممكن نيست .\r\nو از اين‌جا معلوم مىشود كه تقسيم دوم را متفرع بر اولى كردن حتى به قول شما\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nممكن نيست ، زيرا طرف سلب در تقسيم اول سلب تحصيلى است و سلب تحصيلى را نمىتوان مورد تقسيم قرار داده مقسم تقسيم دوم كرد .\r\nجواب : اولًا در عبارت فوق كه از صدرالمتألهين نقل شد ، تقسيم دوم ( فاما ضرورى العدم ام لا ) با فاء تفريع آمده و به‌طور وضوح تفرع تقسيم دوم بر اول را مىرساند و با اين وضع اين دو تقسيم را در عرض هم گرفتن بسيار عجيب است گذشته از اين‌كه كسى از فلاسفه تقسيم عقود ثلاثه را به‌طور دو تقسيم عرضى نگرفته است .\r\nثانياً : لازمهء عرضى گرفتن اين دو تقسيم اين است كه از هر يك از دو تقسيم قسمى ( طرف سلب ) را برداريم و مدعى شويم كه مجموع دو قسم از دو مقسم قسم واحد بسيطى به نام امكان خاص است كه قسيم دو قسم باقى ( وجوب ، امتناع ) مىباشد . و بديهى است كه دعوايى به اين بلندبالايى برهان مىخواهد و راهى براى اثبات آن جز تقسيم طولى نيست .\r\nولى اگر تقسيم‌ها را طولى گرفتيم ، مقسم تقسيم دوم سلب ضرورت وجود است كه مقسم است براى ضرورت عدم و سلب ضرورت عدم و در اين قسم كه امكان خاص است دو سلب ضرورت قهراً با تقسيم جمع مىشود و يكى از دو سلب با ديگرى متصف مىشود .\r\nو اين‌كه گفته شد : از مزاياى اين تقسيم اين است كه دو تقسيم در عرض همديگرند و ما مجبور نيستيم كه قسم سلبى تقسيم را به نحو عدول بگيريم و اين‌كه احد قسمين به واسطهء سلب تحصيلى كه دارد نقيض قسم ديگر است و اگر به نحو عدول بود تقسيم به هم مىخورد ، زيرا منفصلهء حقيقيه نمىشد ، نسبت به اصل تقسيم درست است ولى در آغاز سخن گفتيم كه ما هميشه براى تحصيل اقسام و اخذ نتيجهء قسمت ناگزيريم كه سلب تحصيلى را به ايجاب عدولى تبديل كنيم ، زيرا ضم قيد سلبى به اصل مقسم در تحصيل قسم بى عدول ممكن نيست و نظر به فرض وجود\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nموضوع ، عدول و تحصيل مساوى مىباشند و چنان كه شنيديد قضيهء موجبهء سالبةالمحمول را نمىتوانيم تصوير كنيم .\r\nو از اين‌جا جواب اشكال ديگر نيز روشن مىشود و آن اين‌كه سالبهء تحصيلى بدون قسم سلبى در تقسيم مانع از تقسيم طولى مىباشد و جواب آن از آنچه در آغاز سخن گفتيم روشن مىباشد .\r\nعلاوه ، لازمهء اين سخن اين است كه ما هرگز تقسيم طولى نداشته باشيم و اين همه تقسيمات طولى در علوم باطل گردد مانند تقسيم موجود در فلسفه به واجب و ممكن و تقسيم ممكن به عرض و جوهر و تقسيم جوهر به مادى و مجرد و تقسيم مجرد به نفس و عقل و در همهء اين تقسيمات چنان كه روشن است مقسم هر تقسيم بعدى ، قسم سلبى تقسيم قبلى مىباشد .\r\nمحمد حسين طباطبائى\r\nقم - 1348\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n\r\nموجبهء سالبةالمحمول چيست ؟ « 1 »\r\nدر بحثى كه ميان نگارندهء اين سطور و يكى از بزرگان عصر در موضوع « امكان » به ميان آمد و مجلهء دانشكدهء ادبيات عهده‌دار انتشار آن گرديد ، اين نكته به دست آمد كه « قضيهء سالبةالمحمول » همان‌گونه كه فلاسفهء بزرگ اسلامى در محل خود هشدار داده‌اند ، نياز به تأمل بسيار دارد تا به درستى چهرهء واقعى خود را آشكار سازد . به عقيدهء اين نگارنده تنها پيچيدگى خاصى كه در صورت تصورى اين قضيه است ، موجب انكار حالت تصديقى آن گرديده و بزرگان دانش را در تنگناى فكرى انداخته است در حالتى كه اگر اين قضيه به خوبى و درستى تصور و تحصيل گردد ، تصديق و گراييدن به درستى آن بسيار آسان خواهد بود . از طرفى چون اين قضيه به‌خصوص قالب منطقى امكان ماهيات است ، بدون دريافت حقيقت آن معنى امكان براى هيچ فيلسوفى هر قدر هم عالى مقام باشد ميسر نيست بدين جهت لازم آمد كه بحث را از موضوع امكان به موضوع تازه‌اى كه عنوان اين مقاله است تغيير دهيم تا معلوم گردد قضيهء سالبةالمحمول چيست و داراى چه اعتبار منطقى مىباشد و چرا بايد امكان\r\n\r\n\r\n","description":"","footnote":"\r\n( 1 ) . مقالهء اين نگارنده تحت عنوان « امكان عام » در مجلهء دانشكدهء ادبيات ( شمارهء آذر - بهمن 1346 ) چاپ شده و پاسخ علامهء بزرگوار آقاى سيد محمد حسين طباطبائى « بحثى دربارهء امكان » كه عين جملات مقالهء اين جانب را به عنوان « اشكال » و پاسخ خود را به عنوان « جواب » مرقوم داشته‌اند ، در شمارهء خرداد - تير 1349 همان مجله مندرج است ( هر دو مقاله در اين كتاب نقل گرديد )\r\n","page_name":" 64 ","page_number":64},
  {"content":"\r\n\r\nبراى ماهيات ممكنه حتماً به صورت قضيهء سالبةالمحمول درآيد تا از آسيب ايرادات فلسفه مصونيت پيدا كند .\r\nدر اصطلاح منطقيين اين مطلب از بديهيات است كه كيفيت قضاياى منطقى يا سلبى است و يا ايجابى است . بدين قرار كه قضايا در تقسيم بدوى به دو گونه منقسم مىشود يا قضاياى سلبى است و يا قضاياى ايجابى است . معلوم است كه اين تقسيم به لحاظ كيفيت نسبت قضيه است و هيچ ارتباطى به موضوع و يا محمول قضيه كه اصطلاحاً « طرفين » گفته شده ، ندارد ؛ يعنى اگر نسبت موضوع و محمول يك قضيه منفى گرديد ، آن قضيه سالبه يا سلبيه خواهد بود و اگر آن نسبت يك نسبت ثبوتى بود ، قضيه هم طبعاً ايجابيه يا موجبه خواهد بود .\r\nاز همين جا به‌سهولت خواهيم فهميد كه سلب و يا ايجاب منطقى كه قضايا را بر دو گونهء مزبور بخش مىكند بايد بر نسبت ميان موضوع و محمول فرود آيد نه بر موضوع و نه بر محمول كه طرفين نسبت مىباشد . حال اگر احياناً سلب به جاى اين‌كه در نسبت قرارگيرد جزء يكى از طرفين و يا جزء هر دو طرف واقع گرديد ، در اين صورت ديگر قضيهء سلبيه تحقق نخواهد پذيرفت و يك چنين قضيه‌اى هرچند كه حروف سلب هم در آن مفروض است ، در قالب منطقى قضيهء سالبه نخواهد بود .\r\nاين‌گونه قضيه را كه سلب از محل منطقى خود كه نسبت است به طرفين و يا يكى از طرفين انتقال يافته است ، اصطلاحاً قضيهء « معدوله » نام گذاشته‌اند ؛ يعنى سلب از محل منطقى خود تجاوز و عدول كرده و در جاى ديگر قرارگرفته است . معدوله نيز يا معدولةالموضوع است يا معدولةالمحمول و يا معدولةالطرفين .\r\nبنابراين ، سالبهء حقيقى كه نام آن « سالبهء محصله » است ، تنها آن قضيه‌اى است كه سلب در نسبت قضيه وارد آيد و تعلقى به موضوع و يا محمول قضيه نداشته باشد . اگر معناى سالبهء محصله را بدين‌گونه نشناختيم ، قهراً معناى موجبه آن خواهد بود كه سلبى در نسبت نباشد ، خواه اصلًا سلبى در كار نباشد و سراسر محيط قضيه از سلب\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nوارسته باشد و خواه اگر هم سلبى در كار است در طرفين قضيه باشد نه در نسبت .\r\nاز مجموع اين اصطلاحات صحت و اصالت همان تقسيم بدوى كه اصولًا قضايا يا موجبات است و سوالب به خوبى معلوم مىگردد ، زيرا با توجه به اين نكته كه گفته شد : قضاياى معدولةالموضوع و معدولةالمحمول و معدولةالطرفين هر چند كه داراى حرف سلب است اما چون سلب آنها در نسبت نيست در عداد قضايا سالبه به شمار نمىرود بلكه از جمله موجبات محسوب خواهد شد ، كاملًا دانسته مىشود كه قضاياى منطقى همه و همواره يا موجبات است و يا سوالب و هيچ‌گاه از اين تقسيم دوگونه‌اى بيرون نيست .\r\nاز زبان فلسفه هم اين توضيح مكرر داده شده كه نسبت سلبيه در قضاياى سالبه به معناى « سلب نسبت » است و نه « ايجاب نسبت سلبيه » ، زيرا نسبت سلبى تحققق در عالم هستى ندارد تا بتوان آن را بر موضوعى ايجاب و وارد نمود ؛ مثلًا اگر بگوييم « حسن طبيب نيست » معناى قضيه اين است كه ميان حسن و دانش طب نسبت ايجابى وجود ندارد و بدان معنا نيست كه ميان حسن و دانش طب نسبت منفى تحقق دارد .\r\nچون تحقق نفى نوعى تناقض خواهد بود .\r\nاكنون اين پرسش به ميان مىآيد : اگر به راستى چنين است كه قضايا منطقى يا در قالب سوالب است و يا به صورت موجبات از اين دو صورت بيرون نيست ، پس ديگر قضيهء « موجبهء سالبةالمحمول » چه صيغهء منطقى است ؟ اگر به نحوى كه گفته شد ، محل منطقى سلب كه در اين قضيه وارد است نسبت است قضيه طبعاً « سالبهء محصله » خواهد بود ، اگر نيست فرضيه موجبه خواهد بود ، خواه موجبهء معدولةالمحمول يا معدولةالموضوع باشد و در هر صورت ديگر محلى براى اعتبار قضيهء ديگرى به نام « موجبهء سالبة المحمول » باقى نمىماند . پس داستان موجبهء سالبةالمحمول از چه قرارى است ؟ آيا بيهوده سخن به اين درازى آن هم در فلسفه معنا دارد ؟\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nپيش از اين كه به شرح داستان آن بپردازيم ، از ذكر اين نكته ناگزيريم : در افواه فلاسفهء اسلامى اين پرسش مورد بررسى واقع شده كه آيا منطق شاخه‌اى از شاخه‌هاى فلسفه است يا علم مستقلى است كه به عنوان « علم پايه » در فلسفه از آن استفاده مىشود . نظريهء تحقيقى اين است كه منطق جزء فلسفه است ، اما نه جزء مستقل و اصالى بلكه جزء آلى فلسفه به شمار مىرود . و معناى جزء آلى اين است كه منطق بنا به گفتهء حكيم سبزوارى « منظور به » فلسفه است نه « منظور فيه » و به عبارت ديگر منطق وسيله‌اى براى اثبات و دريافتن مسائل فلسفه مىباشد و از خود ، وجود و تعريف مستقلى در برابر فلسفه ندارد ، تنها به وسيلهء منطق ما مىتوانيم مباحث فلسفه و ادراكات عقلانى خود را طرح و مورد مناظره و كنكاش قرار دهيم تا به حقايق موجود همان‌گونه كه هستند هم راهنمايى شويم و هم بتوانيم راهنمايى كنيم . براساس اين نظريه تمام تقسيمات و مباحثى كه در منطق طرح مىشود گو اين‌كه از ( معقولات ثانيه ) مىباشد به حقايق عينى جهان كه موضوع فلسفه است بستگى مىيابد . و اگر تقسيمى از تقسيمات منطقى و يا مسأله‌اى از مسائل آن سرانجام به حقيقت عينى جهان منتهى نگردد ، آن تقسيم اعتبار منطقى ندارد و از مسائل حقيقى منطق به شمار نخواهد آمد ، چون در هرحال دانش منطق از دانش‌هاى اعتبارى نيست بلكه از دانش‌هاى حقيقى است و از فلسفه كه از حقايق جهان بحث مىكند جدا نيست .\r\nاين هم خود مسأله‌اى است كه بايد در جاى ديگر بحث شود كه چگونه « معقولات ثانيه » علم منطق را تشكيل مىدهد از حقايق عينى و جزئى جهان هستى ريشه مىگيرد . اما اكنون مقصود اين است كه اين نكته معلوم گردد كه قضاياى منطقى چه سوالب و چه موجبات و چه سالبةالمحمول و چه معدولات همه به حقايق گوناگون جهان‌بينى مىپيوندد به هيچ وجه مربوط به اعتبار مفسرين و خواسته منطقيين نيست ؛ يعنى گوناگونىهاى قضاياى منطقى نيز از ميناگرىهاى اوست كه به گفتهء مولانا :\r\n اين همه ميناگرىها كار اوست * اين همه اكسيرها زاسرار اوست \r\n\r\n","description":"","footnote":"","page_name":" 67 ","page_number":67},
  {"content":"\r\n\r\nمثلًا از نظر منطق قضيهء موجبه بايد تنها در جايى تشكيل شود كه ميان موضوع و محمول حقيقتاً يك « نسبت اتحاديه » و يا يك « نسبت ربطيه » در كار باشد و بدون تحقيق اين چنين نسبت‌هايى هرگز قضيهء موجبه صادق نيست . و هم‌چنين سالبهء محصله را بايد در جايى به كار برد كه هيچ‌گونه رابطهء اتحادى و يا نسبت ربطى ميان موضوع و محمول در خارج از ذهن برقرار نيست ، به نحوى كه هر هنگام ذهن كه عامل درك كنندهء حقايق عينى است محمول خاصى را با موضوع مقايسه مىكند ، بىدرنگ دريافت خواهد كرد كه آن محمول به آن موضوع تعلقى ندارد . « انسان كوه نيست » و « دشت دريا نيست » و « آسمان ريسمان نيست » همه مثال‌هايى است كه در قالب منطقى سالبهء محصله ريخته شده و حكايت مىكند از اين‌كه محمول با موضوع در جهان هستى نسبتى ندارند .\r\nدر قضيهء معدوله نيز گفته شده كه بايد در جايى به كار آيد كه موضوع ذاتاً شايستگى محمول را دارا باشد ، هرچند كه در حال تشكيل و اظهار قضيه آن محمول را فاقد است . اين شايستگى را « ملكه » مىگويند . من باب مثال اگر گفته شود : ابوالعلاء معرى شاعرى نابيناست ، اين قضيه معدوله است ( معدولة المحمول ) كه از شايستگى بينايى ابوالعلاء معرى حكايت مىكند و معناى آن اين است كه ابوالعلاء فاقد چيزى است كه شايستهء آن است . اين فقدان را « عدم ملكه » مىگويند . واضح است كه اين‌گونه فقدان را به كوه دماوند و يا عالى قاپوى اصفهان نمىتوان نسبت داد ؛ يعنى طبق اصول منطقى صحيح نيست كه بگوييم « كوه دماوند نابيناست » يا « عالىقاپوى اصفهان بىچشم و ابروست » . باز هم ملاحظه مىكنيم كه حتى قضاياى معدوله از گوناگونىهاى جهان حكايت مىسرايد و از روى خواستهء اين و آن نيست . و در حقيقت منطق در عالم الفاظ انعكاس ذهن است در لفظ و در عالم ذهن انعكاس حقايق عينى است در ذهن .\r\nبا توجه به اين اصل بايد گفت اين‌كه در بعضى كتاب‌هاى ابتدايى منطق شايد به\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nخاطر تعليمات ابتدايى گفته شده كه تفاوت ميان سالبهء محصله و معدوله فقط به قصد و اعتبار است و يك تفاوت اصولى نيست ، يك سخن ناسنجيده بيش نيست و به كلى از درجهء اعتبار منطقى ساقط است . تفاوت ميان سالبهء محصله و معدوله تفاوت يك واقعيت عينى با يك واقعيت عينى ديگر است . چگونه مىتوان ادعا كرد كه مثلًا تفاوت ميان ابوالعلاء معرى و عالىقاپوى اصفهان در نداشتن چشم تنها به قصد و اعتبار است و يك تفاوت حقيقى نيست ؟\r\nپس از دانستن اين مقدمه ، حالا مىآييم بر سر مطلب اساسى خودمان كه آيا موجبهء سالبةالمحمول چيست ؟ به نظر ما براى به دست آوردن اين قضيه تنها دو طريق موجود است كه يكى را بايد طريق « آزمايش و بررسى صدق » ناميد و ديگرى را طريقهء « توصيف » . طريقهء اول طريقهء مشهورى است كه در سخنان حكماى اسلامى ديده مىشود و حكيم سبزوارى هم در كتاب شرح منظومه و هم در شرح و تفسير بىنظير خود بر كتاب اسفار آن را به تفصيل ذكر كرده است . اما طريقهء دوم روشى است كه ما خود ابتكار كرده‌ايم و در اين مقاله پيشنهاد مىكنيم . نخست از طريقهء مشهور شروع مىكنيم :\r\nدر سنجش مناسبات اشياء با يكديگر هنگامى كه با دو شىء كاملًا متفاوت برخورد مىكنيم قهراً مىخواهيم اين عدم تناسب را كه خود درك كرده‌ايم با تشكيل قضيه‌اى اعلام داريم ؛ مثلًا مىگوييم : « انسان درخت آلبالو نيست » . البته اين قضيه يك سالبهء محصله بيش نيست . اما پس از تشكيل قضيه و حكم بدوى ممكن است به عللى ترديد در صحت و سقم قضيه روى دهد . بر اثر اين رويداد ، بار ديگر اين قضيه به همان صورت سلبى خود در ذهن گوينده يا شنونده تنها با علامت پرسش طرح شده و با خود بازگو خواهد كرد : « آيا راست است كه انسان درخت آلبالو نيست ؟ » در اين مرحلهء آزمايشى بديهى است كه قضيهء سالبه هرگز ماهيت سلبى خود را از دست نداده و بلكه يك حالت علاوه‌اى به خود مىپذيرد كه آن را حالت آزمايش صدق قضيهء\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nسالبه مىتوان ناميد . در تحليل اين آزمايش ، به اين نتيجه مىرسيم كه قضيه سالبهء محصله نه تنها سلب خود را از دست نمىدهد بلكه با حفظ صورت منطقى وضع ، آزمايش صدق سلب را هم به خود مىپذيرد . اساساً آزمايش هر چيزى ممكن نيست حقيقت شىء مورد آزمايش را دگرگون سازد ، زيرا در آن صورت اين آزمايش ديگر آزمايش آن شىء مخصوص نخواهد بود . آزمايش صدق و كذب قضيهء سالبهء محصله هم ممكن نيست صورت منطقى اين قضيه را به معدوله يا چيز ديگرى قلب ماهيت دهد . و الا اين آزمايش صدق و كذب آن قضيه نيست .\r\nحال چون اين آزمايش صدق سلب يك عمل ايجابى است كه روى سالبهء محصله انجام مىيابد ، بدين جهت قضيه‌اى كه دلالت بر صدق سلب مىكند « موجبهء سالبةالمحمول » اصطلاح كرده‌اند . موجبه گفته‌اند به علت آن‌كه مفهوم آن صدق و ايجاب است ؛ سالبةالمحمول گفته‌اند به خاطر اين‌كه ذاتاً قضيهء سالبهء محصله است و هيچ رويدادى كه اين قضيه را از حالت سلب تحصيلى بيرون آورده و به صورت ايجاب يا عدول درآورد به وجود نيامده است و كماكان نسبت ميان موضوع و محمول انتفاى نسبت است نه نسبت انتفائيه .\r\nاكنون اگر ما همانطور كه علامهء بزرگوار فرموده است ، بگوييم : همين كه بعد از تحقق سلب دوباره به سوى آن برگشته ، بخواهيم آن را محمول يا وصف چيزى قرار دهيم ، به واسطهء فرض عدول پيدا كرده موجبه ، معدولةالمحمول خواهد شد نه موجبهء سالبة المحمول . « 1 »\r\nآيا اين سخن جز اين است كه ما به كلى آزمايش صدق و كذب قضيهء سالبهء محصله را منكر شده و بگوييم اصلًا ممكن نيست قضيهء سالبهء محصله را تحت آزمايش قرارداد و سخن از صدق و كذب آن به ميان آورد ، زيرا به محض اين‌كه سخن از صدق\r\n\r\n\r\n","description":"","footnote":"\r\n( 1 ) . « بحثى دربارهء امكان » ، مجلهء دانشكدهء ادبيات ، ( سال هفدهم ) ، شماره‌هاى 3 و 4 ، ص 247\r\n","page_name":" 70 ","page_number":70},
  {"content":"\r\n\r\nيك سالبه‌اى به ميان آوريم آن را به كلى از دست داده و به حالت عدول دگرگون ساخته‌ايم ؟ و آيا اين بدان معنا نيست كه آزمايش سلب قضيه مورد آزمايش را قلب ماهيت داده و آن را از سلب به عدول تحويل مىدهد و آزمايش نافرجام خواهد بود ؟\r\nزيرا اين ديگر آزمايش صدق سلب نيست بلكه يك قضيهء نوبنياد است كه خود به خود به ظهور پيوسته و صورت معدولةالمحمول را به خود گرفته است و هيچ ارتباطى به قضيهء نخستين ندارد و بالنتيجه آزمايش امكان‌پذير نخواهد بود . پس چگونه ما مىتوانيم از صدق و كذب يك قضيه سالبه سر بيرون آوريم ؟\r\nو باز اين‌كه علامهء بزرگوار مىگويد : « ما از نظر ادبى در كلام خويش كه نمايندهء عمل ذهن است ، هرگونه تصرف در موضوع و محمول آن و در نفى و اثبات مىتوانيم انجام دهيم . » « 1 » به همان دليلى كه در بالا ذكر شد ، اين سخن براى ما قابل درك نيست ؛ زيرا اگر راست است كه كلام نمايندهء ذهن است ، اين نيز صحيح است كه ذهن هم نمايندهء حقايق عينى است . و اگر ذهن بخواهد همان‌گونه كه حقايق عينى جهان را درك كرده ، به وسيلهء كلام واگو كند ، چگونه مىتوان گفت هرگونه تصرف در موضوع و محمول و در نفى و اثبات به اختيار عامل درك كننده است ! شايد اين سخن در تخيّلات و اشعار كه ذهن قدرت خلاقهء خود را هرگونه كه مىخواهد به كار مىبرد درست باشد و ذهن آسمانى را با ريسمان مىدوزد اما چگونه ممكن است در قضاياى منطقى كه از مواد فلسفه تشكيل يافته است اين ادعا را پذيرفت كه موضوع و محمول در نفى و اثبات به اختيار گوينده است ؟ منطق مانند فلسفه از علوم حقيقى است و از اعتبارات محض كه مولود قدرت خلاقهء خيال است نمىباشد . منطق آلت نظارت در حقايق عينى جهان است و ملعبهء قوهء خيال زيد و عمرو نيست تا بتوان گفت خواستهء ذهن ما هرگونه تصرف در موضوع و محمول و در نفى و اثبات را مىتواند انجام دهد ،\r\n\r\n\r\n","description":"","footnote":"\r\n( 1 ) . همان ، ص 247\r\n","page_name":" 71 ","page_number":71},
  {"content":"\r\n\r\nاين ذهن و خواستهء اوست كه سخن را مىكشد هرجا كه خاطرخواه اوست ؟\r\nسپس علامهء بزرگوار به جان كلام رسيده و صريحاً مىگويد : « موجبهء سالبةالمحمول را نمىشود پذيرفت » . « 1 »\r\nحال ، مىخواهيم بفهميم آيا به راستى چنين است كه موجبهء سالبةالمحمول را نمىشود پذيرفت . آيا گناه آن چيست كه نبايد پذيرفت ؟ اگر تصور آن مشكل باشد ، اين دليل آن نيست كه اصولًا موجبهء سالبةالمحمول را كسى نبايد بپذيرد .\r\nهمين قضيهء سالبةالمحمول را مولانا صدرالدين شيرازى ( ملاصدرا ) كراراً در كتاب اسفار ذكر كرده و پايهء منطقى برخى از نظريات بديع خود قرارداده است . از جمله در بحث امكان ، اين نوع قضيه را تنها راه صحيح تصوير معنا امكان اعلام كرده و مىگويد امكان كه پيش خود يك معناى سلبى تحصيلى است در هنگامى كه صفت ماهيات ممكنه قرار مىگيرد اين توصيف به صورت سالبةالمحمول واقع خواهد شد و غير از اين هم ممكن نيست . اينك نگارنده عهده‌دار است كه اين سخن ملاصدرا را كه از منبع حكمت متعاليهء او سرچشمه گرفته ، به كرسى تحقيق نشانده و با توفيق الهى مدلل سازد كه قضيهء موجبهء سالبةالمحمول را ما بايد بپذيريم و در نزد همهء فلاسفه بايد پذيرفته شود و غير از اين هم ممكن نيست . اين يك دستور و حاكميت منطقى است و سرپيچى از آن روا نيست .\r\nحكيم سبزوارى طريقهء مشهور اثبات سالبةالمحمول را بدين‌گونه آورده است :\r\nسالبهء محصله و سالبةالمحمول هر دو در اين خصوصيت همانندند كه سلب از محمول آنها بيرون ، يعنى سلب به محمول آنها تعلقى ندارد ، بلكه به نسبت قضيه وارد است . فقط در پاسخ اين‌كه پس ميان اين دو قضيه چه تفاوت منطقى موجود است ؟\r\nبايد گفت كه در سالبةالمحمول يك مزيد اعتبارى در كار است كه در سالبهء محصله\r\n\r\n\r\n","description":"","footnote":"\r\n( 1 ) . همان\r\n","page_name":" 72 ","page_number":72},
  {"content":"\r\n\r\nاين زيادتى وجود ندارد ، زيرا در سازمان تركيبى سالبهء محصله بايد اول موضوع و محمول را تصور كرد و پس از تصور طرفين بايد نسبت ايجابى آنها را در نظر گرفت و سرانجام اين نسبت ايجابى را به وسيلهء عمل سلب كه قطع و رفع نسبت است از ميان برداشت تا سلب تحصيلى به‌طور كامل انجام يابد . اما پس از طى تمام اين مراحل و به دست آوردن سلب تحصيلى همين سلب تحصيلى را عيناً مورد تجديد نظر و آزمايش قرار مىدهيم و با حفظ حالت تحصيلى خود بر موضوع قضيهء « مسلوب عنه » حمل خواهيم كرد تا بدانيم آيا سلب مزبور در جاى خود صادق بوده است يا نه ، زيرا اگر ايجاب محمولى براى موضوعى صادق نباشد ، سلب آن محمول براى آن موضوع صادق خواهد بود .\r\nاين آزمايش سلب ، قهراً تكرار اعتبار سلب است كه حقيقت سالبةالمحمول را نشان مىدهد . اما اين تكرار سلب در سالبهء محصله نيست و خلاصه اين‌كه در سالبهء محصله چهار جزء اساسى اركان قضيهء سالبهء محصله را تشكيل مىدهد ، در حالتى كه در سالبةالمحمول همان چهار جزء به‌علاوه جزء پنجم مجموعاً اجزاى تركيبى قضيهء سالبةالمحمول است . اين است تفاوت ميان محصله و سالبةالمحمول ( ترجمه و تفسير از شرح منظومه منطق ، چاپ ناصرى ، تهران ) .\r\nخلاصه اين‌كه به همان تفصيلى كه گفته شد ، به محض گراييدن به سوى اين‌كه آيا قضيهء سالبهء محصله صادق است يا كاذب ، قضيه مورد آزمايش سالبةالمحمول خواهد بود و انكار آن مساوى با اين است كه كسى بالمره امكان صدق و كذب قضيهء سالبهء محصله را انكار نمايد و بگويد كه در بين قضاياى منطقى قضيهء سالبهء محصله محتمل الصدق و الكذب نيست ، زيرا نمىتوان به صدق و كذب آن راه يافت .\r\nاما طريقى كه خود اين نگارنده براى اثبات قضيهء سالبةالمحمول انديشيده است اگر قوىتر از راه نخستين نباشد ، دست كمى از آن ندارد . اين روش را همان‌طور كه در مقالهء پيشين اشعار داشتم ، از قاعدهء معروف « اخبار پس از دانستن اوصاف‌اند و\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nاوصاف پيش از دانستن اخبار مىباشند » استنباط كرده‌ايم و از زبان حكماى ديگر شنيده‌ايم .\r\nشرح آن بدين قرار است كه جمله‌هاى خبرى را چه سلبى و چه ايجابى ، پس از آگاهى عيناً با همان حالت خبرى به صورت جمله‌هاى وصفى بيرون مىآوريم ، به طورى كه اين نوسازى وصفى هيچ‌گونه آسيبى به سازمان خبرى جمله‌هاى مزبور وارد نمىسازد . مثلًا اگر قبلًا مىدانستيم كه « احمد مهندس راه‌سازى است » يا « منوچهر طبيب نيست » و يا « مسلمان دروغ‌گو نيست » ، اين جمله‌ها در به دو امر كه مىشنويم براى ما جمله‌هاى خبرى خواهد بود ، زيرا آنها ما را از واقعيت‌هاى ايجابى و سلبى آگاه مىسازد . اما به محض اين‌كه از واقعيت‌ها آگاه شديم ، مىتوانيم از همين جمله‌هاى خبرى جمله‌هاى ديگرى كه جمله‌هاى وصفى است نوسازى كنيم ، بدون اين‌كه حالت خبرى بدوى آنها را به حالت ديگرى دگرگون سازيم . در مثال‌هاى بالا مىگوييم : « احمد كسى است كه مهندس راه‌سازى است » و « منوچهر كسى است كه طبيب نيست » و « مسلمان كسى است كه دروغ‌گو نيست » . نكته مهم اين است كه در اين نوسازى اگر جمله‌هاى خبرى پيشين به حالت اصلى خود باقى نماند و به حالت عدول تغيير كند اين نوسازى وصفى هم تحقق‌پذير نخواهد بود ، زيرا اگر قرار باشد اين جمله‌هاى خبرى را به خواستهء خود از وضع اصلى خود بيرون آورده و به صورت عدول و يا تركيب درآوريم كه توصيف خالص است و خبر نيست ، نه تنها خطاى منطقى مرتكب شده‌ايم بلكه جملهء صحيح و كامل پيشين را هم از دست داده‌ايم و جز « نسبت ناقصه » كه نمىتواند يك قضيهء كامل منطقى را تشكيل دهد ، باقى نخواهد ماند . جمله‌هاى خبرى پيشين ما همه بدين صورت ناقص خواهد گرديد :\r\n« احمد مهندس راه‌سازى . . . » و « منوچهر غير طبيب . . . » و « مسلمان غير دروغ‌گو . . . » .\r\nاينها نسبت‌هاى ناقصه‌اى است كه شنونده را نمىتواند قانع و ساكت نمايد و به همين دليل منطقى نمىتواند بود .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nبارى در قضاياى سالبهء محصله اين حالت نوسازى وصفى كه بر صورت سلبى اين قضايا عارض مىگردد ، قضيهء سالبةالمحمول را به وجود مىآورد كه نشان دهندهء توصيف سلب است . و بدين ترتيب قضاياى سالبةالمحمول جز آگاهى از سوالب و توصيف موضوع به همان آگاهى نخستين چيز ديگرى نيست و در حقيقت يك وضع سهل و ممتنعى به خود گرفته كه احياناً مورد بىمهرى قرار مىگيرد . چون از طرفى صدق يا توصيف همان سوالب معمولى است كه نام آن را سالبةالمحمول گذاشته‌اند و از طرفى ديگر چون اين قضيه تركيبى از ايجاب و سلب است ، باور كردن آن حتى براى بعضى ارباب دانش دشوار به نظر مىرسد . اما اگر توجه كنيم كه چگونه يك خبر سلبى ساده با حالت سلبى خود وصف موضوع خود واقع مىشود ، همهء اين دشوارىها بر طرف خواهد شد ، زيرا با همان آگاهى سلبى كه از يك خبر سلبى دريافت مىكنيم جملهء وصفى خود را بنياد مىسازيم و اما اگر بخواهيم اين آگاهى سلبى را در هنگام توصيف به صورت معدولةالمحمول درآوريم ، بديهى است كه آن آگاهى نخستين خبرى را از دست خواهيم داد . و چون معدولةالمحمول همان‌طور كه گفته شد ، از يك نوع حقيقت ديگرى كه شايستگى موضوع است حكايت مىكند و ما به آن شايستگى آگاهى نداريم ، طبيعاً قضيهء وصفيهء ما به صورت يك ادعاى دروغى كه ما از آن آگاهى نداريم بيرون خواهد آمد .\r\nبدين دو طريق ما به آسانى مىتوانيم سالبةالمحمول را تحصيل نموده و آن راه از سالبهء محصله و معدوله جدا و مستقل بشناسيم و با شناختن حقيقى آن راه ، تحليل فلسفى معناى امكان براى ما هموار خواهد شد ، زيرا از طرفى اين مطلب مسلم است كه امكان در اصل به معناى سلب ضرورت است و از طرفى ديگر همين سلب ضرورت به ماهيات ممكنه عمل مىشود و همه مىگوييم جهان هستى ممكن است ، يعنى هستى براى آن ضرورت ندارد . اما بحث اين است كه آيا اين سلب ضرورت كه محمول يا وصف ماهيات است يك سلب تحصيلى است يا عدولى است و يا\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nسالبةالمحمول است . به نظر ما همان‌گونه كه صدر فلاسفهء اسلامى صدرالدين فرموده است ، اين سلب كه نام آن امكان است ، فقط در قالب موجبهء سالبةالمحمول به ماهيات ممكنه حمل مىشود و تحليل معنا امكان هم در فلسفه جز از طريق سالبةالمحمول ميسر نيست . حال اگر بخواهيم از اين نظر محققانه تجاوز كنيم ، معناى حقيقى امكان ماهيات را از دست داده‌ايم و ايراداتى كه فلسفه از اين رهگذر به تصوير معناى امكان وارد كرده ، جواب‌گويى نخواهد شد . روى اين اصول و دلايل ناگزيريم رأى صدرا را در مورد سالبةالمحمول تأييد نموده و بدين سخن حكيمانه تمثيل جوييم آن‌جا كه مىگويد : و صدرالدراء هورأي الصدر .\r\nاما علامهء بزرگوار هم در مقالهء « بحثى دربارهء امكان » و هم در تحشيه‌اى كه بر كتاب شريف اسفار نوشته است ، سخن خود را بدين‌گونه توضيح مىدهد :\r\nو همچنين گفتهء او ( صدرالمتألهين ) در قضاياى سالبه كه معناى آنها انكار و رفع نسبت است ، نه گواهى به نسبت فلسفى زمينهء اثبات قضيهء موجبهء سالبةالمحمول را دگرگون مىسازد ، زيرا بر طبق همين تفسير صحيح از قضاياى سالبهء ديگر راهى براى اثبات سلب كه معناى سالبةالمحمول است باقى نمىماند مگر اين‌كه سالبةالمحمول را به معدوله بازگردانيم . « 1 »\r\nبه نظر ما اساس اين بىمهرى معظم‌له به يكى از شاهكارهاى منطقى صدرالمتألهين همين است كه تصور كرده‌اند مفاد سالبةالمحمول « اثبات نسبت سلبيه » است در حالتى كه با قدرى تأمل در شرحى كه دربارهء قضيهء سالبة المحمول داده شد ، اين مطلب كاملًا روشن مىشود كه سازمان منطقى قضيهء موجبهء سالبةالمحمول جز همان « سلب نسبت » نيست . اگر اين سلب نسبت مورد گواهى واقع گردد و تصديق شود كه به راستى اين سلب صادق است ، قهراً صورت\r\n\r\n\r\n","description":"","footnote":"\r\n( 1 ) . حاشيهء كتاب اسفار ، ( تهران : شركت دائرةالمعارف ) ، ج 1 ، ص 169 ، حاشيهء شمارهء 2\r\n","page_name":" 76 ","page_number":76},
  {"content":"\r\n\r\nسالبةالمحمول را به خود خواهد گرفت نه معدوله . و در اين صورت پاسخ منطقى و قاطع به ايراد معظم‌له اين است كه سالبةالمحمول هرگز « اثبات نسبت سلبى » نيست ، بلكه « اثبات سلب نسبت » مىباشد و معناى اثبات سلب نسبت اين است كه ما صدق يك قضيهء سالبهء محصله را گواهى مىكنيم . و اين گواهى صدق جز سالبةالمحمول نيست .\r\nخلاصه اين‌كه ميان « اثبات نسبت سلب » و « اثبات سلب نسبت » تفاوت بسيارى است كه ناديده انگاشتن آن مايهء اين همه نابسامانى است .\r\nبراى توضيح فرض مىكنيم كه ما اصلًا سخنى در موضوع سالبةالمحمول از منطقيين و حتى از مولانا صدرالدين شيرازى نشنيده‌ايم اما تقسيم بدوى قضاياى منطقى به موجبه و سالبه كه اساس منطق ارسطويى و هر منطق ديگرى را تشكيل مىدهد كه قابل انكار نيست . حال اگر يك قضيهء سادهء سلبى را بخواهيم به آزمايش صدق و كذب درآوريم و سؤال كنيم ، مثلًا : « آيا راست است كه خواجه نصرالدين طوسى نويسندهء كتاب شفا نيست ؟ » اين سؤال غير از صورت منطقى سالبةالمحمول كه ملاصدرا مىگويد چه چيز ديگر تواند بود ؟ اگر علامهء بزرگوار باز هم در انكار سالبةالمحمول پافشارى نمايد ، ناگزير است يا سالبهء محصله را از اصل منكر شود و بگويد ما اصلًا سالبه نداريم و اگر اصلًا سالبه‌اى نداريم قهراً سالبةالمحمول هم نخواهيم داشت ، همان‌گونه كه اگر اصلًا در گله بزى وجود ندارد ، قهراً بُز گر هم در گله نخواهد بود ، زيرا به گفتهء فيلسوفان : طبيعت هنگامى معدوم خواهد بود كه هيچ فردى از افراد آن موجود نباشد .\r\nو يا اگر علامهء بزرگوار سالبهء محصله را قبول دارد و راهى براى انكار آن نيست ، بايد به خاطر انكار سالبةالمحمول بگويد : ما حق داريم قضيهء سالبه داشته باشيم ، اما حق نداريم كه سخن از صدق و كذب اين‌گونه قضيه به ميان آوريم و حتى نمىتوانيم در ذهن خود هم اين پرسش را طرح كنيم كه : « آيا راست است كه خواجه نصيرالدين\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nطوسى نويسندهء كتاب شفا نيست ؟ » زيرا به محض اين‌كه سخن از صدق و كذب سالبه به ميان آيد ، سالبةالمحمول قهراً صورت واقعى به خود گرفته و سخن علامهء بزرگوار نقض خواهد شد . حال ايشان بر سر اين دو راهى منطقى قرار دارند ، يا بايد سوالب را بالمره منكر شوند و يا امكان بررسى صدق و كذب آنها را در منطق نپذيرند و بگويند سوالب محتمل الصدق و الكذب نمىباشد .\r\nاما با تمام اين احوال به نظر شريف انسان باز هم امكان به معناى سلب ضرورت طرفين ايجاب عدولى است نه سلب تحصيلى و نه موجبهء سالبةالمحمول . براى اين‌كه بفهميم آيا ممكن است كه با انسان موافقت كنيم و امكان را به معناى ايجاب عدولى تفسير كنيم ، نظر خوانندگان را به اين جملهء معروف كه در فلسفه آمده است ، جلب مىكنيم : « الماهيتة من حيث هي ليست إلّاهي » ، يعنى ماهيت از آن جهت ماهيت است ، هيچ‌چيزى جز ماهيت نيست .\r\nاين جمله به ما مىآموزد كه ماهيت در مرتبهء خود هيچ چيز جز خود ماهيت نيست و حتى وجود و يا عدم نمىباشد و از همين سلب تحصيلى معناى وجود و عدم معناى امكان را به دست مىآوريم و سپس به ماهيت حمل مىكنيم و مىگوييم ماهيت چيزى است كه در ذات خود نه موجود است و نه معلوم و چيزى كه در ذات خود نه موجود است و نه معلوم ممكن است . پس ماهيت ممكن است .\r\nالبته با قطع نظر از اصول دستورى و قواعد ادبى آنچه اصول فلسفه به ما تعليم مىدهد اين است كه ماهيت در مرتبهء ذات نمىتواند مبدأ اقتضاى وجود يا عدم باشد .\r\nاگر ماهيت در مرتبهء ذات مقتضى و مبدأ وجود باشد ، هستى براى آن ضرورت مىيابد و از حيطهء امكان بيرون خواهد بود و در بوتهء ضرورت قرار خواهد گرفت و هم‌چنين اگر در مرتبهء ذات گرايشى به سوى عدم داشته باشد نيستى براى آن ضرورت مىيابد و باز هم از صورت منطقى امكان خارج شده و به مرحلهء امتناع سقوط خواهد كرد .\r\nبدين جهت بايد خواه يا ناخواه اين سخن را از فلسفه قبول كنيم كه ماهيت در مرتبهء\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nذات « لا اقتضاء » است ، نه مقتضى عدم است كه ممتنع باشد و نه مقتضى وجود است كه واجب‌الوجود بالذات است . بحث در اين است كه اين كلمه « لااقتضاء » كه بالاخره صفتى از صفات ماهيت است ، چگونه بايد تفسير گردد . مولانا صدرالدين ( صدرا ) مىگويد گريزى نيست از اين‌كه اين « لااقتضاء » را پيوسته به حالت سلب تحصيلى خود واگذاشته و حتى هنگامى كه آن را بر ماهيت موضوع حمل مىكنيم بايد با حفظ صورت منطقى خود كه سلب تحصيلى است اين حمل و توصيف انجام گيرد . همين كه سلب تحصيلى را بتوانيم بر موضوع خود حمل نماييم سالبةالمحمول تحقق مىيابد . اين‌جاست كه ضرورت صورت منطقى قضيهء موجبهء سالبةالمحمول ثابت و مدلل مىگردد ، حال اگر ما بخواهيم علىرغم اين اصول و قواعد فلسفه با علامهء بزرگوار روى موافق نشان دهيم و اين « لااقتضاء » را به تحويل عدول برده و بر ماهيت موضوع حمل كنيم ، معناى اين سخن اين خواهد بود كه ماهيات در مرتبهء ذات خود داراى شايستگى وجود يا عدم مىباشد و اكنون كه در حين حمل و توصيف است ، اين صفت وجود يا عدم را فاقد گرديده است ، زيرا همان‌گونه كه در ابتداى مقاله گفته شد ، حمل عدولى به معناى شايستگى موضوع براى داشتن محمولى است كه در هنگام حمل موضوع فاقد آن مىباشد . و اگر چنين است كه ماهيت در مرتبهء ذات شايستگى وجود يا عدم را دارد پس اين سخن كه : « ماهيت در مرتبهء ذات هيچ چيز ديگرى جز خود ماهيت نيست » نقض شده و ماهيت در مرتبهء ذات خود شايستهء وجود يا عدم مىباشد .\r\nبه‌علاوه‌اگر امكان همان‌گونه كه معظم‌له تصور كرده است ، ايجاب عدولى باشد نه سالبةالمحمول ، ما مىتوانيم بر طبق قاعدهء مزبور كه « ماهيت در مرتبهء خود چيزى جز خود ماهيت نيست » همين امكان را كه صفت عدولى است از ماهيت سلب نموده و بگوييم ماهيت در ذات خود هيچ نيست و حتى امكان را نيز فاقد است . و بدين وسيله امكان را از تمام ماهيات ممكن سلب كنيم و اين سخن به معناى آن خواهد بود\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nكه بگوييم « ماهيات ممكنه ممكن نيستند » و اين نتيجه‌اى جز تناقض‌گويى در بر ندارد .\r\nبا اين دلايل عديده ، قضيهء موجبهء سالبةالمحمول به‌طور آشكار ثابت و مدلل مىگردد و راهى براى انكار آن نخواهد بود .\r\nدر پايان ، اين نكتهء كوچك را نيز علاوه مىكنيم همان‌طور كه در مقالهء نخستين خود - « امكان عام » - نوشته‌ايم ، تقسيمى كه صدرالمتألهين در كتاب اسفار براى معناى امكان آورده است ، « تقسيم عرضى » است و « تقسيم طولى » نمىتواند بود . و اين‌كه علامهء بزرگوار در آخر مقالهء خود نكته سنجى فرموده است كه : « لازمهء اين سخن اين است كه ما هرگز تقسيم طولى نداشته باشيم و اين همه تقسيمات طولى در علوم باطل گردد مانند تقسيم موجود در فلسفه به واجب و ممكن و تقسيم ممكن به عرض و جوهر و تقسيم جوهر به مادى و مجرد و تقسيم مجرد به نفس و عقل . . . » ( ص 250 ) به نظر صحيح نمىرسد ، زيرا تقسيماتى كه در ماهيت و لوازم آن كه از جملهء آنها همين امكان است به عمل مىآيد مانند خود ماهيت قابل « تشكيك » و طوليت نيست و تشكيك در ماهيت هرگز روا نيست و روى همين ملاحظه تقسيمات ماهيات بايد تقسيمات عرضى باشد نه تقسيمات طولى . بر خلاف تقسيماتى كه در مقسم وجود و موجود به عمل مىآيد همه بايد به طرز وجود تقسيمات طولى باشد همچون وجود ممكن و وجود واجب وجود عرض و وجود جوهر و وجود مادى و وجود مجرد و وجود نفس و وجود عقل . . . اينها هم تقسيماتى است كه به ملاحظهء حقيقت وجود به عمل آمده و همان خاصيت تشكيك و طوليت خاصى كه در وجود است به اين تقسيمات نيز سرايت كرده است . معلوم نيست به چه علت بايد تقسيمات وجود با تقسيمات ماهيت در نظر شريف علامهء بزرگوار مشتبه گرديده و اين مقاله به وجود آيد . البته اشتباه بزرگان هم بزرگ اشتباه است .\r\nدر اين‌جا ما بايد از محضر افادت اثر ايشان پوزش طلبيده و به اين شعر از اديب\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nنيشابورى به مقالهء خود پايان دهيم :\r\n اين همه بيهده ژاژخايى * نيست جز محض طبع‌آزمايى\r\nورنه اندر شعار گدايى * من همان باستانى گدايم \r\nبه تاريخ مردادماه 1352 از ديپارتمنت فلسفهء دانشگاه توراتو .\r\nمهدى حائرى يزدى\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\nقضيه‌اى به نام موجبهء سالبةالمحمول\r\nمسأله‌اى است منطقى كه بعضى از فلاسفهء اسلامى در آن پاسخ مثبت داده و يا قضيهء موجبهء سالبةالمحمول اشكالاتى را كه در فلسفه به اتصاف ماهيات به امكان متوجه است حل كرده‌اند ، ولى نويسندهء اين سطور نظر به محذوراتى كه در انعقاد اين قضيه لازم مىآيد ، نتوانسته‌ام آن را بپذيرم . اخيراً در شمارهء 4 سال 21 مجلهء محترم دانشكدهء ادبيات 1 ران ، 4 تهران به مقاله‌اى به قلم دانشمند عالىقدر آقاى حائرى يزدى برخوردم كه به منظور اثبات موجبهء سالبةالمحمول نگاشته شده و ضمناً اعتراضاتى به نويسنده در آن مقاله درج كرده‌اند . نظر به اين‌كه در اعتراضات معترض معظم‌له به ريشهء اصلى عدم پذيرش نويسنده توجهى نشده ، ناگزير شدم در مقالهء نسبتاً مختصرى به توضيح آن بپردازم تا چه قبول افتد و چه در نظر آيد .\r\nاينك مطالب : مقدمتاً مىگوييم كه يكى از وجدانيات ماست اين‌كه صورت ادراكى و ذهنى ما به دو قسم تصور و تصديق منقسم مىشود و تصديق صورتى ادراكى و ذهنى است كه متضمن حكم باشد مانند صورت ذهنى « زيد نويسنده است » و تصور صورتى است ادراكى كه مشتمل بر حكم نباشد ، مانند صورت ادراكى « زيد » و « نويسنده » . و نيز وجدانيات ماست اين‌كه تصديق به دو قسم ايجابى و سلبى منقسم مىشود . تصديق ايجابى تصديقى است كه متضمن حكم ثبوتى باشد چنان كه در مثال گذشته به ثبوت نويسندگى به زيد حكم شده و تصديق سلبى تصديقى است كه\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nمتضمن انتفاى حكم باشد نه حكم انتفائى مانند « زيد نويسنده نيست » كه دلالت دارد بر اين‌كه نويسندگى به زيد ثابت نيست ، و اين جز اين است كه سلب جزء مفهومى تصورى قرارگرفته ، محمول با موضوع يا هر دو قرار گيرد كه اصطلاحاً عدول ناميده مىشود ، چنان كه مىگوييم : « زيد غير نويسنده است » ، « غير زيد نويسنده است » ، « غير زيد غير نويسنده است » كه اينها قضيه‌هاى ايجابى مىباشند نه سلبى ، لفظ مشتمل به تصديق قضيه ناميده مىشود و اجزاى قضيه كه اجزاى صورت علمى تصديقى هستند و همه بدون استثنا تصورى ، هر كدام به حسب ارتباطى كه به حكم دارند نامى دارند ، مانند موضوع و محمول و صفت و ظرف و نظاير آنها .\r\nو نيز از وجدانيات ماست اين‌كه يك قضيه به بيشتر از يك تصديق بالفعل مشتمل نمىشود ، خواه در ايجاب و سلب متحد باشند يا مختلف ، و هم‌چنين اجزاى تصورى قضيه كه بالفعل تصور و متعلق حكم مىباشند ، مانند موضوع بالفعل و محمول بالفعل و يا يكى از قيود آنها ، مانند وصف و ساير قيود و متعلقات موضوع و محمول هرگز تصديقى نمىشوند ، هرگز نمىشود يك تصديق نام بالفعل را موضوع حكمى ديگر قرارداد و قسيم بودن تصور و تصديق را بىاثر گذاشت . آرى گاهى كه به بيان لوازم و آثار تصديق نياز افتد و اين امر بدون موضوع قراردادن تصديق انجام نمىگيرد ، در حالى كه آن هم غيرممكن است ذهن يك مفهوم تصورى را با تسميه يا حكايت مثلث مرآه تصديق قرارداده و آن را مثلًا موضوع قرارداده و آثار و لوازم تصديق را به آن حمل مىكند و در نتيجه غرض حاصل شده و محال لازم نمىآيد ، چنان كه در قضيهء « زمين كروى است » مىگوييم اين قضيه راست است و چنان كه مشاهده مىشود قضيه را كه مفهومى است تصورى مرآه تصديق « زمين كروى است » گرفته و اثر و حكم مرئى را به مرآه حمل كرده و بدين وسيله هم حكم و اثر تصديق را بيان كرده‌ايم و هم از محذور موضوع قرار گرفتهء تصديق تحرز جسته‌ايم و يا در همان قضيهء « زمين كروى است » مىگوييم : زمين كروى است ، راست است و در اين صورت نيز لفظ\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n« زمين كروى است » مراد است كه موضوعى است تصورى و مرآه همان قضيه است كه مشتمل به تصديق بالفعل است و در اين عمل نيز حكم يك تصديق بالفعل را بيان كرده‌ايم بىاين‌كه خود تصديق بالفعل را موضوع قضيه قراردهيم و يا به حكمى كه در قضيه است و وجود رابط و غير مستقل دارد به نظر استقلالى نگريسته ، در صورت وصفش درآورده ، موضوع قرارداده ، خواص و آثار مطلوبه را به آن حمل نموده و مىگوييم : كروى بودن زمين حق است و مسأله‌اى است طبيعى .\r\n* * * پس از بيان اين مقدمه برمىگرديم به اصل مطلب و آن بحث در انعقاد قضيهء سالبةالمحمول و امكان و عدم امكان آن مىباشد . قضيهء موجبهء سالبةالمحمول چنان كه اسمش دلالت دارد ، قضيهء موجبه‌اى بايد باشد كه در ناحيهء محمولش سلبى هست . اين سلب را سلب عدولى كه جزء معمول باشد نمىشود گرفت ، زيرا در اين صورت همان قضيهء موجبهء معدولةالمحمول خواهند بود و مثبتين موجبهء سالبةالمحمول تصريح دارند كه اين قضيه غير از معدوله است . پس ناگزيريم سلب را با سلب تحصيلى بگيريم كه تصديقى است بالفعل و داراى موضوع ( كه موضوع قضيه باشد ) و محمول و حكم سلبى كه سلب حكم است و اين تصديق سلبى را كه خودش قضيهء سالبهء محصله‌اى است دوباره حمل كنيم به موضوعى كه در خودش است و در نتيجه قضيه‌اى خواهد بود كه محمول آن يك تصديق بالفعل و قضيه‌اى تامه مىباشد ، در حالى كه محمول من حيث هو محمول تصورى بالفعل بايد باشد و اين خلف است پس در ميان قضايا قضيه‌اى به نام موجبهء سالبةالمحمول نداريم .\r\nمعترض معظم‌له در مقالهء خودشان از دو طريق به اثبات قضيهء موجبهء سالبةالمحمول پرداخته‌اند كه ذيلًا به عين عبارت خودشان نقل مىشود : « طريق اول\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nدر سنجش مناسبات اشياء با يكديگر هنگامى كه با شىء كاملًا متفاوت برخورد مىكنيم قهراً مىخواهيم اين عدم تناسب را كه خود درك كرده‌ايم با تشكيل قضيه‌اى اعلام داريم ؛ مثلًا مىگوييم « انسان درخت آلبالو نيست » البته اين قضيه يك سالبهء محصله بيشتر نيست اما پس از تشكيل قضيه و حكم بدوى ممكن است به عللى ترديد در صحت و سقم قضيه روى دهد . بر اثر اين رويداد ، بار ديگر آن قضيه به همان صورت سلبى خود در ذهن گوينده يا شنونده تنها با علامت پرسش طرح مىشود و با خود بازگو خواهد كرد : آيا راست است كه انسان درخت آلبالو نيست . در اين مرحله آزمايشى بديهى است كه قضيهء سالبه هرگز ماهيت سلبى خود را از دست نداده و بلكه يك حالت علاوه‌اى به خود مىپذيرد كه آن را حالت آزمايش صدق قضيهء سالبه مىتوان ناميد . در تحليل اين آزمايش به اين نتيجه مىرسيم كه قضيهء سالبهء محصله نه تنها سلب خود را از دست نمىدهد ، بلكه با حفظ صورت منطقى وضع آزمايش صدق سلب را هم به خود مىپذيرد . اساساً آزمايش هر چيز ممكن نيست حقيقت شىء مورد آزمايش را دگرگون سازد ، زيرا در آن صورت اين آزمايش ديگر آزمايش آن شىء مخصوص نخواهد بود . آزمايش صدق و كذب آن قضيهء سالبهء محصله هم ممكن نيست صورت منطقى اين قضيه را به معدوله يا چيز ديگرى قلب ماهيت دهد والّا اين آزمايش با صدق و كذب آن قضيه نيست . حال چون اين آزمايش صدق سلب يك عمل ايجابى است كه روى سالبهء محصله انجام مىيابد ، بدين جهت قضيه‌اى كه دلالت بر صدق سلب مىكند موجبهء سالبة المحمول اصطلاح كرده‌اند . موجبه گفته‌اند به علت آن‌كه مفهوم آن صدق و ايجاب است ، سالبةالمحمول گفته‌اند به خاطر اين‌كه ذاتاً قضيهء سالبهء محصله را و هيچ رويدادى كه اين قضيه را از حالت سلب تحصيلى بيرون آورده و به صورت ايجاب يا عدول درآورد به وجود نيامده است . نسبت ميان موضوع و محمول انتفاى نسبت است به نسبت انتفائيه ، اكنون اگر ما همان‌طور كه علامهء بزرگوار فرموده است بگوييم : همين كه بعد از تحقق سلب دوباره به سوى آن\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nبرگشته بخواهيم آن را محمول يا وصف چيزى قرار دهيم ، عدول پيدا كرده ، موجبهء معدولةالمحمول خواهد شد نه موجبهء سالبةالمحمول . آيا اين سخن جز اين است كه ما به كلى آزمايش صدق و كذب قضيهء سالبهء محصله را منكر شده و بگوييم اصلًا ممكن نيست قضيهء سالبهء محصله را تحت آزمايش قرار داد . »\r\nبا تأمل كافى در اين بيانى كه معظم‌له ايراد نموده‌اند ، روشن مىشود كه محذورى كه در انعقاد قضيهء موجبهء سالبةالمحمول قبلًا ذكر كرديم به حال خود باقى است و آزمايش نامبرده كمترين تأثيرى در رفع اشكال ندارد و آن محمول قرارگرفتن يك قضيه مشتمل به تصديق بالفعل است در قضيه‌اى موجبه و به تعبير ادبى كلامى مؤلف از مبتدأ و خبر داشته باشيم كه خبر مبتدأ در آن در حالى كه خبر مبتدأ است كلام نفى تام خبرى باشد . خوش‌مزه اين‌كه معترض معظم‌له در توضيحى كه به جريان آزمايش خود مىدهد ، به جاى اين‌كه قضيه‌اى به ما ارائه دهد كه نام موجبهء سالبةالمحمول بتوان رويش گذاشت ، قضيهء ديگرى نشان مىدهد كه هيچ ارتباطى با مدعى ندارد .\r\nايشان براى سالبهء محصله « انسان درخت آلبالو نيست » را مثل مىزند و پس از گذاشتن علامت استفهام روى اين قضيه ، عمل آزمايش انجام داده و محصول آزمايش را كه قاعدتاً موجبهء سالبةالمحمول بايد باشد ، اين قضيه را نشان مىدهند : « راست است كه انسان درخت آلبالو نيست » . در صورتى كه اولًا : قضيهء سالبهء محصله مفروضه در اين قضيه موضوع قرارگرفته ، نه محمول « انسان درخت آلبالو نيست » موضوع « راست » محمول ، و ثانياً : به واسطهء وقوع لفظ « كه » به اصطلاح ادبى تأويل به مصدر شده و مفهوم تصور پيدا كرده است و مفهوم « كه انسان درخت آلبالو نيست » مفهومى است تصورى نه تصديقى ، با اين‌كه مدعى هستند كه صورت ادراكى سالبهء محصلهء مفروضه در هر دو حال بعينه بدون هيچ‌گونه تفاوت محفوظ است ، در عين حال ما امكان آزمايش صدق و كذب سالبهء محصله را انكار نمىكنيم و آزمايش به يكى از طرق كه قبلًا ذكر كرديم ممكن است و آنچه در آزمايش لازم است اين است كه مصداق قضيهء\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nمورد آزمايش پيش از آزمايش و در حين آزمايش محفوظ و ثابت باشد و اين حقيقت همان است كه معظم‌له در عبارت بعديشان ، « سالبةالمحمول گفته‌اند به خاطر اين‌كه ذاتاً قضيهء سالبهء محصله است » اعتراف كرده‌اند ، اگرچه در ظاهر توجيه زير بارش نمىروند .\r\nبه هرحال تبدل سالبهء محصله در آزمايش به موجبهء معدوله چنان كه معظم‌له فرموده ، به آزمايش لطمه نمىزند و ما مىتوانيم هر سلب تحصيلى را به شرط وجود موضوع به ايجاب عدولى تبديل كنيم و به جاى « انسان درخت آلبالو نيست » ، « انسان غير درخت آلبالو است » بگوييم .\r\nآرى ، ايشان در تبديل سالبهء محصله به موجبهء معدوله چنان كه بعداً تصريح دارند ، مقابل عدم و ملكه لازم مىدانند و بنا بر آن هر سلب تحصيلى را به ايجاب عدولى نمىتوان تبديل كرد و ميان « درخت آلبالو نيست » و « درخت آلبالو است » ، يعنى درخت آلبالو بودن و درخت آلبالو نبودن تقابل عدم ملكه نيست . معظم له بعداً مىفرمايد : در قضيهء معدوله نيز گفته شد كه بايد در حالى به كار آيد كه موضوع ذاتاً شايستگى محمول را دارا باشد هرچند كه در حال تشكيل و اظهار قضيه آن محمول را فاقد است . اين شايستگى را ملكه مىگويند . من باب مثال اگر گفته شود : ابوالعلاء معرى شاعرى نابيناست ، اين قضيه معدوله است ( معدولةالمحمول ) كه از شايستگى بينايى ابوالعلاء معرى حكايت مىكند و معناى آن اين است كه ابوالعلاء فاقد چيزى است كه شايستهء آن است . اين فقدان را عدم ملكه مىگويند . واضح است كه اين‌گونه فقدان را به كوه دماوند و يا عالى قاپوى اصفهان مىتوان نسبت داد ، يعنى طبق اصول منطقى صحيح نيست كه بگوييم : كوه دماوند نابيناست يا عالىقاپوى اصفهان ، 4 اصفهان بىچشم و ابروست . با زهم ملاحظه مىكنيم كه حتى قضاياى معدوله از گوناگونىهاى جهان مىسرايد و از روى خواستهء اين و آن نيست . [ مجلهء دانشكده ادبيات ، ( سال 21 ) ، شمارهء 4 ، ص 19 
  ] .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nاين نظريه نيز اشتباه و غيرقابل قبول مىباشد ، زيرا يكى از مسائل غيرقابل ترديد فلسفه است كه هيچ امر مفروض از نقيضين خارج نيست ؛ مثلًا هر امر مفروض يا انسان است يا لاانسان يا حجر است يا لاحجر و هم‌چنين بنابراين ، اگر درخت آلبالو بر انسان صدق نكند ، بالضروره انسان غيردرخت آلبالو خواهد بود . كوه دماوند اگر بينا نباشد ، بالضروره غيربينا خواهد بود . عالىقاپوى اصفهان اگر داراى چشم و ابرو نباشد ، بالضروره نقيضش بر آن صادق خواهد بود . البته ميان اين دو محمول منفى و مثبت انسان و لاانسان و بينا و غيربينا مثلًا تقابل تنقاض است ، نه عدم و ملكه تا نداشتن موضوع مشترك سبب اشكال شود .\r\nمعترض معظم‌له بعداً در تأييد نظر خود مىفرمايد : « همين قضيهء سالبةالمحمول را مولانا صدرالدين شيرازى ( ملاصدرا ) كراراً در كتاب اسفار ذكر كرده و پايهء منطقى برخى از نظريات بديع خود قرارداده است . از جمله در بحث امكان اين نوع قضيه را تنها راه تصحيح تصوير معناى امكان اعلام كرده و مىگويد : امكان كه پيش خود يك معناى سلبى تحصيلى است ، در هنگامى كه صفت ماهيات ممكنه قرار مىگيرد ، اين توصيف به صورت سالبةالمحمول خواهد شد و غير از اين ممكن نيست . » ( ص 24 )\r\nما با كمال افتخار بايد اعتراف كنيم كه ريزه‌خوار خوان احسان اين بزرگان علم و اوستادان دانش هستيم ، ولى در بحث‌هاى علمى برخورد و كشمكش ميان سخن و سخن است نه ميان شخصيت صاحبان سخن .\r\nطريق دوم براى تصحيح قضيهء سالبةالمحمول ، طريقى است كه معترض معظم‌له را قاعدهء معروف « اوصاف پيش از علم اخبار هستند و اخبار بعد از علم اوصاف هستند » استنباط كرده‌اند و در توضيح آن مىگويند : « شرح آن بدين‌قرار است كه جمله‌هاى خبرى را چه سلبى و چه ايجابى پس از آگاهى عيناً با همان حالت خبرى خود به صورت جمله‌هاى وصفى بيرون مىآوريم به طورى كه اين نوسازى وصفى هيچ‌گونه آسيبى به سازمان خبرى جمله‌هاى مزبور وارد نمىسازد ؛ مثلًا اگر قبلًا\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nمىدانستيم كه « احمد مهندس راه سازى است » يا « منوچهر طبيب نيست » يا « مسلمان دروغ‌گو نيست » ، اين جمله‌ها كه در به دو امر مىشنويم براى ما جمله‌هاى خبرى خواهد بود ، زيرا آنها ما را از واقعيت‌هاى ايجابى و سلبى آگاه مىسازد ، اما به محض اين كه از واقعيت‌ها آگاه شديم ، مىتوانيم از جمله‌هاى خبرى جمله‌هاى ديگرى كه جمله‌هاى وصفى است نوسازى كنيم ، بدون اين‌كه حالت خبرى بدوى آنها را به حالت ديگرى دگرگون سازيم . در مثال‌هاى بالا مىگوييم : « احمد كسى است كه مهندس راه سازى است » و « منوچهر كسى است كه طبيب نيست » و مسلمان كسى است كه دروغ‌گو نيست .\r\nنكتهء مهم اين است كه در اين نوسازى اگر جمله‌هاى خبرى پيشين به حالت اصلى خود باقى نماند و به حالت عدول تغيير كند ، اين نوسازى وصفى هم تحقق‌پذير نخواهد بود ، زيرا اگر قرار باشد اين جمله‌هاى خبرى را به خواستهء خود از وضع اصلى خود بيرون آورده و به صورت عدول و يا تركيب درآوريم كه توصيف خالص است و خبر نيست نه تنها خطاى منطقى مرتكب شده‌ايم بلكه جملهء صحيح و كامل پيشين را هم از دست داده‌ايم و جز نسبت ناقصه كه نمىتواند يك قضيهء كامل منطقى را تشكيل دهد باقى نخواهد ماند جمله‌هاى خبرى پيشين ما همه بدين صورت ناقص خواهد گرديد : « احمد مهندس راه‌سازى » و « منوچهر غير طبيب » و « مسلمان غير دروغ‌گو » ، اينها نسبت‌هاى ناقصه‌اى است كه شنونده را نمىتواند قانع و ساكت نمايد و به همين دليل منطقى نمىتواند بود . بارى در قضاياى سالبهء محصله اين حالت نوسازى وصفى كه بر صورت سلبى اين قضايا عارض مىگردد و قضيهء سالبةالمحمول را به وجود مىآورد كه نشان دهندهء توصيف سالب است » . ( تا آخر آنچه نگاشته‌اند . ) ( ص 26 )\r\nفساد اين طريق نيز از بيانى كه در اول مقاله گذرانديم روشن است . خاصيت خبر افادهء تصديق است و خاصيت وصف افادهء تصور نه تصديق چنان كه معظم‌له در\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nآخر بيانى كه نقل كرديم اعتراف نموده‌اند : كه توصيف خالص نسبت ناقصه افاده مىكند و شنونده را نمىتواند قانع و ساكت نمايد ؛ يعنى افادهء تصديق نمىكند و قضيه كامل نمىشود .\r\nو معناى قاعدهء « اوصاف قبل از علم اخبار و اخبار بعد از علم اوصاف هستند » اين است كه مضمون قضيه كه معنايى است قائم به ذاتى در مورد جهل افاده تصديق مىكند و در صورت علم سابق يك ادراك تصورى وصفى به وجود مىآورد در اين صورت اگر سلبى هم باشد قهراً جزء گرديده و نتيجه عدول مىدهد ، نه اين‌كه در عين حال كه جملهء خبريه و كلام تام مشتمل به تصديق است وصف هم مىشود ، زيرا هرگز قضيه‌اى كه بالفعل مشتمل به تصديق است وصف غير مشتمل به تصديق نمىشود و از بهترين شواهد آن سه قضيه‌اى است كه معظم‌له به اعتقاد خودشان نوسازى كرده و با تأكيد تمام فرموده كه به هيچ وجه تغيير و تفاوتى ميان قضيه‌اى اصلى و قضيهء نوساخته به وجود نيامده و حالت خبرى قضيه در حال وصفيت كه نوساخته دارد محفوظ است ؛ مثلًا در قضيهء خبرى « احمد مهندس راه‌سازى است » و قضيهء نوساختهء « احمد كسى است كه مهندس راه‌سازى است » ، در قضيهء اول حكم و تصديق ميان احمد و مهندس راه‌سازى قرارگرفته و در قضيهء دوم نوساخته ميان احمد و كسى قرارگرفته كه غير از محمول اولى است و محمول اولى به شكل « كه مهندس راه‌سازى » ظهور كرده كه تصورى بيش نيست و نظير همين اشكال بر قضيه‌هاى سلبى كه به عنوان نمونه ذكر كرده‌اند مىآيد « كه منوچهر طبيب نيست » با نوسازى ايشان برمىگردد به قضيهء « منوچهر كسى است كه طبيب نيست » محمول در قضيهء اولى « طبيب و در قضيهء دوم به شكل » كه طبيب نيست كه تصورى است و سلب جزء آن است ظهور كرده با اين همه معظم‌له مصر است بر اين‌كه كمترين تغيير و تفاوتى ميان قضيهء خبريهء اصلى و ميان قضيهء نوساختهء ايشان نيست و بالجمله اعتقاد اتحاد كامل اين دو قضيهء خبرى و وصفى را جز مسامحه در حقايق نمىشود شمرد ، و اين‌گونه\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nمسامحه در مقالهء معظم له مكرر به چشم مىخورد ، من جمله در جايى مىفرمايند :\r\n« ماهيت در مرتبهء خود هيچ چيز جز خود ماهيت نيست و حتى وجود يا عدم نمىباشد و از همين سلب تحصيلى معنى وجود و عدم معناى امكان را به دست مىآوريم و سپس به ماهيت حمل مىكنيم و مىگوييم ماهيت چيزى است كه در ذات خود نه موجود است نه معدوم . » ( ص 29 )\r\nاگر ماهيت در حد ذات خود چيز بود مىبايست « چيز » را در حد اخذ كنيم ، علاوه بر اين‌كه چيز فارسى شىء است و شىء از وجود منتزع مىباشد اگر ماهيت در حدّ ذات چيز بود در حدّ ذات موجود بود نه اين‌كه موجود نبود گذشته از اين قضيه ماهيت چيزى است كه در ذات خود نه موجود است نه معدوم موجبهء معدوله است نه سالبهء محصله و من جمله در جاى ديگر مىفرمايد :\r\n« به‌علاوه‌اگر امكان همان گونه كه معظم‌له تصور كرده است ايجاب عدولى باشد نه سالبة المحمول ما مىتوانيم بر طبق قاعدهء مزبور كه ماهيت در مرتبهء خود چيزى جز خود ماهيت نيست ، همان امكان را كه در صفت عدولى است از ماهيت سلب نموده و بگوييم ماهيت در ذات خود هيچ چيز نيست و حتى امكان را نيز فاقد است و بدين وسيله امكان را از جميغ ماهيات ممكنه سلب كنيم و اين سخن به معناى آن خواهد بود كه بگوييم : ماهيات ممكنه ممكن نيستند و اين نتيجه‌اى جز تناقض‌گويى در بر ندارد . » ( ص 30 )\r\nفساد اين بيان نيز روشن و مبنى بر مسامحه است . امكان مانند مفهوم ماهيت و زوجيهء اربعه و نظاير آنها از لوازم ماهيت مىباشد و لوازم ماهيت را نبايد در حد تام اخذ كرد مانند اين‌كه بگوييم : انسان حيوان ناطق ممكن است انسان حيوان ناطق ماهيت است و اگر متصور نيست لازم ذات كه متفرع بر تماميت ذات است مأخوذ در ذات و عين ذات باشد ، پس اشكالى در كار نيست و معظم‌له در اين اعتراض ميان حمل اولى و حمل شايع خلط كرده‌اند ماهيات بالحمل الاولى ممكن نيستند و\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nبالحمل الشايع ممكن‌اند و محذورى كه ذكر كرده‌اند لازمهء سلب امكان است بالحمل الشايع نه سلب امكان بالحمل الاولى . تمت المقاله . « 1 »\r\nمحمدحسين طباطبائى\r\nقم - شوال 1395\r\n\r\n\r\n","description":"","footnote":"\r\n( 1 ) . اين مقاله تاكنون منتشر نشده بود و توسط خود استاد علامه در اختيار ما قرار گرفت كه براى تكميل « بحث » درج گرديد\r\n","page_name":" 92 ","page_number":92},
  {"content":"\r\n\r\n\r\nقضيه و علم تصديقى « 1 »\r\n- 1 -\r\nدر سال‌هاى پيشين بحثى در موضوع امكان عام و سپس در موضوع « موجبه سالبة المحمول » ميان نگارنده و علامهء شهير معاصر آقاى حاج سيد محمد حسين طباطبائى به ميان آمد كه مجلهء وزين دانشكدهء ادبيات عهده‌دار چاپ و نشر آن گرديد . اما اتفاقاً آخرين مقالهء معظم‌له ، كه پاسخ به مطلب بنيادى نگارنده بود ، در مجموعه مقالات حضرت علامه به عنوان بررسىهاى اسلامى ، چاپ مركز انتشارات دارالتبليغ اسلامى قم ، انتشار يافته كه اينك آراى ايشان مورد نقد و بررسى قرار مىگيرد ، تا انديشمندان به داورى پردازند و دانشجويان فلسفه هرچه بيشتر با ژرف‌پيمايى و روش‌شناسى اسلامى آشنايى پيدا كنند . چه نيكوست كه صاحب‌نظران ديگر در اين گونه مباحث شركت جويند تا كاروان انديشهء اسلامى به پيش رود .\r\nعلامهء شهير علت نظريهء منفى خود را دربارهء قضيهء موجبه سالبة المحمول بدين گونه براى ما و دوستداران فلسفهء اسلامى شرح مىدهند :\r\n. . . و نيز از وجدانيات ماست اين كه يك قضيه به بيشتر از يك تصديق بالفعل مشتمل\r\n\r\n\r\n","description":"","footnote":"\r\n( 1 ) . اين مقاله پاسخ استاد حائرى به بحث قبلى استاد علامه طباطبائى است كه در چاپ جديد بررسىهاى اسلامى براى نخستين بار نقل مىشود . با تشكر از استاد دكتر سيد مصطفى محقق داماد كه آن را در اختيار ما قرار دادند . ( خسروشاهى )\r\n","page_name":" 93 ","page_number":93},
  {"content":"\r\n\r\nنمىشود خواه در ايجاب و سلب متحد باشند يا مختلف . . . هرگز نمىشود يك تصديق تام بالفعل را موضوع حكمى ديگر قرار داد ، و قسيم بودن تصور و تصديق را بى اثر گذاشت . . . . « 1 »\r\nتوضيح نظريهء معظم‌له اين است كه چون پيوسته ادراك تصديقى تام بالفعل ، كه عبارت از يك قضيهء سازمان يافته است از مجموعهء تصورات ثلاثه و پس از حصول اين تصورات به دست مىآيد ، پس هر واحد تصديقى تام بالفعل طبيعتاً بايد تنها مشتمل بر اين تصورات ثلاثه باشد كه عبارت است از : ادراك تصورى موضوع و ادراك تصورى نسبت حكميه ، و هيچ واحد تصديقى تام بالفعل كه عيناً مدلول قضيه است نمىتواند اين قاعده منطقى را نقض كند و به جاى تصورات ثلاثه و از تصديق و تصور به دست آيد . تنها تصورات ثلاثه است كه مىتواند اركان نهادى و بنيادى قضيه و يك واحد تصديقى را تشكيل دهد . و اگر چنين باشد كه بايد اين قاعدهء تصور و تصديق يا تقسيم علم را به دو گونگى تصور و تصديق رعايت كنيم ، ديگر هرگز نمىتوانيم قضيهء واحدى را ، كه يك واحد تصديقى است ، به صورت « موجبهء سالبة المحمول » بپذيريم ؛ زيرا قضيهء موجبهء سالبة المحمول به معناى تصديقى است كه فرضاً از يك ادراك تصورى موضوع و يك ادراك تصديقى محمول تشكيل يافته ، و هيچ واحد تصديقى تام فعلى ممكن نيست از يك ركن تصورى و يك ركن تصديقى تام بالفعل تشكيل يابد ، و اين‌گونه تركيب خود نقض قاعدهء تصور و تصديق است كه مقابل يكديگرند . زيرا اگر صورت منطقى موجبهء سالبة المحمول معتبر و راست باشد ، تقسيم ادراك به تصور و تصديق و اين كه تصديق از تصورات ثلاثه پديد مىآيد و در عين حال در مقابل تصور قرار مىگيرد نادرست و بى پايه است . و چون تقسيم\r\n\r\n\r\n","description":"","footnote":"\r\n( 1 ) . محمد حسين طباطبائى ، بررسىهاى اسلامى ، ص 366 ، مركز انتشارات دارالتبليغ اسلامى ، قم ، 1369 هجرى قمرى ، ص 366\r\n","page_name":" 94 ","page_number":94},
  {"content":"\r\n\r\nادراك به تصور و تصديق و مقابلهء آنها با يكديگر قانونى منطقى است ، پس قضيهء موجبه سالبة المحمول قهراً از درجهء اعتبار منطقى ساقط است ، و اصلًا چنين قضيه‌اى قضيه نيست . صورت قياسى اين استدلال علامه بدين گونه است :\r\n1 ) قضيه موجبهء سالبة المحمول از يك ادراك تصورى و يك ادراك تصديقى تام بالفعل تركيب يافته است .\r\n2 ) هر واحدى كه از يك ادراك تصورى و يك ادراك تصديقى تام بالفعل تركيب يابد قضيهء منطقى نيست .\r\n3 ) پس ، موجبهء سالبة المحمول قضيه منطقى نيست .\r\n- 2 -\r\nبه نظر نگارنده بسيار روشن است كه علامهء شهير در اين روش قياسى فرآورده‌هاى ذهنى خود را به صورت اصول مسلم منطقى درآورده‌اند و هيچ ترديدى در درستى و نادرستى مفهومات خود روا نداشته‌اند ، و اين خود نوعى خويشتن‌نگرى است كه با روش پژوهندگى فلاسفهء اسلامى سازگار نيست . نقطهء لغزنده و لغزاننده سخن ايشان كه خود صراحتاً اعلام مىدارند اين است :\r\nلفظ مشتمل به تصديق قضيه ناميده مىشود و اجزاى قضيه ، كه اجزاى صورت علمى تصديقى هستند و همه بدون استثنا تصورى ، هر كدام به حسب ارتباطى كه به حكم دارند نامى دارند ، مانند موضوع و محمول و . . . . « 1 »\r\nدر اين جا علامه به وضوح « قضيهء ملفوظه » را حاكى از تصديق دانسته و مفاد سخن معظم‌له اين است كه « قضيهء معقوله » عيناً همان علم تصديقى است كه لفظ قضيه از آن حكايت مىكند . و بدين قرار از نظر ايشان ، قضيه مفهوماً و مصداقاً با علم تصديقى\r\n\r\n\r\n","description":"","footnote":"\r\n( 1 ) . همان ، ص 366\r\n","page_name":" 95 ","page_number":95},
  {"content":"\r\n\r\nيك‌سان و مرادف است ، بدين‌گونه كه اگر قضيهء لفظيه را در عقل فرض كنيم ، همان علم تصديقى است ؛ و اگر علم تصديقى را در قالب الفاظ درآورديم ، عيناً همان قضيه مىشود ، و اين يگانگى هم در معنا و مفهوم قضيه و تصديق است و هم در مصداق قضيه و علم تصديقى است . اما به نظر مىرسد اين سخن اشتباه بزرگى است ، و معمولًا گفته‌اند اشتباه بزرگ هم مانند خود او بزرگ است .\r\nبراى اين كه تفاوت ميان ادراك تصديقى و قضيه ، كاملًا روشن و مدلل گردد ، نخست به تأمل در سخنان ابن سينا و صدرالدين شيرازى در اين موضوع مىپردازيم و سپس تفاوتى را كه اينان در روش انديشه پىريزى كرده‌اند با قاطعيت روش تحليلى خود براى علامه و ساير متفكران معاصر معلوم مىسازيم تا جاى هيچ شبهه و ترديدى باقى نماند كه تصديق غير از قضيه است . پيش از ورود به اين بحث ، تذكر اين نكته ضرورى به نظر مىرسد كه اساساً خلط ميان علم تصديقى و قضيه نه تنها براى دانشمندان به نامى همچون علامه دست داده ، بلكه اين اشتباه در نوشته‌ها و سخنرانىهاى معاصران دربارهء شناخت و فلسفهء علم [ يا معرفت‌شناسى 
  ] رواج دارد .\r\nو ، بالنتيجه ، نارسايى بنيادىاى در زيربناى انديشهء به اصطلاح جديد به وجود آورده و مع الوصف ، تاكنون كسى از مقامات ذىصلاحيت علمى و فلسفى به رفع اين بيمارى عمومى نينديشيده است . بر اساس همين اشتباه ناهنجار است كه معمولًا ديده مىشود ضوابط صدق و كذب قضايا با معيارهاى اعتبار علوم انسانى آميخته مىگردد و دانشجويان فلسفه را در تنگناهاى فكرى قرار مىدهد . از اين روى ، نگارنده لازم مىداند از اين فرصت استفاده كند و به خاطر خدمت به علم و راست انديشى اين مغالطه را روشن سازد و پردهء ابهام را از چهرهء اين واقعيت ناشناخته به يك سو افكند .\r\n- 3 -\r\nابن سينا در كتاب نجات در موضع تصور و تصديق مىگويد :\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nكل علم فإنّه إمّا تصور لمعنى ما و إمّا تصديق . و ربما كان تصور بلا تصديق مثل من يتصوّر قول القائل : « إنّ الخلأ موجود » و لا يصدق به . و مثل ما يتصوّر معنى الإنسان . وليس له فيه و لا في شيء من المفردات تصديق و لا تكذيب . . . ؛ « 1 »\r\nهر علمى يا تصور يك معنايى ازمعانى است ، يا تصديقى است . و گاهى تصورى است كه تصديق را در بر ندارد ، مانند كسى كه تنها تصور مىكند قول گوينده‌اى را كه مىگويد « خلأ موجود است » ، اما تصديق و گواهى به اين قول ندارد . و مانند هنگامى كه معناى انسان تصور مىشود . نه در تصور معنى اين قضيه و نه در تصور ديگر معانى مفردات نه تصديق ممكن است و نه تكذيب .\r\nابن سينا در اين تحليل خود با صراحتى هرچه تمام‌تر اعلام مىدارد كه قول قائل ( قول در اصطلاح منطق به معنى قضيه است ) كه مىگويد « خلأ موجود است » در صورتى كه مورد تصديق واقع نگردد ، صرفاً قضيه‌اى است كه يك واحد ادراك تصورى بيش نيست و از اين نظر ، تنها در عداد تصورات افرادى محسوب است كه مانند تصور معناى انسان و اسير معانى مفرده است .\r\nهمچنين ابن سينا در كتاب الموجز الكبير در تفاوت ميان تصديق و قضيه چنين مىگويد :\r\nالعلم يحصل بوجهين أحدهما تصديق و الآخر تصور و التصوّرات تحدث مثلًا معنى اللفظ في النفس . وهو غير أن يجتمع في النفس منه معنى تعقله النفس بل يجتمع في النفس منه معنى قضية لم يخل من أن يكون مشكوكاً فيها أو مقرراً أو منكراً . و في الوجوه الثلاثة يكون التصوّر قد حدث وهو وجود المعنى في النفس ، أمّا الشك والإنكار فلا تصديق به معه . و أمّا الإقرار و هو التصديق فهو معنى غير أن يحصل في النفس معنى القضية بل شيء آخر يقترن به و هو\r\n\r\n\r\n","description":"","footnote":"\r\n( 1 ) . ابن سينا ، نجات ، بخش منطق ، ص 60 ، محيىالدين صبرى كردى ، مصر ، 1357 هجرى قمرى\r\n","page_name":" 97 ","page_number":97},
  {"content":"\r\n\r\nصورة الإذعان له و هو ان المعنى الحاصل في النفس مطابق عليه الأمر في نفس الوجود فلا يكون معنى القضية المعقولة من جهت ما تصوّرت في النفس معنى قضية بل ذلك حادث آخر في النفس ؛ « 1 »\r\nعلم تنها به دو صورت حاصل مىشود : يكى تصديق و ديگر تصور است ، و تصورات معناى لفظ را به ذهن مىآورند . اما اين معنا كه از لفظ به حالت انفراد به ذهن مىآيد غير از معنايى است كه از مجموعهء تصورات از لفظ دانسته مىشود . و اين معنايى كه از مجموعهء تصورات به وسيلهء لفظ در ذهن حاصل مىگردد معناى قضيه است . و معناى قضيه پيوسته از اين حالت‌هاى سه‌گانه بيرون نيست : يا مورد ترديد است ، يا مورد اقرار و اعتراف است ، يا مورد انكار است . در اين سه حالت تصور ، كه اصل وجود و حضور معنا در ذهن است ، تحقق يافته و در حالت‌هاى شك و انكار تصديق ممكن نيست تحقق پذيرد . اما اقرار و اعتراف به معناى قضيه همان معناى تصديق است كه صرفاً حصول معناى قضيه در ذهن نيست ، بلكه امر ديگرى به معناى قضيه افزوده شده و آن اذعان و اعتراف است كه به معناى قضيه انطباق مىيابد . و چون اصل معناى قضيه فزونى مىيابد و معناى اذعان اين است كه واقعيت امر در وجود عينى با معناى ذهنى قضيه به اين فزونى اقرار و اذعان مقرون است ، ديگر تصديق صرفاً به معناى قضيهء معقوله از آن جهت كه معناى قضيهء معقوله است نمىباشد ، بلكه اين اذعان افزايشى است كه در معناى قضيهء معقوله پديد آمده است .\r\nدر اين سخن نيز ابن سينا با روش تحليلى خود آن هم به طور مكرر صريحاً ميان تصديق و قضيه افتراق بيِّن و بسيار آشكار قائل مىشود و مىگويد كه تصديق و اذعان افزايشى بر معناى قضيه است ، و به هيچ وجه به معنا و مفهوم خود قضيه نيست . نكتهء برجسته و آموزنده‌اى كه ابن سينا در اين گفتار به ما تعليم مىدهد اين است كه تصديق\r\n\r\n\r\n","description":"","footnote":"\r\n( 1 ) . ابن سينا ، الموجز الكبير ، مقالة ثالثه فى البرهان\r\n","page_name":" 98 ","page_number":98},
  {"content":"\r\n\r\nبا قضيهء معقوله به هر صورت كه باشد يكسان و يگانه نيست . شيخ ، معناى حقيقى و معقول قضيه را به مجتمعى از تصورات مىداند كه حالت ترديد و انكار و اقرار بر آن وارد مىگردد و بدين جهت ، لازم است قضيه در مرحلهء پيشين اين حالت‌هاى ترديد و انكار و اقرار حصول و تشكل عقلانى داشته باشد تا بتوان آن را تصديق يا انكار كرد يا حتى محل ترديد قرار داد .\r\nصدرالمتألهين در تحليل معناى تصديق در رسالة فى التصور والتصديق چنين آورده است :\r\nوبالجملة هاهنا أُمور ثلاثة : أحدها ، نفس الحكم أي الإيقاع والانتزاع وهو فعل نفساني ليس من قبيل العلم الحصولي والتصوّرات الذهنية و ثانيها ، تصوّر هذا الحكم و هو أيضاً من قبيل العلم الحصولي الصوري ، لكن ليس بتصديق بل من أفراد مقابل التصديق و إن كان معلومه تصديقاً . . . و ثالثها ، التصور الذي لا ينفك عن الحكم بل يستلزمه وهذا هو التصديق المقابل للتصوّر القسيم له . . . ؛ « 1 »\r\nوبالجمله ، در بررسى معناى تصديق به سه مطلب متفاوت برخورد مىكنيم بدين قرار : اول ، نفس حكم كه معناى واقع ساختن ( ايقاع ) يا بازگرفتن ( انتزاع ) است . حكم بدين معنا فعلى نفسانى است و از گونهء علم حصولى و صورت‌هاى حاصل ذهنى نيست . دوم ، تصور اين حكم ، و هر چند اين حالت قطعاً علم حصولى و صورى است ، صرف تصور حكم به هر گونه نمىتواند تصديق باشد بلكه قسيم و مقابل تصديق است . سوم ، تصورى كه از حكم جدا نيست ، بلكه نوعى از انواع تصور است كه مستلزم حكم است . و چنين تصورى همان تصديقى است كه در تقسيم علم به تصور و تصديق هم بخش ( قسيم ) تصور قرار مىدهيم .\r\n\r\n\r\n","description":"","footnote":"\r\n( 1 ) . صدر الدين شيرازى ، رسالة فى التصور والتصديق ، ص 9\r\n","page_name":" 99 ","page_number":99},
  {"content":"\r\n\r\n- 4 -\r\nملاحظه مىشود كه تصديق فعلى تام ، تنها همين قسم سوم از اين اقسام سه گانه است كه آن را در برابر تصور قرار مىدهيم با حفظ و رعايت تمام قوانين منطقى تصور و تصديق ، با اين كه اين قسم سوم از لحاظ اركان بنيادى ، تصورات ثلاثه است كه ابن سينا آن را قضيهء معقوله ناميده است ، همين تصورات ثلاثه مستلزم حكم به نسبت گرديده ، و تصديق حالت فزونىاى است كه بر قضيهء معقوله وارد شده و هيچ مانعى ندارد كه قسمى مقابل قسمى ديگر مستلزم قسيم خود باشد . چنان كه در بنيان‌گذارى خانه ، اشيايى همچون تيرآهن و آجر و سيمان ، كه خانه نيستند ، مىتوانند صورت خانه‌اى را كه افزايش بر آن اشياست به وجود آورند ، قضيهء معقوله نيز مىتواند به يك واحد تصديقى تام بالفعل منتهى گردد ، اما بر خلاف پندار علامه ، هرگز عينيت با تصديق ندارد . و اگر به راستى چنان باشد كه ايشان تصور كرده‌اند ؛ يعنى قضيهء معقوله عين تصديق باشد ، ديگر تفاوتى ميان تصور ، كه همان قضيهء معقوله است ، و تصديق ، كه به گفتهء ايشان باز عيناً همان قضيه است ، نخواهد بود ، و ضابطهء تصديق و تصور به كلى واژگون خواهد شد .\r\nحال ملاحظه مىفرماييد كه آيا علامه ضابطهء تصور و تصديق را نقض كرده‌اند يا نگارنده كه قضيهء موجبهء سالبة المحمول را قضيه‌اى بيش نمىداند و از اين نظر كه قضيهء موجبهء سالبة المحمول را قضيه‌اى بيش نمىداند از اين نظر كه قضيهء معقوله‌اى بيش نيست كه آن را محتمل التصديق و التكذيب مىشمارد . تصديق و تكذيب پديدهء علاوه‌اى است كه از برون قضيه ، و نه از نهاد آن ، بر قضيهء معقوله ، وارد مىشود و پس از ورود اين پديدهء ذهنى و به وسيلهء آن صورت نوعى مجموعهء تصورات از واحدى تصورى به واحد علم تصديقى تحول و دگرگونى جوهرى پيدا خواهد كرد . حكم پديده‌اى ذهنى است كه از خارج قضيهء معقوله وارد آن مىگردد و در دم ، نوع ادراكى\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nقضيهء معقوله را ، كه يك مجموعهء تصورى است ، به نوع ديگر ادراكى ، كه تصديق است ، منقلب و دگرگون مىسازد . تصور مىرود سخنان ابن سينا و صدر الدين شيرازى آن هم بدين وضوح و صراحت به صورت اطمينان بخشى اين مطلب اساسى منطقى را مدلل مىدارد كه بر خلاف فرآورده‌هاى ذهنى علامهء شهير ، علم تصديقى افزايشى بر قضيه است و قضيهء معقوله از آن جهت كه قضيه است به معناى تصديق نيست ، بلكه قضيهء معقوله ، كه مدلول قضيهء ملفوظه است ، تنها يك واحد تصورى است كه حاصل مجموع تصورات ثلاثه است و از اين مجموعه ، واحدى كه به معناى نسبت تامهء حكميه است به دست مىآيد . اين نسبت با نسبت ناقصه ، كه معمولًا در طرف محمول يا موضوع واقع مىشود ، از نظر واحد تصورى هيچ تفاوتى ندارد . تنها تفاوت آنها در نقص و تمام است .\r\nعلاوه بر اين ، قضيهء لفظيه قولى است كه محتمل التصديق و الكذب است ، و قضيه معقوله نيز تا حكم به انطباق واقعى بر مادهء نفس الامرى نداشته باشد تصديق نخواهد بود ، زيرا تصديق و تكذيب به معناى حكم به صدق يا حكم به كذب قضيه است ، و اين خود رويدادى است كه پس از تحقق كامل قضيه‌اى معقوله ، كه از نوع ادراك انفعالى است ، در ذهن وقوع مىپذيرد ، و ممكن نيست عين قضيه يا حتى از نظر رتبهء وجودى هم زيست با قضيه باشد ، زيرا تصديق قضيه‌اى ، خود از انقسامات لاحق و از رويدادهاى پسين قضيه است و به تحقق و زيست پيشين قضيه نياز طبيعى و منطقى دارد . و اگر آن طور كه علامه گمان مىكند ، تصديق عين خود قضيهء معقوله باشد ، يك شىء در دو مرتبهء هستى قرار خواهد گرفت ، و اين « تجافى از مرتبه » خواهد بود و تأخر شىء از نفس و تقدم شىء بر نفس به ميان خواهد آمد . و باز چون گفته شد كه تصديق فعلى از افعال نفس است و قضيهء معقوله پديده‌اى انفعالى است ، آيا فعل و انفعال از هر جهت يگانه خواهد شد ؟ اينها مسائلى است كه آقاى علامه ناگزيرند بدان‌ها پاسخ گويند .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n- 5 -\r\nدر روش تحليلى جى . اى . مور ، بنيان‌گذار فلسفه جديد تحليلى ، پرسش‌هاى منطقى به پرسش‌هاى بسته و پرسش‌هاى گشوده تقسيم مىگردد و حدود و تعاريف اشيا و تمايز يك ماهيت از ماهيت ديگر از طريق پرسش‌هاى فرجام يافته و نافرجام كاملًا مشخص و شناسايى مىشود . سرانجام معلوم مىگردد كه چه حقيقتى قابل تعريف است و چه حقيقتى اصلًا قابل تعريف نيست ؛ چه حقيقتى با حقيقت ديگر مساوى است و چه حقيقتى با حقيقت ديگر حدود مشترك دارد يا ندارد .\r\nدر حدود و تعاريف مفاهيم اخلاقى ، مور از اين طريق توانسته است خوب معلوم كند كه خوبى و بدى اخلاقى اصلًا تعريف‌پذير نيست و كسى نمىتواند هيچ معادلهء منطقى را در مورد اين مفاهيم ثابت كند . او مىگويد ، مثلًا اگر بخواهيم ميان خوبى و لذت معادله‌اى منطقى برقرار كنيم ، بايد هر كدام را در قالبى استفهامى قرار دهيم و پرسش‌هاى خود را بدين گونه طرح كنيم :\r\n1 ) آيا  X  خوب است ؟\r\n2 ) آيا  X  لذت بخش است ؟\r\nفرض كنيم پاسخ سؤال دومين را به گونهء فرجام يافته‌اى كه مورد پذيرش پرسش‌كننده است اقامه كنيم و اين پرسش قهراً با شنيدن اين پاسخ بسته و فرجام‌يافته شود . اما آيا پرسش نخستين نيز به همين گونه فرجام يافته خواهد بود ؟ هرگز چنين نيست ، زيرا ما در اين هنگام احساس مىكنيم كه پرسش نخستين هنوز گشوده و نافرجام است و خواستار پاسخ صحيح خود مىباشد ، و همين تفاوت ميان فرجام‌يافتگى و نافرجامى پرسش‌ها نشان‌دهندهء اين است كه گزارهء دوم به هيچ وجه نمىتواند معادله‌اى منطقى براى گزارهء اول باشد . همين عمل را در هر چيز ديگرى كه ممكن است به عنوان معادلهء منطقى خوبى اخلاقى پيشنهاد شود تكرار مىكنيم تا اين‌كه\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nسرانجام مىفهميم كه خوبى اصلًا معادله بردار نيست .\r\nهمين روش تحليل در قضايا را مىتوان براى توضيح بيشتر به صورت ديگرى تفسير كرد . هر دو پرسش مذكور را در نوعى قالب تلفيقى قرار مىدهيم و بدين ترتيب سؤال خود را مطرح مىكنيم :\r\n3 ) فرض كنيم كه بدون ترديد  X  لذت بخش است ، اما آيا  X  خوب است ؟ اين پرسش قطعاً صحيح و خردمندانه است ، و چنين نيست كه صدر و ذيل آن با يكديگر تناقض يا اندك ناسازگارى داشته باشند . اگر به راستى خوبى همان لذت‌بخشى و لذت‌بخشى معادل منطقى خوب بود قضيهء حمليه و قطعيهء صدر با جملهء استفهامى ذيل ناسازگارى داشت و قضيهء صدر پاسخ‌گوى پيشين پرسش خود مىگرديد و بدان گونه مىبود كه پرسش خود را به اين ترتيب طرح كنيم :\r\n4 ) فرض مىكنيم كه بدون ترديد  X  خوب است ، اما آيا  X  به راستى خوب است ؟\r\nبديهى است كه اين پرسش نامفهوم و نابخردانه است و حالت بى ترديدى پيشين با حالت ترديد پسين متناقض است .\r\nو چون قضيهء ( 4 ) مسلماً معادل منطقى قضيهء ( 3 ) نيست ، پس بايد با ضرورت منطقى به اين نتيجه رسيد كه خوبى و لذت نيز معادل يكديگر نيستند ؛ و گرنه قضيهء ( 3 ) مانند قضيهء ( 4 ) نامفهوم و ناخردمندانه مىبود .\r\n- 6 -\r\nاكنون روش تحليلى جى . اى . مور به طور كلى معلوم شد ، ما در اين جا مىخواهيم از اين فرمول تحليلى استفاده و براى علامه و ساير انديشمندان ثابت كنيم كه ، بر خلاف پندار معظم له ، قضيه به لحاظ منطقى با تصديق معادل نيست و هرگز نمىتوان يكى را با ديگرى مبادله كرد ؛ با اين مبادله ، قياس مغالطى آن چنانى تشكيل مىشود . طريقهء عمل اين است كه پرسش‌هاى باز و بستهء خود را هم با حمل اولى ذاتى\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nو هم با حمل شايع صناعى در قالب معادلهء تصديق و قضيه بريزيم تا معلوم كنيم كه آيا اين معادلهء علامه اعتبار منطقى دارد يا نه .\r\nپرسش خود را با حمل اولى ذاتى شروع مىكنيم بدين صورت :\r\n1 ) آيا نفس تصورات ثلاثه ( تصور موضوع ، تصور محمول و تصور نسبت حكميه ) قضيه است ؟\r\n2 ) آيا نفس تصورات ثلاثه تصديق است ؟\r\nمسلم است هر پاسخى به پرسش نخستين بدهيم ، چه مثبت و منفى ، عيناً پاسخ پرسش دوم نخواهد بود ، و اگر به هر طريق پرسش اول را به طور كامل پاسخ‌گويى كنيم و خواستهء آن را به فرجام برسانيم ، تا جايى كه به كلى خاتمه يابد و بسته گردد ، باز هم پرسش دوم پرسش گشوده و نافرجامى است كه به توانِ استفهامى خود باقى مىماند و هم چنان خواستار پاسخ گويى است . و باز عين همين مطلب را مىتوان در قالب مورد نظر ريخت و بدين صورت تنظيم كرد :\r\n3 ) مجموع تصورات ثلاثه ، كه نسبت تامهء حكميه دارد قضيه است ؛ اما آيا مجموع تصورات ثلاثه ، كه نسبت تامهء حكميه دارد تصديق است ؟\r\nباز در اين مورد به طور قطع مىتوان معتقد بود كه اين پرسش هرگز پرسشى خودبسنده در پاسخ‌گويى خود نيست و هيچ گاه نمىتوان حمليهء اول را پاسخ قطعى و پيشين براى پرسش آيندهء خود قرار داد . و بدين طريقِ تفاهمى مىتوان خوب معلوم كرد كه قضيه مفهوماً معادل با تصديق نيست ، بلكه تصديق با سلب اولى ذاتى از قضيه صحت سلب دارد ، و همين صحت سلب دليل بر مغايرت معناى قضيه با معانى تصديق است . در تعاليم اسلامى هم يكى از دلايل مغاير و « اين نه آنى » صحت سلب است .\r\nاز نظر حمل شايع صناعى نيز مىتوانيم همين روش تحليلى را به كار بريم و با اين حمل نيز ثابت كنيم كه مصاديق و افراد قضايا غير از مصاديق و افراد تصديق‌اند . در اين مرحله قضيه‌اى را كه ابن سينا در اين مورد به كار برده - « خلأ موجود است » - يا هر\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nقضيهء ديگرى را كه نسبت تامه دارد ولى مورد تصديق نيست ، به حرف  X  ترجمه و سپس پرسش‌هاى خود را بدين صورت طرح مىكنيم :\r\n4 ) آيا  X  يك قضيه است ؟\r\n5 ) آيا  X  يك علم تصديقى است ؟\r\nواضح است كه پاسخ پرسش 4 هر چه باشد ، چه منفى چه مثبت ، به هيچ وجه به كار پرسش 5 نمىآيد ، و قهراً پرسش 5 هم‌چنان گشوده و به قوت خود باقى است . در اين‌جا هم دو پرسش را مىتوان در يك جملهء حملى و يك جملهء استفهامى قرار داد بدين طريق :\r\n4 )  X  يك قضيه است ، اما آيا  X  يك علم تصديقى است ؟\r\nبه طورى كه بداهتاً مشاهده مىشود ، اين پرسش پاسخ‌گوى خود نيست و نمىتوان جملهء حمليه را پاسخ پيشين براى پرسش بعدى آن قرار داد و سؤال را جمله‌اى ناموزون و بى مورد محسوب كرد . و اين خود دليل قاطعى است كه قضيه با حمل شايع صناعى نيز به كلى از علم تصديقى جدا و متمايز است و هيچ معادلهء منطقى ميان قضيه و تصديق وجود ندارد . اگر به راستى قضيه عيناً همان علم تصديقى مىبود ، گزارهء 6 بدين ترتيب قابل تغيير محتوا مىشد :\r\n7 )  X  يك علم تصديقى است ، اما آيا  X  يك علم تصديقى است ؟\r\nو اين هرگز پرسش خردمندانه‌اى نخواهد بود ، در حالى كه پرسش 6 كاملًا معقول و خردمندانه است .\r\n- 7 -\r\nحال كه معلوم شد علم تصديقى غير از قضيهء معقوله است ، هنگام آن است كه بازگرديم به بررسى شكل قياسى كه علامه براى بىاعتبار كردن موجبهء سالبة المحمول به كار برده است . ما معتقديم كه علامه مغالطه‌اى از نوع « وضع ما ليس بعلة علة »\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nمرتكب شده‌اند و قياسى را بدان ترتيب مخصوصى كه ما تقرير كرديم به نظم آورده‌اند ، و خود و پيرامون خود را در تنگناى نابسامانى انديشه قرار داده‌اند . به گفتهء خودشان ، علاقهء علم تصديقى تام بالفعل را علت انكار موجبهء سالبة المحمول قرار داده‌اند ، در حالى كه به دلايل فوق ثابت گرديد كه علم تصديقى رفعاً و وضعاً به هيچ وجه دخالتى در تشكيل هيچ قضيه‌اى از جمله قضيهء موجبهء سالبة المحمول ندارد و دلايل معظم له در اين زمينه عليل است و تسليت قاطعى بر مطلوبشان ندارد . اكنون به بازسازى قياس مزبور مىپردازيم تا اين اشتباه به كلى از ميان برداشته شود :\r\n1 ) موجبهء سالبهء تركيبى از تصور يك موضوع بسيط تصورى و تصور يك محمول سلبى تركيبى و تصور يك نسبت حكميه ميان موضوع بسيط تصورى و محمول سلبى تركيبى است .\r\n2 ) هر چيزى كه تركيبى از اين تصورات ثلاثه است قضيهء تامه‌اى است كه اعتبار منطقى دارد .\r\n3 ) پس موجبهء سالبة المحمول قضيهء تامه‌اى است كه اعتبار منطقى دارد .\r\nبراى مزيد فايده و نقض هرچه بيشتر فرآورده‌هاى ذهنى علامه اين مطلب نيز اضافه مىگردد كه از نظر نسبت حكميه يا ، به گفتهء علامه ، علم تصديقى هيچ تفاوتى ميان نسبت ناقصه يا علم تصديقى تضمينى از يك سوى ، و نسبت تامه يا علم تصديقى بالفعل كامل از سوى ديگر نيست . نسبت ناقصه مانند « انسان فيلسوف » ، « مرد خردمند » يا « ايران نو » است . حال اگر همين نسبت‌هاى ناقصه را موضوع يا محمول قضيه قرار دهيم ، به نظر معظم له چگونه مىتوان تصديقى فعلى اما تضمينى را موضوع يا محمول تصديق فعلى ديگرى كه مفاد كل قضيه است قرار داد و از آن يك قضيهء كامل تام بالفعل ساخت ؟ در صورتى كه گفته‌اند « حكم الأمثال فيما يجوز و ما لا يجوز واحد » . اگر ممكن نيست كه هيچ نسبت حكمى يكى از اركان قضيه باشد و تمام اركان قضيه بايد خالى از نسبت حكميه يا تصديق فعلى باشند ، پس چگونه\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nنسبت‌هاى ناقصه دائماً محمول يا موضوع قضاياى متعارف واقع مىشوند ؟ تصور نمىكنيم كه علامه پاسخى براى اين پرسش داشته باشند !\r\nاز اين مطلب هم كه صرف نظر كنيم اين پرسش به ميان مىآيد كه چگونه علامه به مقتضاى اصول و تعليمات اوليهء منطق ناگزيرند بپذيرند كه « سلب سلب » دلالت بر اثبات دارد ، يعنى سلب قضيهء سالبهء محصله‌اى به معنا و مدلول ايجاب است ، اما هنگامى كه به ايجاب قضيهء سالبهء محصله‌اى مىرسند از قبول آن سرپيچى مىكنند و نمىخواهند اين حقيقت را بپذيرند كه از نظر علم تصديقى كامل بالفعل ، هيچ تفاوتى ميان سلب قضيهء سالبه و ايجاب قضيهء سالبه وجود ندارد . ايجاب و سلب همان ايقاع و انتزاع است كه علم تصديقى كامل بالفعل را به وجود مىآورد ؛ و اگر معظم له « قضيهء سالبهء سالبة المحمول » را ، كه همان « سلب السلب » است ، بپذيرند ، ناگزيرند موجبهء سالبة المحمول را نيز قبول فرمايند . و اگر هم قرار باشد كه موجبهء سالبة المحمول را به دلايل ناموزون خود مردود و بى اعتبار اعلام فرمايند ، بايد به همان دلايل عيناً قانون منطقى « سلب السلب » را هم ، كه صورت منطقى آن سالبة المحمول است ، مردود و نادرست بدانند . چطور مىتوان باور كرد كه ، بنا بر ادبيات تازى ، « باء » ايشان عامل جر باشد اما « باء » ما عامل جر نباشد . اگر باء از حروف جر است ، همه جا چنين است ؛ و اگر نيست ، در هيچ كجا چنين نيست .\r\nاين بخش اساسى و زيربنايى مقالهء علامه بود كه لازم افتاد به تفصيل و با استناد به سخنان فلاسفهء مشهور اسلامى بدان پاسخ داده شود ؛ اما در مراحل ديگر معظم له تفريعات و حواشى كوتاهى بر نظريات نگارنده آورده‌اند كه هم اكنون مهمات آنها را بررسى مىكنيم .\r\n- 8 -\r\nعلامهء معظم در نكته‌سنجىهاى خود بدين گونه مناقشه در مثال كرده‌اند :\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nايشان [ نگارنده 
  ] براى سالبهء محصله « انسان درخت آلبالو نيست » را مثال مىزنند و پس از گذاشتن علامت استفهام روى اين قضيه ، عمل آزمايش انجام داده و محصول آزمايش را ، كه قاعدهء موجبهء سالبة المحمول بايد باشد ، اين قضيه نشان مىدهند :\r\n« راست است كه انسان درخت آلبالو نيست » . در صورتى كه اولًا ، قضيهء سالبهء محصله مفروضه در اين قضيه موضوع قرار گرفته ، نه محمول . « انسان درخت آلبالو نيست » موضوع ، « راست است » مىباشد ؛ و ثانياً ، به واسطهء وقوع لفظ « كه » به اصطلاح ادبى تأويل به مصدر شده و مفهوم تصور پيدا كرده است . و مفهوم « كه انسان درخت آلبالو نيست » مفهومى است تصورى ، نه تصديقى . . . . « 1 »\r\nمنطق به ما اين گونه تعليم داده كه قاعدهء محمول طبيعى اين است كه هر مفهومى كه عمومىتر و فراگيرتر است طبيعتاً محمول واقع مىشود ، زيرا معناى شمول و فراگيرى همين دربرگيرى است كه تعبير ديگرى از حمل و اشتمال است . و اين قاعده به هنگامى حكم‌فرماست كه حالت ترديد و استفهامى در ميان نباشد . اما اگر احياناً حالت ترديد و پرسش در نهاد قضيه وجود داشته باشد و قضيه با علامت پرسش طرح و مورد سؤال واقع گردد ، سازمان درون مرزى قضيه قهراً تغيير مىيابد بدون اين‌كه كوچك‌ترين تغيير و رويدادى در معناى قضيه و موضوع و محمول حقيقى آن به وقوع پيوندد . در هنگام ترديد و استفهام طبيعتاً چيزى كه مجهول است محمول و شيئى كه معلوم و شناخته شدهء پرسش كننده است موضوع قضيه واقع مىشود .\r\nمثلًا اگر بدانيم كه « احمد » كيست و هويتش چيست اما بالفرض ندانيم كه حرفه و تخصصش چه مىباشد ، سؤال خود را بدين گونه طرح مىكنيم : « آيا احمد طبيب است ؟ » اما اگر مجهول ما هويت و نام « احمد » باشد ، در حالى كه حرفه و تخصص شخص مجهول الهويه‌اى را بدانيم كه طبابت است ، آن گاه سؤال خود را بدين گونه القا\r\n\r\n\r\n","description":"","footnote":"\r\n( 1 ) . بررسىهاى اسلامى ، چاپ قم . . .\r\n","page_name":" 108 ","page_number":108},
  {"content":"\r\n\r\nمىكنيم : « آيا طبيب احمد است ؟ » در اين جا « طبيب » با اين كه فراگيرتر است ، موضوع واقع شده ، نه محمول . گاهى هم اين معيارها تداخل و تزاحم مىكنند و مفهومى كه معلوم است و بايد موضوع قرار مىگيرد و گاهى هم وضع با طبع وفق نمىدهد و محمول بالطبع به ملاحظهء معلوميت موضوع واقع مىگردد . اما در همه حال حمل به معناى اتحاد و وحدت است و ناظر به اين كه دو شىء متغاير با يكديگر در مفهوم يا در وجود يگانه‌اند . در هر حال ، حمل به معناى « اين همانى » است كه پيوند و يگانگى را مىفهماند .\r\nحاج ملاهادى سبزوارى در اول طبيعيات شرح منظومه اين مبادلهء ميان موضوع و محمول را بدين طريق بيان مىكنند :\r\nاگر كسى بگويد « چگونه ممكن است كه جسم در عداد اعراض ذاتيه موضوع ( وجود ) باشد اما قضيه و مسئله به صورت « جسم موجود است » تنظيم گردد ، و اين بدان معناست كه موضوع محمول و محمول موضوع واقع شده است ؟ » پاسخ اين است : واقعيت منطقى صورت مسئله ، « موجود جسم است » مىباشد به خصوص بر مبناى اصالت وجود و اعتبارى بودن ماهيات . . . . « 1 »\r\nمقصود اين است كه به طور مستند معلوم گردد كه اصولًا مبادلهء ميان موضوع و محمول قضيه امرى متداول است و نبايد جاى هيچ بهانه و نگرانى براى علامه باشد .\r\nاما در مثال مورد انتقاد آقاى علامه كه فرموده‌اند در قضيهء « راست است كه انسان درخت آلبالو نيست » مفهوم « راست » محمول و « انسان درخت آلبالو نيست » موضوع است ، و اين ديگر قضيهء سالبة المحمول نيست بلكه قضيهء موجبهء سالبة الموضوع است ما هم بايد مانند حاج ملاهادى سبزوارى در پاسخ ايشان عرض كنيم كه صورت واقعى اين قضيه همان گونه است كه ما تنظيم كرده‌ايم و تشكيل داده‌ايم و غير از آن\r\n\r\n\r\n","description":"","footnote":"\r\n( 1 ) . ملاهادى سبزوارى ، شرح منظومه ، طبيعيات ، مقصد چهارم ، ص 201 ، چاپ ناصرى\r\n","page_name":" 109 ","page_number":109},
  {"content":"\r\n\r\nهم نيست ، و در اين صورت منطقى ، مفهوم « راست است » موضوع حقيقى است ، و « انسان درخت آلبالو نيست » از عوارض ذاتىِ ( آن هم عرض در باب ايساغوجى ) راستى است و به همين جهت محمول حقيقى براى موضوع خود قرار گرفته است . اما چون مفهوم « راستى » ، مانند مفهوم وجود ، خاصيت فراگيرى دارد ، قهراً در تفاهم عرفى و غير اصطلاحى محمول قرار مىگيرد و همانطور كه علامه فرموده‌اند ، صورت متداول و متعارف آن « انسان درخت آلبالو نيست راست است » مىباشد ؛ اما به خاطر اين كه صورت حقيقى و فنى قضيهء موجبهء سالبة المحمول را به طور مشهود ارائه دهيم ، شكل متعارف آن را به شكل حقيقى تبديل كرديم و به درستى نوشتيم كه موجبهء سالبة المحمول مانند اين است كه بگوييم « راست است كه انسان درخت آلبالو نيست » .\r\n- 9 -\r\nدر آخر گويى علامهء معظم از پىجويىهاى سرسختانهء نگارنده به تنگ آمده و خويشتن را از روال اصيل پژوهندگى اسلامى دور كرده و صراحتاً به يكى از نابسامانىهاى فكرى رأى مثبت داده‌اند . ايشان گفته‌اند كه منطق عيناً به همان معنا و توان كه مىگويد « ابوالعلاء معرى ، متفكر و شاعر عرب ، نابيناست » ، مىگويد « كوه دماوند نابيناست » يا « عالى قاپوى اصفهان بىچشم و ابروست » . علامه در اين موضوع چنين سخن‌پردازى كرده‌اند :\r\n[ اين 
  ] يكى از مسائل غير قابل ترديد فلسفه است كه هيچ امر مفروض از نقيضين خارج نيست ؛ مثلًا هر امر مفروض يا انسان است يا لاانسان ، يا حجر است يا لاحجر ، و همچنين . بنابراين ، اگر درخت آلبالو بر انسان صدق نكند ، بالضروره انسان غير درخت آلبالو خواهد بود . كوه دماوند اگر بينا نباشد ، بالضروره غير بينا خواهد بود .\r\nعالى قاپوى اصفهان اگر داراى چشم و ابرو نباشد ، بالضروره نقيضش بر آن صادق\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nخواهد بود . . . . « 1 »\r\nهمه مىدانيم كه تقابل سلب و ايجاب گاهى در قضاياست و گاهى در مفاهيم فردى و تصورى است . رفع « انسان » « لاانسان » است و نقيض « بينايى » « نابينايى » است . تقابل سلب و ايجاب يا تقابل نقيض در مفهوم تصورى به هيچ وجه قابل مقايسه و ارتباط با قضيه يا موضوعى كه در قضيهء سلبى يا ايجابى واقع است نمىباشد . در قضايا تقابل سلب و ايجاب ميان دو قضيه است كه در جدول تقابل در بيشتر منطق‌هاى اسلامى و غير اسلامى نشان داده شده . حال كه تفاوت ميان اين دو نوع تناقض كاملًا شناسايى گرديد ، بايد توجه كرد كه ميان بينايى و نابينايى و انسان و لاانسان ، سلب و ايجاب و تفاوت تصورى است . در اين گونه مفاهيم تصورى اصلًا تقابل عدم و ملكه فرض نمىشود ، زيرا اين مفاهيم داراى نسبت تامهء حكميه نيستند كه توارد بر موضوع واحد كنند . شرايط هشت گانه يا نه گانهء تناقض ميان دو قضيه است و ناظر بر تناقض در مفاهيم تصورى نيست . اما « كوه دماوند بيناست » و « كوه دماوند نابيناست » يا « عالى قاپوى اصفهان بى چشم و ابروست » و « عالى قاپوى اصفهان بىچشم و ابرو نيست » ، بر خلاف پندار علامه ، هرگز متناقضين نيستند ، زيرا هر دو قضيه كاذب‌اند و ارتفاع هر دو صادق است و اگر به گفتهء علامه ، اينها متناقضين بودند ، از كذب هر كدام صدق ديگر لازم مىآمد و از صدق هر كدام كذب ديگر ثابت مىگرديد . پاسخ اين سخن علامه كه اگر كوه دماوند بينا نباشد ، بالضروره غير بينا خواهد بود ، اين است كه كوه دماوند نه بيناست نه نابينا ، زيرا هر چند خود بينايى و نابينايى با تناقض تصورى متناقضين‌اند ، اما بينايى در كوه دماوند و نابينايى در كوه دماوند ، كه به صورت دو قضيه در دو نسبت تامه قالب ريزى شده ، ديگر تناقض ندارند و تقابل آنها به تقابل « عدم و ملكه » تغيير پيدا مىكند ، و همين كه از تقابل سلب و ايجاب به تقابل عدم و\r\n\r\n\r\n","description":"","footnote":"\r\n( 1 ) . همان\r\n","page_name":" 111 ","page_number":111},
  {"content":"\r\n\r\nملكه تغيير شكل يافت ، ديگر آن ضرورتى كه علامه ادعا فرموده‌اند وجود ندارد .\r\nاگر علامه قدرى توجه مىفرمودند و ميان اين دو نوع سلب و ايجاب ، تفاوتى را كه در منطق وجود دارد شناسايى مىكردند ، اين اشتباه و نابسامانى در ذهنشان پديد نمىآمد . به علاوه ، لازمهء اين سخن علامه اين است كه اصولًا تفاوت ميان تقابل سلب و ايجاب و تقابل عدم و ملكه را به كلى منكر شويم و نظام انواع تقابل را به كلى واژگون سازيم و قواعد علمى و فلسفى را تنها به خاطر اين نابسامانىهاى فكرى ناديده انگاريم . به راستى براى نگارنده شگفت آور است كه چگونه علامه توانسته‌اند به صراحت بگويند كه « كوه دماوند نابيناست » . يا « عالى قاپوى اصفهان بى چشم و ابروست » . قضايايى صادق‌اند و تفاوت تقابل سلب و ايجاب با تقابل عدم و ملكه را اصلًا به حساب نياورند ؟ ! « 1 »\r\nمهدى حائرى يزدى\r\n\r\n\r\n","description":"","footnote":"\r\n( 1 ) . اين پاسخ مرحوم استاد حائرى ، چند سال پس از نشر بحث علامه طباطبائى تهيه شده و متأسفانه به دست علامه نرسيد تا از توضيحات مجدد ايشان بهره‌مند شويم . و اى كاش اين مباحثه علمى - فلسفى دو استاد بزرگوار ادامه مىيافت تا اكنون همگان از آن بهره‌مند مىشدند . . . ( خسروشاهى )\r\n","page_name":" 112 ","page_number":112},
  {"content":"\r\n\r\n\r\nاصالت وجود و هدف حيات\r\nالسلام عليكم - نامهء شريف زيارت شد . مرقوم فرموده بوديد كه در شيراز سؤالاتى در زمينهء فلسفهء الهى از بنده نموده‌ايد و بنده وعده دادم كه كتباً جواب آنها را به عرض برسانم و تاكنون از جواب‌ها خبرى نشده ، يعنى عرض بنده اين بود كه جناب عالى سؤالات را كتباً ارسال داريد تا جواب كتبى ارسال شود و تاكنون چيزى از سؤالات نرسيده تا جواب نوشته شود . در عين حال اگر قصورى از ناحيهء بنده شده ، معذرت مىخواهم .\r\nاينك سؤالات و اجوبهء آنها ، با اين همه بايد توجه داشت كه اين مسائل اطراف و جوانب بسيار دارد كه استيفاى بحث در آنها نامه‌اى اقلًا داراى پنجاه و شصت صفحه مىخواهد و بنده بر اثر كسالت اعصابى شديد كه پس از مراجعت از شيراز گرفتار آن شده‌ام و از خطم معلوم است ، قدرت آن را ندارم . فعلًا به‌طور اختصار جواب آنها را مىنويسم ، اگر اشكالاتى در خود جواب‌ها پيش آيد ، لطفاً بفرستيد ولى تدريجاً مثلًا دو اشكال سه اشكال كه جواب كتبى آنها براى بنده ميسور باشد ، بسيار متشكرم .\r\nسؤال اول : فلسفهء اصالت الوجودى ملاصدرا ( صدرالمتألهين ) با فلسفهء وحدت وجودى هندو و صوفى چه فرقى دارد ؟\r\nجواب : فلسفه ناميدن بحث‌هاى الهى كه هندو و متصوفه دارند غلط مشهورى است . فنّ هندو و متصوفه فنّ عرفان است نه فلسفه ، زيرا علوم با تمايز موضوعاتشان\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nمتمايز مىشوند . موضوع فلسفهء الهى مطلق موجود است ، اعم از واجب و ممكن و از خواص و عوارض مطلق موجوديت بحث مىكند و موضوع عرفان حقيقت حق ( خدا ) است و از تجليّات و تعيّنات او بحث مىكند ، و فرق اين دو فن در مسئلهء وجود اصيل اين است كه به نظر فيلسوف حقيقت وجود حقيقى است وسيع و صاحب مراتب مختلفه مانند مراتب مختلفهء نور و هر موجودى اعم از واجب و ممكن حقيقتاً بهره‌اى از حقيقت وجود دارد ولى حقيقت وجود به نظر عارف يك واحد شخصى است منحصر به واجب و غيرواجب از ممكنات موجودند مجازاً نه حقيقتاً و مظهر وجود واجبى هستند نه مستقل در وجود و داراى حقيقت وجود ( و معناى وحدت وجود اين است نه اين‌كه همه چيز خداست و خدا همه چيزِ همه چيز ) .\r\nسؤال دوم : در فلسفهء اصالت وجودى آورده شده است كه موجودات هستى ناقض و خداوند هستى كامل است . ضمناً در احاديث و قرآن آمده است كه خداوند بود و همه چيز نبود ، چگونه از هيچ‌چيز هستى ناقص به وجود آمد ؟ منظور از هستى ناقص چيست ؟ واقعيت چيستى اين هستى ناقص چيست ؟\r\nجواب : اين مسئله در فلسفه از فروعات بحث علت و معلول است . طبق براهين فلسفى هر موجود ممكن در وجود خود احتياج به علت دارد و اگر علتش ممكن باشد ، آن نيز احتياج به علت دارد . سلسلهء علل هر چه باشد بالاخره بايد به علتى برسد كه فىنفسه موجود بوده ، احتياج به علت خارج از خود نداشته باشد ؛ يعنى واجب‌الوجود بوده ، هيچ گونه احتياج به‌غير نداشته ، از هر جهت تام و كامل باشد ، زيرا اگر سلسلهء معلولات به واجب‌الوجود نرسد ، موجود ممكن مفروض‌الوجود موجود نخواهد شد و اين خلاف فرض است . پس واجب‌الوجود است كه از هر جهت بىنياز از علت بوده و تام و كامل و علت هر موجود ممكن است بلاواسطه يا مع‌الواسطه .\r\nو از طرف ديگر ، احتياج وجودى كه موجود ممكن به علت دارد ، در حد ذاتش\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nبايد باشد ، زيرا اگر خارج از ذات و زايد بر ذاتش باشد ، در حد ذات محتاج نبوده و واجب‌الوجود خواهد بود ، درحالى كه ممكن‌الوجود فرض شده و اين خلاف فرض است . پس وجود ممكن عين احتياج مىباشد و نقص لازم احتياج است ، زيرا محتاج اگر ناقص نبود تام و كامل بود و احتياجى نداشت و معناى نقصِ ممكن اين است كه هيچ‌گونه استقلال وجودى ندارد . اگر موجودات با علت موجود است و اگر از علت صرف‌نظر شود باطل و معدوم و هيچ است . فىالمثل نسبت معلول به علت ( ممكن به واجب ) مانند نسبت معناى حرفى است به اسم اگر گفتيم از تهران تا شيراز فلان مقدار راه است لفظ « از » يا تهران « از تهران » معناى معقولى مىدهد و تنها « از » مفهومى ندارد .\r\nو اما اين‌كه گفته شده « خداوند بود و هيچ‌چيز نبود » الخ ، معناى آن نه اين است كه زمان ثابت و بىنهايتى هست كه در طرف اول آن ( جانب ازل ) جز خدا چيز ديگرى ( مخلوقات ) نبودند و در طرف آخر آن ( جانب ابد ) مخلوقات به وجود آمدند ، زيرا در اين صورت زمان در وجود خود احتياج به خدا نخواهد داشت و در مقابل خدا واجب‌الوجود ديگرى خواهد بود با اين‌كه زمان نيز مانند ديگر ممكنات مخلوق خداست پس زمان نيز روى ساير مخلوقات بايد باشد در اين صورت عالم هستى همان خدا ( اعم از زمان و غيرزمان ) و مجموع زمان و غير زمان وجود خدا از قبيل بعديت معلول از علت ( توقف وجودى ) و خداوند نه خودش زمانى و منطق به زمان است و نه فعل او مجرى ( زمان و غيرزمان ) زمانى مىباشند .\r\nو شاهد اين مطلب اين كه بعضى از احاديث كه اين مطلب را ذكر مىفرمايد اين طور است : « كان‌اللَّه و لم يكن معه شيء و هو الآن كما كان » .\r\nو اما اين‌كه چگونه از هيچ چيز هستى ناقص به وجود آمد ؟ معناى اين مطلب فلسفى نه اين است كه عدم مادهء هستى ممكن مىباشد و خداوند مقدارى از عدم را برداشته از آن هستى ممكن ساخت چنان كه مثلًا زرگر مقدارى از طلا را برداشته ، آن را گوشواره و النگو مىسازد ، زيرا عدم بطلان و لاشىء است و محال است لاشىء و\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nشىء بشود ، بلكه معنايش اين است كه چون ممكنات در حد ذاتشان احتياج به علت داشته ، عين احتياج هستند ، به حكم عقل در حد ذاتشان عدم است به خلاف خداوند كه در حدّ ذات خود حاجت به‌غير ( علت ) ندارد و عين وجود است ، پس خدا بود و هيچ چيز نبود و لايزال همين‌طور است .\r\nسؤال سوم : چگونه خداوند ساكن غير متغيّر ما فوق جسم بدون زمان و مكان موجودات متغيّره در محدودهء زمان و مكان به وجود آورد ؟\r\nجواب : مسئلهء ربط حادث به قديم است . بايد توجه داشت كه تغيّر در تغيّر خود ثابت است و اگر در تغيّر خود متغيّر بود به ثابت تبديل مىشد . موجودات مادّيه كه متغيّر و حادث زمانى آنها هستند حركت جوهرى دارند و با وجودى سيال موجودند و سيال در سيلان خود ثابت مىباشد و از اين راه موجود متغير به علت ثابت مىتواند ارتباط داشته باشد . توضيح كامل اين مطلب را كه بسيار وسيع است از فلسفهء صدرالمتألهين بايد به دست آورد ، يك نامه گنجايش آن را ندارد .\r\nسؤال چهارم : اگر نيروى خلقت ( خالق بودن ) جزء ذات خداوند است پس چرا خلقت ابتدا دارد ؟ و اگر جزء ذات نيست ، خداوند چگونه آن را كسب كرد ؟ و رابطهء خداوند با اين صفت چگونه است ؟\r\nجواب : تعبير جزء ذات ، تعبير ناصوابى است اگر خداوند جزء ذات داشت كل ذواجزا مىشد و هر كلى به اجزاى خود احتياج دارد و فرض احتياج در ذات خداوند كه هر احتياج با او رفع مىشود فرضى است محال .\r\nاگر مراد از نيروى خلقت مبدأ و سرچشمهء ايجاد بودن باشد ، منطبق مىشود به صفت قدرت و قدرت عين ذات است و منافاتى با ابتدا داشتن خلقت ندارد ، زيرا چنان كه در جواب 2 ذكر شد ، خلقت عبارت از مجموع زمان و غيرزمان است و چنين مجموعى نمىشود ابتداى زمانى فرض نمود . اگر ابتدايى فرض شود ، همان اول صادر و اول ما خلق‌اللَّه بود .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nو اگر مراد صفت خلقت باشد ، صفت فعل و خارج از ذات خداوندى خواهد بود ، زيرا اتصاف به صفت خالقيت متوقف است بر تحقق مخلوق كه حادث مىباشد و مجرد فرض ذات اين صفت را اثبات نمىكند و صفات فعل با توضيح كاملى كه در فلسفه داده شده ، از مقام فعل ( ايجاد ) انتزاع مىشود نه از مقام ذات .\r\nسؤال پنجم : گفته مىشود : خداوند ( از هر لحاظ ) از همه چيز بزرگ‌تر است . اگر موجودات هستى جز خدا داشته باشند ، پس هستى آنها و صفات زايد بر هستى آنها به‌علاوهء خود خدا از خود بزرگ‌تر خواهد بود .\r\nجواب : طبق براهين فلسفى ، وجود واجب ، وجودى است كه هيچ‌گونه قيد و شرط ندارد و نامحدود و بىنهايت مىباشد و چنين وجودى صرف خواهد بود و صرف شىء تكرار و عدد برنمىدارد و جزء عدد نمىشود ، بنابراين هر دومى برايش فرض شود همين خودش خواهد بود . ديگر معنا ندارد كه بگوييم هستى واجب به‌علاوهء فلان هستى ديگر .\r\nگذشته از اين ، صفات زايد بر هستى موجودات كه در اشكال فرض شده ، صفات عدمى خواهد بود و صفات عدمى معنا ندارد با هستى جمع شوند يا گفته شود هستى واجب به‌علاوه صفات زايد بر هستى موجودات در نتيجهء اين جمع ( هستى واجب + / هستىهاى موجودات + / صفات زائده بر هستى بر آنها بزرگ‌تر از واجب ) صورت جمعى است غلط .\r\nسؤال ششم : هدف از حيات چيست ؟ اگر تكامل است آيا اين تكامل متوقف مىشود يا در بىنهايت به خدا تبديل مىشود ؟ و اگر متوقف مىشود مگر نه زندگى يك‌نواخت غيرقابل تحمل است پس چگونه انسان تا ابد به صورت يك‌نواخت در بهشت زندگى مىكند ؟ ضمن همين موضوع متوجه افراد واقع در جهنم نيز مىشود چون سرانجام بر اثر عادت رنج عذاب را درك نمىكنند . ضمناً منظور از تكامل چيست ؟ اين تكامل چه فايده‌اى براى خدا دارد ؟ اگر فايده‌اى ندارد ، چرا خداوند\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nكارى بيهوده انجام مىدهد ؟\r\nجواب : هدف وجود آخرين كمالى است كه موجود به آن مىرسد و اين تكامل و استكمال به نظر فيلسوف متوقف مىشود والّا از حدود امكان بيرون نمىرود و اما اين‌كه در اين صورت زندگى جاويد اهل بهشت به صورت يك‌نواخت مىافتد و زندگى يك‌نواخت قابل تحمل نيست ، سخنى است بىدليل ، زيرا دليلى نداريم بر اين‌كه نظام نشئهء آخرت همان نظامى است كه در نشئهء دنيا مىبينيم زندگى انسان در اين نشئه ، هزارگونه عوارض از مرگ و مير و صحت و مرض و جوانى و پيرى گرسنگى و تشنگى و غيراينها را دارد كه هيچ‌يك از آنها در زندگى بهشتى نيست و نظير اين سخن را در زندگى جهنمى و عادت كردنش به رنج و عذاب مىتوان گفت .\r\nبه نظر برهانى فلسفه فعل بىغايت و كار بىهدف محال است و چون خداوند كمال مطلق است هدف خارج از ذات كه ممكن او باشد ندارد هدف او در فعلش ذات مقدس او مىباشد چون ذات فياضى است فيض مىدهد . آرى فعل او غايت دارد و آن كمالى است كه فعل را به آن مىرساند .\r\nسؤال هفتم : دليل استقلال روح چيست ؟ رابطهء روح و بدن چگونه است ؟ تأثير متقابل روح و بدن چگونه است ؟\r\nجواب : دليل استقلال روح بر اين معناست كه در فلسفه براى تجرد نفس اقامه كرده‌اند .\r\nرابطهء نفس و بدن همان تعلق تدبيرى است كه نفس به بدن دارد ، نفس در ذات خود مجرد و از جهت فعل متعلق به بدن است كه با قوا و ادوات بدنى كارهايى انجام داده و به حركت جوهرى خود ادامه داده ، متوجه سرمنزل كمالى خود مىشود .\r\nو اما تأثير متقابل نفس و بدن ( اگر اين تغيير درست باشد ، زيرا بدن مادهء نفس است فعلًا و كار ماده تأثر و استعداد است نه تأثير و فاعليت ) ؛ بدن در حركت‌هاى وجودى خود براى نفس استعدادهاى كمالى گوناگون تهيه مىكند و نفس بدن را با فعليت خود\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nنگاه مىدارد . در تفصيل اين سه مسئله به علم نفس بايد مراجعه نمود .\r\nسؤال هشتم : عده‌اى از فلاسفهء غربى مثلًا « بويد » كه در دانشگاه پهلوى [ شيراز 
  ] تدريس مىكند ، معتقدند كه اين مفهوم خداوند كه اسلام به آن معتقد است و شما هم در كتاب شيعه معرفى كرده‌ايد ، « خداوند به عنوان سرچشمهء همه چيز ، از مفهوم خوب افلاطون به عنوان سرچشمهء همه‌چيز گرفته شده است » آيا شما گفتار ايشان را تأييد مىكنيد يا نه ؟ و اگر نه از نظر شما فرق مفهوم خداوند در اسلام و مفهوم خوب در فلسفهء افلاطون چيست ؟\r\nجواب : خوب بود كه مفهوم كلمهء « خوب » را از ايشان سؤال مىكرديد تا بحث روى آن قرار مىگرفت . در فلسفهء اسلامى ما ، خوبى چيزى خير بودن آن است و خير بودن چيزى مطلوب بالذات بودن آن است ؛ مثلًا وقتى كه ما بيمار مىشويم نزد طبيب مىرويم براى گرفتن نسخهء دوا ، و نسخه مىگيريم براى گرفتن دوا ، و دوا مىگيريم براى خوردن دوا ، و دوا مىخوريم براى صحت بدن ، و صحت را مىخواهيم براى خودش نه براى چيز ديگر . مثلًا در اين مثال صحت مطلوب بالذات است و خير و مقدمات ديگر مطلوب بالغير هستند و نافع ، بنابراين هر موجودى كه از جهتى مطلوب بالذات باشد از آن جهت خير است و وجود و كمال وجودى براى موجود خير است و از اين‌جا معلوم مىشود كه ذات مقدس خداوندى خير محض است ، چون وجود محض و كمال محض است .\r\nآنچه اسلام اثبات مىكند موجودى است علىالاطلاق كه هر صفت كمالى را مانند حيات و علم و قدرت و خيريت علىالاطلاق و به‌طور فناناپذير دارد و هر موجود ديگر مفروض رشحه‌اى از رشحات اوست و مفهوم سرچشمهء همه چيز لازمهء قدرت و خلاقيت اوست نه لازمهء خوب بودن او و در فلسفه آنچه اعتبار دارد برهان است ، نه شخصيت رجال و صاحبان اقوال و در اين مرحله افلاطون و ارسطو و غير آنها پيش ما مساوى هستند .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n\r\nمسئلهء « استحقاق » چيست ؟\r\nدربارهء اين بحث :\r\nسؤالى در چهار صفحهء بزرگ دربارهء تناسخ و عود ارواح به محضر استاد علامه رسيده بود كه در اين‌جا ، خلاصهء آن سؤال به شكل بهترى مطرح مىگردد و سپس پاسخ استاد نقل مىشود . خسروشاهى\r\nدر جلد اول ترجمهء تفسيرالميزان از بحث « جبر و تفويض » و چگونگى تعيين « مقدرات » استفاده كردم ، ولى نمىدانم چرا افكار مدفون در ذهن من ، دوباره زنده شد . . . و به ناچار دست به دامن آن استاد بزرگوار مىشوم تا پاسخ شافى و كافى به دست آورم .\r\nبيست سال پيش در تبريز ، در يك محفل ادبى ، يكى از دوستان كه بزرگ‌تر از ما بود ، ضمن بحث دربارهء جبر و تفويض و چگونگى تعيين مقدرات بشر مىگفت :\r\nانسان هشتاد تا صد مرتبه به اين دنيا مىآيد و مىرود ، البته نه به صورت جماد و نبات و حيوان ، بلكه به صورت انسان ، تا مقدراتش از روى پروندهء اعمال قبلى ، تعيين گردد ، و گرنه صحيح نبود كه بشر را يك مرتبه به كرهء خاكى بياورند و اين همه رنج و زحمت را متحمل گردد . . . انسان يك بار كه ( در قضيهء آدم ) مرتكب گناه شد و به زمين منتقل گرديد ، از دنيا رفت و دوباره برگردانده شد تا مطابق اعمال قبلى ، با او رفتار شود و هم‌چنان اين وضع ادامه مىيابد تا هشتاد يا صد مرتبه . . . و هر دفعه يك بار جاهل ،\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nيك بار عالم ، يك دفعه حاكم ، يك دفعه محكوم ، يك بار مريض يك بار سالم ، يك بار زشت ، يك بار زيبا . . . و پس از طى مراحل و امتحانات ، استحقاق كامل ، به آنچه بايد ، پيدا مىكند و روى همين اصل ، همان‌طور كه قرآن مىفرمايد هيچ كس در روز قيامت به پروندهء اعمال خود اعتراض نخواهد كرد . . . و اصولًا اگر غير از اين بود ، عين ظلم بود كه يكى پيغمبر باشد و ديگر شمر ، يكى صالح باشد و يكى قاتل . . . .\r\nاين خلاصهء بيان دوست ما دربارهء موضوع « استحقاق » بود .\r\nموضوع دوم كه دوست ما مطرح مىكرد اين بود كه : « آدم » فقط يك انسان مانند من و شما نبود ، بلكه موجودى كلى بود و شامل تمام افراد بشرى . . . يعنى تمام افراد از نخستين تا آخرين فرد بشرى همراه آدم بودند . مانند يك خوشهء انگور كه شامل دانه‌هاى زيادى است . . . و چون نافرمانى كرديم ، همهء ما را از بهشت بيرون كردند و اگر « آدم » فقط يك فرد بود ، افراد ديگر چه گناهى دارند كه بايد روى زمين باشند ؟ علاوه بر اين ، خداوند در قرآن مىفرمايد كه ما از همهء افراد بشر و از همهء پيامبران « پيمان » گرفتيم ، پس همه در موقع خلقت آدم خلق شده‌اند . . . .\r\nموضوع سوم كه باز به مسئلهء اول برمىگردد اين بود كه باز دوست ما مىگفت : اگر مرگ و زندگى يك بار باشد ، اكثريت مردم استحقاق بهشت و جهنم را نخواهند يافت ، و اغلب مردم در حدّ « وسط » قرار خواهند گرفت چون اعمال خير و بد آنها غالباً « مساوى » خواهد شد و عملًا نه اهل بهشت خواهند بود نه اهل جهنم . در صورتى كه قرآن مردم را به دو دسته تقسيم مىكند : بهشتى و دوزخى . ولى اگر انسان هشتاد يا صد مرتبه به دنيا بيايد و مرتكب اعمالى بشود ، به علت داشتن شرايط مساوى و وقت كافى براى انجام دادن اعمال ، يك طرفى خواهند شد و اين استحقاق بهشت يا جهنم ، آن وقت عادلانه خواهد بود . استدعا دارد دربارهء اين موضوع به‌طور تفصيل پاسخ لازم را مرقوم داريد .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nتناسخ و عود ارواح\r\nالسلام عليكم\r\nنامهء گرامى زيارت گرديد . البته جواب تفصيلى مىخواست ولى متأسفانه مضافاً بر اين‌كه هيچ فرصت نداشتم ، گرفتار كسالت هم بودم كه طبعاً مانع از كار است . لذا اجمالًا به اطراف مطلب پرداخته ، جواب‌هايى خاطرنشان مىگردد . اگر احياناً باز اشكالى پيش آمد . ممكن است مرقوم داريد تا تدريجاً به خواست خدا همهء اشكالات حل شود .\r\nمسئلهء عودت روح بعد از مفارقت از بدن به دنيا ، معروف است به مسئلهء « تناسخ » و قائل اصلى آن « بت‌پرستان » مىباشند . آنها مىگويند انسان در زندگى دنيا اگر از تعلقات دنيايى پاك شد ، در خدا فانى مىشود و در صف خدايان قرار مىگيرد و در غير اين صورت اگر شخصى است صالح ، روح وى پس از مفارقت از بدن ، به بدن ديگر متعلق مىشود كه زندگى كامروا و متنعّم دارد و ثواب عمل‌هاى صالح او همان اقسام تنعّم است كه در بدن دوام دارد و هم‌چنين بعد از بدن دوم به سوم و از سوم به چهارم . . . و اوضاع زندگى روح در هر بدنى ، پاداش اعمالى است كه در بدن قبلى انجام داده است .\r\nو اگر شخصى است متمرد و معصيت كار ، روح او بعد از مفارقت از بدن به بدنى ديگر متعلق شده ، پاداش اعمال ناشايست خود را در بدن دوم مىبيند و هم‌چنين پس\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nاز مفارقت از بدن دوم در بدن سوم و چهارم . . . و اين وضع ( تعلق روح بعد از هر بدن به بدنى ديگر و چشيدن جزاى اعمال سابق در هر بدن لاحق ) براى روح به‌طور بىنهايت دوام دارد . . . و از اين روى آنها روز قيامت و مجازات اخروى را مىنگرند و بايد هم بنابراين به اين قول منكر باشند ، زيرا اقتضاى ذاتى روح - بنابر تناسخ - اين است كه جزاى اعمال هر بدن اوضاعى است كه در بدن لاحق پيش خواهد آمد و ديگر زمينه‌اى براى مجازات روز قيامت نمىماند و لازمهء ديگر اين قول اين است كه عالم انسانى را « دائمى » مىدانند و براى اين عالم موجود ، عمر نامتناهى قائل‌اند و ديگر اين‌كه به نظرشان روح انسان گاهى تنزل كرده ، به بدن حيوانى و از آن پس به بدن نباتى و بعد از جمادى تعلق مىپذيرد ، ولى اين دوست شما بدن‌هاى تناسخى را به صد تا هشتاد بدن محدود مىكند و به قيامت و حشر قائل است و تعلق روح به بدن بعدى را براى تهيهء « استحقاق » مىداند نه براى پاداش و جزاى عمل‌هاى گذشته ، با اين همه براى نوع انسان بدء تاريخى يعنى « پدر مشخص » قائل نيست و به قرآن معتقد است ، توجهى كه براى قول خودش كرده ، اين است كه هر انسانى در دنيا بايد صد مرتبه تا هشتاد مرتبه بعد از مرگ به دنيا برگشته ، عمر كند تا هر مرتبه با وضع زندگى تازه‌اى كه با شرايط جديدى برايش پيدا مىشود رو به‌رو شده ، طبق آنها طاعت يا معصيت كند ، وقتى كه همهء شرايط برايش پيش آمده ، مقدراتش از ثواب يا عقاب معين گردد تا روز قيامت طبق « استحقاق » جزاى عمل خود را ببيند و گرنه با مجرد جبر و تفويض استحقاق به دست نمىآيد و مقدرات اخروى بشر معين نمىشود ، زيرا اولًا : لازم مىآيد خداى متعال ظالم باشد كه يكى را « پيغمبر » و يكى را « شمر » آفريده ، يكى را « خوشبخت » و يكى را « بدبخت » و . . . خلق كرده و خدا از ظلم منزه است .\r\nو ثانياً : نوع افراد بشر در دنيا از زندگى خود شاكى و ناراضى هستند ، ولى روز قيامت كه نامهء عمل هر كس را به دستش مىدهند ، از هيچ كس صداى شكايت درنمىآيد ، اين نه از ترس خداست ، زيرا اگر خدا با قهر انسان را خاموش كرده و\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nنگذارد حرف بزند ، ظلم لازم مىآيد ، بلكه از اين جهت است كه وقتى كه نامهء عمل را ديد ، اعمال خود را مىبيند كه هر دفعه در هر شرايط كه آمده ، باز نافرمانى كرده است ، اين است كه صدايش درنمى آيد ؛ قرآن كريم هم شاهد اين موضوع است كه صداى هيچ‌كس درنمىآيد .\r\nو ثالثاً : روز قيامت بشر به دو قسمت اهل بهشت و اهل جهنم قسمت خواهند شد ، اگر آمدن به دنيا يك مرتبه باشد ، اكثر مردم استحقاق بهشت و جهنم را نخواهند داشت ، زيرا در يك مرتبه ، شرايط براى همه به‌طور متساوى نيست . دزد فقير مىتواند بگويد : من اگر غنى بودم دزدى نمىكردم و مرد زناكار مىگويد : من اگر زن داشتم زنا نمىكردم . فقط در صورت صد تا هشتاد مرتبه آمدن و رفتن و ديدن همهء شرايط است كه استحقاق تمام مىشود با اين همه بيشتر از دو دسته بودن مردم مخالف صريح قرآن كريم است كه تأكيد بر دو دستگى مردم دارد .\r\nاين است خلاصهء قول اين شخص كه نقل فرموده‌ايد ؛ ولى قولى است از هر جهت باطل . اولًا : هشتاد تا صد مرتبه بودن عدد بازگشت به دنيا ، سخنى است كه هيچ دليلى ندارد . گذشته از اين در قرآن كريم كه با آيات بىشمارى در خصوص زندگى دنيا و عمل انسان و جزاى آن وجود دارد و خبرى از تناسخ و هشتاد تا صد مرتبه بودن آن نيست ، بلكه زندگى دنيا را يك واحد مىشمارد . چنان كه مىفرمايد :  « كُنْتُمْ أَمْواتاً  ( جماد )  فَأَحْياكُمْ  ( در دنيا )  ثُمَّ يُمِيتُكُمْ *  ( از دنيا )  ثُمَّ يُحْيِيكُمْ *  ( در برزخ )  ثُمَّ إِلَيْهِ تُرْجَعُونَ *  ( قيامت ) » ( سورهء بقره ) و در آيهء  « قالُوا رَبَّنا أَمَتَّنَا اثْنَتَيْنِ وَ أَحْيَيْتَنَا اثْنَتَيْنِ فَاعْتَرَفْنا بِذُنُوبِنا فَهَلْ إِلى خُرُوجٍ مِنْ سَبِيلٍ »  ( سورهء مؤمن ) كه از زبان اهل جهنم نقل شده و يك مرتبه ميرانيدن براى دنيا و يك مرتبهء ديگر براى برزخ اثبات مىكند .\r\nعلاوه بر اين ، بر خلاف آنچه دوست شما گفته ، اگر مسئلهء جبر و اختيار حل نشود ، با هشتاد تا صد مرتبه به دنيا آمدن ، مقدرات انسان معين نمىشود و فرض كنيد انسانى صد مرتبه به دنيا برگشته و معصيتى را مانند قتل نفس در همهء شرايط انجام داده باشد ،\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nاگر قائل به جبر باشيم جرمى ثابت نمىشود . صد مرتبه برگشتن در ثبوت جرم تأثيرى ندارد و باز كيفر و عذاب اين شخص ظلم است . ولى اگر قائل به اختيار باشيم ، چنان كه با ذوق عقلانى خود مىفهميم كه كسى كه عاقل و بالغ است اگر به اختيار خود كار ناشايسته‌اى انجام دهد ، مجرم و مسئول است و يك مرتبه تحقق معصيت در ثبوت جرم كافى است و صد و يا هشتاد مرتبه تحقق آن در جمع شرايط مختلفه لازم نيست .\r\nهمين‌طور تحقق معصيت در زندگى اول كافى است و ضميمه شدن زندگىهاى بعدى لازم نيست و اين‌كه گفته اگر يك مرتبه زندگى بود ظلم لازم مىآمد باز درست نيست ، زيرا اگر فعل را به اختيار انجام داده و جرم است ، مسئوليت و كيفر دارد و اگر جرم نيست صد مرتبه هم در شرايط مختلف به وجود آيد ، جرم نيست و كيفر ندارد .\r\nو اين‌كه گفته خدا يكى را پيغمبر و يكى را شمر خلق فرموده ، عذاب كردن شمر ظلم مىشود ، اشتباه است . خدا شمر را يك انسان عادى آفريد ، ولى او به اختيار خود « شمر ظالم » شد . آفرينش وى ظلم ندارد ، ولى ظالم از آب درآمدن وى مربوط به خودش است نه به خدا و اين‌كه گفته اگر زندگى يك مرتبه بود ، انسان‌ها نظر به اين‌كه از زندگى ناراضى هستند ، روز قيامت صدايشان درمىآيد ، باز اشتباه است ، زيرا ناراضى بودن از زندگى ، خود يك جرم ديگرى است و البته هيچ انسانى نمىخواهد روز قيامت پرده از روى جرم‌هاى وى برداشته شود . آنچه خدا از نعمت به انسان داده ، فضل و رحمت است و آنچه نداده ، صاحب اختيار است . ما از خداى آفرينش نه طلب‌كاريم و نه سند رسمى گرفته‌ايم كه هرچه دلمان مىخواهد به ما بدهد .\r\nو اين‌كه گفته اگر زندگى يك مرتبه بود ، مردم روز قيامت از دو قسم بيشتر بودند ، زيرا بيشتر مردم خير و شر اعمالشان مساوى است و آن وقت نه اهل بهشت بودند و نه اهل جهنم و اين خلاف صريح قرآن است ، اشتباه ديگرى است و گويا مرادش اين است كه چون اكثر مردم در شرايط متساوى قرار نمىگيرند ، نمىشود آورندهء جرم را به جرم محكوم كرد و هم‌چنين انجام دهندهء طاعت را نيكوكار محسوب داشت ، در\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nنتيجه اكثر مردم نه نيكوكارند نه بدكار و نمىشود گفت بهشتى هستند و نمىشود گفت جهنمى ، ناگزير قسم سوم هستند ، درحالى كه قسم سوم نداريم .\r\nاين قائل از اين نكته غفلت كرده كه به حسب حكم صريح عقل ، شرايط اين‌كه فعل طاعت يا معصيت محسوب شود و پاداش خوب يا بد داشته باشد ، بلوغ و عقل و عمد و اختيار است ، همين كه فعل معصيت ، مثلًا با اين شرايط انجام گرفت ، براى اولين بار جرم داراى پاداش شمرده مىشود . شرايط ديگر زندگى به هيچ وجه دخالت ندارند ، اين است حكم عقل كه عقلاى بشر نيز متابعت آن را در محيطهاى زندگى خود دارند و در شريعت مقدسهء اسلام همين شرايط اعتبار شده و در قرآن كريم نيز در هر طاعت و معصيت مجرد تحققش ميزان گرفته شده و با صد مرتبه يا هشتاد مرتبه در شرايط مختلف قيد نشده ، آيات توبه از معصيت نيز شامل معصيت براى اولين مرتبهء وقوع مىباشد و هم‌چنين آيات احكام ، بىاين‌كه با همهء شرايط مفيد باشد . و از همهء اينها روشن‌تر آيات حدود است . معصيت‌هايى كه در اسلام حدودى مانند : قتل و قصاص و تازيانه دارند ، اگر براى اولين بار جرم نبود ، اجراى حدود براى آنها معنا نداشت آيا ممكن است كه فعل در اولين بار جرم باشد ؟ و حجت خدايى بر آن قائم شود ، ولى در آخرت جرم بودنش ثابت نشود و حجت سقوط كند ؟ از اين مقدمات روشن مىشود كه اكثريت مردم در نشئهء اول زندگى هيچ لزوم ندارد كه قسم سوم باشند - نه بهشتى و نه جهنمى - و اگر فرضاً جماعتى پيدا شوند كه گناه و ثوابشان مساوى است و بهشتى و جهنمى بودنشان مسجل نشود ، نظر به اين‌كه مؤمن هستند و اعتقادشان مرضى است و گرنه اهل جهنم بودند ، قطعاً ( به موجب آيات كثيرهء قرآنى كه كفار را مخلد در نار معرفى كرده ) اينان به موجب آيهء كريمه :  « لا يَشْفَعُونَ إِلَّا لِمَنِ ارْتَضى »  مشمول شفاعت شافعين مىباشند .\r\nو اما تقسيم‌بندى قرآن : قرآن كريم انسان‌ها را از نظر عاقبت امر ، به دو قسم تقسيم كرده است : اهل سعادت و بهشت و اهل شقاوت و جهنم ،  « فَأَمَّا الَّذِينَ شَقُوا فَفِي النَّارِ \r\n\r\n","description":"","footnote":"","page_name":" 126 ","page_number":126},
  {"content":"\r\n\r\n   لَهُمْ فِيها زَفِيرٌ وَ شَهِيقٌ * خالِدِينَ فِيها ما دامَتِ السَّماواتُ وَ الْأَرْضُ إِلَّا ما شاءَ رَبُّكَ إِنَّ رَبَّكَ فَعَّالٌ لِما يُرِيدُ * وَ أَمَّا الَّذِينَ سُعِدُوا »    ( هود ، آيات 106 - 108 ) و از نظر حساب و ساير اوضاع روز قيامت سه قسم فرموده ، اهل عمل صالح و اعتقاد مرضى و عكس آن و جماعت « مستضعفين » كه در دنيا حجت بر ايشان تمام نشده ، اينان اهل حساب و سؤال هستند و كارشان به خدا مانده تا در حقشان چه امر فرمايد ،  « وَ آخَرُونَ مُرْجَوْنَ لِأَمْرِ اللَّهِ إِمَّا يُعَذِّبُهُمْ وَ إِمَّا يَتُوبُ عَلَيْهِمْ »  ( توبه ، آيهء 106 ) و از نظر ديگر ، اهل سعادت را به اصحاب ميمنه و سابقين قسمت فرموده و اقسام را سه قسم معرفى مىكند :\r\n     « وَ كُنْتُمْ أَزْواجاً ثَلاثَةً * فَأَصْحابُ الْمَيْمَنَةِ ما أَصْحابُ الْمَيْمَنَةِ * وَ أَصْحابُ الْمَشْئَمَةِ ما أَصْحابُ الْمَشْئَمَةِ * وَ السَّابِقُونَ السَّابِقُونَ * أُولئِكَ الْمُقَرَّبُونَ »      ( سورهء واقعه ، 7 - 11 )\r\nو اين‌كه گفته مراد قرآن از آدم عليه السلام آدم كلى است نه يك نفر و جزئى ، زيرا اولًا : خدا مىفرمايد به آدم از بهشت پايين برويد در حالى كه بعضى از شما دشمن بعضى ديگرند ، معلوم مىشود همهء بشر با خلقت آدم خلق شده در بهشت بودند و همه معصيت كردند حتى پيغمبران و اگر آدم يك فرد بشرى بود و گناه كرد ، بيرون كردن ديگران از بهشت ظلم مىبود و خدا از ظلم منزّه است و ثانياً : خدا مىفرمايد ما از همهء بشر پيمان گرفتيم ، پس همه با خلقت آدم خلق شده بودند و گناه كرده بودند كه بعداً از همه‌شان پيمان گرفته شده و ثالثاً : اگر پيغمبران همه با خلقت آدم خلق شده و گناه نكرده بودند ، ايشان را به اين دنيا فرستاده ، به اين سختى و زحمت و رنج گرفتار كردن باز ظلم بود .\r\nاين گفتار اشتباه ديگرى است ، زيرا اولًا : ما قصهء آدم را از تورات و انجيل يا از افسانه‌هاى باستانى نگرفته‌ايم ، اين امر از قرآن گرفته شده و قرآن با نهايت روشنى آدم عليه السلام را يك فرد بشرى - كه پدر همهء بشر بعدى باشد - معرفى مىكند و مىفرمايد :\r\n  « يا أَيُّهَا النَّاسُ اتَّقُوا رَبَّكُمُ الَّذِي خَلَقَكُمْ مِنْ نَفْسٍ واحِدَةٍ وَ خَلَقَ مِنْها زَوْجَها وَ بَثَّ مِنْهُما رِجالًا كَثِيراً وَ نِساءً »   ( سورهء نساء ) قرآن كريم به زبان « عربى مبين » - يعنى\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nآشكار - است و بايد از عربى فهم‌ها پرسيد كه معناى « نفس واحدة » در مقال « رجال و نساء كثير » يك فرد بشرى است كه پدر همهء بشر و زوجش مادر همه است ، با يك معناى كلى است و كلماتى است كه قرآن فرموده و آيات ديگرى كه مربوط به خلقت آدم است همين حال را دارند .\r\nو ثانياً : اين‌كه مىگويد : « همهء بشر با آدم بودند و همه گناه كردند » شركتشان با آدم در اصل قصه ( خليفهء زمينى بودن ) درست است ، ولى نه به آن ترتيب كه همه با آدم خلق جداگانه داشته باشند ، بلكه آدم نمونه و نمايندهء بشر بوده كه ساير بشر نيز طبعاً حكم آدم را داشتند .\r\nو اما گناه كه دوستتان مكرراً به آدم و ساير پيغمبران ، بلكه به همهء بشر نسبت مىدهد اشتباه است ، زيرا به نص قرآن  « قُلْنَا اهْبِطُوا مِنْها جَمِيعاً فَإِمَّا يَأْتِيَنَّكُمْ مِنِّي هُدىً . . . »  « 1 » تشريع دين بعد از هبوط آدم است و قبل از دين معصيت معنا ندارد ، پس اصلًا معصيت و گناهى نبوده تا آدم يا اولادش گناه كنند ، بلكه نهى از اكل شجره ، يك خيرخواهى و راهنمايى بود كه اگر گوش مىداد نتيجه‌اش را مىبرد و هرگز نهى مولوى دينى كه تخلّف آن مستلزم عذاب باشد ، نبود و ثانياً : اين‌كه گفته « از همهء بشر پيمان گرفته شده ، پس همه با آدم بوده و در گناه شريك بوده‌اند كه بعداً از ايشان پيمان گرفته شده » اشتباه ديگرى است و هرگز در گرفتن پيمان مخالفت و گناه قبلى لزوم ندارد .\r\nو ثالثاً : اين‌كه گفته اگر پيغمبران گناه نكرده بودند ، فرستادنشان به اين دنيا و گرفتار كردنشان به زحمت و رنج‌هاى زندگى ظلم بود ، خطاى ديگرى است ، زيرا طبق آيهء  « وَ إِذْ قالَ رَبُّكَ لِلْمَلائِكَةِ إِنِّي جاعِلٌ فِي الْأَرْضِ خَلِيفَةً »  « 2 » آدم براى زندگى در زمين و\r\n\r\n\r\n","description":"","footnote":"\r\n( 1 ) . بقره ، آيهء 38\r\n( 2 ) . بقره ، آيهء 30\r\n","page_name":" 128 ","page_number":128},
  {"content":"\r\n\r\nبراى ادامهء تناسل خلق شده بود و ملائكه اين معنا را فهميدند كه عرض كردند :\r\n « أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ »  « 1 » حتى شيطان نيز فهميد كه وقت تمرد از سجده گفت :  « أَ رَأَيْتَكَ هذَا الَّذِي كَرَّمْتَ عَلَيَّ لَئِنْ أَخَّرْتَنِ إِلى يَوْمِ الْقِيامَةِ لَأَحْتَنِكَنَّ ذُرِّيَّتَهُ إِلَّا قَلِيلًا »  « 2 » و حتى براى بيرون كردن آدم و زوجه‌اش راه تناسل را به ايشان نشان مىداد چنان كه مىفرمايد :  « فَوَسْوَسَ لَهُمَا الشَّيْطانُ لِيُبْدِيَ لَهُما ما وُورِيَ عَنْهُما مِنْ سَوْآتِهِما »  « 3 » پس دخول بهشت مقدمهء هبوط به زمين و تشريع دين و نحوهء تربيت دينى بوده و مقام قربى كه انسان در زندگى دنيا در شعاع دين به دست مىآورد و اوجى كه در كمال مىگيرد ، وضع بهشتى كه بدون تربيت دينى نصيبش مىشود ، ندارد .\r\nزندگى دنيا اگرچه پر از زحمت و رنج مىباشد ، چنان كه خدا به آدم هم فرمود :  « فَلا يُخْرِجَنَّكُما مِنَ الْجَنَّةِ فَتَشْقى »  « 4 » و فرمود :  « لَقَدْ خَلَقْنَا الْإِنْسانَ فِي كَبَدٍ »  « 5 » ولى مقدمهء حيات جاودانى آخرت و سرمايهء انسان و بالاخره حياتى است امتحانى ، چنان كه مىفرمايد :  « كُلُّ نَفْسٍ ذائِقَةُ الْمَوْتِ وَ نَبْلُوكُمْ بِالشَّرِّ وَ الْخَيْرِ فِتْنَةً »  « 6 » .\r\nو انسان در اين دورهء زندگى امتحانى در شعاع دين به مقاماتى از قرب و كمال مىتواند برسد كه هرگز بدون اين وسيله دست‌رسى به آنها نيست .\r\nسيد محمدحسين طباطبائى\r\n\r\n\r\n","description":"","footnote":"\r\n( 1 ) . بقره ، آيهء 30\r\n( 2 ) . اسراء ، آيهء 62\r\n( 3 ) . اعراف ، آيهء 20\r\n( 4 ) . طه ، آيهء 117\r\n( 5 ) . بلد ، آيهء 4\r\n( 6 ) . انبياء ، آيهء 35\r\n","page_name":" 129 ","page_number":129},
  {"content":"\r\n\r\n\r\nاثر ايمان به رستاخيز چيست ؟\r\nسؤال : ايمان به روز رستاخيز چه اثرى در اخلاق و اعمال فرد دارد ؟ و كدام يك از شئون اساسى جامعهء بشريت با وى اصلاح مىشود ؟ زيرا نمىشود ترديد كرد كه جامعهء بشرى با فعاليت افراد زنده است و فعاليت افراد نيز بر اثر حس احتياج و پىبردن به نيازمندىهاى زندگى مىباشد . انسان به واسطهء علاقهء شديدى كه به بقاى خود و لوازم بقاى خود دارد ، از دست يافتن به هر چه در اين آرمان ذىدخل است ، دلخوش و ملتذ است و با تصور همين زندگى و مزايايى كه ممكن است در اين راه نصيبش گردد ، نشاط كار پيدا كرده و با عزم و اراده به فعاليت خستگىناپذير خود ادامه مىدهد .\r\nاز اين اعمال هر كدام به هدف اصابت مىكند ، موجب اشتداد فعاليت انسان گرديده و عزم و ارادهء بيشترى را به كار مىاندازد .\r\nو از اين راه است كه جامعهء انسانى همين كه به جريان عادى خود افتاده و واجد يك نوع پيشرفت گرديد ، هر روز و هر ساعت در حركت پيشرفتى خود تندتر شده و جنب و جوش عميق‌تر و تازه‌ترى در وى به ظهور مىرسد و پر روشن است كه به ياد مرگ افتادن و فكر حيات اخروى و زندگى پس از مرگ در سر پرورانيدن ، اگر عزم و ارادهء فردى را فلج نكرده و چرخ فعاليت روزافزون جامعه را از حركت باز ندارد ، هيچ‌گونه تأثيرى در اين سير و سلوك زندگى نداشته و روح تازه‌اى در قالبش\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nنخواهد دميد .\r\nپاسخ : جاى ترديد نيست كه اديان آسمانى سازمان دعوت خود را تا حدى روى مسئوليت تكليفى و پاداش اعمال ( يعنى روز جزا ) گذاشته‌اند و مخصوصاً ( در ميان آنها ) آيين مقدس اسلام اساس دعوت خود را روى سه اصل گذاشته كه اعتقاد به معاد سوم آنهاست .\r\nچنان كه اگر كسى در معاد ترديد داشته باشد ، مانند كسى كه توحيد يا نبوت را نپذيرد ، داخل حريم دين نشده و از جرگهء مسلمين بيرون است ، و از همين‌جا اندازهء اهميتى كه اسلام به اعتقاد به معاد - مانند اعتقاد به توحيد و نبوت - مىدهد ، روشن است .\r\nو با توجه به اين نكته كه اسلام آرمان تعليم و تربيت خود را احياى فطرت انسانى ( به وجود آوردن انسان طبيعى ) قرارداده است ، مىتوان به اين حقيقت پى برد كه اسلام اعتقاد به معاد را يكى از اركان حياتى انسان طبيعى نشان مىدهد كه هيكل انسان حقيقى بدون آن مانند تنى است بىروح كه مبدأ هر سعادت و فضيلت انسانى را از دست داده باشد .\r\nو باز جاى ترديد نيست كه معارف و قوانين اسلامى يك سلسله مواد خشك و بىروح نمىباشد كه به منظور سرگرمى مردم يا به مقصد تعبد و تقليد خشك و خالى تنظيم شده باشد ، بلكه مجموعه‌اى از مواد اعتقادى و روحى و عملى مىباشد كه با كمال تشكل و ارتباطى كه در ميان اجزاى خود دارد ، به عنوان برنامهء زندگى انسان و با در نظر گرفتن نيازمندىهايى كه آفرينش انسانى از خود نشان مىدهد تنظيم شده است ، چنان كه آيات قرآنى ذيل بهترين گواه اين مطلب مىباشد :\r\n « يا أَيُّهَا الَّذِينَ آمَنُوا اسْتَجِيبُوا لِلَّهِ وَ لِلرَّسُولِ إِذا دَعاكُمْ لِما يُحْيِيكُمْ »  « 1 » .\r\n\r\n\r\n","description":"","footnote":"\r\n( 1 ) . انفال ، آيهء 24\r\n","page_name":" 131 ","page_number":131},
  {"content":"\r\n\r\n « فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها »  « 1 » .\r\nبنابراين آيين اسلام فرقى با ساير قوانين مدنى كه در جامعه‌هاى مترقّى به منظور تأمين نيازمندىهاى زندگى جامعه و حفظ منافع حياتى وى وضع شده ندارد ، منتها فرق ريشه‌دارى كه ميان آيين خدايى و قوانين موضوعهء بشرى مىتوان يافت ، آن است كه قوانين مدنى حيات انسانى را كه مقررات قانونى برنامهء اوست ، همان زندگى مادى پنج روزه فرض مىكنند و مشخص مواد قانونى را همان خواسته‌هاى عواطف اكثريت جامعه قرار مىدهند ، ولى آيين آسمانى حيات انسانى را يك زندگى جاويد و بىنهايت تشخيص مىدهد كه هرگز با مرگ قطع نشده و براى هميشه باقى و پايدار مىباشد ، به نحوى كه خوشبختى و بدبختى آن سراى وى به تناسب صلاح و فساد اعمال اين سراى اوست و به همين جهت براى انسان برنامهء حيات تعقلى تنظيم مىكند ، نه حيات عاطفى .\r\nاز نظر قوانين مدنى خواست اكثريت افراد در جامعه ، لازم‌الاجرا و ماده‌اى از مواد قانونى مىباشد ، ولى به نظر دين آسمانى مقرراتى در جامعه قابل اجراست كه حق و مطابق ميزان تعقل بوده باشد ، خواه با ميل و عاطفهء اكثريت وفق دهد يا نه .\r\nدين آسمانى بيان مىكند كه انسان طبيعى ( بىآلايش خرافات و هوس‌بازىها ) با شعور فطرى خود معاد را اثبات مىكند و در نتيجه خودش را داراى يك حيات جاويد مىبيند كه بايد تنها با تعقل كه موهبت اختصاصى انسانيت وى مىباشد ، زندگى كرده و لحظه‌اى از لوازم اين واقع‌بينى خود غفلت نكند ، نه مانند يك فرد مادى از مبدأ و معاد بىخبر ، كه منطقى جز منطق مشترك حيوانى نداشته و آرزويى جز تسلط بر لذايذ مادى در دل خود نمىپروراند ، ايمان به روز رستاخيز و اعتقاد به معاد در همهء شئون فكرى و اخلاق روحى ، و اعمال اجتماعى و انفرادى اين انسان واقع‌بين تأثير روشن دارد .\r\n\r\n\r\n","description":"","footnote":"\r\n( 1 ) . روم ، آيهء 30\r\n","page_name":" 132 ","page_number":132},
  {"content":"\r\n\r\nاما تأثيرش در شئون فكرى : از اين راه است كه وى خود را و همه‌چيز را با نظر واقع‌بينى آن نحو كه هست مىبيند . وى خود را يك انسان موجود چند روزه‌اى محدود مشاهده مىكند كه جزئى است از اجزاى اين جهان گذران وى و اجزاى ديگر جهان هستى مجموعاً قافله‌اى را تشكيل مىدهند كه شب و روز به سوى يك جهان ديگر پاينده و جاويدى در سير و حركت بوده و پيوسته در ميان « دفع » دست آفرينش ( علت فاعلى ) و « جذب » غرض و غايت آفرينش ( روز معاد ) سرگرم راهپيمايى مىباشد و اما تأثيرش در اخلاق روحى از اين راه است كه اين واقع‌بينى و طرز تفكر عواطف و احساسات درونى وى را تعديل نموده و با اسلوبى كه مناسب چنين مقصد و هدفى است محدود مىسازد . كسى كه خود را به واسطهء حوايجى كه دارد وابسته به همهء اجزاى جهان هستى گذران مشاهده كرده و مانند پركاهى در پنجهء امواج اين سيل هول‌انگيز بوده و افتان و خيزان رو به مقصد عمومى سير مىكند ديگر اين خودبينى و گردن فرازى و سركشىهاى جاهلانه انسانى را به مغز خود را نمىدهد ديگر خود را سرسپردهء شهوترانى و هواپرستى و هوس‌بازى نمىكند ديگر خود را در راه بيشتر از آنچه براى يك انسان چند روزى لازم است اسير كوشش و تلاش بى خود نساخته و تبديل به يك ماشين خودكار بىاراده نمىنمايد و در نتيجه مقدار قابل توجهى از زد و خوردهاى زندگى فردى و اجتماعى انسان كاسته مىشود ، ديگر مساعى خود را در يك رشته كارهايى كه مستلزم فداكارى و از ميان رفتن جان و مال مىباشد ، هدر نمىبيند ، زيرا اگر در راه نيكوكارى جان وى نيز از ميان برود ، همانا زندگى چند روزهء پرملال دنيوى را از دست مىدهد ، ولى وى با زندگى جاويد خود باقى است و نتايج حسنهء فداكارى خود را يافته و با آنها خوشوقت خواهد بود . ديگر مانند يك نفر مادى بىخبر از معاد در فداكارىهاى خود نيازى به يافتن يك رشته خرافات فريبنده و گمراه كننده ندارد . نمىخواهد به وى تلقين كنند كه فداكارى و از جان گذشتگى در راه مقدسات اجتماع - مانند آزادى و قانون و وطن - نام نيك و پاينده‌اى براى انسان كسب\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nمىكند كه به واسطهء آن داراى يك زندگى جاويد پرافتخار مىشود . در حالى كه اگر راستى انسان با مرگ نابود مىشود ، زندگى و افتخار پس از مرگ مفهومى جز خرافه ندارد .\r\nو از همين‌جا بىاساس بودن سخنى كه در آخر سؤال گذشت روشن مىشود و آن اين‌كه تصور مرگ و جهان پس از مرگ نشاط كار و فعاليت زندگى را از دست انسان نمىگيرد .\r\nزيرا نشاط كار و فعاليت انسان معلول حسِّ احتياج است و با تصور معاد حس احتياج از ميان نمىرود . و گواه اين مطلب اين‌كه مسلمين در صدر اسلام كه بيشتر پيرو تعليمات دينى بودند و تصور معاد در قلوبشان بيشتر از همه وقت جلوه مىكرد فعاليت اجتماعى حيرت‌آورى داشتند كه هيچ‌گونه طرف نسبت با فعاليت‌هاى بعدىشان نبود .\r\nبلى تصور معاد كارى كه مىكند اين است كه از افراط در ماديت و شهوت‌پرستى و خودكشى در راه خرافات و اوهام جلوگيرى مىنمايد . و از فوايد روحى ايمان به معاد اين است كه روح انسان پيوسته با اين ايمان زنده است . او مىداند كه اگر مظلوميت يا محروميتى دامن‌گيرش شود روزى در پيش دارد كه انتقام وى كشيده شده و حقش به وى برخواهد گشت و هر كار نيكى كه انجام دهد روزى از وى با بهترين طرزى تقدير خواهد شد .\r\nو اما تأثيرش در اعمال فردى و اجتماعى از اين راه است كه انسان معتقد به معاد مىداند كه اعمالش دائماً تحت كنترل بوده و ظاهر و باطن اعمالش ( پنهان و آشكار ) پيش خداى دانا و بينا روشن بوده و روزى در پيش دارد كه با كمال دقت به حسابش رسيدگى خواهد شد ، و اين عقيده كارى را در انسان انجام مىدهد كه از دست صدهزار پليس مخفى و مأمور آگاهى برنمىآيد ، زيرا همهء آنها از بيرون كار مىكنند و اين يك نگهبان داخلى است كه هيچ سرّى را از وى نمىشود پوشيد .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\nوجود و ماهيت\r\nسؤال : در جهان فلسفه از زمان‌هاى دور تا به امروز ، همواره گروهى بوده‌اند كه همه چيز را موهوم و پندار فرض كرده و به هيچ واقعيتى معتقد نبوده‌اند . . . عده‌اى از اين افراد ، حتى در شك خود نيز شك داشته و به‌طور مطلق منكر وجود علم شده‌اند .\r\nالبته اين گروه را در دنياى فلسفه سوفسطايى ناميده‌اند ، ولى براى رد ادعاى آنان انتظار پاسخ كوتاه علمى و فلسفى را دارد . . . . « با احترام »\r\nپاسخ : ما در برابر كسانى قرار داريم كه به سفسطه گراييده ، مىگويند : جز ما و انديشهء ما هرچه فرض شود ، واقعيت نداشته ، پندارى بيش نيست . و هم‌چنين كسانى كه قدمى فراتر نهاده ، مىگويند : جز من و انديشهء من همه چيز پندار و پوچ است و بالاتر از اينان كسانى كه مىگويند : ما در همه چيز شك داريم ، حتى در همين شك نيز شك داريم .\r\nاينان كسانى هستند كه منكر وجود علم مىباشند و به سوفسطى و سوفسطايى معروف‌اند . و در مباحث علم از فلسفه مذاهبشان مذكور و مردود شده و وجود « علم » به ثبوت رسيده است و اين‌كه انسان با فطرت خدادادى خود واقع‌بين است و به واقعيت خارج و مستقل از خود معتقد است ، روشن و آفتابى شده است .\r\nما كه در مقابل سوفسطى واقعيتى اثبات مىكنيم ، مصاديق زيادى براى واقعيت قائليم كه هر يك از آنها واقعيتى ممتاز از ديگران و منشأيت آثار خاصه به خود دارد ،\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nهر يك از اشياى خارجيه واقعيتى است ممتاز از غير خود و منشأ ترتب آثارى مخصوص به خود و در عين حال هر يك از واقعيت‌هايى كه در خارج و مشهود ما مىباشد مصداق دو مفهوم است كه از آن انتزاع مىشود ، و با رفع هر يك از آن دو مفهوم واقعيت مفروضه از ميان رفته و باطل مىشود .\r\nماهيت و وجود : از انسان موجود كه واقعيتى است ، اگر انسانيت سلب شود يا اگر وجود برداشته شود ، واقعيت آن از ميان خواهد رفت ، ولى در عين حال اين دو مفهوم اساسى غير هم ديگر مىباشند زيرا وجود با عدم نقيض هم‌اند و محال است وجود با عدم جمع شود ، بر خلاف ماهيت كه با هر يك از وجود و عدم قابل اتصاف مىباشد .\r\nو هم‌چنين مصداق هر دو مفهوم بالذات اصيل يعنى منشأ ترتب آثار نمىباشد و گرنه هر واقعيت خارجى دو واقعيت مىشد و حال آن‌كه هر شىء واقعى با وحدت مساوق بوده ، داراى يك واقعيت است ، پس ناچار ما به ازاى يكى از اين دو مفهوم بالذات اصيل و منشأ آثار و ما به ازاى ديگرى ، به عرض آن اصيل و از واقعيت بهره‌مند خواهد بود و به عبارت ديگر مطابق يكى از اين دو مفهوم عين واقعيت ديگرى به واسطهء اتحاد با آن واقعيت دارا مىباشد ، درحالى كه در حدّ ذات خود اعتبارى است .\r\nاكنون اين سؤال پيش مىآيد كه آيا ماهيت اصيل است يا وجود نظر به اين‌كه اعيان خارجيه كه ماهيات موجوده باشند ، وقتى با اصالت‌منشأيّت ترتب آثار متصف مىشوند كه مفهوم ( موجود ) از آنها ترتب آثار انتزاع شود و ماهيت در حدّ ذات خود نسبت به‌منشأيّت و عدم آن متساوى است بايد گفت اصل وجود است نه ماهيت .\r\nبا اين دو برهان اصالت وجود و بطلان اقوال ديگرى كه مربوط به اصالت گفته شده ، روشن مىشود ، مانند قول به اصالت ماهيت و اعتباريت وجود ، زيرا به حكم صريح عقل ماهيتى را كه نسبتش به واقعيت و عدم واقعيت مساوى است نمىتوان عين واقعيت دانست و اصل ناميد .\r\nو مانند آنچه گفته شده كه در واجب ، وجود اصيل است و در ممكن ، ماهيت و\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nمانند آنچه گفته شده كه در واجب وجود اصيل است و در ممكن كينونت در حالى كه ما از وجود كينونت در واجب و ممكن يك معنا مىفهميم كه منشأيّت ترتب آثار است و بنابراين دو لفظ وجود و كون باهم مترادف‌اند و حقيقت اين قول يك نام‌گذارى بيش نيست .\r\nو نظير اين قول است آنچه گفته شده كه نه وجود اصيل است و نه ماهيت ، بلكه اصيل حقيقت مىباشد ، زيرا نظر به اين‌كه اصالت را با منشأيّت ترتب آثار تفسير مىكنيم اين قول نيز به نام‌گذارى برمىگردد و حقيقت آنچه اين قائل مىگويد ، همان است كه ديگران وجود مىنامند .\r\nتشكيك وجود : مقدمتاً بايد دانست كه منطقيين برحسب بحث سطحى ابتدايى كلى را به دو قسم متواطى و مشكك تقسيم كرده‌اند . متواطى ماهيتى است كه افراد آن از حيث صدق ماهيت نامبرده مساوى باشند ، مانند مفهوم انسان كه افراد آن از حيث صدق مفهوم انسان مساوى هستند و اگر تفاوتى پيش آيد از ناحيهء عوارضى است كه خارج از مفهوم انسان مىباشد مانند طول و قصر و زن و جوانى و پيرى و غير آنها و مشكك ماهيتى است كه افراد آن از حيث صدق كلى نامبرده متفاوت باشند مانند نور كه افراد آن از حيت شدت و ضعف مختلف و متفاوت مىباشند و اين اختلاف و تفاوت با شدت و ضعف از ناحيهء نوريت نور است . نور شديد در نوريت خود شديد است نه در معنايى خارج از نوريت و هم‌چنين نور ضعيف .\r\nعامهء محسوسات اصلى مشكك هستند ، با قوهء باصره نور را درك مىكنيم و از حيث مصداق مختلف مىباشد و اختلاف آن از حيث خود نوريت است چنان كه اشاره شد و هم‌چنين ابعاد و مسافات را درك مىكنيم با اختلافاتى كه در طول و قصر و دورى و نزديكى دارند و اختلافاتشان در خود بُعد و كميت مىباشد . و با قوهء سامعه كه اصوات را مىيابيم آنها را شديدتر و شديد و ضعيف و ضعيف‌تر مىيابيم و اين اختلافات در خود صوت مسموع است نه در يك معناى عارضى و با قوهء شامه روايح\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nو بوىها را مىيابيم در حالى كه در ميانشان معطرتر و متعفن و متعفن‌تر و بالاخره شديد و ضعيف است كه اختلاف در ماهيت رايحه است . و با قوهء ذائقه طعم‌ها را مىيابيم و ميانشان شيرين و شيرين‌تر و تلخ و تلخ‌تر و ترش و ترش‌تر و هم‌چنين است و اختلافشان در خود طعم است نه در امرى خارج از ماهيت . و با قوهء لامسه ملموسات را مىيابيم و در ميانشان گرم و گرم‌تر و سرد و سردتر و سفت و سفت‌تر و نرم و نرم‌تر هست و هم‌چنين همهء اين اختلافات در معنا ملموس است و بس .\r\nبلى با نظر دقيق‌تر معلوم مىشود كه در اين ماهيات مشككه اختلاف و تضاد هست در خود ماهيت به معناى مفهومى كه در جواب ماهو واقع مىشود نيست بلكه در صدق به مصداق است ؛ مثلًا مفهوم سواد در سواد شديد و ضعيف همان مفهوم سواد است بدون تغيير و اختلاف بلكه سواد در وجود خارجى خود شديد يا ضعيف است ؛ يعنى تشكيك در وجود است نه در ماهيت بما انها مفهوم و همين است مراد قوم از اين‌كه گفته‌اند تشكيك در عرضى است نه در عرض .\r\nبه اين ترتيب تشكيك ثابت مىشود ولى در وجود نه در ماهيت ، و اين‌كه بعضى گفته‌اند تشكيك معقول نيست ، زيرا معنا ندارد شىء واحد هم شديد و هم ضعيف و بالجمله متصف به صفات متقابله باشد ، خلطى است ميان واحد عددى شخص و واحد بالعموم و اتصاف به صفات متقابله در شخص محال است نه در واحد بالعموم .\r\nاز اين بحث روشن مىشود كه مشكك حقيقى است كه در حدّ ذات اختلاف‌پذير و به عبارت ديگر در مصاديق خود تفاوت داشته ، ما به‌الاختلاف بمابه الاتفاق برگردد .\r\n* * * پس از طى اين مقدمه مىگوييم نظر به اين‌كه مفهوم وجود ( چنان كه بيان كرده‌اند ) مفهومى است واحد كه على وحدته به همهء موجودات حمل مىشود حقيقت وجود كه مصداق اين مفهوم و مرحلهء ترتب آثار و واقعيت خارجى است ، حقيقت واحده و سنخ واحد مىباشد و همين حقيقت واحده نظر به اختلافاتى كه در بين مصاديق آن از\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nحيث وجوب و امكان و عليت و معلوليت و وحدت و كثرت و قوه و فعل و غير آنها تحقق دارد ، حقيقتى است مشكك و داراى مراتب مختلفه از جهت شدت و ضعف ذاتى .\r\nو از اين‌جا روشن مىشود فساد قولى كه به جمعى نسبت داده شده كه وجود مشترك لفظى است و وجود هر ماهيتى به معناى همان ماهيت مىباشد ، زيرا مفهوم وجود نقيض مفهوم عدم است و ماهيت نسبت به وجود و عدم نسبت متساوى دارد و به حكم صريح عقل از اتصاف با هر يك از اين دو نقيض ابا ندارد و اگر وجود هر ماهيتى به معناى همان ماهيت بود ، لازمه‌اش جواز اتحاد مفهوم احدالنقيضين با مفهوم نقيض ديگر و اين معقول نيست و در حقيقت اين قول از قبيل اشتباه مفهوم به مصداق است و خلط است ميان اتحاد ماهيت و مصداق وجود و ميان اتحاد ماهيت با مفهوم وجود .\r\nو هم‌چنين فساد قول به مشترك لفظى بودن وجود بين واجب و ممكن و اين‌كه مفهوم وجود در واجب از حيث معنا مغاير است با مفهوم وجود در ممكن .\r\nو اين قول نيز با مفاسدى كه دارد از قبيل اشتباه مفهوم به مصداق است و مغايرتى كه ميان واجب و ممكن است در مصداق وجود ( واقعيت عينى و مرحلهء ترتب آثار ) مىباشد نه در مفهوم وجود .\r\nو هم‌چنين است آنچه بعضى گفته‌اند كه وجودات خارجيه حقايق متباينه بتام‌الذات مىباشند و چه فساد اين قول لزوم انتزاع مفهوم واجد از مصاديق كثيره بماهى كثيره مىباشد ، كه محال است .\r\nاتصاف ماهيت با وجود : چنان كه از بحث‌هاى گذشته به دست آمد ، هر يك از موجودات خارجيه كه مشهود ما هستند واقعيتى است واحد و منشأ انتزاع دو مفهوم وجود و ماهيت و لازمهء آن اين است كه مصداق يكى از دو مفهوم بالذات اصالت و واقعيت داشته باشد و ديگرى به عرض آن از اصالت و واقعيت بهره‌مند شود . و نظر به\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nاين‌كه ترتب آثار كه ملاك اصالت مىباشد و منوط به انتزاع وجود مىباشد ، اصالت از آن وجود است و ماهيت به عرض آن از تحقق و اصالت بهره‌مند و در حدّ ذات خود اعتبارى است .\r\nالبته بنابراين معناى اعتباريت ماهيت اين نيست كه امرى پندارى و وهمى بوده و از مطلق واقعيت ساقط بوده و موطنش تنها ذهن و پندار باشد ، بلكه ماهيت موجودى است خارجى آنچه هست اين است كه عين واقعيت و بالذات داراى اصالت نيست ، بلكه به عرض وجود داراى اصالت است و به حسب حقيقت ماهيت حدّ وجود و مرزى است كه وجود خود را از وجود ديگران جدا مىكند .\r\nو از همين‌جا فساد قول ديگرى روشن مىشود و آن اين است كه از ماهيت آنچه در وجود خارجى از خارجيت بهره‌مند است تحقق دارد و گرنه پندارى بيش نيست .\r\nوجه فساد اين ماهيت ذهنى به موجب ادلهء وجود ذهنى وجود ذهنى ماهيت خارجى است كه به حسب ذات خود عين ماهيت خارجى و موضوعى است عقلى براى احكام و آثار واقعى و اگر وهمى و پندارى باشد اصل ماهيت پندارى بوده و به كلى واقعيت حتى واقعيت بالعرض را نيز از دست خواهد داد .\r\nبه‌علاوه ، قضاياى حقيقيه كه شامل حال افراد محققةالوجود و مقدرةالوجود مىباشند به مفاهيم پندارى تبديل شده و علوم به كلى به وادى بطلان خواهد رفت ؛ مثلًا طبيب كه در طب خود مىگويد هر انسان قلب دارد يا حكيم كه مىگويد هر انسان مركب از نفس و بدن است ، تنها از افراد انسان شامل حال آنانى خواهد بود كه گوينده در خارج مشاهده نموده و با گذشت گوينده مىگذرد و علم با اين وضع از علميت خواهد افتاد .\r\nعلاوه بر اين‌كه احكام خود ماهيت كه عوارض ذاتى خود ماهيت با صرف‌نظر از وجود ذهنى و خارجى مىباشند ، مانند جنسيّت و فصليّت و ذاتيّت و عرضيّت و غير آنها ، از ميان خواهد رفت .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nبلى اينان غالباً در وجود ذهنى به اشباح قائل‌اند و صورت علميه را كه مصداق خارجى را نشان مىدهد مانند نقشى مىدانند كه مثلًا از اسب و ديوار منقوش شود ! و ديدن آن اسب خارجى را به ياد انسان بياورد !\r\nولى بطلان اين قول از واضحات است ، زيرا در صورتى كه ادراك ما جز نقش و صورت چيزى را نايل نمىشود و از درك صاحب صورت خارجى به كلى محروم است چگونه متصور است كه از درك صورت به درك صاحب صورت خارجى كه خبرى از آن به هيچ‌وجه ندارد مىتواند نايل شود ؟\r\nو بنابر اين قول به اشباح سفسطهء صريح است .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\n\r\nتذييلات و محاكمات\r\nبسم‌اللَّه الرحمن الرحيم\r\nله الحمد في الأولى و الآخرة\r\nوله الحكم والسّلام على عباده الذين اصطفى\r\n\r\nتصديرٌ\r\nيك سلسله مكاتباتى كه ميان دو استاد بزرگوارمان : السيّد الأجلّ أبوالحسبين والمكرمتين ذى المنقبتين العارف الفقيه ، علم المعرفة ، و طودالفقه ، و منار العلم ، و منادالعمل : المرحوم الحاج السيّد أحمدالكربلائىّ - أفاض‌اللَّه علينا من بركاته - و الشّيخ الأجلّ ، الحكيم المتألّة ، و الفقية البارع ، الذّى هو من فلك التحقيق دائرها ، و فى بسيطة التدقيق سائرها و ماطرها : الشّيخ محمّدحسين الاصفهانىّ الغروىّ - رفع‌اللَّه درجة السّامية - در معناى بيتى از ابيات شيخ عطار جريان يافته ، و به مقتضاى الكلام يجرّ الكلام ، دو مبناى معروف حكما و عرفا كه هر يك از اين دو بزرگوار به تقويت يكى از آنها پرداخته ، و در روشن ساختن مطلوب استفراغ وسع كامل فرموده بودند ، نظر به نفاست مطلب و دقّت بحث ، خالى از اغلاق و غموض نبود . به غرض حفظ آثار بزرگان و قضاى حقّ اخذ و تربيت ، اين بندهء ناچيز : محمدحسين طباطبائى در اوراقى چند به نام « تذييلات و محاكمات » آورده ، و در روشن ساختن حقّ مطلب كوتاهى نكردم .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n مگر صاحبدلى از روى رحمت * مگر صاحبدلى از روى رحمت \r\nمرحوم سيد اصلًا اصفهانى بوده ، ولى نشو و نماى وى در كربلاى معلّى بوده ؛ و بعد از ادراك و رشد به تحصيل ادبيات پرداخته ، و چنانچه از انواع مراسلاتى كه به شاگردان و ارادت كيشان خويش نگاشته پيداست ، قلمى شيوا و بيانى معجزآسا داشته ، و پس از تكميل ادبيات ، وارد علوم دينيه گرديده ، و سرانجام به حوزهء درس مرحوم آخوند ملاكاظم خراسانى - رضوان‌اللَّه عليه - ملحق شده ، و دورهء تعلّم علوم ظاهرى را در تحت تربيت ايشان انجام داده ، و اخيراً در بوتهء تربيت و تهذيب مرحوم آيةالحقّ و استاد وقت : شيخ بزرگوار آخوند ملّاحسينقلى همدانىّ - قدّس‌اللَّه سرّه العزيز - قرار گرفته ، و ساليان دراز در ملازمت مرحوم آخوند بوده ، و از همگنان گوى سبقت ربوده ، و بالاخره در صف اول و طبقهء نخستين تلامذه و تربيت يافتگان ايشان مستقرّ گرديده ، و در علوم ظاهرى و باطنى مكانى مكين و مقامى امين را اشغال نمود .\r\nو بعد از درگذشت مرحوم آخوند ، در عتبهء مقدّسهء نجف اشرف اقامت گزيده ، و به درس فقه اشتغال ورزيده ، و در معارف الهيّه و تربيت و تكميل مردم يدبيضا نشان مىداد .\r\nجمعى كثير از بزرگان و وارستگان ، به يُمن تربيت و تكميل آن بزرگوار قدم در دايرهء كمال گذاشته ، و پشت پاى به بساط طبيعت زده و از سُكّان‌دار خلد ، و محرمان حريم قرب شدند كه از آن جمله است : سيد أجلّ آيهء حقّ و نادرهء دهر ، عالم عابد ، فقيه محدّث ، شاعر مفلق ، سيّدالعلماء و الرّبّانيّين : مرحوم حاج ميرزا على قاضى طباطبائى تبريزى متولد سال هزار و دويست و هشتاد و پنج هجرى قمرى و متوفّاى سال هزار و سيصد و شصت و شش هجرى قمرى كه در معارف الهيّه و فقه حديث و اخلاق ، استاد اين ناچيز مىباشند . رفع‌اللَّه درجاته السّامية و أفاض علينا من بركاته .\r\nسيّد بزرگوار صاحب ترجمه ، در سال هزار و سيصد و سى هجرى در عتبهء مقدّسهء نجف اشرف زندگى مستعار را بدرود گفته ، و روان پاكش به عالم بالا پرواز نمود .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nرحمةاللَّه عليه .\r\nمرحوم شيخ اصلًا اصفهانى بوده ، ولى دفتر عمر را در عتبات عاليه ورق زده ، پس از تمهيد مقدمات علوم ، در حكمت به درس حكيم متألّه : مرحوم شيخ محمدباقر اصطهباناتى حضور يافته ، و در اصول و فقه به حوزهء درس مرحوم آخوند ملّاكاظم خراسانى - قدّس سرّه - ملحق شده ، و سيزده سال به استفادهء از آن جناب پرداخته ، و تكميل يافت . و در مرحلهء تهذيب نفس و تصفيهء باطن ، با مرحوم خلدآشيان ، عالم نحرير فخرالمجتهدين و سندالعارفين : حاج ميرزاجواد آقامَلِكى تبريزى ، نزيل قم رابطه و مكاتبه داشته . مرحوم شيخ مردى بود جامع ميان علم و عمل ، رابط ميان تقوا و ذوق ، داراى طبعى سيّال و لهجهء شيرين . ديوان اشعار وى معروف است ، و در فنون مختلفهء شعر ، از قصيده و مديحه و غزل و رباعى و علِمى ، اشعارى زياد سروده ، و در فقه و اصول و حكمت و عرفان ، مؤلّفات زياد دارد كه غالب آنها مثل ضروريّات يومى و حياتى ، ميان اهل علم دست به دست مىگردد .\r\nسيمايى داشت متواضع و زبانى خاموش و صورتى وارفته و غالباً غرق فكر و به خود مشغول بوده ، و زندگانى ساده داشت ، تا در سال يكهزار و سيصد و شصت و يك هجرى قمرى فُجأَةَ در خواب درگذشته ، و به جهان جاودانى شتافت .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\n\r\nتذييل اول بر مكتوب اول مرحوم شيخ رحمه الله\r\nچنانچه از سبك استدلال و بيان مرحوم شيخ روشن و پيداست ، اساس جواب بر قول به تشكيك وجود و اصالت وى استوار مىباشد ، و اين‌كه اصيل در خارج يك حقيقت مشكّكه ذات مراتب مختلفه مىباشد كه به واسطهء قوّت و ضعف و اوليّت و ثانويّت و تقدّم و تأخّر ، اختلاف دارند ؛ اختلافى كه برگردد بما به الاتّفاق ؛ چه مفروض اين است كه : غير از اين حقيقت ، حقيقت ديگرى نداريم ؛ و هر چه جز او فرض شود ، يا عين اوست يا غير او ؛ و غير باطل است بالفرض ؛ پس عين او خواهد بود .\r\nو چون اختلاف به نحو تقدّم و تأخّر و شدّت و ضعف فرض شده ، لهذا مرتبهء عاليه بايد مشتمل شود به مرتبهء دانيه و زياده ؛ لكن زيادةٌ غيرُ خارجةٍ من‌الذات . زيرا مرتبهء دانيه ، فاقدِ كمالى است كه با مرتبهء عاليه است على النّحو المذكور . پس مرتبهء دانيه انتزاع مىشود از او معناى وجود ، و حقيقت مشتركه ؛ و أيضاً عدم مرتبهء عاليه از حدّ ذاتش . و اين است مراد از اين‌كه مرتبهء دانيه ، وجودى است مخلوط با عدم . والّا عدم كه نقيض وجود است ، راهى به حريم نقيض خود ندارد .\r\nو اين است مراد از حدّ وجودى من حيث إنّه وجودىّ . چه حدّ وجودى خارج از حقيقت نمىشود ؛ و الّا فرض مرتبهء تشكيكى ، فرض خلف خواهد بود ؛ چنانچه واضح است .\r\nو از اين‌جا معلوم مىشود كه : حدّ وجودى ، حيثيّت عدميّه است در وجود ؛ به\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nمعناى اين‌كه : عقل ، وجود مرتبهء دانيه را كما اين‌كه مصداق وجود مىيابد ، هم‌چنين مصداق عدم مىبيند ؛ اگرچه به حسب خارج ، جزء وجود مصداقى نيست .\r\nو از اين‌جا معلوم مىشود كه : مرتبهء عاليه ، نسبت به دانيه ، حدّ ندارد ؛ و اگرچه نسبت به ما فوق داشته باشد .\r\nو از اين‌جا معلوم مىشود كه : مرتبهء عاليه ، همان حقيقت مشتركهء ما بين عاليه و دانيه مىباشد ؛ و حدّى كه برايش بالنّظر إلى حفظ المرتبه ملحوظ مىشود ؛ همانا اين است كه : او مرتبهء دانيه نيست ؛ يعنى فقدان كمال و عدم مخلوط مذكور را ندارد . و چون سلب اثبات است ، معناى اين كلمه اين است كه : مرتبهء عاليه ، وجود صرف و محض است بالنّظر إلى السّافلة . پس حدّ او اگر باشد ، نبودن حدّ خواهد بود .\r\nو از اين‌جا معلوم مىشود كه : أعلى المراتب كه مرتبهء عاليه است علىالاطلاق ، واجد اين كمال است علىالاطلاق ؛ و حدّى ندارد به جز اين‌كه حدّى ندارد ؛ يعنى وجود صرف ، و حقيقت بحث و محض است كه همان أحديّت ذات است .\r\nو امّا حدّ ماهوى ، چون ماهيت اعتبارى است ، و در خارج ثبوت ندارد ، و عقل ادراكش مىكند ، پس ناچار ثبوت وى عندالعقل است . ولى اگر چنانچه فىنفسها به ايجاد و صنع عقل بود ، نسبتش به وجودات خارجيّه علىالسّويّه بوده ، و به همه صادق بود بالضّرورة ؛ و يا به همه كاذب بود بالضّرورة ؛ و چنين نيست بلكه به بعضى صادق و به بعضى كاذب است دائماً ، من غير تخلّف و اختلاف . و معذلك موجب تميز ذوىالماهيّات است بالذات ؛ و سبب ذاتى انسلاب بعضى از بعضى . پس بالضّرورة از خارج ، و از حدود وجوديّه گرفته شده ، و على خطاءٍ من العقل ، تطبيق به غير موردش گشته . پس چنانچه معلوم شد : ظرف ماهيّات ظرف عقل است ، نه خارج ؛ و با جعل و ايجاد عقل من غير ارتباط به خارج محقّق نشده‌اند ، بلكه چنان‌كه در محلّ خود مبرهن و مبيّن است ، چون علم پيوسته به وجود مجرّد تعلّق مىگيرد ، نه به مادّى محفوف به قوّه و استعداد ، از اين جهت ما ، عندالعلم بالأُمور الماديّة ، موجود مجرّدى را كه مرتبهء\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nكاملهء مطلوب مادّى است ، نايل مىشويم ؛ و نحكم بأنّ ما وجدناه هوالمطلوب المادّى ، لمكان تقويم المعلوم المجرّد الوجود المطلوب المادّى لعلّيّة ، و تفوق مرتبه .\r\nو چون آثار وجودى مادى را در معلوم مجرّد نمىيابيم ، حكم مىكنيم به اين كه : اشياء دو سنخ وجود دارند : وجود عينى داراى آثار مترتّبه ، و وجود ذهنىّ فاقد آثار حقيقيّه .\r\nو أمر مشترك ما بين وجودين ، ماهيت است . بعد ، عقل همان مفهوم تازه وارد خود را توسعه داده ، و به مجرّد و مادّى شامل مىكند ، و با وجود و عدم متّصف مىسازد ، و كلّ ذلك اعتبارُ لاوَراءَ له .\r\nو از اين‌جا معلوم مىشود كه : تحقق ماهيات تحقق سرابى است ، و ظهورى است كه در مظاهر مادّيه استقرار يافته ، و چنانچه صورت آب در سراب ، و صورت مرئىّ در مرآت ، صورتى است كه راستى مشهود است ، ولى مال سراب و ملك مرآت نيست ؛ و سراب كه زمين شوره‌زار است ، و مرآت كه جسم صيقلى است ، محلّ ظهور صورت است ؛ هم‌چنين ماهيات عين وجود خود نيستند ، بلكه صور غير آنها هستند ، كه در آنها به ظهور پيوسته‌اند . « 1 »\r\nو از اين‌جا معلوم خواهد شد كه : ماهيات ، همان حدود وجوديه هستند ، كه در مراتب و منازل وجود ساكن بودند ؛ و عقل آنها را از جاى خودشان بيرون آورده ، و در منازل زيرين نشانيده ، و سپس در همهء منازل مىگرداند . و چون تنها حدّ را كه مابه‌الامتياز است ، برداشته ؛ و محدود را كه ما به الاتّفاق است ، ترك گفته و فراموش كرده ، لهذا از حكم وحدت دور ، و پيوسته با كثرت محشور است . و از اين‌جا معلوم مىشود كه : مسئلهء الماهيّات حدود الوجودات ليس على ماينبغى ، إلّابطريق التجوّز ؛ بل الماهيّات اعتبار حدود الوجودات .\r\nو از اين‌جا معلوم مىشود كه : بناء على التّشكيك فىالوجود ، ماهيّات ظهورات\r\n\r\n\r\n","description":"","footnote":"\r\n( 1 ) . يعنى مظاهر مراتب عاليهء وجوديّه مىباشند . و به عبارت ديگر : مظاهر علل و جودّيهء اين موجودات\r\n","page_name":" 147 ","page_number":147},
  {"content":"\r\n\r\nوجود ؛ و وجودات آنها مظاهر و مرائى آنها هستند . ولى حدود مراتب حقيقيّه وجود ، عين محدودات مىباشند .\r\nو از اين‌جا معلوم مىشود كه : قول مرحوم شيخ : « حدود وجوديّه ، و ماهويّه ، و عدميّه » ، با تثليث اقسام ، وجه صحيحى ندارد ، زيرا عدم كه بطلان محض است ، در حقيقت وجود ، تأثيرى بأىِّ وجهٍ فرض نتواند داشت ، بلكه حدّ در دار تحقق دو قسم بيشتر نمىباشد كه : حدّ وجودى و حدّ ماهوى است .\r\nو اما بيانى كه مرحوم شيخ ، در نفى تعلّق علم اكتناهى به ذات واجب وارد ساخته‌اند ؛ پس اگر چه مدّعا تامّ مىباشد ، ولى بيانشان ناقص است . زيرا آنچه فرموده كه : علم حضورى به واجب ، مستلزم ارتباط ذات معلوم است به ذات عالم ؛ و آن مستلزم اين است كه : واجب مفروض ، ممكن مرتبط به غير بوده باشد ، حرف تمام نيست . زيرا مجرّد ارتباط مستلزم امكان نيست ؛ و اگر مستلزم بود ، لازم بود كه واجب هم علم حضورى به ممكن نداشته باشد ؛ و ممكن هم علم حضورى غيراكتناهى به واجب نداشته باشد ؛ و هم‌چنين هيچ علتى علم حضورى به معلول خود نداشته ، با آن‌كه در هر سه مرحله حكما و خود آن مرحوم قائل مىباشند . پس بهتر آن است كه :\r\nاين مقدمه ترك ، و تبديل شود به مقدمهء ديگرى ، و آن اين است كه : علم حضورى اكتناهى ، مستلزم قيام وجود معلول است به وجود عالم ؛ و آن مستلزم افتقار و امكان است . و در اين صورت برهان تمام خواهد بود .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n\r\nتذييل اول ، بر مكتوب اول مرحوم سيّد قدس سره\r\nبيان مرحوم سيد مبتنى است بر مسلكى كه عرفا در مسئلهء حقيقت وجود دارند .\r\nچه آنها وجود را واحد شخصى مىدانند ، كه وجود حقّ عزّ و جلّ بوده باشد ؛ و غير حقّ را به وجود مستعار و مجازى موجود مىدانند ، نه با وجود حقيقى ؛ چنانچه حكما قائل مىباشند . و جماعت آنها اگر چه بناى اعتقاداتشان روى اساس ذوق و كشف استوار است ، نه روى اساس قياس و برهان ، با اين همه جمعى از آنها كه عارف و هم حكيم بوده‌اند ، براهينى به مدعاى خودشان اقامه كرده‌اند . چنانچه مرحوم آقا محمد رضاى قمشه‌اى ، در رساله‌اى كه در اين باب نوشته مىفرمايد : كه : الوجود من غير نظرٍ إِلى انضمام حيثيّهٍ ، تقييدَيّة كانت أو تعليليّة ، حتّى حيثّية عدم الانضمام ، ينتزع عنه أنّه واجب يمتنع عليه العدم مطلقاً . انتهى ملخّصاً .\r\nو اين بنده را گمان بر آن است كه : همان برهان حكما ، به طورى كه بيان آن گذشت ، مسلك عرفا را بعينه نتيجه مىدهد ، زيرا اين مقدمه كه مىگويد : « أعلى المراتب على الاطلاق محدود نيست على الاطلاق ، كه مرجع آن به صرافت اوست ، و مرجع آن به صرف حقيقت است » انتهى ، موجب اين است كه : اين مرتبه بالاضافه به مراتب بعدى حدّ ندارد ، و تعيّنات ساير مراتب از آن مقام مسلوب است . ولى همان انتفاى حدود خودش حدّى است ؛ و ارتفاع تعيّنات خودش تعيّنى است . پس مرتبهء عاليهء مفروضه ، تعيّنى است در عداد بقيّهء تعيّنات ، و حدّى است در جرگهء ساير حدود ؛ اگرچه مقدّم\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nاست در تحقّق نسبت به باقى مراتب .\r\nفان قلت : ارتفاع تعيّنات و صرافت ذات ، اگرچه به نظرى ديگر حدّى است از حدود ، ولى حدّ بودن آن اعتبارى است عقلى ؛ و حدّى است كه لايزيد على المحدود به شيئاً .\r\nقلت : فرض اين‌كه أعلى المراتب مرتبه‌اى است از مراتب ، با فرض عينيّت او با اصل حقيقت نمىسازد ، مگر به همان معناى از رجوع كه در بقيّهء مراتب هم موجود و مفروض است ؛ و اعتباريت اين حدّ ، به همان نحو از اعتباريت است كه ساير مراتب دارند . و بالجمله جميع مراتب از اعلى گرفته تا ادنى ، به يك معنا ، مرتبه هستند ؛ و معناى مرتبه اگر چنانچه در مراتب دانيه ، اقتضاى تجديد كرده و مستلزم حدّ است ، بعينه در اعلىالمراتب همان اقتضا را دارد ؛ غايةالامر حدّ در اعلىالمراتب ، همان ارتفاع بقيّهء حدود است .\r\nو اين را تذكر داده‌ايم كه : معناى عدمى بودن حدّ ، نه اين است كه : عدم حقيقى در وجود مداخله دارد ؛ بلكه يك خصوصيت داخلى است كه عقل از او تعبير مىكند به :\r\nفقدان السّافل لما فيالعالي ، يا به : ارتفاع حدّ السّافل فيالعالي ، يا به : أنّ العالي صرف بالنّسبة إلى السافل . و اعتباريّت و حقيقيّت اين معنا در همه به يك نحو است . و كفى فى ذلك اينكه : اصل حقيقت را به صرف و محدود قسمت مىكنيم ، زيرا كه به مقتضاى اين قسمت ، صرافت و محدوديّت ، دو تا تقييدند كه اصل حقيقت با آنها متعيّن و مقيّد مىشود . و لازمهء اين آن است كه : اصل حقيقت اطلاقى داشته كه بالاتر از صرافت و محدوديّت ، و اجلّ از اطلاق و تقييد متقابلين مىباشد ، زيرا كه مرجع هر دو تا از صرافت و محدوديّت به تحديد ؛ و مآل هر دو قسم از إطلاق و تقييد ، همان تقييد است ؛ و قبل از هر تحديد ، صرفى است ؛ و مقدم‌تر بر هر تقييد ، اطلاقى ثابت است بالضّرورة . و اگر چنانچه بگوييم : اعلىالمراتب ، چون صرف است ؛ پس حقيقت اصل الحقيقة است نه مرتبه . آن وقت مرتبهء پايين‌تر از او اعلىالمراتب مىشود ؛ و چون\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nما فوق خود مرتبه ندارد ، بى حدّ و صرف مىشود . فيعود الكلام اليه ؛ و در نتيجه همهء مراتب از ميان مىرود .\r\nو از اين‌جا معلوم مىشود : اين‌كه مقام ذات و حقيقت وجود ، اطلاقى را داراست كه در مقابلش تقييدى نيست و اجلّ از هر اطلاق و تقييد مىباشد ؛ و طاير بلند پرواز عقل به آن مقام بلند پرواز نكند ، و با دام هيچ وصفى و نعتى و اسمى و بيانى و عبارتى و ايما و اشارتى ، شكار نشود ؛ حتى خود اين بيان هم ساقط است .\r\n عنقا شكار كس نشود دام بازگير * كان‌جا هميشه باد به‌دست است دام را \r\nديگر اين‌كه : هر معنايى فرض شود ، خواه از قبيل ماهيات امكانيّه كه اعيان ثابته‌شان مىگويند ، يا مراتب وجود كه حدود وجوديّه‌شان مىخوانيم ، مثل علت ، و معلول ، و متقدّم ، و متأخّر ، و مادّى و مثالى ، و مجّرد ، و خواه معانى عامّه كليّه كه اسما و صفات باشند ، مثل علم ، و قدرت ، و حيات و غيرها ، تعيّنى است از تعيّنات حقيقت وجود و تقييدى و تقييدات اطلاق ذاتى ، زيرا مرجع آنها يا به صرافت و اطلاق وجود خواهد بود ، يا به محدوديت و تقييد آن . و على أىتقدير حدّى و تعيّنى است از حدود و تعيّنات اطلاق ذاتى چنانچه دانستى .\r\nو ديگر اين‌كه : همان‌طور كه در ماهيات به مسلك تشكيك وجودى گفتيم كه :\r\nمظاهر مراتب عاليهء وجوديّه مىباشند ، نظير آيينه و صورت آيينه ؛ به همان نحو همه تعيّنات وجودى ، مظاهر ذات مطلقه جلّ ثناها مىباشند . و در حقيقت وجودى از خود و در خود ندارند . پس همه موجود هستند با وجود مستعار و مجازى ، و حقيقتى كه در آنها مشاهده مىشود كنار از آنهاست ، نه در كنار آنها . پس وجود ، واحد شخصى است . و موجودات اگرچه زياد هستند ، لكن وجود عاريه دارند ، نه وجود حقيقى ملكى .   « لَهُ الْمُلْكُ وَ لَهُ الْحَمْدُ »   . « 1 »\r\n\r\n\r\n","description":"","footnote":"\r\n( 1 ) . در سورهء تغابن ، آيهء 1 و هم‌چنين در سورهء اسراء ، آيهء 111 آمده است كه :  « وَ قُلِ الْحَمْدُ لِلَّهِ الَّذِي لَمْ يَتَّخِذْ وَلَداً وَ لَمْ يَكُنْ لَهُ شَرِيكٌ فِي الْمُلْكِ وَ لَمْ يَكُنْ لَهُ وَلِيٌّ مِنَ الذُّلِّ وَ كَبِّرْهُ تَكْبِيراً » \r\n","page_name":" 151 ","page_number":151},
  {"content":"\r\n\r\nو ديگر اين‌كه : اين نظريه ، نظريهء تشكيك وجود را ابطال نمىكند ، بلكه نظريهء فوق آن را اثبات مىكند ؛ يعنى يك نظر ديگرى اثبات مىكند ، و حقيقتى را تشخيص مىدهد ، كه به موجب آن ، نظر اوّلى صورت مجازيت اتخاذ مىكند .\r\nو بالجمله چنانچه حكماى يونان ، بحث در احكام ماهيّت كرده ، و با براهين احكامى از براى آنها اثبات مىكردند ، و چون حكماى اسلام نظريه اصالت و تشكيك وجود ، و اعتباريت ماهيت را به اثبات رسانيدند ، سبك اوّلى باطل نشده ، و احكام ثابتهء آن از ميان نرفت ، بلكه سبك نخستين نسبت به سبك تازه نظر جليّى شده ، در برابر نظر دقيق ؛ هم‌چنين مسئلهء وحدت شخصى وجود ، نسبت به وحدت تشكيكى وجود ، نظرى است أدقّ در مقابل نظر دقيق ، و حقيقتى است عميق‌تر از حقيقتى كه تشكيك وجود به آن در مقابل اصالةالماهيّة حكم مىكرد . پس احكام و حقايقى كه از روى مسلك تشكيك وجود با براهين اثبات شده ، در جاى خودشان ثابت ، و در مرتبهء خودشان محقّق‌اند ؛ بالنّظر إلى النّظر الأدقّ موضوعشان مرتفع است ، نه اين‌كه با حفظ بقاى موضوع ، حكمى مناقض و مبطل حكم اولى بر آنها دارد . و على بعض الاصطلاحات نظر ثانى وارد است به نظر اول ، نه معارض .\r\nو ديگر اين‌كه : چون در دار تحقّق و وجود ، به جز ذات حقّ موجودى به حقيقت نيست ، و موجودات مجازى تعيّنات و ظهورات وى مىباشند ، پس هر يك از آنها اسمى هستند از اسما حقّ . إذلا نعنى بالاسم إلّاالذّات مأخوذاً بوصفٍ . جز اين‌كه مراتب ممكنات اسما جزئيّهء كونيّه هستند ؛ و مراتب اسماء اسماء كليّه هستند كه : از نسبت ما بين آنها اسماء كونيّه به حسب قلّت ، و كثرت ، در سعه ، و ضيق اسماء كونيّه منبسط مىباشد ، از جهت مرتبه متأخّر است از وجودى كه از روى اسماء كليّه پرگشاده . و از اين جهت اوّلى با فيض مقدّس ، و دومى با فيض اقدس معروف است . و در ميان اسماء كليّه هم اسمائى كه از تعيّنات متنوّعه اثباتى حكايت مىكنند ، متأخّرند از اسمى كه حكايت مىكند از عدم تعيّن ذات ، كه بعينه تعيّنى است و به مقام احديّت\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nمعروف است .\r\nو ديگر اين‌كه : چنانچه دانستى ميان تعيّنات مفهومى و حقيقت هستى ، چيزى است به منزلهء واسطه كه او را وجود مجازى مىگوييم . و اين وسط را اگر نسبت به تعيّنات مفهومى كه مظاهرند بدهيم ، وجود عينى و مجازى آنها گوييم ، و ظهورات حقيقت هستى مىشماريم ، و او به تبع كثرت موضوعات خود كثير مىباشد . و اگر مظاهر را فراموش كرده ، و به ظاهر نسبت بدهيم ، كثرت ظهورات به حسب مظاهر از بين رفته ، و لباس وحدت را به حسب وحدت ظاهر خواهد پوشيد . و در اين فرض فيض مزبور از فيّاض كنار است ، چون روزى مظاهر آمده ، و به قصد شكار آنها بيرون شده ، و هم كنار نيست ، زيرا جز ظاهر حقيقتى نداريم . پس نفى و اثبات در اين مرحله معاً صادق‌اند . به ملاحظهء اثبات مسمّى مىشود به برزخ ، و فيض ؛ و نفس الرّحمن ، و ساير القاب مناسبه ؛ و به ملاحظهء اين‌كه جز ذات چيزى نيست مسمّى مىشود به شأن ذاتى ، و نحوه .\r\nو از اين‌جا مىتوان فهميد كه : در مرحلهء علم ، دو نحو تصوير مىتوان كرد ، زيرا هرچه به جز او تعالى فرض شود ، موجود است با وى ؛ پس حاضر است پيش وى ، پس معلوم است به وى ، و علم اوست .\r\nاما تعيّنات مفهومى و ماهوى ، چون فروع نسب اسماء و صفات هستند ، و به تبع تعيّنات آنها تعيّن پيدا مىكنند ، يك نحوه ثبوتى با ثبوت آنها پيدا مىكنند ، مثال ثبوت معلومات با علم حصولى ، به تبع ثبوت نفس عالم بالعلم الحصولى ، ثبوتاً لايترتّب عليه الأثر . چنانچه عرفا علم تفصيلى قبلى الايجاد را نسبت به ماهيات ممكنه ، به همين طريق تصور كرده‌اند ، و هم‌چنين ماهيات كه با وجود عينى مجازى موجودند ، و به تمام وجودشان حاضرند عندالحق سبحانه ، پس معلوم‌اند به علم حضورى كه علم فعلى هم گويند ، و حكما و عرفا قائل‌اند . و گمان اين بنده آن است كه : بناء على مشرب العرفاء در وحدت شخصى وجود ، به اين دو طريق از علم اعنى علم قبل الايجاد ، و\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nعلم فعلى نمىتوان حقيقتاً قائل گرديد ، زيرا مساوقت ميان علم و وجود ، با تفكيك ميان آنها منافات دارد . و به عبارت اخرى اثبات علم حقيقى به نحو حقيقت ، و اثبات وجود عينى ، يا ظلّى مجازى به نحو مجاز با هم ممكن الجمع نيستند . چه معلوميت هرچيز به نحو موجوديت اوست ؛ اگر حقيقى است حقيقى ، و اگر مجازى است مجازى . و اما حيثيّت وجود موجودات ، و شئون ذاتيّهء حقّ سبحانه ، پس حاضرند در ذات بالذّات . پس معلوم هستند به عين معلوميّت ذات جلّت كبريائه ، به موجب برهان بسيط الحقيقه كه صدرالمتألهين قدس سره اقامه كرده .\r\nفان قلت : فرقى ميان دو قسم از علم كه مذكور شد نيست ؛ زيرا وجودات اشياء و ماهيات آنها جميعاً بهره از وجود حقيقى ندارند ؛ و ثبوت همه آنها ثبوتى است مجازى .\r\nقلت : ثبوت ماهيات و اعيان ثابته بعرض ثبوت وجود آنهاست ؛ و ثبوت وجود آنها بعرض ثبوت حقيقى ذات مىباشد . پس ثبوت ماهيات مجاز فىمجاز خواهد بود ؛ و ثبوت وجود آنها مجاز فقط .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n\r\nتذييل دوم بر مكتوب دوم مرحوم شيخ قدس سره\r\nمرحوم شيخ بناى اعتراض خود را بر تحقّق تشكيك در مظاهر چنانچه حكما اختيار كرده‌اند ، استوار كرده ؛ و از علم مذكور در شعر علم ذاتى فهميده ، چنانچه پرواضح است ، با اين‌كه عرفا به تشكيك در ظهورات قائل‌اند ، و علم تفصيلى قبل‌الايجاد به ماهيّات را در مقام خارج از ذات مىدانند . و شيخ فريدالدّين عطّار نيشابورى از اساطين عرفا مىباشد . و اين دو مسئله و خاصّه مسئلهء تشكيك در ظهورات ، به اندازه‌اى از اين طايفه روشن است كه نظم و نثر آنها را از اومملوّ ، و بر مراجعه كننده جاى هيچ‌گونه ترديد و شك باقى نيست ؛ و در هر صورت شعر صاحب شعر را طبق مذاق خودش تفسير بايد كرد ، خواه صحيح و خواه فاسد .\r\nو عجب‌تر از همه كلام اخير ايشان است : « و ثالثاً كلام فعلًا در وصول عقل است » الخ . زيرا اعتراض سيّم بر تقدير تسليم اعتراض‌هاى سابق ، و به تقدير تسليم نبودن ماهيّات در مقام ذات ، كلام ساقط است . پس بهتر آن است كه اين اعتراض به شكل اثبات تناقض وارد شود ؛ و كلام على خلاف ظاهره به اين معنا حمل شود .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\nتذييل دوم ، بر مكتوب دوم حضرت سيّد\r\n( أعلى اللَّه درجته )\r\nقوله : « و اطلاق علم بر او ضيق عبارت است » الخ . چنانچه در تذبيل اول بيان شد ، مقام ذات از هر اسمى و رسمى ، و از هر صفتى و نعتى ، بالاتر و بزرگ‌تر حتى از همين نفى هم كه مقام احديّت ناميده مىشود ، بالاتر و بزرگ‌تر مىباشد . و بناء عليهذا اطلاق مقام و مرتبه و مرحله و نظاير آنها در مقام بيان مجاز محض بوده ، و بر هم‌چنين اطلاق علم هم به جز ضيق عبارت در مقام تفهيم و تفهّم چيز ديگر نخواهد بود ؛ و به بقيهء مطالب مربوطهء به اين مكتوب ، در تذبيلات بعدى به اندازهء لزوم اشاره خواهد شد .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n\r\nتذييل سوم بر مكتوب سوم شيخ قدس سره\r\nچنانچه در تذبيل اول بيان شد ، مقتضاى مسلك تشكيك وجود كه تشكيك در مظاهره ناميده مىشود ، آن است كه : اعلىالمراتب كه مرتبهء وجود واجبى و مقام ذات مىباشد ، يك مرتبه بيش نيست كه بالقياس إلى بقيّهء مراتب ، صرف است . و اگر اين مرتبه فىنفسها داراى سه مرتبه بوده باشد ، خلف لازم آمده ، و يكى از مراتبش فقط داراى صرافت و محوضت خواهد بود .\r\nو از اين‌جا معلوم مىشود كه سه ملاحظه را كه مرحوم شيخ ذكر فرموده ، و آنها را سه مرتبه قرارداده ، و مراتب ذات شمرده ، مراتبى هستند اعتبارى ، و إلّا به حسب حقيقت مراتب نيستند ؛ خاصّه مرتبهء سيّم كه مرتبهء واحديّت ناميده ، اعتبارى محض است ؛ و اگر بنا شود كه عنوان با ذىعنوان دو مرتبه شمرده شود ، هر مرتبه از وجود به اعتبار ماهيّت و عنوانى كه دارد ، دو مرتبه خواهد بود ؛ بلكه مرتبهء واجبى مرتبهء صرافت وجود است ، من غير تقييد بحدّ وجودى ؛ مثل سايرالمراتب ؛ و ينتزع منها جميع مفاهيم الأسماء و الصّفات من غير تعدّد مراتب فىذات المعنون بها ، و لا فى مفاهيم الأسماء و الصّفات أصلًا إلّابحسب الاعتبار واللّحاظ فقط .\r\nو از اين‌جا معلوم مىشود كه : آن‌چه بعد مىفرمايد : « و انتشاء كثرت به ملاحظهء اين مقام است » ؛ نظرى است مجازى و به نظر حقيقت فاسد . چه مراد از كثرت يا كثرت\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nوجودى است و اختلاف مراتب تشكيك ؛ يا كثرت ماهوى و مفهومى . و اولى اگرچه مجعول است ، ولى ارتباط به عالم مفاهيم ندارد ؛ و دويمى اعتبارى است ، و مفهوم منتزع از هر موجودى لازمهء آن موجود و مجعول بالعرض است نه بالذات . و به عبارت روشن : اسناد كثرات امكانى به كثرات مفهومى اسماء و صفات ؛ و هم‌چنين اسناد اسماء و صفات بعضها الى بعضى ، و قول به تقدّم و تأخّر ميان آنها ، چنانچه عرفا مىگويند ، بالنّظر إلى قول الحكيم بالتشكيك الوجودى ، كلامى است على سبيل التّشبيه و المجاز ؛ و هم‌چنين معناى فناى موجودات در وجود واجبى . و هر فرعى كه متفرّع به اين بحث است به جز مجاز نيست ؛ بالنّسبة إليها كه در آن مقام عالى از حدود ممكنات اثرى نيست . بلكه اصول مطالب حكمى روى يك اصل مفروض استوار است ؛ و آن عبارت است از : اصالت وجود و كثرت آن به حسب مراتب قوّه و ضعف ، و صرافت أعلى المراتب بالنّسبة بما بقى ، و محدوديّت بقيهء بالنّسبة به مرتبهء عاليه ، و اعتباريّت ماهيّات و مفاهيم .\r\nو از اين‌جا معلوم مىشود كه : تمام آنچه مرحوم شيخ تفريعاً علىالأصل ، بيان مىفرمايد ، من قوله : « فلا وجه لدعوى أنّ حقايق الصّفات محدودةٌ و الذات غير محدودة » إلى آخر ما قال ، روى اين اصل مفروض صحيح و حقيقى است ؛ ولى كلام در خود اصل مفروض است . چنانچه در تذبيل ثانى بيان شد . و بديهى است كه مسلك مزبور فوق ، با سه مرتبه قراردادن أعلىالمراتب ، كه يك مرتبه بسيط فى غايةالبساطة مىباشد ؛ و تعليل كثرات امكانى ، و هم‌چنين كثرات اسماء و صفات ، با بعضى از آن سه مرتبهء حقيقت نمىسازد .\r\nو اين خود بهترين شاهد است به اين‌كه عرفا در وجود حقيقى وحدت شخصى قائل‌اند ؛ و مابقى را حتى مراتب اسماء و صفات اعتبارى مىدانند ، و در مرحلهء اعتبار و ظهور هر مرتبه را منشأ ظهور مراتب بعدى مىدانند . چه بر قولى كه اساس سيرشان روى اصل تميز حقيقت از مجاز استوار باشد ، نه روى اصل تميز\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nموجود از معدوم ، و تميز موجود مستقّل از موجود رابط غيرمستقّل ، نمىتوانند مطالبى را پيش بياورند كه به قول خودشان مجاز است نه حقيقت ؛ و هو ظاهر . بقيّهء آنچه متعلّق به مقام مىباشد ؛ در مكتوب سوم مرحوم سيد و تذييل ششم ان‌شاءاللَّه العزيز خواهد آمد .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n\r\nتذييل سوم بر مكتوب سوم حضرت سيد قدس سره\r\nچنانچه در محلّ خود مبيّن و مبرهن است ، علم منقسم مىشود به حضورى و حصولى . وحضورى عبارت است از حضور معلوم به وجوده العينى الخارجى عندالعالم ؛ و حصولى عبارت است از حضور ماهيت و مفهوم معلوم عندالعالم ، نه هويت و وجود عينى خارجى آن . و علم حصولى اگرچه قسيم علم حضورى است ، ولى به حقيقت مرجع آن به علم حضورى است . و علم حصولى تصديقى مسبوق‌الوجود است به علم تصورى ، و كلى هم مسبوق الوجود است با علم جزئى ؛ و علم جزئى منوط و مربوط به حسى است كه رابطهء ميان نفس و خارج مىباشد ؛ و از اين‌جاست كه گفته شده : مَنْ فَقَدَ حِسّاً فَقَدْ فَقَدَ عِلْماً .\r\nو پرواضح و روشن است كه : حواسّ ما از امور خارجيه فقط اعراض و اوصاف جواهر را نايل مىشوند ، نه جوهر را ؛ چه در ما حسى كه جوهر را ادراك بكند ، وجود ندارد . و همهء حواس اعمّ از بصر و سمع و ذوق و شمّ و لمس و اعراض و اوصاف اجسام را درك مىكنند ؛ جز اين‌كه هر چه در بادى حال احساس كنيم ، با نعت استقلال و صفت تماميّت ، نايل مىشويم . چه امر موجود بدون استقلال تحقّق ندارد ؛ با اين همه ، معناى استقلال مذكور را به يكى يا به همهء حواسّ نسبت نمىتوان داد . سپس انسان كه اعراض و اوصاف را به هيئت اجتماع و دسته‌جمعى درك مىكند ؛ به واسطهء بطلان بعضى از مدركات خود ، به ابقاى موضوع ، پى به وجود يك موجود مستقلّ كه اين\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nاعراض و اوصاف قائم به او هستند مىبرد ، كه آن جسميت و جوهريت مىباشد . و از عده‌اى از اوصاف نزديك وى حدّى تهيّه كرده ، و او را معرفى كرده و مىشناساند . پس آنچه از ماهيات اشياء پيش ما حاصل است ، همانا ماهيت اعراض محسوسه مىباشد ؛ و يا ماهيت اعراض محسوسه به علاوهء ماهيت جوهر مادى .\r\nو در تذييل اول گفتيم كه : اصيل ثابت در خارج همانا حقيقت وجود است كه مشكّك و داراى مراتب مختلف است ؛ و از ماهيات در متن اعيان و صحنهء خارج خبرى نيست ؛ و علم به وجود مادى بما أنّه مادى تعلّق نمىگيرد ، بلكه عندالعلم بالمادى علم متعلّق مىشود به يك موجود مجردى كه در مرتبهء فوق ماده از وجود تقرّر دارد ، و عقل او را به جاى ماده پذيرفته ، و حكم به عينيت مىكند ؛ و اگرچه بينهما حمل موجود است ، ولى به حسب حقيقت حمل حقيقه و رقيقه است ؛ نه حمل اولى ، و نه حمل شايع ؛ و اين همان ماهيت اعتبارى سرابى است .\r\nو از اين روى عندالعقل يك سلسله مفاهيم لا يترتّب عليها الآثار به نام ماهيات اشياء پيدا مىشوند ؛ و اينها عبارت‌اند از عده‌اى از ماهيات مستقلّهء در وجود ، و در لحاظ ، يا مستقلّهء در لحاظ ؛ و ماهيات نسبيّهء غير مستقلّهء به لحاظ كه ظهورات و انعكاسات استقلالات و نسب موجوده در عالم تجرّد مىباشند .\r\nو استقلال در لحاظ تابع استقلال وجودى است به وجهى كه اگر چنانچه استقلال وجودى ماهيت جوهرى را از دستش بگيريم ، نسبتى از نسب خواهد بود ؛ و اگر نسبتى را در مهد استقلال لحاظ كنيم ، مستقل از لحاظ خواهد بود ، مثل معناى ابتدا و من حرفى ؛ و از اين روى مىتوان حكم كرد : به اين‌كه موجودات دو قسم بيشتر نيستند : ذات مستقلّ و نسبت غير مستقلّ ، اگرچه نسبت غير مستقلّه نيز دو قسم مىباشند : نسبت محقّقهء باطرفين ، و نسبت محقّقهء با يك طرف ، زيرا همان حيثيّت عدم استقلال را در نفس وجودات عرضيّه كه وجودات للغير مىناميم ، مىيابيم ؛ غايةالأمر به بيشتر از يك طرف محتاج و مفتقر نيستند .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nو اين اگرچه نظريّهء جديدى است در تقسيمات ثلاث وجود كه : تقسيم الى ما بنفسه و بغيره ، و الى ما لنفسه و لغيره ، و الى ما فىنفسه و فى غيره ، بوده باشد ؛ و فروع زياد بر وى مترتّب است ؛ ولى چنانچه بر ناقد بصير مخفى نيست ، منافات با قول جمهور حكما در اين باب ندارد . و بالجمله ادراك يك عده مجرّدات مثالى و عقلى ، ماهيّات محسوسات اولّيّه و جوهر جسمانى را به وجود مىآورد ؛ و من جمله نسبتى است كه ادراك شود از جهت اتّكا و قيامش با مستقل كه به نام نسبت ايجابى ناميده مىشود كه همان نسبت هوهو است ؛ و اگر اخذ و لحاظ شود لأنّه من غير جهة اتّكائها علىاستقلال ، نسبت با قصهء ايجابى خواهد بود ، كلحاظ قيام زيد من قولنا زيدٌ قائمٌ .\r\nفافهم . و چنانچه قبلًا گفته شد : هر مفهوم نسبى غير مستقّل را به نحو استقلال مىتوانيم به لحاظ بياوريم ، پس اگر نسبت ايجابى ناقصه را به نحو استقلال لحاظ نماييم ، مفهوم وجود اسمى خواهد بود .\r\nپس منشأ انتزاع مفهوم وجود ، نسبت ناقصهء ايجابى است مأخوذةً بنحو الاستقلال .\r\nو نظير اين حرف در جميع معانى حرفيّه و ماهيّات نسبيّه جارى است . و چنانچه معلوم شد : همهء اين مفاهيم ، عناوين و حكاياتى هستند كه از ماهيّات نسبيّه من حيث وجودها فى الذّهن منتزع‌اند ؛ و به خارج منطبق نمىشوند على نحو انطباق الماهيّات على أفرادها ؛ فلا تتعدّى الذّهن إلىالخارج . و من هنا تنشأ بقيّة النَّسب و المفاهيم الّتي هي اعتبارات الذّهن ، و من جملتها مفهوم العدم ؛ فإنّ العقل إذا قاس زيداً إلى نفسه ، حكم بنسبةً إلّايجلب بالحمل الأوّلي ؛ ثمّ إذا قاسه إلى عمرو لم يجد نسبةً ، فحكاه بنسبةٍ يسمّيها نسبة السّلب و يعتبرها تامّةً و ناقصةً ، ثمّ يلاحظها مستقلّةً فينتزع عندئذٍ معنى العدم الاسمي . فافهم . فقد تحصّل أنَّ الماهيّات اعتباراتٌ تطرأ الحقايق ؛ و بقيّة المفاهيم عناوين و اعتبارات على اعتبارات .\r\nو از اين‌جا معلوم شد كه : در علوم مجرّدات بأنفسها و أمثالها از مفاهيم و ماهيّات اثرى نيست ، زيرا علوم آنها به خودشان حضورى و غيرقابل تبدّل به حصولى است ،\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nلعدم موجب الخطأ هناك .\r\nو از اين‌جا معلوم شد كه : بيشتر از يك ماهيت از يك موجود نمىتوان انتزاع كرد ، به خلاف مفهومى كه عنوان ناميده مىشود ، زيرا سبب انتزاع ماهيت ، موجود خارجى است چنانچه معلوم شد ؛ به خلاف عناوين كه سبب انتزاعشان استعداد است ، و ممكن است ذهن استعدادات مختلفه پيدا كرده ، و انتزاعات مختلفه بنمايد ، چنانچه از يك مورد انتزاع علم كند ؛ و از موردى انتزاع قدرت ؛ و از مورد انتزاع حيات ؛ و هكذا ؛ بعد موردى را نائل شود كه هر يك از اين عناوين را كه با وى بسنجد ، او را واجد بيابد .\r\nو از اين‌جا معلوم شد كه : مرتبه‌اى از وجود كه صرف بوده واجد جميع كمالات وجودى است ، خواه به لحاظ صرافت كه حدّى است در عين لاحدّى ، و خواه به لحاظ واجديّت جميع كمالات به شرط وحدت ، كه عرفا اين دو لحاظ را دو مرتبه دانسته ، و مقام أحديّت و مقام واحديّت مىنامند ، زيرا جميع اين عناوين ، به بالاتر از يك جنس عالى صادق و محمول‌اند .\r\nو بايد دانست كه : همهء آنچه كه ذكر شد در جاى خودش مبرهن كرده‌ايم ؛ اگرچه در اين‌جا نظر به ضيق مقام غالباً از بيان برهانى صرف‌نظر شد .\r\nاما عرفا چون تشكيك را در ظهورات مىدانند ، نه در مظاهر چنانچه گذشت ، لهذا حدود وجود را مراتب تعيّنات علمى حقّ سبحانه مىگيرند ، و گويند : اول تعيّن بودن ، وجود حقّ است نفس ذاته كه تعيّن احدى است و تعيّن احدى به جهت صرافت ، منشأ تعيّن واحدى است كه جامعيت جميع كمالات است به نحو وحدت ؛ و بقيّهء اسما واحداً بعد آخر از اين مقام منتشى هستند ؛ و موجودات امكانى هم از آنها با تفصيلى كه در كتبشان مسطور است . و از اين جهت مرحوم سيد رحمه الله كلام مرحوم شيخ رحمه الله را كه تعيّن احدى و واحدى را به لحاظ عقل نسبت داده بود ، تبديل به لحاظ حقّ سبحانه نمود .\r\nمحمدحسين طباطبائى\r\n\r\n","description":"","footnote":"","page_name":" 163 ","page_number":163},
  {"content":"\r\n\r\n\r\nعليت واجب نسبت به ممكنات\r\nاستاد اكبر ، ميزان المفسرين ، علامه طباطبائى - دام بقائه - .\r\nمحترماً معروض مىدارد در جلد 15 تفسيرالميزان ، صفحات 149 و 150 تحت عنوان « بحث فلسفى » مسائلى مطرح شده كه سؤال زير را در ذهن حقير به وجود آورد :\r\nمعناى جز العلة بودن واجب تعالى چگونه متصور است در صورتى كه در قرآن مىفرمايد :  « لَيْسَ كَمِثْلِهِ شَيْءٌ » \r\nبا احترام\r\nپاسخ : السلام عليكم و رحمةاللَّه و بركاته\r\nنامهء گرامى زيارت شد . راجع به بحث فلسفى واقع در جلد پانزدهم الميزان ( ص 149 - 150 ) ، چاپ تهران ، كه در آن دو نظر مختلف در عليت واجب تعالى نسبت به ممكنات ذكر شده كه به موجب نظر اول واجب تعالى جزء علت تامه و به مقتضاى نظر دوم علت تامه قرار مىگيرد ، اين دو وجه بر خلاف آنچه تصور مىشود ، با همديگر متقابل و متنافى نيستند ، بلكه دومى دقيق‌تر و كامل‌تر از اولى است .\r\nانسان در نظر ابتدايى با دركى ضرورى كثرت و مغايرتى در ميان موجودات ممكنه درك مىكند و سپس در ميان آحاد اين كثرت توقف وجودى كه اساس قانون عليت و معلوليت عمومى است درك مىكند و به موجب آن هر موجود ممكن علت\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nمىخواهد و علتش نيز اگر ممكن باشد علت ديگر مىخواهد تا برسد به علتى كه بالذات و واجب‌الوجود بوده ، مستغنى از علت باشد ، بلكه همهء علت‌هاى امكانى بلاواسطه ( مثل صادر اول ) يا مع‌الواسطه ( مثل بقيهء ممكنات ) معلول اوست ، اگرچه به معناى علت قريب و مباشر جزء علت تامه و علت فاعلى است .\r\nاين است حال نظر اول و ابتدايى و در نظر دوم به واسطهء اوساط عليت و توقف وجودى كه در ميان ممكنات حكم‌فرماست ، مجموع ممكنات يك واحد معقول مىباشد كه واجب تعالى علت تامهء آن است و ايجاد هر يك از ممكنات ايجاد همهء آنهاست ، چنان كه در تفسير توضيح داده شده است .\r\nو البته روشن است كه نظر دوم روى اساس نظر اول استوار مىباشد ، زيرا فرض بطلان نظر اول مستلزم بطلان قانون علت و معلول مىباشدو در نتيجه راه و طريق اثبات صانع به كلى بسته خواهد شد . و جزء علت شمردن واجب تعالى منافاتى با آيهء كريمهء  « لَيْسَ كَمِثْلِهِ شَيْءٌ »  ندارد ، زيرا صدق علت و سبب به‌غير واجب تعالى ، در صورتى كه به معناى واسطهء فيض و به جعل واجب تعالى مىباشد علل امكانى را مماثل واجب كه عليت او بالذات و به نحو استقلال مىباشد نمىسازد . چنان كه صدق ساير صفات كمال مانند حىّ و عالم و قادر و سميع و بصير و غير ذلك ، به‌غير واجب مستلزم شرك نيست ، زيرا صفت كمالى كه در ممكن است به جعل و افاضه واجب است و استقلالى نيست ، به خلاف واجب تعالى كه در صفات كمال خود مستقل بالذات و مستغنى از غير است .\r\nو هم‌چنين منافات با آيهء كريمهء  « هَلْ مِنْ خالِقٍ غَيْرُ اللَّهِ »  ندارد و مراد از خالق در آيهء كريمه ، خالق مستقل به خالقيت مىباشد كه در اتصاف به خالقيت محتاج به‌غير نباشد ، زيرا آيات كريمهء قرآنى خالق‌هاى ديگرى غير از خداوند عزّاسمه ، اثبات مىفرمايد :  « فَتَبارَكَ اللَّهُ أَحْسَنُ الْخالِقِينَ »  ،  « وَ إِذْ تَخْلُقُ مِنَ الطِّينِ كَهَيْئَةِ الطَّيْرِ بِإِذْنِي فَتَنْفُخُ فِيها فَتَكُونُ طَيْراً بِإِذْنِي »  و آيات ديگرى كه در اين سياق هستند .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nگذشته از اينها قرآن كريم در آيات زيادى قانون عليت عمومى را تصديق مىفرمايد مانند :   « وَ بَدَأَ خَلْقَ الْإِنْسانِ مِنْ طِينٍ * ثُمَّ جَعَلَ نَسْلَهُ مِنْ سُلالَةٍ مِنْ ماءٍ مَهِينٍ »   و  « هُوَ الَّذِي خَلَقَكُمْ مِنْ نَفْسٍ واحِدَةٍ وَ جَعَلَ مِنْها زَوْجَها    وَ بَثَّ مِنْهُما رِجالًا كَثِيراً وَ نِساءً »   كه تصديق علت مادى است و نفى عليت مطلقاً از ممكنات و حصر آن به واجب تعالى منسوب به اشاعره است كه هيچ راهى به اثبات آن ندارد .\r\nبا تقديم سلام و اخلاص ، به عرض خود خاتمه مىدهم .\r\nمحمد حسين طباطبائى\r\n21 / 11 / 54\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\nازليّت و قدم ذاتى ماده\r\nسؤال : ازليّت ذاتى و قدم ذاتى ماده را به چه دليل مىتوان نفى كرد ؟\r\nجواب : ازليّت ذاتى و قدم ذاتى اصطلاحاً در جايى گفته مىشود كه ذات شىء عين هستى ( وجود ) باشد و چنين چيزى محال است عدم بپذيرد و در نتيجه هيچ‌گونه تغيير در ذات و در صفات و احوال خود نخواهد پذيرفت و بديهى است كه ماده چنين نيست . ولى ظاهراً مراد از ازليّت ذاتى و قدم ذاتى در سؤال همان قدم زمانى است و سؤال اين است كه آيا ماده ( اتم ) در پيدايش خود مسبوق به عدم زمانى مىباشد يا نه ؟\r\nپاسخ اين پرسش مثبت است ؛ نظر به اين‌كه از نظر علوم مادى اتم قابل تبديل به انرژى است و بالعكس و هر اتم مجموعهء فشرده‌اى است از ذرات انرژى كه يك اتم را تشكيل مىدهد و به وجود مىآورد و قهراً مسبوق به عدم مىباشد و در اين صورت ميان اتم و انرژى ، مادهء مشتركى بايد فرض كرد كه خاصيت آن فقط قبول و پذيرش صورت و فعليت باشد . و بنابراين نمىتوان گفت كنندهء فعليت ( فاعل صورت و فعليت ) مادهء مفروضه است بلكه امرى است ماوراى ماده و ماده در سايهء آن فعليت ، فعليت و تحقق مىپذيرد پس عالم مشهود هستى فعل يك فاعلى است ازلى و ثابت وراى عالم و آن خداوند است عزّاسمه .\r\nمحمدحسين طباطبائى\r\nقم - 25 شهر صيام 1396 ه .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n\r\nوحدت وجود\r\n\r\nآيا على عليه السلام اول و آخر است ؟\r\nسؤال اول : بعضى مىگويند تمام موجودات و هستىها از وجود خدا سرچشمه گرفته ، پس تمام به‌طور كلى در زمينهء وحدت وجود خداست لكن به صور مختلف هستىها را مىبينيم ؛ مثلًا بعضى را درخت ، بعضى را سنگ ، بعضى را آدم و امثال ذلك ، جواب چيست ؟\r\nجواب : ادلّه و براهينى كه خدا را براى عالم اثبات مىكنند ، عالم را فعل خدا و خدا را فاعل عالم معرفى مىكنند و بديهى است كه فعل غير از فاعل بايد باشد و اگر فعل عين فاعل باشد ، بايد شىء ( فاعل ) قبل از وجود خودش ( فعل ) وجود داشته باشد ، پس عالم غير از خداست و بنابراين ، اين‌كه گفته شده ، « پس تمام به‌طور كلى در زمينهء وحدت خدا است . الخ » غلط است .\r\nسؤال دوم : بعضى ديگر مىگويند هرچه ما مىبينيم و مىپنداريم از سنگ و درخت و آدم ، تمام وهم و خيال است ، بلكه وجود خود ما هم خيال است .\r\nجواب : كسى كه مىگويد هر چه مىبينيم و مىپنداريم وهم و خيال است اگر اين حرف را به‌طور جدى مىگويد به قول خودش خود اين سخن او « همه چيز خيال است » وهم و خيال است و هيچ‌گونه ارزشى نداشته و نتيجه‌اى نمىدهد .\r\nكسانى كه اين سخنان را مىگويند سوفسطى ناميده مىشوند و اينان يا مرض\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nروانى دارند و يا سوء نيت داشته ، مغلطه‌كارى مىكنند و گرنه انسانى كه فكر سالم داشته ، سوءنيت هم نداشته باشد ، واقع‌بين مىباشد و براى جهان هستى واقعيت قائل خواهد بود . خود همين مدعيان وهم و خيال بودن عالم نيز زندگى مرتبى ترتيب داده و وقت گرسنگى عقب نان مىروند و به هنگام تشنگى عقب آب مىدوند و نمىگويند نان و آب وهم و خيال است .\r\nسؤال سوم : عده‌اى مىگويند بر فرض اين كه اينها خيال نباشد ، خدا در لابه‌لاى همهء اينها رفته ؟\r\nجواب : چنان كه در جواب سؤال اول گفته شد ، اين حرف نيز خلاف براهين بوده ، هيچ‌گونه دليل منطقى ندارد .\r\nسؤال چهارم : برخى مىگويند ما رسيديم و فهميديم كه كُنه ذات خدا ، همان خود ما هستيم و اين عبارت كه ما را خدا از كتم عدم به عرصهء وجود آورده ، مفهوم و دليلى ندارد . اصلًا خود هستى اوست ، شق‌ّثانى ندارد گرچه ظواهر اشيا را متنوع و متغيّر ببينيم ؟\r\nجواب : اين سخن نيز سخنى است بىدليل و دعويى است بىبرهان ، فهم اين آقايان هرچه باشد براى خودشان حجت است نه به ديگران و ادعاى بدون دليل ارزشى ندارد .\r\nسؤال پنجم : متصوفه مىگويند مقصود از هوالاوّل و الآخر در سورهء حديد ، حضرت على عليه السلام است چنان كه مجلسى هم در جلد 8 بحارالانوار چنين نقل كرده است و هم‌چنين زمينه اشتباهات را وسيع‌تر مىنمايد ، پس اگر بخواهيم ادعاى دسته فوق را تكذيب نماييم گفتهء مجلسى را رد نموده‌ايم ، زيرا ضمايرى كه برگشتش به خداست ، در قرآن بسيار است ، مثلًا « فَهُوَ يَهْدِيَنِى » ،  « فَهُوَ يَشْفِينِ »  يا  « وَ هُوَ الَّذِي فِي السَّماءِ إِلهٌ وَ فِي الْأَرْضِ إِلهٌ وَ هُوَ الْحَكِيمُ الْعَلِيمُ »  يا  « وَ هُوَ الْعَلِيُّ الْكَبِيرُ »  ،  « عَلَى الْحَيِّ الَّذِي لا يَمُوتُ »  و امثال اين ضماير . . . از اين قبيل ضماير در قرآن زياد است . از\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nكجا بفهميم كه مرجع اين ضماير « على » نباشد ، با اين‌كه سياق آيات نشان مىدهد كه مرجع اين ضماير خداست ؟\r\nجواب : آنچه در روايت وارد شده اين است كه على عليه السلام اول و آخر است و در روايت ديگر وارد شده كه معناى اول و آخر بودن على عليه السلام اين است كه ايشان اول كسى است كه به رسول اكرم صلى الله عليه و آله ايمان آورد و آخرين كسى است كه از آن حضرت جدا شد و آن وقتى بود كه جسد مقدس آن حضرت را در قبر شريف گذاشت و بيرون آمد .\r\nو ظاهر سياق اول سورهء حديد مىرساند كه مراد از اول كسى است كه وجودش مسبوق به عدم نباشد و از آخر اين است كه وجودش ملحوق به عدم نباشد و آن خداست عزّ و جل چنان كه مىفرمايد :  « وَ أَنَّ إِلى رَبِّكَ الْمُنْتَهى »  . « 1 »\r\n\r\n\r\n","description":"","footnote":"\r\n( 1 ) . نجم ، آيهء 42\r\n","page_name":" 170 ","page_number":170},
  {"content":"\r\n\r\n\r\nترجمهء فلسفهء يونانى\r\nحضور محترم استاد علامه دام‌ظله‌العالى\r\nبه عرض عالى مىرساند : از آن وجود شريف تقاضا مىشود به سؤالات زير پاسخ دهد كه بسيار دراين باره سخن‌هاى گوناگون استماع مىشود ، چه در اثبات آن و چه در نفيش ، و همين امر سبب شد كه حقير جواب آنها را از حضرت عالى خواستار شدم :\r\n1 . آيا فلسفهء يونان ( الهيات ) كه چند قرن بعد از بعثت نبى اكرم صلى الله عليه و آله بر اثر ترجمهء كتب يونانى به عربى ، وارد جامعهء مسلمين شد ، تنها براى اين منظور بود كه مسلمين با علوم خارج از كشور خود آشنا شوند و يا اين كه بهانه‌اى بود تا مردم را از رجوع به اهل‌بيت وحى باز دارند !\r\n2 . آيا فلسفهء يونان ( الهيات ) آنچه همراه داشت در متن اسلام و فرمايش‌هاى معصومين عليهم السلام است يا خير ؟ چنانچه آن مطالب موجود است ، پس چه حاجتى به فلسفه مىباشد و اگر وجود ندارد ، پس معلوم مىشود فلسفهء يونانى باعث شد كه معارف اسلامى تكميل شود ؟ !\r\n3 . قرن‌ها بعد بر اثر كوشش پايدار شيعه ، فلسفه به اوج خود رسيد ( يعنى زمان مرحوم صدرالمتألهين شيرازى ) آيا آنچه را كه مرحوم ملاصدرا در اسفار و ساير كتب خود آورده ، مىتوان از متون آيات و اخبار استنتاج كرد يا اين‌كه فقط مىتوان آيات و اخبار را بر آن منطبق نمود ؟\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n4 . اگر هيچ فرقى بين فلسفه ( الهيات ) با روايات و آيات نيست ، جز اختلاف تعبير ، پس آنچه پروردگار متعال و ائمهء معصومين عليهم السلام از جهت تعبير آورده‌اند ، اتم و اكمل است و اگر بهتر از آن يافت مىشد ، مىفرمودند ، به اين لحاظ چه حاجتى به تعبيرهاى فلاسفه و حكما مىباشد ؟\r\n5 . رواياتى كه در خصوص ذمّ اهل فلسفه بالخصوص در دورهء آخرالزمان وارد شده است - كه در كتب حديث از قبيل بحارالانوار و حديقةالشيعه مسطور مىباشد - متوجه چه كسانى مىشود ؟ و منظور از اين احاديث چيست ؟\r\n6 . نظر به اين‌كه در زمان امير مؤمنان عليه السلام شيعيان آن حضرت از نظر عكس‌العمل اجتماعى بر دو گروه تقسيم شدند : اول ، آنهايى كه از جار و جنجال‌ها و غوغاى اجتماع و كشمكش‌هاى دوران به دور و فقط به اصلاح خويش و تهذيب نفس پرداختند ( مانند اويس قرنى ، كميل و غيره ) تا اين‌كه در ركاب آن حضرت شهيد شدند و يا اين‌كه به دست ديگرى به قتل رسيده و يا بالاخره از دنيا رفتند . دوم ، گروه دوم آن كسانى كه برعكس طايفهء اول درگير و دارهاى اجتماع وارد شده و همه جا مشغول فعاليت بودند ( مانند مالك اشتر و غيره ) .\r\nاين دو جبهه در قرون اخيره بهتر نمايان است . از گروه اول مرحوم حاج ملاحسينقلى همدانى و تلاميذ خاصش و از گروه دوم مرحوم آقا شيخ محمدحسين كاشف‌الغطا و سيد شرف‌الدين جبل عاملى و غيره را مىتوان نام برد .\r\nبا توجه به اين‌كه در مورد اشخاص نظرى نيست و فقط طرح اين سؤال بدين‌جهت است كه آيا تهذيب اخلاق در متن جامعه است و يا اين‌كه احتياج به عزلت و تنهايى دارد ؟ و كدام يك از اين دو روش مورد توجه اسلام و پيشوايان بوده و در راه پيشبرد اهداف عاليهء اسلام مؤثرتر است ؟ . . . .\r\nاز مراحم حضرت عالى كمال تشكر را دارم .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nبسمه تعالى\r\n1 . در قرون دوم و سوم هجرى نه تنها الهيات از يونانى به عربى ترجمه شد ، بلكه علوم زيادى از قبيل : منطق ، علوم طبيعى ، علوم رياضى و طب و غير آنها از يونانى و سريانى و زبان‌هاى ديگر به عربى ترجمه شده ، پس در حالى كه در قرن اول هجرى به حكم خلفاى وقت نوشتن غير قرآن ، حتى نوشتن حديث و نوشتن تفسير اكيداً قدغن بود ، طبق آنچه تاريخ ضبط نموده ، كتب بسيارى ( على ماببالى نزديك به دويست كتاب ) از انواع و اقسام علومى كه در دنياى آن روز داير بوده ترجمه شده است و ظاهر حال اين است كه اين عمل به منظور تحكيم مبانى مليت اسلامى و فعليت دادن به هدف‌هاى دين بوده ، چنان كه قرآن كريم تأكيد زيادى در تعقل و تفكر در همهء شئون آفرينش و خصوصيات وجود آسمان و زمين و حيوان و غيره دارد و به موجب آن مسلمين بايد به انواع علوم اشتغال ورزند .\r\nدر عين حال ، حكومت‌هاى معاصر با ائمهء هدى نظر به اين‌كه از آن حضرات دور بودند ، از هر جريان و از هر راه ممكن ، براى كوبيدن آن حضرات عليهم السلام و بازداشتن مردم از مراجعهء به ايشان و بهره‌مندى از علومشان استفاده مىكردند ، مىتوان گفت كه ترجمهء الهيات و به منظور بستن در خانهء اهل‌بيت عليهم السلام بوده است .\r\nولى آيا منظور ناموجه حكومت‌هاى وقت و سوء استفاده‌شان از ترجمه و ترويج الهيات ، ما را از بحث‌هاى الهيات مستغنى مىكند ؟ و موجب اين مىشود كه از اشتغال به آنها اجتناب و خوددارى كنيم ؟\r\nمتن الهيات مجموعه بحث‌هايى است عقلى محض كه نتيجهء آنها اثبات صانع و اثبات وجوب وجود ، وحدانيت و ساير صفات كمال او و لوازم وجود او از نبوت و معاد مىباشد .\r\nو اينها مسائلى هستند كه به نام اصول دين كه ابتدائاً بايد از راه عقل اثبات شوند تا ثبوت و حجيت تفاصيل كتاب و سنت تأمين شود و گرنه احتجاج و استدلال به\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nحجيت كتاب و سنت از خود كتاب و سنت احتجاجى است دورى و باطل ، حتى مسائلى كه از اصول دين مانند وجود خدا و وحدانيت و ربوبيّت وى در كتاب و سنت وارد است ، به همهء آنها از راه عقل استدلال شده است .\r\n2 . بيانات دينى و محتويات كتاب و سنت همهء معارف اعتقادى و عملى را اجمال ؛ يا تفصيلًا دارد ، ولى نظر به اين‌كه خطابات دينى به همهء مردم جهان ، اعم از عالم و جاهل و تندفهم و كندفهم ، چه شهرى و باديه‌نشين و مرد و زن متوجه است ، با زبانى وارد شده كه هر فهم - با اختلافى كه در ميانشان هست - هر كدام به اندازهء ظرفيت خود بهره‌مند بشود . در اين صورت ترديد نيست اگر بخواهيم از همين معارف در سطح عالى بحث كرده و مطالبى كه فهم آنها مخصوص افهام عاليه مىباشند ، به دست آورده ، استخراج كنيم از ترتيب مطالب و تنظيم مسائل و وضع يك سلسله اصطلاحات ، چاره و گريزى نداريم .\r\nپس موجود بودن مسائل و معارف الهيات در متن كتاب و سنت ، از وضع علمى مخصوص به همين مسائل در سطحى عالى مغنى نخواهد بود ، چنان كه در علوم ديگر نيز وضع به همين قرار است ؛ مثلًا علم كلامى علمى است كه مسائل آن در كتاب و سنت موجود است ، در عين حال جداگانه و مستقلًا تنظيم گرديده و مجرد بودن اين مسائل در كتاب و سنت مغنى از آن نشده است .\r\nو اين‌كه در سؤال گفته شده : اگر بعضى از مسائل الهيات در متن كتاب و سنت موجود نباشد معلوم مىشود كه فلسفهء يونان معارف اسلامى را تكميل مىكند ! يعنى اسلام ناقص است و نواقص آن را فلسفه رفع مىكند ، اشتباه است ، به گواهى اين‌كه ما از معارف حقيقهء اسلامى حتى يك مسئله بدون استمداد از منطق نمىتوانيم اثبات كنيم ، در حالى كه در متن كتاب و سنت مسائل منطقى ذكر نشده و همچنين در مسائل فرعى دين ( احكام ) حتى يك مسئله را بدون به كار انداختن علم اصول ، نمىتوان استنباط نمود ، با اين‌كه در متن كتاب و سنت از اين علم پهناور خبرى نيست . منطق\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nنسبت به مسائل معارف و علم اصول نسبت به مسائل فقهى ، طريق هستند و طريق غير از تكميل است .\r\n3 . اين‌كه مىگوييم : فلسفه به اوج خود رسيد معنايش اين است كه بحث‌هاى فلسفى اخير با مقايسه بحث‌هاى گذشتگان در يك سطح بسيار عالى كه مناسب معارف حقيقه است قرار گرفته ، نه اين است كه محتويات كتب حكمت ، مانند : اسفار و منظومه و نظاير آنها متن واقع و وحى منزل و مصون از هر اشتباه و خطايى مىباشند ، نه ، بلكه كتب مزبور چنان كه صواب دارند ممكن است خطا نيز داشته باشند و متبّع در هر حال برهان است نه شخصيت صاحبان سخن .\r\n4 . اگر بگوييم هيچ فرقى ميان فلسفه و آيات و روايات نيست جز اختلاف تعبير ، منظور ( چنان كه در پاسخ سؤال دوم گفته شد ) اين است كه معارف حقيقيه كه كتاب و سنّت مشتمل بر آنهاست و با زبان ساده و عمومى بيان شده ، همان معارف حقيقيه است كه از راه بحث‌هاى عقلى به دست مىآيد و با زبان فنّى و اصطلاحات علمى بيان شده و فرق اين دو مرحله همان فرق زبان عمومى ساده و زبان خصوصى فنّى است ، نه اين‌كه بيانات دينى فصيح‌تر و بليغ‌تر است .\r\n5 . دو سه روايتى كه در بعضى از كتب در ذّم اهل فلسفه در آخرالزمان نقل شده ، بر تقدير صحت ، متضمّن ذمّ اهل فلسفه است نه خود فلسفه ، چنان كه رواياتى نيز در ذّم فقهاى آخرالزمان وارد شده و متضمّن ذمّ « فقها » است نه فقه اسلامى و هم‌چنين رواياتى نيز در ذّم اهل اسلام و اهل قرآن در آخرالزمان وارد شده ( لايبقى من الاسلام الااسمه و من القرآن الا رسمه ) و متوجه ذمّ خود اسلام و خود قرآن نيست .\r\nو اگر اين روايت‌ها كه خبر واحد ظنّى مىباشند در خود فلسفه بود و مسائل فلسفى ( چنان كه در جواب سؤال دوم گذشت ) مضموناً همان مسائلى است كه در كتاب و سنت وارد شده ، اين قدح عيناً قدح در كتاب و سنت بود كه اين مسائل را با استدلال آزاد بدون تعبيد و تسليم مشتمل شده است . اصولًا چگونه متصور است كه\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nيك خبر ظنى در برابر برهان قطعى يقينى قد علم كرده و ابطالش كند ؟\r\n6 . آنچه از لابه‌لاى كتاب و سنت دستگير مىشود اين است كه اسلام كمال خداشناسى و خلوص بندگى مىخواهد ، به طورى كه انسان به‌غير خدا عزّ اسمه تعلق ( هيچ‌گونه تعلق ) نداشته باشد . از اين استكمال هرچه ميسور است مطلوب است ، كم يا زياد « اتقواللَّه حق تقاته » و « ففرّوا الى اللَّه جميعاً ايّها المؤمنون » .\r\nجز اين‌كه اسلام دينى است اجتماعى كه رهبانيت و عزلت را الغا نموده ، كسانى كه به تهذيب نفس و تكميل ايمان و خداشناسى مشغول هستند كمال را در متن اجتماع با مشاركت با ديگران بايد به دست آورند . تربيت شدگان ائمهء هدى عليهم السلام نيز در صدر اسلام همين رويه را داشته‌اند . سلمان كه درجهء دهم ايمان را داشت ، در مداين حكومت مىكرد و اويس قرنى كه ضرب‌المثل كمال و تقوى بود ، در جنگ صفين شركت كرد و در ركاب اميرالمؤمنين عليه السلام شهيد شد .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n\r\nاثبات مجردات\r\n\r\nدليل عقلى بر ختم نبوت و مسئلهء عصمت\r\nالسلام عليكم و رحمةاللَّه و بركاته\r\nنامهء گرامى زيارت شد ، از مراحمى كه بذل فرموده بوديد سپاس‌گزارم لازلتم مؤيدين بتأييداللَّه عزّ اسمه و مسددين بتسديده . مربوط به سؤالات :\r\n1 . دليل عقلى بر وجود مجردات غير از امكان اشرف ؟\r\nجواب : به كتب شيخ كه قائل به امكان اشرف نيست بايد رجوع كرد ، علاوه از طرق مختلف ديگر نيز وجود مجرد را ( به معناى مجرد فىذاته و فعله ) مىشود اثبات كرد ، مثل اين‌كه بگوييم اول صادر بايد مجرد باشد ، زيرا فعليّت كمالى بالضروره خواهد داشت و اگر قوهء كمالى هم داشته باشد ، مادّى و مركب از ماده و صورت خواهد بود اجزاى شيئى تقدم وجودى به خود شيئى دارند ، پس ماده و صورت قبل از آن صادر خواهند بود و اين خلف است . و هم‌چنين از راه تجرد صورت علميه كه به ثبوت رسيده ، تجرد ذاتى نفس و از راه تجرد نفس ، تجرد تام علت فاعليش را مىشود اثبات كرد .\r\n2 . دليل عقلى بر ختم نبوت ؟\r\nجواب : در كتاب برهان از منطق به ثبوت رسيده كه دليل عقلى حكم جزئى و شخصى نتيجه نمىدهد ، بنابراين نبوت خاصه را نمىشود با دليل عقلى اثبات نمود ،\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nبه خلاف نبوت عامه . توضيح اين‌كه : سازمان نبوت و رسالت براى تكميل انسان است و به منظور هدايت اوست به مراتب كمال و تعدد شرايع آسمانى به جهت تكامل تدريجى است كه نوع انسان به مرور زمان به دست آورده ، به طورى كه هر شريعتى مرتبهء كامل شريعت گذشته و ناسخ آن است و بديهى است كه انسان كمالات نامتناهى ندارد و كمالاتى كه صلاحيت آنها را دارد هرچه زيادتر هم باشد ، بالاخره در مرحله‌اى واقف است ، در نتيجه نبوتى كه متضمن اين مرحله است خانم نبوت بوده و شريعتى كه آورده تا روز قيامت ثابت و واجب‌العمل مىباشد . با اين بيان به ثبوت مىرسد كه در ميان شرايع آسمانى شريعتى وجود خواهد داشت كه خاتم شرايع باشد .\r\nو از راه نقل هم شريعت مقدسهء اسلام شريعتى است آسمانى و حق و در قرآن كريم كه كتاب آسمانى آن است ، نصاً پيغمبر اكرم را خاتم پيغمبران و قرآن كريم را كتابى غيرقابل نسخ معرفى نموده :  « وَ لكِنْ رَسُولَ اللَّهِ وَ خاتَمَ النَّبِيِّينَ »  « 1 »   « وَ إِنَّهُ لَكِتابٌ عَزِيزٌ * لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ »   « 2 » خاتميت پيغمبر اكرم نسبت به پيغمبران و خاتميت شريعت اسلام نسبت به شرايع آسمانى ثابت مىشود .\r\nاز بحث گذشته اين معنا نيز روشن مىشود كه معناى خاتميت پيغمبر اكرم صلى الله عليه و آله اين نيست كه با آمدن اين حضرت باب نبوت بسته شده و عقول مردم كامل شده ، ديگر احتياجى به وحى و نيازى به احكام آسمانى ندارند علاوه بر اين‌كه در اين صورت معنايى براى آوردن شريعت پهناور و احكام بيكران اسلام نبود .\r\n3 . فرق بين عدالت و عصمت انبيا نه ملائكه كه قوهء غضبيّه بر شهويّه ندارند ؟\r\n\r\n\r\n","description":"","footnote":"\r\n( 1 ) . احزاب ، آيهء 40\r\n( 2 ) . سجده ، آيهء 42\r\n","page_name":" 178 ","page_number":178},
  {"content":"\r\n\r\nجواب : عدالت قوّه و ملكه‌اى است كه انسان عملًا به‌واسطهء آن از گناهان كبيره و از اصرار به صغاير اجتناب مىكند و ممكن است به صغيره بدون اصرار ، مرتكب شود و عصمت قوه‌اى است كه به‌واسطهء آن ارتكاب مطلق معصيت اعم از صغيره و كبيره ، از قبيل علم مىباشد . علمى است به قبح معصيت كه با وجود آن معصيت هرگز صادر نمىشود ، مانند كسى كه علم قطعى به سم و مهلك بودن مايعى داشته باشد . او هرگز نخواهد خورد و در نتيجه صدور معصيت از عادل ممكن است و از معصوم ممكن نيست .\r\n4 . دليل عقلى بر عصمت انبيا با اين‌كه از مسلمات بلكه ضرورى مذهب شيعه دانسته‌اند ، لكن ادلهء مذكوره ، شامل « يك غيبت با عيال » مثلًا نمىشود و بر فرض بشود ، عدالت كافى است و بر فرض ادله تمام باشد نسبت به خصوص جنبهء رسالت بيان احكام است كه مصون از سهو و نسيان باشد و نسبت به معاصى ديگر تمام نيست و اساساً داعى بر اصرار اثبات اين موضوع چيست ؟ كه اگر يك نفر عادل مصون از خطا و نسيان پيغمبر باشد تالى فاسدش چيست ؟\r\nجواب : طبق دليل عقلى كه نبوت عامه را اثبات مىكند ، هدايت بشر از راه وحى آسمانى جزء آفرينش و تكوين است و در تكوين خطا و تخلّف معقول نيست و در نتيجه مضامين وحى به نحوى كه از مصدر وحى صادر مىشود بعينه به مردم برسد ؛ يعنى نبى در تلقى وحى و ضبط و حفظ آن و در رسانيدن آن به مردم هيچ‌گونه خطا و خيانتى نداشته باشد ، قول او مصون باشد و فعل او نيز نظر به اين‌كه فعل از مصاديق تبليغ است ، بايد از هرگونه تخلّف و معصيت مصون باشد ، يعنى قولًا و فعلًا قبل از نبوت و بعد از نبوت ، از معصيت اعم از كبيره و صغيره منزّه باشد ، زيرا همهء اين مراحل به بيان احكام مربوط است و در خارج از احكام معصيتى نيست . اين بحث اطراف زياد دارد و ممكن است براى مزيد توضيح به جلد سوم الميزان يا كتاب شيعه در اسلام يا رسالهء وحى و شعور مرموز مراجعه بفرماييد .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n5 . طبق تعريف فلاسفه ، انسان كامل كسى است كه كل ما يمكن له بالامكان العام براى او فعلى شده باشد و بالاجماع محمد صلى الله عليه و آله يا مصداق منحصر و يا از افراد انسان كامل است در اين صورت دعاى وارد در تشهد ( ارفع درجته ) يا اين‌كه به اعلا درجه رسيده است ، وجهش چيست ؟\r\nجواب : دعاى مزبور و هم‌چنين صلوات سؤال عطيه است كه از جانب خدا حتمى است و در حقيقت اظهار رضاى تعلق قلب است به عنايتى كه خدا در حق رسول و حبيب خود فرمود است . والسلام عليكم\r\nمحمدحسين طباطبائى\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\n7 . مسئله آفرينش و رستاخيز\r\n\r\n","description":"","footnote":"","page_name":" 181 ","page_number":181},
  {"content":"\r\n . \r\n","description":"","footnote":"","page_name":" 182 ","page_number":182},
  {"content":"\r\n\r\n\r\nغرض از آفرينش چيست ؟\r\nيك عده از مجهولات است كه انسان از نخستين روزهاى پيدايش و زندگى خود با شعور خدادادى خواه ناخواه به وجود آنها پى برده و با غريزهء كنجكاوى كه دارد ، حل آنها را از خود خواسته و از خود مىپرسد : آيا جهان هستى مشهود ، خداى آفريننده‌اى دارد ؟ در صورتى كه آفريننده‌اى در كار باشد ، غرض وى از آفرينش چيست ؟ و آيا در اين صورت نسبت به ما وظيفه و تكليفى هست ؟\r\nبديهى است به هر يك از سؤالات فوق جواب مثبت داده شود ، يك سلسله پرسش‌هاى فرعى مربوط به مشخصات مورد سؤال و چگونگى وجود او و آثار و لوازم تحقق وى پيش خواهد آمد كه چنان كه گفته شد ، نهاد خدادادى انسان ، نگران و خواهان حل منطقى و قطعى آنهاست .\r\nو نيز بديهى است كه مسئلهء مورد سؤال يكى از ابتدايىترين و عمده‌ترين مسائلى است كه مورد توجه فطرت انسانى بوده و نهاد انسان نيازمندى خود را به حل منطقى و قطعى آن در اولين وهلهء زندگى درك مىنمايد .\r\n\r\nبررسى و تجزيه و تحليل سؤال\r\nترديد نيست آنچه ما را وامىدارد كه از غرض آفرينش سؤال كنيم اين است كه ما چنان كه مشاهده مىكنيم كارهاى اجتماعى و عقلايى خود را براى تحصيل اغراض و\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nآرمان‌هايى انجام مىدهيم كه طبعاً مناسب كار بوده و به درد ما بخورد ؛ ما مىخوريم براى اين‌كه سير شويم ؛ مىآشاميم براى اين‌كه سيراب گرديم ؛ مىپوشيم براى اين‌كه از سرما و گرما مصون بمانيم ؛ خانه مىسازيم براى اين‌كه سكنا كنيم ؛ سخن مىگوييم براى اين‌كه ما فىالضمير خود را بفهمانيم و . . . .\r\nهرگز انسان ، بلكه هر ذىشعورى در كارهايى كه با شعور و اراده انجام مىدهد از غرض و هدف خالى نبوده و كارى را كه هيچ‌گونه نفع عايد ندارد ، انجام نخواهد داد ؛ همين مشاهدهء اغراض در افعال ارادى خودمان و قياس حال هر فاعل علمى ديگر به حال خودمان مىباشد كه ما را وادار به اين پرسش مىكند كه « غرض خداى جهان ( كه مصداق يك فاعل علمى است ) از آفرينش چيست ؟ » ولى آيا همين اندازه از مشاهده و قياس صحت اين سؤال را مىتواند تضمين نمايد ؟ و آيا حكم و خاصيتى را كه در پاره‌اى موارد يافتيم مىتوان به همهء موارد توسعه و تعميم داد ؟ پاسخ اين پرسش‌ها منفى و تنها راه حل قطعى تجزيه و تحليل معناى غرض مىباشد ، زيرا راهى براى استقرا و تتبع موارد نداريم .\r\nدر مثال تغذى كه گذشت ، سيرى را كه غرض است به واسطهء تغذى تحصيل مىكنيم . سيرى با تغذى ارتباطى دارد ، زيرا نتيجه و مولود همين كار است و غذا با ورود خود به معده مثلًا دستگاه گوارش را به فعاليت واداشته و او را از وارد كردن مادهء جديد بىنياز ساخته و خواستهء او را تأمين مىكند و بالاخره « سيرى » يك نحو اثر و معلول تغذى است و تغذى نيز كار و حركت مخصوصى است كه از ما شروع كرده و به اثر خود كه « سيرى » بوده باشد منتهى شده و خود از بين مىرود و همين تغذّى ارتباط ديگرى با ما ( كه فاعل هستيم ) دارد و آن اين است كه ما مواد بقا و ادامهء زندگى را در داخل وجود خود به عنوان ذخيره نداريم ؛ فقط براى تأمين بقا به تجهيزاتى از قوا و ابزارها مجهز مىباشيم كه به واسطهء آنها مواد غذايى مفيد بقا را تدريجاً تحصيل كرده و ضميمهء وجود خود قرار داده و به زندگى خود ادامه مىدهيم .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nهمين كه قواى درونى ما كه توأم با شعورند ، حس نيازمندى كردند ، با جنب و جوش طبيعى خود ما را وادار مىكنند كه ابزار بدنى را به كار انداخته و با انجام حركات ويژه‌اى ، خود را به مورد حاجت رسانيده و نقص وجودى خود را تكميل كنيم ، پس « سيرى » چنان كه رابطه‌اى با تغذّى داشت رابطهء ديگرى نيز با ما دارد ، زيرا وى كمالى است كه نقص وجودى ما را تكميل و نيازمندىهاى ما را رفع و با جلوه‌اى كه به قواى درونى ما مىكند ، ما را وادار به فعاليت مىكند كه وى را تحصيل و خود را با وى تكميل كنيم .\r\nهر يك از كارهاى ارادى و اختيارى بيرون از شمار خود را مانند آشاميدن ، نشستن ، برخاستن ، گفتن ، شنيدن ، رفتن و آمدن . . . بررسى نماييم همان خواصى كه از بررسى مثال تغذّى به دست آمد نشان خواهد داد . حتى در كارهايى كه به حسب ظاهر با كمال بىغرضى انجام مىدهيم . اگر دقت كنيم روشن مىشود كه اگر نفعى كه عايد مىشود ، نداشته باشد ، انجام نخواهيم داد ، مانند خوبىهايى كه از راه بشردوستى فقط انجام داده و غرض ديگرى نداريم و مانند دست‌گيرى كه يك توانگر بىنياز از يك فقير نيازمند مىكند و . . . در اين مورد در حقيقت آرزوى عاطفه را عملى مىسازيم و تأثر درونى خود را از مشاهدهء حال فقير رفع نموده و راحتى نفس خود را تأمين مىكنيم و هم‌چنين . . . .\r\nاز اين بررسى به‌طور عموم و كليت اين نتيجه را مىتوان گرفت كه « غرض فعل » در كارهاى اختيارى ، اثر مناسبى است كه در منتهىاليه فعل ( حركت مخصوص فاعل ) قرارگرفته و هم مرز فعل مىباشد و كمالى است كه نقص فاعل را رفع نموده و او را تكميل مىكند .\r\nالبته چنان كه روشن شد در نظر بدوى موضوع غرض را مخصوص فاعل‌هاى اختيارى كه با شعور و اراده مجهز مىباشند و كارهاى اختيارى آنها مىدانيم ولى اگر تا\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nاندازه‌اى دقيق‌تر شويم خواهيم ديد كه همهء آثار و خواصى كه به واسطهء آنها براى افعال و فاعل‌هاى اختيارى ، « غرض » اثبات كرديم بىكم و كاست در عامل‌هاى طبيعى و افعال طبيعى آنها موجودند ، زيرا هر عامل طبيعى و هر مركب مادى نيز مانند يك فاعل اختيارى با قوايى مجهز مىباشند كه براى رفع حاجت و اقتضاى طبيعت خويش آنها را به كار انداخته و با انجام دادن حركت مخصوصى كه عمل اوست ، حاجت خود را رفع و نقيصهء خود را تكميل مىكند و همان چيزى كه اثر فعاليت اوست ، هم با فعاليت او ارتباط مستقيم و منظمى دارد و هم با خود او ؛ چنان كه در مورد فعاليت‌هاى اختيارى همان‌طور بود . و بود و نبود شعور و اراده كمترين دخلى در تحقيق و عدم تحقيق اين غايت و رابطهء وى با فعل و فاعل ندارد .\r\nاگرچه ما اين موضوع را در مورد افعال اختيارى كه از فاعل‌هاى زنده و با شعور و اراده سر مىزند ، غرض مىناميم و در فعاليت‌هاى ديگر طبيعى از نام « غرض » مضايقه نموده و « غايت » نام داده و اطلاق لفظ غرض را اطلاق مجازى تصور مىكنيم ، لكن حقيقت امر در هر دو مورد يكى است و كارى را كه يك عامل طبيعى در تاريك‌خانهء طبيعت انجام مىدهد ، يك فاعل زنده در روشنايى چراغ علم به وجود مىآورد ، بىاين‌كه در رابطه‌هاى مذكور تغييرى پيدا شود .\r\n\r\nاطراد و عموميت غرض و آرمان\r\nبا بيان گذشته روشن مىشود كه « غرض » در همهء اجزاى جهان آفرينش عموميت داشته و تا آن‌جا كه قانون عليت و معلوليت و ساير قوانين كليه حكومت مىنمايند ، هرگز كارى بدون هدف و غرض انجام نمىگيرد و هيچ عاملى در فعاليت و عمل خود از غايت و آرمان بىنياز نيست .\r\nهر فردى را از هر نوع بگيريم مانند يك انسان ، يك حشره ، يك درخت سيب ، يك بوتهء گندم ، يك پارچهء آهن ، يك واحد اكسيژن و . . . خواهيم ديد كه با موجودى قواى\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nفعاليهء خود سازشى با محيط بيرون از خود كرده و با اجزاى فعالهء محيط خود هم‌آهنگ شده و براى دريافت هدف‌هاى كمالى خود و به نفع خود ، حركت‌هاى ويژه‌اى انجام مىدهد و همين كه حركت ويژه را تمام كرد ، نتيجهء حركت « غرض و غايت » جايگزين حركت گرديده و خواست طبيعى يا ارادى متحرك تأمين شده و كمال مطلوبش ضميمهء وجودش مىشود .\r\nانواع كليه كه خانواده‌هاى بزرگ‌ترى در هر گوشه و كنار جهان به وجود آورده و زندگى مىكنند مانند نوع انسان ، نوع اسب ، نوع درخت سيب . . . همين حال را داشته و پيوسته با فعاليت ويژهء نوع خود ، مقاصد و آرمان‌هايى را تعقيب كرده و با تحصيل آنها نواقص تكوينى خود را رفع و براى بقاى خود كمك مىگيرند .\r\nو همين سخن نسبت به مجموع اجزاى عالم كه ميان آنها رابطهء غيرقابل ترديدى موجود است نيز جارى است .\r\nاساساً هر حركتى تحقق‌پذيرد ، از سويى به سويى است و از جهتى به جهت ديگرى متوجه بوده و هميشه حال وساطت را داشته و چيزى را به چيزى و طرفى را به طرفى وصل مىنمايد و جهت و سويى كه حركت خواهان اوست ، همان غايت و غرض است كه نقيصه و خواستهء متحرك را تكميل مىكند و در اين حال ديگر قطع مىشود ؛ يعنى تبديل به حالتى مىشود كه نسبت به وى سكون و آرامش محسوب مىشود ، اگرچه همين سكون و آرامش از نظر ديگر حركت ديگرى است كه خود نيز غايت و غرض ديگرى را تعقيب مىنمايد .\r\nهرگز نمىشود تصور كرد ، حركتى تحقق پذيرد و به سويى متوجه نشود و يا توجه به سويى داشته باشد ولى « سوى » نامبرده ، رابطه‌اى با حركت نداشته و به مجرد اتفاق پديد آيد و يا نيروى محركى حركتى را به وجود آورد و رابطهء عليت با همان حركت نداشته باشد و يا قوهء محركه با وجود رابطهء با حركت ، رابطهء وى با « غايت حركت » اتفاقى بوده باشد .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nنظم عجيبى كه در فعاليت علل و عوامل در اين جهان پهناور ديده مىشود و قوانين عمومى غيرقابل تخلف كه به‌طور يك‌نواخت در اين جهان هستى حكومت مىكند ، حدوث اتفاق را غيرقابل قبول مىسازد .\r\nبه قول يكى از دانشمندان ، فرض پيدايش اتفاقى يك پديده كه فقط داراى ده جزء اتمى بوده و به شكل خاصى تركيب يابد ، يك احتمال از ده ميليارد احتمال است و البته ترجيح يك احتمال را به ده ميليارد احتمال به استثناى يك واحد ، جز تبعيت از پندارهاى بىمغز و بىپايه نمىتوان شمرد . و هرگز افكار علمى و شعور فطرى انسان اجازه نخواهد داد كه در فعاليت‌هاى بىپايان جهانى رابطه را ميان فعل و فاعل و غايت فعل نفى كرده و بدين واسطه بنيان همهء قضاوت‌هاى علمى و افكار غيرقابل ترديد انسانى آب ببنديم .\r\n\r\nآرمان و غرض جهانى\r\nجهان پهناور آفرينش از كوچك ترين ذرهء بىمقدارش گرفته تا بزرگ‌ترين مجموعه از اجرام ثابت و سيار و كهكشان‌هاى شگفت‌انگيز وى به واسطهء ارتباط حقيقى كه همه با هم دارند ، واحد بزرگى را تشكيل مىدهد كه با همهء هويت و واقعيت و شئون خود ( نه تنها از جهت نسبيت مكانى ) در تغيير و تحول بوده و يك حركت كلى و عمومى را به وجود مىآورد ( طبق نظريه‌هاى علمى و فلسفى ) و متوجه غرض و آرمانى بوده و رهسپار به سوى مقصدى است كه ( طبق نظريهء قطعى نامبردهء بالا ) با رسيدن به مرز مشترك وى هدف و غرض نامبرده جايگزين اين حركت شده و اين جهان آيندهء ما كه جهانى است فردايى ، در دنبال جهان امروزى ، بىترديد در برابر روز گذشتهء خود حالت ثبات و آرامش خواهد داشت و نواقص و كم و كاست اين جهان را رفع و تكميل نموده و هر قوه را به فعليت خواهد رسانيد .\r\nولى آيا اين ثبات و كمال وى نسبتى بوده و تنها با مقايسه به حال امروزى جهان\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nداراى اين صفت خواهد بود يا ثبات و آرامش نفسى پيدا نموده و هيچ‌گونه تحول تغيير راه به وى نخواهد داشت ؟\r\nو با تغيير ديگر آيا حركت كلى جهان كه با رسيدن به مقصد و غرض تبديل به همان هدف و غرض شده و آرامش پيدا مىكند مانند هدف و غرض حركت‌هاى جزئى امروزى پا برجايى و آرامش نسبى خواهد داشت ؟ اگرچه از جهات ديگر در حركت بوده و سرگرم تكاپو و افت و خيز است . و يا اين‌كه جهان آينده ثبات و كمال نفسى و حقيقى داشته و حساب تغيير و تحول كه در اين جهان نقش حقيقى پيدايش هر پديده‌اى را مىبازد به كلى لاك و موم شده و پرگار روزگار با رسيدن به نقطهء نخستين ، گردش خود را خاتمه داده و دايرهء ثابت و كاملى به جاى خود خواهد گذاشت و با تعبير امروزى ادراك ، چهاربعدى شده و پديده‌هاى آن روز ديگر در گرد ديروز و فردا نخواهند بود ؟\r\nآنچه بيان اجمالى گذشته روشن مىكند ، نتيجه‌اى است سربسته و مطلبى است كامل ؛ پيچيده و فشرده ؛ جهانى است ثابت كامل در دنبال اين جهان سيّال و ناقص و سرمنزلى است آرام كه كاروان هستى با نهايت تلاش و كوشش به سوى وى روان بوده و روزى همه و همهء اين رهروان ، نتيجهء مساعى خود را به صورت فعليّت در آن‌جا دريافت خواهند داشت .\r\nالبته انسان در راه هضم همين نتيجه ، به سؤال نامبرده و ده‌ها و صدها سؤالات ديگر برخورد مىكند كه سياهى يك سلسله مجهولات را از دور جلوه مىدهند و در حقيقت يك رشته بحث‌هايى را تشكيل مىدهند كه آنها را پيچيده‌ترين و عميق‌ترين بحث‌هاى كلى فلسفى مىتوان شمرد .\r\nزيرا نظريه‌هاى كلى كه كمك حسى ندارند ، براى افهام ما غيرالهضم مىباشند تا ماچشم گشوده و به تماشاى مناظر اين جهان مادى پرداخته‌ايم آنچه از هر گوشه و كنار به چشم ما خورده است در حال حركت و انتقال و تكوين و زوال بوده و خود نيز\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nفردى از اين كاروان و رهسپار اين راهيم و هر كدام از ما نيز كه چشم از اين جهان بربست ، ديگر خبرى از وى نداريم ( و آن را كه خبر شد خبرى بازنيامد ) و در عين حال بحث‌هاى دقيق فلسفى با اتكاى به براهين يقينى كه از مقدمات منطقى و غيرقابل ترديد تأليف شده‌اند ، به قسمت عمدهء اين سؤالات پاسخ مىدهند و اين نظريه ( جهان سيال و گذران غرض ثابت و پابرجايى دارد ) منطبق است به موضوع معاد كه اولياى دين از راه وحى به دست آورده و خبر داده‌اند .\r\n\r\nغرض خدا از آفرينش جهان\r\nاز بحثى كه در آغاز مقاله كرديم روشن شد كه : موضوع « غرض » رابطه‌اى با فعل دارد كه حركت فعلى را تبديل به سكون و آرامش مىكند و رابطه‌اى با فاعل دارد كه نقص وجودى وى را تبديل به كمال مىنمايد ، و طبق بحث‌هاى برهانى كه از صفات آفريدگار جهان شده ، ذات پاك وى جز كمال محض چيزى نبوده و هيچ‌گونه نقص و حاجتى را در وى نمىشود سراغ كرد .\r\nبا عطف دو نظريهء فوق نسبت به فعل خداى جهان مىتوان فرض غرض و اثبات آن نمود ، چنان كه تفصيلًا بيان شد ، ولى نسبت به ذات پاك ، پاسخ نفى بايد داد و به عبارت ديگر اين‌كه گفته مىشود « مقصود و غرض از اصل خلقت چيست ؟ » و « چرا خداوند غير از خود موجودى را آفريد ؟ » اگر مقصود اين است كه هدف فعل خداوند چيست و متوجه چه غايت و نهايتى است ( غرض فعل ) جوابش اين است كه هدف اين جهان ناقص ، جهان كامل و كامل‌ترى است و اگر مراد اين است كه خداوند به واسطهء آفرينش چه نقصى را از خود رفع مىكند و چه كمال يا نفعى را به خود جلب مىكند سؤالى است خطا و جوابش منفى است .\r\nو پاسخى كه نسبت به مسئلهء غرض خلقت با زبان دينى گفته مىشود « غرض خداى متعال از آفرينش جهان ، رسانيدن نفعى است به ديگران نه به خود » منظور از آن\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nهمان معناست كه گفته شد .\r\nدر خاتمه بايد تذكر داد كه به طورى كه تجزيه و تحليل معناى غرض گفته شد ، نتيجه مىدهد غرض در جايى تحقق مىپذيرد كه فعل و فاعل يا تنها نقصيه‌اى داشته باشد كه با غرض رفع شود . بنابراين اگر فعلى يعنى آفريده‌اى فرض شود كه هيچ‌گونه نقيصهء قابل رفع نداشته باشد ( مانند مجرد عقلى به اصطلاح فلسفه ) البته غرضى به اين معنا كه گفته شد نخواهد داشت .\r\nبلى ، فلاسفه به واسطهء تجزيه و تحليل دقيق‌ترى به دست آورده‌اند كه غرض فعل در حقيقت كمال فعل و غرض فاعل كمال فاعل است . نهايت اين‌كه فعل گاهى تدريجى است و كمال وى در آخر به وى ملحق مىشود و گاهى دفعى و مجرد از ماده و حركت و در اين صورت وجود فعل هم خود فعل است و هم كمال و غرض فعل .\r\nو هم‌چنين فاعل گاهى ناقص است و پس از فعل كمال خود را مىيابد و گاهى تام و كامل است و در اين صورت هم فاعل است و هم غايت و غرض و از اين روى غرض خداى جهان از آفرينش جهان ذات خودش مىباشد و بس و غرض فعلش كه اين جهان ناقص بوده باشد ، جهان كامل‌ترى است و غرض از جهان كامل‌تر ، خود همان جهان كامل‌تر خواهد بود .\r\nو هم‌چنين هر آفريدهء كاملى كه فرض شود غرض از خلقت وى خود وى خواهد بود والسلام .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nخداوند چه نيازى به آزمايش بشر دارد ؟\r\n\r\nچرا جهان را در شش روز خلق شد ؟\r\nسؤال اول : اگر فردى دو كوزه بسازد و يكى را يك دسته و ديگرى را دو دسته بچسباند ، هيچ نمىتواند از كوزهء يك دسته‌اى ايراد بگيرد كه چرا يك دسته‌دارى و حتى چون صانع كوزه‌هاست ، اگر آنها را از نظرش محو كنند ، باز هم به احوال آنها واقف است و طرح و رنگ و شكل آنها را كاملًا مىداند .\r\nيا مثلًا اگر نقاشى منظره‌اى كشيده باشد و از اول تا آخر آن را با سليقهء خود رنگ‌آميزى كرده باشد به چگونگى منظره واقف است و نمىتواند بگويد مىخواهم بدانم كه اين منظره خوب است يا بد ، زيرا براى كسى كه به دست خود مصنوعى را خلق كرد لزومى ندارد دربارهء آن تجسّس و تفحّص كند .\r\nو اما مطلب اصلى اين‌كه خداوند تمام ماديات و معنويات ارضى و سماوى را خلق نموده است و از ابتدا تا انتهاى جهان را كاملًا مىداند ، زيرا اولًا : خود صانع آنهاست و ثانياً : اگر نداند عاجز است و در اين صورت خدا نمىتواند عاجز باشد و عجز از ذات اقدسش مبرّاست . لذا چه لزومى دارد خداوند بشرى كه خودش خلق كرده و سرنوشت و تقديرش همه به دست خود اوست بيازمايد ؟ !\r\nپاسخ : اشكالى كه راجع به آزمايش بشر و امتحان خداوندى ذكر نموده بوديد و بالاخره در ذيل نامه به اين عبارت خلاصه كرده بوديد : « چه لزومى دارد خداوند\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nبشرى را كه خودش خلق كرده و سرنوشت و تقديرش همه به دست خود اوست ، بيازمايد » بايد دانست كه خداى متعال در تعليم قرآنى خود نسبت به راز آفرينش از دو راه بحث مىكند :\r\n1 . از راه منطق اجتماعى با طبقهء متوسط مردم با زبان خودشان با ايشان به گفت‌وگو پرداخته ، تعليم مىدهد . به حسب اين منطق خداى آفرينش حكم‌فرماى مطلق و داراى سلطنت مطلقه و مالك الرقابى است كه همهء بندگان او مىباشند و زندگى دنيايى مردم كه مقدمهء زندگى اخروى و جاويدشان است بايد طبق مشيّت و ارادهء وى و مطابق دستورات و تكاليف او باشد و در نشئهء آخرت پاداش عمل خود را خواهند يافت و به اين نظر زندگى دنيويشان يك زندگى آزمايشى و امتحانى خواهد بود كه امتحان و آزمايش كنندهء آن خداست و تنظيم آيات قرآن از اين نظر بحث مىكنند چنان‌كه مىفرمايد :  « كُلُّ نَفْسٍ ذائِقَةُ الْمَوْتِ وَ نَبْلُوكُمْ بِالشَّرِّ وَ الْخَيْرِ فِتْنَةً »  ؛ همه خواهند مرد و شما را به عنوان امتحان با شرّ و خير مىآزماييم .\r\n2 . از راه منطق عقلى خالص و واقع‌بينى و جهان‌شناسى حقيقى و از اين نظر مثل خدا و آفرينش جهان و حوادث نيك و بد آن مثل نقاشى است كه منظره‌اى داراى زشت و زيبا و نيك و بد در تابلوى نقش و تصوير كند و ديگر هيچ‌گونه چون و چرايى متوجه آن مصور و صورتش نخواهد شد و معناى آزمايش پيش نمىآيد فقط از اين نكتهء اساسى نبايد غفلت ورزيد و آن اين است كه بايد فرض شود كه نقش‌هاى انسانى كه در تابلو است با اختيار خود كار مىكنند ؛ يعنى اين‌طور كشيده شده‌اند و كارشان زشت و زيبايى دارد و نقش‌هاى آينده خوب و بدشان ارتباط مستقيم با كارهاشان دارد ( دقت شود ) .\r\nسؤال دوم : ارادهء خداوند آنى است و به مجرد اراده معدوم موجود مىشود . با اين وضع چه لزومى داشته خلقت آسمان‌ها شش روز طول بكشد .\r\nپاسخ : اشكالى كه در نامه ذكر شده اشكالى است فلسفى كه در كتب فلسفه مطرح\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nگرديده و جواب كافى داده شده است و اشكال مزبور تنها متوجه آفرينش شش روزهء آسمان‌ها نيست بلكه نظر به اين‌كه همهء پديده‌هاى عالم مشهود تحت نظام حركت مىباشد و پيدايش هر چيز با حركات خاصه انجام مىگيرد و آفرينش آن تدريجى است و تدريجى بودن وجود شىء با دفعى بودن مؤثره منافى است همهء اجزاى اين عالم اين اشكال را دارد و اختصاص به خلقت شش روزهء آسمان‌ها ندارد ، زيرا ارادهء خداوندى عزّاسمه صفت ذات نيست ، بلكه صفت فعل است كه خارج از ذات بوده و از مقام فعل انتزاع مىشود و معناى اين‌كه مىگوييم خداوند فلان چيز را اراده كرده اين است كه علل و اسباب وجودش را فراهم ساخت ( عالم عالم اسباب و تحت حكومت قانون عليت مىباشد ) بنابراين از باب مطابقت اراده و مراد ارادهء خدا در امور دفعى الوجود دفعى و در امور تدريجى تدريجى است و محذورى هم ندارد ، زيرا صفتى است قائم نه فعل نه قائم به ذات تا تغيّر در ذات لازم آيد .\r\nو اما اصل اشكال همان ارتباط حادث به قديم ، يعنى ارتباط متغيّر به ثابت و به عبارت ديگر ارتباط معلول زمانى به علت خارج در زمان مىباشد كه در كتب فلسفى و كلامى مطرح شده و براى دريافت توضيح كامل آن به مظانش بايد مراجعه كرد .\r\nآنچه اجمالًا در اين نامه مىتوان اشاره كرد اين است كه صفت تدريج و تغيّر و معناى زمان مانند بزرگى و كوچكى از معانى نسبى و قياسى است كه در ميان موجودات اين عالم با مقايسه پيدا مىشود و نسبت اشيا به خداى تعالى نسبتى ثابت و از اين صفت‌ها خالى است .\r\nقرآن كريم اين بيان را در دو آيهء ذيل وارد ساخته :\r\n « إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ »  ؛  « وَ ما أَمْرُنا إِلَّا واحِدَةٌ كَلَمْحٍ بِالْبَصَرِ »  به موجب آيهء اولى كارى كه خدا وقت ارادهء چيزى انجام مىدهد ايجاد آن يعنى وجود خارجى آن است و به مقتضاى آيهء دوم وجود خارجى اشيا نسبت به خدا ثابت و خارج از زمان مىباشد ، يعنى اشيا نسبت به همديگر زمانى و متغيّر و تدريجى هستند و نسبت به خدا ثابت و غير متغيّر و غير تدريجى ( دقت فرماييد ) .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n\r\nچرا ظلم وجود دارد ؟\r\nالسلام عليكم ، نامهء گرامى زيارت شد . اميدوارم در اين تلاش علمى موفق باشيد .\r\nمرقوم داشته بوديد : « در دنيايى كه ما زندگى مىكنيم ظلم همه جا را فراگرفته ، انسان و حيوان هر قدر كه از دستشان مىآيد مظلوم را مىكوبند و يا بدون ظالم بعضىها مظلوم‌اند مانند مريضى بچه و مانند آن . حيوانى را مىبينيم كه بدون هيچ‌گونه گناهى شكار حيوان قوىتر از خود شده و در دست آن به بدترين شكلى جان مىدهد . »\r\nمقدمتاً و پيش از ورود در بحث بايد توجه داشت كه نظام آفرينش براساس عليت و معلوليت گذاشته شده و جهان ماده با اصولى تكوينى استثناناپذير اداره مىشود نه با عواطف و احساسات ؛ مثلًا خاصيت آتش سوزانيدن است ، دامن پيغمبرى باشد يا لباس ستمگرى . حيوانات درنّده و مرغ‌هاى شكارى گوشت‌خوارند كه اگر نخورند مىميرند و اين حق را با تجهيزات بدنى آفرينش به آنها داده و مسئوليتى در اين باب ندارند ، چنان كه انسان نيز با گوشت حيوان تغذيه مىكند و وجداناً مسئوليتى حس نمىكند .\r\nبنابر آنچه گذشت ، ظلم ( به معناى تجاوز به حق غير و يا تبعيض در اجراى مقررات ) در خارج از جامعهء انسانى وجود ندارد و ناملايماتى را كه در حوادث مشاهده مىشود نبايد ظلم ناميد بلكه « شرّ » هستند كه نسبت به علت پيدايش خود ،\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n« خير » مىباشند و نسبت به مورد عمل شرّ و علت ، نظر به اقتضاى وجودى خود حق عملكرد دارد . بيمارى بچهء شش ماهه ظلم نيست بلكه شرّ و محروميتى است كه بر اثر پيدايش اسباب مرض به وجود آمده است .\r\nناملايم و ناگوارى كه گربه در چنگال سگ مىبيند شرّ است نه ظلم ، و در عين حال خود گربه همان رويه را در مورد موش اجرا مىكند و روا مىبيند .\r\nآرى ، نوع انسان كه فعاليت حياتى خود را در شعاع خواست‌هاى نفسانى و براساس عواطف و احساسات و از مجراى اختيار انجام مىدهد بر اثر اين‌كه در زندگى نيازمندىهاى بىشمار و متنوع دارد و به تنهايى نمىتواند زندگى نمايد ، ناگزير زندگى اجتماعى را اختيار نموده و طبعاً براى استقامت اجتماع خود يك سلسله مقررات لازم‌الرعايه را پذيرفته كه به موجب آنها منافع هر يك از اجراى اجتماع طبق وزن اجتماعى كه دارد حفظ شده و حقوق لازم‌الرعايه‌اى براى او تثبيت گرديده كه حفظ آنها طبق مقررات لازم و تعدى بر آنها و ابطال آنها ممنوع مىباشد . همين تعدى و تجاوز بر حقوق وضعى و قراردادى است كه ظلم ناميده شده و جرم و جنايت شمرده مىشود و محصل آن اين است كه كسى بدون اين‌كه حقى داشته باشد به حق ثابت كسى ديگر تجاوز نموده ، ابطالش كند .\r\nاز اين بيان روشن مىشود كه ظلم در خارج از محيط اجتماعى انسان مصداق ندارد و در هرحال ظالم بايد حق تجاوز نداشته باشد .\r\nبنابراين تأثيرات ناگوار علت‌هاى تكوينى كه آفرينش با آنها مجهزشان كرده و حق دارد ، شرّ است نه ظلم و هم‌چنين انسانى كه براى دفاع از حقى مهم‌تر ، حق غير مهم را ابطال كند شرّ است نه ظلم و هم‌چنين قصاص معادل ظلم كه از ظالم گرفته شود ، براى ظالم شرّ است نه ظلم .  « فَمَنِ اعْتَدى عَلَيْكُمْ فَاعْتَدُوا عَلَيْهِ بِمِثْلِ مَا اعْتَدى عَلَيْكُمْ »  « 1 » و\r\n\r\n\r\n","description":"","footnote":"\r\n( 1 ) . بقره ، آيهء 194\r\n","page_name":" 196 ","page_number":196},
  {"content":"\r\n\r\nهم‌چنين است نوع مصيبت‌ها و ناگوارىها كه به خداى متعال نسبت داده مىشود ، چنان كه اشاره خواهد شد .\r\nمرقوم داشته بوديد : « آقايى مىگفت : وقتى حيوان كوچكى توسط حيوان بزرگ‌ترى خورده مىشود تكامل پيدا مىكند ( يعنى گوشت حيوان ضعيف جزء حيوان قوى شده ، كامل‌تر مىشود ) گوشت گربه جزء گوشت سگ شدن چه تكاملى است ؟ » اين بيان ، نظرى است فلسفى و صحيح و از فروع نظريهء « حركت جوهرى » مىباشد ولى چون فنّى است و دامنه‌دار ، ايراد آن در يك نامه و دو نامه امكان‌پذير نيست .\r\nمرقوم داشته بوديد : « مىگويند مالك همه چيز خداست و همه ملك اوست ، خودش مىداند . من هم مىدانم كه خودش مىداند ، اما مسئله اين است كه قرآن مجيد صراحت دارد بر اين‌كه خدا اصلًا ظلم نمىكند . »\r\nبيان صحيح مطلب اين است كه در جهان آفرينش هرچه هست و هرچه كمالى كه فرض شود ملك مطلق خداى آفريدگار است از جزئى تا كلى عطيّه و بخشش اوست بدون اين‌كه موجودى از راه استحقاق حقى به عهدهء خدا داشته باشد كه او را ناگزير به عطيه و بخشش بنمايد و نه علتى مىتوان فرض كرد كه در خداى متعال تأثير كرده ، او را ناچار به فعل يا ترك كند و هر حقى فرض شود جاعل و مالك حقيقى آن خداست ، در همين صورت در مصيبت و ناگوارى كه از ناحيهء خداى متعال به مخلوقى از مخلوقات برسد ، خداوند حق آن را دارد و آن مخلوق در آن باره حقى عليه خداى متعال ندارد ( ويعفل‌اللَّه مايشاء ) پس آن امر اصولًا ظلم نخواهد بود نه اين‌كه ظلم است و از خدا مذموم نيست .\r\nمنتهى اين‌كه نعمت و عطيّهء خداوندى رحمتى است كه نازل مىكند و نقمت و مصيبت ، نفرستادن رحمت كه امر عدمى باشد چنان كه مىفرمايد :  « ما يَفْتَحِ اللَّهُ لِلنَّاسِ \r\n\r\n","description":"","footnote":"","page_name":" 197 ","page_number":197},
  {"content":"\r\n\r\n مِنْ رَحْمَةٍ فَلا مُمْسِكَ لَها وَ ما يُمْسِكْ فَلا مُرْسِلَ لَهُ مِنْ بَعْدِهِ »  « 1 » .\r\nآرى در صورتى كه به كسى حقى اعطا فرمايد ابطال آن حق بدون مجوز ظلم است و خداوند از آن منزّه مىباشد چنان كه مثلًا به انسان به عنوان هدف وجود و هستى ، صلاحيت سعادت و وعدهء بهشت بدهد ، بعد از آن بىجهت گرفتار عذاب ابدى كند ، اين ظلم است و خداوند منزّه از آن است بلكه انسان است كه نافرمانى كرده ، خود را گرفتار عذات ابدى مىكند ، چنان كه مىفرمايد :  « إِنَّ اللَّهَ لا يَظْلِمُ النَّاسَ شَيْئاً وَ لكِنَّ النَّاسَ أَنْفُسَهُمْ يَظْلِمُونَ »  « 2 » و مىفرمايد :  « فَالْيَوْمَ لا تُظْلَمُ نَفْسٌ شَيْئاً وَ لا تُجْزَوْنَ إِلَّا ما كُنْتُمْ تَعْمَلُونَ »  « 3 » .\r\nمرقوم داشته بوديد : « و باز مىگويند خود مظلوم تقصير كار است . بچهء شش ماهه چه تقصيرى مىتواند داشته باشد ؟ و اگر پدر و مادرش مقصر است پس چرا جريمه‌اش را اين پس بدهد ؟ و اگر در قيامت عوض داده خواهد شد ، آيا براى آن كبوتر كه شكار شده عوض هم هست ؟ » نسبت دادن تقصير به بچهء شش ماهه يا به پدرش دليلى قابل توجه ندارد ، اگرچه به نص قرآن كريم در آيهء  « وَ لْيَخْشَ الَّذِينَ لَوْ تَرَكُوا مِنْ خَلْفِهِمْ ذُرِّيَّةً ضِعافاً خافُوا عَلَيْهِمْ »  « 4 » گاهى ظلم انسان به اولاد خودش منعكس شده ، در ايشان ظهور مىكند ولى در اين صورت گرفتارى بچه همان ظلم پدرش است نه جريمهء ظلم پدر .\r\nو اما پاداش حيوانات گرفتار ؛ در روز جزا طبق نص قرآن كريم براى حيوانات نيز حشر است ،  « وَ ما مِنْ دَابَّةٍ فِي الْأَرْضِ وَ لا طائِرٍ يَطِيرُ بِجَناحَيْهِ إِلَّا أُمَمٌ أَمْثالُكُمْ ما فَرَّطْنا فِي الْكِتابِ مِنْ شَيْءٍ ثُمَّ إِلى رَبِّهِمْ يُحْشَرُونَ »  « 5 » ولى جريان تفصيلى حشر آنها بيان\r\n\r\n\r\n","description":"","footnote":"\r\n( 1 ) . فاطر ، آيهء 2\r\n( 2 ) . يونس ، آيهء 44\r\n( 3 ) . يس ، آيهء 54\r\n( 4 ) . نساء ، آيهء 9\r\n( 5 ) . انعام ، آيهء 38\r\n","page_name":" 198 ","page_number":198},
  {"content":"\r\n\r\nنشده و در بعضى از اخبار هست كه خداوند روز قيامت از حيوان شاخدار قصاص حيوان بىشاخ را مىگيرد . و روى هم رفته از كتاب و سنت درمىآيد كه در جهان آفرينش و نظامى كه در آن جارى است واقعه‌اى بىمصلحت نيست ، خواه ما بدانيم يا ندانيم .\r\nمرقوم داشته بوديد : « خلاصه عرض بنده و ناراحتيم از اين است : 1 . در دنيا ظلم هست و اكثراً قصاص هم نمىشود ؛\r\n2 . مبادا اين كار در آخرت نيز باشد و براى آنها ( حيوانات ) كه مظلوم مىشوند در روز جزا پاداشى نباشد . چرا ظلم مىشود در حالى كه ظلم از اول كار غلطى است . »\r\nاما اين‌كه فرموده‌ايد اكثراً در ظلم قصاص نمىشود ، اكثر آنچه ظلم ناميده‌ايد ، شرّ است نه ظلم و قصاص در ظلم است نه در مطلق شرّ و در مورد شرور مصالح و حكمى است راجع به نظام آفرينش عموماً يا خصوصاً و در مواردى كه حقيقتاً ظلم است و پايمال مىشود ، اگر قصاصى در دنيا هست فبها و اگر در دنيا نشد . طبق وعده‌هاى صريح خداوندى در آخرت خواهد بود ؛  « إِنَّ اللَّهَ لا يُخْلِفُ الْمِيعادَ » *  .\r\nو اما اين‌كه براى حيوانات مظلوم در روز جزا پاداشى هست يا نه ؟ خداوند عزّ اسمه روز جزا را « يوم‌الدين » و روز جزا ناميده و حشر حيوانات را صريحاً تذكر داده و لازمهء آن پاداش مىباشد ولى چگونگى حكمى را كه خواهد فرمود براى ما بيان نفرموده است . همين قدر فرموده است كه  « لا ظُلْمَ الْيَوْمَ »  « 1 » .\r\nوالسلام عليكم و رحمةاللَّه و بركاته\r\nذوالقعده 96 ه .\r\n\r\n\r\n","description":"","footnote":"\r\n( 1 ) . غافر ، آيهء 17\r\n","page_name":" 199 ","page_number":199},
  {"content":"\r\n\r\n\r\nشخصيت انسان و روز رستاخيز\r\nسؤال : از نظر علمى ترديدى نيست كه بدن انسان پس از مرگ و دفن ، تحت عوامل تبديل به نيترات و ازت مىشود و قسمتى از آن در خاك جذب مىگردد و همين مواد پس از زراعت ، در محصولات كشاورزى جذب مىشود و با مصرف آنها ، توسط انسان‌هاى زنده ، همان مواد باعث رشد و نمو انسان‌هاى زنده گشته و تشكيل دهندهء سلول‌هاى بدن فرد جديد مىشود .\r\nدر روز رستاخيز و در موقع احياى مجدد انسان ، كمبود مواد سازندهء بدن فرد اول چطور جبران مىگردد ؟ اگر با همان مواد اوليه تكميل شود ، بدن فرد ثانوى دچار نقص مىگردد ؟ و اگر تكميل نگردد ، بدن فرد نخستين ناقص خواهد ماند !\r\nجواب : از راه تحقيقات علمى به ثبوت رسيده كه اجزاى بدن انسان در طول عمر در معرض تحليل و تغيير است و در هرچند سال يك بار ، از فرق تا قدم به كلى عوض شده ، مغاير اجزاى قبلى مىشود و در عين حال شخص انسان بعينه همان شخص سابق مىباشد و تغيير اجزاى بدن هيچ تأثيرى در بطلان شخصيت وى ندارد و به عبارت روشن‌تر هر يك از ما كه مثلًا پنجاه و شصت سال يا كمتر و بيشتر عمر كرده ، عياناً از خود مشاهده مىكند كه همان شخص انسان است كه روزى كودك و روزى جوان بود و اكنون پير شده است ، و حقيقتى كه از آن با لفظ « من » تغيير مىكند و ما آن را « نفس » مىناميم هيچ‌گونه تغييرى نيافته و ثابت است و هم‌چنين جرم و جنايتى را كه\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nشخص در جوانى انجام مىدهد در پيرى به سبب ارتكاب آن مجازات مىشود .\r\nبنابراين نظر ، شخصيت انسان با نفس اوست نه با بدن او و از ميان رفتن مقدارى از مادهء بدنى با فرض تعلق همان نفس شخصيت انسان را تغيير نمىدهد و اگر روز رستاخيز نفس انسان به هر كدام از بدن‌هايى كه اجزاى آنها عوض شده و از بين رفته تعلق يابد ، يا كمبودى داشته باشد و با اجزاى ديگرى تتميم يابد ، بدن انسان همان بدن دنيوى و انسان بعينه همان شخص انسان دنيوى خواهد بود .\r\nمحمدحسين طباطبايى\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\nجهان چگونه آفريده شد ؟\r\nسؤال : با اين‌كه وجود خداوند جلّ و علا نامحدود و قبل از خلق عالم محدود ، همه‌جا بوده ، پس چگونه جهان را آفريد ؟ آيا در وجود خود كه ناممكن است ؟ و اگر خارج از وجود اقدس خودش كه لازم مىآيد خودش با آن عالم نباشد ؟ يا آن كه خودش - العياذباللَّه - عين موجودات است اين هم كه همان عقيدهء فاسد « وحدت وجود » است ؟ پس حضرت حق چگونه جهان را آفريده كه با وجود اقدس خودش تزاحمى نداشته باشد ؟\r\nجواب : اصولًا طرح سؤال به شكل غيرصحيحى به عمل آمده است . مثلًا در مقدمه گفته شده است : « با اين‌كه وجود خداوند جلّ و علا نامحدود و قبل از خلق عالم همه جا بوده » ، در صورتى كه اولًا ، قبل از خلق ، نه « جاى » معنا دارد و نه « همه‌جا » و ثانياً ، همه‌جا بودن خدا متفرع شده به نامحدود بودن وجودش ؛ يعنى وجود خدا جسمى داراى حجم نامتناهى فرض شده كه مطلق مكان را اشغال كرده و جايى براى ديگران نگذاشته باشد ! در حالى كه وجود مقدس خداوند از ماده و جسميّت و حجم منزّه است . بنابراين براى او نه مكان مىشود فرض كرد و نه زمان و وجودش نه داخلى دارد و نه خارج . . . و نه داخل چيزى مىشود و نه خارج از چيزى ، زيرا اينها همه نسب و عوارض جسمانى هستند و از اين روى مخلوقات نه در داخل خدا و نه خارج از خداوند و نه خدا عين مخلوقات است ، زيرا وى آفريدگار است و مخلوقات\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nآفريده‌شدگان وى و آفريدگار غير از آفريده است و معناى نامحدود بدون وجود خدا اين است كه بدون هيچ قيد و شرط و در هر فرض و تقديرى ، ثابت و موجود است .\r\nو معناى معيت خدا با خلق احاطهء علم و قدرت و مشيت اوست به آنها ، نه قرب مكانى . . . .\r\n\r\nنبوت و امامت\r\nسؤال دوم : مقام امامت چه مزيتى بر رسالت و نبوت دارد كه خداوند بر حضرت ابراهيم عليه السلام منت مىگذارد كه پس از اتمام كلمات ( و از عهدهء آزمايش‌ها برآمدن ) او را امام قرار داد ؟ و اگر مقام امامت برتر از نبوت است ، چگونه علىبن ابىطالب عليه السلام مفضول و حضرت محمد صلى الله عليه و آله فاضل است ؟ - به اتفاق آراى مسلمانان - و خلاصه ، ملاك برترى « امامت » بر « نبوت » را بيان فرماييد .\r\nجواب : خداوند متعال جملهء  « إِنِّي جاعِلُكَ لِلنَّاسِ إِماماً »  را وقتى به حضرت ابراهيم عليه السلام فرمود كه مسلم بود وى نبى و رسول بود و از انبياى اولوالعزم و صاحب كتاب و شريعت بود و طبعاً همراه امر نبوت و رسالت وظيفهء هدايت و دعوت و تبليغ را داشت و در چند جا از كلام خود در وصف امام فرموده ،  « أَئِمَّةً يَهْدُونَ بِأَمْرِنا » *  و صفت هدايت را معرف « امام » قرار داده است .\r\nو از اين‌جا معلوم مىشود كه هدايت امام غير از هدايت نبى است و مسلماً هدايت نبى دعوت و تبليغ است و به اصطلاح هدايت به معناى ارائةالطريق و راهنمايى مىباشد و بنابراين هدايت را در امام بايد به معناى ايصال به مطلوب گرفت . پس امام ، چنان كه وظيفهء بيان معارف و احكام را دارد ، متصدى سازمان اعمال نيز هست و نشو و نماى باطنى اشخاص و سوق اعمال به سوى خدا و رسانيدن آنها به غايات و اهداف كار امام است ، چنان كه روايات عرض اعمال و حضور وقت مرگ و دعوت مردم با امامشان روز قيامت و توزيع نامه‌هاى اعمال و رجوع حساب به امام و غير آنها ، به اين\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nمطلب دلالت دارد .\r\nو طبق نظريهء شيعه هيچ وقت زمين از امام خالى نمىشود و بنابر اين پيغمبر اكرم صلى الله عليه و آله چنان كه نبى و رسول بود ، در زمان خود امام نيز بوده و در نتيجه نبوت و رسالت و امامت ، از حضرت على عليه السلام افضل خواهد بود ، چنان كه اجماع امت نيز بر آن دلالت دارد .\r\nمحمدحسين طباطبائى\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n\r\nمعرفةالنفس\r\nحضور محترم حضرت استاد علامه آقاى طباطبايى - دام ظله‌العالى - تقاضا مىشود به سؤالات زير پاسخ فرماييد :\r\n1 . فرق بين علم‌النفس و معرفةالنفس را بيان فرماييد ؟\r\n2 . آيا مراد از معرفةالنفس اين است كه انسان نفس « روح » خويش را « مجرد » از ماده و صورت بالشهود و العيان مشاهده نمايد و يا اين‌كه مراد از اين مىباشد ؟ در هر صورت مستدعى است غرض از « شناخت نفس » را كه در آيات و اخبار به آن امر شده است بيان فرماييد ؟\r\n3 . در معناى حديث معروف « من عرف نفسه ، فقد عرف ربه » در حدود 12 قول ( كتاب مصابيح الانوار مرحوم سيدعبداللَّه شبر ) بيان شده است ، چه ارتباطى بين عرفان نفس و شناسايى ربّ است ، وجه ارتباط را بيان فرماييد ؟\r\n4 . احاديث بسيارى در اصول كافى و بصائرالدرجات راجع به خلقت ائمهء اطهار عليهم السلام و مقام نورانيّت ايشان رسيده كه از بعضى از آنها برمىآيد كه نخستين مخلوقات پروردگار ايشان‌اند و هم‌چنين از احاديث ديگر و زيارات جامعه ، چنين مستفاد مىشود كه آن حضرات عليهم السلام اسماءاللَّه ، وجه‌اللَّه ، يداللَّه ، جنب‌اللَّه مىباشند ، با توجه به اين احاديث ، آيا مىتوانيم بگوييم مراد از معرفت و لقاى پروردگار همان معرفت معصومين عليهم السلام است كه فرمودند : « معرفتى بالنورانيه معرفةاللَّه » تقاضا مىشود\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nچگونگى جمع بين اين احاديث و احاديثى را كه صريح در معرفت پروردگار است ، بيان فرماييد ؟\r\n5 . چنان كه در رسالهء لقائيه مرحوم ميرزا جواد آقاملكى مسطور است ، فكر در معرفةالنفس مفتاح معرفة الرّب است ، با توجه به اين‌كه نفس از مجردات است ، آيا فكر مىتواند به مجردات راه پيدا نمايد يا خير ؟ در صورت امكان آن ، مستدعى است طريق فكر را واضح‌تر از آنچه در آن رساله ضبط شده ، بيان فرماييد ؟\r\n6 . دو مطلب در رسالهء لقائيه ذكر شده است : اولًا ، دربارهء فكر در معرفةالنفس مىفرمايد : « اشتغل المتفكر تازةً لتجزيه نفسه ، و أُخرى لتجزيةالعالم حتى يتحقق له أنّ مايعلمه من العالم ليس إلّانفسها و عالمه إلّالعالم الخارجي و انّ هذه العوالم المعلومة له ، انما هو مرتبة من نفسه » ( ص 188 ) اين عبارت چه معنا دارد و منظور چيست ؟\r\nثانياً : بعد مىفرمايند : « هر صورت و خيالى را از قلبش نفى نموده سپس فكر در عدم نمايد » منظور از نفى و فكر در عدم چيست ؟\r\nمستدعى است منظور از اين دو عبارت را به‌طور واضح‌ترى بيان فرماييد ؟\r\n7 . آيا كسانى كه خارج از مذهب تشيّع و نيز خارج از دين اسلام هستند ، مىتوانند با عبادات و رياضات مخصوص به مذهبشان ، به مقام « خودشناسى » نايل شوند ؟ در صورت امكان مسلم است كسى كه خود را شناخت ، خدا را شناخته و در نتيجه به غايب و هدف دين مقدس اسلام كه توحيد است ، نايل شده و از راهى غير از دستورات اسلامى به هدف رسيده است ، آيا اين فرض امكان‌پذير است يا خير ؟\r\n8 . منظور از ياد خدا بودن كه در آيات قرآن به آن امر شده ، چيست ؟ آيا ياد خداوند ، ياد اولياى حق و ياد نعمت‌هاى حق است يا خير ؟ غرض از « ذكراللَّه » را بيان فرماييد ؟\r\n9 . چنان كه روشن است : « فاقد شيئى معطى شيئى نخواهد شد » اگر اين قاعده كليّت داشته و استثناپذير نيست ، پس چگونه پروردگار « جسميّت » به اشياء بخشيده و خود منزّه از آن مىباشد ؟ بااحترام\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n\r\nپاسخ‌ها به‌طور اجمال :\r\n1 . معمولًا علم نفس به فنى گفته مىشود كه از نفس و مسائل مربوط به آن و خواص آن بحث مىكند و معرفةالنفس به شناسايى واقعيت نفس از راه مشاهده و عيان گفته مىشود . شناسايى نفس از راه علم نفس ، « شناسايى فكرى » است و از راه معرفةالنفس « شناسايى شهودى » . . . .\r\n2 . مراد از معرفةالنفس همان معناى اول است ، يعنى شناخت شهودى نسبت به نفس مجرد از ماده و اين‌كه نوشته « نفس مجرد از ماده و صورت » اشتباه است ، زيرا نفس انسان ، خود صورت اوست و غرض از معرفت نفس همان « رب » است كه در روايات وارد است .\r\n3 . اصل روايت اين طور است : « من عرف نفسه عرف ربه » و دوازده معنا كه براى اين روايات ذكر شده ، به طورى كه يادم مىآيد هيچ كدام معناى دقيق روايت نيست ، فقط وجهى را كه از راه « فقر » توجيه شده مىتوان معناى ظاهرى روايت قرارداد و ارتباط در ما بين عرفان نفس و شناسايى رب در اين راه است كه نفس موجودى است و معلول حق تعالى و در مقال حق تعالى ، هيچ‌گونه استقلالى ندارد و هرچه دارد از آن خداست و مشاهدهء چنين موجودى ، بىمشاهدهء حق صورت نمىگيرد .\r\n4 . مقام نورانيت حضرات مقام كمال ايشان است كه بالاترين مرتبهء كمال ممكن مىباشد و اين‌كه وارد شده كه آن حضرات : اسماءاللَّه ، وجه‌اللَّه ، يداللَّه ، جنب‌اللَّه مىباشند كه عميق‌ترين بحث‌هاى توحيدى است كه بيان تفصيلى آن در اين مختصر نمىگنجد ، آنچه به‌طور خلاصه در لفافهء اصطلاح علمى مىتوان بيان كرد اين است كه آن حضرات مظهر تام اسماء و صفات خداوندى بوده ، داراى ولايت كليّه و مجراى فيض‌الهى مىباشند . شناختن ايشان ، شناخت خدا عزّ اسمه است .\r\n5 . فكر در مجردات راه پيدا مىكند ، چنان كه در ماديات راه پيدا مىكند ، در فلسفه\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nدر بخش مجردات مسائل زيادى در مجردات حل شده است ، ولى مراد از فكر در اين‌جا غير از معناى معروف آن است و آن اين است كه انسان در جايى خلوت و بىسر و صدا آرام نشسته و چشم‌ها را پوشيده ، به صورت خود توجه كند ، مانند كسى كه در آيينه به صورت خود نگاه مىكند و از هر صورت خيالى كه به ذهن او خطور مىكند اعراض نموده ، فقط به صورت خود نگاه كند .\r\n6 . مراد از عبارت عربى اين است كه انسان همان‌طور كه برهان قائم شده ، پيوسته به خود تلقين كند و بداند كه آنچه از خود و از عالم بيرون از خود درك مىكند ، در خود درك مىكند و مىبايد نه اين‌كه عالم خارج از خود را يافته باشد . و مراد از نفى صورت‌هاى خيالى ، اعراض از آنها و منحصر بر نگاه قلبى به صورت خود مىباشد و مراد از فكر در عدم به صورت خود است كه وجودش مجازى است و در حقيقت عدم است .\r\n7 . جمعى از دانشمندان اين فرض را امكان‌پذير مىدانند ، ولى ظواهر مدارك اصلى از كتاب و سنت ، نسبت به اين فرض روى موافق نشان نمىدهند ، مگر اين‌كه همچو مجاهد مفروض را مستضعف در مقدمات فرض كنيم .\r\n8 . معناى ياد كردن واضح است و مراد از ياد كردن خدا ابتدا يادكردن اوست در هر فعل و تركى از اعمال و آوردن فعل يا ترك آن ، آن‌طورى كه خدا مىخواهد و بالاتر از آن ديدن خود است در برابر خدا دائماً و بالاتر از آن ديدن خداست در برابر خود ، به نحوى كه مناسب با ساحت مقدس اوست . . . .\r\n9 . قاعدهء « فاقد شيىء معطى شيىء نمىشود » قاعده‌اى است فلسفى و استثناناپذير و طبق اين قاعده هر علتى بايد واجد همان معلول باشد كه ايجادش نموده است و چنان كه در مبحث « جعل » مقرر شده ، اثرى كه علت در معلول مىگذارد در وجود است فقط و ماهيت معلول ارتباطى با علت ندارد . بنابراين ، علت كمالى را كه به معلول مىدهد كمال وجودى است و اما ماهيت ، نه علت واجد آن است و نه اثر علت\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nمربوط به آن است . خداوند عزّاسمه آنچه به جسم مىدهد وجود كمالات وجودى آن است و اما مفهوم جسم ماهيت است و خداوند نه ماهيت دارد و نه ماهيت‌ساز است .\r\nمحمدحسين طباطبائى\r\nقم - 1396 ه .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n\r\nتقيّه\r\nتقيه به معنى وسيع خود كه پرهيز و تجنّب از هر خطر متوجّه مىباشد ، در اين مقاله موضوع بحث ما نيست ، بلكه مراد نوعى از انواع آن است و آن پنهان داشتن مذهب است در جايى كه اظهار داشتن مذهب يا يكى از مراسم مذهبى ، از ناحيه مخالفين مذهب خطر قطعى يا احتمالى در بر داشته باشد .\r\n\r\nتقيه در مذهب شيعه\r\nدر ميان طوائف اسلامى طائفهء شيعه معروف است به قول به تقيّه ، اينان در موارد خطر تقيه مىكنند و مذهب يا مراسم خاص مذهبى خود را از مخالفين خود پنهان مىدارند .\r\n\r\nمدرك شيعه در قول به تقيه\r\nمدرك شيعه در اين مسأله مذهبى ، از قرآن كريم آيهء شريفهء  « لا يَتَّخِذِ الْمُؤْمِنُونَ الْكافِرِينَ أَوْلِياءَ مِنْ دُونِ الْمُؤْمِنِينَ وَ مَنْ يَفْعَلْ ذلِكَ فَلَيْسَ مِنَ اللَّهِ فِي شَيْءٍ إِلَّا أَنْ تَتَّقُوا مِنْهُمْ تُقاةً وَ يُحَذِّرُكُمُ اللَّهُ نَفْسَهُ وَ إِلَى اللَّهِ الْمَصِيرُ »  « 1 » است . چنان كه از آيه شريفه\r\n\r\n\r\n","description":"","footnote":"\r\n( 1 ) . مؤمنان ، مؤمنان را رها كرده كافران را اولياء و دوستان خود نگيرند و هر كه اين كار را بكند هيچ‌گونه ارتباطى باخدا ندارد مگر اينكه از ايشان بترسيد و خدا شما را از خود بر حذر مىدارد و برگشت به سوى خدا است . ( سورهء آل عمران ، آيهء 28 )\r\n","page_name":" 210 ","page_number":210},
  {"content":"\r\n\r\nروشن است خداى متعال از ولايت كفار ( مراد از ولايت آميزش دوستى و مودّت است ، به طورى كه در زندگى انسان تأثير داشته باشد ) با نهايت تأكيد نهى مىفرمايد و با اين حال در مورد ترس و بيم رخصت نمىدهد .\r\nو در جاى ديگر مىفرمايد :\r\n « مَنْ كَفَرَ بِاللَّهِ مِنْ بَعْدِ إِيمانِهِ إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ وَ لكِنْ مَنْ شَرَحَ بِالْكُفْرِ صَدْراً فَعَلَيْهِمْ غَضَبٌ مِنَ اللَّهِ وَ لَهُمْ عَذابٌ عَظِيمٌ »  « 1 »\r\nچنان‌كه اهل سنت و شيعه روايت كرده‌اند آيهء شريفه در خصوص عماربن‌ياسر نازل شده است . كفار مكه پس از هجرت عده‌اى از مسلمانان مكه را گرفته و شكنجه مىدادند و تكليف مىكردند كه از اسلام دست برداشته به مذهب سابق خود كه بت پرستى بود ، برگردند از آن جمله عمّار و پدر و مادرش را گرفته زير شكنجه قرار دادند . پدر و مادر عمار از اسلام برنگشته بالاخره زير شكنجه جان دادند ، ولى عمّار براى اين كه از شكنجه و مرگ رهايى يابد ، صورتاً از اسلام دست برداشته به حقّانيت بت پرستى اعتراف كرد ! و از خطر جانى رهايى يافت سپس پنهانى از مكه درآمده راه مدينه را در پيش گرفت تا در مدينه به حضور پيغمبر اكرم رسيد و با كمال پشيمانى و پريشانى كه از كار خود داشت ، از آن حضرت پرسيد كه آيا من از حريم دين كنار افتاده‌ام ؟\r\nپيغمبر اكرم صلى الله عليه و آله فرمود كه : وظيفه تو همان بوده كه انجام داده‌اى و آيهء فوق دربارهء او نازل شد .\r\n\r\n\r\n","description":"","footnote":"\r\n( 1 ) . كسى كه پس از ايمان ( دوباره ) كافر شود نه آن كسى كه اجبار شود در حالى كه دلش به ايمان آرام است ، بلكه كسى كه كفر در سينه‌اش جاى گيرد ( به راستى كفر ورزد ) بر ايشان است غضب سختى از خدا و ايشان راست عذابى بزرگ . ( سورهء نحل ، آيهء 106 )\r\n","page_name":" 211 ","page_number":211},
  {"content":"\r\n\r\nدو آيه گذشته اگرچه در مورد خاصى نازل شده‌اند ، ولى سياق آنها طورى است كه همه مواردى را كه در اظهار عقيده و عمل مذهبى ترس از خطر است مىگيرد .\r\nگذشته از آيات ، اخبار زيادى ازپيشوايان اهل بيت عصمت عليهم السلام داريم كه در موارد ترس از خطر ، امر به تقيّه مىنمايد . آرى به شيعه اعتراض كرده‌اند كه استعمال تقيه در مذهب ، با فضيلت شجاعت و شهامت منافى است .\r\nولى كمترين تأملى در اين موضوع ، سقوط اين اعتراض را روشن مىسازد ، زيرا تقيه در جايى لازم است كه انسان از خطرى بترسد كه قدرت مقاومت در برابر آن را نداشته باشد و مقاومت و ترك تقيه در برابر چنين خطرى تهوّر است نه شجاعت و شهامت . شجاعت و شهامت در مواردى است كه اقلًا انسان احتمال پيشرفت در اقدام خود بدهد ، اما در مورد خطر قطعى يا احتمالى كه در صورت وقوع آن براى انسان احتمال پيروزى نيست ، مانند سركشيدن آبى كه احتمال مسموميّت در آن هست يا خود را در برابر گلوله توپ انداختن يا در رهگذر قطار خوابيدن ، چنين اقدامى جز نوعى از جنون و اختلال عقلى نيست .\r\n\r\nخلاصه\r\nاحتياط و پرهيز از خطر قطعى يا احتمالى غير قابل دفع يكى از قوانين عامّه عقلايى است كه پيوسته در ميانشان معمول بوده و در اطوار زندگى از آن استفاده كرده‌اند .\r\nكسى كه به تاريخ پيدايش و نشو و نماى مذهب تشيع مراجعه نمايد و سير تاريخى آن و روزگاران سياهى را كه اين طايفه ، به ويژه در سه قرن اول هجرى كشيده‌اند و خون‌هاى فراوانى كه از ايشان به ويژه در عراق و مصر و شام و حلب ريخته شده ، تأملى نمايد ترديد نمىكند كه اگر عملى به تقيه نبود ، از قريب ميليون شيعه كه در\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nگوشه و كنار جهان زندگى مىكنند « 1 » خبرى و اثرى نبود .\r\n\r\n\r\n","description":"","footnote":"\r\n( 1 ) . در تاريخ كتابت مقاله كه مربوط به 40 سال قبل - 1345 - مىباشد و اكنون تعداد شيعيان يك چهارم جمعيت مسلمانان جهان را تشكيل مىدهد . متن اصلى اين مقاله ، از بين اسناد « مؤسسه پژوهش مطالعات فرهنگى » - تهران به دست آمد و براى نخستين بار در مجموعه آثار استاد علامه چاپ مىشود . با تشكر از مسئولين محترم آن مؤسسه كه كپى اين بحث را در اختيار ما قرار دادند . ( خسروشاهى )\r\n","page_name":" 213 ","page_number":213},
  {"content":"\r\n\r\n\r\nسؤالات\r\n1 . از امام عليه السلام سؤال مىشود كه چه دليلى برحدوث عالم داريد . امام مىفرمايد : نگاه كنيد به تخم‌مرغ كه از دو مايع مختلف تشكيل يافته و از آن جوجه‌هاى مختلف از نر و ماده به انواع مختلف درست مىشود و همين دلالت بر حدوث عالم دارد . سائل هم ساكت مىشود . اين بيان امام چه دلالتى بر حدوث عالم دارد ؟ ( تفسير ابوالفتوح ، ج 2 ، ص 301 ) .\r\n2 . در قرآن كريم به‌غير از آيهء خاتم آيا آيهء ديگرى موجود است كه دلالت بر خاتميت و افضليت رسول اكرم صلى الله عليه و آله بر ساير پيمبران داشته باشد يا خير ؟\r\n3 . در كتاب توحيد مجلسى ضمن بحث در حالات موحدين چنين عبارتى از رسول اكرم بيان مىكند : « و ان اهل التوحيد ليشفعون فيشفعون » . بيان فرماييد كه اهل توحيد براى چه دسته‌اى شفاعت مىكنند ؛ براى غير موحدين كه ممكن نيست و دربارهء خود موحدين هم كه درست نيست زيرا موحدين خود شفيع‌اند ، پس براى چه كسى شفاعت مىكنند ؟\r\n4 . در پرسش‌هاى قبلى دربارهء قضيهء ادامهء بردگى و بندگى در اسلام سؤال شده بود كه مجملًا پاسخ فرموده و جواب كامل را به جلد 6 تفسير الميزان ارجاع فرموده‌ايد ، در حالى كه در تفسيرالميزان به اشكال حقير پاسخى داده نشده ، حقير سؤال كرده‌ام كه اگر در اوايل اسلام به خاطر مصالحى رقيّت و بندگى تجويز شده ، ولى به اطلاع از اين كه\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nفكر بشر در ترقى و تكامل بوده و روزى خواهد آمد كه بشر رقيّت و بردگى را تقبيح نموده و از نظر عقلى هم قابل قبول نيست كه عده‌اى عدهء ديگر را استعمار نموده و هرگونه آزادى را از آنان سلب نمايد و هم‌چنين اگر كفار را به بردگى مىگرفتند تا در محيط اسلام تربيت شوند ، فرزندان آنان چرا به تبعيت برده شده ، اگرچه مسلمان هم بودند ، اگر بفرماييد كه اسلام براى آزادى آنان وسايل زيادى برانگيخته ، در پاسخ خواهيم گفت اين موضوع اشكال اصل تجويز رقيّت را بر طرف نمىكند . چطور بعض مسائل عبادى يا جنبه‌هاى ديگر بنده را در درجهء پستى قرار داده‌اند ؟\r\n5 . سؤال پنجم اين حقير ، از اهم سؤالات ديگر است . سؤالى است كه نوع طبقهء تحصيل كرده روى آن جداً اشكال كرده و مشكل بزرگى براى طبقهء متديّن هم شده و آن قضيهء اصل خلقت انسانى است . قرآن كريم بالصراحه جدّ انسان را آدم و خلقت او را از خاك مىداند در حالى كه عده‌اى از دانشمندان انسان‌شناس پس از سال‌ها تحقيق و آزمايش نظريات مختلفى در اين زمينه بيان داشته‌اند كه به‌طور كلى با نظر قرآن تفاوت دارد . با اطلاع از اين‌كه اين عده از دانشمندان پس از مدت‌ها آزمايش روى انواع انسان‌ها و حيوانات اين چنين نظرياتى مىدهند ، به هر صورت اميدواريم كه اين قضيه را روشن بفرماييد .\r\n\r\nپاسخ‌ها :\r\n1 . تركيب تخم‌مرغ از دو مايع مختلف و پيدايش جوجه‌هاى نر و ماده و گوناگون از آن ، دليل است بر حدوث عالم و استناد آن بر علتى بالاتر از آن ، زيرا اين صور و اشكال مختلف را كه اين همه آثار گوناگون از آنها بروز مىكند بى حقيقت و موهوم و پندارى نمىتوان فرض كرد و راه سفسطه پيمود ، بلكه اينها حقايق و واقعيت‌هايى هستند كه داراى هويت‌هاى مختلف و آثار و خواص گوناگون و متغاير مىباشند .\r\nو با ارتباط بسيار منظم و نظام دقيق شگفت‌انگيزى كه در ميانشان حكم فرماست\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nنمىتوان پيدايش آنها را اتفاقى و بدون سبب و علت فرض كرد . بلكه اينها حقايقى هستند كه در پيدايش سبب استناد دارند و به واسطهء واقعى بودن اختلافات نمىتوان آنها را معلول مادهء يك‌نواخت كه هيچ‌گونه اختلافى ندارد دانست و اگر براى ماده اختلاف تركيب يا اختلاف حركت فرض كنيم ، تازه سؤال برمىگردد به اختلاف تركيب با اختلاف حركت كه از كجا پيدا شده‌اند .\r\nپس ناگزير اين اختلاف ذاتى صور و اشكال و آثار را بايد به علت و سببى بالاتر از ماده و جهان ماده نسبت داد و در نتيجه بايد تخم‌مرغ را با آن همه تركيب و آثارى كه به آن مترتب مىباشد حادث و مسبوق به علت دانست .\r\nو همين خاصه كه در تخم‌مرغ مىبينيم ، در ساير موجودات و پديده‌هاى جهان موجود است و حتى ماده كه در وجود خود نيازمند به صورت و شكل است و در نتيجه جهان طبيعت با نظام وسيعى كه دارد حادث و مسبوق به علت مىباشد .\r\n2 . چنان كه آيهء  « وَ لكِنْ رَسُولَ اللَّهِ وَ خاتَمَ النَّبِيِّينَ »  دلالت بر خاتميت دارد ، هم‌چنين آياتى كه دلالت بر همگانى و هميشگى بودن « عموم و دوام » دين اسلام دارند مانند آيهء  « أُوحِيَ إِلَيَّ هذَا الْقُرْآنُ لِأُنْذِرَكُمْ بِهِ وَ مَنْ بَلَغَ »  و آيهء   « وَ إِنَّهُ لَكِتابٌ عَزِيزٌ * لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ »   ، زيرا عمر و دوام دينى بدون خاتميت آورندهء دين نامبرده تصور ندارد .\r\nو هم‌چنين آياتى كه دلالت بر افضليّت و اجمعيّت قرآن كريم نسبت به ساير كتب آسمانى دارد مانند آيهء  « وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ »  و آيهء  « وَ أَنْزَلْنا إِلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْهِ مِنَ الْكِتابِ وَ مُهَيْمِناً عَلَيْهِ »  و آيهء  « شَرَعَ لَكُمْ مِنَ الدِّينِ ما وَصَّى بِهِ نُوحاً وَ الَّذِي أَوْحَيْنا إِلَيْكَ وَ ما وَصَّيْنا بِهِ إِبْراهِيمَ وَ مُوسى وَ عِيسى »  دلالت بر افضليت رسول اكرم صلى الله عليه و آله دارند ، زيرا قرآن كريم جز دعوت پيغمبر اكرم چيزى ندارد و ميزان ارزش نبى ارزش دعوت اوست .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n3 . روايت « و ان اهل التوحيد ليشفعون فيشفعون » به يكى از دو معنا قابل حمل است .\r\nيا مراد از اهل توحيد كملين از موحدين و علما همه است ، به دلالت آيهء كريمهء  « وَ لا يَمْلِكُ الَّذِينَ يَدْعُونَ مِنْ دُونِهِ الشَّفاعَةَ إِلَّا مَنْ شَهِدَ بِالْحَقِّ وَ هُمْ يَعْلَمُونَ »  و آيهء «  إِلَّا مَنْ أَذِنَ لَهُ الرَّحْمنُ وَ قالَ صَواباً »  يا مراد شفاعت موحدين است نسبت به مستضعفين و آنان كه خداى متعال در حقشان مىفرمايد :  « مُرْجَوْنَ لِأَمْرِ اللَّهِ إِمَّا يُعَذِّبُهُمْ وَ إِمَّا يَتُوبُ عَلَيْهِمْ »  و مستضعفين به حس به ظاهر اكثريت بشر را تشكيل مىدهند .\r\n4 . مرقوم داشته‌ايد كه « پاسخ اشكال برده‌گيرى اسلام را كه مجلد 6 تفسير الميزان ارجاع نموده بوديد در حالى كه در تفسير نامبرده به اشكال مذكور پاسخى داده نشده و خلاصه اين‌كه فكر متكامل بشر برده‌گيرى و سلب آزادى مطلق از يك فرد انسان تقبيح مىكند و از نظر عقلى نيز قابل قبول نيست و اگر گفته شود اسلام كفار را به بردگى مىگرفت تا در محيط اسلام تربيت شوند مىگوييم گناه فرزندانشان چيست كه پس از پذيرفتن اسلام نيز بايد در حال بردگى به سر برند و اگر گفته شود اسلام براى آزادى آنان طرقى انديشيده مىگوييم اشكال در اصل بردگى ايشان است كه در بقا و دوام آن پس از استقرار . الخ . »\r\nگويا به بحثى كه در تفسير درج شده است توجه كامل مبذول نشده ، لذا ناگزير مجدداً به توضيح مىپردازيم : اصولًا بايد دانست كه : اولًا اگرچه انسان از نظر صفت اختيار كه دارد آزاد آفريده شده ، ولى هرگز نمىتوان براى وى آزادى مطلق قائل شد .\r\nانسانى كه طبعاً بايد در حال اجتماع قهراً با رعايت مقرراتى كه حافظ اجتماع‌اند زندگى كند نمىشود كه مطلق‌العنان و فعال مايشاء باشد ، پس در هر حال آزادى انسان در ماوراى قوانين و مقررات است . به عبارت ديگر ، انسان آزاد است فىالجمله نه بالجمله . افراد عادى و متوسط جامعه در موارد و جريان قوانين آزادى عمل ندارند و افراد نيز تحت شرايطى آزادى از ايشان مسلوب است . به ديوانه ، به سفيه و به كودكان نمىشود آزادى عمل داد . به دشمن جانى و بزه‌كار بىو بند و بار نمىشود\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nآزادى عمل داد .\r\nو ثانياً : نزاع با سرمايه بردگى استعباد و استرقاق و نظاير آنها نيست ، بلكه در معناى آن است . خواه نام بردگى نيز همراه آن باشد يا نباشد .\r\nحقيقت بردگى عبارت است از سلب استقلال اراده و عمل و بديهى است كسى كه در اراده و عمل استقلال نداشته باشد ، اراده و عملش مملوك كسى ديگر خواهد بود و از همين نظر بوده كه برده را خريد و فروش مىكرده‌اند .\r\nمسئلهء بردگى در ميان ملل و اقوام سلف در چهار مورد جارى مىشد :\r\n1 . بزرگ خانواده مىتوانسته دختر و پسر و زيردستان خود را بفروشد .\r\n2 . مرد گاهى زن خود را مىفروخته و گاهى به اجاره يا عاريه مىداده يا بذل مىكرده .\r\n3 . فرمانرواى جماعتى به استناد و اتكاى قدرت خود مىتوانسته هر كه را دلش خواست زير يوغ بردگى و بندگى درآورد ، چنان كه پادشاهان را مالك‌الرقاب مىناميدند .\r\n4 . يكى از دو طرف متخاصم كه در جنگ فاتح مىشد اگر دشمن جانى خود را زنده به دست مىآورد مىتوانست او را بردهء خود قرار دهد يا بكشد يا ببخشد .\r\nاسلام از اين چهار نوع برده‌گيرى سه نوع اول آن را الغا كرده و با تحديد حقوق والدين نسبت به اولاد و هم‌چنين تحديد حقوق مرد نسبت به زن و يا بسط حكومت عادلهء اسلامى ، اين نوع برده‌گيرى را ريشه‌كن نموده است .\r\nولى نوع چهارم را امضا نموده است و هرگز نمىتوانست نكند ، زيرا اسلام دينى است فطرى و حكم فطرت جز اين نيست . هيچ فردى و هيچ جامعه‌اى نمىتوان يافت كه در برابر دشمنى كه مىخواهد نام او را يا مقدسات او را از لوح هستى پاك كند ساكت نشسته ، از هستى خود كه با پستى دشمن توأم است دفاع نكند يا پس از غلبه ، وقتى كه دشمنى را به دست آورد ، به همان نام پيروزى قناعت نموده ، دوباره دشمن را\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nدر اراده و عمل خود آزاد گذارد و سبب استقلال اراده و عمل او ( كه همان بردگى است ) مبادرت نكند ، مگر مقتضيات و عواملى براى عضو پيدا شود . تا انسان بوده و خواهد بود ، فطرت و نهاد خدادادى او به همين نحو حكم كرده و خواهد كرد .\r\nو اما اين‌كه مرقوم داشته‌ايد كه عقلًا قابل قبول نيست انسانى انسان ديگرى را استعمار كرده ، هرگونه آزادى را از وى سلب كند ، اين بيان تنها در سه نوع اول برده‌گيرى جارى است نه در قسم چهارم به بيانى كه گذشت .\r\nو اما اين‌كه مرقوم داشته‌ايد فكر مترقّى امروز برده‌گيرى را تقبيح مىكند ، معنى اين سخن ( اگرچه جناب‌عالى اراده هم نفرموده باشيد ) اين است كه دنياى متمدن يعنى جهان غرب سلب آزادى را تقبيح مىكند ، چنان كه تقريباً هشتاد سال پس از مجاهدات زياد الغاى عمومى برده‌گيرى را اعلام كردند و بدين‌وسيله به قول خودشان ننگى در عالم بشريّت زدوده و حقى به گردن جهانيان حتى مسلمين كه دينشان اين رويه را اجازه مىداد گذاشتند . ولى بايد دقيقاً توجه كرد كه اين دولت‌هاى مترقى بشر دوست تا چه اندازه‌الغاى بردگى را اجرا كردند ؟\r\nآرى ، اينان كه نوع اول از برده‌گيرى ( فرزندفروشى و زن فروشى ) را كه در آفريقا و بعضى اطراف معموره رواج داشت ، الغا كردند - و اسلام نيز دوازده قرن پيش از آن الغا كرده است - آيا نوع سوم بردگى را كه اسلام الغا كرده بود اين دولت‌هاى مترقّى نيز الغا كرده‌اند ؟ و آيا صدها ميليون ملت‌هاى آسيايى و آفريقايى و غير آنها كه صدها سال است تحت استعمار و نفوذ ايشان هستند بردگان ( مسلوب‌الاراده والعمل ) ايشان نيستند ؟ با اين تفاوت كه نام بردگى برده نمىشود و كارى كه گذشتگان با فرد مىكردند اكنون يك‌جا با يك جامعه مىكنند ! بله چيزى كه هست دولت مترقى پس از جنگ جهانى دوم تدريجاً به پاره‌اى از مستعمرات خود كه به قول خودشان رشد سياسى پيدا مىكنند آزادى و استقلال مىدهند ولى آيا همين دادن آزادى و بخشيدن استقلال دليل اين نيست كه اين انسان‌هاى متمدن آزادى را ملك طلق خود مىدانند ؟ و\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nمعتقدند كه ملت‌هايى كه به قول خودشان وحشى يا عقب‌مانده هستند ، حتى آزادى اراده و عمل ندارند . يعنى تا هستند بردگان و بندگان خواجگان خود و پيشروان قافلهء تمدن مىباشند .\r\nگذشته از اين‌كه مىدانيم معناى اين استقلال و آزادى چيست و جز تبديل اسم و تغيير شكل امرى در ميان نيست ، مارك بردگى اين انسان‌هاى مترقى را با هفت دريا نيز نمىتوان شست ، با شير در بدن شد و با جان بدر شود .\r\nو هم‌چنين در نوع چهارم از بردگى ( سلب آزادى اراده و عمل از اسيران جنگى و شكست خوردگان ) چه رويه‌اى پيش گرفتند ؟ اين عقده با كمى بررسى و تأمل در اوضاعى كه پس از جنگ جهانى دوم پيش آمده حل مىشود . متفقين پس از شكستن حريف و تسليم بلاشرط ، به كشور حريف ريختند و از صنايع سنگين و غير آن هرچه به دردشان مىخورد بردند و از سرشناسان دشمن هر كه را مىخواستند گرفتند و كشتند و كشور دشمن را از هر جهت كه لازم مىديدند تحت سيطرهء خود درآوردند و تاكنون كه تقريباً بيست سال از خاتمهء جنگ مىگذرد ، هنوز از آزادى كامل خبرى نيست و هنوز هم مشكل آلمان شرقى به جاى خود باقى است و هنوز هم ( از قرار مسموع ) عدهء فراوانى دانشمندان آلمانى در داخلهء شوروى به سر مىبرند . متفقين اين همه محروميت و تضييق را تنها مخصوص افراد دشمن كه در حال جنگ بزرگ و توانا بودند نكردند ، بلكه افرادى از دشمن كه در حال تسليم كودك بودند و هم‌چنين نوزادانى كه پس از آن به وجود آمدند و تاكنون تدريجاً رشد و نمو كرده‌اند همه را مشمول بردگى قرار دادند و مىدهند و هرگز نمىگويند كه گناه ، گناه بزرگان بود و كودكان در اين باره تقصيرى ندارند . تنها حجت متفقين اين است كه به اين ترتيب از هستى و بقاى خود محافظت مىكنند و به مجرد گذاشتن اسلحه به زمين و تسليم بلاشرط مىتوان از دشمن صرف‌نظر كرده او را به حال خود گذاشت ! و نمىتوان طبقهء فرزندان را از نياكان خود و آيندگان را از گذشتگان خود جدا فرض كرده ، مگر با\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nشرايطى استثنايى .\r\nاين حجتى است كه پيوسته در ميان بشر داير بوده و به استناد آن دشمن غالب از مغلوب خود سلب آزادى اراده و عمل مىكرده و اكنون نيز مىكنند و قطعاً در آينده نيز خواهند كرد ، زيرا دشمن جانى را آزاد نمىتوان گذاشت . دشمن نتوان حقير و بيچاره شمرد . حالا اگر به مقررات اسلامى عطف توجه كرده ، تأمل فرماييد ، خواهيد ديد كه اسلام نيز همين مقررات انسانى و معامله‌هاى فطرى در مورد اسيران جنگى به كار برده و با اين تفاوت كه كارهايى را كه اينان در لفافهء تزويرهاى سياسى و با كمال بىرحمى و ناجوانمردى انجام مىدهند ، اسلام با نهايت صفا و صداقت و دلسوزى و جوانمردى اجرا مىنمايد .\r\nاگر كافر حربى را پس از اسيرى برده مىگيرند و اگر اسلام پس از بردگى را سبب الغاى بردگى نمىداند و اگر فرزندان بردگان را ( همين فرزندانى كه حالا در قرن بيستم نيز دم از نياكان خود و مراسم ملى ايشان مىزنند ) تابع پدران خود فرض مىكند ، دور از حق و حقيقيت نبوده . گذشته از اين‌كه با همهء وسايل ممكنه در رفاهيت و تسريع آزادى آنان كوشيده‌است .\r\n* * * 5 . مسئلهء انتهاى نسب نسل انسانى موجود به دو فرد معين به نام آدم و زوجهء او در قرآن كريم مذكور و آيات قرآنى ظهور قوى نزديك به صراحت در اين مطلب دارند ، به طورى كه جز با برهان قطعى نمىتوان از ظهور نامبرده رفع يد نمود . و ما در اين باره در اوايل سورهء نساء در تفسيرالميزان اجمالًا به بحث پرداخته‌ايم .\r\nخلاصه اين‌كه نظرياتى كه دانشمندان علوم مربوطه در مورد كيفيت پيدايش نوع انسان اظهار كرده‌اند ، مانند اين‌كه اصل انسان به بوزينه يا ماهى يا غير آن مىرسد ، از حدود يك فرضيهء علمى ( كه از براى خاطر توجيه مسائل علم فرض مىشود ) تجاوز نمىكند و دلايلى كه اقامه كرده‌اند به بيشتر از اين دلالت ندارد كه انسان و اصل\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nمفروض او دو آفريدهء طبيعى هستند كه از جهت وجود و آثار وجود نسبت كامل و ناقص دارند و اين غير از اشتقاق يكى از ديگرى يا تبديل يكى است به ديگرى كه مدعاى مدعيان تبدل انواع مىباشد .\r\nمخصوصاً از اين نظر كه بيانات دينى در اسلام با منطق فطرى فلسفى سخن مىگويد و دانشمندان علوم مادى غالباً در بيانات خود از منطق رياضى آلگوريسم تبعيت مىكنند ، چنان كه مىگويند : برق در شرايط خاص تبديل به حركت يا حرارت يا مغناطيس مىشود و آب وقتى كه به صد درجه حرارت رسيد كميّت خود را به كيفيت تبديل كرده ، تبخير مىشود و عدد ايجابى مثلًا كه در يك طرف معادله قرار گرفته ، اگر به طرف ديگر برود تبديل به عدد سلبى مىشود .\r\nو آنچه مرقوم داشته‌ايد كه اينان براى انسان ميليون‌ها سال عمر فرض مىكنند ، منافاتى با خود هر دينى ندارند .\r\nگذشته از اين كه پيدا شدن فسيل‌ها يا آثار زمينى چندين ميليون سال پيش دليل اين نمىشود كه انسان‌هاى آن روز با انسان‌هاى امروز از يك نسل هستند ، زيرا ممكن است همين زمين ادوار مختلفى طى كرده باشد كه در هر يك از آنها يك نسل جداگانه از انسان به وجود آيد و پس از گذراندن عمر نوعى خود منقرض شود و پس از چندى نسل ديگرى به وجود آيد ، چنان كه در بعضى روايات دارد كه اين نسل انسانى موجود دورهء هشتم از ادوار انسانيت مىباشد كه بر روى اين زمين به وجود آمده است .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n\r\n8 . مسائل اجتماعى اسلام\r\n\r\n","description":"","footnote":"","page_name":" 223 ","page_number":223},
  {"content":"\r\n . \r\n","description":"","footnote":"","page_name":" 224 ","page_number":224},
  {"content":"\r\n\r\n\r\nقانون و ايمان به خدا\r\nانسان در صورتى مىتواند به كمالات نوعى خود برسد و در زندگى سعادتمند شود كه با ساير افراد تشكيل اجتماع دهد و در انجام اعمال حياتى كه انواع و اقسام بسيارى دارد و يك فرد به تنهايى نمىتواند همهء آنها را انجام دهد با ديگران همكارى نمايد . اين امر ، انسان اجتماعى را نيازمند به قوانين و مقرراتى مىسازد كه حافظ حقوق افراد باشد و بهرهء هر كسى را از مزاياى جامعه مشخص نمايد ؛ يعنى اشخاص در حدود وسع خود كار كنند و بعد نتايج كارها مبادله شود به طورى كه هر كسى به اندازهء ارزش كار و وزن اجتماعى خود از كار ديگران بهره ببرد و زورمندى و ناتوانى موجب ستمگرى و ستم‌كشى نشود .\r\nاين قوانين و مقررات در صورتى مىتوانند مؤثر باشند كه قوانين جزائى ديگرى براى تهديد بر تخلّف و تشويق به اطاعت وجود داشته باشد و براى ضمانت اجراى آنها نيروى حاكمه‌اى با عدل و انصاف و به راستى و درستى بر جامعه حكومت نمايد .\r\nاين آرزو در صورتى تحقق مىيابد كه قوهء مجريه از جرم اطلاع يابد و قدرت بر مجازات مجرم هم داشته باشد ، ولى در صورتى كه جرم طورى ارتكاب شود كه كسى اطلاع پيدا نكند ( چنان كه وقوع چنين جرم‌هايى كم نيست ) مانعى براى ارتكاب جرم وجود نخواهد داشت . و هم‌چنين در صورتى كه حكومت نيروى كافى براى مجازات مجرمين نداشته باشد يا سستى و سهل‌انگارى نمايد ، تخلّف از قوانين و تعدى به\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nحقوق ديگران رواج خواهد يافت ، زيرا انسان چنان كه بارها گفته شده ، سودجوست و همهء موجودات را به نفع خود استخدام مىكند ، هرچند مايهء ضرر ديگران باشد .\r\nبلاى بزرگ آن‌جاست كه همهء قدرت‌ها در قوهء مجريه و زمامدار متمركز شود با اتكاى به اين قدرت بىنظير ساير مردم را ضعيف شمرد و نيرويى براى تعديل ارادهء او در كسى باقى نماند و در نتيجه ، خواست او حاكم مطلق بر همهء شئون مردم باشد و تواريخ مملو از داستان‌هاى جباران و زورمندانى است كه به ناحق بر پشت خلق سوار شده و بناى زورگويى و بيدادگرى را گذاشته‌اند و هم‌اكنون چنين زمامدارانى فراوان ديده مىشوند .\r\nبنابراين ، هرچند قوانين و مقررات عادلانه‌اى وضع شود و احكام جزايى سخت و تهديد كننده هم وجود داشته باشد ، در عين حال جلو تخلّف و ارتكاب جرم را جز به وسيلهء اخلاق فاضلهء انسانى نمىتوان گرفت .\r\nنظم و عدالتى كه در پاره‌اى از ملت‌هاى مترقى ديده مىشود نبايد انسان را گول بزند و گمان كند كه قوانين و مقررات موجب برقرارى عدالت شده است ، زيرا اساساً طرز فكر اين ملت‌ها با طرز فكر ديگران فرق دارد ؛ آنها اجتماعى فكر مىكنند و خير و شرّ خود را همان خير و شرّ جامعه مىدانند ، ولى همّ ايشان صرف استفاده از ملت‌هاى ضعيف و استعمار كشورهاى عقب‌مانده مىشود و هم‌چنين كسانى كه تظاهر به عدل و داد مىكنند نسبت به ملت‌هاى زيردست همان رفتارى را دارند كه جباران و ستمگران پيشين نسبت به افراد داشته‌اند با تفاوت اين‌كه امروز به جاى فرد ، جامعه گذاشته شده و الفاظ ، معانى خود را از دست داده و به ضدّ معانى خود اطلاق مىشوند . آزادى و شرافت و عدالت و فضيلت به چيزهايى اطلاق مىشود كه در واقع مصاديق بندگى و ذلت و ظلم و رذيلت است .\r\nاجمالًا قوانين و مقررات از تخلّف و نافرمانى در امان نمىماند مگر اين‌كه بر پايهء اخلاق فاضلهء انسانى قرارداده شود و اخلاق هم نمىتواند سعادت انسانى را تضمين\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nكند و او را وادار به انجام كارهاى شايسته نمايد جز در صورتى كه متكى به توحيد باشد ؛ يعنى شخص ايمان داشته باشد به اين‌كه جهان كه انسان هم جزئى از آن است خداى يگانه‌اى دارد كه هميشه بوده و هميشه خواهد بود و كوچك‌ترين چيزى از علم او مخفى نمىماند و قدرتش در برابر هيچ‌چيزى مغلوب نمىشود ، اشياء را بر پايهء كامل‌ترين نظام آفريده نه به خاطر اين‌كه نيازى به آنها داشته باشد و سرانجام همه را به سوى خويش باز مىگرداند به نيكوكار پاداش نيك و به بدكار كيفر دردناك مىدهد ، سپس در نعمت يا نقمت جاودانه خواهد ماند .\r\nمعلوم است كه اگر اخلاق متكى به چنين عقيده‌اى باشد ، همى براى انسان جز براى اين نمىماند كه در كارهايش مراقب رضاى خدا باشد و تقوايش مانع از ارتكاب حرام خواهد بود . اگر اخلاق از چنين عقيده‌اى سرچشمه نگيرد براى انسان هدفى جز بهره‌مند شدن از لذايذ زودگذر دنيا باقى نمىماند . و نهايت محدوديتى كه ممكن است براى خود قائل شود در حدودى است كه بقاى اجتماع بر آن متوقف باشد يا موجب مدح و ثناى ديگران در حق او گردد و بعد از مرگ نام نيكش با خطوط زرين بر صفحهء تاريخ باقى بماند . ولى مدح و ثناى مردم تنها نسبت به امورى است كه از آنها اطلاع داشته باشند بنابراين نمىتواند داعى بر انجام كارهاى نيك و ترك كارهاى زشت در خفا و دور از چشم مردم شود . و اما بقاى نام نيك و التذاذ به آن كه غالباً در مورد فداكارىها و جانبازىها براى وطن و به پشتيبانى از حكومت منظور مىگردد نسبت به كسى كه اعتقاد به حياتى پس از مرگ ندارد ، چيزى جز يك عقيدهء خرافى نيست كه با اندك تنبّهى زايل مىشود ، زيرا وقتى انسان نابود شد چگونه مىتواند از اين‌كه نامش به نيكى برده مىشود و مردم او را مدح و ثنا مىگويند لذت ببرد و كدام عاقلى است كه حاضر شود از حيات و سعادت خود براى خوشى ديگران چشم بپوشد بدون اين كه كوچك‌ترين فايده‌اى براى او داشته باشد . پس اين امور نه ارزشى در برابر توحيد و ايمان به خدا دارند و نه مىتوانند جاى آن را در جلوگيرى از ارتكاب گناه و مخالفت با قوانين و مقررات بگيرند .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n\r\nاسلام و پيمان‌ها\r\nاجتماعات غيردينى و مخصوصاً جامعه‌هاى متمدن و مترقى هدفى از اجتماع و مقررات اجتماعى ندارند جز اين‌كه هرچه بيشتر و بهتر از مزاياى زندگى مادى بهره‌مند شوند . بنابراين دليلى ندارد كه به چيزى جز قوانين و مقرراتى كه مقاصد مادى ايشان را تأمين مىكند ملتزم شوند . بديهى است كه در چنين محيطى معنويات ارزش نخواهد داشت مگر به همان مقدارى كه موافق ايده‌هاى مادى مردم باشد ؛ مثلًا راستى و درستى و جوانمردى و مردانگى و مهربانى و نيكوكارى و ساير فضايل اخلاقى در صورتى مفيد و لازم‌العمل شمرده مىشود كه در راه تأمين منافع مادى واقع شود ولى اگر با منافع مادى مردم سازگار نبود ، آنها را لازم نمىدانند بلكه خلاف آنها را لازم مىشمرند .\r\nاز اين روست كه زمامداران و هيئت‌هاى حاكمه و كنگره‌هاى رسمى وظيفه‌اى براى خود جز حفظ منافع حياتى اجتماع قائل نيستند و پيمان‌ها و معاهداتى كه مىبندند برحسب مصلحت وقت و تابع منافع آنى است و ارزش آنها تابع وزن بين‌المللى دولت متعهد و ميزان قوا و نيروهاى آن مىباشد و طبعاً بقاى آنها متوقف بر تعادل نيروهاى طرفين است ولى اگر يك طرف نيرومندتر و كفه‌اش سنگين‌تر شد با بهانه‌هاى ساختگى و تهمت‌هاى جعلى پيمان را به هم مىزند و تشبث به اين عذرها و بهانه‌ها هم براى اين است كه ظاهر قوانين جهانى محفوظ باشد قوانينى كه با نقض\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nهرگونه پيمانى بدون هيچ عذر و بهانه‌اى مانع مىبود . هم‌چنين دروغ و خيانت و تعدى و تجاوز مانع اقداماتى كه براى به دست آوردن منافع مادى انجام مىدهند نمىشود ، زيرا براى اخلاق و معنويات اصالتى قائل نبوده ، بلكه آنها را وسيله‌اى براى رسيدن به هدف اجتماع يعنى بهره‌بردارى از زندگى مادى مىدانند . با مطالعهء اجمالى در جريان حوادث جهانى و مخصوصاً حوادث بين‌المللى قرن اخير ارزش پيمان‌ها و معاهدات و علت نقض آن روشن شده ، شاهدهاى گويايى براى گفتار ما به دست مىآيد .\r\nولى اسلام نه زندگى مادى را حيات حقيقى انسان مىداند و نه برخوردار شدن از مزاياى آن را سعادت واقعى مىشمرد ، بلكه زندگى حقيقى انسان را حياتى مىداند كه جامع بين ماده و معنا باشد و خوش‌بختى حقيقى را در چيزهايى مىداند كه موجب سعادت دنيا و آخرت باشد . لازمهء اين بينش آن است كه قوانين زندگى را مبتنى بر فطرت و آفرينش نمايد ، نه بر آن‌چه انسان به نفع خود مىپندارد ، و نيز لازمهء آن اين است كه دعوت خود را براساس پيروى از حق قرار دهد نه براساس پيروى از هواى نفس و تمايلات اكثريت مردم كه از روى عواطف و احساسات باطنى مىباشد .\r\nقرآن مجيد مىفرمايد :\r\n « فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ » ؛ \r\nپس روى خود را به سوى اين دين حنيف و معتدل دار ، اين آفرينش خدايى است كه مردم را بر آن سرشته است آفرينش خدا تبديل‌ناپذير است ، اين است آيين استوار .\r\nو در سورهء توبه ، آيهء 33 مىفرمايد :\r\n « هُوَ الَّذِي أَرْسَلَ رَسُولَهُ بِالْهُدى وَ دِينِ الْحَقِّ لِيُظْهِرَهُ عَلَى الدِّينِ كُلِّهِ وَ لَوْ كَرِهَ الْمُشْرِكُونَ » ؛ * \r\nاوست كه فرستادهء خود را با هدايت و دين حق فرستاد تا او را بر همهء اديان غالب\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nسازد هرچند مشركان كراهت داشته باشند .\r\nو در سورهء مؤمنون ، آيهء 90 مىفرمايد :  « بَلْ أَتَيْناهُمْ بِالْحَقِّ »  و در آيهء 71 مىفرمايد :\r\n « وَ لَوِ اتَّبَعَ الْحَقُّ أَهْواءَهُمْ لَفَسَدَتِ السَّماواتُ وَ الْأَرْضُ وَ مَنْ فِيهِنَّ » ؛ \r\nاگر حق از هواهاى ايشان پيروى مىكرد آسمان‌ها و زمين و هر كس در آنهاست تباه مىشدند .\r\nو لازمهء اين مبنى آن است كه هم رعايت اعتقادات حقه بشود و هم رعايت اخلاق فاضله و اعمال شايسته . و در تعاليم خود نه جانب ماده را فروگذار كند و نه جانب معنا را ، بلكه پيوسته رعايت فضايل انسانى نمايد خواه به سود مردم باشد و خواه به زيان ايشان ولى به‌طور قطع جز به حال كسى كه از جادهء حق و حقيقت منحرف باشند زيانى نخواهد داشت .\r\nاز اين‌جاست كه ملاحظه مىشود خداوند متعال پيمان مشركين را نقض مىفرمايد به علت اين‌كه آنان نقض وعده كرده‌اند و در عين حال از نظر رحمت چهار ماه به ايشان مهلت مىدهد . ولى نسبت به مشركانى كه به عهد خود وفادار مانده‌اند دستور استقامت و پايدارى در برابر تعهدات مىدهد ، در صورتى كه در آن روزگار ، حوادث جارى ، مشركان را ذليل و بيچاره كرده بود و در برابر شوكت و عظمت اسلام خوار و زبون شده بودند . و نيز پيغمبر امر مىكند كه در صورت خوف خيانت ، پيمان را نقض كند ولى دستور مىدهد كه تصميم خود را رسماً اعلام دارد و در مقام بيان علت اين حكم مىفرمايد : خدا خيانت را دوست ندارد .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n\r\nمشروبات الكلى از نظر اسلام\r\nدر سال 1339 شمسى ، كنفرانسى براى مبارزه با مشروبات الكلى در استكهلم تشكيل گرديد كه از سراسر جهان ، نمايندگان مذاهب و ملل ، در آن شركت نمودند . . .\r\nپيش از تشكيل جلسات آن كنفرانس ، آقاى آرشه تونك ، دبير كل سازمان بين‌المللى مبارزه با الكل ، در ضمن مسافرت به ايران در حوزهء علميه قم با مرحوم آيةاللَّه بروجردى ، مرجع تقليد شيعه ، ملاقات و گفت‌وگو كرد و نظريهء ايشان را در اين مورد به دست آورد و در كنگرهء جهانى مزبور به سمع نمايندگان ملل رسانيد . در همان وقت ، بحث زير كه به وسيلهء استاد علامه آقاى طباطبائى نوشته شده بود ، توسط آقاى دكتر چهرازى ترجمه و به كنگره ارسال گرديد كه در يكى از جلسات ، براى حضار قرائت شد و مورد توجه عموم قرارگرفت .\r\nدر آن كنگره رسماً اعلام شد : تنها دينى كه در جهان به‌طور صريح مشروبات الكلى را تحريم نموده و با آن به شدت مبارزه كرده ، دين اسلام و روى همين اصل ، عوارض اين سمّ كشنده در ميان پيروان اسلام به چشم نمىخورد .\r\nمقالهء استاد كه همان وقت در روزنامهء « وظيفه » چاپ تهران شمارهء 157 منتشر گرديد ، عيناً در اين‌جا نقل و درج مىشود .\r\n( خسروشاهى )\r\n1 . اسلام بر خلاف ساير اديان كه تعليمات آنها براساس انزوا و كناره‌گيرى از\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nاجتماع بنا شده ، مانند نصرانيت و برهمنى و بودائيت و يا تنها به تربيت طايفه و نژاد خاص چشم همت دوخته باشد مانند يهوديت ، سازمان تعليم و تربيت خود را يك سازمان اجتماعى جهانى قرار داده است كه سعادت انسانيت را در زمينهء مدنيت ، كه هرگز انسان از وى مستغنى نيست ، با ايجاد اتحاد و اتفاق كامل ميان افراد ، تأمين كند و تشكيل مجتمعى را در نظر گرفته كه جزء تشكيل دهندهء آن يك انسان خالص متميز بوده باشد و با سير تكاملى خود سعادت انسانيّت را صد در صد به دست آورد .\r\nو روى اين اصل از براى تشكل جامعهء مورد نظر خود انسان فطرى ( انسان طبيعى ) را در نظر گرفته است ؛ يعنى انسانى را كه دستگاه آفرينش به وجود آورده و با موهبت عقل سليم مجهز كرده و با اين وسيله از ساير انواع حيوانى تميز داده و آلايش و پيرايش اوهام و خرافات و ساير افكار پوچ تقليدى و موروثى را نداشته باشد ، و اين مطلب از اول تا آخر كتاب‌اللَّه ( قرآن شريف ) در نهايت وضوح پيداست .\r\nاسلام تشخيص مىدهد انسانى را كه دستگاه آفرينش به وجود آورده و با عقل سليم مجهز نموده است ، با سلامت شعور و ادراك ( و فطرت خدادادى خود ) درك مىكند كه در عين حال او و هر آفريدهء ديگرى در شاهراه حيات جوياى سعادت و خواهان خوشبختى خود مىباشد ؛ و در پيدايش وجود خود و بقاى خود و تأمين سعادت و رفع حوايج خود به هيچ وجه استقلال نداشته و از هر جهت محتاج به كنار از خود مىباشد .\r\nو هم‌چنين هر موجود ديگرى از اجزاى جهان آفرينش ، خود خود را به وجود نياورده و در ادارهء وجود و بقاى خود استقلال ندارد و مجموعهء جهان هستى نيز كه همان انسان و ساير پديده‌هاى جهانى است به يك نقطه‌اى ما فوق طبيعت بستگى داشته و با يك ارادهء شكست‌ناپذير غيبى طبق قوانين عامهء عليت و معلوليّت اداره شده و به بقاى وجود خود ادامه مىدهند .\r\nو اين درك ، انسان را به سوى اين نتيجه هدايت مىكند كه بايد به خداى يگانه\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n( حيات علم و قدرت ما فوق طبيعت ) سر تسليم فرود آورده و به سوى مقصدى پيش رود كه در ساختمان وجود وى پيش‌بينى شده و به دست عقل سپرده شده است .\r\nقرآن شريف تصريح مىكند : « دين همان تسليم به خداى يگانه است » « 1 » و تصريح مىكند كه دين همانا يك سلسله تعليماتى است كه با آفرينش ويژهء انسان وفق داده و تطبيق كرده و خواست‌هاى وجودى وى را در نهايت تعديل تأمين نمايد : « دين روى آفرينش خدايى استوار است كه مردم را طبق آن آفريده و آفرينش خدايى قابل تبديل و تغيير نيست » . « 2 »\r\nكسى كه از اين نظر كلى و قطعى اسلام : « بشر بايد در حال اجتماعى و اتفاق طورى زندگى كند كه با آفرينش انسانى تطبيق نمايد » . اطلاع به هم رسانيده و كمى تأمل نمايد ، حدس خواهد زد كه اسلام در جريان تعليمات خود حفظ عقل سالم را مهم‌ترين واجبات دانسته و كمترين اجازه‌اى از براى تباه كردن وى ، حتى يك لحظه ، نخواهد داد و همان‌طور هم هست .\r\nاسلام ادارهء امور زندگى انفرادى و اجتماعى انسان را به دست عقل سالم سپرده و هيچ‌گونه اجازهء مداخله به عواطف دروغ نمىدهد ؛ مگر در حدودى كه عقل تجويز نمايد . و از اين روى از هر چيزى كه فعاليت طبيعى اين موهبت خدادادى را كم يا زياد به هم زده و مختل مىكند و تلاش عقل و تدبير را خنثى مىنمايد ، با تمام قوا جلوگيرى به عمل مىآورد ، چنان كه از قمار كه روى بخت و شانس استوار است و دروغ و افترا و تزوير و غش در معاملات و هر چه از اين قبيل بوده و عقل اجتماعى را مختل ساخته و تدبر و رويه را خنثى مىكند نهى مىنمايد .\r\nو از آن جمله است : استعمال مشروبات الكلى كه شديداً در اسلام ممنوع و حتى\r\n\r\n\r\n","description":"","footnote":"\r\n( 1 ) .  « إِنَّ الدِّينَ عِنْدَ اللَّهِ الْإِسْلامُ »  ( آل عمران ، آيهء 19 )\r\n( 2 ) .  « فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ »  ( روم ، آيهء 30 )\r\n","page_name":" 233 ","page_number":233},
  {"content":"\r\n\r\nنسبت به نوشيدن يك قطره از مسكرات هشتاد تازيانه مجازات تعيين شده است .\r\n2 . خوردن مشروبات الكلى در ميان ساير كارهاى مزاحم عقل و تدبير تنها عملى است كه سر و كارش مستقيماً با عقل و شعور مىباشد و تنها به منظور كشتن تعقل و تقويت عواطف بىسرپرست انجام داده مىشود . و به همين جهت آثار شوم و نتيجه‌هاى زشت و ناهنجارى كه پيوسته از جهت بهداشت و اخلاق و روان و دين در افراد و در جامعه‌هاى بشرى بسط و توسعه مىدهد ، به هيچ وجه قابل انكار نبوده و پوشيده نيست . فعلًا سالى كه از تاريخ انسانيت نمىگذرد كه هزارها و هزارها بيمار الكلى به بيمارىهاى گوناگون مرى و معده و ريه و كبد و اعصاب و غير ذلك ، گرفتار نشده و در بيمارستان‌ها بسترى نشوند .\r\nسالى نمىگذرد كه جمعيت انبوهى مجانين الكلى به تيمارستان‌ها منتقل نشوند .\r\nسالى نمىگذرد كه ميليون‌ها اشخاص كنترل اخلاقى خود را از دست ندهند و يا به انحرافات روانى و گرفتارىهاى فكرى مبتلا نشوند .\r\nسالى نمىگذرد كه اين سم مهلك به صدها ميليون قتل و خودكشى و جنايت و دزدى و خيانت و عرض فروشى و رسوايى و پرده‌درى و افشاى اسرار و بدگويى و بدزبانى و ايذا و اذيّت هدايت ( ! ) نكند ( و يا وقت‌هاى زيادى ، افراد شريف انسان را در حالى كه مانند حيوان وحشى پاىبند هيچ قانون و مقرراتى نيستند ، اسير و زندانى نكند ) .\r\nتعقل پاكى كه روزانه به واسطهء استعمال صدها ميليون ليتر مشروبات الكلى از دست جامعهء انسانى مىرود ، ضايعهء اسفناك و جبران‌ناپذيرى است و البته از نظر روانى از جامعهء انسانيتى كه پيوسته همه يا قسمت اعظم مميز انسانيت خود را ( تعقل صحيح و پاك ) از دست مىدهند ، نبايد اميد خير و انتظار خوشبختى عمومى داشت .\r\nقرآن شريف براى اولين بار كه از نوشيدن مى نهى مىكند ، به‌طور اجمال به همهء مفاسد فردى و اجتماعى وى اشاره كرده و او را « اثم » نام نهاده : يعنى كار زشتى كه\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nدنبالهء نامطلوب داشته و محروميت‌هايى بار مىآورد . « 1 »\r\nو براى آخرين بار كه در نهايت تأكيد نهى مىكند ، مخصوصاً به دو نوع از مفاسد و مضرّات اين عمل اشاره مىكند كه رخنه يافتن آنها به جامعهء انسانيت ، اركان جامعهء بشرى را سست و بالاخره كاخ سعادت عمومى را به‌طور قطع سرنگون خواهد كرد .\r\nدر سورهء مائده ، آيهء 91 مىفرمايد : « شراب مسكر در ميان شما كينه و دشمنى ايجاد كرده و شما را نسبت به مقدسات قوانين و مقررات ، كه پاىبندى آنها تنها راه سعادت شماست ، بىاعتنا و بىبند و بار مىكند » « 2 » و بسيار روشن است كه تنها همّ تعليمات اسلامى تشكيل اجتماع صالحى است كه الفت و التيام در آن حكومت كند و همهء افراد آن خودشان را در پيشگاه خدايى مسئول اجراى قوانين انسانى كه ضامن سعادتشان مىباشد بدانند ، و در هيچ حال خدا را فراموش نكنند و به مسئوليت خود بىاعتنا نباشد .\r\nاين است آنچه اجمالًا در قرآن شريف در مقام قانون‌گذارى بيان شده است و آنچه از مقام نبوت در اين باب نقل شده بيرون از حد بوده و همهء مضرات جسمانى و روحانى خمر را تفصيلًا بيان مىنمايد .\r\n3 . روزى كه اسلام مشروبات الكلى را تحريم كرد جهان بشريت به استثناى معدودى از يهود ، مبتلاى اين سمّ مهلك بوده و در همهء مجتمعات مترقى و غيرمترقى آن روز رواج كامل داشته و خوردن مى هيچ‌گونه ممنوعيت قانونى نداشت . مردم آن روز با همين عقيده و عادت نامطلوب نسلًا بعد نسل به‌طور توارث رشد كرده و رگ و ريشه دوانيده بودند .\r\nالبته ريشه‌كن نمودن چنين عادتى از براى اسلام همان اندازه اشكال داشت كه از\r\n\r\n\r\n","description":"","footnote":"\r\n( 1 ) .  « قُلْ إِنَّما حَرَّمَ رَبِّيَ الْفَواحِشَ ما ظَهَرَ مِنْها وَ ما بَطَنَ وَ الْإِثْمَ وَ الْبَغْيَ بِغَيْرِ الْحَقِّ »  ( اعراف ، آيه 33 . )\r\n( 2 ) .  « إِنَّما يُرِيدُ الشَّيْطانُ أَنْ يُوقِعَ بَيْنَكُمُ الْعَداوَةَ وَ الْبَغْضاءَ فِي الْخَمْرِ وَ الْمَيْسِرِ وَ يَصُدَّكُمْ عَنْ ذِكْرِ اللَّهِ وَ عَنِ الصَّلاةِ فَهَلْ أَنْتُمْ مُنْتَهُونَ » \r\n","page_name":" 235 ","page_number":235},
  {"content":"\r\n\r\nميان بردن عقيدهء وثنيت مشكل بود ؛ اگر مشكل‌تر نبوده باشد .\r\nو به همين جهت بود كه اسلام در اجراى حكم تحريم خمر ، راه ارفاق و طريقهء تدريج را اختيار نموده و به منظور خود در ظرف چندين سال از دعوت ( فاصلهء نزول آيهء اعراف و آيهء مائده ، جامهء عمل پوشانيده . در آيهء اعراف سربسته و به نام « اثم » و در سورهء بقره آيهء 219 « 1 » نسبتاً صريح‌تر ؛ در آيهء مائده صريح نهى نموده است .\r\nو هم‌چنين در اوايل بعثت به عنوان تحريم ساده و سرانجام تحريم شديد نموده و قرار حدّ ( مجازات با تازيانه ) صادر كرده است .\r\n4 . اسلام در ابتداى كار اگرچه در اجراى حكم تحريم و بيرون كردن هواى مىپرستى از سر مردم ، دچار مشكلاتى بود ، ولى در عين حال در اجراى اين حكم شاق و پذيرش عمومى از وى ، موفقيت شگفت‌آورى پيدا كرده كه راستى حيرت‌انگيز است .\r\nآيهء مائده كه آخرين آيه‌اى است كه به تحريم خمر مشتمل است ، نشان مىدهد كه پس از چندين سال كه از عمر تحريم مى گذشته هنوز مردم به كلى دست از عادت ديرين خود برنداشته بوده‌اند ؛ ولى چنان كه از قراين تاريخى برمىآيد ، پس از تحريم قطعى خمر ، مردم يك‌باره هوس باده كشى را از سر بيرون رانده و بىتأمل هر چه خم شراب و صراحى مى بود ، در كوچه‌ها و معابر و سر راه‌ها شكسته و موجودى محتويات آنها را به زمين ريختند و هرگز اجراى حد براى كسى كه در زمان پيغمبر اكرم صلى الله عليه و آله ( ما بين تحريم و تعيين حد و رحلت رسول ) شراب خورده باشد ، نقل نشده ؛ با اين‌كه اجراى حد از براى قتل و زنا و امثال آن از منهيات ، زياد نقل شده است .\r\nو در مسير تاريخى سيزده - چهارده قرن كه از طلوع و دعوت اسلامى مىگذرد ، در ميان جامعهء اسلامى مىتوان گفت : صدها ميليون مسلمان آمده و رفته‌اند كه در عمر قطره‌اى از اين سمّ مهلك نچشيده باشند .\r\n\r\n\r\n","description":"","footnote":"\r\n( 1 ) .  « يَسْئَلُونَكَ عَنِ الْخَمْرِ وَ الْمَيْسِرِ قُلْ فِيهِما إِثْمٌ كَبِيرٌ وَ مَنافِعُ لِلنَّاسِ وَ إِثْمُهُما أَكْبَرُ مِنْ نَفْعِهِما » \r\n","page_name":" 236 ","page_number":236},
  {"content":"\r\n\r\nو در ممالك اسلامى كه صدها ميليون مسلمان زندگى مىنمايند ، به جز شهرهاى بزرگ كه از مدنيت ( ! ) امروزى بىبهره نبوده و اين سمّ نيز به همراه مدنيت ( ! ) در آنها شيوع پيدا كرده ، مىتوان قطع داشت كه ميليون‌ها مسلمان در عمر خود رنگ شراب نديده باشند .\r\nدر همين ايران خودمان در غير شهرهاى بزرگ ، در دهات و عشاير ميليون‌ها زن و مرد مىتوان يافت كه در زندگى خود قطره‌اى از شراب نچشيده‌اند ، سهل است ، حتى تصور باده‌كشى به مخيله‌شان نيز خطور نكرده و از شراب مانند پليدىهاى ديگر ، طبعاً متنفر بوده و دورى مىجويند .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n\r\nربا و مفاسد اجتماعى آن\r\n\r\nيك بحث جالب اقتصادى و اجتماعى\r\nآدمى براى ادامهء حيات و زندگى خويش به‌طور دائم و مستمر مىكوشد و براى اين منظور در جهان خارج به انحاى گوناگون تصرف مىكند و از هرچيزى به نفع خويش استفاده مىنمايد ، اين حقيقتى است كه نمىتوان آن را انكار نمود ، زيرا انسان براى زندگى و تكامل و براى ادامهء حيات ، نيازمند به مادهء خارجى است و بايد اين نيازمندى را با تصرفى كه در آن مىكند بر طرف سازد .\r\nو از اين‌جاست كه انسان خويش را مالك كار و نتيجهء فعاليت‌ها و تصرفات خود مىداند و البته بايد دانست كه منظور از كار در اين مورد به معناى اعم آن است كه شامل هر فعل و انفعال مىشود و منظور از آن همان رابطه‌اى است كه در علم‌الاجتماع براى آن ، آثار مخصوصى قائل‌اند .\r\nو به‌طور فشرده مىتوان اين سخن را اين‌گونه بيان كرد كه انسان هر مقدار از ماده را كه مورد تصرف و عمل خويش قرار مىدهد و نتيجه و ثمره‌اى كه از اين تصرف به دست مىآورد از آن خود دانسته ، آن را مخصوص و ملك خويش مىشمارد و هرگونه تصرف در آن را براى خود مجاز و مباح مىداند .\r\nو در اجتماع انسانى براى اين اصل ارزش و اعتبار قائل‌اند و اين حق را براى وى ثابت مىدانند بلكه مىتوان گفت اين اصل يكى از پايه‌هاى استوار زندگى\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nاجتماعى است .\r\nاز طرف ديگر ما مىدانيم كه انسان به تنهايى نمىتواند همهء نيازمندىهاى خويش را با كار و فعاليت‌هاى خود به دست آورد .\r\nدامنهء زندگى آدمى ميدان وسيعى است كه يك نفر نمىتواند به همهء كارهاى اين فراخناى وسيع بپردازد . و از اين‌جاست كه احتياج به اجتماع تعاونى و همكارىهاى اجتماعى را احساس مىكند و براى جبران كمبود و نقص ، به همكارى و هماهنگى با ديگران مىپردازد و نتيجهء اين تعاون آن است كه هر يك از نتيجهء زحمات و كار ديگران استفاده كنند و آنچه را خود نمىتوانند به دست آورند از راه مبادله به وسيلهء افراد ديگر فراهم كنند و اين نيازمندى حتمى احتياج قطعى به تبادل و معاوضه را پديد مىآورد تا هر يك از افراد در قسمتى از حوايج زندگى فعاليت كنند و در يك راه پيشروى نمايند و مقدار نياز خويش را از نتيجهء كار خود بردارند و آن‌گاه بقيه را با ديگران مبادله نموده ، قسمت‌هاى ديگر احتياج خويش را از اين راه تأمين نمايند .\r\nاين پايهء اصلى و ريشهء نخستين معاملات است كه روى يك احتياج اجتماعى بنا نهاده و زاييده اصل تعاون و همكارى اجتماعى است ، ولى حقيقتى كه بايد در اين‌جا بدان توجه كرد اين است كه اموال و متاع‌هايى كه فرآوردهء اشخاص و نتيجهء كار آنان است كه در يك رديف و يك پايه نيستند ، قسمتى از آن بيشتر مورد نياز است و بعضى فراوان‌تر و پاره‌اى كمياب‌ترند و زحمت به دست آوردن همه مساوى نيست و امثال اين‌گونه تفاوت‌ها در اين مورد مشاهده مىشود .\r\nاين اختلاف و تفاوت ، مسئلهء معاوضه را دچار اشكال نمود و براى حل مشكل و از پيش برداشتن آن ، اصل ارزش به وجود آمد ولى تعيين حدود ارزش اشياء نيازمند به مقياسى است كه اساس و پايهء اين كار قرار گيرد و ارزش اشياء بدان مقياس اندازه‌گيرى شود و از اين‌جاست كه چهرهء پول نمودار مىشود و انسان براى اندازه‌گيرى ارزش اشياء به اختراع پول مىپردازد ، زيرا اين تنها وسيله‌اى بود كه با آن\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nمىتوانستند حدود ارزش اشياء را معلوم كرده ، مشكل اساسى معاوضات را از پيش پا بردارند . براى اين منظور پاره‌اى از اشياء غريزالوجود و كمياب مانند طلا را اساس و پايهء كار قرارداده ، اشياء ديگر را با معيار آن سنجيدند و براى انواع متاع نيز واحدى از قبيل وزن و كيل قرار دادند و آن‌گاه واحد جنس را با واحد پول سنجيده ، براساس آن معاملات را انجام دادند . اين پايه نخستين اختراع پول به شمار مىرود و به دنبال آن انواع گوناگون پول مانند نقره و مس و برنز و كاغذ و امثال آنها پديد آمد كه در كتاب‌هاى اقتصادى مشروحاً بيان شده است .\r\nپس از آن‌كه خريد و فروش رواج پيدا كرد ، شغل تجارت پديد آمد ، يعنى دسته‌اى از مردم كار خويش را به معاوضه اختصاص دادند و براى به دست آوردن سود به مبادله ، انواع متاع‌ها پرداختند .\r\nاينها كارهايى است كه انسان براى رفع نيازمندى زندگى خود بدان دست زده است و بالاخره پول و نقد مدار نيازمندىهاى انسان شمرده شده و جانشين همهء متاع‌ها و احتياجات زندگى انسان گشت ، چون آدمى به وسيلهء به دست آوردن پول همه چيز را مىتواند به دست آورد و بر همهء حوايج و لذايذ زندگى دست يابد .\r\nاز آنچه تاكنون گذشت مىتوانيم نتيجه بگيريم كه اساس معاوضه و مبادله بر تبديل هر جنس با جنس مغاير آن پىريزى شده است و احتياج به عوض و يا به سود معاملهء انسان را به اين كار وامىدارد و مغايرت و دوگانگى دو جنس مورد معامله پايه‌اى است كه حيات اجتماعى انسان روى آن نهاده شده است .\r\nاكنون كه از بحث‌هاى گذشته نتيجهء فوق را گرفتيم ، به مسئلهء مورد بحث مىپردازيم :\r\n\r\nربا چيست ؟\r\nاگر دو جنس مشابه را معامله كنند و اگر مقدار مورد معاوضه در دو طرف معامله\r\n\r\n","description":"","footnote":"","page_name":" 240 ","page_number":240},
  {"content":"\r\n\r\n( ثمن و مثمن ) مساوى و برابر باشند ، يعنى به صورت معاوضهء به مثل درآيد ، بسا ممكن است كه در اجتماعات انسانى چنين معامله‌اى را معتبر بدانند و براى منظورهايى انجام دهند و اين كار يك خوش‌بينى و محبتى در اجتماع پديد مىآورد و سبب برآوردن حوايج نيازمندان مىشود و هيچ‌گونه فسادى بر آن مترتب نيست ولى اگر در اين معاوضه ( مبادلهء دو جنس مشابه ) از يك طرف اضافه‌اى به عنوان ربح گرفته شود ، معامله ربوى خواهد بود و سود اضافه را به نام ربا مىنامند . پس ربا مبادلهء دو جنس مشابه است كه در يك طرف معامله زياده‌اى به عنوان سود و ربح در نظر گرفته شود ؛ مثلًا ده كيلو گندم را به دوازده كيلو گندم بفروشند و يا متاعى را به ده درهم فروخته و آن‌گاه پس از مدتى دوازده درهم بگيرند .\r\n\r\nنتايج ربا\r\nالبته پيداست كه چنين معامله‌اى در صورتى اتفاق مىافتد و مشترى هنگامى بدان اقدام مىكند كه دچار اضطرار و احتياج شديد شود و از روى ناگزيرى دست به چنين كارى بزند و براى اين‌كه خوب به نتايج سوء و عواقب وخيم اين‌گونه معاملات پى ببريد ، آن را در ضمن مثال و نمونه‌اى بيان مىكنيم :\r\nكسى است كه درآمد روزانهء وى صد ريال است ، ولى مخارج زندگى او به دويست ريال مىرسد ، در اين صورت او ناگزير است اين كمبود بودجه را از راه استقراض تهيه كند و بقيهء مورد نياز خويش را از راه دادن سود ربوى به دست آورد . اكنون فرض مىكنيم كه او براى مخارج يك روز خويش ده تومان باقيمانده را كه با سود دو تومان به دست آورد يعنى صد ريال را به 120 ريال استقراض كند . در نتيجه روز بعد از درآمد او فقط هشت تومان باقى خواهد ماند و دوازده تومان كمبود خواهد داشت و ناگزير است كه اين مبلغ را هم با دادن سود و ربا به دست آورد و اين كار هم‌چنان رو به بالا مىرود تا به جايى كه ناگزير است تمام درآمد روزانهء خويش را فقط به عنوان سود\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nپول بپردازد ، ولى قضيه به اين‌جا خاتمه پيدا نمىكند ، بلكه ادامهء اين وضع كار را به آن‌جا مىرساند كه درآمد يك روز وى حتى براى پرداختن سود قرض‌ها هم كفايت نخواهد كرد .\r\nاز طرف ديگر ، تمام اين اصل و فرع در يك جا جمع شده ، به دست صاحب سرمايه سپرده مىشود . يكى از دو طرف هيچ ندارد و در طرف ديگر سرمايه‌ها روى هم متراكم مىگردد و همهء حاصل كار و فعاليت يك نفر در دست كس ديگرى جمع مىگردد و دو طبقهء متمايز و مختلف پديد مىآيد : طبقهء پولدار كه پول را به ربا مىدهند ، و طبقهء بيچارهء ديگرى كه بايد تلاش كنند تا بتوانند شايد فقط ربح پول و قرض‌هاى خود را تهيه نمايند و بسا به پرداختن تنها ربح پول خود موفق نمىشوند ، جز اين‌كه از همهء نيازمندىهاى خويش صرف‌نظر كرده ، تا شايد قدرى از آن را بپردازند و علت اصلى اين اجتماع يك‌طرفهء ثروت اين است كه مبادله و معاوضه بدون عوض مالى انجام شده و پول كه وسيلهء آسانى مبادلهء اموال مىباشد به عنوان يك جنس و كالا با سود اضافى مورد معامله قرارگيرد و در مقابل ربح و سود اضافى كار و يا كالايى قرار نگرفته است .\r\nبنابراين نتيجهء ربا نابودى و فناى عده‌اى بيچاره و تمركز ثروت در دست طبقهء ديگرى است كه از مزاياى ثروت و سرمايه به حد كافى بهره‌مند مىباشند . طبقهء فقير روز به روز بر بارشان افزوده و طبقهء رباخوار بر قطر و وسعت سرمايه‌هايشان افزوده مىشود تا آنچه بخواهند بكنند و به هرطور كه اراده نمايند با اموال حتى و نيروى كار مردم بازى كنند و نيروهاى خلاق و قدرت كار و فعاليت افراد را در راه سير كردن اشتهاى سيرناشدنى خويش به كار اندازند و از نتيجهء طاقت و تحمل طبقهء وامانده و بيچاره از حدّ گذشته ، براى دفاع از خويش و انتفاع به پا مىخيزند و به مبارزه با طبقهء ديگر اقدام مىكنند و بالاخره پايان اين كار به هرج و مرج و بىنظمى عجيبى خاتمه پيدا مىكند و اثر نهايى اين درهم پاشيدگى و هرج و مرج نابودى تمدن و برهم ريختن\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nزندگى و نظام اجتماعى است .\r\nعلاوه بر اين بايد يادآور شد كه بر اثر فقر و تهىدستى بسا ممكن است كه اصل سرمايه‌اى كه به ربا داده شده نابود گردد ، زيرا همه كس قدرت اداى چنين قرض و سودهاى سنگينى را ندارد .\r\nو بر كسانى كه وارد بحث در مسائل اقتصادى مىشوند پوشيده نيست كه تنها سبب شيوع كمونيسم و انتشار افكار گمراه كننده و پيشروى مرام‌هاى اشتراكى ، همان تراكم فاحش و خارج از اندازهء سرمايه و ثروت است كه نزد پاره‌اى از افراد متمركز مىشود و آنان را در مظاهر زندگى و استفاده از مزاياى حيات بر ديگران مقدم مىدارد و در ميان طبقات فاصله‌هاى بزرگى ايجاد مىكند و در مقابل دستهء ديگر از در دست داشتن احتياجات زندگى و اوليات ادامهء بقا محروم مىشوند . آنان همه چيز دارند و اينان فاقد همه چيزند . اين محروميت‌ها عقدهء بزرگى در دل‌ها ايجاد مىكند و سينه‌ها را از كينه و عداوت مملو مىنمايد كه در نتيجه به دنبال هر آهنگى كه ( ولو به دروغ ) به نام طبقهء رنج كشيده برخيزد روانه مىشوند به اميد اين‌كه دردى از دردهاى آنان را علاج كنند و مشكلى از مشكلاتشان را بگشايند .\r\nكمونيست‌ها از اين گونه محروميت‌ها استفادهء شايانى مىبرند و اصولًا ميكروب كمونيسم جز در محيط تنگدستى و فضاى فقر جاى ديگرى رشد و توليد مثل نمىكند . در جوّ و فضاى اختلاف طبقاتى است كه آنان الفاظ زيبا و فريبندهء تمدن و آزادى و عدالت اجتماعى و تساوى و برابرى را مىتوانند بهانه كرده ، در سايهء آن افكار خويش را در مغز افراد رنج كشيده جاى دهند ، ولى حقيقت كار بر خلاف گفته‌هاى آنان است . آنان از اين الفاظ استفاده مىكنند ، ولى تمام ارتباط آنها با اين الفاظ و معانى آن فقط همان استفادهء تبليغاتى است و بس .\r\nطبقات فقير با شنيدن اين آهنگ كه از حلقوم كمونيسم بيرون مىآيد مىپندارند دريچهء نجاتى گشوده شده و راه سعادتى بازگشته ، ولى چيزى نمىگذرد كه مىفهمند\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nاين صدا لالايى بود كه مىخواستند به وسيلهء آن اعصاب فرسودهء آنها را در خواب عميقى فروبرند و خود از نتيجهء نيروى عظيم آن استفاده كنند . آن بيچارگان يك بار ديگر بيدار مىشوند كه زنجير اسارت به صورت ديگرى دست و پاى آنان را بسته ، هرگونه حركت و جنبش آزاد را از آنها گرفته است .\r\nآرى خداوند جهان كه بر همهء اسرار هستى آگاه است و نتايج سوء و زندگى بر باده ربا و تراكم غلط و نا به جاى سرمايه را مىداند كه چگونه به جمع شدن ميليون‌ها ثروت در دست عده‌اى منجر شده و در بانك‌ها از جريان افتاده و از اثر آن عده‌اى بيكار بر اريكهء راحتى تكيه زده ، به عياشى و تن‌پرورى مىپردازند و در مقابل گروهى از همه چيز محروم خواهند شد و از حق مشروع خود يعنى استفاده از نتيجهء كار خويش كه فطرت انسانى آن را اصلى مسلم مىشمارد محروم مىشوند .\r\nعده‌اى بر خلاف فطرت از اثر اتراف و تمركز ثروت بدون كار زندگى مىكنند و گروهى از اثر محروميت حتى با نيروى كار و فعاليت خود قادر به ادامهء زندگى نخواهند بود .\r\nاز اين روست كه قرآن مقدس بشدت با ربا مبارزه كرده و با اساس اين مبادلهء ظالمانه جنگيده ، آن را جنگ با خداوند دانسته است .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n\r\nآيا مالكيت امر فطرى است ؟\r\nموجوداتى كه روى كرهء زمين ديده مىشوند - اعم از نبات ، حيوان و انسان - عموماً در جنبش و فعاليت و كوشش‌اند و هر يك از آنها در خارج از دايرهء وجود خويش ، مىكوشند كه براى حفظ و بقاى خود ، آنچه نافع و مورد استفاده است ، به دست آورند .\r\nدر جهان پهناور هستى ، موجود غيرفعال و آفريده‌اى ساكت ديده نمىشود و در ميان اين همه تلاش‌ها ، فعاليتى كه به منظور جلب منافع نباشد ، وجود ندارد .\r\nفعاليت‌هاى كه در انواع مختلف نباتات مشهود است ، براى آن است كه خود را از مخاطرات حفظ كنند و راه رشد و ترقى را بپيمايند و توليد مثل نمايند . هم‌چنين تلاشهاى اقسام حيوانات و انسان ، به اين منظور انجام مىگيرد كه منافعى به خود جلب كنند ، اگرچه آن منافع خيالى يا عقلى باشد ، و اين مطلب قابل ترديد نيست .\r\n\r\nملاك تلاش‌ها و كشمكش‌ها\r\nموجودات فعال ، به غريزهء طبيعى و حيوان و انسان به نيروى فهم غريزى خود ، مىفهمند كه تصرف در مواد موجود ، براى رفع حوايج طبيعى و انتفاع در حفظ وجود و بقا ميسر نيست ، مگر آن‌كه به يكى از آنها اختصاص داشته باشد و ديگران در آن متصرف نباشند ، به اين معنا كه يك عمل نمىتواند ، دو فاعل داشته باشد و ملاك اين همه فعاليت‌ها و كشمكش‌ها همين است و به همين جهت انسان و ساير موجودات\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nفعالى كه ملاك فعاليتشان بر ما معلوم است ، از مداخله و تصرف ديگران ، در آنچه مورد نظر آنهاست ، جلوگيرى مىكنند و اين اصل مسلم و غيرقابل ترديد اختصاص و مالكيت است كه هيچ انسانى در آن ترديد نمىكند و همين است معناى :\r\nلام اختصاص كه به زبان عربى مىگوييم : هذا لى ، هذا لك ، لى ان افعل كذا ، لك ان تفعل كذا .\r\nشاهد صحت اين اصل مسلم ، نزاعى است كه در حيوانات ديده مىشود . آنها براى حفظ خانه و آشيانهء خود با دشمنان مىجنگند و براى از دست ندادن غذا و صيد خود مبارزه مىكنند و اگر خطرى متوجه همسر يا فرزند آنها شد ، قدم در ميان نزاع مىگذارند . « 1 »\r\nشاهد ديگر ، مشاجرهء اطفال و خردسالان براى حفظ غذا و ساير متصرفات خود است ، حتى ديده مىشود كه بچهء شيرخوارى بر سرپستان با شيرخوار ديگر نزاع مىكند .\r\n\r\n\r\n","description":"","footnote":"\r\n( 1 ) . مورچه و زنبور عسل را ملاحظه كنيد . اين حيوانات براى خويش لانه و آشيانه مىسازند و به حكم فطرت ، آن را از آن خود مىدانند ، زيرا آنچه از آذوقه به دست مىآورند ، در لانهء خويش انبار مىكنند و اين خود دليل بر اين است كه اين حيوانات براى خود ، نسبت به لانه‌اى كه ساخته و آذوقه‌اى كه جمع‌آورى كرده‌اند ، حق اختصاص و مالكيت قائل هستند و در حيوانات ديگر نيز اين خاصيت به خوبى مشهود است .\r\nاين حقيقت روشن ، در زندگى انسان‌هاى اوليه و بدويان كه زندگى آنان شبيه به زندگى بشر اولى است نيز ديده مىشود .\r\nفليسين شاله در كتاب تاريخ مالكيت مىنويسد : « ميان قبايل بدوى ، مالكيت اموال به‌طور اشتراكى ، مانع از آن نمىشود كه اشخاص مالك اموال خصوصى خود باشند . اين اموال خصوصى شامل اشيائى است كه فرد بدوى شخصاً توليد كرده يا ساخته است » . لوى برول مىنويسد : « اين اموال جزو وجوه فرد بدوى است و هرگز از او جدا نمىشود ؛ مثلًا تصور به طورى كه تورنوال نتيجهء مشاهدات خود را بين بوميان گينهء جديد شرح مىدهد ، فرد بدوى با اموال خود و آن چيزى كه در نتيجهء كار شخصى به دست آورده است ، بستگى گسست‌ناپذيرى دارد . به طورى كه اين اموال نه تنها جزء متعلقات خصوصى ، بلكه جزء شخصيت فردى محسوب مىشود . به عبارت ديگر : فرد بدوى با داشتن اين اموال شخصيت خود را بالا برده است . »\r\n","page_name":" 246 ","page_number":246},
  {"content":"\r\n\r\n\r\nآيا مالكيت فطرى است ؟\r\nانسان به حكم فطرت و غريزهء خود ، قدم به جامعه مىگذارد و زندگى اجتماعى را آغاز مىنمايد ، ولى اساس زندگى اجتماعى انسان كه زاييدهء نيروى فطرت است ، جز با همان نيرو پايدار و برقرار نمىگردد و تنها كارى كه جامعه مىتواند انجام دهد ، اصلاح همان اصول فطرى و تنظيم آن به صورت نواميس اجتماعى است .\r\nروى همين جهت ، اصل مزبور ( اختصاص و مالكيت ) كه به‌طور اجمال فطرى او بوده ، انواع مختلفى پيدا مىكند و به نام‌هاى گوناگونى خوانده مىشود : اموال اختصاصى به نام ملك و مختصات غيرمالى به نام حق ، خوانده مىشود .\r\nاگر چه ممكن است مردم در تحقق ملكيت ، از جهت اسباب آن اختلاف نظر و عقيده داشته باشند ؛ مثلًا وراثت ، خريد و فروش ، غصب و غير آن را سبب تحقق ملكيت بشناسند يا نشناسند و هم‌چنين از جهت موضوع ، يعنى در شخص مالك ممكن است اختلافاتى بكنند كه مالك بايد بالغ يا صغير ، عاقل يا سفيه ، فرد يا جامعه باشد و به واسطهء اختلاف نظر ، بعضى را مالك بشناسد و برخى را نه ، ولى اصل مالكيت فىالجمله از امورى است كه بشر ناچار بايد آن را بپذيرد . و به همين جهت است كه مىبينيم مكتب‌هاى مخالفين مالكيت ، مانند مكتب كمونيسم ، ملك را از فرد مىگيرند و به اجتماع يا به دولت انتقال مىدهند و در عين حال ، نمىتوانند ريشهء مالكيت افراد را كاملًا قطع كنند و هرگز قادر بر اين امر نخواهند شد . بنابراين ، اصل مالكيت فطرى انسان است و فناى فطرت ، فناى انسان است .\r\n\r\n","description":"","footnote":"","page_name":" 247 ","page_number":247},
  {"content":"\r\n . \r\n","description":"","footnote":"","page_name":" 248 ","page_number":248},
  {"content":"\r\n\r\n\r\n9 . مسائل گوناگون\r\n\r\n","description":"","footnote":"","page_name":" 249 ","page_number":249},
  {"content":"\r\n . \r\n","description":"","footnote":"","page_name":" 250 ","page_number":250},
  {"content":"\r\n\r\n\r\nمسئلهء اتحاد اسلامى\r\nحضرت استاد علامه آيةاللَّه طباطبائى دام بقائه‌العالى\r\nمحترماً تقاضا دارد پاسخ سؤالات زير را به‌طور مشروح مرقوم فرماييد :\r\nسؤال اول : مسئلهء « مباهله » كه در تفسير الميزان به آن اشاره فرموده و نوشته‌ايد كه هر مسلمان مؤمنى مىتواند در عصر ما هم به آن اقدام كند ، چگونه است ؟ آيا هر مسلمان به ظاهر مؤمنى مىتواند به اين اقدام خطير دست بزند ؟\r\nجواب : آيهء مباهله در اين كه مباهله حق عموميت دارد و اختصاص به مباهلهء نبى اكرم صلى الله عليه و آله با نصاراى نجران ندارد ، خالى از اشعار نيست و اخبارى كه از اهل‌بيت عصمت عليهم السلام رسيده ، در عموميت مباهله صراحت دارند . امام باقر عليه السلام در مناظره‌اى كه با عبداللَّه بن عمير ليثى در مشروعيت نكاح متعه دارد ، عبداللَّه بن عمير را به مباهله دعوت مىكند و هم‌چنين در روايتى امام عليه السلام يكى از شيعيان را كه با بعضى از اهل تسنّن مناظرهء مذهبى داشته ، امر مىكند كه طرف خود را به مباهله دعوت كند .\r\nبنابراين ، مباهله آيتى است عمومى كه خداى متعال آن را پشتيبان حق قرارداده است .\r\nسؤال دوم : نظريهء حضرت عالى در مورد عدم تحريف قرآن چيست ؟ و با توجه به اين كه يكى از علماى شيعه درگذشته كتابى دربارهء تحريف قرآن نوشته و در نجف چاپ كرده است ، اولًا : در برابر مخالفين چه بايد بگوييم و ثانياً : روايات منقول در آن را چگونه رد كنيم ؟\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nجواب : اخبار زيادى از طرق عامه و خاصه در تحريف قرآن كريم وارد شده است و جمعى از اهل روايت نيز به آنها اعتماد كرده‌اند ، ولى حجيّت اين روايات مستلزم عدم حجيّت و سقوط آنهاست ، زيرا حجيّت اين روايات متوقف به امامت و حجيّت قول ائمه است كه اين روايات از ايشان منقول است و امامت و حجيّت قول ايشان متوقف به نبوت و حجيّت قول نبى اكرم صلى الله عليه و آله است كه با نصوص آن حضرت ، امامت و حجيّت قول ائمه ثابت مىشود و نبوت و حجيّت قول نبى اكرم صلى الله عليه و آله متوقف به حجيّت ظواهر آيات قرآنى است كه دليل نبوت و حجيّت قول نبى اكرم صلى الله عليه و آله مىباشند و بديهى است كه بر فرض تحريف قرآن - به معناى زياده يا نقيصه يا تغيير لفظ يك جمله و حتى يك كلمه در تمام قرآن - ظهور همهء قرآن از حجيّت مىافتد و در نتيجه نبوت و حجيّت قول نبى اكرم صلى الله عليه و آله هم دليلى نخواهد داشت و لازمهء آن سقوط حجيّت قول امام و لازمهء آن سقوط حجيّت اخبار تعريف خواهد بود . پس لازمهء حجيّت اخبار تعريف عدم حجيّت آنهاست .\r\nسؤال سوم : يكى از علماى معاصر ، كارى را كه مرحوم صدوق مىخواست انجام دهد ، انجام داده و به تأليف رساله‌اى در « سهوالنبى » پرداخته كه متأسفانه در آخر يكى از تأليفات ايشان ، آن هم با دست‌خطِ خودشان ( ! ) چاپ شده است . اصولًا نظر شما راجع به اين موضوع چيست ؟ و علاوه مطرح ساختن اين قبيل مسائل چه ضرورتى دارد ؟\r\nجواب : بديهى است كه فعل نبى مانند قولش از مصاديق تبليغ است و سهو نيز از مصاديق خطاست ، پس سهو نبى در اقوال يا افعال و اعمال خطا در تبليغ مىباشد و جواز خطا در تبليغ معارف و احكام الهى مستلزم امكان عدم تماميت حجّت خدايى است و لازمهء آن سقوط كتاب و سنت از حجيّت است ، زيرا بنابراين فرض هر بيانى كه از ناحيهء نبى برسد امكان سهو و عدم انطباق به واقع را دارد .\r\nسؤال چهارم : استخاره با قرآن و با تسبيح چه مدرك صحيحى دارد ؟ قرآن مجيد\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nكتاب تفأل و تطير است ؟ و يا دانه‌هاى تسبيح مىتواند سرنوشت انسان را تعيين كند ؟\r\nو چرا گروهى از مؤمنين براى هر كارى ، قبل از « استشاره » به « استخاره » پناه مىبرند ؟\r\nآيا اين امر ناشى از نقص تعليم و تربيت مذهبى مردم نيست ؟\r\nجواب : در خصوص استخاره به قرآن يا سبحه ، روايات چندى از ائمه اهل‌بيت عليهم السلام مروى است و هيچ محذورى عقلى يا نقلى كه موجب سقوط روايات باشد در بين نيست و با قطع نظر از روايات ، طبع استخاره اين است كه انسان در كارى كه مىخواهد فعلًا يا تركاً اقدام كند ، در اطراف آن از حيث مرجحات فعل و ترك فكر مىكند و طبق يكى از مرجحات كه مىپسندد به فعل يا ترك اقدام مىنمايد ، اگر از راه فكر خود نتوانست ترجيح دهد با ديگران در آن باره مشورت نموده و يكى از مرجحات را كه گفتند پسنديده و اقدام مىنمايد . و اگر از راه مشورت نيز نتوانست ترجيحى دهد و دو طرف فعل و ترك در حال مساوات ماند و در حيرت رفت . قرآن كريم را گرفته و توجهى به خدا كرده و باز نموده ، مضمون اولين آيه را مرجح گرفته و طبق آن عمل كند ، يعنى به استناد كلام خدا ، به خدا توكل كرده و يكى از دو متساوى را كه هر دو برايش جايزالاقدام بوده ، ترجيح مىدهد و اين كار كه يكى از مصاديق توكل است ، نه شكرى دربردارد و نه به يكى از جهات دينى لطمه مىزند و نه حلالى را حرام يا حرامى را حلال مىكند ، خواه با قرآن بشود و خواه با سبحه كه يكى از وسايل ياد خداست و حقيقتش توكل به خداست نه شريك قراردادن قرآن يا سبحه براى خدا .\r\nسؤال پنجم : دربارهء مصحف فاطمه عليها السلام بعضى منتسبين شيعه ، مطالبى نوشته و در كويت منتشر ساخته‌اند كه موجب انزجار مسلمانان گشته است ، چرا كه مؤلف كتاب ، مصحف فاطمه عليها السلام را چند برابر قرآن مجيد معرفى نموده و طورى وا نمود كرده كه گويا كتابى در رديف قرآن مجيد است . . . نظر شما دراين باره چيست ؟\r\nجواب : ذكر كتابى به نام « مصحف فاطمه » كه فاطمه عليها السلام املا كرده و اميرالمؤمنين على عليه السلام نوشته ، در اخبار اهل‌بيت وارد شده ، وجود ( يا اعتقاد به وجود ) چنين كتابى نه\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nاز ضروريت مذهب شيعه است و نه خود كتاب به عنوان مدرك و منبعى از مدارك و منابع دينى معرفى شده و نه يكى از ائمهء اهل‌بيت عليهم السلام يا يكى از علماى اماميه چيزى از اصول دين يا مذهب يا از احكام دينى را از اين كتاب نقل نموده و آن را يكى از مدارك دينى در رديف كتاب و سنت قرارداده است . كتاب نامبرده به‌طورى كه از اخبارش به دست مىآيد كتابى است كه از اسرار آفرينش و حوادث آيندهء جهان بحث مىكند و اعتقاد به وجود چنين كتابى ، خواه كوچك‌تر از قرآن باشد يا بزرگ‌تر ، لطمه به جايى نمىزند . و البته مراد از « مصحف فاطمه » وجود يك قرآن ديگر - العياذباللَّه - نيست و هيچ شيعه‌اى به همچو امرى اعتقاد ندارد .\r\nسؤال ششم : غلو در حق ائمهء اطهار كه از نظر فقهى شيعى جايز نيست و غلات طبق فتاوى همهء فقها خارج از دين و كافر و نجس هستند ، چه مفهومى دارد ؟ و ما غلات را چگونه بشناسيم ؟ . . . آيا به نظر شما به مرور زمان مفهوم « غالى » تحت عناوين ديگرى جلوه‌گر نيست .\r\nجواب : غالى در اصطلاح به كسى گفته مىشود كه يكى از اهل‌بيت عصمت را مثلًا از حد بندگى بالا برده ، برخى از مختصات ربوبيت را مانند آفرينش و تدبير عالم و تصرف در تكوين به‌طور استقلال به وى نسبت دهد و اين معناى به حسب مرور زمان و به هر شكل و تصويرى تحقق گيرد ، فرق نمىكند و موجب كفر است ، چيزى كه بايد توجه داشت اين است كه آنچه موجب كفر است اعتقاد استقلال در مختصات خدايى است ، مانند ايجاد اشياء استقلالًا و روزى دادن مرزوقين استقلالًا و نظاير آنها و اما واسطهء فيض بودن بعضى از ممكنات ، به موجب ولايت تكوينى در تكوينيات مانند واسطه بودن ميكائيل در ارزاق و جبرئيل در وحى و ملك‌الموت در قبض ارواح و . . .\r\nموجب كفر نيست .\r\nسؤال هفتم : در مواردى از نهج‌البلاغه جملاتى مانند « للَّه در فلان » يا « للَّه بلاء فلان » دربارهء بعضى از خلفا وارد شده و در نامه‌اى به معاويه كيفيت بيعت به خلفاى امرى كه\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n« كان للَّه رضا » معرفى شده است و در موارد ديگرى از جمله خطبهء « شقشقيه » ، مطالبى بر ضد همان كسان عنوان شده است ، به نظر حضرت‌تعالى وجه جمع بين اين دو امر به ظاهر متناقض چيست ؟\r\nجواب : سياق جمله « و كان للَّه رضا » غير از سياق جمله‌هاى « وللَّه در فلان » و « للَّه بلاء فلان » مىباشد و معناى آن الزام خصم با آن چيزى است كه ظاهراً به آن پاىبند است و اجماع امت را مورد رضاى خداوند مىداند و اگر جمله در مورد خود حضرت باشد ، معناى آن اين است كه من نظر به مصلحت اسلام ناگزير به بيعت شده ، بيعت نمودم و اين بيعت مورد رضاى خدا بود ، زيرا در صورت خوددارى از بيعت بنيان اسلام در شرف انهدام بود .\r\nو اما جمله‌هاى « للَّه » در فلان و « للَّه بلاء فلان » به روش بعضى از خلفا و هم به روش بعضى از عمال و حكام كه در بعضى از بلاد اسلامى از ناحيهء خلفا به حكومت منصوب شده بودند قابل انطباق مىباشد . بنا به معناى دوم اشكالى نيست و بنا به معناى اول نظر به صدها و هزارها روايت كه از طريق شيعه از حضرات امير عليه السلام و ساير ائمه اهل‌بيت عليهم السلام رسيده ( و يكى از آنها خطبهء « شقشقيه » مىباشد ) خلافت بلافصل حق طلق حضرت امير عليه السلام بوده و در تصرف ديگران حقى بوده مغصوب ، بنابر اين ورود اين جمله‌هاى مشتمل به تمجيد روش ديگران از حضرات امير عليه السلام كه خلافت را حق اختصاصى خود مىدانست به خوبى از راه مراعات مصالح عاليه اسلامى خواهد بود ، همان مصالحى كه موجب شد امام عليه السلام 25 سال صبر كند . . . .\r\nسؤال هشتم : بيعت حضرت على عليه السلام به خاطر حفظ مصالح مسلمين با خلفاى ثلاثه از نظر تاريخى محتوم است . با اين وضع سبّ و لعن كسانى كه به هر حال در صدر اسلام مقام و موقعيتى يافته بودند ، چه صورتى دارد ؟\r\nآيا ما مىتوانيم به اصصلاح « كاتوليك‌تر از پاپ » باشيم و بر خلاف راه على عليه السلام مصالح مسلمانان را در نظر نگيريم و دامنهء اختلافات غيرعملى مذهبى و فرقه‌اى را\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nدامن بزنيم ؟ شكى نيست كه ما هوادار بحث علمى - در سطح عالى آن - هستيم ، ولى كينه‌جويى و تحريك عواطف برادران مسلمان چه فايده‌اى دارد و چه صورتى از نظر بينش مذهبى مىتواند داشته باشد ؟\r\nما عملًا ديديم كه تأسيس دارالتقريب بين‌المذاهب الاسلاميه در قاهره و تأييد مرحوم آيةاللَّه بروجردى ، آيةاللَّه كاشف الغطاء و علماى شيعى ديگر ، نتايج درخشانى از قبيل صدور فتواى شيخ محمود شلتوت رئيس دانشگاه اسلامى الازهر دربارهء جواز تعبد به مذهب شيعه را داشت . آيا بهتر نيست كه همان راه ادامه يابد و مباحثات علمى در سطح عالى هم هم‌چنان ادامه يابد و به گروه‌هاى سنّى يا شيعهء مغرض و مفسد اجازهء فعاليت داده نشود تا دشمنان اسلام از اين اختلافات سوء استفاده نكنند ؟ . . . .\r\nجواب : اتحاد يا تقريب اسلامى به طورى كه منجر به فراموشى معارف دينى و متروك شدن دستورات مذهبى نباشد و مزايايى دينى در برداشته باشد ترديدى در رجحان آن از نظر عقل و منطق نيست .\r\nمتأسفانه نيرويى كه مسلمانان صدر اول با پيروى از تعليمات قرآن به دست آورده و در پرتو آن ، در كمتر از يك قرن ، فرمانروايى قسمت اعظم معموره را به دست آوردند ، بر اثر اختلاف كلمه و رها ساختن فكر اجتماعى به كلى منحل شد و ثروت واقعى و موجوديت حقيقيشان به تاراج رفت .\r\nالبته عوامل جدايى تا مىتوانستند اين دو طايفهء بزرگ اسلامى را از هم جدا نمودند ، ولى بايد همواره متذكر اين حقيقت بود كه اختلاف دو طايفه در فروع است و در اصول دين با هم اختلافى ندارند و حتى در فروع ضروريهء دين مانند نماز ، روزه ، حج ، جهاد و غير آنها متفق‌اند و همگى قرآن و كعبه را يكى مىدانند .\r\nروى همين اصل هم بود كه شيعيان صدر اول ، هرگز از صف اكثريت كنار نرفته و در پيشرفت امور عامهء اسلامى ، با عموم مسلمين هرگونه تشريك مساعى و بذل نصح\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nرا مىنمودند . و هم‌اكنون نيز بر عموم مسلمين لازم است كه اتفاق خود را در اصول آيين مقدس اسلام در نظرگرفته و از اين همه فشار و ناراحتى كه در طول اين مدت از بيگانگان و عوامل خارجى كشيده‌اند ، به خود آمده و تفرقهء عملى را كنار گذاشته و در يك صف قرارگيرند و قبل از آن‌كه ديگران اين مسئله را به عنوان يك حقيقت تاريخى كشف و در كتب خود درج كنند ، خود مسلمانان اين حقيقت را عملًا تثبيت نمايند .\r\nخوشبختانه دنياى اسلام كم‌كم به اين حقيقت پى مىبرد و تأييد فكر تقريب بين مذاهب اسلامى از طرف مراجع شيعه براى همين منظور بود و شيخ بزرگوار الازهر نيز اين حقيقت را با كمال صراحت لهجه بيان نموده و اتفاق كامل دينى شيعه و سنى را به همهء جهانيان اعلام نمود و شيعه بايد سپاس‌گزار اين مرد بزرگوار بوده و از عمل بىآلايش وى تقدير نمايد .\r\nو چنان كه در سؤال اشاره شده است ، اين امر ، منافاتى با بحث علمى - تاريخى در مسائل عقيدتى ندارد و بايد هم مناقشهء علمى شيعه و سنى در سطح عالى ، همواره ادامه يابد تا تاريكىها روشن و حقايق براى عموم كشف گردد و اين امر ربطى به تعصب‌ورزى و حمله و نشر اكاذيب ندارد . . . .\r\nما از خداوند مىخواهيم كه افراد مغرض و مفسد را هدايت و اصلاح فرمايد و مسلمانان را توفيق دهد كه با اتحاد عملى خود مجد و عظمت گذشته را بازيابند . انه سميع مجيب .\r\nقم - ج 2 / 1396 ه .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n\r\nمنشأ اختلاف قوابل\r\nبسمه تعالى\r\nحضرت مستطاب ، آيةاللَّه الاستاذ الحكيم العلامه الطباطبايى مدظله‌العالى\r\nبا تقديم تحيّات و كمال اعتذار از اشغال اوقات شريف و يك دنيا انتظار جواب كتبى ، مشكلات ذيل را به شرف عرض عالى مىرساند :\r\n1 . علت بعثت انبيا عليهم السلام از منطقهء عربستان و مصر و شامات و حوالى آنها نه از ساير مناطق معموره ( اروپا ، استراليا ) چيست ؟\r\nجواب : دليلى بر اين‌كه انبيا عليهم السلام فقط از منطقهء خاورميانه و حوالى آن مبعوث شده‌اند نداريم ، بلكه ظاهر آيهء  « إِلَّا خَلا فِيها نَذِيرٌ »  عدم انحصار است . آنچه هست اين است كه بيست و چند نفر نبى كه در قرآن كريم نام برده شده‌اند ، در خاورميانه و حوالى آن بوده‌اند .\r\n2 . علت منشأ اختلاف قوابل و استعدادات موجودات در به دو خلقت كه يكى فيض نبوت يا فيض ولايت اخذ نموده ، دون غير هم و هكذا در ساير موجودات چيست ؟\r\nجواب : استعداد مطلق خاصهء ذاتى ماده‌اى است و با شرايط مختلف ، تعيّنات مختلف پيدا مىكند ؛ مثلًا ماده به شرط جسميت و عنصريت استعداد نباتى و نبات با شرايط ارضى و هوايى استعداد ميوه و ميوه به شرط تغذّى استعداد ثنويّت و منى به شرط وقوع در رحم حيوان خاص ، استعداد صورت حيوان خاص و علت فاعلى ماده\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nرا در ماوراى ماده و طبيعت بايد اثبات كرد ولى نوعاً اين سؤال را نسبت به علت غايى اختلاف طرح مىكنند : غرض از اختلاف قوابل كه منشأ اختلاف فيض مىباشد چيست ؟ چه مىشد خداى متعال فيض را عمومى مىفرمود و در عالم ، شرّ و فساد و نقص وجود نداشت ؟ جوابش اين است كه غرض از آفرينش جهان پيدايش كامل‌ترين موجود است كه « انسان كامل » بوده باشد :  « خَلَقَ لَكُمْ ما فِي الْأَرْضِ جَمِيعاً »   « وَ سَخَّرَ لَكُمْ ما فِي السَّماواتِ وَ ما فِي الْأَرْضِ جَمِيعاً »  و استكمال انسان در صراط امتحان مىباشد ، امتحان معنا ندارد ، پس وجود استعدادات مختلف در جهان ضرورى است .\r\n3 . در قضيهء حضرت موسى عليه السلام و جناب خضر عليه السلام اشكال تصرف در مال غير از خرق سفينه و قصاص قبل از جنايت در قتل غلام ، به نظر مىآيد و منظور از كنز تحت جدار چيست ؟ و چگونه جناب خضر عليه السلام معلم موسى عليه السلام گرديد . در صورتى كه حضرت موسى داراى مقام شامخ رسالت و در عصر خودش محل معرفةاللَّه بوده و هكذا موعظه نمودن روبيل شبان به يونس عليه السلام و گفتار هدهد به سليمان عليه السلام كه  « أَحَطْتُ بِما لَمْ تُحِطْ بِهِ »  و قول نمله  « وَ هُمْ لا يَشْعُرُونَ *  الايه . . . » .\r\nجواب : از قبيل خرق و قتل و نظاير آنها هر روز صدها هزار در جهان طبق قضا و قدر خداوندى اتفاق مىافتد و هرگز اشكال تصرف در مال غير و قصاص قبل از جنايت و نظاير آنها به خدا متوجه نيست ، زيرا خداى متعال مالك علىالاطلاق و مشرع است نه متشرع و مكلف و هر چه بكند عين عدل است و قرين مصلحت و چنان كه از كلام خضر عليه السلام « و ما فعلته عن امرى » در مىآيد كارهايى كه آن حضرت انجام داده ، فقط جنبهء تكوينى داشته نه جنبهء تشريعى ، يعنى به امر خدا در آن سه كارى كه انجام داده فقط سببيّت تكوينى منظور بوده كه مصالح آنها به موسى عليه السلام گفته شود نه سببيّت تشريعى محكوم به حرمت باشد و اشكالى هم ندارد كه خدا برخى از مصالح امور را از راه خضر عليه السلام به موسى عليه السلام تعليم فرمايد اگرچه موسى افضل از او مىباشد و\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nيا از زبان روبيل شبان موعظتى به گوش يونس عليه السلام برساند .\r\nو هم‌چنين گفتار هدهد كه اثبات مشاهدهء وضع سبا و بلقيس براى خودش و نفى آن است از سليمان عليه السلام و اشكالى ندارد . و هم‌چنين گفتار نمله تحذير مورچگان است از پايمال شدن در زير پاى سليمان عليه السلام و جنودش و صراحتى كه در اثبات غفلت دارد ، به جايى لطمه نمىزند .\r\n4 . منظور از ولايت تشريعى و اعتبارى پيغمبر اكرم صلى الله عليه و آله يا امام عليه السلام در آيهء شريفهء  « إِنَّما وَلِيُّكُمُ اللَّهُ »  كه در تفسير الميزان بيان فرموده‌ايد ، چيست ؟\r\nجواب : منظور سرپرستى مردم و ادارهء امور امت است در شعاع مقررات دينى ( حكومت اسلامى ) .\r\n5 . طبق آيهء شريفهء  « وَ ما مِنْ دَابَّةٍ فِي الْأَرْضِ وَ لا طائِرٍ يَطِيرُ بِجَناحَيْهِ إِلَّا أُمَمٌ أَمْثالُكُمْ »  و آيهء كريمهء  « إِلَّا خَلا فِيها نَذِيرٌ »  عالم حيوانات و طيور مكلّف منظور از اين انذار چيست ؟\r\nجواب : منظور از انذار ترسانيدن از عذاب الهى است كه دعوت‌هاى آسمانى به آن مشتمل است ، ولى آيهء دوم به قرينهء  « وَ إِنْ مِنْ قَرْيَةٍ »  كه در آن است ، شامل حيوانات و طيور نيست .\r\n6 . وسوسهء شيطان به آدم عليه السلام با آيهء  « إِنَّ عِبادِي *  -  إِنَّ اللَّهَ اصْطَفى آدَمَ »  سازش ندارد !\r\nجواب : طبق آيهء  « قُلْنَا اهْبِطُوا مِنْها جَمِيعاً فَإِمَّا يَأْتِيَنَّكُمْ مِنِّي هُدىً . . . »  تشريع دين بعد از خروج از جنت بوده و آيهء  « إِنَّ عِبادِي لَيْسَ لَكَ عَلَيْهِمْ سُلْطانٌ » *  اشاره به حال بندگان است در دنيا ، بعد از تشريع دين و هم‌چنين اصطفاى آدم عليه السلام به موجب آيهء  « ثُمَّ اجْتَباهُ رَبُّهُ فَتابَ عَلَيْهِ وَ هَدى »  در دنيا و بعد از تشريع دين بوده و وسوسهء شيطان به آدم عليه السلام در جنت قبل از هبوط به زمين و قبل از تشريع دين بوده و هيچ‌گونه جنبهء معصيت مولوى نداشته ، بلكه مخالفت يك امر ارشادى بوده است ، پس منافاتى در ميان آيات كريمه نيست .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n7 . به تفسير حروف مقطعات اوايل سور در تفسير كبير الميزان برخورد نكردم . در كدام جلد است ، هدايت فرماييد و اصولًا منظور از حروف مقطعه چيست ؟\r\nجواب : بحث در حروف مقطعهء اوايل سور در تفسير سورهء « شورى » مىباشد و طبق استظهارى كه شده ، حروف مقطعه « رمز » هستند . « 1 »\r\n8 . وظيفهء مصلى و صائم ( فرضاً ) در قطب در تعيين اوقات صلاة و صوم چيست و عدم مساعدت جواب‌هاى مشهوره با قواعد مسلمهء شرع چگونه است ؟\r\nجواب : بناى فقها بر اين است كه سكنهء قطبى در تعيين اوقات عبادات از وسط معموره تبعيت كنند چنان كه طبعاً در امور اجتماعى و تقدير اوقات همين رويه را معمول مىدارند .\r\nمحمدحسين طباطبائى\r\n\r\n\r\n","description":"","footnote":"\r\n( 1 ) . در جاى ديگرى از همين كتاب ، بحث مستقلى به عنوان پاسخ يك نامه ، در همين زمينه به عمل آمده است . ( خسروشاهى )\r\n","page_name":" 261 ","page_number":261},
  {"content":"\r\n\r\n\r\nچرا دست دزد را بايد بريد ؟\r\nمسئلهء بريدن دست دزد كه در شريعت اسلامى جزء حدود مىباشد به حسب حقيقت به دو مسئلهء اساسى قابل تحليل است :\r\n1 . آن‌كه دزد در مقابل كار ناروايى كه انجام داده بايد مجازات شود .\r\n2 . آن‌كه اين مجازات بايد با بريدن دست انجام گيرد .\r\nمسئلهء نخستين و مجازات دزد مسأله‌اى است كه دين مقدس اسلام در تشريع آن تنها نيست و در تاريخ زندگانى بشر تا آن‌جا كه در دست ماست پيوسته در جامعه‌هاى گوناگون انسانى ( اعم از اجتماعات خانوادگى و انسان اولى و جامعه‌هاى قبايلى و ملوك الطوايفى و حكومت‌هاى جزئى و كلى ديكتاتورى و دموكراسى و دينى ) براى دزد ، مجازاتى قائل بوده و اجرا مىكرده‌اند و اكنون نيز مىكنند .\r\nمسلم است كه اين تصميم در عالم بشريت روى اين اصل است كه از نظر واقع‌بينى مهم‌ترين و گرانبهاترين چيزى كه انسان درك مىكند همانا زندگى اوست و وظيفه‌اى لازم‌تر و واجب‌تر از اين درك نمىكند كه سعادت همين زندگى را تأمين نمايد ، يعنى در محيط اجتماع و به‌طور دسته‌جمعى تلاش كرده ، وسايل زندگى خود را كه اقسام مال و ثروت است فراهم نموده و مورد استفاده قرار دهد ، و در حقيقت ( از نظر دقيق جامعه‌شناسى ) نيمى از موجوديت زندگى خود را كه نمىتوان قيمت محدودى برايش قائل شد صرف تهيهء سرمايهء زندگى براى نصف ديگر مىكند .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nو نيز مسلم است كه حفظ كردن و در امن نگه‌داشتن هر كالايى از جهت ارزش مساوى با ارزش خود آن كالاست و متاعى كه هيچ‌گونه امنيت و مصونيت از خطر فنا ندارد واجد كمترين ارزشى نيست ، و از اين‌جا بايد قضاوت كرد كه مصون و در امن بودن فرآورده‌هاى انسان به‌طور كلى ارزش نصف عمر او را دارد ، چنان كه ارزش امنيت جانى انسان مساوى است با ارزش تمام عمر وى . هم‌چنين شكستن و نابود كردن حصارى كه گرداگرد فرآورده‌هاى جامعه‌اى كشيده شده ، مساوى است و نابود كردن نيمى از زندگى آن جامعه ، چنان كه از ميان بردن امنيت جانى جامعه‌اى مساوى است با از بين بردن تمام نفوس آن جامعه :  « مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي الْأَرْضِ فَكَأَنَّما قَتَلَ النَّاسَ جَمِيعاً »  « 1 » و البته در اين صورت دزدى كه امنيت مالى جامعهء انسانى را سلب مىكند بايد با مجازات سختى رو به رو شود كه تصور اجراى آن وى را از دريدن پردهء ناموس مالى جامعه مانع و رادع گردد .\r\nو اما مسئلهء دوم و بريدن دست دزد كه آيين مقدس اسلام دستور مىدهد ؛ اسلام چنان كه از احكامى كه دربارهء قصاص تشريع كرده به دست مىآيد ، در مورد مجازات ، صدمه‌اى را كه جانى بر مجنى عليه وارد ساخته ممثل كرده ، به خود جانى وارد مىسازد تا كيفرى براى عمل وى يا عبرتى براى ديگران شود ، و البته جنايتى كه حقيقتش نابود ساختن نصف حيات ديگران است با مبلغى كم يا زياد جريمهء نقدى يا چند روز و چند ماه زندان تدارك شدنى نيست . و بهترين گواه مطلب اين است كه اجراى چنين مجازات‌ها كه مدت‌هاست در اغلب نقاط معموره داير است ، كمترين نتيجه‌اى را براى جلوگيرى از اين فساد نداده است .\r\nدر اسلام روى همان محاسبهء واقعى ، يك دست دزد كه تقريباً معادل نصف تلاش حياتى وى مىباشد ، بريده مىشود .\r\n\r\n\r\n","description":"","footnote":"\r\n( 1 ) . مائده ، آيهء 32\r\n","page_name":" 263 ","page_number":263},
  {"content":"\r\n\r\nاز اين بيان ، بىپايه بودن يك سلسله اشكالاتى كه از زبان روشنفكران ما شنيده مىشود روشن خواهد شد ( متأسفانه همان‌طور كه دزدى در كشور ما مانند يك بيمارى واگير امنيت مالى را به كلى از ميان برده ، اين بليّه در محيط فكرى ما نيز ريشه دوانيده و مواد فكرى صحيح ، مورد دستبرد قرار مىگيرد ! ؟ )\r\nاين آقايان مىگويند : « يك فرد انسان كه به وسيلهء دست خدادادى بايد تا آخرين لحظهء زندگى در رفاه حال خود كوشيده ، مشكلات زندگىاش را با دست تواناى خود حل كند ، چرا بايد بر اثر يك اشتباه كه از ناحيهء فشار اقتصادى دامن‌گيرش شده ، تا آخر عمر به واسطهء بريدن دست بيچاره شود ؟ » .\r\nحقيقت اين اشكال قبول اصل جنايت و چاره‌جويى از راه برانگيختن حس ترحم و انسان‌دوستى است و به تقرير ديگر : درست است كه دزد با عمل زشت خود مرتكب جنايتى شده ، ولى نظر به اين‌كه غالباً فشار اقتصادى ، انسان شريف را به اين جنايت وادار مىكند حس ترحم و انسان‌دوستى مانع از اين است كه با بريدن دست ، وى را براى هميشه بيچاره كنيم .\r\nاشتباه اين منطق بسيار روشن است ، زيرا متابعت حكم عاطفه در حقوق فردى مانعى ندارد ، اسلام نيز ( چنان كه از آيات قرآنى پيداست ) در حقوق فردى مانند اقسام قصاص و حقوق مالى از صاحبان حقوق با تحريص و ترغيب درخواست نموده كه از حقوق خود چشم بپوشند و برادران نوعى خود را به تكلف و زحمت نيندازند .\r\nولى در موارد حقوق اجتماعى به كار بردن عاطفهء انسان‌دوستى در يك جانى و چشم‌پوشى از مجازات وى در حقيقت جنايت كردن به يك جامعه با كمال بىرحمى است و رها كردن يك دزد و حفظ آبروى يك بزه‌كار ، گرفتار ساختن ميليون‌ها نفوس بىگناه و دريدن پردهء احترام آنهاست .\r\n ترّحم بر پلنگ تيزدندان * ستمكارى بود بر گوسفندان \r\nبه هر حال مسئله اين است كه در يك حكم و مادهء قانونى كه براى مجازات يك\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nجنايت‌كار وضع شده بايد حال جامعه منظور شود و مرهمى به روى زخمى كه بر پيكر اجتماع وارد آمده گذاشته شود ، نه اين‌كه تنها مسئلهء تربيت فردى مانند دزد يا صاحب مال مورد نظر قرار گيرد .\r\nو از اين‌جا جواب اشكال ديگرى نيز روشن مىشود و آن اين‌كه : فرق واضحى است ميان كسى كه محتاج نان شب بوده و فقر و فلاكت و بدبختى او را وادار كرده كه مثلًا آفتابه‌اى را بدزدد و ميان كسى كه دزدى و جنايت‌كارى را شغل خود قرارداده و جامعه‌اى را زبون و عاجز كرده و هر روز خانوادهء بىگناهى را به خاك فلاكت و بدبختى مىنشاند . البته اين دو مورد فرق بسيار آشكار دارند ، در حالى كه اسلام هر دو مورد را معادل هم قرارداده و در كيفيت مجازات فرقى ميانشان قائل نشده است !\r\nپاسخ اين اشكال از بحث سابق به ضميمهء يادآورى يك مقدمهء مختصر روشن مىشود و آن اين است كه در اسلام نسبت به اعمالى كه جنايت و تخلف شناخته شده و مستوجب مجازات و حد است ، تنها براى آخرين مرتبهء تخلّف ، « حدّ » به بدنش زده مىشود و اگر چند مرتبه اين عمل را تكرار كرده و حدى بر وى اقامه نشده باشد و پس از آن به ثبوت رسد ، يك حد ( صد تازيانه ) بيشتر به وى نمىزنند .\r\nبا تذكر اين مقدمه و بيانى كه گذشت ، معلوم خواهد بود كه حد سرقت در مقابل آخرين سرقتى است كه نزد قوهء مجريهء اسلامى به ثبوت مىرسد و در اين باب فرقى ميان كوچكى و بزرگى سرقت نيست و ارتباطى به عوامل و شرايطى كه سرقت را به وجودآورده ندارد و ميان سرقت يك دزد كهنه‌كار و عمل يك مرغ دزد يا آفتابه‌دزد از نظر اين‌كه به يك ركن از اركان اجتماع صدمه زده‌اند تفاوتى نيست .\r\nمعترضين مىگويند : فردى را به واسطهء بريدن دست ، سربار جامعه نمودن و به عامل توليدى كشور زيان زدن با چه منطق صحيح اساسى سازگار است ؟\r\nبه اين آقايان بايد گوشزد نمود كه بريدن دست دزد همان بريدن چهار انگشت غير ابهام است و در كشور و جامعه‌اى كه طبعاً اشخاص گوناگون تام الاعضا و ناقص\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nالاعضا وجود دارد و هزاران نوع احتياجات رنگارنگ پيدا مىشود ، كار براى يك نفر كه تنها چهار انگشت را از يك دست فاقد است قحط نخواهد بود و بار جامعه سنگين‌تر و عامل توليدى كشور لنگ و كندتر نخواهد شد و به همين جهت حد سرقت در مرتبهء دوم قطع است ديگر نيست بلكه بايد پس از بريدن دست راست كه براى مرتبهء اول انجام گرفته پاى چپ دزد را قطع كرد .\r\nتازه اگر فرض كنيم بريدن دست يك يا چند فرد راستى سنگين كردن بار جامعه و كند كردن چرخ اقتصاد كشور باشد ، آيا حفظ و نگهدارى امنيت مالى كشورى به واسطهء اضافهء بار غيرمحسوس و غيرقابل اهميتى هزار مرتبه سهل‌تر نيست از اين‌كه به واسطهء انهدام اساس امنيت مالى ، جامعهء زنده‌اى نيمه‌جان گردد ؟ !\r\nراستى چه منطق خنده‌دارى است كه : « اگر دست دزدى به عنوان مجازات بريده شود كَلّ بر جامعه خواهد بود ولى اگر معترض حالش نشوند و بگذارند به پيشهء خود ادامه دهد يا در زندانش بيندازند و هزينهء زندگىاش را متكفل شوند ، كل بر جامعه نخواهد بود » !\r\nآيا در كشور سى ميليونى خودمان با وضع حاضرش كه نصب‌العين است ، تيپ دزد و جيب‌بر كل بر جامعه نيستند ؟ يا اين كه غير از افرادى كه به‌طور اتفاق به دزدىهاى مهم و غيرمهم اقدام مىكنند و شماره‌شان قابل حصر نيست ، آمار دزدان و جيب‌برانى كه اين عمل زشت را پيشهء خود قرارداده‌اند به چندين هزار سر مىزند !\r\nاز اين عده ، كسانى كه آزادند و بى باكانه به شغل خود ادامه مىدهند زندگى روزانه‌شان از نتايج رنج و كوشش ديگران اداره و تأمين مىشود ، گذشته از اين‌كه هر روز وقايع ناگوار ديگرى را از قبيل قتل و صدمه‌هاى جانى و عرضى شرم‌آور كه طبعاً در جريان‌هاى دزدى اتفاق مىافتد در روزنامه‌ها مىخوانيم .\r\nدستهء ديگرى كه به چنگ حكومت مىافتند ، گذشته از اين‌كه هزينه‌هاى هنگفت و كمرشكنى از دسترنج بيچارگان صرف سازمان مربوط به قضيهء اين جنايت‌ها مىشود\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nزندان‌هاى محلى و مركزى را براى گذراندن مدت توقيف و حبس اشغال نموده ، با راحتى از نعمت دسترنج ملت برخودار مىشوند ، و ضمناً در ايام حبس با معارفه‌اى كه ميان تيپ زندانى به عمل مىآيد يك كلاس از فنّ دزدى را طى مىكنند !\r\nمعترضين مىگويند : « اگر براى عبرت ديگران است در آمريكا دانشمندان روان‌شناس ، فيلم‌هاى جنايى را بدين منظور در سينماها به معرض نمايش درآوردند شايد مردم عبرت بگيرند ولى علاوه بر اين‌كه عبرت نگرفتند ، درس جنايت هم گرفتند و جنايت‌هايى مشابه همان فيلم در همان شب و در همان شهر واقع شد و تاكنون اين همه اعدام‌ها در ميدان‌هاى عمومى وسيلهء عبرت نشده است » .\r\nشكى نيست كه سينماها با نمايش‌هاى جنايى و عشقى و هم‌چنين نشريات يا داستانهاى جنايى و عشقى ، خود يكى از عوامل تبليغاتى فساد است و قضايا را به نحوى آرايش مىدهند كه انسان پيوسته حق را به جانى مىدهد و سعادت و خوشبختى زندگى را در عشق‌بازى و بىبندو بارى مىپندارد . ولى در عين حال فكر يك متفكر و وجدان يك انسان با وجدان نمىپذيرد كه تعليم و تربيت در صورتى كه به طرز صحيح انجام گيرد ، اثرى نبخشد يا مجازات‌هاى عمومى نتيجهء عبرت نداده ، جمعى را به ملازمت راه راست وادار نكند .\r\nالبته اسباب و عوامل اجتماعى نيز مانند اسباب و عوامل طبيعى هميشه نتيجه و اثر خود را به نحو اكثر مىدهد نه به‌طور دائمى و آنچه در يك مجازات قانونى مؤثر ، مطلوب است ، اين است كه فساد را تقليل داده ، به شكل استثنا دربياورد نه اين‌كه چنان ريشه‌كن كند كه ديگر هرگز واقع نشود .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n\r\nپيامى به كنفرانس بزرگداشت شهيد شُشترى\r\nبه مناسبت برگزارى كنفرانس بزرگداشت خاطرهء علامهء عالى قدر و شهيد جامعهء تشيّع قاضى نوراللَّه ششترى ، مؤلف كتاب معروف احقاق الحق در لكهنو ( هند ) پيام‌هايى از طرف علما و بزرگان حوزهء علميه قم به اين كنفرانس ارسال گرديد .\r\nدر ذيل متن پيام استاد علامه آقاى طباطبايى را كه در آن كنفرانس از طرف معظم‌له قرائت شد ، مىخوانيد .\r\nخداى متعال عزّ شأنه در كلام خود خطاب به پيغمبر گرامى خويش مىفرمايد :  « قُلْ ما أَسْئَلُكُمْ عَلَيْهِ مِنْ أَجْرٍ إِلَّا مَنْ شاءَ أَنْ يَتَّخِذَ إِلى رَبِّهِ سَبِيلًا »  ( يا رسول‌اللَّه به قوم خود بگوى من در مقابل دعوت خود از شما چيزى نمىخواهم ، مگر كسانى به سوى خدا راهى اخذ كنند ) .\r\nبه موجب اين كلام معجز نظام مزد دعوت بيست و سه سال پيغمبر اكرم صلى الله عليه و آله و محصول آن آيين پاك اسلام است كه در جامعهء بشرى جايى براى خود باز كرده و مستقر شده است .\r\nو نيز مىفرمايد :  « قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى »  ( يا رسول‌اللَّه ، به قوم خود بگوى من در مقابل دعوت خود از شما چيزى نمىخواهم ، مگر اينكه با اهل‌بيت من دوستى و مودت ورزيد ) .\r\nاز انضمام اين آيه به آيهء گذشته ، روشن است كه آيينى را كه خداى متعال از ما\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nمىخواهد و آن را مزد دعوت گران‌بهاى پيغمبر گرامى خود قرار داده است ، دينى است كه با مودت اهل‌بيت پيغمبر اكرم صلى الله عليه و آله توأم باشد .\r\nپيغمبر اكرم صلى الله عليه و آله در حديث متواتر « سفينه » : « مثل اهل‌بيتى كمثل سفينه نوح من ركبها نجاه و من تخلف عنها غرق » ( مثل اهل‌بيت من مانند مثل كشتى نوح است هر كه سوارش شد نجات يافت و هر كه از آن تخلف ورزيد غرق گرديد ) و همچنين در حديث متواتر ثقلين : « انى تارك فيكم الثقلين كتاب اللَّه و عترتى اهل بيتى لن يفترقا حتى يردا على الحوض ما ان تمسكتم بهما لن تضلوا بعدى ابدا ( من پس از خود در ميان شما دو چيز گران مىگذارم : كتاب خدا و عترت و اهل‌بيت خودم كه هرگز از هم جدا نخواهند شد تا روز قيامت در كنار حوض به من برسند . مادام به اين چنگ بزنيد گمراه نخواهيد شد ) . معنى توأم بودن دين و مودت اهل‌بيت خود را توضيح مىدهد .\r\nو با بيانى رسا مىفهماند كه مسلمين بايد اهل‌بيت پيغمبر را پيشوايان خود قرار دهند و دين خود را از ايشان اخذ كنند و اين همان مذهب تشيّع است كه امروز نزديك به صد ميليون نفر از جمعيت جهان آن را مذهب رسمى خود مىشناسند .\r\nآرى مذهب تشيّع همان آيين پاكى است كه خداى متعال آن را مزد دعوت پيغمبر گرامى خود قرارداده و محصول رسالت آن حضرت شمرده است .\r\nمذهب تشيّع همان آيين گرانبهايى است كه بقاى آن به بهاى خونهاى پاك يازده امام از پيشوايان دوازده‌گانهء اهل‌بيت عصمت و طهارت تمام شده و در پيشاپيش آنها خون پاكى است كه در جنگ احد از پيشانى و دهان مقدس پيغمبر اكرم صلى الله عليه و آله به زمين ريخته شده است .\r\nمذهب تشيّع همان مذهب رنج ديده و محنت كشيده‌اى است كه در چهارده قرنى كه پس از رحلت پيغمبر اكرم صلى الله عليه و آله در مراحل مختلف سير كرده - به شهادت تاريخ - در همان روزى كه دهها هزار ، بلكه صدها هزار از پيروان آن به دست مخالفين خود به خون آغشته شده‌اند و در ميان آنان جمعى از نوابغ و دانشمندان خود را از دست داده\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nاست ، مانند شهيد اول محمد بن مكى و شهيد ثانى زين‌الدين احسائى و شهيد سعيد قاضىنوراللَّه ششترى كه در اين آرامگاه نورانى و با شكوه خوابيده است . . . ما بايد با مشاهدهء اين آثار به ياد مجاهدتها و از خودگذشتگىهايى بيفتيم كه پيشينيان و گذشتگان ما در راه خدا و براى احيا و ابقاى اين مذهب حق نموده‌اند و در حفظ و حراست و نشر و توسعهء مذهبى كه حق و حقيقت را در بردارد و به بهاى خون پاك پيشوايان اهل‌بيت عصمت و طهارت عليهم‌السلام و در ثانى به بهاى خون نوابغ و دانشمندان بزرگوارمان كه در اين راه شربت شهادت نوشيده‌اند و در تالى به بهاى خون صدها هزار از پيروان بىگناه هم مذهبمان به دست آمده ، بكوشيم و در اين راه از جان و مال دريغ نداريم  « وَ لا تَهِنُوا وَ لا تَحْزَنُوا وَ أَنْتُمُ الْأَعْلَوْنَ إِنْ كُنْتُمْ مُؤْمِنِينَ » \r\nمحمدحسين طباطبائى\r\nقم - 10 رجب 1390 ه .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n\r\nدستى از غيب . . . برون آيد و كارى بكند\r\nيك رشته سخنانى است كه تا حدى مىتوان گفت يادگار پيشينيان بوده و هنوز هم در ميان افكار ما جايى براى خود نگاه داشته و از گوشه و كنار افكار خودنمايى مىكنند ، مانند « تأثير قضا و قدر » و « تأثير غيبى » و . . . و البته هر ساختهء درونى را كه به نام « فكر » مىناميم نمىتوان گفت از مواد صحيحه و با فرمولى صحيح و درست تركيب يافته و آثار خوبى از خود بروز داده و اثر نيك و بسزايى در زندگى انسان دارد ، زيرا ما در تكاپوى زندگى روزانهء خود پيوسته به اشتباهات زيادى از خود برخورده و به اصلاحش مىپردازيم و حتى در اصلاحات خود نيز تدريجاً خرده‌هايى گرفته و در اصلاح اصطلاحات مىكوشيم . كمترين توجه به اين نكته به انسان مىفهماند كه در زندگى خود و در به كار انداختن ابزار و تجهيزات وجودى در راه تأمين سعادت حيات از غلط و خلط مصون نيست . و از نظر فلسفى نيز اگر چنانچه انسان از خطا مصونيت داشته و در افكار خود صد در صد واقع‌بين بود ، هرگز تكامل وجودى نصيبش نمىشد و در نتيجه از حركت بازمانده و حال ثابتى پيدا مىكرد و در همان لحظهء دوم فاتحهء آفرينش خوانده مىشود ، چنان كه اگر همهء افكار انسان خطا بوده و هيچ‌گونه جنبهء واقع‌بينى نداشت ، زندگى وى به محيط بيرون از خودش انطباق پيدا نكرده و در همان لحظهء دومين از ميان مىرفت و هرگز نمىتوان باور كرد كه افكار انسان يا هر موجود متفكر ديگر ، صد در صد خطا بوده و انطباقش به محيط جهان\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nبيرون ، از راه تصادف و اتفاق مىباشد .\r\nهمان پيدايش افكار خطا و صواب و ادراكات نظرى درست و نادرست و به عبارت ديگر قرارگرفتن افكار از نظر واقع‌بينى در دو قطب مثبت و منفى است كه موجب پيشرفت تكاملى انسان بوده و پيوسته او را به سوى مقصد نهايى خود مىكشاند .\r\nانسان است كه با قريحهء دانش و دوستى و جبليّت بحث از مجهولات خويش پيوسته به اشتباهات خود پى برده ، يا فرمول‌هاى فكرى خود را در مقام تطبيق به خارج ناقص و نارسا ديده و اشتباهات و مجهولات روزانهء خود را در صفحهء ذهن يادداشت نموده و با نشاط تازه‌اى در گذشتهء افكار خود تجديد نظر كرده و به طرح فرضيه‌هاى جديدى پرداخته و نتايج تازه‌تر و نظريات رساترى به دست‌آورده و در ماديات و معنويات زندگى پيش مىتازد .\r\nنخستين گامى كه از همين بحث اجمالى برداريم ، به اين نتيجه خواهيم رسيد كه انسان پيوسته مجهولات زيادى دارد كه پيكرهء زندگى وى به آنها وابستگى دارد و معلوماتى كه از علل و شرايط زندگى مادى و معنوى خود دارد ، در برابر مجهولات وى بسيار كم و ناچيز است و شايد اگر بخواهيم نسبت بدهيم ، علاوه بر اين‌كه از توانايى فكرى ، بالاتر است ، اساساً نسبتى تحقق نپذيرد ( زيرا ميان متناهى و غيرمتناهى نسبت نيست ) و در هر صورت زندگى انسان وابستگى به همهء علل و شرايط معلومه و مجهولهء او داشته و نظامى كه در مجموعهء جهان آفرينش حكومت مىنمايد در انسان حكومت مىكند . نه تنها نظام بسيار كوچكى كه در ميان معلومات ناچيز خود مىپندارد .\r\nعلل و شرايطى كه در پس پردهء جهل انسان پنهان و براى انسان پوشيده است ، غيب ناميده مىشود ، چنان كه مجموعه‌اى كه از معلومات و مجهولات تركيب يابد ، باز براى انسان پوشيده و غيب است و اطلاعى كه انسان از عالم غيب دارد همين اندازه\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nاست كه پرده و پس پرده‌اى هست كه پيكرهء زندگى وى با او بىارتباط نيست .\r\nهرگز انسان نمىتواند از اين حقيقت كه : « زندگى انسانى ارتباطى به سبب غيبى دارد » چشم‌پوشى نموده و صد در صد دلگرم علل و شرايطى بوده باشد كه براى وى معلوم بوده و در راه مقاصد زندگى به دست خود آنها را چيده است ، حتى آنهايى كه « ايمان به غيب » را جزء خرافات پنداشته و به عنوان اين‌كه يك عقيدهء دينى تقليدى و خشك و يادگارى از عهد اساطير است به باد سخريه مىگيرند ، از خضوع نفسانى و اعتراف عملى به اين حقيقت ناگزير بوده و در كليات و جزئيات امور زندگى و سير و سلوك حياتى از تأثير علل و اسباب بيرون از فكر در امن نبوده و نمىتوانند نگران پيش‌آمدهاى غيرمترقبه نباشد ! البته معناى دلبستگى به تأثير غيبى اين نيست كه انسان در مقاصد حياتى خود از تأثير وسايلى كه در دست دارد و معلوماتى كه بايد آنها را به كار بندد ، دست برداشته و در انتظار عامل غيبى بنشيند ، زيرا اين رويه در حقيقت معلومات را در راه مجهولات فدا نمودن است كه هيچ خردى به وى فتوا نمىدهد .\r\nبلكه همان دستگاه واقع‌بينى انسانى كه وجود مجهولات پس پرده را به وى گوشزد مىكند ، تأثير معلومات را از اسباب و شرايط به وى فهمانيده و به استفاده از آنها وادارش مىكند . اديان آسمانى نيز كه به ايمان به غيب دعوت مىكنند ، تأثير كار و كوشش را در زندگى انسان تأييد مىنمايند . قرآن شريف كه ايمان به تأثير غيبى را كراراً ذكر فرموده و در دعوت‌هاى دينى حتى در دعوت نوح عليه السلام نقل مىكند ، راجع به كار كردن مىفرمايد :  « وَ أَنْ لَيْسَ لِلْإِنْسانِ إِلَّا ما سَعى »  .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\n\r\nنظرى كوتاه به داستان مسيح و انجيل\r\nبا اين‌كه يهوديان براى تاريخ ملى و ضبط حوادثى كه در طول تاريخ زندگىشان رخ مىدهد اهميت زيادى قائل بوده و هستند ، با اين وصف ذكرى از حضرت عيسى و كيفيت ولادت و ظهور و روش زندگى و معجزاتى كه خدا به دست او ظاهر فرمود ، در كتاب‌هايشان ديده نمىشود .\r\nچه امرى موجب شده كه اين داستان برايشان مخفى بماند يا موجب شده كه خودشان آن را مخفى سازند ؟\r\nقرآن شريف دربارهء يهوديان مىفرمايد كه : ايشان به مريم دربارهء ولادت عيسى تهمت زدند و نيز مدعى قتل عيسى شدند . « 1 »\r\nآيا مدرك اين ادعايشان داستانى بوده كه بدون استناد به كتابى آن را نقل مىكرده‌اند ( چنان كه ساير ملت‌ها داستان‌هاى واقعى و افسانه‌اى زيادى دارند و مادامى كه مدرك صحيح و قابل اعتمادى نداشته باشد معتبر شناخته نمىشود ) يا آن‌كه از مسيحيان مكرر نام عيسى و ولادت و ظهور او را شنيده بودند ، پس به مريم تهمت زدند و مدعى قتل عيسى شدند ؟ راهى براى يافتن پاسخ روشنى وجود ندارد ، جز اين‌كه قرآن شريف فقط ادعاى قتل مسيح - نه دار زدن او - را صريحاً به ايشان نسبت داده و يادآور\r\n\r\n\r\n","description":"","footnote":"\r\n( 1 ) . نساء ، آيهء 157\r\n","page_name":" 274 ","page_number":274},
  {"content":"\r\n\r\nمىشود كه آنان دچار شك و ترديد بودند و اختلافى در اين مطلب موجود است .\r\nو اما مسيحيان آنچه را دربارهء مسيح و انجيل و بشارت قائل‌اند مأخذش عهد جديد يعنى انجيل متى و مرقس و لوقا و يوحنا و رسالهء اعمال رسولان و رساله‌هاى ديگرى از پولس و پطرس و يعقوب و يوحنا و يهودا مىباشد و اعتبار همه بستگى به اعتبار انجيل‌ها دارد . بنابراين به بحث دربارهء آنها مىپردازيم :\r\nاما انجيل متى كه از نظر تصنيف و انتشار قديمترين اناجيل است ، تاريخ تصنيف آن را بعضى سال 38 ميلادى و ديگران بين 50 تا 60 ميلادى « 1 » دانسته‌اند . پس به‌طور مسلم بعد از زمان حضرت عيسى عليه السلام تأليف شده است . و محققين بر آن‌اند كه اصل آن به زبان عبرى بوده و بعد به يونانى و ساير زبان‌ها ترجمه شده است ولى اصل نسخهء اصل عبريش در دست نبوده و حال ترجمه و مترجم آن نيز معلوم نيست . « 2 »\r\nمرقس مؤلف يكى ديگر از اناجيل شاگرد پطرس بوده و خودش از حواريين نبوده است و گفته‌اند كه تأليف انجيل به اشاره و امر استادش بوده است . وى قائل به الوهيّت حضرت مسيح نبود و از اين رو بعضى از مسيحيان دربارهء او گفته‌اند كه انجيلش را براى عشاير و اهل دهات نوشته و مسيح را به عنوان پيامبر و رسانندهء احكام خدا معرفى كرده است « 3 » و در هر صورت تاريخ نوشتن انجيل مرقس سال 61 ميلادى مىباشد .\r\nلوقا - مؤلف يكى ديگر از انجيل ها - نه از حواريين بود و نه حضرت مسيح را ملاقات كرده بود . وى مسيحيت را از پولس فراگرفت و پولس يهودى متعصبى بود كه\r\n\r\n\r\n","description":"","footnote":"\r\n( 1 ) . قاموس كتاب مقدس\r\n( 2 ) . كتاب ميزان‌الحق ، در كتاب قاموس كتاب مقدس نيز با ترديد به اين مطلب اعتراف كرده است\r\n( 3 ) . در كتاب قاموس كتاب مقدس گويد : صريح آنچه به تواتر از گذشتگان نقل شده اين است كه مرقس انجيلش درروميه نوشته و بعد از وفات پطرس و پولس منتشر شد ، ولى چندان اعتبارى ندارد زيرا از ظاهر آن چنين برمىآيد كه آن را براى اهل قبايل و دهاتىها نوشته ، نه براى شهرنشينان و مخصوصاً شهر روميه . ( دقت شود )\r\n","page_name":" 275 ","page_number":275},
  {"content":"\r\n\r\nپيروان عيسى را بسيار آزار مىداد . روزى ناگهان ادعا كرد كه حالت صرعى به او دست داده و در آن حال حضرت عيسى او را لمس كرده و او را از آزار پيروانش منع فرموده و او به آن حضرت ايمان آورده و از طرف مسيح براى بشارت دادن به انجيل آمده است .\r\nهمين پولس است كه پايه‌هاى مسيحيت كنونى را استوار كرد و اساس تعليم خود را بر اين نهاد كه تنها ايمان به مسيح بدون انجام هيچ كار نيكى براى نجات بشر كافى است و خوردن مردار و گوشت‌خوك را مباح شمرد ! و ختنه و بسيارى از دستورات ديگر تورات را ممنوع دانست . انجيل لوقا بعد از انجيل مرقس و پس از مرگ پولس و پطرس نوشته شده و گروهى تصريح كرده‌اند كه اين انجيل كتاب الهامى نيست و جملاتى كه در اول آن واقع شده بر اين معنا دلالت دارد .\r\nيوحنا مؤلف انجيل چهارم به عقيدهء بسيارى از مسيحيان پسر زبدى صياد و يكى از شاگردان دوازده‌گانهء ( حواريين ) مسيح و مورد علاقهء شديد آن حضرت بوده است .\r\nگويند كه چون شرينطوس و ابيسون و پيروانشان معتقد بودند كه عيسى آفريدهء خدا بوده و وجودش بر وجود مادرش تقدم نداشته است ، اسقف‌هاى آسيا و جز ايشان در سال 96 و يا در سال 98 ميلادى نزد يوحنا رفتند و از او درخواست كردند كه آنچه را ديگران در انجيل ها ننوشته‌اند بنويسد و با بيان ويژه‌اى لاهوت مسيح را توضيح دهد و او نتوانست درخواست آنان را رد كند . « 1 »\r\nدر تاريخ نوشتن انجيل يوحنا اختلاف است كه آيا در سال 65 ميلادى بوده و يا در سال 96 ، ولى گروهى ديگر مؤلف آن را يوحناى حوارى نمىدانند . بعضى از اين گروه آن را تأليف يكى از شاگردان مدرسهء اسكندريه « 2 » دانسته و بعضى ديگر آن و ساير\r\n\r\n\r\n","description":"","footnote":"\r\n( 1 ) . در قصص الانبيا از كتاب جرجس زدين فتوحى لبنانى نقل كرده است\r\n( 2 ) . از كتاب كاتلك هرالد نقل شده و در قاموس كتاب مقدس ( مادهء يوحنا ) به آن اشاره شده است\r\n","page_name":" 276 ","page_number":276},
  {"content":"\r\n\r\nرسايل يوحنا را تأليف يكى از مسيحيان قرن دوم ميلادى مىدانند كه براى جلب اعتماد مردم آن را به يوحنا نسبت داده و بعضى ديگر بر آن‌اند كه اصل انجيل يوحنا داراى بيست باب بوده و بعد از مرگ وى كليساى افاس باب بيست و يكم را بر آن افزوده است .\r\nاين است حال انجيل هاى چهارگانه كه طريق آنها به هفت نفر مىرسد ( متى ، مرقس ، لوقا ، يوحنا ، پطرس ، پولس و يهودا ) و اعتماد نهايى ايشان بر انجيل هاى چهارگانه است كه به انجيل متى منتهى مىشود ، همان انجيلى كه قديم‌ترين اناجيل است و چنان كه گفتيم اصل آن عبرانى بوده و فعلًا در دست نيست و معلوم نيست كه چه كسى آن را ترجمه كرده و پايهء تعليم اصل بر رسالت و پيامبرى عيسى بوده يا بر خدايى او ؟ !\r\nانجيل فعلى مىگويد : در بنىاسرائيل مردى به نام عيسى پسر يوسف نجار ظهور كرد و مردم را به سوى خدا دعوت نمود . وى مدعى بود كه پسر خداست و بدون داشتن پدرى از جنس بشر به وجود آمده است و پدرش او را فرستاده كه به عوض گناهان مردم ، دار زده و كشته شود . او مرده را زنده كرد و كور مادرزاد و مبتلى به مرض پيسى را بهبود بخشيد و ديوانگان را با بيرون كردن جن از بدن ايشان شفا داد . عيسى دوازده شاگرد داشت كه يكى از آنها متى بود و به ايشان بركت داد و آنان را براى دعوت مردم و تبليغ مسيحيّت فرستاد . . . .\r\nاين خلاصهء اساس مسيحيتى است كه شرق و غرب عالم را فراگرفته و چنان كه ملاحظه مىفرماييد اساس آن بيش از خبر واحدى نيست ، آن هم از كسى كه نه نامش معلوم است « 1 » و نه احوال و مشخصاتش !\r\nاين سستى شگفت‌آور در اصل داستان بعضى از نويسندگان اروپايى را بر آن\r\n\r\n\r\n","description":"","footnote":"\r\n( 1 ) . منظور نام مترجم انجيل متى است\r\n","page_name":" 277 ","page_number":277},
  {"content":"\r\n\r\nداشته كه بگويند : اساساً مسيح يك موجود خيالى است كه دست انقلابات دينى به نفع يا عليه حكومت‌هاى وقت او را به وجود آورده است . او مؤيد آن موضوع خرافى ديگرى است كه از هر جهت با آن شباهت كامل دارد و آن موضوع « كرشنا » است كه بت‌پرستان قديم هند او را پسر خدا مىدانسته‌اند كه از عالم لاهوت تنزل كرده تا در اين جهان به دار آويخته شود و بدين‌وسيله جان خود را فداى مردم سازد و ايشان را از گناهان نجات بخشد .\r\nو گروهى ديگر از اهل بحث و انتقاد را بر آن داشته كه معتقد شوند با اين‌كه دو نفر به نام مسيح بوده‌اند كه بيش از پانصد سال بين ايشان فاصله بوده و تاريخ ميلادى معروف ، با ميلاد هيچ‌كدام از آنها موافق نيست ، بلكه مسيح اول بيش از دويست و پنجاه سال قبل از مبدأ اين تاريخ به دنيا آمده و در حدود شصت سال زندگى كرده و بدون دار زدن از دنيا رفته است . و مسيح دوم بيش از دويست و نود سال بعد از مبدأ اين تاريخ تولد يافته و در حدود سى و سه سال زندگى كرده و به دار آويخته شده است .\r\nناگفته نماند كه اجمالًا منطبق نبودن مبدأ تاريخ ميلادى با ميلاد مسيح براى مسيحيان قابل انكار نيست ( براى تفصيل به قاموس كتاب مقدس مراجعه شود ) .\r\nعلاوه بر آنچه گفته شد ، مطالب ترديدآور ديگرى نيز هست . از جمله آن‌كه : در دو قرن اول ميلادى انجيل هاى زيادى نوشته شده كه شمارهء آنها را به يك صد و چند عدد رسانده‌اند و انجيل هاى چهارگانه از جمله آنها بوده است ، بعدها كليسا ساير اناجيل را تحريم كرد و اين چهار انجيل را كه موافق تعاليم كليسا بود ، قانونى شناخت .\r\nاز جمله انجيل هاى متروك يكى هم انجيل برنابا است كه چند سال قبل نسخهء خطى آن به دست آمد و به زبان‌هاى ايتاليايى ، عربى ، انگليسى و فارسى منتشر گرديد .\r\nآنچه در اين انجيل دربارهء داستان حضرت عيسى عليه السلام ذكر شده ، موافق قرآن شريف است .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n\r\nدولت پوشالى و دست نشانده‌اى به نام « اسرائيل »\r\nحضرت علامهء طباطبائى رحمه الله در همهء زمينه‌هاى علمى و اسلامى و مسائل سياسى و اجتماعى فردى آگاه و آشنا و صاحب درد بود تا آن‌جا كه انديشمندان اسلامى هرگاه به مشكلى برمىخوردند و علامت سؤالى در ذهنشان پيش مىآمد ، به ايشان متوسّل مىشدند و نظر ايشان را به عنوان فردى آگاه و بينا به ارزش‌هاى مكتبى و اسلامى جويا مىشدند .\r\nمطلبى كه اكنون پيش روى شماست ، پاسخى است كه در سال 1383 ( ه . ) علامهء بزرگوار به يك پرسش داده‌اند .\r\nبعضى از مسلمان‌ها معتقد بودند كه جهودها هيچ‌وقت نمىتوانند از خودشان كشور مستقلى داشته باشند ، البته كشور اسرائيل كه در اين مدت كوتاه يكى از جلو رفته‌ترين كشورهاى آسيايى شده است نشان غلط بودن اين عقيده است . آيا فكر مىكنيد خيلى از حديث‌ها و روايت‌هاى ديگر هم مثل اين ممكن است اثر نفوذ سياست‌هايى باشد كه در گذشته مىخواستند مردم اين قسمت از جهل و نفاق و دشمنى نگهدارند ؟\r\nبخش كوچكى از فلسطين يك بندر دريايى و پايگاه نظامى براى دول معظمهء انگليس و فرانسه و آمريكا مىباشد و دولت پوشالى و دست‌نشانده‌اى به نام دولت اسرائيل در آن‌جا حكومت مىكند و در اين مدت كوتاه هر چه توانسته‌اند به تقويت و\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nتجهيزش پرداخته‌اند و با تمام نيرو نگذاشته‌اند كه دول اسلامى عليه ايشان متحد شوند . ( چنان كه همهء اين حقايق را جريان‌هاى چند سال اخير آفتابى ساخت ) .\r\nاين فكر غلط كه « دولت يهود دولتى است مستقل و مترقّى و علىرغم احاديثى كه در اسلام وارد شده و وعده داده كه يهود هيچ‌گاه كشور مستقلى نخواهد داشت رشد كرده است » اثر نفوذ سياست‌هايى است كه در گذشته و هم‌اكنون مىخواهد مردم اين قسمت از جهان را در جهل و نفاق و دشمنى و بدبينى به آيين مقدس اسلام نگه دارند ، زيرا اين فكر مربوط به روايت نيست تا بگوييم مجهول است ، بلكه مربوط به قرآن كريم است و آنچه در قرآن كريم است نه به اين نحو است كه ذكر شده ، بلكه به نحوى است كه بايد يكى از پيش‌گويىهاى قرآن شمرده شود .\r\nخداى متعال پس از شمردن مظالم و جنايت‌هاى يهود و خيانت‌ها و ماجراجويىها و پيمان‌شكنىهايى كه با اسلام و مسلمين كرده‌اند و پس از آن‌كه مسلمانان را پند مىدهد كه اتفاق كلمه داشته باشند و قوانين دينى را حفظ كنند و با بيگانگان طرح دوستى نريزند و از ايشان اطاعت نكنند مىفرمايد : « يهود دچار غضب پروردگار شده‌اند و براى هميشه در حقشان خوارى و پستى نوشته شد و نخواهد توانست كار قابل توجهى عليه مسلمانان انجام دهند ، مگر به واسطهء سببى كه به مردم و سببى كه به خدا پيوند داشته باشند » ( خلاصهء آيهء 112 آل‌عمران و قبل از آن ) و در آيهء ديگر اين سبب مربوط به مردم و مربوط به خدا بيان شده است . مىفرمايد : « با يهود و نصارى طرح دوستى مريزيد و سرسپرده مشويد و كسانى كه از شما سرسپرده ايشان شوند از سرسپردگى خدا و جانبدارى وى بركنارند و خداوند شما را از خشم خود در صورت تخلف از اين امر برحذر مىدارد » ( آل عمران ، آيهء 12 ) و نيز مىفرمايد :\r\n« امروز كفار از اين‌كه استقلال دينى شما را از بين برند مأيوس شدند از اين پس ديگر از ايشان مترسيد و تنها از من بترسيد » ( مائده ، آيهء 3 ) .\r\nچنان كه ملاحظه مىكنيد ، خداى متعال پيشرفت اسلام و سركوبى يهود را به\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nمسلمانانى وعده مىدهد كه قوانين اسلام و اتفاق كلمه را حفظ كنند ، نه كشورهايى كه جز اسم اسلام چيزى در دست ندارند و هم‌چنين آيات دلالت دارند بر اين‌كه اسلام در معرض اين قراردارد كه روزى با اجانب طرح دوستى بريزند و سرسپردهء ايشان شوند و در اين صورت معاملهء خدايى با ايشان معكوس خواهد شد و سلطه و غلبه را از دست خواهند داد و عزّت و سيادتشان نصيب ديگران خواهد گرديد .\r\nو اما اين‌كه احاديث و اخبار ممكن است در ميانشان مجعول و ساخته وجود داشته باشد ، اين مسئله را علماى اسلام به خوبى مىدانند و در ثبوت آن نيازى به اين‌گونه مدرك‌هاى بىاساس نيست ، بلكه مسلم است در صدر اسلام عده‌اى از منافقين و يهود در كسوت مسلمين درآمده و اخبار دروغى جعل و روايت مىكرده‌اند . و از اين روى علماى اسلام هر خبرى را هرطور باشد اخذ نمىكنند بلكه با به كار انداختن مميزات فنى خبر قابل وثوق را تشخيص داده ، مىپذيرند . در پيش‌بينى همين وضع ( چنان كه در روايات زياد است ) رسول اكرم صلى الله عليه و آله مىفرمايد : « پس از من چيزهايى بسيار از من نقل خواهند كرد از آنها آنچه با قرآن مطابق است بپذيريد و آنچه مخالف است رد كنيد . »\r\n\r\n","description":"","footnote":"","page_name":" 281 ","page_number":281},
  {"content":"\r\n\r\n\r\nگفت و گويى با استاد دربارهء شهيد مطهرى\r\nس : در مورد سال‌ها تلمّذ آيةاللَّه استاد شهيد مطهرى در نزد شما ، مطالبى كه خدمتتان آموختند و روشى كه شما در اين دوره از ايشان مىديديد : هوش ، تقوا و ساير جهاتى كه به عنوان يك استاد از ايشان سراغ داريد ، توضيحاتى بفرماييد .\r\nج : سى و دو سال پيش ما از تبريز به قم پناهنده شديم . اوضاع آن جا خراب بود ، بدين خاطر به قم آمديم ، بعد بنابر اين شد كه در قم بمانيم . درس حكمت ( فلسفه ) شروع كرديم . غير از بنده در قم ، فلسفه‌گو آقاى خمينى بودند كه درس فلسفه‌اى داشتند و آقايان چند نفرى به درس ايشان مىرفتند . ايشان اسفار مىگفتند . بعد اين آقايان درس ايشان را ترك كردند و منتقل به حوزهء درس ما شدند و شروع به تحصيل كردند . سال‌ها هم ادامه داشت و مخصوصاً مرحوم مطهرى يك هوش فوق‌العاده‌اى داشت و حرف از او ضايع نمىشد . حرفى كه مىگفتيم مىگرفت و به مغزش مىرسيد . علاوه بر مسئلهء تقوا و انسانيّت و جهات اخلاقى كه انصافاً داشت ، يك هوش فراوانى هم داشت و هرچه مىگفتيم هدر نمىرفت ، مطمئن بودم كه هدر نمىرود . اين عبارت ، عبارت خوبى نيست : بنده وقتى كه ايشان به درسم مىآمدند ، حالت رقص پيدا مىكردم ! از شوق و شعف ، به جهت اين كه انسان مىداند هرچه بگويد هدر نمىرود و محفوظ است .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nس : وقتى كه جناب عالى با ايشان درس را شروع كرديد ، ايشان حدوداً در چه سنى بودند ؟\r\nج : در حدود 25 ، 26 سال داشتند . بعد ما به مباحث و مقالاتى كه در كتاب اصول فلسفه و روش رئاليسم داريم ، شروع كرديم . در آن مطالب هم يگانه كسى كه از همه جهت مطمئن بودم و حرفم هدر نمىرفت ، ايشان بودند .\r\nمقدارى كه گذشت به پاورقى كتاب اصول فلسفه شروع كردند كه همان وقت اينها را نوشته‌اند . در رساله‌اى به نام رسالهء « قوه و فعل » كه مبحث فلسفى است ؛ آن قدر ايشان شوق و شعف داشت كه بنده را وادار كرد رفتم تهران و يك هفته در منزلشان ماندم كه اين رسالهء قوهء و فعل را حل كرديم . براى ايشان حل نشده بود . يك هفته تمام شب و روز با ايشان سر و كار داشتيم و همين رساله را حل مىكرديم . در عين حال اخيراً خودش صاحب نظر شده بود . نظر داشت ، يعنى چيز مىفهميد ، حكم مىكرد .\r\nبهترين تعبيرش همين است كه : نظر داشت .\r\nس : آن ضرورتى كه جناب عالى احساس كرديد در تدوين و نوشتن پاورقى و شرح بر اصول فلسفه چه بود ؟\r\nج : ضرورتش اين بود كه مجملات بود ، مقاله‌هاى فشرده بود و ما مىخواستيم باز شود . مطلب روشن شود و كسى كه اين معنا را بتواند بر عهده بگيرد مرحوم آقاى مطهرى بود ، شروع كرد و به بهترين وجهى هم از عهده برآمد . اين است كه ما مطلب را دو دستى به او مىداديم كه حل كند و حل هم مىكرد . آن مقدارى كه نوشته قابل توجه است و خودش هم صاحب نظر بود . خدا ان شاءاللَّه بيامرزدش . يك ضايعه‌اى بود ( شهادت ) مطهرى .\r\nدر مسئلهء تقوا و معنويّت ، خود فلسفهء اسلامى كه از دست علماى اسلام رد شده و به ما رسيده است خالى از معنويّت نيست . طورى است كه خود به خود براى انسان كه متوكّل است ، حال معنويت مىآورد و تقوا را تأييد مىكند ، توفيق مىدهد ، هدايت\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nمىرساند . اين خاصهء فلسفه‌اى است كه از دست علماى اسلام برآمده است و طبعاً ايشان هم اين معنا را داشت . مردى باتقوا بود ، تقوايى كه از فلسفه و ايمان به دست آورده باشد . تمام همّش و تمام نيرويش در فلسفه مصرف مىشد و خوب بار آمده بود .\r\nس : در ارتباط با بحث فلسفه و نوع آموزش فلسفهء اسلامى كه با جهات عرفان و معنويت اسلامى هم آميخته است . . . .\r\nج : راجع به معنويّت و روابط معنوى كه با ايشان داشتم و قسمت هايى كه تأثرآور بود و بنده متأثر شدم روحاً ، اين را خواهش مىكنم نپرسيد ، به جهت اين كه من دوام ذكر و بيان اين را ندارم .\r\nس : مجموعاً چند سال روابط تعليم و تعلّم و تلمّذ فلسفه در خدمت شما ادامه داشت ؟\r\nج : حدود هفت - هشت سال بود .\r\nس : در همان ايام ايشان - در نزد شما - اصول و معارف ديگر هم مىخواندند ؟\r\nج : بلى ! قسمت هايى را مشغول بودند و درس هم مىآمدند . و خوب بار آمده بودند . در عالم اسلام ، ولى در خصوص فلسفه اهتمام بيشترى داشتند .\r\nس : خاطره خاصى از آن دوران‌ها به خاطر داريد ؟\r\nج : اگر يادم هم باشد ، نمىتوانم بگويم .\r\nس : در هنگام كسالت شما و مسافرتشان به لندن گويا ايشان سعى داشتند با شما بياييد و مىخواستند در خدمت شما باشند ؟\r\nج : بلى اين جور بود . آمدند و آنجا در يك منزل بوديم . در حدود دو ماه كه آن جا بوديم . ايشان ده روز بعد از ما آمدند . لكن - در مدت اقامت - در يك منزل بوديم و هميشه ملاقات داشتيم .\r\nس : جناب‌عالى آخرين بارى كه ايشان را ملاقات كرديد ، كى بود ؟\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nج : آخرين بار ملاقات همان بارى بود كه خدمت آقاى خمينى در تهران رسيديم .\r\nتازه وارد شده بودند . آقاى مطهرى بود كه ما را هدايت كرد به آنجا و شب مهمان آقاى مطهرى بوديم . صحبت‌ها كرديم و ديگر بعد از آن ايشان را نديدم .\r\nس : آيا ايشان در رابطه با پشتوانهء فكرى و ايدئولوژيكى كه ادامه نهضت را تضمين كند ، طرح‌هايى داشتند ؟\r\nج : لابد مطالبى داشتند لكن من به اين قسمت‌ها خيلى دل نمىدهم .\r\nس : يعنى از لحاظ فكرى چه طرح هايى براى اجرا در محيط اسلامى داشتند ؟\r\nج : به نظرم طرح‌هاى ايشان مساوى بود با طرح‌هاى آقاى خمينى ، چون به پاريس هم رفتند و مدتى پيش ايشان بودند و پس از آمدن هم باز خدمت ايشان بودند .\r\nس : با تألماتى كه بر شما وارد شده و با اين كسالتى كه داريد - مىبخشيد كه مىپرسم - حالا ما كه از دريافت راه صحيح اسلامى از فيض حضور و طرح‌هاى ايشان محروم شديم ، براى ادامه راه چه توصيه‌اى به ما مىكنيد ؟ و بر جوانان ما داريد ؟\r\nج : توصيه ، عمل به كتاب و سنت است . يعنى : قرآن و حديث .\r\nس : با چه روشى ؟\r\nج : خود قرآن و حديث ، مشتمل بر بيان رويه و روش هم هست .\r\nس : اگر مطلب ديگرى كه خودتان لازم مىدانيد در اين زمان و با اين اتفاقاتى كه افتاده ، و به عنوان پيام براى مردم و جوانان ، بيان بفرماييد .\r\nج : پيام‌ها از هر طرف رسيده و مردم احتياج به پيام تازه ندارند ، فقط اين نكته است كه بايد بيدار بود و اين مطالب و مقاصد را كه سر آن‌ها مبارزه و جدال داشتند و زحمت‌ها كشيدند و قربانىها دادند ، خوب پياده كنند .\r\nما فردا قانون اساسى خواهيم داشت . يك سلسله مقررات خواهيم داشت . نظرات دينى هم كه فوق همه اين‌هاست و لكن طورى نشود كه فردا موجب رنجش و يا مسخره ديگران بشويم .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nاجمالًا عرض كنم كه بايد - مطالب را - خوب پياده كنند ! . « 1 »\r\nوالسلام\r\n\r\n\r\n","description":"","footnote":"\r\n( 1 ) . خلاصه اين گفت و گو هم در وسائل ارتباط جمعى اول انقلاب منتشر شد بعدها هم در يادنامه‌ها نقل گرديد . . ولى ما متن كامل گفت و گو با مرحوم استاد علامه را ، با دقت كامل از روى اصل كامل نوار مصاحبه ، مجدداً پياده و نقل كرديم .\r\nبا تشكر از آقاى محمدرضا گائينى كه اصل نوار را در اختيار ما قرار دادند . ( خسروشاهى )\r\n","page_name":" 286 ","page_number":286},
  {"content":"\r\n\r\n\r\n[ نامه محمد حسين طباطبائى 
  ]\r\nبسمه تعالى\r\nبه ياد يك شخصيت علمى و فلسفى كه با درگذشت خود دنيايى را غرق اسف و جهان فضل و دانش را با از ميان رفتن خود عزادار نمود .\r\nمرحوم مغفور مطهّرى كه دانشمندى بود متفكّر و محققاً داراى هوشى سرشار و فكرى روشن و ذهنى واقع‌بين ، تأليفاتى كه از خود به يادگار گذاشته و تحقيقاتى كه در اطراف مقاصد علمى و برهانى نگاشته و از لابه‌لاى كتاب‌هايش به چشم مىخورد اعجاب‌آور [ است 
  ] . مرحوم مطهرى با تاريخ زندگى پرارزش و سعادتمند خود كه پر از تلاش علمى و تفكر فلسفى بود ، به شيفتگان علم و فلسفه پيغامى رسا و پر ارزش مىفرستد كه از كوشش و تلاش كمالى هرگز آرام ننشسته و مجاهدهء علمى و كمالى را هرگز فراموش نكنند و حيات خود را كه بهترين متاع انسانى است در بازار حقايق به حيات معنوى كه حيات عالى انسانى است و تا دنيا دنياست ، بقاى ابدى دارد ، تبديل كنند و در اين چند روز زندگى شيفته و فريفتهء شخصيت‌هاى ساختگى و خيالى نباشند . آرى يك راه باريك كه يك مرد دانشمند با حقايق باز كند ، براى وى حيات ابدى مىبخشد و از دنيا و مافيها ارزنده است .\r\nمحمدحسين طباطبائى\r\n\r\n","description":"","footnote":"","page_name":" 287 ","page_number":287},
  {"content":"\r\n\r\n\r\nچهل پرسش و پاسخ\r\nدر سال 1383 هر يكى از دانشمندان ايرانى مقيم نيويورك ( آمريكا ) پرسش‌هاى گوناگونى در زمينه‌هاى مختلف اسلامى از استاد علامه حضرت آقاى طباطبائى نموده بود كه معظم‌له پاسخ همهء آنها را نوشته و يك‌جا به آن دانشمندان ايرانى فرستادند .\r\nمايهء مسرّت است كه در اين كتاب مجموعهء آن پرسش‌ها و پاسخ‌ها كه نسخه‌اى از آنها در اختيار ما قرار داشت ، در معرض استفادهء علاقه‌مندان به پژوهش‌هاى علمى و بررسىهاى اسلامى قرار گيرد .\r\nخسروشاهى\r\n\r\nسؤالات\r\n1 . آيا زن و مرد در قانون اسلام مساوى هستند ؟\r\n2 . آيا زن مىتواند در سياست و كارهاى مملكتى دخالت كند و با مرد مساوى باشد ؟\r\n3 . چرا ارث به زن كمتر از مرد مىرسد ؟\r\n4 . چرا حق طلاق در اختيار مرد است ؟\r\n5 . آيا زن مىتواند در امور اقتصادى و مالى مستقل باشد ؟\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n6 . چرا مرد مىتواند چند زن اختيار كند ؟\r\n7 . آيا قبول داريد كه دين اسلام نتوانسته است گذشت زمان را درك كند و دين بايد مطابق خواست زمان و مكان باشد ؟\r\n8 . فكر مىكنيد خيلى از قوانين اسلامى مطابق خواست زمان و مكان در 1400 سال پيش به وجود آمده و بايد تغيير كند ؟\r\n9 . آيا قبول داريد كه حضرت زينب عليها السلام مقام وليعهدى داشت ؟\r\n10 . و اگر داشت به‌علاوه بقيهء كارهايى كه به عهده‌اش بود نشان اين نيست كه زن مىتواند در اسلام پا به پاى مرد پيش رود اگر لياقتش را دارد ؟\r\n11 . اسلام دربارهء ازدواج و تشكيل فاميل چه نظر دارد ؟\r\n12 . طلاق از نظر اسلام چطور است ؟\r\n13 . آيا زن در اسلام مطابق مرد حق انتخاب همسر دارد يا نه ؟\r\n14 . در صورت طلاق بين پدر و مادر ، فرزند به چه كس تعلق دارد ؟\r\n15 . قبول داريد كه حضرت على گفته است : فرزندانتان را براى آينده بار آوريد ؟\r\n16 . در اين صورت اين نشان اين نيست كه قوانين اسلامى مطابق خواست زمان و مكان بايد تغيير كند ؟\r\n17 . اگر اين طور است چرا اولياى امور دينى اين امر را هميشه به عقب انداخته‌اند ؟\r\n18 . آيا فكر نمىكنيد گناهِ پشت كردن جوانان تحصيل كردهء مسلمان به دين ، به گردن قوانين عقب افتاده‌اى است كه نمىتواند با دنياى صنعت و علم امروزى وفق دهد ؟\r\n19 . چرا در امر فحشا كه مرد و زن هر دو به طور مساوى شريك هستند ، زن بيشتر مورد سرزنش است ؟\r\n20 . اگر قبول داريد كه مرد موجود بهتر و قوىتر است ، در اين صورت او بايد قادر باشد اعمال خود را بهتر كنترل كند و اگر نكرد بايد بيشتر مورد سرزنش باشد ؟\r\n\r\n","description":"","footnote":"","page_name":" 289 ","page_number":289},
  {"content":"\r\n\r\n21 . مىگويند حضرت محمد صلى الله عليه و آله سفارش كرد اگر كسى را به فرزندى قبول كرديد عيناً مثل فرزند حقيقى با او باشيد ، صحيح است يا نه ؟\r\n22 . در اين صورت چرا او مايل بود با زنِ طلاق گرفتهء پسرى كه او را به فرزندى قبول كرده بود ، ازدواج كند ؟\r\n23 . چرا حضرت محمد صلى الله عليه و آله كه يك معلم بزرگ براى تربيت بشر به مقام بزرگ آدميّت بود و بايد اعمالش سرمشق انسان‌هاى ديگر باشد در اوان پيرى ( تقريباً ) با دختر نه ساله‌اى ازدواج كرد ؟\r\n24 . دربارهء امر صيغه كه اهل تسنّن مخالف آن هستند ، چه نظر داريد و مقصود از اين عمل چيست ؟\r\n25 . فكر نمىكنيد كه اين امر بر خلاف قوانين انسانى است و زن را ( يك انسان اگر قبول داريد ) به صورت چيزى درمىآورد كه به راحت مرد مىافزايد ؟\r\n26 . غربىها معتقدند كه اسلام دينى است كه فقط براى مردم ساده و زارع و صحرانشين و آنها كه با تمدن ماشينى امروز جلو نرفته‌اند مىباشد و مىبينيم كه حتى يكى از كشورهاى مسلمان جزو كشورهاى مترقّى پيشرفته نيست و اسلام در كشورهاى ماشينى و متمدن اصلًا پيشرفت نكرده است . دليلش چيست ؟ آيا فكر مىكنيد قوانين اسلامى را مىتوان طورى تغيير داد يا ترجمه كرد كه قابل قبول براى افراد تحصيل كرده باشد و با علم وفق دهد ؟\r\n27 . آيا قبول داريد كه حضرت محمد صلى الله عليه و آله و حضرت على عليه السلام هر دو متذكّر شده‌اند كه يك انسان ارزشش بسته به اعمال خودش است نه اين‌كه اولاد كيست و يا از كدام خانواده است و چه رنگى دارد ؟\r\n28 . در اين صورت چرا شيعه ، اولاد حضرت على عليه السلام يا حضرت محمد صلى الله عليه و آله را تا هر نسلى كه ادامه پيدا كند بهتر و پاك‌تر از ديگران مىداند ؟\r\n29 . چرا خوردن گوشت خوك در اسلام حرام است ؟\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n30 . چرا مشروبات الكلى در اسلام حرام است ؟\r\n31 . اسلام دربارهء عشق و روابط جنسى بين زن و مرد چه نظر دارد ؟\r\n32 . به طور كلى آيا معتقديد كه قوانين اسلامى قابل تغيير و تبديل است يا نه ؟\r\n33 . در اين تغييرات معتقديد سران دينى بايد پيش قدم شوند يا اين‌كه وقتى تغييرات پديد آمد با آن سازش كنند ؟\r\n34 . آيا شخصاً به تمام اين قوانين و عادت‌هاى اسلامى بدون سؤال و جواب معتقديد ؟\r\n35 . حضرت على عليه السلام گفته است مسلمان نباشيد به خاطر پدر و مادرتان ، بلكه به خاطر اين‌كه خودتان به آن ايمان پيدا كنيد و قبول كنيد هر چه را كه مىتوانيد با عقلتان قبول كنيد . در اين صورت فكر نمىكنيد هر مسلمان آزادى اين حق را دارد كه هر كدام از قوانين اسلامى را خواست قبول كند و بقيه را كه نمىتواند با عقل قبول كند به كنار بگذارد ؟\r\n36 . آيا فكر نمىكنيد اين نشان اين است كه هر بشرى آزادى دارد كه هر دينى را كه خواست قبول كند و فرد مسلمان بايد همهء اديان را محترم شمارد ؟\r\n37 . چرا « هلال » نشانهء اسلام است ؟\r\n38 . راجع به رفتن به ماه ( سفرى كه خيلى نزديك براى بشر ميسر مىشود ) چه نظر داريد ؟\r\n39 . چرا زبان عربى را جزو لزومات ايمان و اعتقاد به اسلام كرده‌اند . قرآن و نماز و اينها بايد عربى باشد يا به هر زبان ديگر ممكن است ؟\r\n40 . بعضى مسلمان‌ها معتقد بودند كه جهودها هيچ وقت نمىتوانند از خودشان كشور مستقلى داشته باشند ، البته كشور اسرائيل كه در اين مدت كوتاه يكى از پيشرفته‌ترين كشورهاى آسيايى شده است ، نشان غلط بودن اين عقيده است . آيا فكر مىكنيد خيلى از حديث‌ها و روايت‌هاى ديگر هم مثل اين ممكن است اثر نفوذ\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nسياست‌هايى باشد كه در گذشته مىخواستند مردم اين قسمت از جهان را در جهل و نفاق و دشمنى نگه دارند ؟\r\n\r\nپاسخ‌ها\r\n1 و 2 . در آغاز پيدايش اسلام جامعهء بشرى در خصوص زن يكى از دو عقيده را داشتند : دسته‌اى با زن معاملهء حيوان اهلى مىكردند . زن پيش آنان عضو جامعه نبود ، ولى مىشد كه از نگهداريش استفاده‌هايى مانند استيلا و خدمت به نفع جامعه كرد .\r\nدسته‌اى ديگر كه متمدن‌تر بودند با زن معاملهء عضو ناقص مىكردند و زن پيششان مانند كودك يا اسير طفيلى جامعه بود و حقوقى به حسب حال خود داشت كه به دست مردان اداره مىشد . اسلام بود كه براى اولين بار در جهانِ انسانى ، عضويت كامل زن را در جامعه اعلام كرد و عمل او را محترم شمرد « من ضايع نمىكنم كار هيچ كار كننده‌اى را از شما ، مرد باشد يا زن ، همه يك آفرينش داريد » ( آل عمران ، آيه 195 ) . فقط در سه موضوع از موضوعات اجتماعى به زن در اسلام - حق دخالت داده نشده : حكومت و قضاوت و جنگ به معناى كشتار ( نه ساير قسمت‌هاى مربوطه ) كه حكمت آن - چنان كه از مدارك دينى به دست مىآيد - اين است كه جنس زن موجودى است عاطفى و احساسى به خلاف مرد كه موجودى تعقلى است و اين سه موضوع مربوط به تعقّل مىباشد نه احساس و بديهى است يك موجود احساسى را در كارى كه صد در صد تعقلى است هيچ گونه نبايد دخالت داد و طبعاً رشد نمىكند . بهترين گواه اين نظر مساعى مشتركى است كه عالم غرب در تعليم و تربيت مشترك مرد و زن به كار مىبرد ، مع‌الوصف تا كنون در اين سه بخش از شئون اجتماعى نتوانسته رقم قابل توجهى از زنان بار بياورد و در فهرست نوابغ قضاوت و سياستمداران و سرداران جنگى نسبت زنان به مردان بسيار ناچيز است ، چه برسد به تساوى ( بر خلاف مثلًا پرستار و رقّاص و ستارهء سينما و نقاش و آهنگ‌ساز ) .\r\n\r\n","description":"","footnote":"","page_name":" 292 ","page_number":292},
  {"content":"\r\n\r\n3 . زن روى هم رفته در اسلام از ارثيه ، يك سهم و مرد دو سهم مىبرد و ( چنان كه در روايت است ) سببِ آن اين است كه هزينهء زندگى زن به عهدهء مرد ( شوهر ) است و اين حكم نيز از عاطفى بودن زن و تعقّلى بودن مرد سرچشمه مىگيرد . توضيح اين‌كه :\r\nدر هر عصر ، ثروت روى زمين متعلق به نسلى است كه در آن عصر زندگى مىكنند و نسل بعدى جايگزين نسل قبلى گرديده ، موجودىِ ثروت را به وراثت خواهند برد و چون روى هم رفته آمار زن و مرد پيوسته متفاوت است ، از نظر اسلام مالكيت 23 ثروت عمومى از آنِ مرد و 13 آن متعلق به زن خواهد بود و از طرف ديگر بر اثر عهده‌دار بودن مرد نسبت به هزينهء زن ، با مرد در سهم وى بالمناصفه در مصرف شريك مىباشد در حالى كه 13 ثروت را كه سهم خودش است دارد و در نتيجه 23 ثروت از جهت مصرف در اختيار زن و 13 در اختيار مرد قرار مىگيرد و در نتيجه 23 ثروت از جهت مالكيت از آنِ تعقّل 13 از آنِ عاطفه و بالعكس 23 از جهت مصرف از آن عاطفه و 13 از آنِ تعقّل مىباشد و اين خود بهترين تقسيم عادلانه است . گذشته از اين‌كه اين ترتيب در تشكيل خانواده آثار عميق و نافع دارد . چنان كه در پاسخ بند 11 نيز اشاره خواهد شد .\r\n4 . از لحن بيانات دينى برمىآيد كه اين مسئله نيز مربوط به تعقّلى بودن مرد و احساسى بودن زن مىباشد و در عين حال در شرع اسلام راه‌هايى وجود دارد كه به وسيلهء آنها زن مىتواند در موقع ازدواج اختيارات مرد را تا حدى محدود سازد يا براى خود اختياراتى برطلاق كسب كند .\r\n5 . زن در اسلام در امور اقتصادى و مالى مربوط به خود استقلالى كامل و تام دارد .\r\n6 . البته معلوم است كه اسلام ، تعدّد زوجات را ايجاب نكرده است ، فقط اجازه داده است كه مرد با بيشتر از يك زن تا چهار زن ازدواج نمايد ، آن هم فقط در صورتى كه بتواند در ميان آنان با مساوات و عدالت رفتار نمايد و چنين حكمى تنها زمينه مىخواهد ، يعنى بايد به طورى باشد كه نظم جامعه به واسطهء كمبود زن و تراكم مردان\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nبه اين امر مختل نشود و هرج و مرج لازم نيايد . اما از ناحيهء مردان واضح است ، زيرا بر اثر اين‌كه مسكن و هزينهء زندگى زن و اولاد به عهدهء مرد است و عدالت شرط شده ، اقدام به اين امر تنها براى معدودى از مردان مقدور است نه براى همه . از طرف ديگر نيز پيوسته طبيعت و حوداث خارجى از جنس زن صلاحيت‌دار براى ازدواج ، بيشتر از مرد تهيه مىكند .\r\nاگر سال معينى را مبدأ قرارداده ، مواليد متساوى زن و مرد را مقايسه كنيم ، در سال شانزدهم عدد زنانى كه صلاحيت ازدواج دارند هفت برابر مرد صلاحيت دار خواهد بود و در سال بيستم عدد زن با عدد مرد - به نسبت 11 - 5 خواهد بود و در سال بيست و پنجم تقريباً سال معمولى ازدواج است به نسبت 16 - 10 خواهد بود و اگر در اين صورت عدد مردان كثيرالزوجات را 15 فرض كنيم هشت درصد مردان داراى يك زن و بيست درصد داراى چهار زن خواهند بود و در سال سىام بيست درصد مردان داراى سه زن خواهند بود .\r\nگذشته از آن ، عمر زن بيشتر از مرد است و پيوسته زنِ بيوه در جامعه ، بيشتر از مرد زن از دست داده است . گذشته از آن ، تلفات جانى در مردان به نسبت قابل توجهى بيشتر از زنان است و مخصوصاً تلفات سنگين جنگ‌هاى مهم و عمومى بر اين مطلب ، گواه خوبى است . در اين چند سال اخير در روزنامه‌ها و مجله‌ها مكرّر خوانديم كه جمعيت زنان آلمانى از دولت تقاضا كرده‌اند كه قانون تعدد ازدواج اسلام را در آلمان اجرا كرده ، بدين‌وسيله نياز زنان بىشوهر را رفع نمايد ، ولى دولت به علت مخالفت كليسا اجابت نكرد .\r\nاز طرف ديگر ، مخالفت زنان با تعدد ازدواج ، مستند به يك احساس غريزى طبيعى نيست ، زيرا مردانى كه زن دوم يا سوم و چهارم مىگيرند به زور نمىگيرند و زنانى كه زن دوم و سوم يا چهارم مىشوند از آسمان نباريده‌اند و از زمين نروييده‌اند ، بلكه از همين زنان معمولى مىباشند و همين رسم ، صدها و هزارها سال در ميان\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nبسيارى از ملل و اقوام داير بوده ، نه فساد غريزه‌اى لازم آمده و نه كمبودى در جنس زن حس شده است .\r\n7 . اين‌كه « اسلام نتوانسته است گذشت زمان را درك كند و دينى مطابق خواست زمان و مكان باشد » سخنى است كه به تفكر شعرى شبيه‌تر است تا تفكر فلسفى . زمان و مكان تغييرى نكرده كه موجب تغيير قوانين اجتماعى انسانى باشد : روز و شب همان روز و شب است و زمين و هوا و غيره همان‌اند كه هزاران سال پيش بودند . آنچه هست طرز زندگى انسان با پيشرفت روزافزون خود تغيير كرده و روز به روز به توقعات و خواسته‌هاى انسان افزوده يا تغيير داده و مىدهد . نيروى فعالهء انسان بر اثر افزايش شگرف خود ، به خود جرأت مىدهد كه انواع خوش‌گذرانىها و بهره‌مندىهايى كه شاهان ديروز به فكرش نمىافتادند ، گدايان امروز به فكرش بيفتند و بخواهند .\r\nاين تحوّل فكرى در جامعه عيناً مانند تحول فكرى در يك فرد است كه به واسطهء احوال مختلفهء زندگى او پيش مىآيد . يك فرد بىبضاعت دست خالى تنها در فكر شكم مىباشد و همه چيز را فراموش مىكند . همين كه نان روزانه‌اش تأمين شد به فكر پوشاك مىافتد و پس از تأمين آن به فكر منزل و تشكيل خانواده و پس از آن اولاد و پس از آن توسعهء زندگى و تكثير ثروت و بسط افتخارات و تشريفات و خوش‌گذرانىهاى گوناگون و به همين ترتيب قوانين اجتماعى امروز خواست اكثريت افراد جامعه را پشتوانهء خود قرار مىدهد اگر چه مطابق مصلحت واقعى جامعه نيز باشد و خواست اقليت را بىاثر مىشمارد اگرچه مطابق مصلحت واقعى جامعه نيز باشد . ولى طرز تفكّر اسلامى جز اين است . اسلام در تشريعات خود انسانى طبيعى ( به اصطلاح قرآن كريم فطرت انسانى را ) پشتوانه قرار مىدهد ؛ يعنى ساختمان وجودى انسان را با تجهيزات ويژه‌اى كه به آنها مجهّز است مدّ نظر قرار مىدهد و نيازمندىهايى كه اين ساختمان با تجهيزات خود نشان مىدهد مراعات\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nنموده ، در برابر آنها قوانين مربوطه وضع مىكند . در نتيجه ، نظر اسلام از قوانين موضوعهء خود تأمين مصلحت واقعى جامعه مىباشد ، خواه باخواست اكثريت وفق دهد و خواه نه و همين قوانين است كه اسلام آنها را به نام شريعت ناميده و قابل تغيير و تبديل نمىداند ، زيرا پشتوانهء آن آفرينش طبيعى انسان است و قابل تغيير نيست و تا انسان ، انسان است نيازمندىهاى طبيعى آن ثابت مىباشد . اسلام غير از قوانين ثابتهء خود ( شريعت ) مقررات قابل تغيير نيز دارد و آن مقرراتى است كه مربوط به تحولات زندگى است و بر اثر پيشرفت مدنيّت و نسبت اين مقررات قابل تغيير به قوانين شريعت ، مانند نسبت قوانين قابل نسخ مجلس شوراست به قانون اساسى غيرقابل تغيير .\r\nاسلام به والى حكومت دينى اختيار داده در شعاع قوانين شريعت ، در مورد لزوم ، طبق مصلحت وقت و با صوابديد شورى ، تصميمات مقتضى گرفته ، اجرا نمايد و اين مقررات تا مصلحت مقتضى است ، اعتبار دارند و با ارتفاع مصلحت منسوخ مىشوند ، بر خلاف قوانين شريعت كه قابل نسخ نمىباشد . بنابر آنچه گفته شد اسلام دوگونه مقررات دارد : يكى مقررات ثابته كه پشتوانهء آنها طبيعت ثابت انسان است و به نام شريعت ناميده مىشوند و دوم مقررات قابل تغيير كه پشتوانهء آنها مصلحت وقت مىباشد و با تغيير و تحول مصلحت قابل تغيير مىباشند ؛ مانند اين‌كه بشر طبعاً از انتقال از نقطه‌اى به نقطهءديگر بىنياز نيست ولى سابقاً كه مسافرت و پيمودن فواصل ، پياده يا به وسيلهء اسب و الاغ بود ، وضع مقررات زيادى مورد نياز نبود ولى اكنون كه به واسطهء توسعه يافتن وسايل ، خطوط صحرايى و دريايى و زيرزمينى و هوايى پيش آمده ، مقررات بسيار و دقيقى لزوم پيدا كرده است .\r\nاز اين‌جا روشن است كه گفتن اين‌كه اسلام گذشت زمان را درك نكرده است ، بسيار بىاساس مىباشد .\r\nتنها چيزى كه معترضى مىتواند بگويد اين است كه احكامى را از اسلام كه با\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nمصلحت واقعى اين عصر مثلًا وفق نمىدهد نشان داده ، به ثبوت برساند يا از مصلحت حكم سؤال كند . اين بحث دامنهء دراز دارد و تا اندازه‌اى كه وضع اين نوشته اجازه مىداد تعقيب كرديم و در عين حال اگر در اطراف بحث ابهامى باقى بماند يا اشكالى بوده باشد ، ممكن است تذكر بدهيد تا به بحث ادامه دهيم .\r\n8 . پاسخ اين پرسش از پاسخ بند گذشته روشن است و پايهء تكيه‌گاه قوانين « شريعت » اسلام فطرت و آفرينش مخصوص انسان است نه دل‌خواه اكثريت افراد ( نصف به علاوه واحد ) . خداى متعال مىفرمايد :\r\n« در پذيرش دين معتدل اسلام استوار باش ، دينى كه مطابق آفرينش است كه خدا مردم را براساس آن آفريده و آفرينشِ خدايى ، قابل تغيير و تبديل نيست » . « 1 »\r\n9 و 10 . هيچ‌گونه مدركى براى اين مسئله نيست و اساساً در اسلام عنوانى به نام وليعهدى نداريم و اگر منظور از وليعهدى جانشينى باشد ، طبق مدارك قطعى ، جانشين امام سوم ، امام چهارم است نه خواهر گراميش حضرت زينب .\r\nبلى از روايات درمىآيد كه حضرت زينب در نهضت حسينى كه عليه سلطنت استبدادى يزيد و ستمگران بنىاميه بود ، طبق وصيت سيدالشهدا وظايف سنگينى به عهده داشت و در عمل به وظيفه ، لياقت علمى و عملى و شخصيت فوق‌العادهء دينى خود را به ثبوت رسانيد . اصولًا بايد دانست كه از نظر اسلام ، ارزش انسان در جامعه به علم و تقوا ( خدمات دينى فردى و اجتماعى ) است و ساير امور كه در اجتماعات ديگر وسيلهء امتياز و نفوذ مىباشند ، مانند ثروت و عظمت ، عشيره و اتباع و شرافت خانوادگى و تصدى مقامات حكومت و قضا و مقامات لشكرى هيچ‌گونه ارزش و امتيازى ندارند كه ملاك افتخارشان گرديده و آنان را ما فوق ديگران قرار دهد . در اسلام هيچ امتيازى را نبايد ملاك نفوذ اعمال قدرت قرار داد . بنابراين يك بانوى\r\n\r\n\r\n","description":"","footnote":"\r\n( 1 ) . روم ، آيه 30\r\n","page_name":" 297 ","page_number":297},
  {"content":"\r\n\r\nاسلامى مىتواند در امتيازات دينى پا به پاى مردان پيش رود و اگر عُرضه داشته باشد از همهء مردان جلو افتد ، چنان كه مىتواند به استثناى سه مسئلهء حكومت و قضا و جنگ ، در همهء مشاغل اجتماعى با مردان شركت نمايد . خداى متعال مىفرمايد :\r\n« گرامىترين شما پيش خدا با تقواترين شماست » « 1 » .\r\nو مىفرمايد :\r\n« هرگز كسانى كه مىدانند با كسانى كه نمىدانند برابر نمىشوند » . « 2 »\r\n11 . توضيح تفصيلى : نظر اسلام دربارهء ازدواج و تشكيل خانواده و كليات قوانين آن با ذكر مدارك آنها از عهدهء اين مقاله بيرون است . آنچه در اين‌جا به‌طور اجمال و اختصار مىتوان گفت اين است كه اسلام ازدواج و تشكيل خانواده را عامل اصلى پيدايش و بقاى جامعهء بشرى تشخيص مىدهد ؛ به اين معنا كه آفرينش براى اين‌كه در ميان افراد انسان ، اجتماع برقرار كند ، انسان را با دستگاه مردانه و زنانهء تناسل و سپس با ميل غريزى مجهّز نموده كه به هم نزديك شده ، بچه‌اى كه هر دو در مادهء پيدايش آن شريك هستند به وجود آورند و به واسطهء عواطف و احساساتى كه نسبت به پارهء تن خود دارند ، در حال باردارى و پس از زايش به نگهدارى و پرورش نوزاد خود پردازند و روز به روز بر اثر رنج آميخته به لذّت كه مىبرند ، عواطف و احساساتشان مضاعف و در نتيجهء فعاليت ، تربيتشان دو چندان شود تا نوزاد را به اوان رشد برسانند و در عكس‌العمل اين عواطفِ پدر و مادر ، نوزاد نيز با عواطفِ تر و تازهء خود به پدر و مادر بگرايد و بدين‌ترتيب اجتماع خانوادگى و پس از آن اجتماع خويشاوندى و سپس شهرى و كشورى پديد آيد و بديهى است كه در اين صورت براى بقاى جامعه و حفظ آن از انحلال بايد ميل غريزى محدود شود و مرد از زن رسمى خود و زن از\r\n\r\n\r\n","description":"","footnote":"\r\n( 1 ) . حجرات ، آيهء 13\r\n( 2 ) . زمر ، آيهء 6\r\n","page_name":" 298 ","page_number":298},
  {"content":"\r\n\r\nشوهر رسمى خود تعدّى نكنند و پدر نوزاد مشخص باشد ( چون زن ضامن طبيعى براى تشخيص مادرى خود دارد و آن وضع حمل است ) . و در غير اين صورت جوانان تا مىتوانند ميل غريزى خود را از راه غير رسمى اقناع كرده ، زير بار محنت و رنج تشكيل خانواده نخواهند رفت و پدران و فرزندان به ارتباط نسبى خود اطمينان و اعتماد نخواهند داشت و در نتيجه عواطف خانوادگى رو به ضعف خواهد رفت ، بالاخره بر اثر شيوع قهرى زنا ، گذشته از مفاسد بهداشتى و اجتماعى و اخلاقى و قطع نسل و خيانت‌هاى بىشمار كه زاييدهء اين فحشاست ، عاطفهء خانوادگى به كلى از بين خواهد رفت ، چنان كه مىبينيد در كشورهايى كه در موضوع ارتباط جنسى آزادى عمل موجود است ، روز به روز عواطف خانوادگى در تحليل است و پيشرفت اين وضع آيندهء بشريت را به‌طور قطع تهديد مىكند . چند سال پيش در جرايد و مجلات خواندند كه ساليانه در آمريكا بر اثر آميزش زن و مرد به‌طور توافق اتفاقى ، بىعشق‌بازى قبلى ، سيصد هزار نوزاد بىپدر متولد مىشوند و بدين ترتيب تكليف جامعهء بشرى در صد سال ديگر روشن است . از اين نظر اسلام آميزش جنسى زن و مرد را از غير راه ازدواج به كلى ممنوع كرده و هزينهء زندگى بچه را به عهدهء پدر گذاشته و او را مسئول زندگى فرزند شناخته است . در اسلام ازدواج ميان آنان كه در اجتماع خويشاوندى ، معاشرت طبيعى دارند ممنوع است : مادر ، عمّه ، خاله ، خواهر ، دختر برادر و خواهر بر مرد حرام است و هم‌چنين زن پسر و مادر زن و دختر زن به شرط آميزش با مادرش و خواهر زن با وجود داشتن خواهرش و هم‌چنين هر زن شوهردار و خويشاوندان شيرى نيز مانند خويشاوندان نسبى مىباشند . و براى زن نيز مردان به همان نسبت حرام‌اند . مدارك آنچه ذكر شد ، آياتى است كه در قرآن كريم در سورهء نساء است و هم‌چنين اخبارى است كه از پيغمبر اكرم و ائمه عليهم السلام منقول و در كتب مضبوط مىباشد .\r\n12 . طلاق يكى از مفاخر قانون گذارى اسلام است و خاتمه دهندهء بدبختى\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nجاويدى است كه از عدم سازش ميان زن و مرد پيش مىآيد و از متانت اين قانون است كه دولت‌هاى غيراسلامى نيز يكى پس از ديگرى تدريجاً آن را پذيرفته‌اند و اجمالى از آن در پاسخ بند 4 ، گذشته است .\r\nطلاق يكى از ضروريات اسلام است و نيازى به ذكر مدرك ندارد و تفصيل قوانين طلاق و ذكر مدارك آنها از عهدهء اين مختصر بيرون است .\r\n13 . زن در اسلام در انتخاب همسر آزاد است .\r\n14 . زن مطلقّه حق دارد كه بچهء خود را تا 7 سال نگه دارد و هزينهء زندگى بچه در اين مدت به عهدهء مرد است . در مدرك حكم بايد به فقه اسلامى مراجعه كرد .\r\n15 و 16 . حديثى است مرسل كه در كتاب نهج‌البلاغه به آن حضرت نسبت داده شده است و مراد از آن اين است كه تربيت اطفال را روى اساس آداب و رسوم روز نبايد استوار ساخت ، زيرا انجماد در آداب و رسوم روز انسان را از پيشرفت‌هاى زندگى باز مىدارد ، مانند كسى كه به مسافرت با اسب و الاغ يا پاى پياده عادت كرده و قناعت كند ، وى هرگز به فكر اختراع و استعمال ماشين و هموار كردن پست و بلندىهاى و اسفالت كردن جاده‌ها نخواهد افتاد .\r\nمراد اين نيست كه فرزندانتان را به قوانين شريعت ( كه به نصّ قابل تغيير نيستند ) پاىبند نسازيد و اگر راستى مراد اين بود ، ناگزير بوديم حديث را ردّ كنيم ، زيرا دستور صريح و قطعى از پيغمبر اكرم صلى الله عليه و آله و ساير ائمه عليهم السلام داريم كه هر حديثِ مخالف قرآن را رد كنيم و نپذيريم و از اين روى هر حديثى را اول بايد با قرآن سنجيد و پس از آن پذيرفت .\r\n17 . اولياى امور دينى كمترين اختيارى در تغيير قوانين خدايى ( شريعت ) ندارند و وظيفه‌شان منحصر است به استنباط مسائل دينى از مدارك اصلى كتاب و سنت ، مانند يك نفر حقوقدان كه تنها مىتواند مسائل حقوقى را از قانون كشورى استنباط كند نه اين‌كه يك مادهء قانونى را و خاص را از قانون اساسى تغيير دهد .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nدر مورد قوانين شريعت علماى دينى سهل است ، حتى پيغمبر اكرم صلى الله عليه و آله - كسى كه آورندهء شريعت است - و جانشينان وى كه امامان و نگاهداران و آموزگاران شريعت‌اند كمترين اختيارى از خودشان ندارند . اين‌گونه سؤالات و اعتراضات از يك طرز تفكر غربى كه جامعه شناسان غربى دارند سرچشمه مىگيرد و آن اين است كه پيامبران صاحب شريعت يك عده نوابغ و متفكرين اجتماعى بوده‌اند كه به نفع جامعهء خود قيام نموده ، مردم را به راه راست دعوت كرده‌اند و قوانينى به حسب اقتضاى وقت كه تراوش فكريشان بوده وضع كرده و مردم را ياد داده‌اند و خودشان را فرستادگان و افكار پاك خود را وحى آسمانى و سخن خدا و شريعت و دين خدا و سرچشمهء افكار بىآلايش خود را جبرئيل و ملك وحى ناميده‌اند .\r\nبديهى است طبق چنين نظرى قوانين اديان آسمانى و من جمله شريعت اسلام به محاذات مصلحت وقت بايد تنظيم شده باشد و اعتراضاتى كه از لابه‌لاى اين سؤالات چهل‌گانه نمودار است ، به جا خواهد بود .\r\nولى اين صاحب‌نظران در نظريهء خود راه خطا پيموده‌اند و بىاين‌كه به دعاوى پيامبران رسيدگى كنند ، از روى حدس بىاساس قضاوتى نموده‌اند . اگر چنانچه سند كتب آسمانى ديگر و تاريخ زندگانى پيامبران گذشته خالى از ابهام و تاريكى نباشد ، متن قرآن كريم كه كتاب آسمانى اسلام و تاريخ حيات پيغمبر اكرم صلى الله عليه و آله و بيانات قطعىالصدور آن حضرت و جانشينانش در دست است و اين نظر را تكذيب و تخطئه مىنمايد .\r\nما حالا نمىخواهيم از اسلام طرفدارى كنيم يا از حقانيت آن دفاع نماييم ، ولى كسى كه كمترين آشنايى با مدارك اين دين داشته باشد و مرورى به قرآن كريم و بيانات اولياى دين و خاصه پيغمبر آورندهء اين كتاب بنمايد ، خواهد ديد كه سرتاسر آنها اين نظريه را رد مىكند . قرآن كريم صريحاً مىگويد : « پيغمبر اكرم هيچ‌گونه اختيارات و آزادى عمل در دين خدا ندارد و تنها رسانندهء پيام خداست » صريحاً\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nمىگويد : « دين خدا تراوش فكر بشرى نيست ، بلكه احكام و قوانينى است كه خداى جهان به سوى بندگان خود توسط پيامبر نازل نموده است » . صريحاً در برابر كسانى كه مىگفتند قرآن ساختهء پيغمبر است و به خدا نسبت مىدهد ، مىگويد : « قرآن براستى كلام خداست و كلام بشر نيست و نه مضامين آن تراوش فكر و پرداخته مغز بشرى است » و صريحاً مىگويد : « وحى آسمانى و نبوت با پيغمبر اكرم خاتمه مىيابد و احكام قرآن تا روز قيامت معتبر و غيرقابل نسخ مىباشد » .\r\nبنابر آنچه گذشت ، كسى كه پاره‌اى از قوانين اسلام را به زندگى روز غيرقابل تطبيق تشخيص دهد بايد به اصل حقانيت اسلام كه آنها را احكام و قوانين جاودانى معرفى مىكنند خرده بگيرد ، در صدد چاره‌جويى براى تغيير آنها برآيد .\r\n18 . خوب بود به جاى اين دعوى خالى ، نمونهء چندى از قوانين عقب افتادهء اسلام ذكر مىگرديد تا بحث به‌طور مدلل تعقيب مىشد . اسلام قوانين عقب افتاده‌اى ندارد ولى مسلمانان عقب‌افتاده از قوانين چه بسيار !\r\nاديان آسمانى و به خصوص دين اسلام از يك حيات ابدى و سرمدى انسان و ارتباط جهان انسانى با ماوراى طبيعت بحث مىكند و اين طرز بحث چه ارتباط دارد به علم و صنعت امروز ؟ موضوع بحث علم امروزى ماده و خواص ماده مىباشد و صنعت امروزى نيز در اطراف ماده كار مىكند و از اين روى حق هيچ‌گونه اظهار نظر در ماورا از جهت رد يا قبول ندارد .\r\nگناه پشت كردن جوانان تحصيل كردهء مسلمان ما به گردن قوانين دينى نيست و گواه مطلب اين‌كه انسان نه تنها از دين روگردان است بلكه چنانچه مشهود است مقررات وجدانى و انسانيت را نيز زير پا مىگذارد ، دروغ و خيانت و چاپلوسى و بىعفتى و بىبند و بارى در ميان جوانان تحصيل كردهء ما داير است و اين خود گواه است كه آنان غالباً با هرگونه پاكى و راستى و درستى دشمن مىباشند نه تنها با دين . از طرف ديگر شمارهء زيادى از جوانان تحصيل‌كرده ( اگرچه نسبت به ديگران كم مىباشند )\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nداريم كه با اخلاق پسنديده آراسته و به معارف آشنا و به همان قوانين عقب‌افتاده ( ! ) مواظب و عامل مىباشند و هرگز اسلام با علم و صنعتشان منافات ندارد و هيچ‌گونه در زندگى احساس رنج و ناراحتى نمىكنند . پس در حقيقت گناه اعراض جوانان تحصيل‌كردهء مسلمان ما از دين به گردن طرز تعليم و تربيت فرهنگى و اولياى بىعنايت وظيفه‌نشناس فرهنگى ماست ، نه به گردن قوانين دينى و نه به گردن فضايل انسانى و مقررات اخلاقى .\r\n19 و 20 . از يك چنين دستورى در اسلام خبرى نيست .\r\n21 و 22 . هرگز چنين سفارشى از آن حضرت صادر نگرديده است ، بلكه تهمتى است كه مخالفين اسلام و به خصوص مسيحيان غرب به ايشان مىزنند و ازدواج آن حضرت با زن پسرخواندهء خود روى همين اصل بود كه اين رسم ناستوده را ابطال و بطلان آن را اعلام كند . چه در غالب كشورهاى آن روز سنت الحاق فرزند از يك خانواده به خانوادهء ديگر و معاملهء خويشاوندى حقيقى با وى داير بود و آيات چند در قرآن كريم در سورهء احزاب در اين باره داريم .\r\n23 . ازدواج زن جوان با مرد پير اگر عيبى داشته باشد همين خواهد بود كه آميزش با شوهر پير براى زنى جوان لذت‌بخش نمىباشد يا اين كه به واسطهء عدم تعادل و تقارب سن عادتاً شوهر پيش از سن پيرى زن مىميرد و زن در سن جوانى بيوه مىماند ولى روشن است كه مقاصد ازدواج به اين دو مقصد منحصر نيست و از اين روى هيچ دليلى بر ممنوع بودن اين رويه نداريم ، چه بسا مقاصد ديگرى بسيار مهم‌تر از مقاصد نامبردهء بالا مقارن ازدواج گردد و مرجح چنين ازدواجى شود .\r\nچند سال پيش كه آيزنهاور رئيس جمهور آمريكا بود ، در نشريه‌ها خوانديم كه از نشريه‌هاى كثيرالانتشار آمريكا اين سؤال را مطرح كرده و از دوشيزگان كشور پرسيده بود كه : « دوست داريد با كه ازدواج كنيد » ، اكثريت دوشيزگان آمريكا در پاسخ خود آيزنهاور را ذكر كرده بودند ، در حالى كه نه جوان بود و نه قيافهء زيبايى داشت . راجع به\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nازدواج پيغمبر اكرم صلى الله عليه و آله كسى كه از تاريخ زندگى آن حضرت كم و بيش اطلاع دارد مىداند كه وى مردى هوسران و خوش‌گذران نبود و كارهايش روى اساس تعقل بود نه احساس ، و چنين كارى از آن حضرت براى بيان جواز بوده و در پيشرفت دعوتش تأثير بسزا داشته است .\r\n24 و 25 . مشروعيت نكاح متعه در قرآن كريم ، سورهء نساء ، آيهء 24 تثبيت شده است و شيعه به مخالفت اهل تسنّن اعتنا نمىكند ، زيرا اين عمل در قرآن كريم ثابت و در طول زمان حيات پيغمبر اكرم صلى الله عليه و آله و دوران خلافت خليفهء اول و چندى از زمان خلافت خليفهء دوم معمول بوده است و پس از آن خليفهء ثانى منعش كرد و واضح است حكم قرآنى را تنها قرآن مىتواند نسخ كند و حكومت اسلامى حق ندارد در مورد قوانين شايسته ( شريعت ) اظهار نظر نمايد .\r\nمقصود از نكاح متعه ازدواج موقت است و مشروعيت آن از نظر اسلام چنان كه در بالا گفته شد بىترديد است . از نظر فلسفهء احكام مشروعيت طلاق نشان مىدهد كه ازدواج مىتواند موقت بشود . در صورتى كه ازدواج موقت از حيث آثار طورى تنظيم شود كه محذورات و مضارى به دنبال خود نداشته باشد ، دليلى ندارد كه ممنوع گردد و اين‌كه گفته شده : « اين عمل زن را به صورت چيزى درمىآورد كه به راحتى مرد مىافزايد » زورگويى است ، زيرا زن اين عمل را به اختيار مىپذيرد نه به اجبار و مقاصدى كه در اين عمل براى مرد مىتوان فرض كرد ، در جانب زن نيز مىتوان فرض كرد . اگر مصاحبت است و اگر لذت است و اگر تهيهء اولاد است و اگر ساير بهره‌بردارىهاى زندگى است ، در هر دو طرف وجود دارد ، بنابراين دليلى ندارد كه يكى از دو طرف را بازيچهء ديگرى بشماريد . گذشته از آن ، اگر به نظر عمومى و وسيعى به جهان انسانى نگاه كرده ، دقت نماييد ، عياناً مشاهده خواهيد كرد كه آميزش جنسى جامعهء بشرى را به نكاح و ازدواج دائمى نمىتوان محدود ساخت و هرگونه آميزش ديگرى را غيرقانونى شمرد و هرگز داير بودن ازدواج دائمى نمىتواند اين\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nغريزهء جنسى را ارضا نموده ، پاسخ كافى دهد .\r\nدولت‌هاى رسمى در هيچ يك از كشورهاى جهان متمدن و نيمه متمدن با هيچ وسيله‌اى نتوانسته‌اند از شيوع آميزش‌هاى موقتى جلوگيرى نمايند و در همهء شهرهاى بزرگ مراكزى آشكارا يا پنهانى براى اين عمل وجود دارد . در اين صورت مذهبى كه مىخواهد آميزش جنسى را محدود به ازدواج نمايد و مطلقاً از زنا جلوگيرى نمايد ، ناگزير است ازدواج موقتى را با شرايط خاصى كه مفاسد زنا را رفع مىكند در قانون خود بگنجاند تا پاسخ كافى به اقتضاى اين غريزهء عمومى بدهد .\r\nدر كلام حضرت اميرالمؤمنين است : « اگر خليفهء دوم ازدواج موقت اين نكاح متعه را ممنوع نمىكرد ، تنها كسانى زنا مىكردند كه از گمراهى مشرف به هلاكت بودند » و از اين‌جا روشن مىشود كه اين امر را خلاف قوانين انسانى شمردن چه اندازه از حقيقت دور است .\r\nالبته مراد از قوانين اسلامى قوانين باستانى پيش از اسلام مانند قوانين روم قديم و قانون حمورابى نيست ، زيرا در اين قانون با زن ، معاملهء حيوانى و يا معاملهء اسير مىشد ، بلكه مراد قوانين غربى است . ما جهان انسانى را همان جهان غرب و جامعهء بشرى را جامعهء غرب و انسان را همان غربىها مىدانيم و تحت تأثير هرگونه اوامرى بوده ( واقع‌بينى ، تلقين ، تقليد ، تبليغ و خطا ) فعلًا تنها اين فكر در مغز بىقيد و شرط حكومت مىكند ولى بايد ديد كه اين انسان‌هاى پرافتخار در بيرون محيط ازدواج ، در معاشرت‌هاى عمومى و مختلطشان به جاى اين امر خلاف قوانين انسانى ( ! ) چه گذاشته‌اند و در كشورهاى متمدن مخصوصاً آنها كه از همه متمدن‌ترند ، در ميان زنان و مردان و پسران و دوشيزگان و در ميان خود مردان و جوانان چه مىگذرد ؟ و كمبودى كه از راه ازدواج دائم لازم مىآيد از چه راه تأمين مىشود و آمار حيرت‌آورى كه دراين باره منتشر مىشود از چه حكايت مىكند ؟\r\n26 . در اين‌كه كشورهاى اسلامى جزو كشورهاى مترقّى و پيشرفته نيستند ترديد\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nنيست ولى بايد ديد كه در كدام يك از اين كشورهايى كه نام كشور اسلامى دارند قوانين اسلامى اجرا مىشود ؟ و بيشتر از اين كه اسم دين اسلام روى اينها گذاشته شده ، از مسماى اسلام چه بهره‌اى دارند ؟ و جز اين‌كه برخى از مردم اين كشورها پاره‌اى از عبادات اسلامى را مانند نماز و روزه و حج به صورت و از روى عادت ديرين به جا مىآورند ، از قوانين فردى و اجتماعى و جزائى و حقوقى اسلام كدام را زنده نگه‌داشته‌اند . در اين صورت آيا مسخره نيست كه انحطاط كشورهاى اسلامى را به گردن اسلام بگذاريم ؟\r\nممكن است گفته شود كه اگر اسلام دينى مترقى بود و قوانينش عرضه و لياقت اصلاح و ادارهء جامعه را داشت ، براى خود در جامعه جايى باز مىكرد و متروك نمىشد !\r\nولى اين پرسش پيش مىآيد كه اگر عدم پيشرفت در جامعه گواه انحطاط قوانين اسلام است ، چرا روش دموكراسى مترقّى غربى كه بيشتر از نيم‌قرن است در اين كشورها پذيرفته شده ، جايى براى خود باز نكرده و كمترين تأثيرى در پيشرفتشان ننموده و جز صورت‌سازى اثرى نداده است ؟ و چرا شرقىها مانند غربىها نمىتوانند از اين روش مترقّى بهره‌بردارى نمايند ؟ و چرا همين رژيم انسانى ( دموكراسى ) پس از آن‌كه ساليان دراز در مهد انسانيت ( غرب ) براى خود جا باز كرده بود و به جاى خون در شرائين جمعيت جريان داشت ، نتوانست زمزمهء كمونيستى را خاموش كند تا كار به جايى كشيد كه در كمتر از نيم قرن رژيم كمونيستى تقريباً نصف جمعيت كره را فراگرفت و حتى در قلب اروپا و آمريكا نفوذ كرد و هر روز سنگر تازه‌اى از دست همين انسان‌هاى مترقّى ( غربىها ) مىگيرد . آيا با همين دست‌آويز مىتوان نظر داد كه رژيم و قوانين كمونيست مترقى با رژيم و قوانين دموكراسى منحط و روش صحرانشينان مىباشد .\r\nگذشته از اين همه ، انحطاط و عقب‌افتادگى تنها نصيب كشورهاى اسلامى نيست\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nتا به گردن اسلام بسته شود ، بلكه ساير كشورهاى آسيايى و آفريقايى نيز كه در ميان آنها همهء مذاهب از برهمنى و بودايى گرفته تا مسيحيت و اسلام كه از آن ياد مىشود دچار اين سرنوشت شوم مىباشند و همانا گناه دو قارهء ثروت‌خيز آسيا و آفريقا اين است كه در برابر غرب و مطامع بيكران آن واقع‌اند . تا اين دو قارهء بىنياز مىتوانند انبار مواد اوليهء زيرزمينى و روى زمينى براى صنعت‌هاى غرب و بازار محصولات بىكران كارخانه‌هاى غرب و زادگاه بردگان بىچون و چراى غرب نيازمند باشند ، هرگز كشورهاى آنها جزو كشورهاى مترقّى ( يعنى غربى ) قرار نخواهند گرفت و هرگز اهالى آنها اعم از مسلمان و غيرمسلمان به آقايان خود ملحق نخواهند شد و چنان كه تاكنون ديده‌ايم روزى به نام استعمار و روزى به نام استملاك و روزى به نام اشتراك منافع و روزى به نام كمك‌هاى اقتصادى سوار ما خواهند بود و آنچه در ذيل سؤال گفته شده كه « آيا اسلام را مىتوان طورى تغيير داد يا توجيه كرد كه قابل قبول براى افراد تحصيل كرده باشد و با علم وفق دهد » چنان كه گفته شد ، معارف اسلامى كه كتاب و سنّت متضمن آن است به تصريح همين كتاب و سنّت قابل تغيير نبوده و تأويل‌بردار نيست و چنانچه اسلام دين حق است ، نيازى به قبول طبقهء تحصيل‌كرده ندارد بلكه طبقهء نامبرده به حق و واقع‌بينى نيازمند مىباشد . خداى تعالى مىفرمايد :\r\n« در دين اجبارى نيست و راه راست روشن است » ( بقره ، آيهء 256 ) و باز بايد گفت كه بهتر بود براى اثبات مخالفت اسلام با علم نمونهء چندى ذكر مىشد تا مستدل شود و به دعوى خالى « اسلام با علم مخالف است » قناعت نمىشد .\r\n27 و 28 . از نظر اسلام همه در برابر قانون و عدالت برابرند و از اين جهت فرقى ميان شاه و گدا و غنى و فقير و قوى و ضعيف و زن و مرد و سياه و سفيد ، حتى ميان پيغمبر و امام كه معصوم‌اند و ساير مردم نيست و با استثنا و هيچ امتيازى نمىتوان عليه كسى اعمال نفوذ كرد و آزادى قانونى را از وى سلب نمود . ريشهء اصلى احترام سادات آيه‌اى است در قرآن كريم كه به موجب آن خداى تعالى به پيغمبر خود امر\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nمىكند كه از مردم بخواهد با خويشاوندان وى معاملهء دوستى و مودت نمايند ( قرآن كريم ، سورهء شورى ، آيهء 23 ) و سرّ اين درخواست پس از رحلت پيغمبر اكرم روشن شد و مردم با اولاد آن حضرت معامله‌اى كردند كه در تاريخ با نسل هيچ رهبر و پيشوايى نشده است . پس از رحلت قرن‌ها سلسلهء سادات هيچ‌گونه تأمينى نداشتند ، كشته مىشدند ، سرهاى بريدهء ايشان را به عنوان ارمغان از شهرى به شهرى مىبردند ، آنان را زنده زنده در زمين دفن مىكردند ، دسته دسته در پس ساختمان‌ها و در لاى ديوارها مىگذاشتند ، سال‌ها در قعر زندان‌هاى تاريك شكنجه مىدادند و مسموم مىكردند . پس از قرن‌ها كه از هجرت گذشت و شيعه كم و بيش استقلال و آزادى مذهب پيدا كرد ، در برابر مظالمى كه از اهل سنّت به اولاد رسول و دوستدارانشان گذشته بود عكس‌العمل نشان داده ، در احترام سادات مىكوشند .\r\n29 . گوشت خوك تنها در اسلام حرام نيست ، بلكه چنانچه از انجيل درمىآيد و هم‌چنين از تورات پيداست ، در اديان آسمانى پيش از اسلام نيز حرام بوده است .\r\nحكمتى كه براى حرمت گوشت آن ذكر شده ، مضرات بهداشتى و نجاست‌خوارى است .\r\n30 . اسلام اساس تعليم و تربيت خود را روى تعقل گذاشته كه تنها مايهء امتياز انسان است بر ساير حيوانات و روشن است كه مشروبات الكلى و هر مسكر ديگر اين امتياز را كه پايه و اساس زندگى انسان است ضايع مىكند و بدون استثنا مقاصد تعليم و تربيت دينى را نقش بر آب مىنمايد .\r\nجنايت‌هاى گوناگون و تصديات و تخلّفات غيرقانونى و بىبند و بارىهايى كه مشروبات الكلى تنها عامل يا سهيم در آنهاست و هم‌چنين تلفات و مضار بهداشتى روحى و جسمى و آثار سوء وراثتى كه روزانه در عالم بشريت زاييدهء مشروبات الكلى مىباشد ، قابل اغماض نيست ( سورهء مائده ، آيهء 91 ) .\r\n31 . روابط عاشقانه اعم از آميزش يا مقدمات آن در غير محيط ازدواج ( چنانچه\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nگذشت ) در اسلام ممنوع و حرام است و اصولًا بايد دانست كه حكمت تحريم در اسلام ، مسئلهء سلب آزادى طبقات يا مزاحمت و تعدى به حقوق ديگران نيست تا طرفين با رغبت خود و بدون مزاحمت و تعدى به حقوق ديگران بتوانند آزادانه به عمل اقدام كنند بلكه محاسبه‌اى است كه سابقاً در بحث مربوط به انعقاد اجتماع و شناسايى پدر و مواريث گذشت و از اين نظر اقسام زنا فرقى ندارد و بايد همه ممنوع شوند و در اين محاسبه لواط نيز مانند زناست .\r\n32 و 33 . چنان كه در گذشته بيان كرديم ، قوانين شريعت ( احكام ثابتهء خدا ) به هيچ‌وجه قابل تغيير نيست و هيچ‌گونه اختيارى به سران دينى داده نشده است تا پيش‌قدم باشند يا پس‌قدم يا در موردى به‌طور موقت يا غير موقت سازش كنند .\r\nخداى متعال به پيغمبر اكرم مىفرمايد : « اگر نبود اين كه ما از تو نگهدارى كرديم ، مايل مىشدى كه به نفع اسلام در مواردى با كفار سازش كنى و در اين صورت دو برابر بدبختى دنيا و آخرت را به تو مىچشانيديم » ( اسراء ، آيه 75 ) .\r\n34 . عادات و آداب و رسومى كه در ميان مسلمانان پيدا شده ، اگر از كتب و سنت مدركى نداشته باشد ارزشى ندارد ، ولى قوانين شريعت كه در كتاب و سنت مدرك قطعى دارند ، واجب القبول مىباشند و تخلف از آنها جايز نيست .\r\n35 . كلام آن حضرت ناظر به معارف اعتقادى اسلام است كه از راه عقل بايد به آنها ايمان آورد نه قوانين علمى كه بايد به آنها عمل كرد و تبعيض در عمل به قوانين معنا ندارد .\r\nنه تنها در قوانين اسلام تبعيض جايز نيست ، بلكه قوانين اجتماعى ديگر نيز همين حال را دارند و تبعيض در مورد آنها جز منهدم ساختن و متلاشى كردن اجتماع متشكل نتيجه‌اى ندارد ؛ مثلًا در كشورى كه رژيم دموكراسى حكومت مىكند نمىتوان اجازه داد كه اشراف آزادى داشته باشند كه موادى كه با عقلشان سازگار نيست نپذيرند و در نتيجه گروهى از مردم مواد قانونى مربوط به ماليات را كنار\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nبگذارند و دسته‌اى قوانين تجارت را و طايفه‌اى قوانين جزائى را و برخى احكام انتظامات را ، بديهى است چنين وضعى جز هرج و مرج و انحلال جامعه اثرى در بر نخواهد داشت ، بلكه هر فردى با پذيرفتن رژيم دموكراسى و انتخاب وكيل قانون‌گذارى همهء مواد قانون را پذيرفته و هر يك از مواد قانون را غيرقابل رشد شمرده است .\r\nهم‌چنين در اسلام كسى كه از راه عقل معارف اعتقادى اسلام را پذيرفته است ، در ضمن تصديق به صحّت نبوت كرده و ايمان آورده است كه قوانينى كه پيغمبر اكرم صلى الله عليه و آله آورده و به خدا نسبت داده ، قوانينى است كه به راستى واضع آنها خداست و هرگز خدا در احكام و فرامين خود خبط و خطا نمىكند و جز حفظ منافع و رعايت مصلحت بندگان خود غرضى ندارد و البته كسى كه چنين ايمان اجمالى پيدا كند صحت و اعتبار هر يك از قوانين اسلام را اجمالًا تصديق نموده و آنها را غيرقابل رد شمرده است ، اگرچه به هر يك از آنها و مصالح آنها علم تفصيلى پيدا نكند . بنابراين پذيرفتن برخى و كنار گذاشتن برخى ديگر معنا ندارد .\r\n36 . حقيقت دين عبارت است از يك رشته اعتقادات راجع به آفرينش جهان و انسان و يك سلسله وظايف عملى كه زندگى انسان را به آن اعتقادات تطبيق دهد .\r\nبنابراين يك امر تشريفاتى نيست كه در اختيار انسان باشد و انسان هر دينى را دلش خواست بپذيرد ، بلكه واقعيتى است كه انسان و اختيار انسان تابع اوست و بايد پيرو آن قرارگيرد ، چنان كه مثلًا اين مسئله كه « ما از نور خورشيد استفاده مىكنيم » حقيقت و واقعيتى است كه هرگز انسان آزاد در برابر آن مختار نيست هر روز يك نظر بدهد ، بلكه ناگزير است كه ثبوت آن را پذيرفته و مسائل زندگى را روى آن استوار سازد و راستى اگر دينى اين نظر را بدهد كه : « هر بشرى آزاد است كه هر يك از اديان مختلف را كه خواست بپذيرد » با اين نظر ، به تشريفاتى و غيرواقعى بودن خود اعتراف كرده و خط بطلان به گرداگرد خود كشيده است .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nخداى متعال مىفرمايد : « دين پيش خود اسلام است » ( آل عمران ، آيهء 19 ) و مىفرمايد : « هر كس كه غير از اسلام دينى را اتخاذ كند از وى پذيرفته نخواهد شد » ( آل عمران ، آيهء 85 ) .\r\nاسلام در ميان اديان سه دين را محترم شمرده است : نصرانيت ، يهوديت و مجوسيت و معناى اين احترام ( چنان كه از آيات قرآن كريم روشن است ) اين است كه اهل اين اديان سه‌گانه مىتوانند در دين خود باقى بمانند ، نه اين‌كه حق مىباشند .\r\n37 . اسلام نشانه‌اى به نام « هلال » ندارد ، ولى « هلال و ستاره » در مقابل صليب مسيحيان ، پس از جنگ‌هاى صليبى ، به عنوان علامت مشخصهء مسلمانان در بلاد اسلامى مرسوم شد و هم اكنون نيز پرچم اغلب كشورهاى اسلامى آن را دارند .\r\n38 . از نظر اسلام مربوط به سفر ماه يا غير آن نظرى نداريم ، فقط قرآن كريم از اين كرات آسمانى به عنوان اين‌كه آيات الهى هستند و با نظم شگفت‌انگيز خود شواهد و دلايل توحيد مىباشند و براى انسان مسخر شده‌اند ، سخن مىگويد .\r\n39 . نظر به اين‌كه قرآن كريم از جهت لفظ معجز است ( چنان كه از نظر معنا معجز است ) بايد لفظ عربى آن حفظ شود و حفظ عربيّت نماز از جهت اين است كه در آن مقدارى از قرآن ( سورهء حمد با يك سورهء ديگر ) در هر ركعت بايد قرائت گردد و از طرف ديگر آيات و اخبار كه مدارك اصلى دين هستند ، به لغت عربى است . وجه عنايت مسلمين به زبان عربى همين است .\r\n40 . آرى ، بخش كوچكى از فلسطين يك بندر دريايى و پايگاه نظامى براى دول معظمهء انگليس و فرانسه و آمريكا مىباشد و دولت پوشالى و دست نشانده‌اى به نام دولت اسرائيل در آن‌جا حكومت مىكند و در اين مدت كوتاه هرچه توانسته‌اند به تقويت و تجهيزش پرداخته‌اند و با تمام نيرو نگذاشته‌اند كه دول اسلامى عليه ايشان متحد شوند . ( چنان كه همهء اين حقايق را جريان‌هاى چند سال اخير آفتابى ساخت ) .\r\nاين فكر غلط ( كه دولت يهود دولتى است مستقل و مترقّى و علىرغم احاديثى كه\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nدر اسلام وارد شده و وعده داده كه يهود هيچ‌گاه كشور مستقلى نخواهد داشت رشد كرده است ) اثر نفوذ سياست‌هايى است كه در گذشته و هم‌اكنون مىخواهد مردم اين قسمت از جهان را در جهل و نفاق و دشمنى و بدبينى به آيين مقدس اسلام نگهدارند ، زيرا اين فكر مربوط به روايت نيست تا بگوييم مجهول است ، بلكه مربوط به قرآن كريم و آنچه در قرآن كريم است نه به اين نحو است كه ذكر شده ، بلكه به نحوى است كه بايد يكى از پيش‌گويىهاى قرآن شمرده شود ؟\r\nخداى متعال پس از شمردن مظالم و جنايت‌هاى يهود و خيانت‌ها و ماجراجويىها و پيمان‌شكنىهايى كه با اسلام و مسلمين كرده‌اند و پس از آن‌كه مسلمانان را پند مىدهد كه اتفاق كلمه داشته باشند و قوانين دينى را حفظ كنند و با بيگانگان طرح دوستى نريزند و از ايشان اطاعت نكنند ، مىفرمايد : « يهود دچار غضب پروردگار شده‌اند و براى هميشه در حقشان خوارى و پستى نوشته شد و نخواهند توانست كار قابل توجهى عليه مسلمانان انجام دهند ، مگر به واسطهء سببى كه به مردم و سببى كه به خدا پيوند داشته باشند . »\r\n( خلاصهء آيهء 112 آل عمران و قبل از آن ) و در آيهء ديگر اين سبب مربوط به مردم و مربوط به خدا بيان شده است . مىفرمايد : « با يهود و نصارى طرح دوستى مريزيد و سرسپرده مشويد و كسانى كه از شما سرسپردهء ايشان شوند از سرسپردگى خدا و جانبدارى وى بركنارند و خداوند شما را از خشم خود در صورت تخلف از اين امر برحذر مىدارد » ( آل عمران ، آيهء 12 ) و نيز مىفرمايد : « امروز كفار از اين كه استقلال دينى شما را از بين برند مأيوس شدند ، از اين پس ديگر از ايشان مترسيد و تنها از من بترسيد . » ( مائده ، آيهء 3 )\r\nچنان كه ملاحظه مىكنيد ، خداى متعال پيشرفت اسلام و سركوبى يهود را به مسلمانانى وعده مىدهد كه قوانين اسلام و اتفاق كلمه را حفظ كنند ، نه كشورهايى كه جز اسم اسلام چيزى در دست ندارند و هم‌چنين آيات دلالت دارند بر اين‌كه اسلام\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nدر معرض اين قرارداد كه روزى با اجانب طرح دوستى بريزند و سرسپردهء ايشان شوند و در اين صورت معاملهء خدايى با ايشان معكوس خواهد شد و سلطه و غلبه را از دست خواهند داد و عزّت و سيادتشان نصيب ديگران خواهد گرديد .\r\nو اما اين‌كه احاديث و اخبار ممكن است در ميانشان مجعول و ساخته وجود داشته باشد اين مسئله را علماى اسلام به خوبى مىدانند و در ثبوت آن نيازى به اين گونه مدرك‌هاى بىاساس نيست ، بلكه مسلّم است در صدر اسلام عده‌اى از منافقين و يهود در كسوت مسلمين درآمده و اخبار دروغى جعل و روايت مىكرده‌اند . و از اين روى علماى اسلام هر خبرى را هرطور باشد اخذ نمىكنند ، بلكه با به كار انداختن مميزات فنّى خبر قابل وثوق را تشخيص داده ، مىپذيرند . در پيش‌بينى وضع ( چنان‌كه در روايات زياد است ) رسول اكرم صلى الله عليه و آله مىفرمايد : « پس از من چيزهايى بسيار از من نقل خواهند كرد ، از آنها آنچه با قرآن مطابق است بپذيريد و آنچه مخالف است رد كنيد » .\r\n\r\n","description":"","footnote":"","page_name":" 313 ","page_number":313},
  {"content":"\r\n\r\n\r\nمعناى اسلام\r\nالسلام عليكم و رحمةالله و بركاته\r\nنامه گرامى زيارت شد و اشكالاتى كه نسبت به عبارات و مطالب كتاب شيعه در اسلام و تفسير الميزان مرقوم فرموده بوديد مطالعه شد . از بذل توجه و تعمقى كه در مطالب اين كتاب‌ها فرموده‌ايد ، كمال تشكر را دارم . جزاكم الله تعالى عن الحق و الحقيقه خيرالجزاء .\r\nاينك خلاصه اشكالات و آنچه كه در اطراف آنها به نظر مىرسد :\r\n\r\nمعناى اسلام\r\n\r\nاشكال اول\r\nدر صفحه چهارم كتاب شيعه در اسلام گفته شده : « اسلام به معناى تسليم است » اين معنا نظر به معناى لغوى درست است ، لكن اين كلمه به حسب مصطلح اسلامى اسم دينى است كه رسول اكرم صلى الله عليه و آله آورده ( ماجاء به محمد صلى الله عليه و آله ) ولى بنا به تفسير شما :\r\nاولًا : ديگر ما نمىتوانيم با آيه كريمه  « وَ مَنْ يَبْتَغِ غَيْرَ الْإِسْلامِ دِيناً فَلَنْ يُقْبَلَ مِنْهُ »  « 1 »\r\n\r\n\r\n","description":"","footnote":"\r\n( 1 ) . آل‌عمران ، آيهء 85\r\n","page_name":" 314 ","page_number":314},
  {"content":"\r\n\r\nاثبات خاتميت نبوت رسول اكرم صلى الله عليه و آله را بكنيم .\r\nثانياً : تفسير شما منافى روايات زيادى است كه در تفسير معناى اسلام آمده و تأييد معناى اصطلاحى را مىكند ، چنان كه در اصول كافى جلد 2 هست .\r\nثالثاً : لفظ « اسلام » به اجماع امم مختلفه دنيا اسم دينى است كه حضرت محمد صلى الله عليه و آله آن را از جانب حق آورده است .\r\nجواب : عبارت كتاب شيعه در اسلام چنين است : « اسلام در لغت به معناى تسليم و گردن گذارى است و قرآن كريم دينى را كه به سوى آن دعوت مىكند از اين روى اسلام ناميده كه برنامه كلى آن تسليم شدن انسان است به خداى جهان و جهانيان ، كه در اثر اين تسليم پرستش نكند جز خداى يگانه را و اطاعت نكند جز فرمان او را » .\r\nدر تعجبم كه از كجاى اين عبارت درمىآيد كه اسلام يك معنا بيش ندارد و آن معناى لغوى است ؟ و در هر جا از قرآن و حديث ، كلمه اسلام واقع است بايد به معنى لغوى حمل شود ؟ و آيا اين عبارت جز وجه تسميه ، چيزى را متضمن مىباشد ؟ و خود جناب‌عالى نيز در ذيل عبارت اعتراف نموده‌اند :\r\n« اسلام تسليم محض است به خداى تعالى ، ولى محقق و ظاهر نمىشود مگر با اظهار شهادتين و التزام به اعمال معينه » يعنى اين دين مصداق تسليم به معناى اسم مصدرى است .\r\nبه هر حال لفظ اسلام نام اين دين مقدس است و به حسب لغت به معناى تسليم و انقياد مىباشد و در موارد زيادى از كتاب و سنت ، به هر يك از دو معنا آمده است .\r\nمانند آيه كريمه  « وَ مَنْ أَحْسَنُ دِيناً مِمَّنْ أَسْلَمَ وَجْهَهُ لِلَّهِ وَ هُوَ مُحْسِنٌ وَ اتَّبَعَ مِلَّةَ إِبْراهِيمَ حَنِيفاً »  « 1 » كه دلالت دارد بر اين‌كه ملت ابراهيم عليه السلام و هم‌چنين از مومنين اين امت نقل\r\n\r\n\r\n","description":"","footnote":"\r\n( 1 ) . نساء ، آيهء 125\r\n","page_name":" 315 ","page_number":315},
  {"content":"\r\n\r\nمىكند  « وَ نَحْنُ لَهُ مُسْلِمُونَ »  « 1 » به دليل تعبير به « مسلمون » مراد معناى لغوى است .\r\nو اما اين‌كه مرقوم اگر اسلام به معنى مصطلح نباشد نخواهيم توانست خاتميت را با آيه  « وَ مَنْ يَبْتَغِ غَيْرَ الْإِسْلامِ دِيناً فَلَنْ يُقْبَلَ مِنْهُ »  اثبات كنيم . مبنى بر اين است كه خاتميت دليلى جز اين آيه نداشته باشد و پيش خصم هم مسلم باشد كه اسلام در آيه به معناى مصطلح است و هر دو مطلب ممنوع است .\r\nو اما اين كه فرموديد : روايات تأييد معناى اصطلاحى را رد مىكند ، كسى وجود معناى اصطلاحى را انكار نمىكند ، ولى وجود معناى اصطلاحى معنى لغوى و منظور بودن آن را نفى نمىكند و روايات كه گاهى به معناى اصطلاحى و وصف آن مىپردازد گاهى هم به بيان درجات و مراتب اسلام به معناى تسليم مىپردازد .\r\nو اما اين كه فرموديد : « اسلام به اجماع همهء امت‌هاى مختلف جهان اسم دينى است كه حضرت محمد صلى الله عليه و آله آورده است » در اين‌كه لفظ اسلام فعلًا اسم اين دين مقدس مىباشد ترديدى نيست و اين نام گذارى به حسب نقل قرآن كريم اول از ابراهيم عليه السلام بوده  « إِذْ قالَ لَهُ رَبُّهُ أَسْلِمْ قالَ أَسْلَمْتُ لِرَبِّ الْعالَمِينَ »  « 2 »  « هُوَ سَمَّاكُمُ الْمُسْلِمِينَ مِنْ قَبْلُ »  « 3 » و قرآن كريم تلبس به اسلام را از انبيا بعد از ابراهيم عليه السلام و امت‌هايشان نقل مىفرمايد . مانند اسماعيل و اسحاق و يعقوب و سليمان و يوسف عليهم السلام و فرزندان يعقوب و سحرهء فرعون و ملكهء حواريين عيسى عليه السلام و تسميهء دين خدا به اسلام نظر به اين كه مصداق تسليم بوده ، اول به عنوان توصيف بوده نه علم به اصطلاح علم نحو ، چنان‌كه اسماء حسنى كه همه‌شان صفت هستند ، « اسماء\r\n\r\n\r\n","description":"","footnote":"\r\n( 1 ) . بقره ، آيات 133 و 136\r\n( 2 ) . بقره ، آيهء 131\r\n( 3 ) . حج ، آيه 78\r\n","page_name":" 316 ","page_number":316},
  {"content":"\r\n\r\nاللّه » ناميده مىشوند و بعد به واسطه كثرت استعمال ، علم بالغلبه شده است و در عين حال تلميح به معناى لغوى به واسطه الف و لامى كه در « الاسلام » است ، از اين‌جا نرفته است .\r\n\r\nشيخيه و كريمخانيه\r\n\r\nاشكال دوم :\r\n« دو طايفه شيخيه و كريمخانيه با وجوه اختلافى كه با بقيه شيعه دارند ، به عنوان اين‌كه اختلافاتشان در توجيه بعضى از مسائل نظريه است نه در اثبات و نفى اصل مسائل ، افتراقشان را انشعاب نگرفتيد ، با اين‌كه آنان منكر معاد جسمانى و معراج جسمانى مىباشند و سخنانى در خصوص حضرت حجت عجل‌اللّه تعالى فرجه دارند . . . » .\r\nجواب : ملاك خروج از يك دين يا مذهب انكار بعضى از ضروريات آن دين يا مذهب مىباشد ؛ به اين معنا كه كسى يكى از مسائلى را كه ثبوت آن در آن دين يا مذهب پيشش ضرورى و بديهى مىباشد ، انكار نمايد و در اين مسائل اصل مسئله ضرورى و خصوصيات آن نظرى است . كسى كه از ظواهر كتاب و سنت وجود معادى را غير جسمانى فهميد ، با اين كه به حسب افهام عادى ظواهر نامبرده به جسمانيت آن دلالت دارند . جسمانيت وجود معادى پيش اين شخص ضرورى نيست .\r\nتا انكار آن ، انكار ضرورى باشد و ضرورى بودن آن پيش ديگران ، ربطى به عالم او ندارد و اگر اجماعى هم فرض شود ، چون اجماعى است در غير احكام فرعيه ، حجيت براى او ندارد .\r\n\r\nعرفان و تصوف\r\n\r\nاشكال سوم :\r\nاز سخنانتان كه در كتاب شيعه در اسلام در خصوص عرفان و تصوف داريد در مىآيد كه عرفان و تصوف را تصحيح مىفرماييد آن‌جا كه تاريخچه پيدايش و نشو و نماى اين طائفه و مجاهده شان را در حفظ روش خودشان ذكر مىكنيد در حالى كه ائمه عليهم السلام و فقها تكفيرشان كرده‌اند و احتمال كمترين صحت و اعتبار در اقوال‌شان نيست .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nعلاوه در طى كلام مىفرماييد : عارف كسى است كه خدا را از راه محبت بپرستد نه از راه اميد ثواب يا ترس از عقاب ! بعد مىگوييد : در هر يك از اديان كه خدا پرستش مىشود كسانى هستند كه مسلك عرفان را دارند حتى و ثنيت ، در وثنيت و كليميت و مسيحيت و مجوسيت و اسلام عارف و غير عارف هست ، آيا لازمه اين سخن اين نيست كه در وثنيت كسانى هستند كه خدا را از راه حب مىپرستند ؟\r\nآيا اين سخن صحيح است ؟\r\nجواب : ما در اول كتاب شيعه در اسلام تعهد كرديم كه مذهب تشيع را معرفى كرده تاريخچه پيدايش و نشو و نما و انشعابات و افكارشان را نشان دهيم . در اين‌جا ( درك عرفانى ) بر طبق تعهدى كه داشتيم تاريخچه حدوث و بقاى عرفان را بدون جانبدارى ، اجمالًا بيان كرديم و كرامتى هم براى آنان اثبات نكرديم و اجمالًا به دليل عقلى و نقلىشان ( بر خلاف آنچه فرموده‌ايد دليلى معقول و منقولى ذكر نشده ) اشاره كرديم .\r\nالبته كتاب ، كتاب معرفى بود نه كتاب قضاوت و تشخيص حق و باطل مذاهب و از اين روى به نظرهاى مخالف نپرداخته « تفكر فقها را » نقل نكرديم ( مگر به عنوان اشاره در تاريخچه پيدايش ) . و اما آنچه اشاره شد كه در وثنيت جمعى خدا را از راه محبت پرستش مىكنند اينان برهمن‌ها و ارباب رياضت هستند كه خدايان را عبادت مىكنند نه خداى واحد را و به عقيده خودشان در اثر رياضت‌هاى منفى خودشان را اول در « خدايان » و بعد در خداىتعاى فانى مىكنند و نظر به اين‌كه توضيح اين مسئله بسيار مفصل بوده و در يك نامه دو نامه نمىگنجد ، خوب است به كتاب سر اكبر كه ترجمه قسمتى از « ويدا » است و خاصه به اوپانيشاد - شت استر - و كتاب فروغ خاور و كتاب تحقيق ماللهند و كتاب آثار الباقيه ابوريحان مراجعه شود تا معلوم گردد كه وثنيت هندى و بودائى وصائبى ، چگونه عرفان داشته‌اند و دارند .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nو اما اين‌كه فرموده‌ايد : كلام شما به تصحيح و تصويب عرفان و تصوف اشاره مىكند ، البته اين‌جانب عرفان را تصحيح مىكنم ، ولى نه عرفانى را كه در ميان سلسله‌هاى دراويش بعضى از اهل سنت دائر و معمول است و طريقتى در مقابل شريعت دارد كه بساز و نواز و غنا و رقص و وجد امر مىكند و نداى \" سقوط تكليف \" مىزند و چنان كه در ذيل كلام گفتيم ، همين روش‌ها به شيعه هم سرايت كرده است .\r\nعرفانى كه از كتاب و سنت استفاده مىشود ، روشى است كه بر اساس اخلاص عبوديت قرار گيرد و سرمويى از مقررات شرع مقدس اسلام جدا نشود ، چنان كه در تفسير الميزان نيز بيان كرديم .\r\n\r\nاشكالاتى در تفسير الميزان\r\n\r\nاشكال چهارم : در صفحه 9 از جلد 17 تفسير\r\n« الميزان » گفته‌ايد :\r\n« و ثانياً آنان ( يعنى ملائكه ) خداىتعالى را در آنچه امر مىفرمايد معصيت نمىكنند پس نفسيه مستقله‌اى كه داراى ارادهء مستقله باشد ندارد » .\r\nميان عدم معصيت و عدم نفس مستقل رابطه‌اى نيست ، چنان كه انبيا و ائمه عليهم السلام معصومند و نفس مستقل وارده مستقل نيز دارند . و اگر مراد از نداشتن اراده مستقل اين است كه آنان اراده نمىكنند مگر آنچه را كه خدا اراده مىفرمايد  « وَ ما تَشاؤُنَ إِلَّا أَنْ يَشاءَ اللَّهُ » *  اين معنا اختصاص به ملائكه ندارد و همه مردم بلكه ماسوى الله همين حال را دارند .\r\nسپس در صفحه بعد گفته‌ايد : « ملائكه استكمال تدريجى دارند و با اين وسيله به سوى عنايات وجودى خود متوجه مىشوند » اينان وقتى كه نفوس ندارند ، در چه چيز استكمال پيدا مىكنند ؟\r\nجواب : ذيل كلام توضيح نفس مستقله است و مراد استقلال وهمى است كه\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nشخص در خود مشاهده كند و با انتفا اين استقلال اتباع هوا به كلى منتفى مىشود  « لا يَسْبِقُونَهُ بِالْقَوْلِ وَ هُمْ بِأَمْرِهِ يَعْمَلُونَ »  و مرجع آن به نفس اماره است و بر خلاف آنچه كه در اشكال گفته شده ، انبيا و ائمه هم مانند ملائكه اين نفس را ندارند . و آنچه در ذيل اشكال شده كه « وقتى كه ملائكه نفس ندارند استكمال تدريجىشان معنا ندارد » اشتباه است و مراد از اين جمله نفى استكمال است نه اثبات استكمال و جمله « من شأنها » عطف است به جمله « هى فى معرض . . . الخ » و ضمير « من شأنها » راجع به ماده جسمانيه است ، نه بر نفوس .\r\n\r\nاشكال پنجم : در صفحه 167 جلد 17 الميزان\r\nاخبارى را كه در قضيه الياس عليه السلام وارد است تضعيف نموديد و روايت كافى را كه مرحوم مجلسى نيز در حيات القلوب نقل فرموده و مضمونش مصاحبه‌اى است كه الياس عليه السلام با امام باقر و امام صادق عليهم السلام نموده است ، نقل نكرده و روايت نامبرده ممكن است صحيح اعلائى نباشد ، ولى روايت متينى است كه با ظاهر قرآن تضاد ندارد و با حقايق ضرورى تصادم ندارد و مانند ساير رواياتى است كه در تفسير نقل نموده‌ايد و حيات الياس عليه السلام را اثبات مىكند .\r\nجواب : فعلًا در نظرم نيست كه چرا روايت نامبرده را نقل نكرده‌ايم ، شايد به جهت طول روايت بوده يا مغفول عنه شده و اگر نقل هم كرده بوديم نتيجه‌اى نداشت ، چنان كه در جواب اشكال بعدى خواهد آمد ، علاوه بر اين‌كه احتمال تمثل هم هست .\r\n\r\nاشكال ششم : باز در صفحه 194 جلد 17 الميزان\r\nگفته‌ايد : « بعضى گفته‌اند به فرعون ، ذوالاوتاد مىگفتند براى اين كه بزه كاران را با ميخ‌ها به زمين كوبيده عذاب مىكرد » الخ . . . بعد گفته‌اند اين سخنان دليل قابل اعتمادى ندارد در حالى كه مرحوم فيض در تفسير صافى ، از كتاب علل‌الشرايع حديثى در تفسير اوتاد نقل نموده است .\r\nجواب : روايت نامبرده از مستدركات است و به نحوى بايد ضميمهء تفسير شود ، ولى نكته قابل توجه اين است كه در اصول به ثبوت رسيده كه روايات آحاد اگر چه\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nصحيح اعلائى هم باشند در غير احكام - در موضوعات - حجيت ندارند ، مگر محفوف به قرينهء قطعيه باشند ، مانند حديثى كه بلاواسطه از خود امام عليه السلام شنيده شود ، از اين روى با اين گونه روايات نمىشود قرآن را تفسير كرد . علاوه بر اين‌كه نظر به روايات انبوهى كه در وجوهات عرض اخبار به كتاب وارد است ، تفسير قرآن با اين‌گونه روايات ، دورى است .\r\nبنابراين ، نقل روايات آحاد غير منطقى الصدور در تفسير ، به منظور عرض اخبار است به كتاب ، نه به منظور تفسير كتاب و تحصيل معناى آيه .\r\n\r\nاشكال هفتم :\r\nمحصل اشكال اين كه جمله شريفهء  « لِلَّذِينَ أَحْسَنُوا فِي هذِهِ الدُّنْيا حَسَنَةٌ » *  با يك تعبير در سوره نحل و در سورهء زمر واقع است ، در حالى كه در تفسير خود \" حسنه \" را در سوره نحل حسنهء اخروى گرفته‌ايد و در سوره زمر ، اعم از دنيوى و اخروى ؟ .\r\nجواب : با وجود اتحاد لفظى ، آيه در دو جا اختلاف سياق دارد . در سوره نحل خطابى است از جانب خداىتعالى و به دنبالش صفت اجر اخروى ذكر شده ولى در سورهء زمر خطابى است از جانب رسول اكرم صلى الله عليه و آله و به دنبالش صفت اجر صابرين ، و اجر در لسان قرآن ، هم به اخروى و هم به دنيوى اطلاق شده است .\r\n\r\nاشكال هشتم : در صفحه 220 جلد 17 الميزان\r\nدر ذيل آيه  « وَ اذْكُرْ عَبْدَنا أَيُّوبَ إِذْ نادى رَبَّهُ »  گفته‌ايد : « نداكردن ايوب خدا را به لفظ « ربى » مشعر به اين است كه حاجتى داشته است » در حالى كه در آيه لفظ « ربى » نيست ، بلكه لفظ « ربه » است .\r\nجواب : لفظ ربى از مضمون آيه اخذ شده است .\r\n\r\nاشكال نهم : مربوط به صفحه 224 از جلد 17\r\n، روايات مدخوله اسرائيلى كه در قصه ايوب عليه السلام نقل شده ، فايده‌شان چيست ؟ روايات را نقل كرده بعد با رواياتى ديگر تضعيف شان كرديد ، با اين كه همه شان مطابق كتاب ايوب واقع در عهد عتيق\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nمىباشند و در صورتى كه روايات تعارض داشته باشند ، موافقت عامه موجب وهن است ، چه برسد به موافقت يهود . . . .\r\nجواب : چنان كه قبلًا تذكر داديم نقل اين گونه احاديث به منظور عرض است نه به قصد تفسير .\r\nو اين كه فرموده‌ايد : « وقتى كه يكى از خبرين متعارضين موافق عامه باشد ، موهون است چه برسد به خبرى كه موافق يهود باشد » درست نيست ، زيرا موضوع حكم ، در اخبار متعارضه ، رواياتى است كه در احكام شرعيه واردند نه اخبارى كه در موضوعات و خارج از احكام كه اصلًا حجيت ندارند و موافقت عامه مطابقت فتواى عامه است طبق روايت و اسرائيليات ، هر چه باشند خارج از احكام هستند و جاى فتوا نيستند .\r\n\r\nاشكال دهم : در صفحه 237 جلد 17\r\nگفته‌ايد : « گفته شده كه ضمير  « قُلْ هُوَ نَبَأٌ عَظِيمٌ »  به قيامت برمىگردد و اين قول ، بعيدترين معانى است كه گفته شده » .\r\nدليل اين استبعاد چيست ؟ در صورتى كه به فاصله دو آيه قبل از اين آيه ، پانزده آيه در خصوص روز قيامت و حساب مردم واقع است و خودتان در سورهء نبأ ، « نبأ عظيم » را روز قيامت تفسير كرده‌ايد .\r\nجواب : . . . همين دو آيه قبلى  « قُلْ إِنَّما أَنَا مُنْذِرٌ »  سياق پانزده آيه قبلى را قطع كرده و به سياق تازه‌اى تبديل نموده است و در ذيل آيات مىفرمايد :    « قُلْ ما أَسْئَلُكُمْ عَلَيْهِ مِنْ أَجْرٍ وَ ما أَنَا مِنَ الْمُتَكَلِّفِينَ * إِنْ هُوَ إِلَّا ذِكْرٌ لِلْعالَمِينَ * وَ لَتَعْلَمُنَّ نَبَأَهُ بَعْدَ حِينٍ »    كه مراد قرآن مىباشد و البته محذورى ندارد كه قرآن نيز مانند قيامت « نبأ عظيم » باشد .\r\nوالسلام عليكم\r\nمحمد حسين طباطبائى\r\n15 / 1 / 1397 هجرى\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n\r\nنمايه\r\nي اشخاص\r\nي مكان‌ها\r\nي كتاب‌ها\r\n\r\n","description":"","footnote":"","page_name":" 323 ","page_number":323},
  {"content":"\r\n . \r\n","description":"","footnote":"","page_name":" 324 ","page_number":324},
  {"content":"\r\n\r\n\r\nاشخاص\r\nآدم عليه السلام ، 121 ، 127 ، 260\r\nآرشه تونك ، 231\r\nابراهيم عليه السلام ، 203\r\nابن سينا ، 16 ، 97 ، 98 ، 101\r\nابوالعلاء معرى ، 69\r\nابيسون ، 276\r\nابىنصر فارابى ، 16\r\nاديب نيشابورى ، 81\r\nارسطو ، 23 ، 39 ، 40 ، 77 ، 119\r\nاصطهباناتى ، شيخ محمّد باقر ، 144\r\nاصفهانى غروى ، شيخ محمّدحسين ، 142\r\nافلاطون ، 119\r\nالياس عليه السلام ، 320\r\nاويس ، 172 ، 176\r\nبروجردى ، آية اللَّه سيدمحمدحسين ، 231\r\nبزرگمهر ، منوچهر ، 57\r\nبلقيس ، 260\r\nبنىاميه ، 297\r\nبهاء الدين محمد عاملى ، 13\r\nبيت‌اللَّه ، 14\r\nپطرس ، 275 - 277\r\nپولس ، 275 - 277\r\nپوليس ، 275\r\nجبرئيل ، 254\r\nچهرازى ، دكتر ، 231\r\nحائرى يزدى ، مهدى ، 54 ، 55 ، 57 ، 82\r\nحضرت پيامبر اكرم صلى الله عليه و آله ، 123 ، 170 ، 178 ، 179 ، 203 ، 204 ، 216 ، 236 ، 251 ، 252 ، 260 ، 268 ، 269 ، 281 ، 290 ، 300 - 302 ، 304 ، 307 ، 308 ، 310 ، 311\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nحضرت اميرالمؤمنين على عليه السلام ، 168 ، 169 ، 170 ، 172 ، 176 ، 255 ، 253 ، 290 ، 291 ، 305\r\nحضرت امام باقر عليه السلام ، 251\r\nحضرت زينب عليه السلام ، 289 ، 297\r\nحكيم سبزوارى ملاهادى سبزوارى\r\nخراسانى ، آخوند ملاكاظم ، 143 ، 144\r\nخسروشاهى ، سيدهادى ، 27 ، 120 ، 231 ، 288\r\nخضر عليه السلام ، 259\r\nخمينى ، امام سيد روح اللَّه ، 282\r\nخواجه نصيرالدين طوسى ، 16 ، 77 ، 78\r\nزيد ، 71 ، 82 ، 83 ، 162\r\nسبزوارى ، حاج ملاهادى ، 69 ، 72 ، 109\r\nسلمان ، 176\r\nسليمان عليه السلام ، 259 ، 260\r\nسيدالشهداء ، 297\r\nسيد شرف‌الدين جبل عاملى ، 172\r\nشبر ، سيد عبداللَّه ، 205\r\nشرينطوس ، 276\r\nششترى ، شهيد سعيد قاضىنوراللَّه ، 268 ، 270\r\nشلتوت ، شيخ محمود ، 256\r\nشمر ، 123\r\nشمس‌الدين تركه ، 16\r\nشهيد اول محمد بن مكى ، 270\r\nشهيد ثانى زين‌الدين احسائى ، 270\r\nشيخ اشراق ، 16\r\nشيرازى ، ميرزا ابراهيم ، 13\r\nشيطان ، 260\r\nصالح ، 121 ، 127\r\nصدرالدين شيرازى / صدرالمتألهين / ملاصدرا ، 13 - 17 ، 19 - 24 ، 26 - 28 ، 30 ، 31 ، 36 ، 44 ، 50 ، 52 ، 54 ، 61 ، 62 ، 76 ، 77 ، 80 ، 88 ، 99 ، 101 ، 113 ، 116 ، 154 ، 171\r\nصفويه ، 13\r\nصفيه ، 75\r\nطباطبائى ، سيد محمد حسين ، 28 ، 35 ، 42 ، 44 ، 46 ، 50 ، 63 ، 92 ، 129 ، 142 ، 163 ، 166 ، 180 ، 201 ، 204 ، 205 ، 231 ، 258 ، 261 ، 268 ، 270 ، 279\r\nعبداللَّه بن عمير ليثى ، 251\r\nعيسى عليه السلام ، 274 - 278\r\nفاطمه عليها السلام ، 253\r\nفرفوريوس صورى ، 23\r\nفروغى ، محمدعلى ، 47 ، 48\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nفلاطورى ، محمدجواد ، 27 - 30 ، 34 ، 36\r\nقاضى طباطبايى تبريزى ، حاج ميرزا على ، 143\r\nقزوينى ، آية اللَّه ، 29\r\nقوام شيرازى ، 13\r\nكاشف الغطاء ، آية اللَّه محمدحسين ، 172 ، 256\r\nكرشنا ، 278\r\nكميل ، 172\r\nلالپور ، 35\r\nلوقا ، 275 - 277\r\nمتى ، 275 ، 277\r\nمحمدماجد ، دكتر فخر ، 35\r\nمرقس ، 275 ، 276 ، 277\r\nمريم عليها السلام ، 274\r\nمطهرى ، شهيد مرتضى ، 282 ، 287\r\nمعاويه ، 254\r\nملّا حسينقلى همدانى ، 143\r\nملك الموت ، 254\r\nملكى تبريزى ، حاج ميرزاجواد آقا ، 144 ، 206\r\nموسى عليه السلام ، 259\r\nميرداماد ، 13\r\nميكائيل ، 254\r\nنوح عليه السلام ، 269 ، 273\r\nهانرى كربن ، پروفسور ، 35\r\nهمدانى ، حاج ملاحسينعلى ، 143 ، 172\r\nهود ، 127\r\nيزيد ، 297\r\nيعقوب ، 275\r\nيوحنا ، 275 - 277\r\nيوسف ، 277\r\nيونس عليه السلام ، 259\r\nيهودا ، 275 ، 277\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n\r\nمكان‌ها\r\nآسيا ، 276\r\nآفريقا ، 219\r\nآلمان شرقى ، 220\r\nآلمان غربى ، 27\r\nآمريكا ، 267 ، 279 ، 288 ، 303 ، 311\r\nاروپا ، 49 ، 258\r\nاستراليا ، 258\r\nاسرائيل ، 279 ، 311\r\nاصفهان ، 13 ، 68 ، 69 ، 87 ، 88\r\nانگليس ، 279 ، 311\r\nايران ، 28 ، 231 ، 237\r\nبدر ، 220\r\nتبريز ، 120 ، 282\r\nتهران ، 82 ، 115 ، 164 ، 231\r\nحلب ، 212\r\nخاورميانه ، 258\r\nدارالتقريب بين‌المذاهب الاسلاميه ، 256\r\nدانشكدهء ادبيات ، 82\r\nدانشگاه اسلامى الازهر ، 256\r\nرُوم ، 305\r\nشام ، 212\r\nشميران ، 46\r\nشيراز ، 13 ، 115\r\nعالى قاپوى ، 87 ، 88\r\nعراق ، 28 ، 212\r\nفرانسه ، 279 ، 311\r\nقاهره ، 256\r\nقم ، 14 ، 63 ، 92 ، 144 ، 231 ، 257 ، 268 ، 270 ، 282\r\nكليساى افاس باب بيست و يكم ، 277\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nكوه دماوند ، 87 ، 88\r\nلكهنو ( هند ) ، 268\r\nمداين ، 176\r\nمدرسهء اسكندريه ، 276\r\nمصر ، 90 ، 212 ، 258\r\nنجف ، 143 ، 251\r\nنيويورك ، 288\r\nهند ، 28 ، 278\r\nيونان ، 19 ، 152 ، 171 ، 174\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n\r\nكتاب‌ها\r\nآثار الباقيه ، 318\r\nاحقاق الحق ، 268\r\nاسرارالآيات ، 26\r\nاسفار ، 14 ، 24 ، 50 ، 61 ، 69 ، 72 ، 76 ، 80 ، 88 ، 171 ، 175\r\nاصول كافى ، 205 ، 315\r\nالموجز الكبير ، 97\r\nانجيل ، 127 ، 274 - 278 ، 308\r\nاوپانيشاد ، 318\r\nبحارالانوار ، 172\r\nبررسىهاى اسلامى ، 93 ، 288\r\nبصائرالدرجات ، 205\r\nتحقيق ماللهند ، 318\r\nتفسير ، 217\r\nتفسير آيهء نور ، 25\r\nتفسير آيةالكرسى ، 25\r\nتفسيرالميزان ، 120 ، 164 ، 179 ، 214 ، 217 ، 221 ، 251 ، 260 ، 261 . 314 ، 319 ، 320 ، 321\r\nتفسير سورهء اعلى ، 26\r\nتفسير سورهء الطارق ، 26\r\nتفسير سورهء بقره ، 25\r\nتفسير سورهء جمعه ، 26\r\nتفسير سورهء حديد ، 26\r\nتفسير سورهء حمد ، 25\r\nتفسير سورهء زلزال ، 26\r\nتفسير سورهء ضحى ، 26\r\nتفسير سورهء طارق ، 26\r\nتفسير سورهء واقعه ، 25 ، 26\r\nتفسير سورهء يس ، 26\r\nتفسير صافى ، 320\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nتفسير كبير ، 261\r\nتورات ، 127 ، 276 ، 308\r\nحاشيه بر تفسير بيضاوى ، 26\r\nحاشيه بر شرح تجريد قوشچى ، 26\r\nحاشيه بر شرح لمعهء دمشقيه ، 26\r\nحاشيه بر شفا ، 26\r\nحاشيهء الهيات شفا ، 24\r\nحاشيهء امامت ، 26\r\nحاشيهء تجريد ، 26\r\nحاشيهء رواشح ميرداماد ، 25\r\nحاشيهء شرح حكمه اشراق ، 24\r\nحديقةالشيعه ، 172\r\nحكمت عرشيه ، 24\r\nحكمت متعاليه ، 24\r\nحيات القلوب ، 320\r\nرساله در تشخص ، 25\r\nرساله در تصور و تصديق ، 25\r\nرساله در جبر و تفويض ، 25\r\nرساله در حدوث عالم ، 25\r\nرساله در حشر ، 25\r\nرساله در سريان وجود ، 25\r\nرساله در شرح حديث « الناس نيام فاذا ماتوا انتبوا » ، 26\r\nرساله در قضا و قدر ، 25\r\nرسالهء اتحاد عاقل و معقول ، 25\r\nرسالهء اتصاف ماهيّت والاوجود ، 25\r\nرسالهء اكسيرالعارفين ، 25\r\nرسالهء طرح الكونين ، 25\r\nرسالهء لقائيه ، 206\r\nرسالهء مسائل قدسيه ، 25\r\nرسالهء مفاتيح الغيب ، 25\r\nرسالهء واردات قلبيه ، 25\r\nرسالهء وحى و شعور مرموز ، 179\r\nرسالة فى التصور والتصديق ، 99\r\nسر اكبر ، 318\r\nسرالنقطه ، 26\r\nسهوالنبى ، 252\r\nشرح اصول كافى ، 26\r\nشرح حكمةالاشراق ، 26\r\nشرح منظومه ، 69 ، 73 ، 109\r\nشرح هدايه اثيريه ، 24\r\nشفا ، 77 ، 78\r\nشواهد ربوبيه ، 24\r\nشيعه ، 119\r\nشيعه در اسلام ، 179 ، 314 ، 315 ، 317 ، 318\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nعلل‌الشرايع ، 320\r\nفروغ خاور ، 318\r\nقاموس كتاب مقدس ، 278\r\nقواعد ملكوتيه ، 25\r\nكسر اصنام الجاهليه ، 25\r\nمبدأ وجود انسان ، 25\r\nمبدأ و معاد ، 24\r\nمجلهء دانشكدهء ادبيات ، 64 ، 87\r\nمجلهء راهنماى كتاب ، 27 ، 34\r\nمشاعر در مباحث وجود ، 24\r\nمصابيح الانوار ، 205\r\nمصحف فاطمه عليها السلام ، 253 ، 254\r\nنجات ، 96\r\nنهج‌البلاغه ، 254 ، 300\r\nيادنامهء ملاصدرا ، 27 ، 34 ، 36\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nملخص\r\n\" دراسات اسلامية \" تنضمن مجموعة مقالات كتبها العلامة الطباطبائي في مناسبات مختلفة . وأسئلة عليها بصورة مكتوبة على مدى سنين طويلة . وهذه الكتابات القيمة جمعت يجهود السيد هادى الخسروشاهي بعد ان كانت متفرقة هنا وهناك بين المفكرين والدارسين ، جمعت في مجلدين تحت عنوان \" دراسات اسلامية \" ونظمت في المواضيع التالية :\r\nالمجلد الأول : المعرفة الإسلامية ، الإمامة ، التشيع ، المسائل القرآنية ، ومنزلة المرأة ومقامها في الاسلام .\r\nالمجلد الثاني : المسائل الفلسفية ، مسألة الخلق والبعث ، مسائل الاسلام الاجتماعية ، و مسائل اخرى .\r\nالناشر\r\nمؤسسة بوستان كتاب\r\nمركز الطباعة والنشر التابع لمكتب الاعلام الإسلامي\r\nالناشر الأفضل على المستوى الوطني\r\nعنوان المكتب المركزي : إيران ، قم ، أول شارع شهداء ، ص ب : 917\r\nالهاتف : 982517742155 + ، الفاكس : 982517742154 + ، التوزيع : 982517743426 +\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nدراسات إسلامية\r\nالمجلد الثاني\r\nالعلامة السيد محمد حسين الطباطبائي\r\nباهتمام : السيد هادي الخسروشاهي\r\nمؤسسة بوستان كتاب\r\n1388 / 1430\r\n\r\n","description":"","footnote":"","page_name":" 334 ","page_number":334},
  {"content":"\r\n . \r\n","description":"","footnote":"","page_name":" 335 ","page_number":335},
  {"content":"\r\n . \r\n\r\n","description":"","footnote":"","page_name":" 336 ","page_number":336}
  ]