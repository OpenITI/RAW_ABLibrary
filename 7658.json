[
  {"content":"\r\n\r\nتاريخ كامل\r\nتاريخ بزرگ اسلام وايران\r\nتأليف\r\nعلامهء شهير\r\nعز الدين علي بن الأثير\r\nترجمهء : عباس خليلي\r\nجلد ششم\r\nباهتمام : دكتر حسن سادات ناصرى\r\nبتصحيح : دكتر مهيار خليلى\r\nناشر :\r\nELMI\r\nشركت چاپ وانتشارات علمى\r\n\r\n","description":"","footnote":"","page_name":" 1 ","page_number":1},
  {"content":"\r\n .\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n[ ادامه سال شصت چهار 
  ]\r\n\r\nبيان مفارقت خوارج عبد اللّه بن زبير را و حوادث آنها\r\nدر آن سال ( سال شصت و چهار ) خوارج كه به مكه نزد ابن زبير رفته ( و او را يارى كرده و با اهل شام جنگ كرده ) بودند او را مفارقت و ترك نمودند . علت پيوستن آنها به او اين بود كه چون ابن زبير بر آنها سخت گرفت آنها هم بعد از كشتن ابو بلال همه جمع شده مذاكره و مشورت كردند .\r\nنافع بن ازرق به آنها گفت : خداوند كتاب را بر شما نازل و جهاد را بر شما واجب كرده و شما را بجنگ گمراهان با حجت و برهان ملزم كرده و حال اينكه ستمگران شمشيرها را آخته و بكشتن شما به كار برده‌اند . هان ! برخيزيد سوى آن مرد كه در مكه قيام كرده برويم اگر او با ما همعقيده باشد ما هم در صف او قرار گرفته نبرد و جهاد خواهيم كرد و اگر با ما همعقيده نباشد ما او را از خانه خدا دور و بيرون خواهيم كرد .\r\nدر آن هنگام لشكر شام سوى ابن زبير روانه شده بود . خوارج هم ابن زبير را قصد كردند و او بآمدن آنها خرسند شد و گفت : هر عقيدهء كه آنها دارند عين عقيده خود مىباشد .\r\nآنها تحقيق و تفتيش نكرده متابعت و با اهل شام جنگ نمودند\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nتا وقتى كه يزيد بن معاويه مرد و اهل شام از ميدان نبرد برگشتند . خوارج گرد هم تجمع و مذاكره كردند و گفتند : هر چه ديروز كرديم بدون رأى و عقيده بود .\r\nاكنون ما با مردى همكارى ميكنيم كه بر عقيده او آگاه نميباشيم ديروز بود كه ما ( در جنگ جمل ) با او و پدرش خصومت و جنگ داشتيم و او و پدرش هر دو بخونخواهى عثمان قيام كرده بودند خوب است كه ما نزد او رفته درباره عثمان از او سؤال كنيم ( خوارج ضد عثمان بودند ) . اگر او از عثمان تبرى جست كه ما با او همراه خواهيم بود و اگر از آن خوددارى كرد كه خود دشمن شما خواهد بود .\r\nآنها هم نزد او رفتند و پرسيدند او نگاه كرد ديد عده همراهان و ياران او كم بوده ( ترسيد اگر عقيده خود را بگويد خوارج او را بكشند ) گفت : شما وقتى نزد من آمديد كه من قصد رفتن به خانه را داشتم . بهتر اين است كه اكنون برويد و در اول شب برگرديد كه من عقيده خود را براى شما آشكار كنم . آنها هم رفتند و او نزد اتباع و ياران خود فرستاد و آنها را جمع و مسلح و آماده دفاع كرد .\r\nچون خوارج برگشتند اتباع او گرد وى تجمع كرده گرزها را بدست گرفته بر سر او ايستاده بحراست وى ميكوشيدند .\r\nابن ازرق ( رئيس خوارج ) به آنها گفت : اين مرد بر مخالفت شما تصميم گرفته است .\r\nآنگاه نافع بن ازرق و عبيدة بن هلال نزديك او رفتند عبيده پس از ستايش كردگار گفت : اما بعد خداوند پيغمبر خود را براى پرستش حق و اخلاص در دين خداوند بعثت كرد . او هم دعوت كرد و مسلمين اجابت نمودند . بموجب كتاب خداوند عمل نمود تا وفات يافت . مردم هم ابو بكر را بجانشينى او برگزيدند و بعد ابو بكر عمر را بجانشينى خود انتخاب و معين كرد كه هر دو بموجب كتاب خداوند و سنت پيغمبر عمل كردند . بعد از آن مردم عثمان را اختيار كردند كه او خويشان\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nو دوستان خود را بر آنها مسلط كرد . خويشان و نزديكان خود را برگزيد و توانگران را گماشت و تازيانه را بر سر مردم نواخت و كتاب را پاره كرد و كسى را كه بر ستم او اعتراض كرده بود زد و طرد كرد . و كسى را كه پيغمبر تبعيد كرده بود برگردانيد و نزديك كرد ( تبعيد ابو ذر و برگردانيدن مروان ) كسانى را زد كه در فضل و ايمان مقدم و داراى سوابق خوب بودند كه آنها از حق خود محروم نمود . او حق و مالى را كه خداوند به آنها داده بود گرفت و بسيه‌كاران و فاسقين قريش و تبه كاران مسخره عرب اختصاص داد . بدين سبب جماعتى او را قصد كرده كشتند ما با كشندگان او هم عقيده و دوستدار آنها هستيم و از ابن عفان ( عثمان ) و ياران او تبرى جسته‌ايم .\r\nتو ابن زبير در اين عقيده چه مىگوئى و چه عقيده داراى ؟\r\nگفت : من هر چه درباره پيغمبر گفتى شنيدم و آن را دانستم و هر چه گفتى نسبت برسول كم بوده و او بزرگتر از آن بود كه وصف نمودى . درباره ابو بكر و عمر هم هر چه گفتى درست است . درباره عثمان هم هر چه گفتى دانسته شد و من كسى از خلق خدا را نميشناسم كه به اندازه من باحوال فرزند عفان آشنا و احاطه داشته باشد . من با او همراه بودم كه آن قوم بر او شوريده و خشم گرفته بودند .\r\nاو هم معذرت خواست و گلهء آنها را دفع كرد . آنها پذيرفتند ولى بعد با يك نامه برگشتند و ادعا كردند كه او آن نامه را نوشته و دستور قتل آنها را داده است . او گفت : من اين نامه را ننوشته‌ام اگر بتوانيد دليل بياوريد و ثابت كنيد و گر نه كه من سوگند ياد ميكنم . آنها دليل و برهان نداشتند و به او قسم هم ندادند و با آن حال بر او شوريدند و او را كشتند . هر عيبى كه تو براى او گرفتى من شنيدم چنين نبود بلكه او در خور خير و احسان بوده . من هر كه را در پيرامون من است گواه ميگيرم كه من هوا خواه عثمان و دشمن دشمنان او هستم و از آنها تبرى ميجويم و من از شما برى هستم .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nآنها ( خوارج ) پراكنده شدند . نافع بن ازرق حنظلى و عبد اللّه بن صفار سعدى و عبد اللّه بن اباضى و حنظلة بن بيهس . و بنى ماحوز عبد اللّه . و عبيد اللّه و زبير از بنى سليط بن يربوع كه همه از بنى تميم بودند همه راه بصره را گرفتند و بدان شهر رسيدند .\r\nابو طالوت از بنى بكر بن وائل و ابو فديك عبد اللّه بن قيس بن ثعلبه و عطية بن اسود يشكرى راه يمامه را گرفتند و رفتند .\r\nدر آنجا بهمراهى ابو طالوت قيام و محل را تصرف نمودند ولى بعد از آن ابو طالوت را ترك گفته بنجدة بن عامر حنفى گرويدند . اما نافع و ياران او كه پيرو ابو بلال بودند وارد بصره شدند . در آنجا گرد هم جمع شده درباره جهاد و فضيلت آن گفتگو كردند . نافع با عده سيصد تن قيام كرد كه در آن هنگام مردم بر ابن زياد شوريده بودند خوارج كه در زندان بودند در را شكستند و بيرون رفتند مردم هم سرگرم جنگ ازد و ربيعه و تميم بودند . ( كه از خوارج غافل بودند ) .\r\nچون نافع قيام و خروج كرد آنها به او گرويدند و متابعت كردند . اهل بصره هم بر انتخاب عبد اللّه بن حارث ( براى امارت ) متفق شدند آنگاه همه ضد خوارج قيام كردند آنها بيمناك شده راه اهواز را گرفتند و آن در تاريخ شوال سنه شصت و چهار بود . هر كه در بصره از خوارج مانده بود به آنها ملحق شد كه بابن ازرق پيوستند مگر كسانى كه نخواستند قيام ( و جنگ ) كنند كه عبد اللّه بن صفار و عبد اللّه بن اباضى و چند تن از همراهان و معتقدين به آنها از بازماندگان بودند .\r\nنافع معتقد بود كه متخلفين از جهاد و بازماندگان كه تسامح كرده‌اند مشمول ايمان و تحت ولايت و رعايت نمىباشند كه آنها نجات نخواهند يافت . او ياران خود را وادار كرد كه از بازماندگان و باز نشستگان از جهاد تبرى جويند و آنها را دشمن بدانند و ازدواج با آنها را حرام كنند و از ذبح ( گوشت ذبح آنها ) و اكل آن خوددارى كنند و شهادت آنان را نپذيرند و علوم دين را از آنها نياموزند و ميراث\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nآنها را هم قبول نكنند . او قتل اطفال و غارت اموال غير پيروان خود را مباح دانست تمام مسلمين غير فرقه خود را كافر دانست كه مانند ساير كفار عرب هستند و هيچ چيز از آنها پذيرفته نشود مگر يكى از دو كار اسلام ( و پيروى از او ) يا قتل . بعضى از اتباع او ( از خوارج ) عقيده او را قبول كردند و بعضى رد نمودند و او را ترك گفتند .\r\nيكى از كسانى كه مخالفت كردند نجدة بن عامر بود كه راه يمامه را گرفت .\r\nخوارجى كه در آنجا زيست مىكردند و از ابو طالوت جدا شده بودند به او گرويدند بنافع بابن اباضى و ابن صفار و اتباع آنها نامه نوشت و آنها را بطاعت خود دعوت كرد . ابن صفار نامه او را خواند و از اتباع خود مكتوم داشت مبادا آنها پراكنده يا به او ملحق شوند ولى ابن اباضى دعوت نامه را براى ياران خود خواند .\r\nآنگاه گفت : خدا او را بكشد اين چه عقيده و راى ( ناپسند ) كه او پيش گرفته .\r\nاگر مردم كافر بودند حق با او بود و راست مىگفت كه بايد با آنها معامله كافر كرد ولى او دروغ مىگويد مردم از كفار و مشركين دور و برى هستند . ولى آنها منكر نعمت خداوند و از عمل به احكام ( شرع ) خوددارى مىكنند ( كافر نيستند ) پس خون آنها مباح نيست و همه چيز آنها بر ما حرام است . ابن صفار به او گفت خداوند از تو و از ابن ازرق ( هر دو ) برى مىباشد .\r\nزيرا تو كوتاهى و تسامح مىكنى و او افراط و غلو و تندروى مىكند .\r\nديگرى گفت : خداوند از تو برى باشد . آن قوم ( بر اثر آن اختلاف ) پراكنده شدند . ابن ازرق هم شوكت و سطوتى يافت و بر عدهء او افزوده شد . او در اهواز ماند و شروع كرد بجمع و دريافت باج و خراج كه با گرفتن ماليات تقويت مىشد بعد از آن سوى بصره رفت تا نزديك پل . عبد اللّه بن حارث هم مسلم بن عبيس بن كريز ابن ربيعه را كه از اهل بصره بود بمقابله و دفع او فرستاد .\r\n( عبيس ) با عين بىنقطه مضموم و باء يك نقطه و ياء دو نقطه زير و سين بىنقطه ( عبيده بن بلال ) بضم عين بىنقطه و باء يك نقطه .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n\r\nبيان و رود مختار بكوفه\r\nشيعيان مختار را دشنام ميدادند و نسبت به او عيب‌جوئى ميكردند . زيرا هنگامى كه حسن بن على در محل ساباط مجروح و بكاخ سفيد مدائن حمل شده بود ( اين جمله بريده شده و مكمل آن بايد چنين باشد : او بعم خود حاكم مدين پيشنهاد كرد كه حسن را گرفته تسليم معاويه كند و او خشمگين شد و گفت : چگونه فرزند پيغمبر را تسليم دشمن كنم ) . تا زمان ( قتل ) حسين كه نخست حسين مسلم بن عقيل را بكوفه فرستاد كه مختار در قريه ملك خود بنام لفعا ميزيست و خبر قيام مسلم را به او دادند كه او هنگام ظهر قيام و خروج كرده بود و قيام مسلم بدون مقدمه بود . مختار با غلامان و اتباع خود رسيد و نميدانست چه بايد بكند .\r\nعبيد اللّه هم عمرو بن حريث را با پرچم در مسجد داشته بود كه به تسليم‌شدگان پناه بدهد . عمرو بر آمدن مختار آگاه شد او را نزد خود خواند و به او امان داد . روز بعد عمارة بن وليد بن عقبه جريان كار را نزد عبيد اللّه شرح داد و عبيد اللّه هم مختار را احضار كرد و گفت : تو بودى كه با عده خود به يارى ابن عقيل قيام نمودى ؟\r\nمختار گفت : من چنين نكرده بودم من آمدم و زير لواى عمرو قرار گرفتم عمرو هم گواهى داد كه او چنين كرده بود عبيد اللّه گفت : اگر عمرو شهادت نميداد كه تو چنين كردى من ترا مىكشتم عبيد اللّه بر سر و روى مختار زد تا چشم او را\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nزخم كرد و اثر زخم و دريدگى در آن ماند .\r\nمختار هم بعبد اللّه بن عمر پيغام داد كه در كار او توسط و شفاعت كند . ابن عمر هم شوهر صفيه خواهر مختار دختر ابى عبيد بود . ابن عمر هم بيزيد نوشت و شفاعت كرد . يزيد هم بابن زياد امر كرد كه او را آزاد كند . و او هم آزادش نمود ولى گفت بيش از سه روز در آنجا ( كوفه ) نماند . مختار هم راه حجاز را گرفت در عرض راه ابن عرق ( يكى از دوستداران يا غلامان ثقيف ) او را ديد .\r\nهمچنين واقصه ( شخص ) او را ملاقات كرد و علت زخم و دريدگى چشم او را پرسيد . گفت : آن زنازاده ( عبيد اللّه ) چشم مرا با تازيانه زد و چنين شد كه تو ميبينى .\r\nبعد گفت : خدا مرا بكشد اگر انگشت‌هاى او را يك يك قطع و او را پاره پاره نكنم .\r\nمختار هم از وضع ابن زبير پرسيد . گفت : او در حرم پناه برده و مردم در خفا با او بيعت ميكنند . اگر بر عدهء خواهان وى افزوده و نيروى كافى و قدرت پيدا كند دعوت خود را آشكار خواهد كرد .\r\nمختار گفت : او مرد بزرگ عرب است و اگر او بفكر و رأى من عمل كند من او را از كار مردم بىنياز خواهم كرد .\r\nسپس گفت : فتنه با رعد و برق و خروش پديد آمده . هر گاه تو بشنوى كه در گوشه جمعى از مسلمين قيام كنند تو بخونخواهى شهيد مظلوم كه سيد مسلمين و فرزند دختر سيد المرسلين و زاده سيد مسلمين حسين بن على مقتول ( و شهيد ) ارض طف باشد قيام كن و انتقام بجوى . بخداى تو ( بمخاطب ) سوگند من بخونخواهى و انتقام او عده خواهم كشت مطابق عدهء كشندگان يحيى بن زكريا خواهد بود .\r\n( اين بگفت ) و راه خود را گرفت و ابن عرق فريفته سخن ( مسجع و بليغ ) او شده بود .\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nابن عرق گويد : به خدا هر چه او گفته بود ( از انتقام‌جوئى ) خود عياناً ديدم و بعد از آن گفته او را براى حجاج ( در زمان قدرت و امارت ) نقل كردم حجاج بن يوسف خنديد و گفت : آفرين خدا بر او مرد دنيا خواه و آتش افروز جنگ و دشمن كش بود . ( حجاج نيز از ثقيف قبيله مختار بود و او جسد مختار را با احترام از دار فرود آورد و به خاك سپرد . )\r\nبعد از آن مختار بر ابن زبير وارد شد ولى ابن زبير دعوت و راز خود را از وى مكتوم كرد . او هم مدت يك سال ابن زبير را ترك و مفارقت كرد . بعد از آن ابن زبير احوال او را جستجو كرد . گفته شد كه او در طائف زيست مىكند و او ادعا مىكند كه خود نماينده خشم خدا و سرنگون كردن ديوان خودپرست است . ابن زبير گفت :\r\nخدا او را بكشد كه با كذب و دروغ آفريده شده . اگر خداوند بخواهد ديوان جبار را بكشد اول آنها خود مختار خواهد بود . ابن زبير در حال گفتگو و ذكر معايب مختار بود كه ناگهان مختار وارد مسجد ( كعبه ) گرديد . طواف كرد و دو ركعت نماز خواند .\r\nآشنايان و دوستان او گرد وى تجمع كرده با او مصاحبه و گفتگو كردند . او هم نزد ابن زبير نرفت ( اعتنا نكرد ) . ابن زبير هم عباس بن سهل را بتجسس اخبار و احوال او گماشت .\r\nعباس نزد وى رفت و حال او را پرسيد و گفت : مانند تو كسى از تصميم اشراف و بزرگان دورى مىكند كه قريش و انصار و ثقيف ( قبيله مختار ) بر اين كار اجماع كرده و هيچ قبيله نمانده كه نماينده يا رئيس خود را نزد او ( ابن زبير ) نفرستاده باشد كه با اين مرد بيعت كند . گفت : ( مختار ) من پارسال نزد او آمدم و او كار و تصميم خود را از من مكتوم داشت . چون او از من بىنياز بود من خواستم براى او ثابت كنم كه من هم به او نيازى ندارم . عباس به او گفت : همين امشب بملاقات او برو و من هم با تو همراه خواهم بود او هم پذيرفت .\r\nپس از آن پاسى از شب گذشته بود كه مختار نزد ابن زبير رفت و چون حضور\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nيافت به او گفت : من با تو بيك شرط بيعت مىكنم كه تو بدون مشورت و اراده من كارى انجام ندهى و من نخستين كسى ( بدون اذن ) باشم كه بر تو وارد شود و اگر تو رستگار شوى بهترين امارت را به من بسپارى . ابن زبير گفت : من فقط بموجب كتاب ( قرآن ) و سنت پيغمبر خدا با تو بيعت مىكنم مختار گفت : تو با پستترين غلامان من ميتوانى چنين بيعتى بكنى ( و من بالاتر از اين هستم ) من به خدا هرگز با تو بيعت نخواهم كرد مگر به اين شرط . ابن زبير هم بيعت ( و شرط ) او را قبول كرد . او هم در آنجا ( مكه ) اقامت كرد و با حصين بن نمير سخت جنگ نمود و بسيار دليرى كرد و امتحان خوبى در نبرد داد و او سختترين بليه براى اهل شام بود . چون يزيد بن معاويه هلاك شد ( عين عبارت مؤلف كه وفات ننوشته ) و اهل عراق از ابن زبير متابعت و اطاعت كردند مختار پس از پنج ماه اقامت نزد ابن زبير دانست كه به او امارت نخواهد داد ( او را ترك كرد ) او در آن زمان هر كه از كوفه مىرسيد از او وضع و حال مردم آن ديار را مىپرسيد .\r\nهانى بن جبه وداعى از كوفه رسيد و به او ( مختار ) خبر داد كه اهل كوفه بر متابعت و بيعت ابن زبير تصميم گرفته‌اند مگر گروهى از مردم كه آنها ذخيرهء مردم هستند ولى كسى نيست كه آنها را اداره و رهنمائى و جمع كند . و اگر كسى پيدا شود كه فرماندهى آنها را بر عهده بگيرد سراسر ملك زمين را خواهد گرفت . مختار گفت : من ابو اسحق هستم . من به خدا قسم در خور ( امارت ) آنها هستم و من كسى خواهم بود كه آنها را بر حق جمع و متحد كند و من سواران اهل باطل را بدست آنها خواهم كشت و هر ديو متكبر و جبار كينه جو و سر سخت را نابود خواهم نمود . سپس بر شتر خود سوار شده و راه كوفه را گرفت تا برود حيره رسيد كه روز جمعه بود . در آنجا تن خود را شست و لباس خويش را پوشيد و سوار شد از مسجد سكون و جبانه گذشت . و از هر گروهى كه جمع شده و نشسته بودند كه مىگذشت بر او سلام مىكردند و درود مىگفتند و او مىگفت : مژده كه نصرت\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nو پيروزى رسيده آنچه را كه شما دوست داريد نصيب شما شده . بعد بر بنى بداء گذشت .\r\nعبيده بن عمرو بدائى را كه از كنده بود ديد به او سلام كرد و گفت : به تو مژده مىدهم كه فتح و ظفر و رستگارى رسيده . تو ابو عمرو داراى نيت خوب و كردار نيك هستى هر گناهى كه دارى با اين صفات نيك خداوند آن را بخشيده و زايل كرده و هر عيبى كه دارى آن را پوشانيده عبيده دليرترين و بهترين مردم بود . شجاع و شاعر بليغ و از حيث تشيع و محبت على بهترين خلق بود . او باده‌گسار هم بود . چون مختار به او گفت : خداوند گناه ترا مىبخشد گفت : خداوند به تو هم مژده خوب دهد آيا ميتوانى براى ما بيان كنى ( كه اين مژده چيست ) گفت : آرى امشب نزد من بيا تا به تو بگويم . بعد از آن بر بنى هند گذشت و اسماعيل بن كثير را ديد . او خوش آمد گفت و مختار به او گفت : امشب بملاقات من شتاب كن .\r\nبرادرت را هم همراه بيار كه من هر چه شما بخواهيد و آرزوى شماست آورده‌ام بعد از آن بر گروهى از همدان كه براى شب‌نشينى حلقه بسته و نشسته بودند گذشت و گفت : من چيزى را كه دوست داريد براى شما آورده‌ام سپس به مسجد رفت . مردم هم سربلند كردند كه او را ببينند . او بيكى از ايوانها رفت و در آنجا نماز خواند تا وقتى كه نماز جماعت برپا شد كه او هم با مردم نماز گذاشت بعد از نماز جمعه هم ميان دو نماز جمعه و عصر نماز را ادامه داد سپس به خانه خود رفت . شيعيان هم نزد او رفتند .\r\nاسماعيل بن كثير و برادر او هم نزد او رفتند همچنين عبيده بن عمرو . او از آنها تحقيق نمود آنها خبر قيام سليمان بن صرد ( بخونخواهى حسين ) را دادند ، مختار هم بر منبر رفت و پس از حمد و ستايش خداوند گفت : مهدى بن وصى ( محمد بن على ) مرا بعنوان وزير و نماينده و داعى و امير نزد شما فرستاده و به من امر كرده كه ملحدين و گروه بىدين را بكشم و بخونخواهى اهل بيت قيام و از ضعفاء دفاع كنم . شما نخستين مردمى باشيد كه اين دعوت را قبول كنيد آنها هم دست بر دست او زدند و\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nبيعت كردند . آنگاه نزد شيعيان فرستاد كه آنها نزد سليمان بن صرد تجمع كرده بودند به آنها گفت : سليمان باوضاع جنگ آشنا نيست . در جنگ هم سابقه و تجربه ندارد او ميخواهد شما را بيرون ببرد و بكشد و خود نيز خودكشى كند . من با يك مبدأ و رويه آشكار عمل و كار ميكنم ياران شما را يارى مىكنم و دشمنان را ميكشم و در كشتن دشمن بشما تشفى مىدهم شما امر مرا اطاعت كنيد و سخن مرا بشنويد و بپذيريد . آنها بعد از آن پراكنده شدند و او هم بدان نحو ميكوشيد كه همه را زير لواى خود جمع كند و توانست يكى از طوايف شيعه را با خود همراه نمايد .\r\nشيعيان نزد او آمد و رفت و اجتماع و استماع داشتند و او را بزرگ و توانا مىدانستند ولى بزرگان شيعه با سليمان بن صرد بودند كه هيچ كس را بر او ترجيح نمىدادند وجود او هم براى مختار بسى سنگين و ناگوار بود . چون سليمان بجزيره رفت و مختار انتظار پايان كار او را داشت . عمر بن سعد و شبث بن ربعى و زيد بن حارث بن رويم هر سه بعبد اللّه بن زيد خطمى و ابراهيم بن محمد بن طلحه گفتند : مختار براى شما بدتر و پرخطرتر از سليمان است زيرا سليمان بجنگ دشمنان شما رفته و مختار در اين ديار ميخواهد بر شما بشورد . شما او را دستگير و بند كنيد و بزندان بسپاريد تا كار مردم سامان گيرد . آنها هم غفلت او را مغتنم شمرده بطور ناگهانى بر او هجوم بردند . او كه آنها را ديد گفت : چه شده ؟ به خدا هرگز رستگار نخواهيد شد . دست شما به من نخواهد رسيد . ابراهيم بن محمد بن طلحه بعبد اللّه ( امير از طرف ابن زبير ) گفت : كتف او را ببند و پا برهنه روانه زندانش كن . عبد اللّه گفت : من چنين كارى كارى نسبت به مردى كه هنوز خيانت او ثابت و هويدا نشده نخواهم كرد .\r\nما او را فقط با گمان و شك گرفتار كرده‌ايم . ابراهيم گفت : اين آشيانه تو نيست .\r\nدور شو . ( مثل براى پرنده ) . آنگاه به او گفت : اى فرزند ابى عبيد . آنچه راجع به تو گفته شده چيست ؟ ( خبر تمرد و قيام تو ) گفت : هر چه شنيدى دروغ و باطل بوده . من به خدا\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nپناه مىبرم از خيانتى كه مانند خيانت پدر و جد تو ( طلحه ) باشد . بعد از آن او را بزندان روانه كردند ولى بدون بند و غل او در زندان چنين مىگفت : ( سخن مسجع مانند آيات قرآن ) . اما و رب البحار و النخيل و الاشجار و المهامه و القفار و الملائكة الابرار و المصطفين الاخيار لاقتلن كل جبار بكل لدن خطار و مهند بتار ، بجموع الانصار ليس به مثل اغمار و لا بعزل اشرار حتى اذا اقمت عمود الدين و زايلت شعب صدع المسلمين و شفيت غليل صدور المؤمنين و ادركت ثار النبيين لم يكبر على زوال الدنيا و لم احفل بالموت اذا اتى . يعنى : سوگند به خداوند درياها و نخلها و درختها و خداى بيابانها و دشتها و خداى فرشتگان مهربان و برگزيدگان و نيكان من هر ديو جبار را خواهم كشت بهر نيزه دراز و هر شمشير هندى برنده بدست ياران كه آنها پست و ابله نميباشند .\r\nاشرار و بدكردار هم نيستند . بى سلاح هم نمىباشند و چون ( به يارى آنها ) ستون دين را برپا كنم و رخنه مسلمين را ترميم نمايم و زخم را التيام بخشم آنگاه سينه مؤمنين را تشفى خواهم بخشيد و انتقام پيغمبران را خواهم كشيد . با چنين رستگارى از فناى دنيا و رسيدن مرگ باكى نخواهم داشت .\r\nدربارهء خروج و قيام مختار در كوفه چيزهاى ديگرى گفته شده غير از آنچه پيش گذشت و آن اين است كه مختار هنگامى كه نزد ابن زبير بود به او گفته بود كه من مردمى را مىشناسم كه اگر يك رهنماى دانا داشته باشند كه بتواند آنها را آماده كند براى تو از آن مردم لشكرى تجهيز ميكرد كه با همان لشكر اهل شام را مغلوب خواهى كرد . ابن زبير از او پرسيد : آنها چه مردمى هستند ؟ گفت : شيعيان على در كوفه . به او گفت ( ابن زبير بمختار ) تو آن مرد باش آنگاه او را بكوفه فرستاد و او هم وارد شد و در محلى منزل گرفت و شروع بماتم و گريه و زارى بر حسين و ذكر مصيبت نمود تا آنكه شيعيان او را ديدند و به او گرويدند و در ميان شهر كوفه محل و مكان دادند و چون عده آنها فزونى يافت او ابن مطيع را قصد كرد .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nبيان بعضى حوادث\r\nدر آن سال عبد اللّه بن زبير بامارت حاج حج مردم را انجام داد . امير مدينه هم برادرش عبيدة بن زبير و امير كوفه عبد اللّه بن يزيد خطمى و قاضى كوفه هشام بن هبيره والى بصره عمر بن عبيد اللّه بن عمر تيمى و امير خراسان عبد اللّه بن خازم بودند .\r\nدر آن سال شداد بن اوس بن ثابت كه برادر حسان بن ثابت بود در گذشت ( اوس برادر حسان شاعرى مشهور ) مسور بن مخرمه هم در مكه وفات يافت و مرگ او با خبر مرگ يزيد بن معاويه كه به مكه رسيده بود در يك روز بود . علت وفات او هم اصابت پاره سنگ منجنيق بود كه چند روزى مجروح ماند و بعد در گذشت .\r\nدر آن سال ابو برزه اشهلى در خراسان وفات يافت همچنين وليد بن عتبة بن ابى سفيان بر حسب يك روايت . در زمان يزيد هم ابو ثعلبه خشنى درگذشت . گفته شده در سنه پنجاه و هفت ( هجرى ) وفات يافت كه او يك نحو صحبت و يارى ( با پيغمبر ) داشت . در آن روزگار ( روزگار يزيد ) عائذ بن عمو و مزنى در بصره وفات يافت و او شاهد و حاضر بيعت رضوان ( بيعت پيغمبر زير درخت ) بود . در زمان ابن زياد قيس بن خرشه كه از ياران بود در كوفه وفات يافت . داستان او با ابن زياد عجيب بود زيرا او حقگو بود . در همان زمان هم ابو خيثمه انصارى كه در جنگ احد بود وفات يافت داستان او در واقعه تبوك مشهور است . در آن روزگار عتبان بن مالك كه از مجاهدين بدر بود در گذشت در همان سال شقيق بن ثور سد و سى هم وفات يافت .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n\r\nسنه شصت و پنج\r\n\r\nبيان لشكر كشى توابين و كشتن آنها\r\nچون سليمان بن صرد خزاعى در سنه شصت و پنج تصميم بر لشكركشى گرفت نزد سران ياران فرستاد و تصميم خود را خبر داد آنها هم در آغاز ماه ربيع الاخر حاضر شدند و او با اعيان و بزرگان ياران به قصد جنگ روانه شد . آنها قبل از آن با يك ديگر وعده قيام و تجمع داده بودند كه در آن شب موعود ( آغاز ماه ربيع ) قيام و خروج كنند . چون به محل نخيله رسيدند او ( سليمان ) لشكر خود را سان ديد وعده را نپسنديد . حكيم بن منقذ كندى و وليد بن عصير كنانى را بكوفه فرستاد كه فرياد بزنند . انتقام خون حسين را خواهانيم . آن دو نخستين كسى بودند كه لب به آن ندا گشودند . روز بعد ( پس از آن ندا ) عدهء باندازهء عده منتظرين رسيد و دو برابر شدند .\r\nاو بدفتر خود نگاه كرد ديد عده بيعت كنندگان بالغ بر شانزده هزار بوده گفت :\r\nسبحان اللّه از آن شانزده هزار تن جز چهار هزار كسى نيامده به او گفته شد كه مختار مردم را بخوددارى وادار مىكند زيرا دو هزار تن از ياران تو به او گرويدند . گفت بنابر اين ده هزار تن ديگر بايد باشند . آيا آنها مؤمن نيستند . آيا عهد و پيمان خود را\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nفراموش كرده‌اند ؟ او ( با عده ) سه روز در محل نخيله اقامت كرد و نزد كسانى كه تخلف كرده بودند مىفرستاد و يادآورى مىكرد تا هزار مرد ديگر به او ملحق شدند . آنگاه مسيب بن نجبه برخاست و به او گفت : رحمت خداوند شامل تو باد كسى كه اكراه داشته باشد به كار ( جنگ ) نيايد . كسى با تو همراهى و نبرد نخواهد كرد مگر آنانى كه از روى خلوص نيت ( و ايمان ) حاضر شده‌اند تو منتظر كسى مباش و بر كارزار تصميم بگير .\r\nگفت : راى و عقيده تو نيك است آنگاه سليمان ميان ياران خود برخاست و گفت :\r\nايها الناس هر كه براى رضاى خدا و نيل پاداش روز جزا آمده ما با او و او با ما خواهد بود و رحمت خداوند شامل حال او خواهد شد خواه زنده بماند و خواه كشته شود و هر كه دنياپرست باشد . به خدا قسم ما غنيمت و بهرهء در اين راه نخواهيم يافت . ما جز رضاى خدا چيزى نمىخواهيم و با خود سيم و زر نداريم حتى توشه هم نداريم . جز شمشيرهاى خود بر دوش خود بارى نداريم . قوت و توشه ما فقط براى ضرورت است آن هم با نهايت قناعت . هر كه غنيمت را بخواهد با ما همراهى و هماهنگى نكند كه ما براى دنيا قيام نكرده‌ايم . ما توبه كرده و بخونخواهى فرزند دختر پيغمبر ما قيام كرده‌ايم . چون سليمان خواست رهسپار شود عبيد اللّه بن سعد بن نفيل به او گفت : من يك عقيده دارم اگر صواب و سودمند باشد كه خداوند ما را رستگار خواهد كرد و اگر خطا باشد كه آن عقيده و راى شخص من است ما براى انتقام و خونخواهى حسين قيام كرده‌ايم و حال اينكه كشندگان او همه در كوفه هستند كه عمر بن سعد و رؤساء قبايل از آنها مىباشند . ما كجا خواهيم رفت و انتقام را پشت خود بگذاريم تمام اتباع او گفتند : راى صواب همين است و بس سليمان گفت : من اين عقيده را نمىپسندم كسى كه براى قتل او ( حسين ) لشكر كشيد و عده تجهيز كرد و فرستاد و گفت : او امان نمىدهم مگر اينكه تسليم شود ديگرى بوده كه حكم خود را درباره ( حسين ) اجرا كرد اكنون براى جنگ آن فاسق برويم كه او عبيد اللّه بن زياد است\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nهان ! باميد و يارى خداوند برويم كه چنانچه خداوند شما را غالب و پيروز كند بعد از آن بمردم شهر خود ( قاتلين حسين ) خواهيد پرداخت . آنگاه با سلامت بكشندگان حسين خواهيد رسيد و خواهيد ديد هر كه در قتل او شركت كرده دچار انتقام خواهد شد . اگر هم بشهادت رسيديد و كشته شديد كه شما با دشمنان دين و آنهايى كه حرام را روا داشته‌اند جنگ و ستيز نموده‌ايد و خداوند پاداش نكوكاران را خواهد داد . من دوست ندارم كه نيروى شما در غير دشمنان دين و روا دارندگان ناروا صرف شود . اگر شما در شهر خود بانتقام از كشندگان حسين مبادرت كنيد بىشك هر يك از دشمنان بخويشان و ياران شما حمله كرده انتقام قوم خود را خواهند كشيد و خونها ريخته خواهد شد كه پدر و برادر يا خويش قاتل منتقم را خواهند كشت . اكنون استخاره كنيد و برويد . عبد اللّه بن يزيد ( امير ) و ابراهيم بن محمد بن طلحه ( مستوفى ) هر دو بر لشكركشى فرزند صرد ( سليمان ) آگاه شده باتفاق اعيان و اشراف كوفه نزد آنها رفتند . ميان آنها كسى نبود كه در قتل حسين شركت كرده باشد زيرا از او ( سليمان بن صرد ) بيمناك بودند .\r\nعمر بن سعد هم در آن ايام ( از ترس مرگ ) در كاخ امارت زيست مىكرد زيرا از آنها ( شيعيان ) ترسيده بود چون آن دو ( امير و مستوفى ) نزد او ( سليمان ) رفتند عبد اللّه بن يزيد گفت : مسلمان با مسلمان برادر است هرگز به او خيانت و تزوير نميكند شما برادر و همشهرى ما هستيد . بهترين دوست و بهترين خلق در دوستى و هم ولايتى ما هستيد ما را بمرگ خود دچار ماتم و مصيبت مكنيد از عده ما ( با فناى شما ) نكاهيد ( بدون ما مرويد ) . مدتى اقامت كنيد تا ما مجهز و مستعد شويم كه اگر دشمن ما را قصد كرد ما و شما متفقاً بروز و جنگ كنيم آنگاه خراج محل جوخى را براى مخارج آنها اختصاص دادند به شرط اينكه اقامت كنند و بجنگ شتاب نكنند . امير اين وعده را داد و مستوفى تائيد نمود . سليمان به آنها گفت : شما نصيحت كرديد\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nو راى خود را در عالم مشورت داديد و از روى مهربانى و خير خواهى نهايت سعى و كوشش را كرديد ولى ما باميد خدا بر جنگ و لشكر كشى تصميم گرفته‌ايم و از خداوند هدايت و تأييد را ميخواهيم و شما خواهيد ديد كه ما رهسپار شده و دشمن را قصد نموده‌ايم . عبد اللّه ( امير ) گفت : پس صبر كنيد كه ما هم با شما لشكرى تجهيز كرده روانه كنيم زيرا سپاه دشمن بسيار قوى وعده آن فزون از عدو جداست و ما هم بايد براى مقابل او سپاه عظيم بفرستيم تا ما و شما در قبال او نيرومند و پايدار باشيم . در آن هنگام خبر رسيده بود كه عبيد اللّه بن زياد با لشكرهاى شام آنها را قصد كرده . سليمان نپذيرفت و نماند و شبانه لشكر كشيد كه در شب جمعه پنجم ماه ربيع الاخر سنه شصت و پنج دار الاهواز را قصد و بدانجا رسيد . جمعى از ياران او عقب ماندند و باز گشتند . گفت : من دوست ندارم كه شما هم عقب بمانيد و آنهايى كه از شما عقب مانده و تخلف كرده اگر ميان شما هم مىبودند بر سستى شما مىافزودند .\r\nخداوند يارى آنها را پسنديد آنها را سست كرد و شما را بفضل و يارى خود اختصاص داد .\r\nآنها راه خود را گرفتند تا بقبر حسين رسيدند چون قبر را ديدند يكباره نعره زدند و همه با يك آهنگ توبه كردند . در آن روز گريستند و مانند گريه و زارى آن روز ديده نشده بود . در آنجا بر او ( حسين ) درود فرستادند و همانجا توبه كردند ( كه او را بىيار و ياور گذاشته بودند تا كشته شد ) كه چرا او را تنها گذاشته و در صف او جنگ نكردند . يك روز و يك شب بر سر قبر او اقامت كردند و گريه و زارى و تضرع بسيار نمودند بر او و بر ياران او ( شهداء ) درود فرستادند . يكى از گفته‌هاى آنها بر سر قبر او اين بود : « اللهم ارحم حسينا الشهيد بن الشهيد المهدى بن المهدى الصديق بن الصديق . الهم اننا نشهد انا على دينهم و سبيلهم و اعداء قاتليهم و اولياء محبيهم . اللهم انا خذلنا ابن بنت نبيك فاغفر لنا ما مضى و تب علينا و ارحم حسينا و اصحابه الشهداء الصديقين و انا نشهد انا على دينهم و على ما قتلوا عليه\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nو ان لم تغفر لنا و ترحمنا لنكونن من الخاسرين « يعنى خداوندا رحمت تو شامل حسين شهيد و فرزند شهيد ، مهدى بن مهدى ( هدايت شده ) صديق بن صديق ( تصديق كننده و مؤمن بدين پيغمبر ) . خداوندا ما شهادت مىدهيم ( اعتراف مىكنيم ) كه بر دين آنها و سالك طريق آنان مىباشيم ما دشمن كشندگان آنها و دوستدار ياران آنها هستيم . خداوندا ما از نصرت فرزند دختر پيغمبر تو تسامح كرديم . اين گناه را ببخش و هر چه از ما در گذشته ( در تسامح از يارى او ) رفته بود ببخش و توبه ما را قبول كن . بر حسين و ياران او درود بفرست آنها شهداء و صديقين بودند . ما شهادت مىدهيم ( اعتراف مىكنيم ) كه بر دين آنها هستيم و هر چه آنها در راه آن كشته شدند دين و مورد تصديق و تأييد ما مىباشد . اگر تو گناه ما را نبخشى و ما را نيامرزى ما در عداد باختگان و زيانكاران خواهيم بود زيارت و ديدن قبر حسين بر كينه آنها افزود و بعد از آن راه خود را گرفتند ولى بسيارى از آنها بضريح برگشته تضرع و زيارت را تجديد و تأكيد نمودند و بياران خود ملحق شدند .\r\nآن گروه بر ضريح حسين ازدحامى مانند ازدحام حجاج بر حجر اسود داشتند .\r\nبعد راه انبار را گرفتند و رفتند . بعد از آن عبد اللّه بن يزيد ( امير كوفه از طرف ابن زبير ) به آنها نامه نوشت كه مضمون آن چنين بود : اى قوم ما دشمن را گستاخ و جسور مكنيد .\r\nشما در كشور و شهر خود برگزيدگان مردم هستيد اگر دشمن شما را دچار كند بزرگان شهر را دچار خواهد كرد آنگاه بطمع تسخير شهر خواهد افتاد . اگر دشمن بر شما غلبه يافت شما را سنگسار خواهد كرد تا ابد رستگار نخواهيد شد . اى قوم دست ما و دست شما يكيست دشمن ما و شما هم يكيست . هر گاه ما بر دشمن متحد شويم بر او غالب و مسلط خواهيم شد و اگر اختلاف پيدا كنيم شوكت و قدرت ما درهم خواهد شكست . اين شوكت را نسبت بدشمن خوار و ناچيز مكنيد . اى قوم ما در نصيحت من شك و ريب نداشته باشيد . با امر و رأى من مخالفت مكنيد . چون نامهء من بشما برسد\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nبرگرديد و السلام .\r\nسليمان و ياران او گفتند : اين پيشنهاد هنگامى كه ما در بلاد خود بوديم بما شده بود اكنون كه ما بر جهاد تصميم گرفته و وارد سرزمين دشمن شده‌ايم چگونه آن را بپذيريم ؟\r\nاين راى پسنديده نيست . سليمان به او نامه نوشت و تشكر كرد و بر او درود و ثنا گفت و تصريح نمود كه : اين قوم كه هستى خود را به خداوند خويش فروخته‌اند از اين معامله بسيار خرسند هستند كه وجود خويش را بپروردگار خود فروخته‌اند آنها از گناه بزرگ خود نزد خداى خود توبه كرده و سوى خدا روانه شده و بر او توكل نموده‌اند . آنها به قضاى خدا رضا داده‌اند . چون نامه بعبد اللّه رسيد گفت : اين قوم بر خودكشى تصميم گرفته‌اند . نخستين خبرى كه بشما خواهد رسيد خبر مرگ آنها خواهد بود . به خدا سوگند آنها با كرم و عزت نفس و در حال اسلام و ايمان كشته خواهند شد .\r\nآنها ( توابون ) رفتند تا به محل قرقيسيا رسيدند در آنجا زفر بن حارث كلابى بود كه از آنها در قلعه تحصن نمود و آنها با صفوف آراسته آماده نبرد بودند و او از سنگر و دژ بيرون نرفت . مسيب بن نجبه به او پيغام داد كه براى احتياج آنها بازارى بگشايد مسيب خود بدروازه رفت و آشنائى داد و اجازه ورود و ملاقات زفر را خواست .\r\nهذيل بن زفر در آنجا بود نزد پدر خويش رفت و پيغام مسيب را داد و گفت : او را يك مرد آراسته ديدم اجازه ملاقات ترا خواسته . زفر به فرزند خود گفت : اى پسرك من تو نميدانى او كيست . او يگانه سوار و پهلوان قبايل مضر سرخ است ( حمراء صفت مضر ) اگر ده تن از بزرگان و اشراف تمام قبايل مضر شمرده شوند او يكى از آنها مىباشد . او خداپرست و پرهيزگار و مؤمن است به او اجازه ملاقات بده .\r\nچون بر او وارد شد او را در طرف راست خود نشاند و از او پرسيد . مسيب هم حال خود و تصميم ياران را شرح داد . زفر گفت : ما دروازه‌هاى شهر را بستيم تا بدانيم آيا شما ما را قصد كرده‌ايد يا ديگران را ما از جنگ و دفاع هم عاجز نمىباشيم ولى\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nنمىخواهيم با شما نبرد كنيم و ما بر رفتار نيكو و صلاح و پرهيزگارى شما آگاه ميباشم پس از آن به فرزند خود دستور داد كه براى آنها بازارى بگشايد . بمسيب هم هزار درهم و يك اسب بخشيد . او مال را پس داد ولى اسب را قبول كرد و گفت : شايد من به اين اسب نيازمند شوم زيرا ممكن است اسب من لنگ شود ، زفر نان بسيار و علوفه و آرد براى آنها فرستاد بحديكه مردم از بازار بىنياز شدند مگر اينكه هر يكى از آنها جامه يا تازيانه مىخريدند روز بعد هم رفتند و زفر شخصاً آنها را بدرقه كرد و بسليمان گفت : از محل رقه پنج امير رفتند . حصين بن نمير و شرحبيل بن ذى الكلاع و ادهم بن محرز و جبلة بن عبد اللّه خثعمى و عبيد اللّه بن زياد با عده لشكرهاى بسيار كه مانند درخت و خاشاك بود اگر شما مايل باشيد داخل شهر ما بشويد و ما با شما متحد و همراه خواهيم بود . اگر دشمن ما را قصد كند ما همه جنگ خواهيم كرد . سليمان گفت : همشهريهاى ما همين درخواست را از ما كردند و ما قبول نكرديم . زفر گفت :\r\nپس شما زودتر برويد و محل عين الورده را بگيريد تا آنها نرفته و آن را نگرفته باشند زيرا سرچشمه آنجاست و شما بايد شهر را پشت خود قرار دهيد و نبرد را آغاز كنيد آنگاه رسته و آب و مواد ذخيره ضروريه در دست شما خواهد بود و شما از ما هم آسوده و در امان خواهيد بود . زودتر راه را طى كنيد به خدا سوگند من جماعتى از شما بهتر و گرامىتر و پاكتر نديده‌ام من اميدوارم كه شما سبقت جوئيد و اگر هم با آنها جنگ كنيد هرگز در ميدان فراخ و آزاد جنگ مكنيد زيرا عده آنها از شما فزونتر است و من اطمينان ندارم از اينكه بتوانيد از احاطه و محاصره آنها نجات يابيد . هرگز در قبال آنها صف مكشيد و پايدارى مكنيد كه آنها شما را بر زمين خواهند افكند و خواهند كشت من ميان شما پياده نمىبينم آنها پياده بسيار دارند و سواران هم آنها را حمايت مىكنند و هر دسته دسته ديگر را حمايت و مصون مىدارد پس شما بايد در لابلاى ديوارها و راهها و ساختمانها با آنها جنگ كنيد و سواران را بر ميمنه و ميسره آنها مسلط كنيد و هر دسته از سواران را با دسته ديگر مقرون كنيد\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nكه پشتيبان باشد چنانچه آنها بر يك دسته حمله كنيد دسته ديگر بتواند نجات يابد و جنگ را از سر گيرد و هر دسته از سواران در جنگ و گريز و نبرد و ستيز گاهى حمله كند و گاهى عقب بنشيند و اگر يك صف واحد داشته باشيد و رجاله دشمن بر شما حمله كند و شما عقب بنشينيد ميدان را از دست مىدهيد و دچار شكست مىشويد و ناگزير تن بگريز خواهيد داد آنگاه زفر با آنها وداع كرد و برگشت و براى پيروزى آنان دعا خواند و آنها هم براى او دعا و ثنا گفتند و رفتند . بعد از آن سوى محل عين الورده با شتاب روانه شدند . در غرب آن لشكر زدند و مدت پنج روز اقامت و و استراحت كردند لشكرهاى شام هم رسيدند تا بفاصله يك روز راه از عين الورده لشكر زدند . سليمان ميان ياران خود برخاست و آخرت را وصف كرد و مردم را بلطف آخرت تشويق و تحريض نمود و گفت : اما بعد دشمنى كه شما به قصد او راهها را پيموديد خود آمده است .\r\nشما روزها و شبها راهها را طى كرديد و رنج برديد تا رسيديد . اكنون جنگ را با جانبازى استقبال و پايدارى و بردبارى كنيد . كه خداوند يار صابرين است هرگز هيچ يك از شما پشت به آنها ندهد مگر اينكه قصد جانبازى و پيچ و خم داشته باشد يا بخواهد ياران خود را يارى كند . شما هم كسى را كه پشت مىكند مكشيد مگر اينكه بعد از گرفتارى با شما جنگ كند اين سيره و رفتار و آئين على بود كه ميان پيروان خود مانده . بعد از آن گفت : اگر من كشته شوم مسيب بن نجبه امير شما خواهد بود و اگر او هم كشته شود عبد اللّه بن سعد بن نفيل امير خواهد بود و اگر او هم كشته شود عبد الله بن وال و بعد از قتل او رفاعة بن شداد امير شما خواهد بود خداوند كسى را بيامرزد كه جانبازى او از روى صدق و اخلاص و بعهد خود وفا كرده باشد .\r\nبعد از آن مسيب را با چهار صد سوار روانه كرد و گفت : اگر سپاه دشمن را ديدى بدون تأمل بر آنها حمله كن اگر پيروز شدى چه بهتر و گر نه برگرد ولى\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nيكى از اتباع خود را تنها و بىيار مگذار . بكوش كه همه را برگردانى ، او يك شبانه روز رفت و سحرگاه استراحت كرد وعده فرستاد كه اسير بگيرند تا بر اوضاع اطلاع حاصل كند . يك مرد بدوى ( اعرابى ) ديدند از او پرسيدند .\r\nاو گفت : نزديك‌ترين لشكر آنها به تو لشكر شرحبيل ابن ذى - الكلاع است كه بفاصله يك ميل از تو دور مىباشد . ميان او و حصين بن نمير بر سر فرماندهى لشكر اختلاف پديد آمده كه هر يكى از آن دو ادعا مىكند او امير است و هر دو منتظر تعيين تكليف از ابن زياد ميباشند .\r\nمسيب و عدهء او شتاب كردند تا بدشمن رسيدند در حالى كه دشمن آسوده و در غفلت از حمله آنها بود . آنها هجوم بردند و لشكر منهزم شد و مسيب عدهء اسير بدست آورد . مجروحين بسيار بودند . مركب و چهارپا هم بسيار بدست آمد و شاميان قرارگاه خود را ترك كرده گريختند .\r\nاتباع مسيب هر چه خواستند از لشكرگاه بغنيمت برداشتند . سپس با غنايم بسيار نزد سليمان برگشتند . خبر شكست و گريز بابن زياد رسيد . او حصين بن نمير را با عجله فرستاد كه با عده دوازده هزار رسيد . اتباع سليمان هم در تاريخ بيست و ششم جمادى الاولى بمقابله او پرداختند عبد اللّه بن سعد فرمانده ميمنه و مسيب ابن نجبه فرمانده ميسره و خود سليمان فرمانده قلب بودند . حصين هم جبلة بن عبد اللّه را فرمانده ميمنه و ربيعة بن مخارق غنوى فرمانده ميسره نمود .\r\nچون طرفين به يكديگر رسيدند . اهالى شام آنها ( شيعيان ) را باتحاد اسلامى ( جماعت ) دعوت كردند كه بخلافت عبد الملك بن مروان اقرار كنند . سليمان هم آنها را بخلع عبد الملك و تسليم ابن زياد دعوت كرد و در قبال آن آنها ( شيعيان ) هواخواهان ابن زبير را از عراق اخراج و كار خلافت را بخاندان پيغمبر واگذار كنند . هر دو طرف قبول نكردند . ميمنه سليمان بر ميسره حصين و ميسره هم بر\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nميمنه دشمن يكباره حمله كرد و خود سليمان با قلب بر لشكر شام حمله نمود كه شاميان منهزم شدند و تا قرارگاه خود رفتند .\r\nاتباع سليمان در حال پيروزى و غلبه بودند كه شب فرا رسيد . روز بعد عده هشت هزار سپاهى ابن ذى الكلاع بمدد حصين رسيد كه عبيد اللّه بن زياد آن مدد را براى او فرستاد ، اتباع سليمان هم نبرد را آغاز كردند . جنگى رخ داد كه هرگز بشدت آن ديده نشده بود . تمام روز را بجنگ مشغول بودند فقط مدت نماز كه متاركه شده بود .\r\nشب دست از جنگ كشيدند و عده مجروحين طرفين بسيار بود . مبلغين و واعظين هم در لشكر سليمان بتشجيع و تحريض مردم مشغول شدند .\r\nروز بعد ادهم بن محرز باهلى با عده دو هزار سپاهى از طرف ابن زياد براى امداد رسيد . روز جمعه بود كه طرفين سخت نبرد كردند تا نزديك نيم روز . اهل شام فزونى يافته و از هر طرف به آنها احاطه نمودند . چون سليمان آن وضع ناگوار و خستگى اتباع خود را در كارزار ديد خود پياده شد و فرياد زد : اى بندگان خدا هر كه بخواهد زودتر نزد خداوند برود و از گناه خود ( در عدم نصرت حسين ) توبه كند نزد من آيد .\r\nآنگاه خود غلاف شمشير را شكست . عده بسيارى هم با او پياده شدند و غلاف شمشيرها را شكستند و براى مرگ كمر بستند . همه پياده پيش رفتند و جنگ كردند و يك كشتار عظيم نمودند و بسيار زخم كارى زدند . چون حصين دليرى آنها را ديد رجاله را پيش برد كه آنها را تير باران كنند . سواران را هم از هر طرف به آنها احاطه داد . سليمان كه خدايش بيامرزاد كشته شد و افتاد . يزيد بن حصين او را هدف تير كرد . او افتاد و دوباره برخاست و باز افتاد .\r\nچون او كشته شد . مسيب علم را برداشت و افراشت و بر سليمان درود فراوان\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nفرستاد . مسيب پيش رفت و مدت يك ساعت نبرد كرد و برگشت ( براى استراحت ) و باز حمله كرد و پيش رفت و بازماند و آن وضع را تكرار نمود تا كشته شد ولى بعد از اينكه عده از رجاله ( دشمن ) را كشت . چون او كشته شد پرچم را عبد اللّه بن سعد بن نفيل گرفت و بر هر دو سردار كشته درود فرستاد و گفت :  فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْدِيلًا  آيه قران يعنى : بعضى زندگانى را بدرود گفتند و برخى منتظر ( مرگ ) هستند و هيچ چيزى را تغيير و تبديل ندادند . گرد او ( عبد اللّه ) جمعى از قبيله ازد تجمع كردند در همان حال سه سوار از طرف سعد بن حذيفه رسيدند و گفتند فرزند حذيفه ( يار پيغمبر ) عده صد و هفتاد تن از اهل مدائن بمدد آنها فرستاده و نيز خبر دادند كه اهل بصره با مثنى ابن مخربه عبدى خواهند رسيد و عده آنها سيصد سوار است . مردم ( شيعيان ) خرسند شدند ولى عبد اللّه گفت :\r\nچنين است اگر آنها مىرسيدند و ما را زنده مىديدند .\r\nچون نمايندگان كشتگان ( شيعيان ) را ديدند افسرده و محزون شدند و دريغ گفتند ولى خود هم در جنگ شركت كردند . عبد اللّه بن سعد بن نفيل هم كشته شد .\r\nبرادر زاده ربيعه بن مخارق او را كشت . خالد بن سعد بن نفيل هم بر قاتل برادر خود حمله كرد و شمشير را بتن او فرو برد و هر دو بهم آويختند ولى اتباع او كه عده آنها فزون بود بر خالد حمله كرده يار خود را نجات دادند و خالد را كشتند پرچم ( شيعيان ) هم بر زمين افتاده بود و كسى نبود كه آن را حمل كند .\r\nعبد اللّه بن وال را ( كه بر حسب وصيت سليمان بايد فرمانده باشد ) ندا دادند و او سخت دچار جنگ و حمله بود . رفاعة بن شداد حمله كرد و اهل شام را شكست داد آنگاه ( عبد اللّه ) علم را برداشت و مدتى جنگ كرد و فرياد زد هر كه زندگانى جاويد را بخواهد كه بعد از آن مرگ نخواهد بود و هر كه طالب آسايش ابدى و خرسندى باشد كه بعد از آن اندوه نخواهد بود بيايد و نزد خداوند تقرب جويد و با\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nاين گروه گمراه كه حرام را روا داشته‌اند نبرد كند « الرواح الى الجنه » ! هان سوى بهشت بايد رفت . آن هم هنگام عصر بود كه او با ياران خود حمله كرد و عدهء از رجال را كشت و سايرين را عقب زد پس از آن اهل شام از هر طرف به آنها احاطه كردند و آنها را بجاى خود برگردانيدند . محل آنها هم فقط از يك طرف قابل حمله بود چون شب فرا رسيد ادهم بن محرز جنگ آنها را بر عهده گرفت . او با عده خود از سواران و رجاله بر آنها هجوم برد . ابن محرز در آن حمله بابن وال ( فرمانده و پرچمدار ) رسيد كه او اين آيه را ميخواند  وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً  گمان مدار آنانى كه در راه خدا كشته شده‌اند مرده باشند . تا آخر آيه . ادهم از شنيدن آن آيه سخت خشمگين شد بر او حمله كرد ( بر عبد اللّه بن وال ) و با يك ضربت دستش را بريد و انداخت و بعد از او دور شد و گفت : من گمان مىكنم كه تو دوست دارى نزد خانواده خود باشى ( نخواست او را بكشد بلكه مجروح كرد كه زنده بماند ) ابن وال گفت : بد فكر كردى و گمان بردى به خدا دوست ندارم كه دست تو براى من بجاى دستم باشد مگر اينكه اجر و ثواب بريدن اين دست نصيب من باشد و از من سلب نشود . گناه تو بسيار و ثواب من عظيم خواهد بود . باز هم او از اين سخن رنجيد و خشمگين گرديد برگشت و نيزه را بتن او فرو برد در حالى كه او هرگز از نبرد رو بر نگردانيده و طعن و ضرب را مردانه استقبال كرده بود و از جاى خود به عقب برنگشت . ابن وال يكى از پرهيز - كاران و فقهاء و زهاد آن زمان بود . چون او كشته شد برفاعة ابن شداد بجلى خبر دادند و گفتند : پرچم را تو بردار . گفت : برگرديد كه شايد خداوند ما را در نبرد ديگرى با آنها روبرو كند . عبد اللّه بن عوف بن احمر به او گفت : به خدا هلاك خواهيم شد ( اگر برگرديم ) زيرا آنها ما را دنبال خواهند كرد و بر دوش ما سوار خواهند شد و خواهند كشت و يك فرسنگ راه نخواهيم رفت تا همه كشته شويم و اگر يك\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nتن هم از ما نجات يابد اعراب باديه او را خواهند گرفت و تسليم خواهند كرد كه او را بكشند . اين آفتاب است كه نزديك است غروب كند و ناپديد شود . ما با آنها جنگ مىكنيم تا شب فرا رسد آنگاه اول شب بر اسبهاى خود سوار شده مىگريزيم و تا صبح راه را خواهيم پيمود و بعد از آن با آسودگى خواهيم رفت . هر يك از ما هم يار مجروح خود را همراه خواهد برد و راه خود را شناخته روانه مىشويم .\r\nرفاعة گفت : آرى اين راى پسنديده و خوب است . او پرچم را برداشت و سخت نبرد كرد . اهالى شام خواستند آنها را قتل عام كنند كه تا شب نرسيده همه را نابود نمايند ولى نتوانستند . عبد اللّه بن عزيز كنانى پيش رفت و با اهل شام سخت جنگ نمود . محمد فرزندش كه كودك بود همراه پدر بود او بقبيله كنانه كه با اهل شام بودند نداد داد فرزند خود را تسليم آنها نمود ( كه حمايت كنند ) كه بكوفه برساند آنها هم بپدرش امان دادند و او نپذيرفت و دليرانه نبرد كرد تا كشته شد . كرب بن يزيد حميرى هم نزديك غروب پيش رفت صد تن از ياران او همراه بودند همه سخت جنگ كردند ابن ذى الكلاع به او و اتباع او پيشنهاد امان داد او گفت : ما در اين دنيا در امان بوديم ولى براى امان آخرت قيام و خروج كرديم . آنها جنگ كردند تا همه كشته شدند . صخر بن هلال مزنى با عده سى تن از قبيله مزينه پيش رفت . نبرد كردند تا كشته شدند . چون شب فرا رسيد اهل شام بلشكرگاه خود برگشتند . رفاعه تفحص كرد هر مجروحى را بقوم خود داد كه او را حمل كنند آنگاه بقيه لشكر را شبانه بقرقيسيا روانه كرد . روز بعد حصين ديد كه آنها ميدان را ترك كرده‌اند . از تعقيب آنان چشم پوشيد . زفر ( همان فرماندار كه از آنها پذيرائى كرده بود ) به آنها پيشنهاد كرد كه در پناه او باشند آنها فقط سه روز اقامت كردند . آنها را توشه داد و تجهيز كرد و سوى كوفه روانه نمود . سعد بن حذيفه هم با عده خود از مدائن رسيد و بر وضع آنها آگاه شد در محل هيت توقف\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nكرد كه مثنى بن مخربه عبدى با اهل بصره به محل صندوداء رسيد توقف كرد تا رفاعه آمد آنها او را استقبال كردند بعد پراكنده شدند و هر دسته به محل خود برگشتند .\r\nچون رفاعه بكوفه رسيد مختار در زندان بود . مختار به او پيغام داد . مرحبا و آفرين بر گروهى كه خداوند ثواب و اجر آنها را بس عظيم داشته و از كردار آنها خشنود بوده . بخداى كعبه سوگند هر قدمى كه برداشتيد و بهر محل كه رسيديد يا هر پست و بلندى را كه درنورديد خداوند براى شما يك اجر عظيم و ثواب بىمانند ذخيره كرده . اين ثواب از يك دنيا بزرگتر و فزونتر است . سليمان حق خود را ادا كرد و خداوند او را نزد خود بر دو روح وى را با ارواح انبيا و صديقين و شهداء و نكوكاران قرار داد . او كسى نبود كه شما با فرماندهى و امارت وى پيروز شويد ( بجنگ آشنا نبود ) من آن امير مأمور و امين مأمون و كشنده ديوان جبار و كينه جوى و منتقم از دشمنان دين و خونخواه و طالب حق پامال شده هستم . شما آماده شويد و استعداد خود را تكميل و آشكار كنيد من بشما بشارت مىدهم كه خود بكتاب خداوند و سنت پيغمبر و خونخواهى خاندان او دفاع از ناتوانان و جهاد با مجرمين و روا دارندگان حرام قيام و اقدام خواهم كرد .\r\nقتل سليمان و ياران او در ماه ربيع الاخر واقع شده بود . چون عبد الملك بن مروان خبر قتل سليمان و اتباع او را شنيد بر منبر رفت و خدا را ستود و پس از حمد و ثنا گفت : اما بعد كه خداوند سران اهل عراق و فتنه‌جويان را كشت و دو رئيس آنها كه گمراه و گمراه كننده بودند هلاك كرد كه آن دو شخص عبد اللّه بن سعد ازدى و عبد اللّه بن وال بكرى بودند بعد از آنها كسى نمانده كه قادر بر مقاومت و دفاع باشد .\r\n( در اين روايت ترديد است زيرا هنوز پدر عبد الملك كه مروان باشد زنده بوده ( و او بخلافت نرسيده بود . )\r\nاعشى همدان در آن واقعه گفت كه شعر او در آن زمان در خفا حفظ و خوانده\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nمىشد و مكتوم مانده بود :\r\n الم خيال منك يا ام غالب * فحييت عنا من حبيب مجانب\r\nو ما زلت من شجو و ما زلت مقصدا * لسهم غير انى من فراقك ناصب\r\nفما انس لا انس انفتا لك فى الضحى * الينا مع البيض الحسان الخراعب\r\nتراءت لنا هيفاء مهضومة الحشا * لطيفة طى الكشح ريا الحقائب\r\nمتبلة ؟ غراء رود شبابها * كشمس الضحى تنكل بين السحائب\r\nفلما تغشاها السحاب و حوله * بدا حاجب منها و ضنت بحاجب\r\nقتلك الهوى و هى الجوى لى و المنى * فاحبب بها من خلة لم تصاقب\r\nو لا يبعد اللّه الشباب و ذكره * و حب تصافى المعصرات السواكب\r\nو يزداد ما احببته من عتابنا * لعاباً و سقيا للخدين المقارب\r\nفانى و ان لم انسهن لذاكر * رزيئة مخبأة كريم المناصب\r\nتوسل بالتقوى الى اللّه صادقا * و تقوى الإله خير تكساب كاسب\r\nو خلى عن الدنيا فلم يلتبس بها * و تاب الى اللّه الرفيع المراتب\r\nتخلى عن الدنيا و قال طرحتها * فلست اليها ما حييت بآئب\r\nو ما انا فيما يكره الناس فقده * و يسعى له الساعون فيها براغب\r\nتوجهه نحو الثوية و النهى * مصاليت انجاد سراة مناجب\r\nمضوا تاركى راى ابن طلحة حسبة * و لم يستجيبو للامير المخاطب\r\nفساروا و هم ما بين ملتمس التقى * و آخر مما جر بالامس تائب\r\nفلاقوا به عين الوردة الجيش فاضلا * اليهم فحسوهم ببيض قواضب\r\nيمانية تذرى الا كف و تارة * بخيل عتاق مقربات سلاهب\r\nفجاء هم جمع من الشام بعده * جموع كموج البحر من كل جانب\r\nفما برحوا حتى ابيدت سراتهم * فلم ينج منهم ثم غير عصائب\r\n\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n و غودر اهل الصبر صرعى فاصبحوا * تعاور هم ريح الصبا و الجنائب\r\nناضحى الخزاعى الرئيس مجدلا * كان لم يقاتل مرة و يحارب\r\nو راس بنى شمخ و فارس قومه * شنوءة و التيمى هادى الكتائب\r\nو عمرو بن بشر و الوليد و خالد * و زيد بن بكر و الحليس بن غالب\r\nو ضارب من همدان كل مشيع * اذا شد لم ينكل كريم المكاسب\r\nو من كل قوم قد اصبت زعيمهم * و ذا حسب فى ذروة المجد ثاقب\r\nابو غير ضرب يفلق الهام وقعه * و طعن به اطراف الا سنة صائب\r\nو ان سعيداً يوم يدمر عامراً * لاشجع من ليث بدر بى مواثب\r\nفيا خير جيش بالعراق و اهله * سنيتم روا ياكل اسحم ساكب\r\nفلا يبعدن فرساننا و حماتنا * ادا البيض ابدت عن خدام الكوائب\r\nو ما قتلوا حتى أثاروا عصابة * محلين ثوراً كالليوث الضوارب \r\nيعنى : خيال و رؤياى تو اى ام غالب ( معشوقه ) بر من نازل شد . درود بر تو اى يار دورى جوى . من هميشه دچار درد و اندوه بودم .\r\nمن درباره آنها ( شهداء توابين - شيعيان ) قصائد سروده‌ام ( مرثيه ) ولى من از فراق تو در تعب هستم . اگر فراموش كنم هرگز آمدن ترا قبل از ظهر فراموش نخواهم كرد كه تو از همزادگان سفيد روى زيبا جدا شدى و بما پيوستى . او چنين پديد آمد : كمر باريك و ميان لاغر و لطيف اندام با عضلات فربه . نرم پيكر ، سپيدرو ، با طراوت جوانى و لطف نسيم خوش آيند . مانند آفتابى كه از پشت حجاب رقيق ابر نمايان باشد .\r\nچون ابر نازك او را پوشانيد ( حجاب ) يك ابرو از دو ابروى وى نمايان گرديد ولى از ابراز ابروى ديگر دريغ داشت . او عشق و هواى من است . و او آرزوى من است . آفرين بر آن يارى كه كمتر نزديك مىشود . خداوند جوانى و ياد\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nجوانى را از ما دور نكند ، خوشا روزگارى كه جوانى در آن طغيان كرد و غرور باريد . بيشتر از عشق ورزى و گله گذارى ياران خرسند بودم . سيراب باد دوست نزديك و مهر جوى من . هر چند كه من روزگار عشق و جوانى را فراموش نميكنم ولى بيشتر از آن به ياد مصيبت آن بزرگوار ارجمند منصب دار هستم ( مقصود سليمان بن صرد خزاعى ) . او بتقوى و پرهيزگارى از روى صدق نزد خدا توسل و تقرب جست . خداپرستى و پرهيزگارى بهترين متاع كاسب است . او دنيا را ترك كرد .\r\nبه دنيا اعتنا نكرد . نزد خداوند بلند مرتبت توبه نمود . او از بار دنيا سبك شد و گفت :\r\nمن اين دنيا را ترك كرده‌ام و تا زنده هستم به دنيا دل نخواهم بست و از عقيده خود بر نمىگردم . من مانند مردمى كه بر فقدان دنيا افسوس مىخورند و براى احراز آن ميكوشند نخواهم بود . و رغبت بدان و برگشتن سوى آن نخواهم داشت . او سوى محل ثويه رفت . ابن زياد را كه با لشكرهاى بسيار آمده بود قصد نمود . او با مردمى پرهيزگار و خردمند و برگزيده و زاده نجباء روانه شد . آنها پند فرزند طلحه را ( ابراهيم مستوفى ) نپذيرفتند كه محض رضاى خدا به آنها نصيحت كرده بود . همچنين امير كه به آنها خطاب كرده بود پيشنهاد او را قبول نكردند . آنها روانه شدند كه بعضى از آنها تقوى را طالب و برخى از گناه گذشته توبه كرده بودند .\r\nآنها در محل عين ورده با سپاه جنگجو روبرو شدند كه آن سپاه آنها را با شمشيرهاى برنده درو كردند . آن شمشيرها ساخته يمن است كه دستها را مىبرد و مىاندازد گاهى هم با اسبهاى اصيل و تند رو حمله مىكنند . ناگاه سپاه شام رسيد و بدنبال آن لشكرهاى امدادى مانند موج دريا از هر طرف هجوم آورد . آنها از موقع خود نجنبيدند تا آنكه بزرگان و سالاران آنان كشته و نابود شدند . كسى از آن گروه نجات نيافت جز چند تن و چند جماعت . آنها كه پايدارى كردند كشته شدند و بر خاك افتادند . باد صبا و باد جنوب بر آنها مىوزيد . رئيس آنها كه خزاعى باشد\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nكشته و به خون آغشته شد انگار از نخست نبود و هيچ وقت جنگ و دليرى نكرده بود همچنين رئيس بنى شمخ و پهلوان قوم خود ( مسيب بن نجبه ) و ديگرى كه فرمانده و رهبر لشكرها كه تيمى باشد و عمرو بن بشر و وليد و خالد و زيد بن بكر و حليس بن غالب ( سران قوم كه كشته شدند ) از قبيله همدان هم مردان شيعه كه هرگز ذلت‌پذير نبودند و هميشه كرم غنيمت و كسب آنها بوده نبرد كردند .\r\nاز هر قومى رئيس و سالار و قائد بزرگوار كشته شده كه اگر بشمار آيند داراى مجد و عظمت و مقام ارجمند بودند . آنها از هر چيزى بجز جنگ و ستيز خوددارى كردند . جنگى كه در يدمر رخ داده . آنها از شير هم دليرتر بودند . آنها ابا داشتند كه چيزى جز جنگ كه سرها را مىشكافد قبول كنند . جنگى كه با نيزه‌ها كار زار را پايان مىدهد . سعيد هم در واقعه « يدمر » و جنگ « دربى » از شير دليرتر و چابكتر بود . اى بهترين لشكرهاى عراق واى پرهيزگار ترين و پاكترين مردم عراق ابرهاى رحمت شما را سيراب كند . پهلوانان و سواران ما دور نشوند اگر شمشيرها حجاب بانوان و دوشيزگان ما را به درد . آنها كشته نشدند تا آنكه جمعى را از تبه كاران و روا درندگان حرام را كشتند و خود مانند شيران شرزه پس از دليرى جانسپردند .\r\nگفته شده : سليمان و ياران او در ماه ربيع الاخر كشته شدند . خزاعى در اين قصيده سليمان بن صرد خزاعى مىباشد . راس بنى شمخ هم مسيب بن نجبه فزارى و پهلوان شنوءه عبد اللّه بن سعد بن نوفل ازدى و تيمى عبد اللّه بن وال تيمى از تيم اللات بن ثعلبه بن عكابة بن صعب بن على بن بكر بن وائل است . وليد هم ابن عصير كنانى و خالد بن سعد بن نفيل برادر عبد اللّه . « نجبه » با نون و جيم و باء يك نقطه كه همه مفتوح است .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n\r\nبيان بيعت عبد الملك و عبد العزيز براى ولايت عهد\r\nدر آن سال مروان بن حكم دستور داد كه براى ولايت عهد دو فرزند خود عبد الملك و عبد العزيز ( يكى بعد از ديگرى ) بيعت گرفته شود . علت اين بود كه عمرو بن سعيد بن عاص چون مصعب بن زبير را شكست داد كه مصعب از طرف برادر خود عبد اللّه بفلسطين رفته بود . عمرو پس از فتح نزد مروان كه در دمشق مقيم بود رفت و در آن زمان عمرو بر مصر و حتى شام چيره شده بود . مروان شنيده بود كه عمرو مىگفت : بعد از مروان كار به من خواهد رسيد ( خليفه خواهم شد ) .\r\nمروان حسان بن ثابت بن بحدل را نزد خود خواند و به او گفت : ميخواهم براى دو فرزندم بيعت ولايت عهد را بگيرم . كه آن دو عبد الملك و عبد العزيز باشند و نيز به او گفت : شنيده‌ام كه عمرو چنين ادعائى دارد . حسان گفت كار عمرو را من خواهم ساخت . چون مردم شبانه در خانه مروان تجمع نمودند حسان برخاست و گفت : شنيده‌ام بعضى از رجال به خود وعده مىدهند و آرزوهائى دارند . هان همه برخيزيد و با عبد الملك و عبد العزيز بيعت كنيد . همه بدون استثناء برخاستند و بيعت كردند .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n\r\nبيان لشكر كشى ابن زياد و حبيش\r\nدر آن سال مروان بن حكم دو لشكر فرستاد . يكى بفرماندهى عبيد اللّه بن زياد سوى جزيره و جنگ باز فر بن حارث در قرقيسيا و او را امير آن سرزمين كرد باضافه هر بلادى كه او بفتح آن موفق شود و چون از كار جزيره فراغت يابد عراق را قصد كند و از دست عمال ابن زبير بگيرد . چون ابن زياد بجزيره رسيد خبر مرگ مروان را شنيد . نامه عبد الملك هم به او رسيد كه همان امارتى را كه پدرش به او داده بود به حال خود نخواهد ماند و او را بتسريع فتح عراق وادار كرده بود .\r\nلشكر ديگر بفرماندهى حبيش بن دلجه قينى متوجه مدينه گرديد در مدينه جابر - بن اسود بن عوف برادرزادهء عبد الرحمن بن عوف از طرف فرزند زبير امير بود .\r\nجابر از آن لشكر گريخت . در آن هنگام حارث بن ابى ربيعه كه برادر عمرو بن ربيعه و امير بصره از طرف ابن زبير بود لشكرى براى دفاع از مدينه بفرماندهى حنيف بن سجف تيمى روانه كرد كه با حبيش جنگ كند . چون حبيش خبر رسيدن لشكر بصره را شنيد از مدينه بيرون رفته آن لشكر را قصد كرد . عبد اللّه بن زبير هم عباس بن سهل بن سعد ساعدى را بامارت مدينه فرستاد و به او دستور داد كه حبيش را دنبال كند تا زمانى كه لشكر بصره برسد كه فرمانده آن حنيف بود عباس هم آنها ( لشكر شام ) را تعقيب كرد تا در محل ربذه به آنها رسيد . حبيش هم با او مقابله و\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nمقاتله كرد . يزيد بن سنان هم او ( حبيش ) را هدف تير كرد و كشت . در آن هنگام يوسف بن حكم پدر حجاج و فرزند او حجاج هر دو بر يك شتر سوار و در آن جا بودند لشكر شام پراكنده شد و بقيه آن بشام گريخت . عده پانصد تن از آن لشكر در مدينه سنگر گرفته و متحصن شده بودند . عباس بن سهل به آنها پيغام داد كه تسليم حكم او شوند آنها هم تسليم شدند همه را كشت . چون يزيد بن سنان با لباسى سفيد وارد مدينه گرديد مردم براى تبرك به او دست بلباسش مىكشيدند و عطر مىريختند و آفرين مىگفتند بحديكه لباس سفيد او از بس كه دستمالى شده سياه گرديد .\r\n( كه فرمانده لشكر شام را كشته بود )\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n\r\nبيان مرگ مروان بن حكم و ولايت فرزندش عبد الملك\r\nدر ماه رمضان همان سال مروان بن حكم در گذشت علت مرگ او هم اين بود كه چون معاوية بن يزيد وفات يافت كسى را بجانشينى خود معين نكرد .\r\nحسان بن بحدل هم ميخواست خلافت را ببرادر او خالد بن يزيد واگذار كند او خرد سال بود و حسان خال ( دائى ) پدرش يزيد بود . چون او ( حسان ) با اهل شام مروان را بيعت كردند بمروان گفته شد كه تو مادر خالد را بزنى بگير تا او ( خالد ) خفيف و خوار شود و مدعى خلافت نباشد . مادرش هم دختر ابو هاشم بن عتبه بود .\r\nاو هم با وى ازدواج كرد . روزى خالد بر مروان وارد شد . جماعتى نزد مروان نشسته بودند . خالد هم ميان دو صف ( از مردم ) داخل شد . مروان به او گفت : به خدا تو احمق هستى . بيا نزديك اى آنكه مادرش . . . تر است ( قابل تصريح نيست كه صفت اسفل اعضا باشد ) او در آن خطاب ميخواست خالد را از چشم مردم شام ساقط كند . خالد نزد مادر خود برگشت و خبر آن دشنام را داد . مادرش گفت : هيچ كس بر آن حال آگاه نشود و من ترا آسوده خواهم كرد . چون مروان بر او ( زن كه مادر خالد باشد ) داخل شد از او پرسيد آيا خالد به تو چيزى گفته ؟ گفت :\r\nنه هرگز . تو در نظر او بزرگتر و عظيم تر از اين هستى كه چيزى درباره تو بگويد .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nاو باور كرد و چند روزى نزد وى ماند . روزى مروان نزد او خوابيد او هم بالش بر سر و دهانش نهاد و او را كشت . او در دمشق بسن شصت و سه سال در گذشت . گفته شده بسن شصت و يك . عبد الملك خواست مادر خالد را ( بانتقام پدر ) بكشد . به او گفته شد مردم خواهند گفت كه يك زن پدرت را كشته ( خفيف و حقير مىشود ) او صرف نظر كرد .\r\nچون مروان وفات يافت عبد الملك فرزندش بر راس كار قرار گرفت . برادرش عبد العزيز هم در مصر بود كه از برادر خود اطاعت نمود . عبد الملك هفت ماهه تولد يافت و مردم او را خوار مىدانستند و ناسزا مىگفتند ( كه كامل نبود ) . گفته شده روزى اعيان و اشراف نزد او بودند كه بعبيد اللّه بن زياد بن ظبيان بكرى ( غير از ابن زياد معروف ) گفت : شنيده‌ام كه تو بپدرت شباهت ندارى . گفت : آرى به خدا شباهت دارم . من از آب به آب و از غراب بغراب به پدر خود شبيه‌تر هستم . اگر بخواهى به تو بگويم چه كسى شباهت ندارد خواهم گفت : كسى كه رحم مادرش او را تكميل نكرده و كامل متولد نشده و بخويشان كه طايفه پدر و مادر باشند ( عم و خال ) شباهت ندارد كيست گفت : او كيست بگو ؟ گفت : او سويد بن منجوف است ( كه حضور داشت و البته طعنه بعبد الملك زده بودند سويد ) . چون هر دو بيرون رفتند سويد به او گفت : اگر به من گله‌هاى گوسفند و اشتران سرخ مىدادند باندازهء كه از گفته تو خرسند شده بودم هرگز مسرور نمىشدم ( كه تو با كنايه عبد الملك را دشنام دادى ) عبيد اللّه گفت به خدا قسم خرسندى تو به اندازه خرسندى من از تحمل و بردبارى و سكوت تو ( در قبال اين كنايه كه نام ترا برده‌ام ) نمىباشد . و اگر گله‌ها و شترهاى سياه را بجاى شترهاى سرخ به من داده ميشد به اندازه خرسندى من از سكوت و تحمل تو نبود .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nبيان صفت و نسب و شرح حال او ( مروان )\r\nاو مروان بن حكم بن ابى العاص بن اميه بن عبد شمس مادرش آمنه دختر علقمه بن صفوان بن اميه از قبيله كنانه ، تاريخ تولد او در سنه دوم هجرى بود . پدرش در سال فتح مكه اسلام آورد و پيغمبر او را طرد و بطائف تبعيد كرد زيرا او ضد پيغمبر تجسس مىكرد . روزى هم پيغمبر او را ديد كه در راه رفتن با استهزاء رفتن پيغمبر را ادا و تقليد مىكرد خود را مانند پيغمبر كرده بود پيغمبر فرمود :\r\nچنين باش ( نفرينش كرد ) و او تا زنده بود مانند يك تن مفلوج بدرفتار بود .\r\nپس از وفات پيغمبر عثمان نزد ابو بكر براى برگردانيدن او ( حكم ) از تبعيد شفاعت و توسط كرد و ابو بكر نپذيرفت . چون ابو بكر وفات يافت و خلافت بعمر رسيد باز عثمان نزد عمر شفاعت كرد كه عمر قبول نكرد ( به حال تبعيد ماند ) چون خلافت بعثمان رسيد او را برگردانيد كه او عم عثمان بود . عثمان ادعا كرد كه پيغمبر به او وعده داده بود كه او را آزاد كند و بمدينه برگرداند . اين يكى از كارهاى عثمان بود كه موجب اعتراض و انكار مردم گرديد . او در زمان عثمان در گذشت و عثمان بر او نماز گذاشت . من ( مؤلف ) اخبار بسيارى در لعن و طعن او و فرزندان او روايت كرده‌ام كه راويان و حافظين قرآن و احاديث آنها را روايت كرده‌اند و در اسناد آن\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nروايات گفتگو هم هست . مروان كوتاه قد و سرخ رو گردنش نيز كوتاه و كنيه او ابو الحكم و ابو عبد الملك بود . در يك روز صد بنده آزاد كرد ( هنگام استطاعت و قدرت ) او در زمان معاويه بارها امير و حاكم مدينه شده بود و چون بامارت مدينه مىرسيد در دشنام على مبالغه و افراط مىكرد ولى چون معزول مىشد و حكومت بسعيد بن عاص مىرسيد از ناسزا گفتن بعلى خوددارى مىكرد . از محمد الباقر درباره او و سعيد پرسيده شد فرمود : مروان براى مادر خفا از سعيد بهتر و سعيد در ظاهر و آشكار براى ما خوب بود .\r\nحديث مروان در كتاب صحيح روايت شده . ( در بد نامى او ) حسن و حسين هم در نماز به او اقتدا مىكردند ( نماز جماعت ) و نماز خود را هم اعاده و تجديد نمىكردند .\r\n( ناگزير بامير وقت اقتدا مىكردند ) . او ( مروان ) نخستين كسى بود كه خطبه را در نماز عيد بر نماز مقدم نمود . همين كه او در گذشت براى فرزندش عبد الملك بن مروان بيعت گرفته شد آن هم در روز وفات او . او و فرزندان و اولاد زرقاء ناميده مىشدند كه زرقاء روسبى آشكار و داراى علم فحشاء بود ( در جاهليت هر يكى از زنان بد كار براى فسق آشكار بر خانه يا خيمه خود علم مىافراشتند ) . اين لقب را كسانى به زبان مىآوردند كه عيب آنها را آشكار مىكردند . زرقاء هم دختر موهب و مادر بزرگ مروان بود . كه مادر پدرش حكم بود . او يكى از بد كاران معروف و داراى پرچم زنا بود كه آن پرچم علامت فسق و آمادگى براى فجور و زنا بوده كه مردم را بلا مانع هدايت و جلب مىكرد .\r\nبدين سبب آنها ( فرزندان مروان ) بد نام شده بودند و مردم به آنها ناسزا مىگفتند . شايد آن كار زشت قبل از ازدواج عاص بن اميه با آن زن بوده . او پدر حكم و يكى از اشراف قريش بود كه چنين كارى شايسته او نبود كه فرزندى از روسبى در حين ارتكاب فحشاء داشته باشد ( مگر اينكه بعد از فحشاء با او ازدواج كرده بود ( در هر حال كه آن ازدواج\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nنافى شهرت بد نبود و بنى مروان زادگان زرقاء روسبى بودند ) كه ارتكاب عمل زناى آشكار هنگامى كه او نزد جد مروان بود مشكل به نظر ميرسد ( كه يا قبل يا بعد بوده ) كه خدا داناتر است .\r\n( حبش بن دلجه ) بضم حاء بىنقطه و فتح باء يك نقطه و بعد از آن ياء دو نقطه زير و آخر آن شين نقطه دار است ( دلجه ) بفتح دال و لام است .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n\r\nبيان قتل نافع بن ازرق\r\nدر آن سال نافع بن ازرق قدرت و شوكت بسيار يافت .\r\nاو كسى بود كه پيروان وى ازارقه ناميده ميشوند ( فرقه از خوارج كه مشهورند ) . علت عظمت و سطوت او اشتغال اهل بصره به كارهاى داخلى و اختلاف و كشاكش بين خود بوده كه در آن كشمكش مسعود بن عمرو كشته شده بود و او ( نافع ) وقت را غنيمت شمرد و بر قوه و شوكت خود افزود . او به طرف جسر ( پل ) حمله كرد عبد اللّه بن حارث هم براى دفع وى مسلم بن عبيس بن كريز بن ربيعه را فرستاد كه او را برگردانيد و سرزمين بصره را حمايت كرد و او را تا سرزمين اهواز در محل دولاب دنبال كرد . در آنجا جنگ كردند . عبيس فرماندهى ميمنه را بحجاج بن باب حميرى واگذار و حارثة بن بدر غدانى را فرمانده ميسره كرد . فرزند ازرق ( نافع ) هم ميمنه را بعبيدة بن هلال و ميسره را بزبير بن ماحوز تميمى واگذار كرد .\r\nجنگ سختى ما بين طرفين رخ داد . از اهل بصره مسلم ( فرمانده ) و از خوارج نافع ازرق امير خوارج كشته شدند و آن در تاريخ جمادى الاخره ( همان سال ) بود . اهل بصره حجاج بن باب حميرى را بفرماندهى خود برگزيدند و خوارج عبد اللّه بن ماحوز تميمى را برياست خود انتخاب كردند و باز جنگ را از سر گرفتند كه عبد اللّه و حجاج\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n( هر دو امير طرفين متحارب ) كشته شدند . اهل بصره ربيعة بن اجرم تميمى را بفرماندهى انتخاب و خوارج عبيد اللّه بن ماحوز تميمى ( برادر امير قبل ) را بامارت منصوب كردند و باز جنگ را از سر گرفتند تا آنكه طرفين بستوه آمدند و ادامه جنگ را اكراه داشتند در آن حال بودند كه ناگاه گروهى از خوارج براى مدد رسيدند كه خسته نبودند و در جنگ شركت نكرده بودند . از ناحيه عبد القيس بر مردم ( اهل بصره ) حمله كردند و ربيعه امير اهل بصره را كشتند و دغفل بن حنظله شيبانى نسابه هم بقتل رسيد حارثة بن زيد علم را برداشت و افراشت و مدت يك ساعت نبرد كرد ولى مردم گريخته و پراكنده شده بودند او با جمعى از اهل بصره پايدارى و جنگ كرد . بعد از آن در اهواز اقامت نمود . اهل بصره از شنيدن خبر آن جنگ بيمناك شدند پس از آن عبد اللّه بن زبير ( مقيم مكه ) حارث بن ربيعه را بامارت بصره نصب و عبد اللّه بن حارث را عزل كرد . خوارج هم دوباره بصره را قصد كردند .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n\r\nبيان جنگ مهلب با خوارج\r\nچون خوارج به شهر بصره نزديك شدند مردم نزد احنف بن قيس رفته از او درخواست كردند كه فرماندهى آنها را بر عهده بگيرد و بجنگ خوارج بپردازد و او گفت : مهلب بن ابى صفره در خور فرماندهى و لشكر كشى مىباشد زيرا او شجاع و خردمند و با تدبير و بفنون جنگ هم آشناست . او ( مهلب ) از نزد ابن زبير برگشته كه او را بايالت و امارت خراسان منصوب كرده بود . احنف گفت : هيچ كس لايق فرماندهى نمىباشد جز مهلب . اشراف و اعيان اهل بصره نزد او رفته و از او قبول فرماندهى را درخواست نمودند و او امتناع كرد . حارث بن ابى ربيعه با او مذاكره و تكليف كرد و او امارت خراسان را پيش كشيد و عذر آورد . حارث و بزرگان اهل بصره يك نامه از طرف ابن زبير جعل كرده به او دادند چون نامه را خواند ( و باور كرد ) گفت : به خدا قسم من قبول نمىكنم مگر اينكه مرا امير كشورى كنيد كه بفتح آن موفق شوم و مخارج لشكر كشى مرا از بيت المال تأمين كنيد كه اتباع خود را بدان تقويت و نگهدارى كنم . آنها قبول و اجابت كردند و عهد نامه نوشتند و نزد ابن زبير فرستادند كه او امضاء كرد و فرستاد . مهلب از ميان اهل بصره اشخاصى را برگزيد كه بشجاعت و ثبات و لياقت آنها اعتماد داشت و عده دوازده هزار تن از دليران شهر بصره\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nانتخاب كرد كه محمد بن واسع و عبد اللّه بن رياح انصارى و معاوية بن قره مزنى و ابو عمران جونى در مقدمه آنها بودند .\r\nمهلب با آن عده خوارج را قصد كرد كه آنها در پيرامون جسر ( پل ) كوچك بودند . او با همان برگزيدگان و اشراف و اعيان شهر با آنها جنگ نمود و توانست از پيرامون پل دور كند . چيزى نمانده بود كه از پل بگذرند و داخل شهر شوند .\r\nبعد از آن با سواران و مردان پياده پيش رفت . چون ديدند بدنبال مىآيد از جاى خود دور تر شدند و چون حارثة بن زيد بر فرماندهى مهلب آگاه شد كه بجنگ ازارقه ( پيروان ابن ازرق ) آمده باتباع خود ( كه پيش از آن در جنگ پايدارى كرده بودند ) گفت :\r\n كرنبوا و دولبوا * و حيث شئتم فاذهبوا \r\nخيزيد و بجنبيد و بچرخيد و بهر جا كه ميخواهيد برويد . ( آزاد هستيد پراكنده شويد زيرا بر خلاف انتظار او امير ديگرى برگزيده شده ) .\r\nاو ( حارثه ) با اتباع خويش وارد بصره شدند . حارثه هم سوار قايق شد كه در نهر دجيل بود ناگاه مردى از بنى تميم كه سلحشور بود رسيد و از حمله خوارج كه او را دنبال مىكردند به او استغاثه كرد و فرياد زد كه او را نجات دهد و همراه خود در قايق ببرد . حارثه دستور داد كه كشتى بكنار نزديك شود و او را حمل كنند . ساحل بلند بود و قايق كوچك چون نزديك شد آن مرد تميمى از بلندى بقايق جست قايق بيك طرف مايل و غرق شد . هر كه و هر چه در آن بود به آب فرو رفت .\r\nاما مهلب لشكر كشيد تا بخوارج رسيد آنها در كنار نهر « تيرى » تجمع كرده بودند . ناگزير جاى تهى كرده متوجه اهواز شدند مهلب هم جواسيس را در لشكر آنها پراكنده كرد و هميشه از احوال و اوضاع آنان با خبر بود . چون\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nبر وضع آنها آگاه شد برادر خود را معارك بن ابى صفره را در نهر تيرى گذاشت و خود با اكثر لشكر آنها را قصد نمود . چون باهواز رسيد خوارج با مقدمه او جنگ كردند كه فرمانده مقدمه مغيره بن مهلب فرزند او بود . اتباع او مدتى جولان دادند و برگشتند چون خوارج پايدارى و دليرى آنها را ديدند ناگزير اهواز را ترك كرده در محل منادر لشكر زدند او ( مهلب ) هم آنها را در آن محل قصد كرد چون نزديك شد خوارج عده را بفرماندهى واقد كه غلام ابى صفره ( پدر مهلب ) بود سوى نهر تيرى ( كه برادر مهلب در آنجا اقامت داشت ) روانه كردند . آن عده بدان محل رسيدند و معارك برادر مهلب را كشتند و بدار آويخته چون خبر بمهلب رسيد فرزند خود مغيره را با لشكر بنهر تيرى فرستاد . او هم نعش عم خود را از دار فرو آورد و به خاك سپرد و مردم را آرام كرد وعده پادگان در آن مكان گذاشت و نزد پدر بازگشت كه او در محل سولاف لشكر زده بود . مهلب سخت احتياط و حذر مىكرد و هميشه هشيار و آماده بود و اگر در محلى لشكر مىزد فوراً گرداگرد خود خندق ( كنده ) حفر مىكرد و در حال آماده باش و خود شخصاً عهده دار حراست و نگهبانى بود . چون در قبال خوارج در محل سولاف لشكر زد آنها فوراً سوار شدند و در قبال لشكر او صف كشيدند . جنگ رخ داد و طرفين سخت جانبازى و پايدارى و بردبارى كردند . بعد از آن خوارج با نهايت دليرى يك حمله سخت بر مهلب و لشكر او كردند . اتباع مهلب گريختند و خود او پايدارى كرد و در محل ماند فرزندش مغير نيز امتحان خوبى داد و دليرى كرد كه شجاعت او ظاهر و آشكار و معروف گرديد مهلب كه پايدارى كرده بود اتباع گريخته خود را ندا داد جمعى از آنها كه چهار هزار سوار بودند برگشتند . روز بعد خواست با همان عده بميدان جنگ برود بعضى از ياران او مانع شدند و نصيحت كردند كه عده ما ضعيف است و قادر بر نبرد نمىباشد . كشته بسيار داد و عده هم مجروح\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nشده بودند ناگزير از آنجا برگشت و از رود دجيل عبور كرد و به محل عاقول رسيد كه در آنجا فقط از يك طرف امكان حمله دشمن بود . در واقعه سولاف ابن قيس رقيات گويد :\r\n الا طرقت من آل مية طارقه * على انها معشوقة الدل عاشقه\r\nتميس و ارضى السوس بينى و بينها * و سولاف رستاق حمته الازارقه\r\nاذا نحن شتى صادقنا عصابة * حروريه اضحت من الدين مارقه\r\nاجازت الينا العسكرين كليهما * فباتت لنادون اللحاف معانقه \r\nيعنى معشوقه از آل ميه شبانه سر زد . او هم معشوقه ناز دار و هم عاشق است . او با ناز تبختر مىكرد ميان من و او سرزمين شوش و سولاف و رستهء كه تحت حمايت ازارقه ( خوارج ) است حايل و مانع بود . چون ما پراكنده بوديم جماعتى سر سخت از حروريها ( فرقه از خوارج ) كه از دين برگشته و گريخته بودند بر ما هجوم بردند . معشوقه از دو لشكر متحارب گذشت ( و بما رسيد ) كه شبانه بدون لحاف با ما هم آغوش گرديد .\r\nبعضى از خوارج هم گفتند :\r\n و لكن تركنا يوم سولاف منهم * اسارى و قتلى فى الجحيم مصيرها \r\nما در واقعه سولاف آنها را چنين كرديم . بعضى گرفتار و برخى كشته كه همه راه دوزخ را گرفتند .\r\nشعراء هم در وصف آن روز و آن واقعه بسيار شعر سرودند .\r\nچون مهلب به محل عاقول رسيد سه روز اقامت و استراحت كرد و بعد دوباره خوارج را قصد نمود كه آنها در محل « سلى » و « سلبرى » لشكر زده بودند او هم در پيرامون و نزديك آنها صف آرائى كرد او ( مهلب ) حكايات و رواياتى براى لشكريان خود نقل مىكرد و به آنها دلدارى مىداد كه اميدوار و سرگرم باشند\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nولى آنها از وعده يا قصه او اثرى نمىديدند تا آنكه شاعر درباره او چنين گفت :\r\n انت الفتى كل الفتى * لو كنت تصدق ما تقول \r\nيعنى تو جوانمرد تمام هستى اگر آنچه را كه بگويى راست و درست باشد . بعضى هم نام او را كذاب نهادند و بعضى از مردم او را در هر حال دروغگو مىدانستند و حال اينكه چنين نبود بلكه هر چه مىگفت براى اغفال و خوار كردن دشمن بود چون مهلب در قبال خوارج لشكر زد گرداگرد لشكر خود خندق كند و جواسيس و مفتشين و خبر گزاران را همه جا فرستاد و پراكنده كرد و به كار واداشت . مردم ( لشكريان ) هم هر گروهى زير پرچم خود بودند و درو معبر خندق را هم نگهبانان هشيار گرفته بودند . چون خوارج قصد شبيخون مىكردند لشكر را بيدار و هشيار و آماده كارزار ميديدند نا اميد بر ميگشتند . هيچ كس هم مانند او براى آنها موجب رنج و عذاب نشده بود . خوارج شبى عبيدة بن هلال و زبير ابن ماحوز را براى شبيخون و هجوم ناگهانى ( با عده ) فرستادند بر لشگريان حمله كردند و آنها را بيدار و هشيار و مستعد و سرسخت ديدند كه از چپ و راست سپاه چيزى بدست نياوردند . روز بعد هم مهلب با صفوف آراسته بمقابله آنها پرداخت .\r\nقبيله ازد و تميم را در يمين و بكر بن وائل و عبد القيس را در يسار ( ميمنه و ميسره ) قرار داد . اهل عاليه ( و شهرنشينان ) را در قلب مرتكب كرد . خوارج هم عبيدة بن هلال يشكرى در ميمنه و زبير بن ماحوز را در ميسره قرار دادند . وضع و سلاح و اسب‌هاى خوارج نسبت باهل بصره برترى داشت زيرا آنها بر آن سرزمين از اهواز تا كرمان مسلط بوده و هر چيز خوب را ربوده بودند .\r\nطرفين جنگ را آغاز كردند . متحاربين هر دو صف سخت پايدارى و جانبازى و دليرى كردند تا آخر روز ناگاه . خوارج در آخر وقت سخت بر مردم ( لشكر مهلب ) حمله كردند آنها پراكنده شده گريختند و هيچ كس هيچ چيز نميديد تا آنكه\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nگريختگان به شهر بصره رسيدند و اهل بصره از گرفتارى و اسير شدن زنان سخت بيمناك و نگران شده بودند . مهلب هم شتاب كرد و راه فراريان را گرفت و بر بلندى ايستاد و فرياد زد : اى بندگان خدا سوى من آئيد . عده سه هزار تن كه اغلب آنها از قوم خود كه ازد باشد گرد او تجمع و پايدارى كردند . چون آنها را ديد از عده آنها خوشنود و اميدوار گرديد . ميان آنها برخاست و خطبه نمود و آنها را بر ادامه جنگ تشجيع كرد و وعده پيروزى و كاميابى داد و گفت :\r\nهر يك از شما ده سنگ همراه خود ببرد . آنگاه فرمان پيشرفت داد و گفت آنها الان آسوده و در امان هستند . سواران آنها هم بدنبال گريختگان در حال تعقيب و تاخت و لشكرگاه تهى از مدافع قوى مىباشد . به خدا قسم من اميدوارم كه خيل آنها كه بمقر خود برگردد كارزار را خاتمه يافته و لشكرگاه را در تصرف ما بيند . آنگاه شما لشكرگاه را غارت خواهيد كرد و امير آنها را در قرارگاه خود خواهيد كشت و پيروز خواهيد گشت . آنها اجابت كرده با او رفتند . خوارج تا چشم را برگردانيدند دشمن را در كنار خود ديدند كه با سر سختى مشغول نبرد است . عبد اللّه بن ماحوز با خوارج بدفاع پرداختند كه مهلب و اتباع او آنها را سنگسار كردند تا سخت مجروح شدند سپس با نيزه حمله كردند و بعد شمشيرها را به كار بردند و مدت يك ساعت بدان گونه جنگ كردند تا عبد اللّه بن ماحوز كشته شد و بسيارى از لشكريان او به خاك و خون كشيده شدند . مهلب هم لشكرگاه آنها را غارت كرد . سواران خوارج كه گريختگان بصره را تعقيب مىكردند برگشتند .\r\nمهلب براى جنگ و غافل‌گير كردن آنها عده سوار و پياده كمين نهاده بود آنها را يگان يگان و گروهاگروه مىگرفتند و مىكشتند كه بقيه مغلوب شده ناگزير پا بگريز برداشتند و با خوارى و تباهى راه اصفهان و كرمان را گرفتند . بعضى از\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nخوارج كه جنگ اتباع مهلب و سنگسار كردن خوارج را ديده بود چنين گفت :\r\n اتانا باحجار ليقتلنا بها * و هل تقتل الاقران و يحك بالحجر \r\nيعنى او نزد ما با سنگ آمد كه ما را با سنگ بكشد آيا دليران را مىتوان با سنگ كشت .\r\nچون مهلب از جنگ آنها فراغت يافت در ميدان اقامت كرد تا مصعب ابن زبير بامارت بصره منصوب شد و به محل خود رسيد و حارث بن ابى ربيعه را بر كنار كرد در آن واقعه صلتان عبدى گويد :\r\n بسلى و سلبرا مصارع فتية * كرام و قتلى لم توسد خدودها \r\nچون عبد اللّه بن ماحوز كشته شد خوارج زبير بن ماحوز را بامارت خود برگزيدند . مهلب هم بحارث بن ابى ربيعه ( كه هنوز امير بصره بود ) خبر پيروزى خود را نوشت حارث هم نامه را براى ابن زبير در مكه فرستاد كه آن را براى مردم بخواند . حارث هم بمهلب چنين نوشت : اما بعد نامه تو رسيد كه در آن يارى خداوند را ياد كرده بودى . پيروزى مسلمين گوارا بادت اى برادر ازد ( منتسب بقبيله ازد ) همچنين شرف دنيا و ثواب آخرت و فضل و پاداش نيك آن . چون مهلب نامه او را خواند خنديد و گفت : او مرا جز بدين صفت كه برادر ازد باشد . نمىشناسد . او يك اعراب بدوى خشك است .\r\nگفته شده . عثمان بن عبيد اللّه بن معمر با خوارج و نافع بن ازرق قبل از مسلم جنگ كرده و كشته شده بود اتباع او هم منهزم شده بودند ولى بسيارى از خوارج را كشته بودند . بعد از آن حارثة بن زيد غدانى بجنگ خوارج رفت و دانست كه طاقت نبرد آنها را ندارد به آنها گفت : بجنبيد و بچرخيد و بهر جا كه ميخواهيد برويد . يعنى آزاد هستيد كه بگريزيد . بعد از او هم مسلم بن عبيس رفت گفته\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nشده چون مهلب خوارج را از بصره دور كرد مدت يك سال در اهواز ماند كه رسته دجله را آباد كند .\r\nاز عايدات آن هم روزى اتباع خود را داد تا مدد از بصره رسيد و عدهء لشكريان او بالغ بر سى هزار گرديد . بنابر اين فرار خوارج در سنه شصت و شش بود .\r\n\r\nشرح حال نجده بن عامر حنفى\r\nاو نجدة بن عامر بن عبد اللّه بن ساد بن مفرج حنفى است . در لشكر نافع بن ازرق و همراه او بود و از او جدا شد زيرا در مذهب وى چيزهائى بوجود آمد كه پسنديده نبود ناگزير به يمامه مهاجرت كرد ابو طالوت را براى رياست خود دعوت كرد و ( او ) بحضارم رفت و غارت نمود . آن محل را از بنى حنيفه داشتند كه معاوية بن ابى سفيان از آنها گرفت و براى حفظ آن عدهء از غلامان پادگان گذاشت كه با زن و فرزند بالغ بر چهار هزار تن شده بودند . ابو طالوت محل و پادگان را تملك و ما بين اتباع خود تقسيم نمود و آن در تاريخ سنه شصت و پنج بود . عدهء او فزون و خود نيرومند گرديد .\r\nدر آن هنگام يك قافله از بحرين گفته شده از بصره خارج شده كه مال و كالا همراه داشت و براى ابن زبير حمل مىشد . نجده كه تابع ابو طالوت بود آن قافله را غارت كرد و سوى ابو طالوت حمل نمود كه او در حضارم ( محل سابق الذكر ) بود . ابو طالوت اموال را ما بين اتباع خود تقسيم كرد و گفت : آن غلامان را ( كه در حضارم اسير كرديد ) آزاد كنيد و بجاى خود برگردانيد و بگذاريد براى شما كشاورزى كنند كه سود بيشترى عايد شما خواهد شد فقط اموال را بگيريد ( و نفوس را آزاد كنيد ) آنها ( قبول نكردند ) و گفتند : وجود نجده براى ما نافع و بهتر خواهد بود . ابو طالوت\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nرا ( از رياست ) خلع و با نجده بيعت كردند . ابو طالوت ( مخلوع ) نيز بيعت كرد و آن در تاريخ سنه شصت و شش بود . سن نجده هم در آن زمان بالغ بر سى سال بود . بعد از آن با عده خود بنى كعب بن ربيعه بن عامر بن صعصعه را قصد كردند كه در محل ذر المجاز با آنها روبرو شد پس از جنگ و كشتن اغلب آنها تاب پايدارى نياورده از او منهزم شدند . كلاب و عطيف كه هر دو فرزند قره بن هبيره قشيرى بودند و دليرى و ثبات كرده و كشته شدند .\r\nقيس بن رقاد جعدى هم گريخت برادر او كه از پدر و نامش معاويه بود به او رسيد و خواست كه او را با خود حمل و رديف كند و او نكرد . نجده هم ( پس از پيروزى ) به محل يمامه برگشت بر عده او افزوده شد تا بر سه هزار تن بالغ گرديد . نجده پس از آن بحرين را قصد كرد . و آن در سنه شصت و هفت بود . قبيله ازد گفتند :\r\nنجد براى ما بهتر از امراء و بزرگان ما مىباشد زيرا او مخالف و منكر ستم است و حال اينكه سالاران ما ستمگر هستند و از ظلم خوددارى نمىكنند . قبيله ازد تصميم گرفتند كه با نجده مسالمت كنند . قبيله عبد القيس و هر كه در بحرين اقامت داشت غير از قبيله ازد بر جنگ با نجده تصميم گرفتند . بعضى از قبيله ازد به آنها گفتند : نجده بشما از ما نزديكتر است زيرا شما واو از قبايل ربيعه هستيد پس نبايد با او جنگ كنيد . بعضى هم گفتند : ما او را آزاد نخواهيم گذاشت زيرا او حرورى ( خارجى ) و از دين برگشته و جنگ ما با او يك حكم واجب است طرفين در قطيف مقابله كردند . عبد القيس ( قبيله ) منهزم و بسيار از آنها هم كشته شدند .\r\nنجدة هم هر كه را توانست از اهل قطيف اسير گرفت . شاعر در آن واقعه گفت :\r\n نصحت لعبد القيس يوم قطيفها * و ما نفع نصع قبل لا يتقبل \r\nيعنى : من بقبيله عبد القيس در واقعه قطيف نصيحت كرده بودم ، نصيحت اگر قبول نشود سودى نخواهد داشت .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nنجده در قطيف اقامت و فرزند خود مطرح را بدنبال گريختگان از عبد القيس روانه كرد آنها هم در محل ثويره پايدارى كردند . مطرح بن نجده هم با جمعى از اتباع خود در آنجا كشته شدند . نجده هم يك گروه جنگجو سوى خط ( محل ) فرستاد كه بر مردم آن چيره شد . خود نجده هم در بحرين اقامت گزيد . چون مصعب بن زبير در سنه شصت و نه وارد بصره گرديد عبد اللّه بن عمير ليثى اعور را با چهارده هزار مرد جنگى فرستاد ( براى جنگ نجده ) . او ( عبد اللّه ) مىگفت :\r\nاى نجده پايدارى كن و بدان كه ما هرگز نخواهيم گريخت . نجده هم ( در آن زمان ) در قطيف بود كه لشكر ابن عمير رسيد و او را غافلگير كرد مدتى با هم جنگ كردند . روز بعد ابن عمير از مشاهده عده كشتگان لشكر خود مبهوت شد مجروحين هم بسيار بودند . نجده باز بر آنها حمله كرد كه همه گريختند و لشكرگاه خود را بدون مدافع گذاشتند . نجده هم لشكرگاه را غارت كرد . ميان اسراء عده كنيز بود كه يكى از آنها همسر و مادر فرزند ابن عمير بود . او به آن كنيز ( مادر بچه‌ها ) پيشنهاد كرد كه او را آزاد و نزد مالك ( و همسر ) خود روانه كند .\r\nاو گفت : من به كسى كه مرا ترك كرد و گريخت نيازى ندارم . نجده بعد از فرار ابن عمير لشكرى بعمان فرستاد . فرمانده آن لشكر عطيه بن اسود حنفى بود .\r\nدر آن زمان عمان در دست عباد بن عبد اللّه بود كه او سالخورده داراى دو فرزند سعيد و سليمان بود كه ده يك ماليات از كشتى به آنان و خراج از سايرين مىگرفتند .\r\nچون عطيه ( با لشكرى ) رسيد با او نبرد كردند . عباد كشته شد و بلاد بدست عطيه افتاد چند ماهى در آن سرزمين زيست كرد و بعد از آنجا خارج شد و آن محل را بيكى از رجال بنام ابو القاسم سپرد سعيد و برادرش سليمان كه هر دو فرزند عباد بودند او را كشتند بعد از آن ميان نجده و عطيه اختلاف پيدا شد كه آن را در آينده شرح خواهيم داد بخواست خدا . عطيه دوباره بعمان برگشت و نتوانست آن را بگشايد ناگزير سوار كشتى شد\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nو كرمان را قصد نمود . كرمان را گرفت و در آنجا سكه زد و نفود خود را عطويه ( از عطيه ) نام نهاد . مهلب لشكرى براى سركوبى او فرستاد او از آنجا گريخت و بسيستان رفت و از آنجا بكشور زند پناه برد . در قندابيل با خيل مهلب روبرو شد او را كشتند . گفته شده خوارج او را كشتند .\r\nپس از شكست و گريز ابن عمير نجده به اطراف و بيابانها نماينده فرستاد كه صدقه ( ماليات و زكات ) را از مردم باديه‌نشين بگيرند . اتباع او ( نجده ) با اهالى كاظمه كه بنى تميم باشند نبرد كردند . اهالى طويلع به يارى بنى تميم كمر بستند و در نبرد يكى از خوارج را كشتند نجده عده براى سركوبى اهالى طويلع فرستاد بر آنها هجوم بردند بعد از آن قتل آنها را بتسليم و اطاعت دعوت كرد و آنها تسليم شدند .\r\nصدقه ( ماليات ) را از آنها گرفت . پس از آن نجده صنعاء ( پايتخت يمن ) را قصد كرد .\r\nعدهء سواران چابك و سبك بار همراه خود برد . اهالى شهر گمان كردند كه لشكر او بدنبال خواهد آمد ناگزير با او بيعت كردند چون ديدند كه لشكرى بمدد نيامد از بيعت خود پشيمان شدند . او بر پشيمانى آنها آگاه شد و گفت : اگر بخواهيد بيعت را نقض كنيد من شما را آزاد و مختار مىگذارم و با شما جنگ خواهم كرد .\r\nآنها گفتند هرگز بيعت خود را نقض نخواهيم كرد .\r\nپس از آن از مخالفين هم صدقه گرفت . نجده پس از آن ابو فديك را بحضرموت فرستاد و از مردم آن سرزمين ماليات دريافت كرد . در سنه شصت و هشت نجده به قصد حج رفت گفته شده در سنه شصت و نه عدهء كه همراه وى بودند بالغ بر هشتصد و - شصت و نه مرد بوده . گفته شده با دو هزار و ششصد مرد به حج رفته بود . با ابن زبير هم صلح كرد به شرط اينكه هر يكى از طرفين ( او و ابن زبير ) جدا نماز بخواند ( پيش نماز اتباع خود باشد ) . آنگاه عده ( مسلح ) براى حمايت صنف جماعت ايستاد مبادا تعدى از طرف ديگر بروز كند .\r\nچون نجده حج را ادا كرد از مكه سوى مدينه رهسپار شد . اهل مدينه هم\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nآماده جنگ و دفاع شدند . عبد اللّه بن عمر ( كه هميشه از فتنه و جنگ پرهيز ميكرد ) يك شمشير به گردن آويخت ( و آماده نبرد گرديد ) . چون نجده به محل نخل رسيد به او خبر دادند كه فرزند عمر هم شمشير بسته او از جنگ منصرف شد و طائف را قصد كرد در عرض راه دختر عبد اللّه بن عمر بن عثمان را كه نزد دايه خود بود ربود و باتباع خود سپرد . بعضى از ياران او گفتند : نجده براى حفظ اين كنيز ( كه بعقيده خوارج از كفار ربوده شده زيرا غير همكيش خود را كافر مىپنداشتند ) تعصب دار پس بايد او را ( در عقيده و ايمان خود ) آزمود . بعضى از اتباع او گفتند : اين كنيز را بما به فروش . او گفت : من حق تملك خود را از او ( در تقسيم غنيمت بهره خود را ) بخشيدم بنابر اين او آزاده و كنيز و برده نمىباشد . گفت : پس او را بزنى به من بده . گفت :\r\nاو بالغ و مختار است بايد ازدواج وى برضا و پسند خود باشد و من با او گفتگو ميكنم برخاست و باندرون رفت و برگشت و گفت : من با وى مذاكره كردم او براى ازدواج با تو حاضر نشده و قبول نكرده . گفته شده عبد الملك يا عبد اللّه بن زبير به او نوشت اگر نسبت به آن دختر تجاوز شود سرزمين ترا پامال سم ستور خواهم كرد و يك تن از بكر ( قبيله نجدة ) زنده نخواهم گذاشت . نجده به فرزند عمر نامه نوشت و چند سؤال ( در امر دين بطور مجادله و بحث ) از او پرسيد . ابن عمر پاسخ داد كه بهتر از ابن عباس بپرسد ( كه او داناتر و فقيه است ) . او از ابن عباس پرسيد ( مشكلات دين را ميان گذاشت ) و سؤال و جواب ابن عباس مشهور است ( كه مؤلف نقل نكرده است ) و چون نجدة نزديك طائف رسيد عاصم بن عروة بن مسعود ثقفى نزد او رفت و از طرف قوم خود با او بيعت كرد و بدين سبب نجده از هجوم بر طائف خوددارى نمود .\r\nچون حجاج كه براى جنگ ابن زبير لشكر كشيده بود بطائف رسيد بعاصم گفت : اى مرد دو رو تو با نجده بيعت كردى ؟ گفت : آرى به خدا من ده رو دارم من با نجده بيعت كردم و او را از هجوم بر قوم خود برگردانيدم و نگذاشتم بلاد ما\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nرا ويران كند . نجده پس از آن حاروق را كه حراق باشد بامارت طائف و تباله و سراه ( محل ) منصوب كرد . سعد طلائع را هم بحكومت نجران و اطراف آن گماشت و خود سوى بحرين برگشت . خوار بار و مواد ضروريه ديگر را از حرمين مكه و مدينه همچنين يمامه منع كرد ابن عباس به او نوشت : ثمامة بن اثال ( در عهد پيغمبر ) چون اسلام آورد خوار بار و طعام را از مكه منع كرد پيغمبر به او نوشت كه اهل مكه اهل خدا هستند و حال اينكه مشرك بودند آنها را از خوار و بار محروم مكن او هم اطاعت كرد و حمل غله را آزاد نمود .\r\nاكنون ما مسلمان هستيم و تو خوار بار را از ما منع مىكنى . نجده دوباره حمل ضروريات را آزاد كرد . عمال و امراء نجده در محل خود بودند تا آنكه اتباع نجدة با او اختلاف پيدا كردند ( و ضعيف شد ) مردم بر آنها چيره شدند اما حاروق كه مردم در طائف او را دنبال كردند و او گريخت چون بعقبه رسيد جمعى از مردم كه او را تعقيب مىكردند به او رسيدند و سنگسارش كردند و كشتند .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n\r\nبيان اختلاف و كشاكش خوارج و قتل نجده و امارت ابو فديك\r\nبعد از آن اتباع نجده دچار اختلاف و كشمكش شدند و بر او اعتراض و ايراد نمودند از جمله اعتراضات اين بود كه ابو سنان حيان بن وائل به او راى داده بود كه از هر كه بيمناك شود محض تقيه و احتياط او را بكشد نجده آن راى نپذيرفت و به او دشنام داد و ناسزا گفت . او هم قصد كشتن و ترور كردن نجده را كرد نجده به او گفت : آيا خداوند به كسى تكليف كرده كه بايد علم غيب داشته باشد و بعلم غيب عمل كند ( بهر كه سوء ظن داشته باشد او را بكشد ) گفت : نه هرگز گفت : پس ما ناگزير فقط به ظاهر عمل كنيم و حكم دهيم ( كه اگر كسى تظاهر بايمان و قبول عقيده ما بكند بپذيريم ) . ابو سنان هم از تصميم خود منصرف شد . يكى از علل اختلاف اين بود كه عطيه بن اسود با نجدة مخالفت و ستيز كرد سبب آن مخالفت اين بود كه نجده عدهء را از راه صحرا و گروهى را از دريا روانه كرده بود كه عده دريانوردان بيشتر از صحرا - پويان بود . عطيه با او بحث و جدال كرد نجده خشمگين شد و به او دشنام داد عطيه هم غضب كرد و مردم را بر او شورانيد . و نيز بنجده گفته شد كه در سپاه او مردى - باده‌گسار وجود دارد او گفت : آن مرد دلير و نسبت بدشمن سخت‌گير مىباشد پيغمبر هم از مشركين مدد مىگرفت . عبد الملك بنجده نوشت و او را باطاعت و متابعت\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nخويش دعوت كرد و به او وعده داد كه امارت يمامه را به او واگذار كند و هر چه خون ريخته هدر و هر چه مال ربوده روا باشد . عطيه به او اعتراض كرد و گفت : عبد الملك وقتى كه دانست او متمايل است و دين و عقيده او سست مىباشد به او نامه نوشت ( پس او نسبت بخوارج رياكار است ) آنگاه عطيه او را ترك و عمان را قصد كرد . يكى از علل اختلاف اين است كه جمعى از او جدا شدند و خواستند كه او از رويه خود باز گردد ( توبه كند ) او هم سوگند ياد كرد كه آن رويه را ترك كند . آنها هم پس از مواخذه پشيمان شدند و او را ترك كردند و پراكنده شدند . خوارج نسبت به او خرده - گيرى كردند و چيزهائى درباره او گفتند و ايراد كردند و بالاخره از او روبرو - گردانيده ابو فديك عبد اللّه بن ثور كه يكى از افراد بنى قيس بن ثعلبه بود برياست خود برگزيدند تمام اتباع از او برگشتند و او را تنها گذاشتند ناگزير مخفى شد ابو فديك هم عده بجستجوى او فرستاد و گفت : اگر او را پيدا كرديد نزد من حاضر كنيد به او ( ابو فديك ) گفته شد اگر نجده را نكشى مردم پراكنده خواهند شد او هم سخت بتعقيب وى كوشيد نجده هم در يك قريه از هجر پنهان شده بود . خانواده كه او را پناه داده بود يك كنيز داشتند كه با يك چوپان مراوده و معاشقه داشت . آن كنيز مقدارى عطر از نجده ربود و به خود زد . چون چوپان به او نزديك شد و بوى خوش را استشمام كرد از او پرسيد كه اين عطر را از كجا آوردى ؟ گفت : از نجده گرفتم چوپان هم باتباع ابو فديك خبر داد كه نجده در فلان محل مخفى شده آنها هم او را تعقيب كردند و او آماده دفاع شد و توانست از آنها نجات يابد بعد نزد طايفه مادرى خود از بنى تميم پنهان شد بعد تصميم گرفت كه بعبد الملك پناه ببرد و چون خواست برود اول به خانه خود رفت تا كارهاى خود را بهمسر خويش بسپارد و وصيت كند .\r\nاتباع ابو فديك آگاه شده او را پى كردند يكى از آنها سبقت جست و به او خبر داد او هم از خانه بيرون رفت و شمشير را آخت آن مرد فدكى ( تابع ابو فديك ) كه به او خبر\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nداده بود از اسب خود پياده شد و به او گفت : اين اسب را سوار شو و برو كه شايد نجات يا بى . گفت : من دوست ندارم شهادتى كه مرا قصد كرده و سوى من آمده از خود دور كنم و من بسيارى از اوقات دچار خطر شدم و اين وقت براى نيل شهادت بهترين اوقات است . اتباع ابو فديك بر او هجوم بردند و او را كشتند . او مرد شجاع و كريم بود .\r\nاو گويد :\r\n و ان جر مولانا علينا جريرة * صبرنا لها ان الكرام الدعائم \r\nاگر دوست و مولاى ما باعث شود كه ما دچار بليه و نكبت شويم ما بر آن بليه صبر مىكنيم زيرا مردم كريم استوار و پايدار و مانند ستون برقرار هستند .\r\n\r\nبيان حكومت مصعب در مدينه\r\nدر آن سال عبد اللّه بن زبير برادر خود عبيدة بن زبير را از امارت و حكومت مدينه عزل و برادر ديگر را كه مصعب باشد نصب نمود . علت آن تغيير اين بود كه عبيده در خطبه خود گفته بود آيا مىبينيد كه خداوند نسبت بقومى كه در يك شتر كه قيمت آن پنج درهم است اختلاف داشتند چه كرد ؟ مردم او را ارزياب شتر لقب دادند برادرش عبد اللّه شنيد و او را عزل و مصعب را نصب نمود .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n\r\nبيان بناى كعبه بدستور ابن زبير\r\nچون در ايام يزيد كعبه آتش گرفت كه اهل شام مسبب احتراق آن شده بودند عبد اللّه بن زبير ويرانى را به حال خود گذاشت كه يادگار ظلم اهل شام و اثر بدنامى و گستاخى آنان باشد . چون يزيد مرد و كار ابن زبير بالا گرفت و مستقر گرديد او تصميم بر ترميم گرفت ولى بجاى ترميم تمام بنياد قديم را از بيخ و بن كند تا با زمين يكسان كرد . ديوارهاى كعبه هم بسبب هدف شدن منجنيق ( اهل شام ) كج شده و رو بانهدام نهاده بود . حجر اسود را هم ( موقتا ) نزد خود قرار داد و مردم هنگام حج گرد اساس ( ويرانه شده ) طواف مىكردند تا آنكه ديوار و حصار كعبه را بنا و برقرار كرد و حجر را در آن جا داد . او اين بهانه و ادعا را كرد كه پيغمبر بعايشه گفته بود : اگر عهد قوم تو بكفر نزديك نبود من كعبه را به حال اول زمان ابراهيم بر مىگردانيدم و حجر را بر بناى آن اضافه مىكردم چون پى را كندند در اساس بنا سنگها و صخرهاى درشت به اندازه شتر زير خاك يافتند و چون خواستند يكى از سنگها را بردارند برق و رعد برخاست ( ترسيدند ) او گفت : همين اساس را به حال خود بگذاريد و روى آن بسازيد . براى كعبه دو در ساخت كه از يكى وارد مىشوند و از ديگرى خارج . گفته شده بناى كعبه در سنه شصت و چهار آغاز شده بود .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\nبيان جنگ ابن خازم و بنى تميم\r\nدر آن سال جنگ ما بين ابن خازم سلمى و بنى تميم در خراسان واقع شد .\r\nعلت آن اين بود كه طوايف بنى تميم مقيم خراسان ابن خازم را ضد قبايل ربيعه يارى كردند چون خراسان براى او ( ابن خازم ) خالص ( و بلا معارض ) شد نسبت بطوايف بنى تميم تعدى كرد . فرزند خود را محمد بامارت هرات منصوب كرد و بكير بن وشاح را برياست شرطه ( پليس و نگهبان ) معين و شماس بن دثار عطاردى را به او ملحق كرد . ( معاون نمود ) مادر محمد هم از بنى تميم بود چون ابن خازم نسبت ببنى تميم تعدى كرد آنها نزد فرزندش محمد ( خواهر زاده خود ) در هرات رفتند ( و تظلم كردند ) . ابن خازم به فرزند خويش محمد و بكير و شماس نوشت كه بنى تميم را از اقامت در هرات منع كند . اما شماس كه خود ببنى تميم پيوست و اما بكير كه آنها را از ورود بهرات منع نمود ولى آنها در آنجا ماندند بكير هم بشماس نوشت كه من به تو سى هزار ( درهم ) داده‌ام تو بهر يكى از رجال بنى تيمم هزار بده و آنها را از اقامت در اين ديار باز بدار آنها قبول نكردند و بانتظار محمد ماندند محمد به شكار رفته بود و چون برگشت او را گرفتند و بند كردند و شب را به مىگسارى زنده داشتند و هر وقت ميخواستند بول كنند بر او بول مىكردند . شماس\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nبه آنها گفت : چون كار باينجا رسيد بهتر اين است كه او را بكشيد . آنها هم برخاستند كه او را بكشند ولى حيان بن مشحبه ضبى آنها را منع كرد و خود را بر محمد افكند كه او را حمايت كند ولى آنها نپذيرفتند محمد را كشتند . ابن خازم از حيان سپاسگزارى كرد و او را زنده داشت و نكشت با آنهايى كه كشته شدند .\r\nكسانى كه مباشر قتل محمد بودند دو مرد يكى عجله و ديگرى كسيب نام داشت ابن خازم گفت : بدترين كسبى را با عجله انجام دادند ( از دو نام ) كه فتنه و شر را با عجله براى قوم خود كشيدند بنى تميم سوى مرو رفتند و در آنجا هلال قريعى را بر خود امير نمودند و اغلب آنها بر جنگ ابن خازم تصميم گرفتند . حريش بن هلال مدت دو سال با عبد اللّه بن خازم جنگ كرد و چون مدت جنگ به طول كشيد ابن حريش ندا داد كه اين جنگ بدرازا كشيد براى چه ماهر دو قوم خود را بكشيم تو با من مبارزه كن هر كه حريف را بكشد مالك زمين بشود . ابن خازم جواب داد كه تو انصاف دادى آنگاه براى مبارزه او رفت . هر دو مرد دلير و چون شير نر با هم مبارزه كردند و يك ديگر را نواختند و جولان دادند هيچ يك بر سر حريف چيره نشد . ناگاه ابن خازم غفلت كرد . حريش بر سر او زد . او هم پوستين خود را بر سر كشيد ركاب حريش هم بريده شد و شمشير از دستش افتاد . ابن خازم هم خود را بر گردن اسب خويش انداخت و نزد قوم خود برگشت و روز بعد جنگ تجديد شد . بعد از آن ضربت ( كه بسر ابن خازم زده شده ) چند روزى ماندند و طرفين از دوام جنگ بستوه آمدند . بر سه فرقه منقسم و تفرقه يافتند . يك فرقه با بحير بن ورقاء راه نيشابور را گرفتند و رفتند . فرقه ديگر به طرف ديگر رفت . و گروه حريش بمرو رود رفتند . ابن خازم هم او را تا قريه ملحمه دنبال كرد حريش با دوازده مرد ماند زيرا اتباع او پراكنده شده بودند . او با همان چند تن در يك ويرانه استراحت كرده بود چون ابن خازم سر رسيد او با اتباع خويش آماده جنگ شد .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nيكى از غلامان ابن خازم بر او حمله كرد و زد ولى ضربت وى كارگر نبود . حريش بيكى از ياران خود گفت : شمشير من برنده و تيز نيست چوبى به من بده كه با آن نبرد كنم به او يك عصا داد او هم با همان عصا بر آن غلام حمله كرد زد و انداخت .\r\nپس از آن بابن خازم گفت : تو از من چه ميخواهى ؟ من ترا با اين ملك آزاد گذاشتم و رفتم . گفت : تو باز بر مىگردى . گفت : هرگز بر نمىگردم . با او صلح كرد به شرط اينكه از خراسان برود و بر نگردد چهل هزار درهم هم به او داد ( ابن خازم بحريش ) و نيز تعهد كرد كه دين او را بپردازد و آنگاه در كاخ را براى ابن خازم گشود و او را راه داد و پذيرفت ، مدتى هم مذاكره و گفتگو كردند در آن اثنا پنبهء كه بر زخم ابن خازم بود ( از ضربت حريش در مبارزه ) افتاد حريش پنبه را برداشت و دوباره بر سر ابن خازم گذاشت . ابن خازم گفت : نوازش امروز تو بهتر از نواختن ديروز تو مىباشد . حريش گفت : من از تو و از خداوند معذرت ميخواهم به خدا قسم اگر بند ركاب من پاره نمىشد شمشير بمغز تو كارگر مىشد حريش در آن واقعه چنين گفت :\r\n ازال عظم ذراعى عن مركبه * حمل الردينى فى الادلاج و السحر\r\nحولين ما أغمضت عينى بمنزلته * الا و كفى وساد لى على حجر\r\nبزى الحديد و سربالى اذا هجعت * عنى العيون جلال القارح الذكر \r\n( از طبرى تصحيح شده ) يعنى استخوان دست من از شدت خستگى از مفصل جدا شده زيرا شبانه روز چه در آغاز شب و چه هنگام سحر نيزه را حمل مىكردم مدت دو سال بدين حال چشم نبستم و بر وساده نخوابيدم بالش من سنگ بود . رخت من آهن شلوار من هم آهن بود . اگر چشمها بسته و مردم بخواب فرو مىرفتند من روپوش اسب نجيب خود را بر خود مىكشيدم و روپوش خود مىكردم .\r\n( بحير بن ورقاء ) بفتح باء يك نقطه و حاء بىنقطه مكسور و ( حريش ) با حاء و راء بىنقطه و شين نقطه دار .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n\r\nبيان بعضى حوادث\r\nدر آن سال طاعون كشنده و شديد در بصره واقع شد عبيد اللّه بن معمر هم والى بصره بود بسيارى از مردم مردند و مادر عبيد اللّه هم در گذشت و كسى نبود كه جنازه وى را حمل كند ناگزير چند بار بر اجير كردند و حال اينكه فرزند وى امير بود .\r\nدر آن سال عبد اللّه بن زبير امير حاج بود . مصعب هم والى مدينه و ابن مطيع امير كوفه و والى بصره ربيعة مخزومى بودند . عبد اللّه بن خازم هم امير خراسان بود . عبد اللّه بن عمرو بن عاص سهمى كه كور شده بود در گذشت او در مصر وفات يافت . گفته شده او در سنه شصت و هشت در گذشت .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n\r\nآغاز سنه شصت و شش\r\n\r\nبيان قيام مختار در كوفه\r\nدر آن سال و در چهاردهم ربيع الاول مختار در كوفه قيام و عبد اللّه بن مطيع ( امير از طرف ابن زبير ) را اخراج كرد . علت آن قيام اين بود كه چون سليمان بن صرد كشته شد اتباع او در كوفه از تسامح خود در يارى او پشيمان شدند و چون برگشتند ( از ميدان جنگ ) مختار در زندان بود كه عبد اللّه بن زيد حطمى ( امير سابق ) او را حبس كرده بود . همچنين ابراهيم بن محمد بن طلحه كه با امير بود ( باعث حبس او شده بود ) مختار از زندان براى آنها نامه نوشت و جهاد آنها را چنان كه گذشت ستود و بر ايمان آنها ثنا گفت و آنها را بفتح و ظفر اميدوار كرد . و گفت : من نايب محمد بن على معروف بابن حنفيه هستم كه بخونخواهى قيام خواهم كرد . رفاعة ابن شداد و مثنى بن مخربة عبدى و سعد بن حذيفه بن اليمان و زيد بن انس و احمر بن شميط احمسى و عبد اللّه بن شداد بجلى و عبد اللّه بن كامل نامه مختار را خواندند آنگاه ابن كامل را بنمايندگى خود نزد او فرستادند و پيغام دادند ما چنان كه تو دوست دارى و بخواهى هستيم و اگر بخواهى بزندان آمده ترا ( با قهر ) آزاد كنيم حتماً خواهيم\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nآمد . او كه بر نيت آنها آگاه شد بسيار خرسند و اميدوار گرديد و گفت : من خود تا چند روز ديگر آزاد خواهم شد .\r\nمختار هم به فرزند عمر ( شوهر خواهرش ) پيغام داده بود كه من مظلوم و محبوس شده‌ام تو نزد عبد اللّه بن يزيد ( امير كوفه ) و ابراهيم بن محمد بن طلحه شفاعت كن .\r\nابن عمر به آن دو نوشت و آنها شفاعت او را قبول و مختار را از محبس آزاد و رها كردند ولى به او قسم دادند كه به آنها آسيب و زيان نرساند و بر آنها قيام و خروج نكند و اگر عهد خود را بشكند بايد هزار شتر در پيرامون كعبه قربان كند و تمام بندگان و كنيزان خود را آزاد نمايد . مختار بنزديكان و دوستان خود گفت : خدا آنها را بكشد ( امير و مستوفى ) چقدر احمق هستند كه تصور كردند من وفا خواهم كرد .\r\nاما سوگند من كه من اگر به خدا قسم بخورم و كارى بهتر از قسم و قيد سوگند پيدا كنم حتماً سوگند را مىشكنم و خلاف قسم عمل مىكنم و اگر بتوانم كفاره قسم را خواهم داد . قيام من بر آنها از بقاء سوگند بهتر است . اما قربان كردن شترها و آزاد كردن بندگان كه آن براى من بسيار آسان خواهد بود من آرزو دارم كه كارم بسامان برسد و من مالك يك بنده نباشم . بعد از آن شيعيان به او گرويدند و همه متفق شدند كه او امير باشد و بامارت او راضى شدند . روز بروز بر عده اتباع او افزوده مىشد و او بر نيروى خود مىافزود تا آنكه ابن زبير عبد اللّه بن يزيد خطمى و ابراهيم بن محمد بن طلحه را عزل و عبد اللّه بن مطيع را بهر دو كار آنها نصب نمود . او ( امير جديد ) خواست بكوفه برسد بحير بن رستاز حميرى نزد او رفت و گفت : امشب مرو زيرا قمر در عقرب است . ( عبارت باصطلاح عرب ناطح كه كله زن يا شاخ زن باشد ) او گفت : ما جز شاخ زدن ( نطح ) چيز ديگرى نمىخواهيم او هم دچار ( نطح ) كله زدن شد . فتنه و بليت هم به او احاطه كرده بود و او بسيار شجاع بود . ابراهيم هم بمدينه رفت و خراج و عايدات را كاست و ربود و گفت : فتنه بود ( و من ماليات را\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nخرج كردم ) ابن زبير هم از تعقيب او صرف نظر كرد .\r\nابن مطيع پنج روز باخر رمضان بكوفه ( محل امارت خود ) وارد شد . اياس بن ابى مضارب عجلى را برياست شرطه برگزيد و به او دستور داد كه نيك رفتار و نيك كردار و نسبت بكسانيكه مورد شك و ريب باشند سختگير باشد . چون بكوفه رسيد بر منبر فراز گشت و خطبه كرد و گفت : اما بعد امير المؤمنين ( ابن زبير ) مرا بامارت و ايالت بلاد شما فرستاد و دستور داد كه ماليات املاك شما را دريافت كنم و هرگز مازاد عايدات شما را از املاك شما دريافت نكنم يا نگيرم مگر برضا و رغبت شما و نيز نصيحت كرد كه من رويه عمر يا وصيت او را كه هنگام مرگ كرده بود به كار ببرم و همچنين سيره و رفتار عثمان بن عفان پس شما از خدا بينديشيد و مستقيم و معتدل و آرام باشيد . از اختلاف بپرهيزيد و بىخردان و تند روان فتنه‌انگيز را باز داريد و اگر چنين نكنيد مرا ملامت مكنيد بلكه خود را ملامت كنيد ( زيرا خود كرده‌ايد ) . به خدا قسم من متمرد راحتى اگر بيمار باشد دچار خواهم كرد و كسانى را كه رو برگردانيده و مورد سوء ظن هستند گرفتار خواهم نمود . سائب بن مالك اشعرى برخاست و گفت : اما گفته تو كه مازاد عايدات املاك خود را برضاى خود از ما گرفته شود كه من شهادت مىدهم كه هرگز كسى راضى نخواهد بود كه مازاد ملك خود را بشما بدهد . عايدات املاك ما فقط ميان ما بايد تقسيم شود و راه ديگرى نيست . اما رفتار و رويه شما كه ما فقط رويه و رفتار على بن ابى طالب را طالب هستيم كه او بدان رويه ( نيك ) در بلاد ما رفتار ( و حكومت ) كرد تا وقتى كه وفات يافت . ما بسيره و رفتار عثمان چه در املاك و چه در نفوس ما هرگز راضى نخواهيم شد همچنين سير و رويه عمر بن الخطاب اگر چه رفتار او بهتر از رويه عثمان بوده و او نيك خواه مردم بود ولى ما ( جز رويه على ) رفتار ديگرى نمىپسنديم و نمىخواهيم . زيد بن انس گفت : سائب راست\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nمىگويد و در حقيقت گوئى صادق است . ابن مطيع گفت : ما هر رويه كه شما مىپسنديد درباره شما به كار خواهيم بست .\r\nاياس بن مضارب ( رئيس پليس ) نزد ابن مطيع ( والى ) رفت و گفت : سائب بن مالك يكى از بزرگان رؤساء و اتباع مختار است . تو بفرست مختار را احضار كن و چون او حاضر شود او را بزندان بسپار تا كار مردم بسامان برسد و مردم معتدل و مستقيم شوند زيرا كار او بالا گرفته و بيم آن ميرود كه قيام كند و بشورد . ابن مطيع هم زائد بن قدامه و حسين بن عبد اللّه برسمى را كه از قبيله همدان بود نزد مختار روانه كرد آنها گفتند : امير ترا احضار كرده اطاعت كن . مختار هم حاضر شد كه برود .\r\nزائده و نماينده امير اين آيه را خواند : ( و اذ يمكر بك الذين كفر ليثبتوك او يقتلوك او يخرجوك ) كفار نسبت به تو حيله و مكر مىكنند كه ترا دچار كنند يا بكشند يا بيرون كنند . مختار فوراً رخت خود را كند و گفت يك روپوش ( قطيفه ) بر من بيندازيد كه من دچار تب و لرز شده‌ام : بامير بگوييد كه چنين حالى براى او رخ داده . آنها نزد ابن مطيع برگشتند و وضع و حال او را گفتند و او از تعقيب مختار صرف نظر كرد .\r\nمختار هم باتباع و ياران خود اطلاع داد و آنها را در پيرامون خانه خود جمع و آماده كرد كه در خانه‌هاى مجاور اقامت و مستعد دفاع شدند . او خواست در آن وقت قيام كند آن هم در ماه محرم ولى ناگاه مردى از مردم شبام رسيد . او مرد بزرگوار و شريف از قبيله همدان و طايفه شبام كه نام او عبد الرحمن بن شريح جشمى بود او سعيد بن منقذ ثورى او سعر بن ابى سعر حنفى و اسود بن جراد كندى و قدامه بن مالك جشمى را ديد و به آنها گفت : مختار قصد دارد كه قيام و ما را بجنگ وادار كند و ما نمىدانيم كه آيا او از طرف محمد حنفيه آمده ( يا ادعا مىكند و دروغ مىگويد ) هان برخيزيد كه نزد ابن حنفيه ( در حجاز ) برويم و از او بپرسيم و خبر مختار را هم بدهيم كه اگر او بما اجازه داد ما از مختار متابعت خواهيم كرد اگر ما را نهى و منع\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nكرد كه ما خوددارى مىكنيم .\r\nبه خدا هيچ چيز در دنيا براى ما از سلامت دين ما گرامىتر نخواهد بود آن عده ابن حنفيه را قصد كردند و به او رسيدند . او احوال و اوضاع مردم را از آنها پرسيد و آنها همه چيز را شرح دادند و خبر قيام مختار و دعوت او را به او دادند و از او اجازه متابعت و اطاعت او را خواستند چون سخن خود را خاتمه دادند ( محمد بن حنفيه ) پس از حمد و ثناى خداوند و شرح فضايل خاندان نبوت و ذكر مصيبت و قتل حسين به آنها گفت : اما آنچه ياد آورى گرديد از خونخواهى ما به خدا . قسم من آرزو دارم كه خداوند انتقام ما را از دشمنان ما بگيرد و منتقم و خونخواه هر كه ميخواهد باشد .\r\nآنها گفتند اگر او ( محمد بن حنفيه ) اكراه داشت حتما مىگفت مكنيد . آنها مراجعت كردند در حالى كه گروهى از شيعيان منتظر قدوم آنها بودند كه با چه نظرى مراجعت خواهند كرد . بمختار هم خبر سفر آنها را داده بودند و براى مختار رفتن آنها بسى ناگوار بود او مىترسيد اگر باز گردند شيعيان را نااميد كنند و از متابعت وى باز دارند چون بكوفه رسيدند پيش از اينكه بخانه‌هاى خود بروند بر مختار وارد شدند او پرسيد از پشت سر چه خبر داريد ؟ شما دچار فتنه شده بوديد سوء ظن و شك و ريب داشتيد . آنها گفتند بما امر شده كه متابعت و ترا يارى كنيم . گفت . اللّه اكبر . برويد شيعيان را جمع كنيد آنها هر كه نزديك بود از شيعيان گرد آوردند . مختار بشيعيان كه تجمع كرده بودند گفت : جماعتى از مردم خواستند بر حقيقت دعوت من آگاه شوند نزد امام مهدى ( محمد ابن حنفيه ) رفتند و از او پرسيدند او هم به آنها گفت كه من وزير و يار و نماينده و رسول او هستم و بشما امر داد كه بمتابعت و نصرت من كمر بنديد و هر چه من دعوت كنم اطاعت كنيد و با روا دارندگان حرام جنگ و به خون خواهى اهل بيت پيغمبر كه خداوند آنها را برگزيده قيام كنيد . عبد الرحمن بن شريح برخاست و به آنها خبر مسافرت خود را داد و گفت : ابن حنفيه بما امر كرد كه\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nاو ( مختار ) را يارى كنيم و نيز گفت : هر كه حاضر است بهر كه غايب باشد خبر بدهد و ابلاغ كند ( دستور و فرمان محمد بن حنفيه را ) برخيزيد و آماده شويد جماعت ديگرى از ياران او برخاستند و مانند گفته او را گفتند . شيعيان تجمع كرده و هر جا كه بودند اطاعت نمودند . از بزرگان آنها شعبى و پدرش شراجيل بودند .\r\nچون آماده قيام و جنگ شد بعضى از ياران او گفتند : اشراف و اعيان اهل كوفه بر جنگ ما و متابعت ابن مطيع اجماع و اتفاق دارند . اگر ابراهيم بن اشتر ( مالك ) دعوت ما را اجابت كند ما بايجاد يك قوه ضد دشمن اميدوار خواهيم شد .\r\nزيرا او جوانمرد رئيس و فرزند مرد شريف و داراى عشيره گرامى و عده فزون مىباشد . مختار به آنها گفت : او را دعوت كنيد آنها هم باتفاق شعبى نزد او رفتند و به او خبر تصميم خود را دادند و از او يارى و همكارى خواستند تولى پدرش را نسبت بعلى يادآورى كردند كه او ( مالك اشتر ) هوا خواه و دوستدار على و خاندان او بود .\r\nابراهيم گفت : من دعوت شما را نسبت بخونخواهى حسين و خانواده او اجابت مىكنم به شرط اينكه كار خود را به من بسپاريد ( مرا امير كنيد ) گفتند : تو شايسته اين كار هستى ولى راه و چاره نداريم زيرا مختار از طرف مهدى ( محمد بن حنفيه ) آمده و بما امر شده كه او را اطاعت و متابعت كنيم ابراهيم سكوت اختيار كرد و به آنها پاسخ نداد بمختار خبر گفتگوى خود را دادند . سه روز صبر كرد و بعد با عده بيشتر از ده تن كه شعبى و پدرش از آنها بودند نزد ابراهيم رفتند بر او وارد شدند و او براى آنها بالش و وساده آماده كرد . مختار با خود ابراهيم بر يك گليم نشست .\r\nمختار به او گفت : اين نامه از مهدى محمد بن على امير المؤمنين كه امروز بهترين مردم روى زمين است و فرزند بهترين خلق خداوند است رسيده كه او و پدرش بعد از انبياء و پيغمبران پاكترين و بهترين مردم است و او از تو خواسته كه ما را يارى كنى و نصرت دهى شعبى گفت : ان نامه نزد من بود چون\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nسخن مختار خاتمه يافت به من گفت : نامه را به او بده شعبى هم نامه را به او داد او نامه را خواند كه چنين بود . از محمد مهدى بابراهيم بن مالك اشتر درود بر تو .\r\nمن خداوندى را حمد مىكنم كه شريك ندارد اما بعد كه من وزير خود را نزد شما فرستاده‌ام كه او استوار است و من او را برگزيده‌ام و از او راضى هستم و به او امر داده‌ام كه با دشمنان ما جنگ كند و بخونخواهى خاندان ما قيام نمايد تو هم بنفس خود و عشيره خود و هر كه از تو اطاعت و متابعت كند او را يارى كن كه مرا يارى خواهى كرد . اگر تو اطاعت كنى و دعوت مرا بپذيرى نسبت به من داراى فضل و حق خواهى بود . تو هم مالك زمام خيل و سالار هر لشكرى كه بجنگ مىرود خواهى بود هر شهرى كه فتح مىشود تحت فرمان تو خواهد بود . منبر آن شهر هم به تو اختصاص خواهد يافت مرزها هم در دست تو و تو والى هر بلادى كه گشوده مىشود خواهى بود از كوفه تا آخرين نقطه شام .\r\nچون از خواندن نامه فراغت يافت گفت : ابن حثفيه پيش از اين به من نامه مىنوشت و در نامه خود فقط نام خود و پدرش و نام من و پدرم را مىنوشت ( ادعاى امارت يا خلافت نداشت ) مختار گفت : آن زمان گذشت و اين زمان ديگرى است گفت : چه كسى مىداند كه اين نامه از اوست ( گواهى بدهد ) . جماعتى كه در آنجا بودند گواهى دادند كه آن نامه خود محمد بن حنفيه است . شهود هم زيد بن انس و احمر بن شميط و عبد اللّه بن كامل و اتباع آنها بودند ولى شعبى گواهى نداد . چون آنها همه شهادت دادند ابراهيم از صدر برخاست و مختار را در صدر نشاند و با او بيعت كرد . از آنجا خارج شدند . ابراهيم بشعبى گفت : تو شهادت ندادى پدرت هم گواهى نداد . آيا آنها شهادت بر حق داده‌اند ؟ گفت : آنها پيشوايان قراء و بزرگان و نيكان شهر و پهلوانان و سواران عرب هستند . هرگز جز حق چيزى نمىگويند . او نام آنها را ياد داشت كرد و آن يادداشت را نگهداشت .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nابراهيم عشيره خود را نزد خويش خواند . همچنين ياران و اتباع در آغاز هر شب هم نزد مختار مىرفت و بتدبير امور و مشورت مىپرداختند . تصميم گرفتند كه شب پنجشنبه چهاردهم ماه ربيع الاول سنه شصت و شش قيام كنند . چون آن شب موعود فرا رسيد ابراهيم براى ياران خود نماز خواند ( پيشنماز ) او و اصحاب او همه مسلح بودند . اياس بن مضارب نزد عبد اللّه بن مطيع رفت و گفت : مختار در يكى از اين دو شب ( امشب و فردا شب ) بر تو قيام و خروج خواهد كرد ، من هم فرزند خود را ( با عده ) به محل كناسه فرستادم . اگر تو هر يكى از بزرگان كوفه را با عده بيكى از جهات بفرستى مختار حساب كار خود را مىكند و مىترسد ابن مطيع ( امير ) عبد الرحمن بن سعيد بن قيس همدانى را سوى جبانه سبيع ( محل ) فرستاد ( با عده ) به او گفت : تو قوم خود را مراقبت كن كه در آنجا حادثه رخ ندهد كعب بن ابى كعب خثعمى را هم سوى جبانة بشر فرستاد . زحر بن قيس جعفى را بجبانه كنده و عبد الرحمن بن مخنف را بجبانه صائدين و شمر بن ذى الجوشن را بجبانه سالم و يزيد بن رويم را بجبانه مراد فرستاد و بهر يكى از آنها هم دستور داد كه بر حذر باشند از طرف آنها دشمن رخنه پيدا نكند .\r\nشبث بن ربعى را هم به محل سنجه فرستاد و گفت : اگر صداى قوم ( دشمن ) را بشنوى عده براى جنگ آنها بفرست . روز دوشنبه هم در اماكن خود كه جبانه‌ها باشد قرار گرفتند . شب سه شنبه هم ابراهيم به قصد ديدن مختار ( به عادت هر شب ) خارج شد . شنيده بود كه محلات جبانه همه پر از مرد و سلاح شده و اياس بن مضارب ( با پليس ) اطراف بازار و كاخ را محافظت مىكرد . ابراهيم با خود صد زره پوش برد ولى روى زره‌ها قبا پوشيده بودند ( كه معلوم نشود ) اتباع او گفتند : بهتر اين است از بى راهه برويم گفت : به خدا قسم من از ميان بازار و كنار كاخ آشكار خواهم رفت و در دل آنها رعب و بيم خواهم افكند و به آنها ثابت خواهم كرد كه در نظرم خوار\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nو ناتوان هستند او از طرف در فيل ( دروازه مسجد تاكنون هم به همين نام مانده ) رفت اياس بن مضارب پليس مسلح آنها را ديد و پرسيد : شما كه هستيد ؟ ابراهيم گفت :\r\nمن ابراهيم بن اشتر هستم . اياس گفت : اين عده براى چه همراه تو آمده و چه مقصودى دارى ؟ من ترا رها نخواهم كرد مگر اينكه نزد امير به روى . ابراهيم گفت : راه ما را آزاد بگذار گفت : نخواهم كرد . با اياس بن مضارب مردى از همدان ابو قطن نام داشت همراه بود . او را گرامى داشت . او هم با ابراهيم ابن اشتر دوست بود . فرزند اشتر به او گفت : اى ابا قطن پيش بيا . او نزديك شد و تصور كرد كه ابراهيم نزد اياس از او شفاعت خواهد خواست چون نزديك شد ابراهيم نيزه او را گرفت و همان نيزه را به گردن اياس فرو برد كه اندكى از آن از زره نمايان بود . او را بر زمين انداخت بيكى از اتباع خود فرمود كه سرش را ببرد و بريد . اتباع اياس پراكنده شدند و نزد ابن مطيع برگشتند . او هم فرزند اياس را بجاى پدر منصوب كرد كه فرمانده پليس و نگهبانان شد كه راشد نام داشت . بجاى راشد هم كه در كناسه بود سويد بن عبد الرحمن منقرى ابو قعقاع را فرستاد .\r\nابراهيم بن اشتر نزد مختار رفت و گفت : ما تصميم گرفته بوديم كه فردا شب خروج كنيم ولى اكنون حادثه رخ داده كه ما را ناگزير مىكند همين امشب قيام كنيم .\r\nمختار از خبر قتل اياس بسيار خرسند و خوشحال شد و گفت : اين اول پيروزى است بخواست خداوند بعد از آن بسعد بن منقذ گفت . برخيز و آتش را در بلنديها ( جاى اخطار ) بيفروز و نيها را روشن كن و اعلان اجتماع را بده . اى عبد اللّه بن شداد تو هم برو و فرياد بزن « يا منصور امت » ( اى منصور ) ( پيروز شده ) بكش . ( شعار آنها ) تو هم اى شعبان بن ليلى و تو اى قدامه بن مالك برخيزيد و ندا بدهيد « يا لثارات - الحسين » انتقام و خونخواهى حسين . خود هم سلاح را بر تن گرفت . ابراهيم به او گفت :\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nآنهايى كه در جبانه‌ها ( كويها ) آماده هستند مانع رسيدن اتباع ما مىباشند . اگر تو با من نزد قوم من بيائى كه من آنها را دعوت كنم آنگاه باتفاق قوم من در شهر و اطراف كوفه گردش و شعار خود را اعلان كنيم . هر كه با شعار ما موافق باشد بما ملحق خواهد شد و هر كه بما برسد او را نزد خود نگه مىداريم تا عده تكميل شود و اگر بنبرد تو شتاب شود كسانى گرد تو خواهند بود كه از تو دفاع و حمايت كنند تا من دوباره نزد تو برگردم . مختار گفت . بكن هر چه ميدانى ولى بايد امير را قصد كنى و او را بكشى در عرض راه هم سرگرم جنگ مباش و خود را از شتاب نزد امير آنها باز مدار مگر اينكه در راه از جنگ ناگزير باشى ( تا راه را براى خود باز كنى ) و مگر اينكه ديگران نبرد ترا آغاز كنند . ابراهيم با ياران خود رفت و جماعتى از قوم او دعوت وى را اجابت كردند و او راهها و كويهاى شهر را طى كرد و تا توانست از جنگ با نگهبانان و دسته‌هاى حامى شهر خوددارى نمود و از سنگرهاى محل حراست امراء كه ابن مطيع آنها را فرستاده بود پرهيز مىكرد مبادا با آنها روبرو و از جنگ ناگزير شود تا به محل مسجد سكون رسيد كه با خيل زحر بن قيس جعفى مقابله كرد كه آنها بدون امير بودند . ابراهيم بر آنها حمله كرد و آنها را به عقب راند تا آنكه ناگزير شكست خورد به محل جبانه كنده پناه بردند . ابراهيم در آن جنگ مىگفت : خداوندا تو مىدانى كه ما براى انتقام خانواده پيغمبر تو غضب كرده و بخونخواهى آنها قيام نموده‌ايم ما را بر آنها نصرت بده . پس از اينكه ابراهيم آنها را منهزم كرد از آن محل برگشت .\r\nپس از آن ابراهيم جبانه اتير را قصد كرد . محافظين محل شعار دادند ناگاه سويد بن عبد الرحمن منقرى براى احراز مقام نزد ابن مطيع ( امير ) حمله كرد تا ابراهيم به خود آمد او را نزد خود ديد ( كه غافل‌گير كرده بود ) ابراهيم باتباع خود گفت : اى شرطه خداوند ( پليس خدا ) پياده شويد . شما بفتح و\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nظفر از اين سيه كاران فاسق كه خون خاندان پيغمبر را ريخته‌اند احق و اولى هستيد . آنها هم پياده شدند . ابراهيم بر دشمن حمله كرد و آنها از هجوم او گريختند تا بصحرا رسيدند كه يكى بر ديگرى مىافتادند و مىگريختند و يك ديگر را در فرار ملامت مىكردند و باز ابراهيم و اتباع او آنها را دنبال كردند تا بكناسه راندند اتباع ابراهيم به او گفتند : آنها را تعقيب كن و بيم و ترس آنها را مغتنم بدان . گفت :\r\nنه بهتر اين است كه برفيق خود ( مختار ) برسيم كه او را از وحشت تنهائى و بىياورى نجات دهيم آنگاه او بر پيروزى ما آگاه خواهد شد و دليرتر گردد . همچنين ياران او كه بر ظفر ما آگاه شوند خرسند و شجاع خواهند شد و من اطمينان ندارم كه تاكنون دشمن او را قصد نكرده باشد . ابراهيم ( با عده ) رفت تا بدر خانه مختار رسيد .\r\nصداى غوغا را شنيد كه طرفين مشغول جنگ شده بودند و شبث بن ربعى از طرف سنجه ( خارج ) رسيده بود و مختار يزيد بن انس را براى نبرد او روانه كرده بود حجار بن ابجر عجلى نيز مختار را قصد كرده بود كه احمر بن - شميط را بمقابله و دفع او فرستاده بود . در آن هنگام كه مردم جنگ مىكردند ابراهيم از ناحيه قصر رسيد . حجاز و اتباع او شنيدند كه ابراهيم از پشت سر به آنها حمله كرده ناگزير قبل از رسيدن او در كوچه‌ها پراكنده شدند . ( گريختند ) قيس بن طهفة نهدى كه از ياران مختار بود با عده صد تن رسيد و بر شبت بن ربعى كه مشغول جنگ با يزيد بن انس بود حمله كرد . شبث ناگزير راه را براى اتباع مختار باز كرد و خود نزد ابن مطيع رفت و گفت : تمام امراء كه در محلات متفرق و در صدد دفاع هستند بايد جمع شوند و براى جنگ اين قوم ( اتباع مختار آماده باشند زيرا كار آنها بالا گرفته و مختار هم خروج و قيام كرده و در حال پيش رفتن است . چون مختار بر گفته و پيشنهاد شبث آگاه شد خود با ياران دير هند را در سنجه قصد كرد ، ابو عثمان نهدى هم ميان چاكرها ( ايرانيان و سربازان و غلامان ) قيام كرد و فرياد زد : هان وقت انتقام و خونخواهى حسين رسيده است . چاكرها در خانه‌هاى خود\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nبودند از كعب خثعمى كه راهها را بر آنها بسته بود مىترسيدند ، چون ابو عثمان با عده خود رسيد و شعار داد آنها دلير شده خروج نمودند . ابو عثمان فرياد مىزد « يا منصور امت » اى پيروزمند بكش كه شعار شيعيان بود . او مىگفت :\r\n« يا لثارات الحسين » انتقام و خونخواهى حسين . اى مردم اين محل هان بدانيد وزير استوار آل محمد ( مختار ) ظهور و قيام كرده و اكنون در دير هند است . او مرا فرستاده كه شما را دعوت كنم و مژده بدهم قيام كنيد و بيرون آئيد و آماده شويد رحمت خداوند شامل حال شما باد . آنها هم از خانه‌ها بيرون مىآمدند و فرياد مىزدند . انتقام خون حسين . با كعب هم جنگ كردند و او ناگزير راه آنها را باز و آزاد كرد تا بمختار رسيدند و به او گرويدند . عبد اللّه بن قتاده هم با عده دويست تن قيام كرد و بمختار پيوست . كعب راه را بر آنها بسته بود چون دانست كه آنها از قوم خود او هستند به آنها راه داد . طايفه شبام كه از قبيلهء همدان بود در آخر شب قيام كرد ( كه بمختار ملحق شود ) . عبد الرحمن بن سعيد همدانى خبر آنها را شنيد به آنها پيغام داد اگر قصد داريد بمختار ملحق شويد از جبانه سبيع گذر مكنيد . آنها هم بمختار پيوستند . عده كه بمختار ملحق شدند بالغ بر سه هزار و هشتصد تن گرديد كه آنها از عده دوازده هزار تن بوده كه با مختار بيعت نمودند . آن عده سحرگاه نزد او تجمع نمودند . صبح او از صف آرائى عده خود فراغت يافته بود و در آغاز وقت كه هنوز تاريك بود نماز براى اتباع خود ( امام جماعت ) خواند . ابن مطيع هم به تمام محلات فرستاد كه لشكريان پراكنده همه در مسجد جمع شوند براشد بن اياس ( پدر كشته ) فرمان داد كه ندا دهد . ذمه ما برى ( از عهد و متابعت ما خارج ) است از كسى كه اين ندا را بشنود و در مسجد حاضر نشود . ابن مطيع عده سه هزار سلحشور بفرماندهى شبث ربعى براى جنگ مختار فرستاد . راشد بن اياس را هم با عده چهار هزار تن شرطه روانه\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nكرد . شبث مختار را قصد كرد و او خبر آمدن شبث را شنيد كه تازه نماز صبح را خاتمه داده بود . سعر بن ابى سعر حنفى هم بمختار رسيد كه او جز در آن وقت قادر بر قيام و خروج نبود و او از ياران مختار بشمار مىآمد . در عرض راه راشد بن اياس را با عده پليس ديد و خبر آنها را بمختار داد . مختار هم ابراهيم بن اشتر را با عده هفتصد مرد بمقابله راشد فرستاد . گفته شده ششصد سوار و شش صد پياده بودند . نعيم بن هبيره برادر مصقله بن هبيره را با سيصد سوار و ششصد پياده بمقابله شبث بن ربعى فرستاد . مختار بهر دو فرمانده دستور داد كه در جنگ عجله كنند و هرگز در قبال عدو هدف و دچار نشوند زيرا عده دشمن فزونتر است . ابراهيم راشد را قصد كرد . مختار يزيد بن انس را به محل مسجد شبث با عده نهصد جنگجو پيشاپيش خود فرستاد ( كه خود بدنبال رفت ) . نعيم بشبث رسيد و سخت جنگ كرد . نعيم سعر بن ابى سعر را فرمانده سوار كرد و خود با پيادگان بقتال اتباع شبث كمر بست تا آفتاب طلوع كرد و بلند شد اتباع شبث گريختند و در خانه‌هاى خود پنهان شدند . شبث آنها را ندا داد و بتجديد جنگ وادار كرد عده از آنها قبل از آن پراكنده شده بودند نعيم خود پايدارى و دليرى كرد تا كشته شد . سعر بن ابى سعر هم اسير شد . جمعى از اتباع او هم گرفتار شدند . شبث عرب را كه اسير شده بودند آزاد كرد و موالى ( غلامان - ايرانيان ) را كشت . شبث پيش رفت تا بمختار رسيد و او را محاصره كرد . مختار هم بسبب قتل نعيم سست و ضعيف شده بود .\r\nابن مطيع يزيد بن حارث را با عده دو هزار مرد فرستاد كه راهها را بگيرد .\r\nمختار هم فرماندهى سوار را بيزيد بن انس واگذار كرد و خود با پيادگان حمله نمود . سواران شبث بر او حمله كردند و او پايدارى و دليرى كرد . يزيد بن انس فرياد زد : اى گروه شيعه شما پيش از اين در راه محبت خاندان پيغمبر كشته مىشديد . دست و پاى شما بريده و چشم شما كور مىشد ، بر نخل خرما بدار\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nكشيده مىشديد و حال اينكه شما هميشه مطيع دشمن و در خانه خود ساكن و آرام بوديد . اكنون با اين قيام و ستيز چه تصور مىكنيد آيا شما را آسوده و آزاد خواهند گذاشت ؟ به خدا قسم اگر آنها بر شما غالب شوند نخواهند گذاشت كه يك چشم از شما بينا و يك تن زنده باشد . آنها شما را بخوارى خواهند كشت و نسبت بفرزندان و زنان شما تجاوز و تعدى خواهند كرد به خدا سوگند هيچ چيز شما را نجات نمىدهد جز پايدارى و دليرى و بردبارى . جز زدن و دريدن و بريدن و از جان گذشتن چاره نيست . هان آماده حمله و هجوم باشيد . آنها زانو بر زمين زدند و منتظر فرمان او شدند كه حمله كنند .\r\nاما ابراهيم بن اشتر كه او با راشد كه با چهار هزار آمده بود مقابله نمود ابراهيم باتباع خود گفت : از فزونى عدهء اينها مترسيد . به خدا قسم بس اتفاق افتاده يك مرد دلير بهتر از ده مرد است . خدا يار بردباران و پايداران است .\r\nآنگاه خزيمه بن نصر را فرمانده سواران كرد . خود با پيادگان پياده شده و پيش رفت بعلم دار خود گفت پيش برو و آن عده يا اين عده را پيش ببر . طرفين سخت نبرد كردند .\r\nخزيمه بن نصر عبسى هم بر راشد حمله كرد و او را كشت و فرياد زد من راشد را كشتم .\r\nبخداى كعبه سوگند من او را كشتم اتباع راشد گريختند . ابراهيم و خزيمه و اتباع آنها پس از قتل راشد سوى مختار رفتند . بمختار مژده قتل راشد را داد نماينده آنها بمختار رسيد و خبر داد . مختار و اتباع او همه يكباره تكبير كردند قوت قلب يافته دلير شدند .\r\nاتباع ابن مطيع هم نااميد و خوار شدند . ابن مطيع حسان بن فائد بن بكر عبسى را با دو هزار لشكرى فرستاد آنها با ابراهيم مقابله كردند ابراهيم از پيوستن آنها باتباع ابن مطيع در محل سنجه مانع شد . آنها جنگ نكرده از حمله ابراهيم پراكنده شده گريختند حسان ماند كه بقيه اتباع خود را حمايت كند خزيمه او را شناخت به او گفت : اى حسان اگر خويشى در ميان نبود من ترا مىكشتم بگريز\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nو جان خود را برهان . او برگشت كه اسبش لغزيد و افتاد . مردم هم بر او هم هجوم برده كه او را بكشند . او هم مدت يك ساعت جنگ و دفاع كرد خزيمه رسيد و به او گفت تو در امان هستى خود را بكشتن مده . مردم هم از او برگشتند . خزيمه بابراهيم گفت : اين پسر عم من است و من به او امان داده‌ام ابراهيم گفت : آفرين بسيار نيك كردى . فرمان داد اسب او را آوردند . او را سوار كردند و گفتند : نزد خانواده خود برو ، ابراهيم خود - را بمختار رسانيد در حالى كه شبث بن ربعى از هر طرف ( مختار را ) احاطه و محاصره كرده بود . يزيد بن حارث كه مامور حراست راهها بود از طرف محل سنجه با ابراهيم مقابله كرد و خواست مانع رفتن او بشود تا با شبث جنگ نكند . ابراهيم عده از اتباع خود را كه خزيمه بن نصر فرمانده آنها بود بمقابله يزيد فرستاد و خود با ساير ياران به يارى مختار كه با شبث نبرد مىكرد شتاب نمود . چون به محل جنگ رسيد ابراهيم از يك طرف و يزيد بن انس از طرف ديگر هر دو بر شبث حمله كردند شبث و اتباع او تا ديار كوفه منهزم شدند . خزيمة بن نصر بر يزيد بن حارث هجوم برد و او را منهزم نمود منهزمين بر مدخل كوچه‌ها و خانه ازدحام كردند . مختار هم رسيد و خواست بر منهزمين حمله كند . او را تير باران كردند و مانع دوام حمله و پيشرفت شدند . او از آن راه نتوانست داخل شهر كوفه بشود ( كه جنگ در خارج كوفه و محل سنجه بود ) مردم ( لشكريان ) از سنجه گريختند و نزد ابن مطيع رفتند . خبر قتل راشد هم به او داده شد او سخت ناتوان و پريشان گرديد . عمرو بن حجاج زبيدى به او گفت : اى مرد تسليم مشو خود شخصاً برو و مردم را بجنگ دعوت و تشجيع كن . مردم همه با تو هستند باستثناء اين گروه كه قيام و خروج كرده‌اند كه خداوند آنها را رسوا و خوار خواهد كرد من هم نخستين كسى خواهم بود كه دعوت ترا اجابت كند . عده را با من وعده با ديگرى روانه كن . ابن مطيع از كاخ بيرون رفت و مردم را سخت\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nملامت و توبيخ كرد كه چرا گريختند . آنها را بادامه جنگ با مختار وادار نمود .\r\nچون مختار ديد كه يزيد بن حارث مانع ورود او به شهر گرديد از آن راه عدول كرد و از طريق خانه‌هاى مزينه و احمس و بارق رفت كه خانه‌هاى آنها از يك ديگر جدا بود . چون از آن طريق وارد شهر شدند مردم باتباع او آب دادند ولى او ننوشيد زيرا روزه بود . احمر بن شميط بابن كامل گفت : آيا او روزه گرفته ؟ گفت : آرى .\r\nگفت اگر روزه را بشكند نيرومندتر خواهد بود . گفت : او معصوم است و خود او بهتر مىداند ( بعصمت او قائل شدند ) احمر گفت : راست مىگوئى استغفر اللّه . مختار گفت : اين محل شايسته جنگ است و براى جنگ نيك مىباشد . ابراهيم گفت :\r\nخداوند آن قوم را منهزم كرد رعب را در دل آنها افكند . بيا برويم كه به خدا براى گرفتن قصر مانعى نمانده مختار در آن محل پير مردان و ضعفاء ناتوان و معلولين را گذاشت و ابو عثمان نهدى را بحفظ آنها گماشت و ابراهيم را پيش انداخت و رفت . ابن مطيع هم عمرو بن حجاج را با دو هزار مرد فرستاد كه به آنها رسيد . مختار بابراهيم پيغام داد كه تو برو و از آنها بگذر و خود را بجنگ آنها معطل مكن . ابراهيم از آنها گذشت و سوى كاخ رفت . مختار بيزيد بن انس دستور داد كه با عمرو بن حجاج مقابله كند . او رفت و مختار هم بدنبال ابراهيم رفت سپس در محل مصلى خالد بن عبد اللّه توقف كرد .\r\nابراهيم هم رفت كه از محل كناسه داخل كوفه شود شمر بن ذى الجوشن با عده دو هزار كس بمقابله او پرداخت مختار هم سعيد بن منقذ همدانى را بجنگ شمر فرستاد كه هر دو مشغول جنگ شدند . مختار بابراهيم پيغام داد كه سير خود را ( سوى قصر ) ادامه بده . او رفت تا بجاده شبث رسيد ناگاه نوفل بن مساحق با دو هزار مرد رسيد . گفته شده پنج هزار ولى صحيح همان است كه ذكر شد .\r\nابن مطيع دستور داد كه منادى ندا دهد مردم بابن مساحق ملحق شوند ابن مطيع هم بيرون رفت و در كناسه ايستاد . شبث بن ربعى را در قصر گذاشت ( براى حراست )\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nابن اشتر بابن مطيع نزديك شد . باتباع خود فرمان داد كه پياده شوند به آنها گفت ، از اين مترسيد كه بگويند شبث يا آل عتيبه يا آل اشعث يا آل يزيد بن حارث يا آل فلان و فلان بجنگ شما آمده‌اند . آنگاه طوايف و خانواده‌هاى كوفه را يكى بعد از ديگرى شمرد و نام برد . اينها اگر ضربت گرما گرم شمشير را بچشند از گرد ابن مطيع پراكنده شده مىگريزند : آنها مانند گله از حمله گرگ خواهند گريخت . آنها هم هر چه فرمان داد اطاعت كردند ( فرمان ابراهيم ) . ابن اشتر هر دو دامان قباى خود را گرفت و بكمربند خويش بست قبا بر زره پوشيده بود . همين كه ابراهيم بر آنها حمله كرد گريختند و از فرط بيم يكى بر ديگرى سوار مىشدند يا مىافتادند همه در دهانه كوچه‌هاى تنگ ازدحام مىكردند و سخت دچار هراس شده بودند . فرزند اشتر ( آنها را شكست داده ) بابن مساحق رسيد . عنان اسب او را گرفت و شمشير را حواله سر او كرد . او گفت : اى فرزند اشتر ترا به خدا آيا ميان من و تو كينه يا خون و خونخواهى بوده ؟ ابراهيم از كشتن او صرف نظر كرد و به او گفت : فراموش مكن ( عفو مرا ) او هميشه به ياد مىآورد و سپاس مىكرد . آنها گريخته بكناسه پناه بردند و اتباع ابراهيم بدنبال آنها بودند تا به مسجد و بازار رسيدند ابن مطيع و اشراف و اعيان را جز عمرو بن حريث محاصره كردند زيرا او به خانه خود رفته بود ولى بعد خارج شد و بصحرا رفت تا محاصره شد . مختار هم رسيد و بيك طرف بازار قرار گرفت و ابراهيم را بمحاصره قصر وادار نمود ، از طرف ديگر يزيد بن انس و احمر بن شميط را بتكميل محاصره وادار كرد . از سه طرف ( سه سردار ) محاصره به عمل آمد . محاصره را سختتر كردند . شبث بابن مطيع گفت : تو در فكر خود و ملازمين خود باش به خدا سوگند آنها بگرفتارى تو نيازمند هستند و از تو دست بر نمىدارند گفت . به من راى بدهيد كه چه بايد بكنم . شبث گفت : عقيدهء من اين است كه براى خود و براى ما امان بگيرى و به روى و خود را بكشتن ندهى ابن مطيع گفت : من اكراه دارم كه خود براى خويش\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nامان بگيرم و حال اينكه كارها در دست امير المؤمنين است ( ابن زبير ) و كارها همه در حجاز و بصره بسامان رسيده است گفت : پس تو بدون اينكه كسى مطلع شود از اينجا بيرون برو و نزديكى از اشخاصى كه مورد اعتماد هستند پناه ببرى تا آنكه بتوانى برفيق خود ( ابن زبير ) ملحق شوى . . عبد الرحمن بن سعيد و اسماء بن خارجه و ابن مخنف و اشراف و اعيان كوفه هم همان عقيده را داشتند . او در آنجا ماند تا شب فرا رسيد به آنها گفت : من دانستم هر چه بسر شما آمده از دست اراذل و اوباش بوده . اشراف و اعيان شما هميشه مطيع بوده و خواهند بود . من هم برفيق خود ( ابن زبير ) همين را خواهم گفت و جانبازى و جهاد و ثبات شما را اطلاع خواهم داد تا خداوند كه خود بر كارها غالب است چه خواهد كرد . آنها از او تشكر كردند و ثنا گفتند . از آنجا خارج شد و به خانه ابو موسى رفت . فرزند اشتر هم داخل قصر شد آنانى كه در قصر بودند به او گفتند اى فرزند اشتر آيا ما در امان هستيم ؟ گفت : شما در امان هستيد . آنها خارج شدند و با مختار بيعت كردند . مختار هم وارد قصر شد و شب را در آنجا بر برد . روز بعد اشراف مردم بر در قصر و مسجد جمع شدند .\r\nمختار به مسجد رفت و بر منبر فراز گشت . خدا را ستود و گفت :\r\nالحمد للّه كه بياران خود وعده پيروزى داده و زيان و آسيب را نصيب دشمن نموده . وعدهء پيروز را تا آخر روزگار جاويد فرموده و اين وعده را با قضا انجام خواهيد داد . رستگار نشد كسى كه دروغ گفت . ايها الناس براى ما پرچمى افراشته و آرزوئى بر آورده شده . بما گفته شد ( دستور داده شد ) كه درفش را برداريم و پس مقصد و مقصود خود برويم و هرگز از راه راست كه مقصود شماست منحرف نشويد ما دعوت داعى را اجابت كرده و سخن ارجمند را شنيده‌ايم . بسى ندبه و زارى بدنبال كسى كه در اين قيام كشته شده و بسى نفرين در پى كسى كه دروغ گفته و گم شده . هان اى مردم داخل شويد و بيعت كنيد . بيعت رضا و رغبت و هدايت\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nو رستگارى . بخداوندى كه آسمان را سقف بىستون كرده و زمين را بساط بىپايان نموده شما هرگز بعد از بيعت على بن ابى طالب بهتر از اين بيعت نكرده‌ايد و هرگز بمانند چنين بيعتى رستگار و راهنورد و هشيار نشده‌ايد . بعد از آن از منبر فرود آمد .\r\nاشراف كوفه هم با او بيعت كردند و كتاب خدا ( قرآن ) و سنت پيغمبر را در بيعت خود شرط نمودند و نيز خونخواهى اهل بيت رسول و جهاد با روا دارندگان حرام و دفاع از ناتوانان و جنگ با دشمنان و مسالمت با دوستان را شرط نمودند يكى از كسانى كه با او بيعت كردند منذر بن حسان بود همچنين فرزندش حسان . چون از آنجا خارج شدند با سعيد بن منقذ ثورى روبرو شدند كه جماعتى از شيعيان با او همراه بودند چون شيعيان پدر و پسر را ديدند گفتند : اينها سر دسته ديوان متكبر جبار هستند .\r\nمنذر و فرزندش حسان را كشتند .\r\nسعيد آنها را از قتل آن دو منع و نهى كرد و گفت . بگذاريد بمختار اطلاع دهيم تا او چه دستور دهد آنها قبول نكردند و بقتل آن دو مبادرت نمودند . چون مختار شنيد رنجيد . مختار بدلدارى و جلب اشراف شروع كرد و دوستى آنها را مغتنم شمرد .\r\nرفتار خود را بهتر كرد و سياست و سيره نيكى اتخاذ نمود به او گفته شد كه ابن مطيع در خانه ابو موسى پناه برده او دانست و دنبال نكرد چون شب فرا رسيد صد هزار درهم براى او فرستاد و گفت : با اين مبلغ وسايل سفر خود را فراهم كن و برو . من بر خفاگاه تو آگاه شدم تو هم به علت تنگدستى قادر بر سفر نمىباشى و اين مبلغ براى مخارج راه تو داده شده . هر دو با هم دوستى داشتند . مختار از بيت المال نه هزار هزار درهم بدست آورد . بياران خود كه قصر را محاصره كرده بودند هر يكى پانصد درهم داد . به كسانى كه شب محاصره رسيدند و عده آنها شش هزار تن بود هر يكى دويست درهم داد كه آنها سه روز و سه شب با او ماندند مختار با مهربانى و روى خوش مردم را مىپذيرفت و اشراف را همنشين خود نمود عبد اللّه بن كامل شاكرى ( چاكر بايد باشد ) را رئيس شرطه خود كرد ابو عمره را هم فرمانده نگهبانان خود نمود . روزى ابو عمره\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nبر سر او ايستاده بود كه او سرگرم گفتگو با اشراف بود . يكى از دوستان ابو عمره به او گفت : آيا مىبينى كه ابو اسحق ( كنيه مختار ) چگونه باشراف متمايل شده و بما موالى ( ايرانيان و ملل ديگر ) نگاه و توجه نمىكند . ( گفتگوى آنها به فارسى بود و خود ابو اعمره از ايرانيان بوده ) مختار از ابو عمره پرسيد كه آنها ( ايرانيان ) چه مىگويند ؟ ( او هم گفته آنها را نقل كرد ) مختار گفت : براى شما سخت و ناگوار نباشد شما از من و من از شما هستم مدتى خاموش شد و بعد اين را خواند :\r\n« انا من المجرمين منتقمون » يعنى ما از تبه كاران و گناهكاران انتقام خواهيم گرفت چون آنها شنيدند به يكديگر گفتند : شما را خواهد كشت ( رؤسا و سالاران عرب كه در قتل حسين يا متابعت قاتلين شركت كرده بودند ) . نخستين فرمان و پرچمى كه براى يك امير برافراشت امارت عبد الله بن حارث برادر زاده مالك اشتر بر سرزمين ارمنستان بود . محمد بن عمير بن عطارد را هم بامارت و ايالت آذربايجان منصوب كرد . عبد الرحمن بن سعيد بن قيس را هم بامارت موصل برگزيد . اسحق بن مسعود را هم بايالت مدائن و سرزمين جوخى منصوب كرد . قدامة بن ابى عيسى بن زمعة نصرى همپيمان ثقيف ( قبيله مختار ) را بحكومت بهقباد اعلى ( بالا ) فرستاد .\r\nمحمد بن كعب بن قرظه را حاكم بهقباد اوسط نمود . سعد بن حذيفة بن يمان را ( از بزرگان شيعيان و فرزند صاحب پيغمبر و دوست على ) بحلوان فرستاد و به او دستور داد كه با اكراد جنگ كند و راهها را تأمين و اصلاح نمايد . فرزند زبير پيش از آن محمد بن اشعث بن قيس را بامارت موصل فرستاده بود . چون مختار رستگار شد و عبد الرحمن بن سعيد را بموصل فرستاد . محمد از موصل خارج و بتكريت رفت منتظر عاقبت كار شد ولى بعد نزد مختار رفت و بيعت كرد . چون مختار كارها را مرتب و منظم كرد و هر چه خواست بدست آورد خود را آمادهء رسيدگى به كارهاى مردم و داورى در قضايا نمود ولى بعد گفت : من كارهاى ديگرى بالاتر از كار قضا و داورى دارم\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nبدين سبب باز شريح قاضى را براى داورى برگزيد ولى بعد از آن شريح ترسيد و تمارض كرد . مردم ( شيعيان ) هم درباره او مىگفتند : او ( شريح ) عثمان‌پرست است و او بر حجر بن عدى ( سالار شيعيان ) شهادت دروغ داد و او پيغام هانى بن عروه را ( بقوم خود ) ابلاغ نكرد ( تا كشته شد ) و على او را از مرتبه داورى عزل كرده بود چون شريح بر آن گفتگو كه درباره او جارى شده بود آگاه گرديد از تصدى براى مقام قضا ترسيد و تمارض كرد . مختار هم عبد الله بن عتبة بن مسعود را قاضى نمود و عبد الله هم بيمار شد بجاى او عبد الله بن مالك طائى را برگزيد .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n\r\nبيان كشتن قاتلين حسين عليه السلام بفرمان مختار\r\nدر آن سال مختار بر قاتلين حسين در كوفه قيام كرد . علت اين بود كه چون مروان بر كار مسلط و موفق گرديد و شام براى او آرام شد دو لشكر به دو جهت ( چنان كه گذشت ) فرستاد . يكى بحجاز بفرماندهى حبيش بن دلجه قينى كه شرح حال او را پيش از اين نوشتيم و ديگرى بعراق بفرماندهى عبيد الله بن زياد كه واقعه او را با توابين شرح داده بوديم . بابن زياد هم اختيار داد كه هر سرزمينى را بگشايد والى آن باشد و به او دستور داد كه شهر كوفه را مدت سه روز تاراج كند . او در جزيره لشكر زد و منتظر شد . در جزيره هم قيس عيلان ( قبيله ) بودند كه زفر بن حارث امير و تابع ابن زبير بود . عبيد الله بن زياد هم مشغول نبرد آنها و از عراق بازمانده بود و مدت توقف او يك سال به طول كشيد تا مروان وفات يافت و فرزندش عبد الملك بن مروان وليعهد او ( بخلافت ) رسيد او هم ابن زياد را به حال خود گذاشت و فرمان پدر را درباره او تأييد كرد و دستور داد كه بكوشد و پيش برود . چون زفر و اتباع او از قيس ( قبيله او ) تسليم نشدند ناگزير موصل را قصد كرد عبد الرحمن بن سعيد عامل مختار ( در موصل ) بمختار نوشت كه ابن زياد بسر زمين موصل آمده و او ناگزير موصل را براى ابن زياد آزاد گذاشته و خود بتكريت منتقل گرديد . مختار يزيد بن انس اسدى\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nرا نزد خود خواند و فرمان داد كه بموصل برود و در پيرامون آن لشكر بزند تا مدد براى او برسد . يزيد به او گفت : بگذار من سه هزار سوار در اختيار و ترا از فرستادن مدد بىنياز كنم . اگر احتياج بمدد و يارى پيدا كنم به تو خواهم نوشت مختار هم آن پيشنهاد را قبول كرد او هم سه هزار سوار از كوفه برگزيد و لشكر كشيد . مردم او را مشايعت كردند و مختار هم او را بدرقه كرد و چون با او وداع نمود به او گفت : اگر با عدو روبرو شدى هرگز با وى گفتگو مكن و فرصت را از دست مده ( حمله كن و مجال مده ) هر روز هم براى من خبر بفرست و گزارش بده و اگر مدد لازم شود بنويس كه من ترا يارى خواهم كرد حتى اگر مدد لازم نباشد زيرا فرستادن مدد موجب دلگرمى تو و سستى و نااميدى دشمن خواهد شد كه مرعوب و متزلزل گردد . مردم هم براى رستگارى و پيروزى و سلامت او دعا كردند .\r\nاو به آنها گفت : از خداوند براى من شهادت را بخواهيد به خدا سوگند اگر فتح و ظفر نصيب من نشود شهادت نصيب من خواهد بود .\r\nمختار بعبد الرحمن بن سعيد نوشت كه بلاد را بيزيد واگذار كن يزيد هم بمدائن رفت و از آنجا سرزمين جوخى و راذانات را قصد كرد و راه موصل را گرفت و در محل باقلى لشكر زد خبر لشكر كشى او بابن زياد رسيد او گفت : من در قبال هر هزار تن دو هزار خواهم فرستاد . ربيعه بن مخارق غنوى را با سه هزار و عبد اللّه بن جمله خثعمى را با سه هزار مرد جنگى ديگر فرستاد ( دو برابر عده يزيد ) ربيعه يك روز پيش از عبد اللّه لشكر كشيد و با يزيد بن انس در باقلى مقابله كرد ، يزيد بن انس در آن هنگام بيمار و مرض او هم بسيار سخت بود . بر خر سوار شد و از دو طرف او را نگهداشته بودند . بر لشكريان خود ايستاد و آنها را مرتب و منظم و آماده نبرد كرد و گفت : اگر من بميرم و رقاء بن عازب اسدى امير شما خواهد بود و اگر او هلاك شود عبد اللّه بن حمزه عذرى و بعد از او سعر بن ابى سعر حنفى امير خواهد بود ميمنه\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nرا بعبد اللّه و ميسره را بسعر و فرماندهى سواران را بورقاء واگذار كرد و خود پياده شد و بر تختى كه ميان پيادگان نصب شده بود نشست و گفت : اگر بخواهيد از امير خود دفاع كنيد بكنيد و گر نه بگريزيد و او را بگذاريد . او در آن حال فرمان ميداد و گاهى هم در حال غش و اغما از خود بىخود مىشد و چون به هوش مىآمد باز فرمان ميداد .\r\nمردم ( دو لشكر متحارب ) در آغاز بامداد در روز عرفه جنگ را آغاز نمودند و تا نزديك نيم روز سخت نبرد كردند كه اهل شام در آن هنگام شكست خورده گريختند لشكرگاه آنها هم تاراج شد . اتباع يزيد ( فرمانده شيعيان ) بربيعة بن مخارق ( فرمانده شاميان ) كه در حال گريز بود رسيدند در آن هنگام او پياده شده بودند اميداد و فرياد مىزد اى حق‌پرستان من فرزند مخارق هستم بدانيد كه شما با بندگان پست و گريختگان و بر كشتگان از اسلام جنگ ميكنيد . جمعى ( از شاميان برگشته با و ايستادند و جنگ كردند و جنگ سخت‌تر گرديد و باز اهل شام گريختند و ربيعه بن مخارق ( فرمانده آنها ) كشته شد . عبد اللّه بن ورقاء اسدى و عبد اللّه بن حمزه عذرى هر دو در قتل او شركت كردند . مدت يك ساعت بر فرار آنها گذشت كه عبد اللّه بن جمله با عده سه هزار تن رسيد و گريختگان را برگردانيد . يزيدهم در باقلى لشكر زد و شب را در آنجا گذرانيد كه هر دو لشكر تا صبح بنگهبانى و حراست ( از بيم شبيخون ) مشغول بودند . روز عيد اضحى هنگام بامداد بجنگ پرداختند جنگ بسيار سخت بود تا هنگام ظهر كه هر دو لشكر براى نماز دست كشيدند و باز جنگ آغاز شد تا شب فرا رسيد كه اهل شام در آغاز شام گريختند ابن جمله ( فرمانده ) با جماعتى ماند كه سخت نبرد و دفاع ميكردند عبد اللّه بن قراد خثعمى بر او حمله كرد و او را كشت . اهل كوفه هم لشكرگاه شام را با هر چه در آنجا بود غارت كردند . و كشتار عظيمى در اهل شام واقع شد و عده سيصد مرد از آنها اسير گرفتند كه يزيد ( فرمانده شيعيان ) در حال مرگ و آخرين\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nنفس فرمان قتل آنها را داد و در آخر همان روز جان سپرد . اتباع او بدفن وى پرداختند ولى خود ضعيف و پريشان شده بودند . ( سبب مرگ او ) . او ورقاء بن عازب اسدى را بجانشينى و فرماندهى برگزيده بود كه بر نعش او نماز خواند آنگاه باتباع خود گفت چه صلاح مىدانيد ؟ من شنيده‌ام كه ابن زياد با عده هشتاد هزار مرد جنگى به قصد شما لشكر كشيده و سوى شما خواهد آمد . من يك مرد مانند شما و از شما هستم رأى بدهيد كه چه بايد كرد ؟ من چنين مىدانم كه ما طاقت جنگ اهل شام را نخواهيم داشت .\r\nيزيد هم وفات يافت و بعضى از ياران پراكنده شده و از ما روبرو گردانيده‌اند . اگر ما امروز خود به خود برگرديم خواهند گفت ، چون امير آنها وفات يافت آنها برگشتند و هيبت ما در دل آنها خواهند ماند و اگر با آنها روبرو شويم خود را دچار خطر خواهيم كرد . اگر ما را منهزم كنند قرار قبلى آنها براى ما سودى نخواهد داشت . آنها گفتند رأى تو صواب است . آنگاه برگشتند . مختار و اهل كوفه خبر برگشتن آنها را شنيدند ساير مردم هم شايعاتى منتشر كردند و بمختار گفتند : يزيد كشته شده و نمرده است و مرگ طبيعى او را باور نكردند . مختار هم ابراهيم بن اشتر را نزد خود خواند و فرمانده هفت هزار سپاهى كرد و به او گفت : اگر لشكر يزيد را در عرض راه ديدى تو امير و فرمانده آن عده ( برگشته ) باش . آنها را با خود برگردان و سوق بده تا با ابن زياد روبرو شوى و با او و سپاه او جنگ كنى . ابراهيم لشكر كشيد و در محل حمام اعين لشكر زد و بعد از آن سپاه خود را بميدان جنگ سوق داد . چون ابراهيم رفت اعيان و اشراف كوفه نزد شبث بن ربعى جمع شدند و گفتند : به خدا قسم مختار بدون رضاى ما بر ما حكومت كرده او غلامان ما را بر ما عاصى و آنها را بر چهار پايان سوار كرده و املاك ما را ميان آنها تقسيم نموده و به آنها بخشيده . شبث هم رئيس آنها كه از جاهليت باسلام رسيده بود . گفت : بگذاريد من او را ملاقات و گفتگو كنم ، شبث نزد مختار رفت و هر چه آنها گفته و اعتراض كرده و اكراه داشته براى او شرح داد . مختار\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nبه او گفت : من آنها را در هر چه خواسته‌اند خشنود خواهم كرد . و هر چه آنها دوست دارند انجام خواهم داد . و نيز گفته بود كه تو املاك ( فى اسلام ) ما را ميان غلامان ما تقسيم كردى . مختار گفت : اگر من املاك را دوباره بشما واگذار كنم آيا با من بجنگ بنى اميه و ابن زبير خواهيد پرداخت ؟ و آيا با من عهد خواهيد كرد كه با هر دو گروه نبرد بكنيد ؟ قسم ياد خواهيد كرد و اطمينان به من خواهيد داد كه وفادار و پايدار باشيد ؟ شبث به او گفت . بگذار من با همگنان خود مشورت و گفتگو كنم .\r\nاو رفت و ديگر برنگشت و آنها همه بر جنگ با مختار تصميم گرفتند .\r\nشبث بن ربعى و محمد بن اشعث و عبد الرحمن بن سعيد بن قيس و شمر ( بن ذى الجوشن ) همه جمع شده نزد كعب بن ابى كعب خثعمى رفتند و با او مذاكره و گفتگو نمودند . او هم با آنها موافقت كرد از آنجا نزد عبد الرحمن بن مخنف ازدى رفتند و او را باتحاد و همراهى دعوت كردند او گفت : اگر پند مرا بشنويد و اطاعت كنيد هرگز قيام و خروج نخواهيد كرد زيرا من مىترسم شما دچار اختلاف و پراكنده شويد و حال اينكه سواران و دليران و پهلوانان شما با آن مرد ( مختار ) هستند و آنها مانند فلان و فلان ( نام برد ) . غلامان و هم پيمانان شما هم با او هستند و آنها همه متحد مىباشند ، و غلامان شما نسبت بشما كينه دارند و عداوت آنها نسبت بشما سخت مىباشد آنها با شما به اندازه دليرى و شجاعت عرب جنگ خواهند كرد باضافه آن شجاعت عداوت عجم هم خواهد بود . ( كينه جو ) اگر شما صبر كنيد سپاه شام شما را از جنگ با آنها بىنياز خواهد كرد . همچنين اهل بصره كه خواهند رسيد و خواهند جنگيد و شما را بىنياز خواهند كرد آنگاه شما نيروى خود را صرف جنگ داخلى و ما بين خود نخواهيد كرد . آنها گفتند : ما ترا به خدا سوگند مىدهيم كه با ما مخالفت مكن و كار ما را پريشان و دچار فساد مساز كه بر اين رويه متحد شديم و تصميم گرفتيم . او گفت :\r\nمن يكى از افراد شما هستم اگر بخواهيد بشوريد بكنيد هر چه مىدانيد . آنها هم بعد\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nاز رفتن ابراهيم بن اشتر بر مختار شوريدند و هر يكى از رؤساء محلات ( جبانه‌ها ) با عده خود مجهز و آماده شدند . مختار بر قيام و ستيز آنها آگاه شد يك پيك تندرو نزد ابراهيم بن اشتر فرستاد او بابراهيم در محل ساباط رسيد به او فرمان داد كه با شتاب برگردد . در آن وقت هم مختار به آنها پيغام داد كه هر چه مىخواهيد بگوييد كه من انجام خواهم داد گفتند : ما مىخواهيم كه تو بر كنار باشى زيرا تو ادعا كردى كه محمد بن حنفيه ترا فرستاده و حال اينكه او ترا نفرستاده گفت : بهتر اين است كه شما يك هيئت بنمايندگى خود نزد او بفرستيد تا حقيقت را بدانيد و حق براى شما نمايان شود . مقصود او از آن پيام و گفتگو تأخير كارزار و تا ورود ابراهيم با سپاه خود بود او باتباع خود دستور داد كه دست نگهدارند . اهل كوفه هم راهها و كويها را گرفتند و به روى آنها ( اتباع مختار ) بستند مگر بعضى از جاده‌ها . عبد اللّه بن سبيع هم بميدان رفت بنى شاكر هم بجنگ او كمر بستند و طرفين سخت نبرد كردند عقبة بن طارق جشمى به يارى او رسيد و مدت يك ساعت جنگ كرد و بنى شاكر را از ميدان برگردانيد . بعد از آن عقبه بشمر پيوست و قيس عيلان ( قبيله ) و اهل جنانه سلول ( محله ) با او بودند عبد اللّه بن سبيع هم با اهل يمن و مردم جنانه سبيع رسيد . چون پيك مختار بابن اشتر رسيد و آن در آغاز شب بود .\r\nابن اشتر با لشكر همان هنگام برگشت و شبانه لشكر كشيد تا روز بعد كه هنگام شب ديگر لشكر زد و استراحت كرد و چهار پايان را عليق و آسايش دادند و باز شبانه لشكر كشيد و تمام شب را بسير و شتاب گذرانيد همچنين روز بعد تمام روز با عجله راه را طى كرد و هنگام عصر به شهر رسيد . شب را در مسجد بصبح رسانيد .\r\nدليران و پهلوانان لشكر هم با او همراه بودند .\r\nچون اهل يمن در محل جبانه سبيع تجمع كردند وقت نماز رسيد هر يك از روساء اهل يمن اكراه داشت كه ديگرى پيشنماز شود و آن حال نخستين مرحله\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nاختلاف بود . عبد الرحمن بن مخنف به آنها گفت : اختلاف و كشمكش ( كه پيش بينى كرده بود ) آغاز شده شما پيشواى قرآن‌خوانان را بر خود مقدم بداريد و از امامت او خشنود باشيد . آنها سيد قراء رفاعة بن شداد بجلى را مقدم داشتند و راضى شدند .\r\nاو هم در آن مدت پيشنماز آنها بود تا وضع دگرگون شد .\r\nپس از آن مختار اتباع خود را در بازار مرتب نمود و صفوف آنها را آرايش داد و آماده كارزار گرديد . در آن زمان در بازار بنا و دكان ساخته نبود ( بر زمين مىنشستند و داد و ستد مىكردند ) . به فرزند اشتر فرمان داد كه بجنگ مضر برود كه فرمانده آنها شبث بن ربعى و محمد بن عمير بن عطارد بود و آنها در محل كناسه مركز گرفته بودند . مختار نخواست او را بجنگ اهل يمن بفرستد زيرا ترسيد كه او در جنگ با قوم خود كوتاهى كند . او هم نزديك دار عمرو بن سعيد قرار گرفت و احمر بن شميط بجلى و عبد اللّه بن كامل شاكرى را پيش انداخت و بهر يك از آن دو فرمانده دستور داد كه كدام طريق را بگيرند تا به محل جبانه سبيع برسند . به گوش هر دو هم گفت : شبام ( طايفه از همدان ) به او اطلاع دادند كه از پشت سر بر دشمن حمله خواهند كرد . آن دو فرمانده با همان دستور رفتند اهل يمن بر آمدن آنها آگاه شدند ناگزير دو دسته شده بجنگ پرداختند . سخت جنگ كردند جنگى كه مردم مانند آن نديده بودند .\r\nناگاه اتباع احمر بن شميط گريختند . احمر پياده شد و خود و جماعتى از دليران سخت پايدارى كردند . همچنين اصحاب ابن كامل ( شاكرى ) گريختند و نزد مختار برگشتند . مختار گفت : در پشت سر چه داريد ؟ گفتند : گريختيم ولى احمر بن شميط پياده شد و دليرانه جنگ كرد عده هم با او پايدارى كرده‌اند .\r\nاتباع ابن كامل گفتند ما از ابن كامل خبر نداريم و نمىدانيم او چه كرده ؟ مختار آنها را دوباره برگردانيد و خود هم با آنها بود تا به محل نبرد كه پيرامون دار عبد اللّه\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nجدلى بود رسيد و پايدارى كرد .\r\nبعد از آن عبد اللّه بن قراد خثعمى را با عده چهار صد مرد بمدد ابن كامل فرستاد و به او گفت : اگر ابن كامل كشته شده باشد تو فرمانده آن عده باش و اگر او زنده مانده تو سيصد تن براى يارى او بگذار و با صد تن سوى جبانه سبيع برو و از طرف حمام قطن بر دشمن حمله كن .\r\nاو رفت و رسيد و ديد كه ابن كامل زنده و مشغول نبرد است كه خود و اتباع او سخت دليرى و پايدارى مىكنند .\r\nاو عده سيصد مرد نبرد را بمدد آنها گذاشت و خود با صد تن رفت تا به مسجد عبد القيس رسيد . باتباع خود گفت : من از يك طرف دوست دارم كه مختار پيروز شود و از طرف ديگر دوست ندارم اشراف قوم من هلاك و نابود شوند . به خدا سوگند اگر من بميرم براى من گواراتر از اين است كه اشراف قوم من بدست من هلاك شوند .\r\nشما در جاى خود بمانيد من شنيده‌ام كه شبام ( قبيله ) از پشت سر آنها حمله خواهند كرد شايد آنها برسند و ما را از حمله به آنها بىنياز كنند . اتباع او قبول و اجابت كردند . او هم شب را ( بدون جنگ ) در مسجد عبد القيس بصبح رسانيد .\r\nمختار مالك بن عبد نهدى كه بسيار شجاع بود و عبد اللّه بن شريك نهدى را با عده چهار صد تن به يارى احمر بن شميط فرستاد آنها كه رسيدند او مغلوب دشمن شده بود و عده فزون از حد عدو بر او چيره شده بودند با رسيدن مدد جنگ سختتر گرديد . اما فرزند اشتر كه بمقابله قبايل مضر رفت و با شبث بن ربعى روبرو شد .\r\nابراهيم آنها گفت : واى بر شما برويد و دست بكشيد . من دوست ندارم كه از قبيله مضر كسى بدست من كشته شود . آنها قبول نكردند و جنگ را شروع نمودند .\r\nابراهيم آنها را شكست داد . گريختند و رفتند . حسان بن نافذ عبسى هم مجروح شد او را نزد خانواده خود بردند كه در آنجا در گذشت . او با شبث بود . در آن وقت\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nمژده فتح و ظفر و هزيمت مضر بمختار رسيد . خرسند گرديد . مختار نزد احمر بن شميط و ابن كامل فرستاد و مژده پيروزى را داد آنها دلگرم شده دليرى كردند .\r\nشبام ( قبيله از قبايل همدان ) تجمع نموده و آمادهء قيام شدند . ابو القلوص را هم برياست و فرماندهى خود برگزيدند كه از پشت سر باهل يمن حمله كنند . بعضى از آنها ببعض ديگر گفتند . اگر ما بقبايل مضر و ربيعه حمله كنيم بهتر خواهد بود .\r\nابو القلوص در آن مذاكره ساكت بود از او پرسيدند تو چه عقيده دارى ؟ او گفت : خداوند تعالى فرمود  قاتِلُوا الَّذِينَ يَلُونَكُمْ مِنَ الْكُفَّارِ  يعنى با كفاريكه نزديك شما هستند جنگ كنيد . آنها با او سوى اهل يمن روانه شدند ( حمله كردند ) . چون بجبانه سبيع ( محل تجمع و ميدان نبرد اهل يمن ) رسيدند اعسر شاكرى را در راه ديدند كه ( با عده خود ) محافظ راه و مانع هجوم بود . او را كشتند و داخل شدند و فرياد زدند . هان وقت انتقام و خونخواهى حسين رسيده . يزيد بن عمير ذى مران همدانى آن ندا را شنيد فرياد زد : خونخواهى عثمان است . رفاعة بن شداد به او گفت : ما بعثمان چكار داريم ؟\r\nمن با كسانى كه براى انتقام خون عثمان جنگ مىكنند هرگز همكارى و يارى نخواهم كرد بعضى از قوم او گفتند : تو ما را آوردى و ما از تو اطاعت كرديم اكنون كه مىبينى قوم ما با شمشير پاره پاره مىشوند تو مىگوئى برگرديد و آنها را باينحال بگذاريد . او از آنها جدا شد و بر آنها حمله كرد ( بخونخواهى حسين جنگ نمود ) و اين شعر را گفت :\r\n انا بن شداد على دين على * لست لعثمان بن اروى بولى\r\nلاصلين اليوم فيمن يصطلى * بحر نار الحرب غير مؤتلى \r\nيعنى من فرزند شداد و بر دين على ( پيرو على ) هستم من يار عثمان بر اروى ( مادرش ) نيستم . من با كسانى كه به آتش دامن زده‌اند دامن مىزنم و در خور آتش جنگ هستم و باكى ندارم . آنگاه جنگ كرد ( با دشمنان مختار ) تا كشته شد .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nرفاعه در آغاز كار با مختار بود چون او را دروغگو ديد از او برگشت و خواست او را بكشد ( ترور كند ) ولى خوددارى كرد و گفت : حديث پيغمبر مانع انجام ترور گرديده كه فرمود\r\n« من ائتمنه رجل على دمه فقتله فانا منه برى »\r\nيعنى هر مردى بهر كسى كه اعتماد كند كه خون او را نريزد و آن مرد ( خيانت كرده ) او را بكشد من از او برى هستم چون جنگ با مختار رخ داد او با اهل كوفه همراهى كرد و داخل ميدان نبرد گرديد و چون شعار يزيد بن عمير را شنيد كه هوا خواه عثمان بود از قوم خود برگشت و بعنوان انتقام خون حسين با دشمنان مختار كه قوم او بودند جنگ كرد تا كشته شد . او در صف ياران مختار داخل شد و دليرى كرد تا به خاك و خون افتاد . يزيد بن عميره بن ذى مران ( صاحب شعار عثمان ) كشته شد . نعمان بن صهبان جرمى كه مردى پرهيزگار و پارسا بود كشته شد همچنين فرات بن زحر بن قيس پدرش هم كه زحر باشد مجروح شد . عبد اللّه بن سعيد بن قيس و عمر بن مخنف هم كشته شدند ( آنها از سران سپاه كوفه و اشراف شهر بودند ) عبد الرحمن بن مخنف هم جنگ كرد تا مجروح شد . مردان قبيله او را بر سر و دست برداشتند و به خانه بردند و او در حال بيهوشى بود . در اطراف او هم عده از مردان قبيله ازد نبرد كردند . اهل يمن هم شكست خورده منهزم شدند و فرار آنها مقرون بننگ و عار شده بود . از خانه‌هاى مخالفين پانصد اسير گرفتند و نزد مختار بردند همه دست بسته و بندى بودند . مختار فرمان داد كه آنها را حاضر كنند چون آنها را نزد او بردند گفت : خوب نگاه كنيد هر كه در جنگ كربلا با حسين نبرد كرده به من خبر بدهيد . تمام آنهايى كه در جنگ حسين شركت كرده بودند از دم شمشير گذشتند . دويست و چهل و هشت نفر بودند كه آنها را كشتند . اتباع مختار بكشتن هر كه به آنها آزار رسانيده بود دست زدند . چون مختار شنيد ( كه اعمال غرض مىشود ) فرمان آزادى اسراء ( بىگناه ) را داد ولى به آنها سوگند داد كه در جنگ او شركت نكنند و با عهد و قسم آنها را رها كرد كه با دشمنان او همكارى و يارى نكنند\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nو نسبت به او و اتباع او هرگز خلاف و دشمنى را روا ندارند . منادى مختار ندا داد هر كه در خانه خود بنشيند و در را بر خود ببندد در امان خواهد بود مگر آنهايى كه در ريختن خون آل محمد شركت كرده بودند . عمرو بن حجاج ربيدى در قتل حسين شركت كرده بود . بر مركب خود سوار شد و راه واقصه را گرفت و تا اين ساعت ( وقت تأليف همين كتاب ) از او خبر نرسيد . ( او در عداوت حسين مانند شمر و يكى از سرداران عبيد اللّه بن زياد بود ) گفته شده اتباع مختار به او رسيدند و او از شدت تشنگى پياده شده بود آنها هم سرش را بريدند . و سر او را پنهان داشتند . چون فرات بن زحر بن قيس كشته شد عائشه دختر خليفه بن عبد الله جعفى كه همسر حسين بود از مختار اجازه گرفت او ( فرات ) را دفن كند او هم اجازه داد و او هم بخاكش سپرد . مختار غلام خود را كه نامش زربى بود بجستجوى شمر بن ذى الجوشن فرستاد . اتباع شمر هم با او بودند شمر به آنها گفت : شما دور شويد شايد او به من طمع كند و نزديك شود آنها جدا و دور شدند زربى هم دلير شده نزديك رفت . شمر بر او حمله كرد و او را كشت شمر هم رفت تا بساتيدما رسيد و از آنجا بقريه كلتانيه كه در كنار فرات بود رفت كه بر يك تل مشرف بر نهر واقع شده بود .\r\nدر آن قريه فرستاد و يك بيگانه ( ايرانى - يا عراقى كه علج عجمى و بيگانه باشد ) از آنها خواست . او را رد و گفت : نامه مرا بمصعب بن زبير در بصره برسان . آن پيك بيگانه حامل نامه شمر به آن قريه رفت . ابو عمره يار مختار در آن ديار بود كه از طرف مختار در پاسگاه براى نگهبانى اقامت داشت تا مراقب اهل بصره ( و لشكر آنها ) باشد . پيك اعجمى يك اعجمى ديگرى از اهل قريه مانند خود ديد و از رنج و ضرب شمر شكايت كرد او در حال گفتگو بود كه يكى از اتباع ابو عمره بنام عبد الرحمن بن ابى الكنود رسيد و نامه شمر را نزد اعجمى ديد كه عنوان آن بمصعب بن زبير نوشته شده . عبد الرحمن از آن پيك اعجمى پرسيد شمر اكنون\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nاو هم به محل وى اشاره كرد معلوم شد ميان پاسگاه و محل شمر فقط سه فرسنگ راه است عده محافظين او را قصد كردند . اصحاب شمر به او گفته بودند خوب است ما از نزديكى اين ده كوچ كنيم زيرا از اهل آن مىترسيم : و گفت : تمام اينها از روى ترس و رعب آن كذاب است ( مختار ) به خدا سوگند تا سه روز ديگر من از اين قريه دور نخواهم شد . بيم و رعب دلهاى آنها را گرفته ( اتباع مختار ) آنها در خواب فرو رفته در آن گفتگو بودند كه صداى سم ستوران رسيد . آنها گفتند اين صداى پاى گاوهاست پس از آن صدا سختتر و بلندتر شد . تا اتباع شمر خواستند برخيزند سواران از تل فرود آمدند و تكبير كنان اطراف خانه‌ها را گرفتند و محاصره نمودند . اتباع شمر اسبها را گذاشتند و پياده گريختند . شمر در حالى كه روپوش خود را بر تن پيچيده و تن را بدان پوشيده بود برخاست او مرض برص داشت پيسه برص از بالاى روپوش نمايان شد . نيزه را بدست گرفت و با آنها جنگ كرد . آنها شتاب كردند و نگذاشتند او رخت بپوشد يا سلاح بردارد . يارانش هم او را تنها گذاشته و رفته بودند . چون اتباع او دور شدند صداى اللّه اكبر را شنيدند . يكى هم فرياد مىزد و مىگفت :\r\nآن پليد كشته شد . ابن ابى الكنود او را كشت . آن كسى كه اذان مىگفت و اعلان قتل او را مىداد همان شخصى بود ( يكى از نگهبانان ) كه نامه را نزد اعجمى بيگانه ديده ( و خبر برئيس خود داده بود ) بعد از آن تن او را براى سگها انداختند او نقل مىكرد : شمر بعد از اينكه با نيزه جنگيد نيزه را انداخت و شمشير را گرفت با شمشير جنگ ميكرد و اين شعر را سرود :\r\n نبهتم ليث عرين باسلا * جهما محياه بيدق الكاهلا\r\nلم يرا يوماً عن عدونا كلا * الا كذا مقاتلا او قاتلا\r\nيترحهم ضربا و يروى العاملا \r\nيعنى شما شير بيشه را كه دلير باشد بيدار كرديد . او ترش روى و داراى\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nپيشانى مهيب كه پشت مرد ( مبارز ) را مىشكند . او هيچ روزى ديده نشده كه از دشمن عاجز باشد . او هميشه جنگجو يا كشنده است . آنها را با ضرب در و يا نيزه را از آنها سيراب مىكند .\r\nمختار از جبانه السبيع بقصر برگشت سراقه بن مرداس بارقى كه گرفتار شده بود با او همراه بود . او مختار را با شعر خطاب كرد و گفت :\r\n امنن على اليوم يا خير معد * و خير من حل بتجر و الجند\r\nو خير من لبى و حيا و سجد \r\nيعنى اى بهترين قوم معد بر منى منت بگذار ( و آزادم كن اى بهترين كس كه در تجر ( در طبرى شحر ) و جند ( دو محل ) زيست كرده . اى بهترين كسى كه در حج بر يك پا جسته و تحيت فرستاده و سجده كرده .\r\nمختار او را بزندان سپرد و روز بعد او را احضار كرد او هم در حضور مختار اين اشعار را خواند :\r\n الا ابلغ ابا اسحق انا * نزونا نزوة كانت علينا\r\nخرجنا لا نرى الضعفاء شيئا * و كان خروجنا بطراً و حينا\r\nلقينا منهم ضربا طلحفاً * و طعنا صائبا حتى انثنينا\r\nنصرت على عدوك كل يوم * بكل كتيبة تنعى حسينا\r\nكنصر محمد فى يوم بدر * و يوم الشعب اذ لاقى حنينا\r\nفاسجح اذ ملكت فلو ملكنا * لجر نافى الحكومته و اعتدينا\r\nتقبل توبة منى فانى * ساشكراذ جعلت النقد دينا \r\nيعنى ابا اسحق را بگوييد ( ابو اسحق كنيه مختار ) ما نهضت و شورشى كرديم كه بزيان ما انجام گرفت . ما قيام كرديم در حالى كه ناتوان را ناچيز مىپنداشتيم ( غلامان و اوباش كه با مختار قيام كرده بودند ) . قيام از روى سيرى خود پسندى\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nبود كه موجب هلاك گرديد . ما از آنها ( كه قيام كرده‌اند ) ضرب و طعن شديد و كارگر ديديم كه موجب برگشتن و گريختن ما گرديد . تو بر دشمن همه روزه پيروز باش با هر لشكرى كه دارى كه بر حسين ندبه و زارى كند . تو عفو كن اگر چيره و كشوردار شوى اگر ما مسلط و مالك كشور مىشديم هرگز عفو نمىكرديم ( مانند تو داراى اين فضيلت نمىشديم ) بله در حكومت خود ستم و تعدى مىكرديم . توبه مرا قبول كن و اگر اين وام ( عفو ) را نقد كنى سپاسگزار خواهم بود .\r\nچون بمختار رسيد گفت : خداوند امير را نيك بدارد من بخداوندى كه جز او خداى ديگر نيست قسم مىخورم كه فرشتگان را ديدم در صف تو و براى پيروزى تو جنگ مىكردند آنها بر اسبهاى ابلق ( دو رنگ ) سوار بودند و ميان زمين و آسمان جولان مىدادند . مختار به او گفت : بر منبر برو و بمردم اعلان كن و بگو كه من چنين و چنان ديدم . او هم بر منبر رفت و گفت . آنگاه مختار او را در خلوت پذيرفت و گفت : من مىدانم كه تو چيزى نديدى و اين گفته را براى اين به زبان آوردى كه از كشتن رها شوى تو آزاد هستى هر جا كه ميخواهى برو اينجا نمان كه ياران مرا گمراه و فاسد خواهى كرد . او هم ببصره رفت و بر مصعب وارد شد و اين شعر را گفت :\r\n الا ابلغ ابا اسحق انى * رابت البلق دهما مصمتات\r\nكفرت بو حيكم و جعلت نذرا * على قتالكم حتى الممات\r\nارى عينى ما لم تبصراه * كلا نا عالم بالترهات \r\n( در تاريخ طبرى دو بيت بر اشعار سابق و يك بيت بر اين ابيات اضافه آمده ) .\r\nيعنى ابا اسحق را بگوييد ( پيغام دهيد ) . من آن ابلقها را سياه ديده و گنگ ديده بودم ( كنايه از شمشيرها و دم مرگ ) من به آن وحى كه تو ادعا مىكنى ( گويند مختار ادعاى الهام يا وحى مىكرد و شبيه بآيات قرآن سخن مسجع مىگفت )\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nكافر هستم . من نذر كرده‌ام تا دم مرگ با شما نبرد كنم من ديده خود را فريب داده و آنچه را نديده بود ( فرشتگان بر ابلق سوار ) به چشم خود نشان دادم ( و دروغ گفتم هر دو ( من و تو ) مىدانيم كه اين گفته‌ها خرافات و اوهام است . در آن واقعه عبد الرحمن بن سعيد بن قيس همدانى كشته شد . سعر بن ابى سعر و ابو الزبير شبامى و مرد ديگرى هر سه قتل او را ادعا كردند . شبام هم يك طايفه از قبايل همدان فرزند عبد الرحمن ( مقتول ) ابو الزبير شبامى را گفت : تو پدرم را كشتى كه او پيشواى قوم تو بود . او ( در جواب وى ) اين آيه را خواند  لا تَجِدُ قَوْماً يُؤْمِنُونَ بِاللَّهِ وَ الْيَوْمِ الْآخِرِ يُوادُّونَ مَنْ حَادَّ اللَّهَ وَ رَسُولَهُ  يعنى قومى كه ايمان به خدا و روز قيامت را ادعا مىكنند هرگز آنها دوست دشمن خدا و رسول نخواهند بود .\r\n( چنين قومى به اين صفت نخواهى ديد . كه بتضاد قائل باشند و پدرت از همان مردم بود ) . واقعه با كشتن هفتصد و هشتاد مرد از قوم ( قبيله همدان ) پايان يافت . در آن روز بيشتر مقتولين اهل يمن بودند . تاريخ آن واقعه شش روز مانده به آخر ذى الحجه سنه شصت و شش بود . اشراف مردم هم خارج شده ببصره پناه بردند مختار هم براى كشتن قاتلين حسين آماده و آزاد گرديد و گفت : دين ما اين نيست كه كشندگان حسين را زنده بگذاريم . نه مردى هستم اگر ادعاى يارى آل محمد را بكنم آنها را زنده بگذارم . اگر چنين باشد من همان كذابى خواهم بود كه مرا ناميده و لقب داده‌اند . در كشتن آنها از خدا يارى و مساعدت مىخواهم . نام قاتلين حسين را نزد من ببريد كه طعام و شراب بر من حرام خواهد بود تا آنكه روى زمين را از وجود آنها پاك كنم . عبد اللّه بن اسيد جهنى و مالك بن بشير بدى و حمل بن مالك محاربى را نام بردند و نشان دادند .\r\nمختار عدهء را فرستاد و آنها را از قادسيه احضار كرد . همين كه آنها را ديد گفت : اى دشمنان خدا و رسول حسين بن على چه شد ؟ حسين را براى من بياوريد\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n( زنده كنيد ) شما كسى را كشتيد كه بشما امر شده بر او درود بفرستيد و صلوات كنيد گفتند : رحمت خدا شامل تو باد ما را باكراه و اجبار فرستادند . بر ما منت بگذار و ما را زنده بدار . مختار به آنها گفت : چرا شما اين منت را بر حسين نگذاشتيد كه او را زنده بداريد و حال اينكه او فرزند دختر پيغمبر شما بود ؟ چرا او را زنده نگذاشتيد و چرا به او آب نداديد ؟\r\nبدى ( مالك بن بشير ) كه كلاه حسين را ربوده بود . مختار امر كرد دست و پاى او را بريدند و او را بدان حال گذاشته تا مرد . كه تكان مىخورد و مضطرب مىشد ديگران را هم كشت . زياد بن مالك ضبعى و عمران بن خالد بن قشيرى و عبد الرحمن بن ابى خشكاره بجلى و عبد اللّه بن قيس خولانى را نزد او احضار كردند چون آنها را ديد گفت اى كشندگان نيكان و پرهيزگاران اى قاتلين سيد و پيشواى جوانان بهشت امروز خداوند از شما انتقام مىكشد . تاراج ورس روز نحس را براى شما كشيد ( ورس رخت رنگين ) آنها لباس و رختى را كه حسين داشت بيغما برده بودند . امر داد آنها را كشتند . عثمان ابن خالد بن اسيد دهمانى و ابو اسما و بشر بن شميط قانصى كه هر دو در قتل عبد الرحمن بن عقيل شركت كرده و رخت او را ربوده بودند احضار كردند . گردن آنها را زدند و بعد در آتش سوختند . پس از آن بجستجوى خولى بن يزيد اصبحى فرستاد كه او حامل سر حسين بود خولى در نهان خانه خود پنهان شد . ياران مختار براى تفتيش داخل خانه او شدند . زن او كه عيوف نام داشت و دختر مالك بود از روزى كه سر حسين را نزد همسر خود ديد بدشمنى او كمر بست آن زن به آنها گفت : شما در اينجا چه ميخواهيد ؟ گفتند : شوهرت كجاست ؟ گفت من نمىدانم ولى با دست اشاره كرد كه او در نهانخانه است آنها به آنجا رفتند و او را پيدا كردند بر سر سبد گرفته بود ( براى پنهان شدن ) او را از دخمه بيرون كشيدند و نزد خانواده خود كشتند و بعد از آن به آتش انداختند .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\nبيان كشتن عمر بن سعد و ديگران كه شاهد قتل حسين بودند\r\nپس از آن مختار بياران گفت : فردا مردى را خواهم كشت . كه قدم پاى او درشت و چشم فرو رفته و ابروى وى پر مو است . كشتن او موجب خرسندى مؤمنين و خشنودى ملائكه مقربين خواهد بود . هيثم بن اسود نخعى نزد او نشسته بود دانست كه مقصود او عمر بن سعد است چون به خانه خود رفت فرزند خويش را كه عريان نام داشت به خانه عمر بن سعد فرستاد و به او خبر داد . چون پيغام پدر را بعمر رسانيد عمر بن سعد گفت : خداوند پدرت را پاداش نيك دهد . او چگونه مرا خواهد كشت و حال اينكه عهد و ميثاق داده ؟ عبد الله بن جعده بن هبيره كه گرامىترين مردم نزد مختار بود زيرا با على خويش بوده براى عمر بن سعد شفاعت كرده بود و عمر او را فرستاده بود كه براى او از مختار امان بگيرد كه او امان گرفته بود . مختار هم عهد نامه امان براى او نوشته بود به شرط اينكه چيزى از او حادث نشود . او از حادث جز « حدث » كه رفتن ببيت الخلاء باشد مقصود ديگرى نداشت ( ايهام كرده ) عمر بن سعد هم بعد از مراجعت عريان از خانه خود خارج شد و بحمام رفت و بغلام گفت . او به من امان داده چگونه نقض مىكند ؟ غلام به او گفت : حدث را شرط\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nكرده چه حدثى از اين بزرگتر كه تو از خانه خارج شدى و خانواده و مركب و راحله خود را ترك كردى و اينجا آمدى - برگرد باد بهانه مده - او هم برگشت و آن غلام نزد مختار رفت و به او خبر آزادى وى را داد كه به خانه برگشت و هيچ كارى نكرده .\r\nمختار گفت : هرگز او آزاد نخواهد بود او زنجيرى به گردن دارد . ( از خون حسين ) هر جا مىرود با همين زنجير كشيده مىشود . روز بعد مختار ابا عمره را فرستاد . او نزد عمر بن سعد رفت و گفت . احضار امير را اجابت كن عمر برخاست كه برود پاى او بجبه وى پيچيد لغزيد و افتاد ابو عمره هم همانجا او را با شمشير زد و كشت و سرش را بريد و نزد مختار برد . حفص فرزند عمر نزد مختار بود . مختار به او گفت . آيا اين سر را مىشناسى گفت : آرى . زندگانى بعد از او سودى ندارد . امر داد او را هم كشتند . مختار گفت : اين ( عمر بن سعد ) بقصاص حسين و اين ( حفص پسر عمر ) بقصاص على بن الحسين و حال اينكه هرگز يكسان نيستند به خدا سوگند اگر من سه ربع قريش را بكشم هرگز بقصاص انگشت كوچك حسين نخواهد بود .\r\nعلت اينكه مختار بر قتل عمر بن سعد تصميم گرفت و بهيجان آمد اين بود كه يزيد بن شراحيل انصارى نزد محمد بن حنفيه رفته مدتى در اوضاع بحث و گفتگو كردند تا نام مختار بميان آمد محمد گفت : او ادعا مىكند شيعهء ماست و حال اينكه كشندگان حسين نزد او بر كرسى و مسند نشسته تبادل افكار مىكنند و سخن مىگويند .\r\nچون يزيد برگشت شرح آن گفتگو را داد . مختار هم عمر بن سعد را كشت و سر او و سر فرزندش را نزد محمد بن حنفيه فرستاد . به او هم نوشت كه هر كه را توانست بكشد كشت و بطلب سايرين هم مىكوشد تا انتقام بكشد كه تمام لشكريانى كه در قتل حسين حاضر بودند نابود كند .\r\nعبد الله بن شريك گويد : من خود ديده بودم كه اديها ( يكى از سواران ) كه\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nداراى علامت و نشان ( سپاهى ) بودند . همچنين سياه كلاهان از اتباع اسوار ( باحتمال اسواران ايرانى ) هر گاه مىديدند عمر بن سعد بر آنها مىگذشت ميگفتند :\r\nاين قاتل حسين است . اين قبل از قتل او بود . ابن سيرين ( دانشمند ايرانى ) گويد على بعمر - ابن سعد گفت : تو چه خواهى كرد كه ترا ما بين دوزخ و بهشت مخير كنند ؟ تو هم دوزخ را اختيار خواهى كرد . بعد از آن مختار فرستاد كه حكيم بن طفيل طائى را احضار كنند . او رخت و سلاح عباس ( بن على ) را ربوده و حسين را هم هدف تير كرده بود خود او مىگفت : تير من به لباس او ( حسين ) اصابت كرد و آسيبى به او نرسانيد .\r\nاتباع مختار به او رسيدند و او را گرفتند . خانواده او نزد عدى بن حاتم ( مشهور كه رئيس قبيله طى بود ) رفته كه او شفاعت كند . عدى هم درباره او نزد آنها توسط كرد آنها گفتند : اين كار بسته باراده مختار است مىتوانى نزد او شفاعت كنى . عدى هم قبل از آن درباره چند تن شفاعت كرده و شفاعت او پذيرفته شده بود كه آن چند تن روز جنگ جبانه سبيع گرفتار شده بودند . شيعيان ترسيدند كه اگر عدى نزد مختار برود ممكن است شفاعت او را قبول كند او را جابجا كشتند و نزد مختار بردند . از بس كه او را هدف تير كرده بودند مانند خارپشت شده بود زيرا او حسين را هدف تير كرده بود . عدى بن حاتم هم بر مختار وارد شد . مختار او را بر مسند نزد خويش نشاند . او هم شفاعت كرد . مختار گفت : آيا روا مىدارى كه قاتلين حسين را آزاد كنى ؟ گفت . به او تهمت زده شده و او بىگناه است .\r\nمختار گفت : اگر چنين باشد ما او را براى خاطر تو آزاد مىكنيم . ابن كامل داخل شد و خبر قتل او را داد . مختار گفت چرا عجله كرديد خوب بود نزد من مىآورديد ولى از كشتن وى خرسند و خشنود بود . ابن كامل گفت : شيعيان در قتل او بر من چيره شدند . عدى بابن كامل گفت : دروغ مىگوئى . تو يقين كردى كسى كه از تو بهتر است ( يعنى مختار ) شفاعت مرا درباره او قبول خواهد كرد تو او را كشتى ابن كامل بعدى دشنام داد و مختار او را از ناسزا گفتن بعدى نهى و منع كرد . مختار\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nعده فرستاد كه قاتل على بن الحسين را دستگير كنند . او مرة بن منقذ از قبيله عبد قيس و دلير هم بود . آن عده خانه او را محاصره كردند . او بر اسب خود سوار شد و نيزه را بدست گرفت و با آنها جنگ كرد . يكى بر دست او زد . ناگاه اسب را نواخت و تاخت و نجات يافت و بمصعب بن زبير پيوست . دست او بعد از آن ضربت ناقص شد . مختار عده فرستاد كه زيد بن رقاد جنبى را دستگير كنند . او گفته بود من جوانى ( از اتباع حسين ) را هدف تير كرده بودم . آن جوان دست بر سپيشانى خود برده بود و من دست او را با همان تير پيشانى وى دوختم او نتوانست دست خود را از پيشانى خود بردارد . آن جوان عبد اللّه بن مسلم بن عقيل بود . آن جوان هنگامى كه ما به آنها حمله كرديم گفت : خداوندا آنها عدهء ما را كم ديدند ( كه بما حمله نمودند ) و ما را خوار دانستند . خداوندا آنها را بكش به همان نحوى كه ما را ميكشند .\r\nيك تير ديگر هم رها كردم كه آن جوان را كشت . او ( قاتل ) گويد : من وقتى كه به او رسيدم او جان سپرده بود . من آن تيرى را كه به او نشانده بودم از پيشانى او كشيدم آن قدر كشيدم تا پيكان ماند و چوب بدستم آمد . چون اتباع مختار به او رسيدند او شمشير خود را كشيد و بدفاع پرداخت . ابن كامل باتباع خود گفت : او را با نيزه و شمشير مجروح مكنيد و مكشيد . بلكه فقط با تير و سنگ او را بكشيد ( كه او با تير جوان را كشته بود ) آنها هم او را تير باران كردند تا افتاد هنوز زنده بود كه او را به آتش افكندند . مختار براى دستگيرى سنان بن انس فرستاد كه او ادعا ميكرد حسين را كشته او ببصره گريخته و پناه برده بود . خانه او را ويران كردند . عبد اللّه بن عقبه غنوى را هم تعقيب كرد او بجزيره گريخته بود . خانه او را ويران كردند او يك جوان را از آنها ( اتباع حسين ) كشته بود . يكى ديگر از بنى اسد را تعقيب كردند كه حرملة بن كاهن نام داشت ( بد نام مشهور ) كه او هم يكى از اتباع حسين را كشته بود كه او هم گريخته بود . مردى از خثعم عبد اللّه بن عروه خثعمى نام داشت . ادعا مىكرد كه دوازده تير\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nسوى آنها ( اتباع حسين ) انداخته بود كه هم بابن زبير ملحق شده بود . خانه او را ويران كردند . عمرو بن صبيح صدائى را كه مىگفت : من با نيزه عدهء را مجروح كردم ولى كسى را نكشتم دنبال كردند . او را شبانه دستگير كردند و نزد مختار بردند . مختار دستور داد او را با نيزه پاره پاره كنند ( چنان كه با نيزه آنها را مجروح نمود ) . محمد بن اشعث را كه در يك قريه نزديك قادسيه اقامت داشت دنبال كرد .\r\nاو گريخته و بمصعب پناه برده بود . مختار خانه او را ويران كرد . با خشت و گل آن خانه ويران شده خانه حجر بن عدى كندى را كه زياد ويران ( كرده بود دوباره ساخت .\r\n( بحير بن ريسان ) بفتح باء يك نقطه و كسر حاء بىنقطه ( شبام ) بسكر شين نقطه دار و باء يك نقطه يكى از طوايف همدان است . ( همدان ) به سكون ميم و دال بىنقطه .\r\n( سعر ) بكسر سين بىنقطه ( احمر بن شميط ) با حاء و راء بىنقطه ( شيمط ) با شين نقطه دار . ( شبث ) با فتح شين نقطه‌دار و باء يك نقطه ( جبانه اثير ) بضم همزه و ثاء مثلثه و ياء دو نقطه زير و راء بىنقطه . ( عتيبة بن نهاس ) با عين بىنقطه و تاء دو نقطه بالا و ياء دو نقطه زير و باء يك نقطه ( حسان بن فائد ) با فاء .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n\r\nبيان متابعت مثنى عبدى از مختار و بيعت او در بصره\r\nدر آن سال مثنى بن مخربه عبدى در بصره با مختار بيعت كرد او كسى بود كه در جنگ عين الورده با سليمان بن صرد بوده ( پس از شكست ) مراجعت و بعد از آن با مختار بيعت كرد . مختار هم او را سوى بصره روانه كرد كه در آنجا دعوت و تبليغ كند . جمعى از رجال قوم او متابعت كردند و گروهى از ديگران هم به او گرويدند بعد از آن بمدينه الرزاق ( در بصره ) رفت و در همانجا لشكر زد و خوار بار و ضروريات لشكر را در همان محل ذخيره كرد . قباع امير بصره عباد بن حصين رئيس شرطه و قيس بن هيثم را كه ميان شرطه بود با عده جنگجو سوى سبخه فرستاد كه با آنها نبرد كنند . مردم هم همه در خانه‌هاى خود نشستند و درها را به روى خود بستند و كسى در آن جنگ شركت نكرد . عباد هم با عده خود رسيد و بمقابله مثنى لشكر كشيد . او با عدهء بمدينه الرزاق رفت و قيس را در محل گذاشت ( بفرماندهى بقيه شرطه ) . چون به شهر رسيد عدهء سى مرد بر ديوار و حصار شهر بالا برد و به آنها گفت : اگر صداى تكبير را شنيديد خود هم بر فراز ديوار تكبير كنيد . عباد نزد قيس برگشت و جنگ را آغاز كردند . مثنى صداى اذان را از پشت سر شنيد ترسيد و گريخت و قيس هم او را تعقيب نكرد ، مثنى نزد قبيله خود عبد قيس رفت و قباع ( امير ) لشكرى فرستاد كه مثنى و اتباع\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nاو را دستگير كنند . چون زياد بن عمرو عتكى لشكركشى امير را ديد نزد قباع رفت و گفت : اگر خيل خود را از تعقيب برادران ما بر نگردانى ما ناگزير با خيل تو جنگ خواهيم كرد قباع هم احنف بن قيس و عمرو بن عبد الرحمن مخزومى را فرستاد كه ما بين متخاصمين را اصلاح كنند . احنف صلح را بدين نحو مقرر كرد كه مثنى و اتباع او از ميان آن قوم خارج شوند و آنها هم موافقت و آنها را از ميان خود اخراج كردند مثنى هم راه كوفه را گرفت و از عده او كاسته شده بود . ( مخربه ) بضم ميم و فتح خاء نقطه‌دار و تشديد راء و كسر آن و بعد از آن باء مفتوح است .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n\r\nبيان خدعه مختار نسبت بابن زبير\r\nچون مختار امير منصوب از طرف ابن زبير را كه عبد اللّه بن مطيع بوده از كوفه اخراج كرد ابن مطيع راه بصره را گرفت و رفت . او نخواست با خوارى و عدم رستگارى نزد ابن زبير برگردد . چون كار مختار بسامان رسيد آغاز خدعه و تزوير نسبت بابن زبير نمود و به او نوشت : تو خود خوب مىدانى كه من نسبت به تو چگونه بودم و چگونه با دشمنان تو ستيز مىكردم و تو هم به من قول داده بودى كه اگر پيروز شوى به من امارت و ايالت بدهى . من نسبت به تو وفا كردم و تو وفا نكردى اگر بخواهى دوباره يار وفادار تو باشم وفا كن و السلام . مقصود مختار اين بود كه ابن زبير از خصومت وى منصرف شود كه كار وى انجام گيرد ولى شيعيان بر ان مكاتبه آگاه نبودند . ابن زبير خواست بداند كه آيا مختار نسبت به او قصد جنگ و ستيز دارد يا مسالمت خواهد كرد . عمر بن عبد الرحمن بن حارث بن هشام مخزومى را نزد خود خواند و امارت كوفه را به او سپرد و به او گفت : مختار مطيع و فرمانبردار است . او هم مبلغ سى الى چهل هزار درهم دريافت كرد و راه كوفه را گرفت . خبر بمختار هم رسيد او زائده بن قدامه را خواند و به او هفتاد هزار درهم داد و گفت : اين مبلغ دو برابر مبلغى است كه ابن زبير بعمر بن عبد الرحمن داده تو با عده پانصد سوار باستقبال او برو و اين مبلغ را به او بده و از آمدن باينجا بازش دار\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nكه اگر مبلغ را گرفت و برگشت چه بهتر و گر نه سوارها را آرايش بده ( و او را بترسان ) زائده هم مبلغ را برداشت و ميان راه بعمر رسيد و مبلغ را به او داد و گفت : برگرد . او گفت : امير المؤمنين ( ابن زبير ) امارت كوفه را به من سپرد و من ناگزير به محل امارت خود خواهم رفت . زائده سواران را خواست كه آنها در كمين بودند . چون آنها را ديد نقد را گرفت و ببصره رفت . او در او شهر با ابن مطيع متحد شد و در آن هنگام امارت بصره به عهده حارث بن ابى ربيعه بود او هم قبل از شورش مثنى عبدى در بصره بود . ( كه شرح آن گذشت ) . گفته شده مختار بابن زبير نوشت . من كوفه را مركز و قرارگاه خود نموده‌ام اگر تو امارت آن را به من واگذار كنى و هزار هزار درهم بدهى من شام را قصد و ترا از جنگ با مروان بىنياز خواهم كرد . ابن زبير گفت : من تا كى بايد خدعه و تزوير كذاب ثقيف را تحمل و اين خدعه را با او تبادل كنم . آنگاه به اين بيت شعر تمثل نمود :\r\n عارى الجواعر من ثمود اصله * عبد و يزعم انه من يقدم \r\nيعنى او مجرد از كمربند ( مقصود بدون حامى ) و او بنده و از قوم ثمود است و او ادعاى دليرى و قدام مىكند . ( مقصود مختار كه خود خوار و بىپناه است و ادعاى دليرى مىكند ) به او جواب داد . به خدا سوگند يك درهم هم نخواهم داد .\r\n و لا امترى عبد الحصوان ببدرتى * و انى لاتى الحتف ما رمت اسمع \r\nيعنى من بنده خود را با مال و اندوخته خود نخواهم كشيد بلكه من خود گوش شنوا دارم ( زنده هستم ) سوى مرگ خواهم رفت .\r\nپس از آن عبد الملك بن مروان . عبد الملك بن حارث ابن ابى الحكم ( با لشكر ) را بوادى القرى ( براى حجاز ) فرستاد . ابن زبير هم با مختار مسالمت كرد تا بتواند با اهل شام جنگ كند . مختار بابن زبير نوشت . شنيده‌ام كه فرزند مروان براى جنگ تو لشكرى فرستاده است اگر مايل باشى من ترا يارى خواهم كرد و مدد خواهم فرستاد .\r\nابن زبير به او نوشت اگر تو مطيع من هستى از مردم براى من بيعت بگير و بفرستادن\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nمدد مبادرت كن . مردم را هم بمقابله لشكرى كه در وادى قرى قرار گرفته سوق بده تا با فرزند مروان در آن مكان نبرد كنند و اسلام . مختار شرحبيل بن ورس همدانى را با سه هزار تن كه اغلب آنها از موالى ( ايرانيان ) بودند بجنگ شاميان ( و يارى ابن زبير ) فرستاد از عرب فقط هفتصد تن ميان آن لشكر بودند . به او دستور داد كه برود تا بمدينه برسد و اگر داخل شهر مدينه بشود بنويسد و خبر بدهد تا مختار به او دستور فرمان بدهد ( كه چه بايد بكند ) .\r\nقصد مختار اين بود كه اگر ابن ورس مدينه را گرفت اميرى براى آن شهر معين كند و بعد ابن ورس را بمحاصره ابن زبير در مكه روانه كند . ابن زبير هم ترسيد كه مختار خدعه كرده او را غافل‌گير نمايد . عباس بن سهل بن سعد را با دو هزار مرد جنگى فرستاد كه اعراب را هم ضد عده مختار بشوراند و به او دستور داد كه اگر ديدى مختار مطيع و يار است چه بهتر و گر نه با آنها خدعه و مدارا كن تا همه را نابود كنى . عباس بن سهل هم رفت تا بابن ورس رسيد كه او در محل رقيم صف آرائى كرده بود عباس هم ديد اتباع او عقب مانده و همه خسته و باز گشته و ابن ورس آماده نبرد و بر چاه آب قرار گرفته است . بابن ورس گفت : مكر نه اين است كه شما مطيع ابن زبير هستيد . ابن ورس گفت : مطيع هستيم . گفت : پس متفقاً بجنگ دشمن برويم كه در وادى القرى قرار گرفته . ابن ورى گفت : به من دستور نداده كه من مطيع شما باشم . بما فرمان داده شد كه داخل مدينه بشوم و بعد از آن تكليف معين خواهد شد . عباس گفت : اگر شما مطيع ابن زبير هستيد كه او به من دستور داده من شما را بوادى القرى سوق بدهم . گفت : ( ابن ورس ) من اطاعت نمىكنم بلكه بمدينه مىروم و بمختار مىنويسم آنگاه منتظر دستور او خواهم بود . عباس گفت : عقيده تو بهتر است آنگاه دانست كه او در باطن چه قصدى دارد و نيز گفت : من ناگزيرم بوادى القرى بروم و جنگ را آغاز كنم . عباس هم لشكر زد و براى ابن ورس\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n( و عده او ) شتر و گوسفند كشت و پوست آنها را كند و فرستاد . آنها ( اتباع مختار ) نزديك بود از گرسنگى بميرند . چون آن هدايا را فرستاد سرگرم پختن و خوردن شدند آنگاه طرفين رفت و آمد كرده مختلط شدند و بر آب هجوم بردند . عباس از اتباع خود عده هزار مرد دلير برگزيد و خيمه ابن ورس را قصد كرد . چون ابن ورس مهاجمين را ديد اتباع خود را خواند و استغاثه كرد بيش از صد تن حاضر نشدند عباس به او رسيد و نبرد كرد و ابن ورس را با هفتاد تن از حافظين و قارئين قرآن كشت آنگاه پرچم امان را برافراشت عده سيصد تن بفرماندهى سليمان بن حمير همدانى تسليم شدند . همچنين عباس بن جعده جدلى . عباس بن سهل هم عده دويست از آنها را اسير كرد و كشت و سايرين برگشتند كه اغلب آنها در راهها مردند .\r\nمختار هم خبر آنها را بابن حنيفه نوشت كه براى تو لشكرى فرستاده بودم كه دشمن را خوار و مغلوب و كشور را اداره كند چون به شهر مدينه رسيد نسبت بافراد آن چنين كردند و چنان كردند اگر صلاح بدانى يك لشكر جرار كه عده آن بسيار خواهد بود براى يارى تو بفرستم بهتر اين است كه يك نماينده براى آنها بفرستى تا بدانند من تابع و مطيع و پيرو تو هستم . آنها را مطيع و قدر شناس خواهى ديد كه حق خاندان شما را خوب حفظ مىكنند و بشما خانواده پيغمبر مهربانتر هستند تا خاندان زبير و السلام . ابن حنيفه به او نوشت . اما بعد من نامه ترا خواندم و دانستم كه تو احترام و تعظيم حق ما را در نظر دارى هميشه مسرت ما را رعايت مىكنى بدانكه بهترين كارها نزد خداوند طاعت خداست پس تو تا بتوانى طاعت خدا را در نظر داشته باش . من اگر بخواهم كارها را با جنگ انجام بدهم مردم بيشتر و زودتر از من پيروى و اطاعت مىكردند و ياران و همكاران من فزونتر مىبودند ولى من خود را كنار مىكشم و صبر مىكنم تا خداوند حكم خود را اجرا كند كه او بهترين حاكم است . آنگاه به او امر كرد كه از خونريزى بپرهيزد و خوددارى كند .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\n\r\nبيان رفتار ابن زبير با ابن حنفيه و رسيدن لشكر كوفه\r\nپس از آن ابن زبير محمد بن حنفيه و افراد خانواده او و پيروان را كه عدهء آنها هفده تن و آنها اهل كوفه بودند براى بيعت خود دعوت و تكليف كرد . يكى از آنها ابو الطفيل عامر بن واثله كه يك نحو يارى با پيغمبر داشت براى بيعت و اطاعت خواند .\r\nآنها از بيعت او خوددارى كردند و گفتند : ما بيعت نخواهيم كرد مگر آنكه تمام امت بيعت كند . ابن زبير بناى ناسزا گفتن بابن حنفيه نهاد عبد اللّه بن هانى كندى بابن زبير سخت پرخاش كرد و گفت اگر هيچ زيانى از ما به تو نرسد جز اينكه ما از تو رو برگردانيم و بيعت ترا لغو كنيم همين زيان براى تو كافى خواهد بود رفيق ما ( محمد بن حنفيه ) مىگويد اگر تمام ملت با من بيعت كند جز سعد غلام معاويه هرگز او را ( بر ترك بيعت ) نمىكشتم مقصود اشاره ( بجنايت و خود پسندى زبير است ) كه او سعد را براى خوددارى از بيعت كشته بود . عبد اللّه هم او را ( ابن هانى ) دشنام داد و اصحاب و اتباع او را هم با ناسزا از خانه خود اخراج كرد . آنها هم بابن حنفيه خبر دادند و او آنها را بصبر و بردبارى وادار كرد .\r\nابن زبير هم پس از آن به آن گروه ( اتباع محمد بن حنفيه ) اصرار و ابرام نكرد .\r\nچون مختار شهر كوفه را گرفت و شيعيان شروع بدعوت و تبليغ نمودند و ابن حنفيه\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nرا پيشواى خود دانستند ابن زبير ترسيد كه مردم بخلافت او راضى شوند به او و اتباع او اصرار كرد كه حاضر شوند و بيعت كنند . آنها را گرفت و در زمزم حبس و تهديد كرد اگر بيعت نكنند آنها را در آتش بسوزاند و براى انجام اين كار سوگند ياد كرده بود و مدتى هم معين كرده كه اگر آنها در آن مدت با او بيعت نكنند عهد نموده كه آنها را بسوزاند بعضى از ياران محمد بن حنفيه به او گفتند صورت حال را بمختار بنويسد او هم نوشت و از او يارى خواست . مختار هم نامه او را براى مردم خواند و گفت : اين مهدى شما و عنصر خالص خانواده پيغمبر شماست او و يارانش را مانند گله گوسفند محبوس داشته‌اند و آنها شب و روز را بانتظار قتل و سوختن مىگذرانند . من ابو اسحق نيستم اگر آنها را يارى نكنم يا سواران را مانند سيل ، خيلى بعد از خيل روانه نكنم . بر فرزند كاهليه بلا نازل خواهم كرد اينكه گفته بود فرزند كاهليه براى اين است كه ام خويلد پدر عوام زهرة دختر عمرو از بنى كاهل بن اسد بن خزيمه بوده ( عوام پدر زبير بود ) مردم از شنيدن بيان ( مسجع ) مختار گريستند و گفتند : تعجيل كن ما را روانه كن . او هم ابا عبد اللّه جدلى را با هفتاد سوار از دليران نيرومند روانه كرد و بعد از آن ظبيان بن عماره بنى تميم را با چهار صد نفر فرستاد و چهار صد هزار درهم به او داد كه بابن حنفيه بدهد سپس ابا معمر را با صد سوار روانه كرد همچنين هانى بن قيس با صد سوار و عميرة بن طارق با چهل سوار و يونس بن عمران با چهل سوار فرستاد .\r\nابو عبد اللّه جدلى به محل ذات عرق رسيد و در آنجا ماند تا عمير با عده خود رسيد يونس هم با هشتاد مرد نبرد رسيد و عده آنها بالغ بر صد و پنجاه گرديد . آنها را داخل مسجد حرام نمود . پرچمها را برافراشته بودند و فرياد مىزدند . انتقام و خونخواهى حسين . بر زمزم هجوم بردند . در آنجا ابن زبير هيزم ريخته بود كه آنها ( محمد بن حنفيه و ياران ) را بسوزاند كه از مهلت بيعت فقط دو روز مانده بود مهاجمين در را شكستند و بر ابن حنفيه وارد شدند . به او گفتند ما را در تعقيب دشمن خدا ( ابن زبير ) آزاد بگذار . ابن حنفيه گفت : من جنگ را در خانه خدا روا نمىدانم .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nابن زبير گفت : من از اين چوب داران تعجب مىكنم . آنها بر حسين ندبه مىكردند آيا من حسين را كشته‌ام ؟ آنها را براى اين چوب دار گفتند كه چون آختن شمشير در خانه خدا روا نبود چوب بدست گرفتند و حمله كردند . گفته شده علت چوبدار خواندن آنها ( خشبيه ) براى اين بود كه چوبى را كه ابن زبير براى افروختن آتش و سوزانيدن آنها آماده كرده بود در دست گرفتند يا بردند . ابن زبير به آنها گفت : آيا گمان مىكنيد كه من آنها را آزاد خواهم گذاشت ؟ بايد او ( محمد بن حنفيه ) و يارانش بيعت كنند . جدلى ( امير مهاجمين ) گفت : آرى بخداى ركن و مقام ( كعبه ) تو بايد او را آزاد كنى و گر نه ما با شمشير با تو نبرد خواهيم كرد و جنگى خواهد بود كه اهل باطل را پشيمان خواهد كرد . ابن حنفيه ياران خود را از هجوم و نبرد منع و از وقوع فتنه جلوگيرى كرد . پس از آن بقيه سپاهيان رسيدند و وجه نقد را هم رسانيدند تا داخل مسجد حرام شدند و تكبير نمودند . شعار آنها خونخواهى حسين بود . ابن زبير از آنها ترسيد .\r\nمحمد بن حنفيه و اتباع او از كعبه خارج شدند و در شعب دره پناه بردند در حالى كه اتباع او ابن زبير را لعن مىكردند و از محمد بن حنفيه اجازه جنگ ميخواستند و او خوددارى مىكرد .\r\nعده چهار هزار تن گرد محمد بن حنفيه جمع شدند . او هم مالى را كه مختار فرستاده بود ميان آنها تقسيم نمود . قوت قلب يافتند و دلير شدند ولى بعد از قتل مختار متزلزل و پريشان و پراكنده شدند . پس از قتل مختار ممالك براى ( خلافت ) ابن زبير مسلم گرديد . نزد ابن حنيفه فرستاد و گفت : با من بيعت كن و گر نه به تو آسيب خواهم رسانيد نماينده او نزد ابن حنفيه برادرش عروة بن زبير بود ابن حنفيه گفت :\r\nبدا به حال برادرت كه بسيار لجوج و سرسخت است . او در كارهائى كه موجب خشم خداوند است لجوج و از كارهائى كه باعث خشنودى يزدان است غافل مىباشد . بعد از آن بياران خود گفت :\r\nاينك فرزند زبير ميخواهد ضد ما بشورد . من بهر كه بخواهد برود اجازه\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nمىدهم كه از ما دور شود ( كه در خطر هستيم ) . عهد و پيمانى نخواهد ماند كه او را مقيد و ملزم كند . من هم ناگزيرم در اينجا بمانم تا خداوند براى ما فتحى كند كه او بهترين فاتح است . ابو عبد اللّه جدلى و ديگران برخاستند و گفتند : ما هرگز از تو جدا نخواهيم شد . خبر خوددارى او بعبد الملك بن مروان رسيد به او نوشت كه اگر نزد ما بيائى نسبت بشما نيكى خواهيم كرد كه اگر بخواهد در شام اقامت كند بماند تا كار بسامان برسد ابن حنيفه و اتباع او خارج ( از حجاز ) و بشام وارد شدند . كثير عزه ( شاعر و عاشق مشهور كه از شيعيان بود ) همراه او بود كه اين شعر را سرود :\r\n هديت يا مهدينا بن المهتدى * انت الذى نرضى به و نرتجى\r\nانت اين خير الناس من بعد النبى * انت امام الحق لسنا نفتري\r\nيا ابن على سرو من مثل على \r\nيعنى : هدايت شده ( و راه حق را يافته ) اى مهدى فرزند مهتدى تو كسى هستى كه ما به او راضى و اميدوار هستيم : تو فرزند بهترين مردم بعد از پيغمبر هستى . تو امام بر حق هستى و ما هرگز دروغ نمىگوئيم ( و اغفال نمىشويم ) اى فرزند على كيست كه مانند على باشد ؟ چون به محل مدين رسيد شنيد كه عبد الملك بعمرو بن سعيد غدر و خيانت كرده از رفتن خود بدان ديار پشيمان و بيمناك شد ، در محل ايله منزل گزيد .\r\nمردم در فضايل او گفتگو مىكردند . كه او عابد و زاهد و پرهيزگار بود . چون عبد الملك بر آن اوضاع ( عبادت او و گرويدن مردم ) آگاه شد از اجازه دادنش سخت پشيمان شد كه او در مملكت وى زيست مىكند به او نوشت در كشور و زير سلطه من كسى نبايد زندگانى كند مگر اينكه با من بيعت نمايد . او هم ناگزير باز راه مكه را گرفت و در شعب ( دره ) ابى طالب اقامت نمود .\r\nابن زبير به او اخطار كرد كه از آنجا كوچ كند . ابن زبير ببرادر خود مصعب نوشت كه زنانى را كه با محمد بن حنفيه زيست مىكنند ( بعنوان گروگان ) نزد من روانه\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nكن . او هم زنان را فرستاد يكى از آنها زن ابو طفيل بن عامر بن واثله بود كه بر ابن زبير وارد شد . طفيل شعر گفت :\r\n ان يك سيرها مصعب * فانى الى مصعب متعب\r\nاقود الكتيبة مستلثما * كانى اخو عزة احرب \r\n( وزن مصراع اول مختل است كه نه مؤلف متوجه آن شده و نه مصحح بايد چنين باشد . فان يك ) يعنى اگر مصعب او ( زن ) را روانه كرده باشد كه من مصعب را خسته خواهم كرد . من لشكرى خواهيم كشيد در حالى كه روى خود را بسته باشم مانند يك مرد دلير گرامى كه جنگجو باشد . چند بيت ديگر از آن حذف شده ابن زبير هم بابن حنيفه اصرار و الحاح كرد كه در مكه اقامت كند . اتباع او اجازه خواستند كه با ابن زبير نبرد كنند و او اجازه نداد . او نفرين كرد و گفت :\r\nخداوندا ابن زبير را با رخت مذلت و خوارى بپوشان او و اتباع او را دچار بيم و هراس و اضطراب فرما . كسى را بر آنها چيره كن كه آنها را خوار بدارد و در بدر و پراكنده كند . بعد از آن بطائف رفت . ابن عباس هم نزد ابن زبير رفت و به او دشنام داد و درشت گفت و ميان هر دو سخن ناسزا رد و بدل شد كه ما ( مؤلف ) از نقل عين آن خوددارى مىكنيم . ابن عباس نيز از نزد ابن زبير خارج شد و در طائف اقامت گزيد . او در آنجا وفات يافت و ابن حنفيه بر او نماز خواند و چهار بار تكبير نمود . ابن حنيفه در آنجا ماند تا حجاج ابن زبير را ( در مكه ) محاصره نمود آنگاه بشعب ( دره ) رفت . حجاج او را تعقيب كرد كه با عبد الملك بيعت كند او خوددارى كرد و گفت تا آنكه تمام مردم بيعت كنند . چون ابن زبير كشته شد ابن حنفيه بعبد الملك نامه نوشت و از او امان خواست همچنين اتباع او . حجاج باز نزد او فرستاد و از او بيعت خواست او خوددارى كرد و گفت : من بعبد الملك نوشته‌ام تا جواب او چه باشد . اگر پاسخ داد . كه بيعت خواهم كرد . عبد الملك هم\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nبحجاج نوشته بود كه نسبت بابن حنفيه تعدى نكند او هم از او صرف نظر نمود .\r\nچون نماينده ابن حنيفه باز گشت و او ابو عبد اللّه جدلى بود نامه امان عبد الملك را آورد كه عبد الملك حق او را عظيم دانسته و خانواده او را ستوده بود ( خانواده پيغمبر ) او هم نزد حجاج رفت و با رغبت نسبت بعبد الملك بن مروان بيعت كرد آنگاه راه شام را گرفت و نزد عبد الملك رفت و از او درخواست كرد كه حجاج را بر او مسلط نكند . عبد الملك هم دست حجاج را از او كوتاه كرد . گفته شده ابن زبير بابن عباس و ابن حنفيه تكليف بيعت نمود . هر دو گفتند :\r\nپس از انجام بيعت تمام امت و اتفاق مسلمين بر انتخاب و تعيين امام بيعت خواهيم كرد زيرا تو اكنون دچار يك فتنه بزرگ هستى . او بر آنها غضب كرد و سخت گرفت و فرزند حنفيه را در زمزم بزندان سپرد و فشار آورد و ابن عباس را در خانه خود حبس نمود و هر دو را تهديد كرد كه اگر بيعت نكنند آنها را در آتش خواهد سوخت كه مختار لشكرى فرستاد چنان كه شرح آن گذشت و زيان و فشار ابن زبير را از آنها دفع كرد چون مختار بقتل رسيد ابن زبير گستاخ و دلير شد و به آن دو گفت :\r\nاز جوار من دور شويد آنها هم بطائف رفتند . ابن عباس هم فرزند خود را على نزد عبد الملك در شام فرستاد و پيغام داد كه اگر بنا باشد كسى بر ما مسلط شود يا ما را تهديد كند او پسر عم ما باشد بهتر است نه مردى از بنى اسد . كه ابن زبير باشد . مقصود او از بنى عم بنى اميه است كه همه ( بنى هاشم و بنى اميه ) از عبد مناف است و مقصود مردى از بنى اسد ابن زبير است زيرا او از بنى اسد بن عبد العزى بن قصى بوده و چون على بن عبد اللّه بن عباس نزد عبد الملك رفت نام و كنيه او را پرسيد گفت : على نام و كنيه ابو الحسن است . گفت : چنين كنيه و نام هرگز در سپاه من با هم توام مباد . تو ابو محمد باش ( فرزندش محمد پدر خلفاء بنى العباس ) چون ابن عباس بطائف رسيد در گذشت و ابن حنفيه بر او نماز خواند .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nبيان فتنه و انقلاب خراسان\r\nدر آن سال محاصره بنى تميم از طرف عبد اللّه بن خازم در خراسان واقع شد و علت آن قتل محمد فرزند او بدست بنى تميم بود چنان كه گذشت . چون بنى تميم پراكنده شدند چنان كه اشاره شد جمعى از سواران و دليران آنها در قصر « فرتنا » تجمع و سنگر نمودند . نخست عده هفتاد الى هشتاد سوار بدان حصار تن سپردند و عثمان بن بشر بن محتفز مازنى را برياست خود برگزيدند . شعبة بن ظهير نهشلى و ورد بن فلق عنبرى و زهير بن ذؤيب عدوى و جيهان بن مشجعه ضبى و حجاج بن ناشب عدوى و رقبة بن حر با سواران ديگر ( همه از پهلوانان مشهور بودند ) و دليران و سواران ديگر بنى تميم به آنها ملحق شدند و در آن قصر تحصن نمودند . ابن خازم هم آنها را محاصره كرد . به آنها همه روزه از قصر و دژ خارج مىشدند و با لشكر او جنگ مىكردند و باز بدرون كاخ و حصار برمىگشتند روزى ابن خازم با عده شش هزار بميدان رفت . محصورين قصر هم از قلعه بيرون رفته با مهاجمين مصاف دادند .\r\nعثمان بن بشر ( رئيس محصورين ) باتباع خود گفت : برگرديد ( و نبرد مكنيد ) زيرا طاقت جنگ اين عده را نداريد . زهير بن ذويب سوگند طلاق ياد كرد كه هرگز بر نخواهد گشت مگر اينكه صف آنها را در هم شكند . آنگاه از\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nراه يك رود خشك در حال پنهانى رفت تا به آنها رسيد ( غافل گير كرد ) ناگاه اتباع عبد اللّه او را چيره و دلير ديدند . آنها را پيچيد و اول صف را به آخر رسانيد و گرداگرد آنها چرخيد و دليرانه نمايش داد و برگشت . اتباع عبد اللّه نهيب دادند ولى هيچكس نتوانست با او مبارزه كند تا آنكه دوباره به محل خود رسيد . چون اطراف او را مىگرفتند او به آنها حمله ميكرد و شكست ميداد و پراكنده مىنمود آنها هم ناگزير راه او را باز كردند و او دليرانه برگشت . بعد از آن ابن خازم باتباع خود گفت : هر گاه زهير بميدان آيد و بخواهيد با او نبرد كنيد بر سر نيزه‌هاى خود قلاب و چنگك بياوزيد كه اگر نيزه كارگر نشود لا اقل قلاب بزره و سلاح او گير كند آنگاه مىتوانيد او را فرود آريد و بكشيد . روزى زهير براى نبرد بميدان رفت و آنها را نيزه پيچ كرد آنها هم در چهار نيزه قلاب و چنگ آويختند و هر چهار نيزه به او گير كرد و آويخته شد چون چهار مرد خواستند او را بكشند و بكشند او پيچيد و بهر چهار مرد حمله كرد آنها گريختند و نيزه‌ها را به همان حال آويز گذاشتند و او با چهار نيزه برگشت تا بدرون كاخ رفت . ابن خازم بزهير پيغام داد كه اگر مسالمت كنى به تو حكومت باسان را با صد هزار ( درهم ) خواهم داد او را تطميع كرد ولى او نپذيرفت . چون مدت محاصره به طول كشيد بابن خازم پيغام دادند كه : بگذار ما آزادانه خارج و پراكنده شويم . اول پاسخ داد . هرگز مگر اينكه بموجب حكم و اراده من تسليم شويد . گفتند : ما قبول مىكنيم و تسليم مىشويم .\r\nزهير گفت : مادران شما بعزاى شما بنشيند به خدا قسم او تمام شما را تا آخرين فرد خواهد كشت . اگر شما طالب مرگ باشيد بهتر اين است با عزت جان بسپاريد و همه يكباره بميريد . برخيزيد كه يكسره حمله كنيم و با دليرى راه محاصره را باز نمائيم به خدا سوگند اگر يك حمله دليرانه بكنيد آنها راه را براى رفتن شما باز مىكنند و آن راه به اندازه فراخ خواهد بود كه مانند راه مربد ( در بصره ) باشد . اگر بخواهيد من پيشاپيش حمله كنم و گر نه در خلف شما خواهم بود . آنها از او قبول نكردند او\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nگفت پس من بشما نشان خواهم داد و خواهم آموخت . آنگاه خود باتفاق رقبة بن حركه رقبه يك غلام تركى هم همراه داشت همچنين شعبه بن ظهير هر سه ( با غلام ) يك حمله سخت كه مانند آن ديده نشده بود بر اتباع ابن خازم نمود . آنها پريشان شده راه را براى او باز كردند كه رفقا را رسانيد و خود برگشت و بياران خويش گفت .\r\nآيا ديديد چه كردم و چه شد ؟ پس شما اطاعت كنيد و هر چه مىگويم به كار ببريد . رقبه و غلام او و شعبه همه نجات يافته رفتند . محصورين بزهير گفتند : كسانى ميان ما هستند ضعيف و ناتوان مىباشند نخواهند توانست - پيشنهاد ترا انجام دهند . گفت :\r\nخداوند شما را دور كند . آيا اتباع خود را بدون دفاع مىگذاريد .\r\nمن هرگز از مرگ نمىترسم و جزع و فزع نمىكنم در قصر را باز كردند و فرود آمدند . ( تسليم شدند ) او فرستاد و آنها را بند كرد ( ابن خازم بنى تميم را ) و بعد آنها را فرد فرد ( يگان يگان ) نزد او بردند . او خواست بر آنها منت گذاشته آزادشان كند فرزندش موسى مخالفت كرد و گفت : اگر از آنها عفو كنى به خدا سوگند من نوك شمشير را به شكم خود فرو مىبرم و بر آن تكيه مىدهم تا تمام شمشير را بتن خود فرو برم ( خودكشى كنم ) تا نوك آن از پشتم نمايان شود عبد اللّه بن خازم به فرزند خود گفت : به خدا من مىدانم آنچه را كه تو به من مىگوئى و دستور مىدهى موجب گمراهى و تباهى خواهد بود . سپس ( ناگزير ) تمام آنها را كشند مگر سه تن گفته شده يكى از آنها ( كه نجات يافتند ) حجاج بن ناشب عدوى كه او با تير ابن خازم را هدف كرده و دندانش را شكسته بود . ابن خازم سوگند ياد كرده بود كه او را دستگير كند جابجا بكشد يا دستش را ببرد . او نوجوان بود بعضى از رجال بنى تميم با ابن خازم مذاكره و شفاعت كرده بودند او هم وى را به آنها بخشيد .\r\nو به او گفت . برو كه روى ترا نبينم آنانى كه درباره او شفاعت كردند گروهى از اتباع عمرو بن حنظله بودند كه از جنگ كناره گرفته بودند . يكى از آنها گفت :\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nاين جوان ( كه دندان ابن خازم را در جنگ شكسته ) پسر عم من است . او را به من ببخش كه او را رها كرد . همچنين جيهان بن مشجعة ضبى كه خود را بر محمد فرزند ابن خازم افكنده بود ميخواست مانع كشتن وى شود ( كه كشته شد ) . ابن خازم گفت :\r\nبگذاريد اين استر را رها كنيد برود ( كه چون نيكى كرده بود آزادى وى را پاداش نمود ) . سيم كسى كه رها شد مردى از بنى سعد بود كه هنگام تعقيب ابن خازم گفته بود بگذاريد پهلوان مضر آزادانه برود . در آن هنگام زهير بن ذويب را نزد او بردند خواستند او را بند كرده ببرند نگذاشت . لنگ لنگان ( مانند پا بسته ) بپاى خود نزد ابن خازم رفت . ابن خازم به او گفت : چگونه سپاسى خواهى كرد اگر ترا آزاد كنم و حكومت باسان را به تو بدهم . گفت : اگر جز آزادى و خوددارى از ريختن خون من كار ديگرى نكنى باز هم مىبايد از تو تشكر كنم ناگاه موسى فرزند ابن خازم برخاست و گفت : تو گفتار را مىكشى و گوسفند در خور ذبح را رها مىكنى ؟ . شير ماده را مىكشى و شير نر را آزاد مىكنى ؟ ( كنايه از رها كردن دشمن دلير ) ابن خازم ( به فرزند خود ) گفت : واى بر تو مانند زهير مرد دلير را مىكشى ؟ براى دفع دشمن مسلمين چه كسى را خواهى گذاشت ؟ براى ( حمايت ) زنان عرب چه مردى را ذخيره مىكنى ؟ گفت ( موسى بپدرش ) اگر تو هم در خون برادرم شركت مىكردى ترا مىكشتم . مردى از بنى سليم برخاست و بابن خازم گفت : من ترا به خدا سوگند و تذكر مىدهم كه زهير را مكش . موسى به او گفت : او را براى دختران خود يك نر كارگر بدان ( ناموس دخترانت را به او بده ) ( معلوم نيست خطاب به آن مرد يا پدر خود كرده ولى چون پدرش غضب كرده بود احتمال مىرود پدر خود را مخاطب داشته . ابن خازم از آن گفته سخت خشمگين شد و فرمان قتل زهير را داد .\r\nزهير قبل از مرگ گفت من خواهشى از تو دارم . گفت : بگو انجام خواهم داد .\r\nگفت : مرا جدا بكش تا خون من با خون اين گروه پست مخلوط نشود زيرا من آنها\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nرا از عاقبت كار بر حذر و هشيار كردم كه چون اول و آخر مرگ است بهتر اين است با عزت بميرند نه با خوارى من به آنها گفتم شمشيرها را برهنه و حمله كنند به خدا سوگند اگر اين كار را مىكردند همين پسرك ترا ( موسى ) مرعوب و بيمناك مىكردند و او را بنجات خود بجاى انتقام برادر مشغول مىكرد آنها تكليف و اصرار مرا رد كردند .\r\nاگر حمله مىكردند هر يكى از آنها تا عده از رجال را نكشد كشته نمىشود . ابن خازم دستور داد كه او را جدا بكشند مسلمة بن محارب مىگفت . احنف بن قيس چون كشتن آنها را به ياد مىآورد مىگفت : خداوند ابن خازم را زشت و بد بدارد زيرا رجال بنى تميم را بخونخواهى فرزند كودك و احمق خود كشت : اگر يك مرد را بانتقام فرزند مىكشت كافى بود . گفته شده : چون خواستند زهير بن ذويب را بكشند امتناع كرد و خود نيزه را به شكم خويش حواله كرد و فشار داد و جست تا آن را فرو برد و مرد . ابن بشر عثمان بن بشر محتفز مارنى و ورد بن فلق عنبرى هم با او كشته شدند . حريش بن هلال در رثاء آنها اشعارى سرود .\r\n\r\nبيان بعضى حوادث\r\nعبد اللّه بن زبير ( مدعى خلافت آن عصر ) بعنوان امير حاج حج نمود . حكومت مدينه بمصعب بن زبير از طرف برادرش سپرده شده بود . در بصره هم حارث بن عبد اللّه بن ابى ربيعه امير بود . قاضى بصره هم هشام بن هبيره بود . كوفه هم تحت تسلط مختار و خراسان در تصرف عبد اللّه بن خازم بود .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\n\r\nبيان لشكر كشى ابراهيم بن اشتر براى جنگ عبيد اللّه بن زياد\r\nدر همان سال هشت روز مانده به آخر ماه ذى الحجه . مختار پس از فراغت از جنگ سبيع و اهل كناسه و قتل كشندگان حسين دوباره ابراهيم را بجنگ اهل شام فرستاد كه به همان محلى كه از آن ( براى يارى مختار ) برگشته بود دوباره رهسپار شد ابراهيم در سنه شصت و شش لشكر كشيد و مختار بزرگان و سالاران و خردمندان جنگ ديده و آزموده را با ابراهيم روانه كرد . قيس بن طهفه نهدى بفرماندهى اهل مدينه و عبد اللّه بن حيه اسدى بفرماندهى قبيله مذحج و اسد . و اسود بن جراد كندى بفرماندهى كنده و ربيعه و حبيب بن منقذ ثورى از همدان بفرماندهى بنى تميم و همدان را با ابراهيم فرستاد . خود مختار هم آنها را بدرقه كرد تا به محل دير عبد الرحمن بن ام حكم رسيد كه ناگاه اتباع مختار يك محمل بر يك استر حمل كرده باستقبال او رسيدند . در عرض راه بر پل ايستادند و متولى محمل كه يك كرسى بود حوشب برسمى بود كه چون مختار را ديد گفت پروردگارا ما را بطاعت خود زنده بدار و بر دشمن پيروز كن . ما را فراموش مكن . عيب ما را بپوشان . ياران او ( متولى كرسى ) آمين مىگفتند . فضيل بن نوف همدانى گويد : من اين شعر را در آن هنگام از مختار شنيدم كه مىگفت :\r\n اما و رب المرسلات عرفاً * لنقتلن بعد صف صفا\r\nو بعد الف قاسطين الفا \r\nبه خداوند مرسلات ( معنى از آيه قرآن   وَ الْمُرْسَلاتِ عُرْفاً   ) ما يك صف بعد از صف خواهيم كشت . هزار بدنبال هزار درو خواهيم كرد .\r\nچون مختار بگروه حامل كرسى رسيد همچنين ابن اشتر يك ازدحام عظيم\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nبر سر پل رخ داد ( حاملين كرسى كه يك بدعت عجيب بود ازدحام نمودند ) مختار باتفاق ابراهيم سوى پلهاى جالوت رهسپار شد كه آن محل در جنب دير عبد الرحمن واقع شده بود ناگاه حاملين كرسى را در آنجا ديد كه بكرسى توسل نموده براى نيل پيروزى دعا مىكردند در آنجا خواست با ابراهيم وداع كند و بر گردد اندكى توقف نمود و بابراهيم پند داد و گفت : از خدا در هر حال نهان و آشكار بينديش و لشكر كشى را تسريع كن هر گاه با دشمن روبرو شوى فوراً بدون اندك تامل و در همان ساعت حمله كن و به او مجال مده و منتظر شب مشو تا آنكه دشمن را ( هلاك كرده ) نزد خداوند محاكمه خواهى كرد . آنگاه از او پرسيد آيا نصيحت مرا خوب حفظ كردى ؟ ابراهيم گفت :\r\nآرى . گفت : برو خدا همراه تو سپس خود برگشت لشكرگاه ابراهيم هم در محل حمام اعين بود و از همان محل لشكر كشيد .\r\nپس از مراجعت مختار ابراهيم رهسپار شد تا بحاملين كرسى رسيد ديد آنها گرد كرسى تجمع كرده دستها را به آسمان برده براى طلب نصرت تضرع مىكردند .\r\nابراهيم گفت : « اللهم لا تؤخذنا بما فعل السفهاء منا » خداوند ما را با كردار بىخردان ما كيفر مده . ( آيه قرآن ) . اين سنت و عادت بنى اسرائيل است كه گوساله را پرستيدند .\r\nچون ابراهيم و لشكر او از پل گذشتند حاملين و معتقدين بكرسى برگشتند ( و پراكنده شدند كه از همان محل تجمع كرده و آن بدعت را بوجود آورده بودند ) .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n\r\nبيان علت ايجاد كرسى مختار كه اتباع او بدان توسل كرده بودند\r\nطفيل بن جعده بن هبيره گويد : ورق ( كاغذ ) لازم داشتم نزديك روغن فروش كه همسايه ما بود ( لوازم فروشى ) رفتم . در آنجا يك كرسى كهنه و چركين ديدم . با خود گفتم اگر من نزد مختار بروم و به او بگويم كه من يك كشف عظيم ( براى پيروزى تو ) كرده‌ام خواهيد پذيرفت . رفتم و گفتم : من يك راز سودمند دارم و تاكنون مخفى كردن آن را روا مىداشتم ولى ناگزيرم كه راز را براى رستگارى تو ابراز كنم . من هم قبل از آن كرسى را از آن مرد روغن فروش خريده و آماده كرده بودم . مختار پرسيد :\r\nآن راز چيست ؟ گفتم : جعده بن هبيره ( مشهور ) يك كرسى داشت كه چون بر آن مىنشست اسرار عالم براى او كشف مىشد . مختار گفت سبحان اللّه . من هم كرسى را شستم و پاك و آماده حمل كردم عمداً تقديم آن را يك روز عقب انداختم ( كه مختار تشنه آن بشود ) چون آن را شستم مانند سيم و زر خالص و درخشان گرديد نزد مختار بردم و او به من دوازده هزار درهم داد . بعد از آن مختار براى نماز عام دعوت كرد\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n( و كرسى را بمردم نمود ) معبد بن خالد جدلى گويد من و اسماعيل بن طلحة بن عبيد اللّه و شبث بن ربعى به مسجد رفتيم مردم را ديديم مانند سيل سوى مسجد روانه شده بودند مختار مىگفت : هر چه در عهد قديم ميان ملل گذشته رخ مىداد باز تكرار يا مانند آن ظاهر مىشود . در زمان بنى اسرائيل تابوت بود كه ما ترك موسى و هارون و خانواده آنها در آن اندوخته شده و اكنون ما هم مانند آن تابوت داريم . هان پرده از آن برداريد . پرده را برداشتند ( كه كرسى نمايان شد ) سباتيه ( پيروان ابن سبا ) برخاستند و تكبير نمودند . شبث بن ربعى برخاست و گفت : اى قبايل مضر كافر مشويد برخيزيد و كرسى را دور اندازيد مردم هم برخاستند و آن را كشيدند و بيرون انداختند من اميدوارم شدم كه اقدام شبث بن ربعى ( كه در جنگ كربلا براى قتل حسين لشكر كشيده بود ) موجب نجات ( بخشيدن گناه او بشود ) . ناگاه خبر رسيد كه عبيد اللّه بن زياد با سپاه شام به محل باجميرا رسيده . كرسى را بر استر نهادند و با پرده پوشانيدند و از هر طرف هفت نفر براى نگهدارى آن از چپ و راست گماشتند و رفتند . اهل شام شكست خوردند و يك كشتار عظيم كه مانند آن رخ نداده بود واقع شد . بر اعتقاد مردم بكرسى افزود و مردم دچار فتنه شدند .\r\nناقل گويد : ( كه كرسى را بمختار داده و انعام گرفته بود ) چون ديدم مردم كافر و گمراه شدند از كار خود پشيمان شدم . گفتگو هم درباره كرسى بسيار شد تا آنكه آن را پنهان كردند و من بعد از آن كرسى را نديدم . اشعارى هم درباره كرسى و تكفير معتقدان به آن سروده شده گفته شده . داستان كرسى چنين نبوده بلكه چنين است كه مختار كرسى على بن ابى طالب را از خواهرزادگان او كه آل جعده بودند مطالبه كرد و آنها هم يك كرسى موهومى را تقديم كردند . قبايل شبام ( شيعيان على ) و\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nشاكر و بزرگان تابع مختار كرسى را با حرير پيچيدند و با خود حمل نمودند .\r\nمتولى آن هم موسى بن ابى موسى اشعرى شده كه پدرش مخالف على و حكم بر او داده بود . بعد از آن توليت آن بحوشب برسمى واگذار شد . گفته شده مختار از آن كار برى و عبد اللّه بن عوف آن بدعت را ايجاد كرده بود كه او ادعا مىكرد بدستور مختار كرسى را علم نموده است .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nآغاز سنه شصت و هفت\r\n\r\nبيان قتل عبيد اللّه بن زياد و اهل شام\r\nابراهيم بن اشتر با لشكر خود به قصد مقابله عبيد اللّه و اهل شام به حدى شتاب كرد كه پشت سر خود را نمىديد زيرا او ميخواست قبل از دخول ابن زياد بكشور عراق بدفع او مبادرت كند .\r\nعبيد اللّه هم در پيرامون موصل در قريه « باربيشا » لشكر زده بود فرزند اشتر هم فرماندهى مقدمه لشكر را بطفيل بن لقيط داده بود . فرمانده مذكور از قوم اشتر و قبيله نخع و بسيار شجاع بود . اين شجاع با حال آماده باش و هشيارى و استعداد حركت مىكرد . تمام اتباع خود را اعم از پياده و سوار همه را يك جا جمع و با خود همراه مىبرد بدون تفرقه و عقب ماندگى ولى طفيل را بعنوان طليعه . مقدمه لشكر پيشاپيش مىفرستاد تا بقريه نامبرده رسيد . عبيد اللّه هم با سپاه خود رسيد و نزديك او لشكر زد كه در كنار رود خازر بود و مستقر گرديد . عمير بن حباب سلمى نزد ابن اشتر فرستاد و پيغام داد كه من با تو همراهم و ميخواهم امشب ترا ملاقات كنم . ابن اشتر پاسخ داد هر گاه مايل باشى بيا و مرا ملاقات كن . در آن زمان قبيلهء قيس همه در جزيره اقامت داشتند و همه مخالف مروان و آل مروان بودند . لشكر مروان را هم قبيله\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nكلب تشكيل مىداد كه رئيس آنها ابن بحدل بود . عمير شبانه ( در خفا ) نزد ابن اشتر رفت و با او بيعت كرد و گفت : دشمن در طرف چپ لشكر زده . عمير هم بابن اشتر گفت : چون جنگ بر پا شود من و اتباع من خواهيم گريخت ( و تو پيروز خواهى شد ) ابن اشتر با او مشورت كرد كه آيا گرداگرد لشكر خود خندق حفر كند و چند روزى بماند ، عمير گفت . هرگز دشمن همين آرزو را دارد كه جنگ به طول بكشد كه بسود آنها خواهد بود و عده آنها چندين برابر شما مىباشد و هرگز عده قليل تاب مقاومت عده كثير را نخواهد داشت . تو زودتر حمله كن زيرا آنها سخت از شما بيمناك هستند كار را يكسره خاتمه بده كه اگر مدتى بگذرد آنها با جنگ مأنوس و اندك اندك گستاخ و دلير خواهند شد . ابراهيم ( كه آن مشورت را براى آزمايش با او كرده بود ) گفت : اكنون مىدانم كه تو ناصح و دلسوز و خير خواه من هستى . راى همين است كه تو گفتى و رفيق من ( مختار ) هم همين دستور و فرمان را به من داده . عمير گفت :\r\nاز فرمان و دستور و راى او تجاوز مكنند زيرا او سالخورده جنگ و مجرب نبرد و كار آزموده و سختى كشيده است و آنچه را كه او امتحان كرده و كشيده و به كار برده ما نديده‌ايم . تو هم بحمله شتاب كن عمير هم برگشت . فرزند اشتر آن شب را بهشيارى و بيدارى بسحر رساند و نگهبانان را بر حذر كرد و تا سحر خواب به چشم هيچ يك از سپاهيان نرفت در آغاز سحر كه هنوز تاريك بود سپاه خود را آرايش داده و فرماندهان خود را در جاى خود مرتب كرد . سفيان بن يزيد بن مغفل ازدى را فرمانده ميمنه و على بن مالك جشمى را فرمانده ميسره نمود . او برادر ابو الاحوص بود . عبد الرحمن بن عبد اللّه كه برادر ابراهيم از مادر بود فرمانده سوار كرد ولى خبل او كم ناگزير آنها را بخيل خود ملحق نمود كه سواران هم در ميمنه قرار گرفتند و هم در قلب .\r\nطفيل بن لقيط را فرمانده پيادگان كرد . پرچم را بمزاحم بن مالك سپرد چون فجر نمايان شد و هنگام نماز رسيد خود پيشنماز شد و فريضه را ادا كرد . پس از انجام نماز\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nصفوف لشكر را آراست . امراء كويها را ( با اقوام خود ) در جاهاى شايسته قرار داد . فرماندهان ميمنه و ميسره را هم هر يكى را بجناح تحت فرماندهى خود فرستاد .\r\nسواران برادر مادرى خود را با فرمانده خود عبد الرحمن بن عبد اللّه به خود ملحق كرد كه آن سواران در آغاز كار ميان دو جناح بودند كه بقلب پيوستند . ابراهيم از اسب پياده شد و بلشكريان گفت : پيش برويد و حمله كنيد . لشكريان هم با او پياده پيش رفتند بعد اندك اندك با آرامش سير خود را ادامه دادند تا بيك تل عظيم رسيدند . آن تل بر دشمن مشرف و صفوف شام نمايان بود . آنها از جاى خود بجنبيدند . ابراهيم با لشكر خود نشسته . عبد اللّه بن زهير سلولى را كه بر اسب سوار بود پيش فرستاد كه بر اوضاع دشمن از نزديك آگاه شود و به او گفت : اندك اندك سواره پيش برو و براى من خبر بيار - اندك مدتى گذشت كه او برگشت و گفت : دشمن سخت ترسيده و پريشان شده يكى از آنها مرا ديد و فرياد زد : اى شيعيان ابو تراب ( على ) و اى پيروان مختار كذاب من به او گفتم چيزى كه ميان ما و شماست بزرگتر از دشنام است ( جنگ و خون ) به من گفت : اى دشمن خدا تو مرا بچه كسى دعوت مىكنى ؟ شما پيشوا و امام ( خليفه ) نداريد كه براى او جنگ كنيد براى چه جنگ مىكنيد ؟ من به او گفتم ما براى انتقام و خونخواهى حسين جنگ مىكنيم . شما عبيد اللّه بن زياد را بما تسليم كنيد زيرا دو فرزند رسول اللّه و سيد شباب اهل جنه را كشته بگذاريد عبيد اللّه را بانتقام كمترين غلامان كه با حسين كشته شدند بكشيم و انتقام بكشيم . ما عبيد اللّه را شايسته اين نمىدانيم كه بانتقام شخص حسين بكشيم . اگر او را تسليم كنيد كه ما او را بانتقام بعضى از غلامان بكشيم ما با شما بموجب قرآن عمل خواهيم كرد و هر مردى را كه مسلمين انتخاب كنند ما به او راضى خواهيم شد ( كه خليفه ما و شما باشد ) .\r\nمىتوانيد حكم هم معين كنيد . به من گفت : ما شما را چندين بار آزموديم كه حكم معين گرديد و خيانت نموديد . گفت . دو حكم معين كرديم و شما به حكم آنها تن نداديد\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nمن به او گفتم : دليل و حجت و برهان نياوردى . ما چنين مقرر كرده بوديم كه اگر آنها يك فرد را انتخاب كنند ما بخلافت او تن مىدهيم . آن دو حكم هم بدون تصميم بر انتخاب خليفه از هم جدا شدند و خداوند هيچ يك از آن دو حكم را رستگار نكرد از من پرسيد تو كيستى ؟ من به او گفتم كه هستم و از او پرسيدم تو كيستى ؟\r\nاو پاسخ نداد بلكه باستر خود گفت : هان ! راند و رفت . من به او گفتم انصاف ندارى تو خود خيانت كردى و رفتى . رفتن تو ( بدون اتمام حجت ) نخستين مرحله خيانت است .\r\nابراهيم بن اشتر اسب خود را خواست سوار شد و صفوف خود را سان ديد بر هر پرچمدارى از اتباع خود كه مىگذشت مىگفت : اى ياران خدا و شيعيان حق‌پرست و پليس پروردگار اين است عبيد اللّه بن مرجانه قاتل حسين بن على فرزند فاطمه دختر پيغمبر است او مانع حسين و دختران و زنان و ياران او از آب فرات كه از آن بنوشند شد .\r\nآنها آب را مىديدند و از آن محروم شده بودند . او مانع شد كه حسين نزد فرزند عم خود ( يزيد ) برود و با او صلح كند . او مانع شد كه حسين ببارگاه خود برگردد و در قرارگاه خويش نزد خانواده خود باشد يا آزاد باشد و هر جا كه ميخواهد برود و در زمين فراخ زيست كند تا او را كشت و مردان خانواده او را بقتل رسانيد به خدا سوگند كارى كه او كرد فرعون بنجباء بنى اسرائيل نكرده بود اين ابن مرجانه است كه نسبت بخاندان پيغمبر صلّى اللّه عليه و سلم چنين و چنان كرد او اين اعمال را نسبت بخانواده كه خداوند پليدى را از آنها دور كرده و آنها را تطهير و پاك نموده مرتكب شده اكنون خدا او را نزد شما آورد يا شما را به او نزديك كرده به خدا قسم من اميدوارم كه خداوند در اين مكان بشما تشفى دهد . خدا شما را با او در اين محل جمع نكرده مگر براى اينست كه خون او را بدست شما بريزد خدا ميداند كه شما فقط براى انتقام خون خانوادهء پيغمبر باينجا آمده‌ايد . آنگاه ابراهيم از ميمنه بميسره رفت و ميان مردم\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nگشت و همه را بجهاد و نبرد تحريص و تشويق نمود و بعد بجاى خود وزير لواى خويش برگشت ، دشمن هم خود سوى لشكر ابراهيم پيش رفت . فرمانده ميمنه ابن زياد حصين بن نمير سكونى و فرمانده ميسره عمير بن حباب سلمى بودند . شرجيل بن ذى الكلاع هم فرمانده سواران بود ولى خود پياده شده با پيادگان حمله مىكرد .\r\nچون دو صف متحارب نزديك و روبرو شدند حصين بن نمير با ميمنه شام بر ميسره اهل كوفه كه فرمانده آن على بن مالك بود حمله نمود . على كه فرمانده بود پايدارى كرد تا كشته شد . پرچم او را فرزندش قرة بن على برداشت و افراشت او هم با جمعى از پرهيزگاران و قارئين و حافظين قرآن كشته شد و ميسره ( ابراهيم بن اشتر شكست خورده ) منهزم گرديد . پرچم افتاده آنها را كه بدست فرمانده مقتول على بن مالك و ( فرزندش ) بود افتاد و عبد اللّه بن ورقاء بن جناده سلولى برادر زاده حبشى بن جناده يار پيغمبر پرچم را برداشت او بگريختگان ميسره گفت : اى سپاهيان خدا سوى من آئيد و به من بگرويد . بسيارى از آنها برگشتند . او گفت : اين امير شماست هنوز در نبرد سر سختى مىكند هان به يارى او شتاب كنيد . او با عدهء خود بابراهيم پيوستند .\r\nابراهيم سر برهنه كرده بود فرياد مىزد . اى سپاهيان خدا نزد من بشتابيد كه من فرزند اشتر هستم . حمله شما از فرار بهتر است مىتوانيد گريز را با ستيز تدارك و جبران كنيد . كسى كه جبران كند هرگز از او گله نخواهد شد و او خطا كار نخواهد بود . ياران او دلگرم شده برگشتند بفرمانده ميمنه خود پيغام داد كه بر ميسره شام حمله كند ابراهيم اميدوار بود كه عمير بن حباب چنان كه وعده داده بود منهزم شود .\r\nفرمانده ميمنه كه سفيان بن يزيد بن مغفل بود بر جناح چپ حمله كرد ولى عمير بن حباب پايدارى كرد ( بر خلاف وعده و تعهد ) . ناگزير سخت نبرد كردند و بر شدت قتال افزودند . چون ابراهيم آن وضع و حال را ديد باتباع خود گفت : به آن گروه حمله كنيد كه سواد اعظم ( شام ) است به خدا اگر ما بتوانيم آن گروه را پراكنده كنيم\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nطرفين يمين و شمال پراكنده خواهند شد . و مانند پرندگان خواهند گريخت لشگر ابراهيم متوجه آنها شد . چون نزديك مىشدند آنها را با نيزه مىراندند و چون نزديكتر ميشدند شمشيرها را مىكشيدند و گرزها را بالا مىگرفتند و مىنواختند مدتى بدان حال گذشت . صداى چكاچك شمشير و تصادم آهن بلند شد كه تاب پايدارى نياورده پشت : بلشگر ابراهيم نمودند . ابراهيم بهر يك از پرچمداران خود مىگفت : ميان دشمن برو كه اميدوارم آنها بگريزند خود ابراهيم حمله كرد و هر كه را با شمشير مىزد مىانداخت و مىرفت و آنها مانند گوسفندان از حمله ابراهيم مىگريختند . ابراهيم عبيد اللّه را قصد كرد و بر او سخت حمله نمود . اتباع و محافظين عبيد اللّه گريختند . همسر او را برادرش برداشت و گريخت . در حملهء كه ابراهيم بر عبيد اللّه كرده بود مدافعين او سخت نبرد كردند و عدهء بسيارى از طرفين كشته شدند . چون عمير بن حباب غلبه ابراهيم بن اشتر را ديد پيغام داد اكنون من به تو ملحق مىشوم به او پاسخ داد هرگز ميا زيرا از حمله و هيجان سپاه خدا كه در حال جوش و خروش هستند آسوده نخواهد بود . ابراهيم در اثناء جنگ گفت . من مردى را كشتم كه بوى مشگ از او برخاست سر او و دست او به طرف مشرق و پاى و به طرف مغرب است ( چنين افتاده ) تفتيشش كنيد كه او كيست .\r\nپرچم او منفرد و در كنار رود خازر بود برويد و تحقيق كنيد . آنها رفتند معلوم شد عبيد اللّه بن زياد بود . ابراهيم كه عبيد اللّه را نشناخته زده بود دو نيم كرده بود و نيمى از تن او كه سر و دست باشد به طرف مشرق و نيم ديگر كه پاى او باشد به طرف مغرب فتاده بود . ( ضربت عجيب و تاريخى بود . ) . شريك بن جدير تغلبى هم بر حصين - بن نمير حمله كرد او گمان برده بود كه عبيد اللّه بن زياد است . هر دو با هم آميختند مرد تغلبى فرياد زد مرا با اين زنا زاده با هم كشيد . حصين را كشتند و او را نجات دادند شريك بن جدير تغلبى در جنگ صفين با على همراه بود يك چشم خود را در جنگ\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nاز دست داد . بعد از آن در مسجد بيت المقدس مشغول عبادت شد تا خبر قتل حسين را شنيد بر خود عهد كرد كه هر وقت بتوانم ابن مرجانه را بكشم خواهم كشت : يا اينكه قبل از حصول مرام كشته شوم . چون شنيد كه مختار براى خونخواهى حسين قيام كرده او هم براى همين كار بمختار پيوست و مختار او را با ابراهيم روانه كرد او فرمانده سواران ربيعه بود باتباع و ياران خود گفت . من با خدا عهد كردم كه بقتل فرزند مرجانه بكوشم . سيصد تن با او بر سر مرگ بيعت كردند . او با همان عده از جان گذشته حمله كرد و همه را صف بصف شكست داد و پراكنده كرد تا او با همان عده بابن زياد رسيد . صداى چكاچك شمشير و اصطكاك آهن بلند شده بود . چون واقعه خاتمه يافت او و ابن زياد ميان كشتگان افتاده بودند . شخص ديگرى ميان نعش آن دو نبود ( در اين روايت كه با روايت نخستين اختلاف دارد بقتل ابن زياد بدست همان مرد تغلبى اشاره شده است ) يكى از اشعار آن مرد تغلبى ( شريك بن جدير ) اين است .\r\n كل عيش قدا راه قذرا * غير كن الرمح من ظل الفرس \r\nيعنى هر نحو زندگانى را پليد و آلوده مىدانم جز زندگانى نيزه بازى زير سايه اسب .\r\nقتل شرجيل را سه مرد ادعا كردند . سفيان بن يزيد بن مغفل ازدى و ورقاء بن عازب اسدى و عبيد اللّه بن زهير سلمى ، چون اتباع عبيد اللّه بن زياد شكست خورده گريختند اتباع ابراهيم بن اشتر آنها را تعقيب كردند . آنانى كه در آب غرق شدند بيشتر از آنهايى كه كشته شدند بودند . لشگرگاه آنها را هم غارت كردند كه در آنجا همه چيز بود . خبر فتح و ظفر هم بمختار رسيد كه او در آن هنگام بياران خود مىگفت : در همين دو روزه خبر پيروزى خواهد آمد بخواست خداوند كه ابراهيم ابن اشتر خبر ظفر داد . عبيد اللّه بن مرجانه كشته شد و اتباع ابراهيم اتباع او را منهزم نمودند\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nمختار هم از كوفه خارج شد و حكومت شهر را بسائب بن مالك اشعرى سپرد و سوى ساباط لشكر كشيد .\r\nچون از ساباط گذشت بمردم گفت : مژده كه سپاهيان خداوند دشمن را با شمشير درو كردند . دشمن در محل نصيبين يا كمى نزديك نصيبين دچار و گرفتار شده . بعد از ، آن مختار و لشكريان وارد مدائن شدند . او بر منبر رفت و خطبه نمود مردم را بثبات و جهاد تحريص و تشجيع كرد كه بخونخواهى خاندان پيغمبر عليهم السلام بكوشند در همان حال كه او مشغول خطابه بود كه پيكها يكى پس از ديگرى رسيدند و مژده پيروزى را دادند كه عبيد اللّه بن زياد كشته و اتباع او منهزم شده و اشراف و بزرگان شام بقتل رسيده و لشكرگاه آنها بيغما رفته . مختار گفت : اى سپاهيان خدا من بشما مژده فتح را قبل از وقوع آن داده بودم ( مقصود علم غيب دارم ) همه گفتند : به خدا سوگند چنين بود . ولوله ميان آنها افتاد يكى به ديگرى مىگفتند :\r\nآيا تو هنوز ايمان ندارى ( اى مختار ) بشعبى هم گفتند آيا تو هنوز ايمان ندارى ؟\r\nگفت : بچه بايد ايمان داشته باشم ؟ آيا ميخواهيد بگويم : مختار علم غيب دارد ؟\r\nمن هرگز چنين ايمانى ندارم . گفتند : مگر او نگفته بود كه دشمن منهزم شده ؟\r\nگفت : مختار گفته بود كه آنها در نصيبين منهزم شدند و حال اينكه در خازر نزديك موصل دچار شدند . به او گفتند : به خدا اى شعبى  « حَتَّى يَرَوُا الْعَذابَ الْأَلِيمَ »  آيه قرآن تو مؤمن نمىشوى تا آنكه رنج و عذاب دردناك را بكشى . كسى كه با شعبى گفتگو مىكرد مردى از همدان سلمان بن حمير نام داشت او بسيار شجاع بود ابن اشتر هم از لشكرگاه سوى موصل رفت و در آنجا حاكم نصب نمود برادر ( مادرى ) خود را هم بحكومت گماشت سنجار و دارا را هم گشود همچنين شهرهاى ديگر جزيره .\r\nمختار هم راه كوفه را گرفت و برگشت . دشمنانى كه در كوفه بودند در غياب او گريخته بمصعب بن زبير در بصره پيوستند يكى از آنها شبث بن ربعى بود .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nدر آن سال عبد اللّه بن زبير قباع را از ايالت بصره عزل و برادر خود مصعب بن زبير را بامارت آن شهر نصب نمود مصعب وارد شد يكسره بر منبر فراز گشت و مردم او را شناختند و امير پيشين حارث بن عبد اللّه را احضار كرد و گفت : ورود مرا اعلان كن او هم دو پله بر منبر رفت و خبر ورود امير جديد را داد . مصعب نطق كرد و پس از خواندن آيات قرآن گفت : شنيده‌ام كه شما اهل بصره امراء خود را لقب مىدهيد اكنون من خود را لقب مىدهم و مىگويم من قصاب هستم .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n\r\nبيان علت لشكر كشى مصعب و قتل مختار\r\nچون شبث بن ربعى ( كسى كه براى قتل حسين در كربلا لشكر كشيده و شركت كرده بود ) وارد بصره شد يكسره نزد مصعب رفت در حالى كه دم و دو گوش استر خود را بريده بود . قبا را چاك زده فرياد مىزد و استغاثه مىكرد . دربان بمصعب خبر داد كه چنين كسى با چنين حالى وارد شده ، مصعب هنوز او را نديده گفت :\r\nبايد شبث بن ربعى باشد جز او كسى چنين كارى نمىكند . چون او را پذيرفت بشرح فجايع كوفه ( بدست مختار ) پرداخت و گفت : شورشيان غلامان ما را همراه خود كرده بر ما هجوم بردند و چنين كردند و چنان . نيز محمد بن اشعث بمصعب ملحق شد او كسى نبود كه در جنگ كربلا شركت كرده باشد ولى مختار او را تعقيب كرد و او گريخت خانه او را در كوفه ويران كردند چنان كه محمد بن اشعث و شبث بن ربعى و ديگر كسان از گريختگان كوفه و دشمنان مختار بمصعب فشار آوردند كه او براى جنگ مختار لشكر بكشد . مصعب گفت : من اقدام نخواهم كرد مگر اينكه مهلب - با ما هم آهنگ باشد . مصعب بمهلب بن ابى صفر كه از طرف او حاكم فارس بود نوشت كه حاضر شود او تعلل نمود مصعب هم بمحمد بن اشعث دستور داد كه خود شخصاً حامل نامه او باشد و نزد مهلب برود . چون او رفت مهلب گفت : مانند تو اى محمد كسى پيك مىشود ؟ گفت ، پيك نيستم ولى زنان و فرزندان ما اسير ( مختار )\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nهستند . مهلب هم با لشكرهاى جرار و عده بسيار سوى بصره رهسپار شد . چون مهلب وارد بصره شد براى ملاقات مصعب رفت ، دربان به همه اجازه ورود داد جز بمهلب . مهلب هم دست برداشت و بر سر او زد . بينى او را شكست . در حالى كه خون از سر و روى او جارى شده بود نزد مصعب رفت و شكايت كرد مهلب هم بدون اجازه داخل شد . چون دربان او را ديد گفت اين مرد بينى مرا شكست و زد . مصعب بدربان گفت بجاى خود برگرد سپس مصعب لشكرها را سان ديد كه همه نزديك پل بزرگ صف كشيده بودند . پس از آن عبد الرحمن بن محنف را خواند و به او گفت : بكوفه برو و هر كه را بتوانى به ترك از شهر و پيوستن بما تشويق كن و در خفا براى من بيعت بگير و تا بتوانى مردم را از متابعت مختار باز بدار او هم از آنجا رفت و در خانه خود ( در كوفه ) پنهان شد ( و در نهان شروع بتبليغ ضد مختار نمود ) . مصعب لشكر كشيد . عباد بن حصين حبطى را كه از بنى تميم بود بفرماندهى مقدمه لشكر برگزيد و پيشاپيش فرستاد .\r\nبعد از آن عمر بن عبيد اللّه بن معمر بفرماندهى ميمنه و مهلب بن ابى صفره را بفرماندهى ميسره و مالك بن مسمع را بفرماندهى گروه بكر بن وائل و مالك بن منذر را بفرماندهى قبيله عبد قيس و احنف بن قيس را بفرماندهى بنى تميم و زياد بن عمرو ازدى را بفرماندهى قبيله ازد و قيس بن هيثم را بفرماندهى مردم بالاى شهر انتخاب و منصوب نمود مختار بر آن تصميم و لشكر كشى آگاه شد برخاست و پس از حمد و ثناى كردگار گفت :\r\nاى اهل كوفه اى مردم ديندار و پيروان حق و ياران خلق ناتوان و شيعيان رسول و خاندان رسول بدانيد كه گريختگان فاسق بد كردار شما بمانند خود مردم سيه كار ملحق شده‌اند و آنها را ضد شما تجهيز نموده‌اند ميخواهند حق را بكشند و پامال كنند و باطل را زنده بدارند و اولياء خداوند را نابود نمايند . به خدا سوگند اگر شما هلاك شويد ديگر خداپرستى نخواهد ماند آنهايى كه بر خدا افترا و خانواده پيغمبر را لعن و نفرين كرده‌اند زنده خواهند ماندهان برخيزيد و با احمر بن شميط برويد\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nكه تا شما با آنها مقابله كنيد آنها را خواهيد كشت و كشتار آنها مانند كشتار عاد و ارم خواهد بود بخواست خداوند . احمر بن شميط هم در حمام اعين لشكر زد . روساء قبايل هم با قبايل خود در سپاه ابن اشتر بودند كه مختار آنها را با لشكر احمر بن شميط فرستاد و به همان نحو و ترتيب كه با ابراهيم بودند در سپاه احمر قرار گرفتند و منتظم شدند .\r\nعلت جدا شدن آنها از لشكر ابراهيم بن اشتر اين بود كه او را نسبت بمختار كم اعتنا ديده بودند ناگزير او را ترك كرده بسپاه احمر پيوستند . با ابن شميط يك سپاه عظيم فرستاد و ابن كامل شاكرى را فرمانده مقدمه او نمود .\r\nاحمر بن شميط لشكر كشيد تا به محل مذار رسيد . مصعب هم رفت تا نزديك او لشكر زد بعد از آن طرفين صفوف خود را آراستند و جنگ را آغاز نمودند . احمر بن شميط فرماندهى ميمنه را بعبد اللّه بن كامل شاكرى واگذار كرد و فرماندهى ميسره را بعبد اللّه بن وهب بن فضله جشمى داد .\r\nرزين عبد سلولى را فرمانده خيل و كثير بن اسماعيل كندى را فرمانده پيادگان نمود . كثير در واقعه خازر با ابن اشتر بود . فرماندهى غلامان و موالى و پيوستگان ( ايرانيان ) را بكيسان ابا عمره كه او غلام يا همپيمان عرينه بود واگذار نمود عبد اللّه بن وهب بن انس جشمى كه فرمانده ميسره بود نزد احمر بن شميط رفت و گفت موالى غلامان سست و ناتوان هستند هنگام شدت نبرد ممكن است بگريزند بسيارى از آنها هم سوار هستند و حال اينكه براى جنگ پياده خواهى شد فرمان بده كه آنها هم پياده شوند تا به تو تاسى و اقتدا كنند زيرا از اين مىترسم هنگام طعن و حرب پس از يك ساعت بگريزند و از اسبهاى تندرو سوء استفاده كنند و ترا بدشمن تحويل دهند ولى اگر پياده شوند فرار آنها آسان نخواهد بود و ناگزير بردبارى و پايدارى خواهند كرد . او آن پيشنهاد را از روى كينه و خيانت بموالى و غلامان كرده بود زيرا اعراب در كوفه از آنها زيان و آسيب بسيار كشيده بودند او ميخواست در جنگ\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nيك تن از آنها زنده نماند . ابن شميط به او بد گمان نبود تصور كرد از روى حقيقت نصيحت كرده . گفت : اى گروه موالى پياده شويد و با من كه پياده هستم هم آهنگ و هم گام شويد . آنها هم پياده شدند و پيشاپيش رفتند . مصعب بن زبير هم رسيد .\r\nعباد بن حصين را فرمانده سواران كرده بود چون بصف احمر بن شميط و اتباع او رسيد گفت ما شما را بكتاب خداوند و سنت پيغمبر و بيعت امير المؤمنين عبد اللّه بن زبير دعوت مىكنيم . آنها هم به او جواب دادند ما هم ترا بكتاب خداوند و سنت پيغمبر و بيعت مختار دعوت مىكنيم و اين كار ( خلافت ) را بمشورت ( مسلمين ) واگذار خواهيم كرد كه يكى از آل رسول را انتخاب كنند هر يكى از مردم كه ادعا كند بايد بر خاندان رسول حكومت كند ما از او برى خواهيم بود عباد جواب آنها را براى مصعب نقل كرد . مصعب به او گفت برگرد و حمله كن . او برگشت . و بر ابن شميط و اتباع او حمله كرد يك تن از آنها نگريخت و صفوف آنان متزلزل نشد . مهلب نيز بر ابن كامل حمله كرد . سواران او ميان اتباع وى جولان دادند و با يك ديگر آميختند و آويختند . ابن كامل هم پياده شد و مهلب كارى پيش نبرد و بجاى خود برگشت و طرفين مدت يك ساعت استراحت كردند بعد از آن مهلب باتباع خود گفت : يك حمله از روى جد و جهد و صدق و دليرى بر آنها بكنيد زيرا آن قوم شما را ( بفتح و ظفر ) اميدوار كرده‌اند چون جولان دادند ( از جاى خود جنبيدند ) . مهلب با عده خود بر آنها سخت حمله كرد آنها گريختند ولى ابن كامل پايدارى كرد جمعى از دليران هم با او پايدارى كردند . مهلب شعار آنها را مىشنيد . يكى مىگفت : من راد مرد شاكرى هستم ديگرى مىگفت : من جوان شبامى هستم ديگرى فرياد مىزد من دلير ثورى هستم ( از همدان ) يك ساعت ديگر گذشت كه همه گريختند . عمر بن عبيد اللّه بن معمر بر عبد اللّه بن انس حمله كرد يك ساعت جنگ نمود و بعد ناگزير عقب نشست . مردم همه ( سپاهيان مصعب ) يكسره بر ابن شميط\r\n\r\n","description":"","footnote":"","page_name":" 141 ","page_number":141},
  {"content":"\r\n\r\n( فرمانده كل ) حمله كردند او جنگ كرد تا كشته شد . آنگاه اتباع او فرياد زدند اى گروه بجيله واى قوم خثعم . پايدارى و دليرى كنيد . مهلب به آنها گفت :\r\nالفرار الفرار - گريز براى شما بهتر است براى چه خود كشى مىكنيد . شما با اين غلامان ( هم شان نيستيد ) چرا بايد با آنها يكسان كشته شويد . خداوند سعى شما را بيهود كند . بعد باتباع خود نگاه كرد و گفت : به خدا قسم بيشتر كشتار در قوم من است . آنگاه سواران بر پيادگان ابن شميط حمله كردند آنها پراكنده شده راه صحرا را گرفتند . مصعب هم عباد بن حصين را بفرماندهى سواران بدنبال آنها فرستاد و دستور داد هر اسيرى را كه بگيرند بكشند . محمد بن اشعث را با لشكرى از سواران كوفه كه مختار آنها را طرد و اخراج كرده بود روانه نمود و گفت : انتقام خود را از اتباع مختار بكشيد آنها هم بدتر و سختتر از اهل بصره بودند بهر كه مىرسيدند مىكشتند از آن سپاه ( مختار ) جز عده قليل كسى نجات نيافت . بعضى از سواران با داشتن اسب گريختند و تمام پيادگان مگر اندك عدهء از آنان رهائى يافتند . يكى از اتباع مصعب كه بىباك بود گفت : خون آنها از خون ديلم و ترك براى ما رواتر بود مصعب هم از راه واسط رفت و ناتوانان لشكر را با كشتى حمل كرد . چون خبر شكست و كشتار ايرانيان در جنگ مصعب باتباع مختار رسيد كه اغلب آنها هم ايرانى و پارسى زبان بودند سايرين ( به زبان پارسى ) گفتند ، اين بار دروغ گفت :\r\n( عين عبارت كه در طبرى هم عينا آمده ) . چون خبر بمختار رسيد گفت : به خدا غلامان و موالى به نحوى كشته شدند كه مانند آن ديده نشده بود . بعد خبر قتل ابن شميط و ابن كامل و فلان و فلان از دليران و سران سپاه را به او دادند گفت : هر يكى از آنها بهتر از چند گروه بودند قتل آنها مصيبت است ولى از مرگ گريز و گزير نيست . من هم دوست دارم مانند مرگ ابن شميط نصيب من باشد كه مرگ آنها بسيار گوارا و نيك بود . از آن سخن دانسته شد كه مختار قصد ادامه جنگ دارد\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nتا كشته شود . چون مختار به لشكر كشى مصعب و قصد كوفه آگاه شد . خود با عده كه همراه داشت تا محل سيلحين رفت كه در آنجا نهرها و جويها تقسيم مىشد كه نهر حيره و نهر سياحين و نهر قادسيه و نهر برسف از محل جارى بود . مختار دستور داد كه رود فرات را ببندند ( سكر - سد ) . چون آب بند آمد كشتىهاى اهل بصره كه حامل لشكر بود بر گل نشست . سپاهيان از كشتى بيرون رفته پياده و سواره تاخت نمودند تا به آن سد رسيدند . سد را شكستند و راه كوفه را گرفتند چون مختار آن وضع و حال را ديد و به آنها شتاب كرد تا در محل حروراء لشكر زد و مانع وصول آنها بكوفه گرديد .\r\nقبل از آن كاخ و مسجد را محكم كرده و عده از محافظين در آن گماشته كه سنگر كنند و آماده دفاع باشند عبد اللّه بن شداد را هم بحكومت كوفه و جانشينى خود منصوب كرد .\r\nمصعب هم مختار را در حروراء قصد كرد . فرمانده ميمنه مختار سليم بن يزيد كندى و فرمانده ميسره سعيد بن منقذ همدانى ثورى بودند . و رئيس شرطه او عبد اللّه بن قراد خثعمى و فرمانده سواران عمر بن عبد اللّه نهدى و قائد پيادگان مالك بن عمرو نهدى بودند .\r\nفرمانده ميمنه مصعب مهلب بن ابى صفره و فرمانده ميسره عمر بن عبيد اللّه تيمى و سالار اسواران عباد بن حصين حبطى و قائد اهل كوفه محمد بن اشعث بودند . محمد پيش رفت تا ميان مختار و مصعب قرار گرفت كه در طرف راست مغرب لشكر زد .\r\nچون مختار حال را بدان گونه ديد براى هر قومى از اهل هر محل و قبيله عده در خور آنها فرستاد . سعيد بن منقذ كه فرمانده جناح چپ بود در قبال بكر بن وائل فرستاد كه فرمانده آنها مالك بن مسمع بكرى بود شريح شبامى را كه رئيس بيت المال مختار بود در قبال عبد القيس فرستاد كه فرمانده آنها مالك بن منذر بود . در قبال اهل عاليه ( بالا ) كه فرمانده آنها قيس بن هيثم سلمى بود عبد اللّه بن جعده قرشى مخزومى را ( با عده فرستاد ) . براى صف ازد كه فرمانده آنها زياد بن عمرو عتكى بود مسافر بن سعيد بن نمران ناعطى را فرستاد . بمقابله بنى تميم كه فرمانده\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nآنها احنف بن قيس بود سليم بن يزيد كندى را فرستاد كه در عين حال فرمانده ميمنه مختار بود . در قبال محمد بن اشعث هم سائب بن مالك اشعرى را روانه كرد خود مختار با بقيه اتباع خويش در ميدان ايستاد طرفين آغاز حمله را كردند . بهم نزديك شدند . ناگاه سعيد بن منقذ ( فرمانده ميسره ) و عبد اللّه بن شريح متفقا بر قبيله بكر بن وائل و قبيله عبد قيس كه هر دو در ميسره بودند حمله نمودند فرمانده دو قبيله هم عمر بن عبيد اللّه بن معمر بود . ربيعة هم سخت جنگ و پايدارى كرد . سعيد بن منقذ و عبد الرحمن بن شريح متناوب حمله مىكردند و گاهى هم با هم كه چون يكى ميان دشمن فرو مىرفت ديگرى براى يارى او حمله مىكرد . مصعب كه آن حال را ديد بمهلب پيغام داد چه انتظار دارى و چرا از ناحيه خود حمله نمىكنى مگر نمىبينى كه اين دو قبيله چه مىكشند . تو هم با اتباع خود حمله كن . مهلب گفت : بجان خود سوگند من قبيله ازد ( قبيله خود او ) و قبيله تميم را بكشتن نمىدهم من منتظر فرصت هستم . مختار بعبد اللّه بن جعده پيغام داد كه تو از ناحيه خود به طرف مقابل حمله كن او هم باهل عاليه ( بالا ) حمله كرد و آنها را به عقب راند تا بمصعب رسيد . مصعب زانو به زمين زد و پايدارى كرد . او عادت بفرار نداشت . اتباع او هم پايدارى و دليرى كردند و مدت يك ساعت جنگ به طول كشيد و بعد متاركه شد . مصعب بمهلب پيغام داد اى بىپدر چه انتظارى دارى ؟ مهلب هم با سواران بسيار و دليران آزموده بود . گفت : چرا حمله نمىكنى ؟ او مدتى تامل كرد و بعد باتباع خود گفت : مردم همه جنگ كردند و شما خوددارى كرديد . آنها دليرى كردند و شما ايستاده بوديد اكنون نوبت شما رسيده كه از خداوند يارى بخواهيد و حمله كنيد آنگاه خود و دليران او سخت حمله كردند كه صف مختار را تار و مار نمودند . اتباع مختار را به عقب راندند . در آن هنگام عبد اللّه بن عمرو نهدى كه يكى از اتباع على در صفين بود گفت : خداوندا من با همان عهدى هستم كه در شب پنجشنبه در صفين كرده بودم . خداوندا من از فرار آنهايى كه گريختند\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nبرى هستم و باز از كردار اين قوم مقصود اتباع مصعب تبرى مىجويم آنگاه پيش رفت و سخت جنگ كرد و شمشير زد تا كشته شد .\r\nمالك بن عمرو ابو نمران نهدى فرمانده پيادگان ( مختار ) اسب خود را خواست و سوار شد . در آن هنگام اتباع مختار سخت شكست خورده و تباه شده بودند انگار جنگلى بوده كه آتش در آن گرفته . مالك پس از سوارى گفت : من براى چه سوار شوم ؟ به خدا قسم اگر در اينجا كشته شوم براى من گواراتر و بهتر از اين است كه در كنج خانه خود گرفتار و كشته شوم . آنگاه فرياد زد . دليران خردمند و پايداران جوانمرد كجا رفتند ؟ بر اثر نداى او پنجاه مرد اجابت كردند كه نزديك غروب با همان عده بر صف محمد بن اشعث ( رئيس بزرگ قبيله كنده كه مسبب جنگ شده بود ) حمله كرد محمد در كنار او ( مالك ) به خاك و خون افتاد و جان سپرد خود مالك ابو نمران هم در كنار وى كشته شد . همچنين تمام اتباع او كه دليرانه هجوم برده بودند .\r\nبعضى از مردم مىگويند خود او محمد را كشته زيرا او ( مالك ابو نمران ) در جنب محمد افتاده بود ولى قبيله كنده ادعا مىكند عبد الملك بن اشاءة كندى ( كنده كه از همان قبيله باشد در صف موافق مختار بود ) او را كشته . ( محمد رئيس كنده را ) گفته شده . چون مختار بر ميدان جنگ گذشت و نعش محمد را ديد فرياد زد : اى گروه انصار برگرديد و به اين روباهان حيله‌گر حمله كنيد آنها هم بر كشته حمله نمودند كه در آن حمله محمد كشته شد و خثعم ( قبيله ) ادعا مىكند قاتل او عبد اللّه بن قراد است . عوف بن عمرو هم ادعا كرده كه يكى از غلامان جشم ( اتباع مختار ) او را كشته .\r\nچهار مرد ديگر هم ادعاى قتل او را كرده بودند .\r\nاتباع سعيد بن منقذ ( يكى از سرداران مختار ) شكست خورده عقب نشستند او با هفتاد مرد از قوم خود پايدارى كرد تا كشته شد . شبث ( بن ربعى ) هم در جاده با\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nمختار روبرو شد و با او سخت جنگيد مختار هم پياده شد و قصد داشت پايدارى كند تا كشته شود تمام شب را دليرانه نبرد كرد تا آن قوم عقب نشستند . با مختار جماعتى از پرهيزگاران و قرآن‌خوانان بودند كه همه كشته شدند يكى از آنها عاصم ( قارى مشهور ) بن عبد اللّه ازدى و ديگرى عياش بن خازم همدانى ثورى و احمر بن هديج همدانى فايشى كه كشته شدند . در آن شب قبيله همدان فرياد زدند اى گروه همدان آنها را درو كنيد كه آنها سخت جنگ كردند و دشمن را شكست دادند . چون آنها بر گشتند و پراكنده شدند اتباع مختار به او گفتند اى امير جاى خود را در كاخ بگير كه آنها گريختند مختار گفت : به خدا قسم من پياده نشدم كه بقصر بروم ( ميخواستم كشته شوم ) اكنون كه حال چنين است بسم اللّه برويم آنگاه بكاخ اندر شدند . اعشى هم يك قصيده ( بسيار بليغ ) در رثاء محمد سرود ( عين قصيده در تاريخ طبرى نقل شده است ) بعد از آن مصعب بن زبير با سپاه فاتح و غالب خود در پيرامون كوفه و محل معروف سنجه لشكر زد . اتباع او از اهل بصره و كوفه ( كوفيان مخالف مختار ) تشكيل مىشد . در آن محل مهلب را ديد . مهلب به او گفت : پيروزى فرخنده بود اگر محمد كشته نمىشد . مصعب گفت : راست مىگوئى . خدا محمد را بيامرزاد سپس گفت : اى مهلب . مهلب پاسخ داد : لبيك اى امير . گفت : آيا مىدانى كه عبيد اللّه بن على بن ابى طالب ( كه در صف مصعب بود ) در اين جنگ كشته شده ؟ گفت : ( مهلب )  إِنَّا لِلَّهِ وَ إِنَّا إِلَيْهِ راجِعُونَ  . ما براى خدا و سوى خدا هم بر خواهيم گشت . مصعب گفت :\r\nاو دوست داشت كه اين فتح و ظفر را مشاهده كند و بعد از فتح ما از او احق و اولى ( در خلافت ) نخواهيم بود گفت : آيا مىدانى چه كسى او را كشته ؟ گفت : نه . مصعب گفت : كسانى كه او را كشتند ادعا مىكنند كه شيعيان پدرش ( على ) هستند . آنها او را شناختند و كشتند . ( مختار ادعا مىكرد كه وزير و دست نشاندهء محمد بن على\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nبوده و عبيد اللّه بن على برادر محمد در صف مخالف او بوده است ) .\r\nپس از آن لشكر مصعب مختار و اتباع او را محاصره كرد و آب را به روى آنها بست . عبد الرحمن بن محمد را به محل كناسه و عبد الرحمن بن مخنف سليم را به محل جبانه مبيع فرستاد . از عبد الرحمن بن مخنف ( كه قبل از آن او را براى تبليغ بكوفه فرستاده بود ) پرسيد تو ( در اين نمايندگى ) چه كردى و چه كارى انجام دادى . گفت : خدا ترا نيك بدارد . هر كه هوا خواه تو بود از كوفه خارج و به تو ملحق شد و هر كه هوا خواه مختار بود هرگز ديگرى را بر او ترجيح نمىداد من هم در خانه خود نشستم و در را به روى خود بستم . ( نتوانستم كارى انجام بدهم تا امروز ) . مصعب گفت : راست مىگوئى عباد بن حصين را هم سوى جبانه كنده روانه كرد . تمام آن سرداران بمحاصره مختار پرداختند و آب و مواد غذا را از او بريدند زحر بن قيس را هم بحبابه مراد و عبيد اللّه بن حر را بجبانه صيادين فرستاد عبيد اللّه بن حر با سواران مختار روبرو شد و آنها را به عقب راند گاهى هم خيل مختار چيره شده سواران او را متزلزل مىكردند و فرار مىدادند ولى او پايدارى مىكرد تا آنكه توانست پيش برود و به خانه عكرمه برسد . خيل عبيد اللّه هم هر چه سقا بود ( آب براى مختار حمل مىكردند ) گرفتند و زدند . اتباع مختار هر يك مشك آب را بيك دينار ( زر ) مىخريدند زيرا سخت تشنه شده بودند . مختار هم گاهى با اتباع خود از قصر خارج مىشد و جنگ مىكرد ولى سست بود و كارى پيش نمىبرد هر دسته سوارى كه از اتباع مختار براى كارزار خارج مىشد از طرف دشمن سنگسار مىگرديد كه مردم بر آنها سنگ و مواد ديگر و آب آلوده و كثافات مىانداختند .\r\nبيشتر قوت و ضروريات آنها بتوسط زنان خود مىرسيد كه هر زنى از خانه خود مقدارى طعام يا آب برداشته و تظاهر مىكرد كه مىخواهد مرد خود را ملاقات كند يا اينكه به مسجد براى عبادت و نماز مىرود آنگاه ضروريات را بكاخ محصور مىرسانيد و چون مصعب بر آن وضع آگاه شد منع نمود . مهلب كه در آن نحو امور\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nتجربه داشت بمصعب گفت عدهء مأمور در كوچه‌ها بگذار تا زنها را تفتيش كنند دشمن را در قصر بدون قوت محاصره كن تا همه بميرند . محاصره سخت‌تر گرديد و محصورين تشنه شدند ناگزير آب شور از چاه كشيده بعسل آميخته مىنوشيدند .\r\nمصعب باتباع خود فرمان داد كه بقصر نزديك شده بر شدت محاصره بيفزايند .\r\nچون كار بر محصورين سخت شد مختار گفت : واى بر شما محاصره بر ضعف و ذلت شما خواهد افزود . هان برخيزيد كه حمله كنيم تا بكشيم و كشته شويم و با عزت بميريم .\r\nاگر تصميم بگيريد و دليرى كنيد به خدا قسم من از پيروزى شما نااميد نخواهم بود .\r\nآنها سست شده و اظهار جبن و عجز نموده و اطاعت نكردند .\r\nمختار گفت : من به خدا قسم تسليم نمىشوم و بذلت تن نمىدهم و جان خود را بدست آنها نمىسپارم . اگر شما تسليم شويد همه بدست آنها با خوارى كشته خواهيد شد . آنگاه به خود خواهيد گفت اى كاش ما مختار را اطاعت مىكرديم و تسليم نمىشديم كه با عجز و ذلت كشته شويم . اگر با من بيائيد و لو اينكه پيروز نشويد لا اقل با عزت كشته خواهيد شد . چون عبد اللّه بن جعده بن هبيره بر تصميم مختار آگاه شد از ديوار قصر فرود آمد و بدوستان خويش پناه برد و پنهان شد . مختار هم غسل كرد و بتن خويش عطر ( حنوط - تجهيز مرده ) ماليد و آماده مرگ گرديد و با عده نوزده تن كه يكى از آنها سائب بن مالك اشعرى بود كه دختر ابو موسى اشعرى را بزنى داشت از قصر خارج شد زن سائب دختر اشعرى پسرى زائيده بود كه نامش را محمد گذاشت كه چون قصر را گشودند آن پسر را در آنجا ديدند كه كودك بود . مختار با آن عده از قصر خارج شد .\r\nچون مختار از كاخ بيرون رفت بسائب گفت : چه مىبينى و چه بايد كرد ؟ گفت تو چه مىبينى و چه بايد كرد ؟ مختار گفت : واى بر تو اى احمق من يكى از مردان عرب هستم چون ديدم از يك طرف فرزند زبير در حجاز قيام كرده و از طرف ديگر نجده ( از خوارج ) در يمامه شوريده و مروان دار شام نهضت نموده و من هم يك فرد مانند آنها\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n( كمتر از آنها نبودم ) بخونخواهى خاندان پيغمبر قيام كردم كه عرب از آن خونخواهى و انتقام غفلت كرده و خوابيده بود . اكنون اگر هيچ عقيده هم نداشته باشى بهتر اين است از شرف خود دفاع كنى . گفت  إِنَّا لِلَّهِ وَ إِنَّا إِلَيْهِ راجِعُونَ  اگر از شرف خود هم دفاع نمىكردم چه مىكردم .\r\nمختار پيش رفت و حمله كرد و كشته شد . دو برادر از بنى حنيفه در قتل او شركت كردند . يكى طرفه و ديگرى طراف نام داشتند كه هر دو فرزند عبد اللّه بن دجاجه بودند روز بعد از قتل مختار بحير بن عبد اللّه مسكى ( يكى از اتباع مختار كه در قصر مانده بود ) محصورين را دعوت كرد كه گفته مختار را به كار ببرند ( جنگ كنند تا مردانه كشته شوند ) آنها نپذيرفتند و خود را تسليم اتباع مصعب نمودند آنها را بند كرده بيرون بردند .\r\nمصعب خواست اعراب را آزاد كند و موالى و غلامان را بكشد . اتباع او او موافقت نكردند همه را از دم شمشير گذرانيد . بحير مسكى را هم نزد مصعب بردند او گفت خداوند را سپاس كه ما را گرفتار كرد و باز خداوند را سپاس مىكنيم كه ترا بفضيلت عفو اختصاص داد . در اينجا يكى از دو چيز است يا عفو كنى كه خداوند از تو عفو خواهد كرد و ديگرى غضب خداوند است هر كه هم كيفر بدهد از قصاص ايمن نخواهد بود .\r\nاى فرزند زبير ما اهل قبله شما هستيم و بدين و ملت شما معتقد مىباشيم . ترك و ديلم نيستيم ما فقط با همشهريان خود اختلاف داشتيم . كردار ما خواه صواب و خواه خطا باشد مانند عمل اهل شام است كه با هم جنگ كردند و بعد بر يك رويه اتحاد و اجماع نمودند . همچنين اهل بصره با هم مختلف شدند و نبرد كردند و بعد آشتى نمودند و متحد شدند . اكنون كه شما مالك شده‌ايد بهتر اين است كه عدالت را در نظر بگيريد . چون قدرت يافتيد عفو كنيد او با همين سخنهاى دلنشين توانست عواطف مردم را به خود جلب كند . مردم رقت كردند و مصعب خواست آنها را آزاد كند ولى عبد الرحمن بن محمد بن اشعث ( پدر كشته ) برخاست و گفت : تو\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nميخواهى آنها را آزاد كنى ؟ هرگز ! يكى از دو كار را اختيار كن . يا ما يا آنها .\r\nمحمد بن عبد الرحمن بن سعيد همدانى هم بمانند گفته او لب گشود اشراف كوفه هم سخن آنها را تكرار كردند و مصعب فرمان قتل آنها را داد .\r\nاسراء گفتند : اى فرزند زبير ما را مكش بگذار در مقدمه تو باشيم كه فردا دچار شاميان خواهى شد آنگاه تو از ما بىنياز نخواهى بود اگر ما بدست اهل شام كشته شويم قبل از قتل ما آنها ضعيف خواهند شد زيرا عده از آنها بدست ما كشته خواهند شد و اگر ما پيروز شويم بنفع تو خواهد بود . مصعب قبول نكرد . بحير مسكى گفت خون مرا با خون آنها مخلوط مكن زيرا اينها از دستور من تمرد و تخلف كرده‌اند مسافر بن سعيد بن نمران ناعطى گفت : اى فرزند زبير فردا بخداى خود چه خواهى گفت ؟ و حال اينكه از مسلمين يك ملت را كشتى كه آنها به تو تسليم شدند و مقدرات خود را به تو سپرده‌اند . براى قصاص كسانى كه از شما كشته شده‌اند تو هم يك عده به اندازه آنها از ما بكش در ميان ما كسانى هستند كه در هيچ يك از جنگهاى ما شركت نكرده بودند ( بىگناه ) آنها در شهر و ميان جماعت يا مأمور محافظت راه يا بدريافت ماليات گماشته شده بودند . مصعب از او نپذيرفت و او را كشت چون خواست تمام اسراء را بكشد با احنف بن قيس مشورت كرد او گفت : من صلاح را در اين مىبينم كه از آنها عفو كنى كه عفو بتقوى و پرهيزگارى نزديكتر و بهتر است اشراف و اعيان كوفه فرياد زدند آنها را بكش غوغا هم برپا شد تا آنها را كشت : احنف گفت شما در قتل آنها نتوانستيد انتقام خود را بكشيد . كه كشتن آنها در آخرت موجب باز - خواست و و بال نگردد .\r\nعائشه دختر طلحه همسر مصعب براى آزادى آنها شفاعت كرد رسول وى در راه خبر قتل آنها را شنيد مصعب دستور داد كف دست مختار را بريدند و در كنار مسجد با ميخ به ديوار آويختند و كوبيدند . آن كف دست ماند تا زمان حجاج كه آن را ديد\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nو پرسيد گفتند : كف دست مختار است دستور داد آن را بكنند . مصعب هم حكام و عمال و امراء را در كوهستان و سواد عراق فرستاد . بابراهيم بن اشتر هم نوشت و او را بطاعت خود دعوت كرد و پيغام داد اگر اطاعت كنى كشور شام را به تو واگذار خواهم و ترا سپهسالار سپاه خواهم كرد و هر بلادى را كه تو فتح كنى تحت فرمان تو خواهد بود تا زمانى كه خلافت در خاندان زبير باشد . عبد الملك بن مروان هم بابراهيم بن اشتر نوشت و او را بطاعت خود دعوت نمود و پيغام داد اگر اطاعت كنى ايالت عراق را به تو واگذار خواهم كرد . ابراهيم هم با ياران خود مشورت كرد . آنها در عقيده خود مختلف بودند . ابراهيم گفت اگر من ابن زياد و اشراف و سالاران شام را نمىكشتم دعوت عبد الملك را اجابت مىكردم زيرا من ميل ندارم ديگرى بر عشيره من حكومت كند . بمصعب نوشت كه من مطيع و همراهم . مصعب هم به او نوشت كه نزد من بيا او هم باطاعت به او پيوست .\r\nچون خبر آمدن او بمصعب رسيد مهلب را بايالت موصل و جزيره و ارمنستان و آذربايجان بجاى ابراهيم فرستاد بعد از آن مصعب ام ثابت دختر سمره بن جندب همسر مختار و عمره دختر نعمان بن بشير انصارى همسر ديگرش را نزد خود خواند چون هر دو حاضر شدند . مصعب از هر دو پرسيد شما درباره مختار چه عقيده داريد ام ثابت گفت : هر عقيده كه تو دارى من هم دارم . او را آزاد كرد . عمره گفت :\r\nخدايش بيامرزاد . او بنده خدا خوب و پرهيزگار بود مصعب او را بزندان سپرد .\r\nمصعب ببرادر خود عبد اللّه بن زبير نوشت كه زن مختار ادعا مىكند كه او پيغمبر بوده . عبد اللّه دستور قتل وى را داد آن زن را شبانه كشتند محل قتل او ميان كوفه و حيره بود قاتل وى يكى از افراد شرطه ( پليس ) بود سه بار او را با شمشير زد او استغاثه مىكرد و فرياد مىزد اى پدر اى عشيره من ! مردى در آنجا بود آن وضع را ديد يك لطمه سخت به آن شرطه زده و گفت : اى زنا زاده او را رنج و عذاب دادى آن\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nزن هم مرد . شرطى هم گريبان آن مرد ضارب را گرفت و نزد مصعب برد . مصعب گفت : او را رها كنيد . او يك عمل منكر و زشت ديد و اعتراض كرد . عمر بن ابى ربيعه مخزومى ( شاعر مشهور و غزل سراى وقت ) در آن واقعه گفت :\r\n ان من اعجب العجائب عندى * قتل بيضاء حرة عطبول\r\nقتلت هكذا على غير جرم * ان للّه درها من قتيل\r\nكتب القتل و القتال علينا * و على المحصنات جر الذيول \r\n( اين بيت نقل شده و در همه وقت و همه جا مورد استشهاد مىباشد ) . يعنى يكى از اعجب عجائب در نظرم كشتن يك زن آزاده سپيد تن و نيك اندام است :\r\nبدون جرم چنين كشته شده خدا او را نيك داشته و كردارش نيك بود كشتن و كشته شدن براى ما مقدر شده . اما زنان پاك دامن فقط بايد دامن كشان زيست كنند و ببالند .\r\nسعيد بن عبد الرحمن بن حسان بن ثابت انصارى در آن واقعه چنين گفت :\r\n( مقتوله هم‌زادهء بزرگان انصار بود )\r\n اتى راكب بالامر ذى النبا العجب * بقتل ابنة النعمان ذى الدين و الحسب\r\nبقتل فتاة ذات دل ستيرة * مهذبة الاخلاق و الخيم و النسب\r\nمطهرة من نسل قوم اكارم * من الموثرين الخير فى سالف الحقب\r\nخليل النبى المصطفى و نصيره * و صاحبه فى الحرب و الضرب و الكرب\r\nاتانى بان الملحدين توافقوا * على قتلها لا أحسنوا القتل و السلب\r\nفلا هنات آل الزبير معيشة * و ذاقوا لباس الذل و الخوف و الحرب\r\nكانهم اذا برزوها و قطعت * باسيافهم فازوا بمملكة العرب\r\nالم تعجب الاقوام من قتل حرة * من المحصنات الذين محمودة الادب\r\nمن الغافلات المؤمنات بريئة * من الذم و البهتان و اشك و الكذب \r\n\r\n","description":"","footnote":"","page_name":" 152 ","page_number":152},
  {"content":"\r\n\r\n علينا ديات القتل و الباس واجب * و هن العفاف فى الحجال و فى الحجب\r\nعلى دين اجداد لها و ابوة * كرام مضت لم تخز اهلا و لم ترب\r\nمن الخفرات لا خروج بزنة * ملائمة تبغى على جارها الجنب\r\nو لا الجار ذى القربى و لم تدر ما الحتا * و لم تزدلف يوماً بسوء و لم تجب\r\nعجبت لها اذ كتفت و هى حية * الا ان هذا الخطب من عجب العجب \r\nيعنى سوارى آمد ( پيك ) و خبر عجيب داد او گفت دختر نعمان كه داراى دين و شرف ( حسب ) بود كشته شده . كشتن زن جوانى را خبر داد كه آن زن با داشتن ناز پرده‌نشين بود . اخلاق وى نيكو و نسب او خالص و شريف بود . او پاك بود .\r\nاز نسل يك قوم كريم و گرامى بود . قوم او خير و نكوكارى از قديم بر همه چيز ترجيح مىدادند . زاده يا پيغمبر برگزيده و ياور او و مجاهد در جنگها و زد و خورد بوده . خبر آمد كه ملحدين ( منكرين دين ) بر كشتن وى متفق شدند . آنها در كشتن و ربودن رخت او كار نيكى نكردند . زندگانى براى خاندان زبير گوارا مباد . آنها پلاس خوارى و بيم و هلاك را بپوشند انگار وقتى كه آن زن را بيرون آوردند ( از حجاب ) و با شمشيرهاى خود پاره پاره كردند مملكت عرب را فتح كرده‌اند . ( چنين تصور كرده‌اند ) . آيا اقوام و ملل از كشتن يك بانوى آزاده داراى دين و ادب و نگهدار كيش خود تعجب نمىكنند ؟ آن زن از بانوان با ايمان و برى از بدى و بهتان و مجرد از شك و روغ بود . بر ما ديه قتل و كارزار واجب است ( بر گروه مردان نه بر زنان ) بر آنها عفت و حجله‌نشينى و پرده‌پوشى واجب است او بر دين ( رسم و آئين ) پدران خود بود كه آنها كريم بودند و او پدران و اقوام خود را رسوا نكرده بود موجب ننگ و شك و ريب نگرديد . او از كسانى بود كه هميشه محفوظ بوده مرتكب عمل بد نشده . حتى همسايگان ديوار به ديوار وى از او بدى نديده بودند همسايه نزديك او از او زشتى و سيه كارى نديده بود . او هرگز به كارهاى بد نزديك نشد . من تعجب مىكنم چگونه او را بند كردند و دست و كتف وى را بستند .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nاين بليه يكى از مصائب عجيب و شگفت‌انگيزترين فجايع بود .\r\nگفته شده : علت اينكه مختار با ابن زبير مخالفت و عناد كرد اين بود كه چون مصعب والى و امير بصره شد مختار احمر بن شميط را براى مقابله او فرستاد و فرمان داد كه با او در محل مذار جنگ كند او گفت فتح و ظفر در مذار بدست يك مرد ثقفى خواهد بود مختار گمان برد كه مرد ثقفى خود اوست و حال اينكه مرد ثقفى حجاج بوده ( افسانه غير قابل تصديق است ) كه در جنگ عبد الرحمن بن اشعث پيروز شد ( خواهد آمد ) . مصعب عباد حطمى را بجنگ مختار فرستاد چنان كه گذشت . عبيد اللّه بن على بن ابى طالب هم همراه او بود ( مقصود همراه عباد از طرف مصعب بود چنان كه بقتل او اشاره شد ) . خود مصعب هم در نهر بصره ماند . مختار با عده بيست هزار سپاهى بجنگ او رفت و مصعب و اتباع او هم پيش رفتند تا هنگام شب بلشكرگاه مختار رسيدند .\r\nمختار باتباع خود گفت : هيچ يك از شما جاى خود را تهى نكند تا وقتى كه نداى منادى را بشنويد كه خواهد گفت يا محمد . چون ندا را بشنويد حمله كنيد ماه پديد آمد و منادى يا محمد گفت و آنها هم يكسره حمله كردند و سپاه مصعب را متزلزل كردند و ميان سپاه ماندند تا صبح شد كه تاب پايدارى نياورده منهزم شدند .\r\nمختار پا بفرار برداشت تا بكاخ رسيد اتباع او كه از ميدان نبرد برگشتند او را نيافتند . مدتى حيران ماندند و بعد گفتند : بايد كشته شده باشد . هر كه توانست بگريزد گريخت و در خانه‌هاى كوفه پنهان شدند عده هشت هزار تن هم بقصر رفتند كه مختار را در كاخ ديدند و به او ملحق شدند . در آن شب بسيارى از اتباع مصعب را كشته بودند يكى از كشتگان محمد بن اشعث بود . مصعب هم رسيد و قصر را محاصره كرد . مدت محاصره چهار ماه به طول كشيد كه هر روز مختار بيرون مىرفت و در بازار با اتباع مصعب نبرد مىكرد . همين كه مختار كشته شد كسانى كه در قصر محصور بودند درخواست امان نمودند . مصعب به آنها امان نداد ناگزير به حكم او تسليم شدند .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nمصعب از عرب هفتصد تن كشت و به همان اندازه هم از ايرانيان ( يا غير عرب ) كه عجم باشند ) كشت .\r\nعده مقتولين بالغ بر شش هزار مرد بود . مختار هم بسن شصت و هفت كشته شد .\r\nتاريخ قتل او چهاردهم ماه رمضان سنه شصت و هفت بود .\r\nگفته شده مصعب ابن عمر را ديد و بر او سلام كرد . ابن عمر به او گفت : تو همان هستى كه هفت هزار تن از اهل قبله ( مسلمين ) در يك دم كشتى ؟ اين حال را تغيير بده ( توبه كن ) مصعب گفت : آنها كافر و فاسق و فاجر بودند . ابن عمر گفت : به خدا قسم اگر تو به همان اندازه گوسفند از ارث پدرت مىكشتى چنين كشتارى اسراف محسوب مىشد . ابن زبير بعبد اللّه بن عباس گفت : آيا خبر قتل كذاب ( مختار ) به تو نرسيده .\r\nگفت : كذاب كيست ! گفت : ابن ابى عبيد . گفت : خبر قتل مختار را شنيدم ( او را كذاب ندانست ) گفت : انگار تو كذب او را انكار مىكنى ؟ كه من او را كذاب خوانده‌ام يا بر كشتن او دريغ دارى ، گفت : او مردى بود كه انتقام ما را كشيد و قاتلين ما را كشت و بخونخواهى ما قيام كرد و ما را تشفى داد پاداش او از ما دشنام و شماتت نخواهد بود . عروة بن زبير بابن عباس گفت : كذاب كه مختار باشد كشته شد و اين سر اوست كه نزد ماست . ابن عباس گفت : يك دشوارى و راه ناهموارى براى شما مانده اگر شما بتوانيد از آن راه سخت و پست و بلند بگذريد كه رستگار خواهيد شد و گر نه هرگز . مقصود او از آن سختى بودن عبد الملك بن مروان بود . هدايايى مختار همواره بابن عمرو ابن حنيفه مىرسيد و هر دو ( كه پرهيزكار بودند ) آن هدايا را قبول مىكردند ( ابن عمر شوهر خواهر مختار بود )\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\nبيان عزل مصعب بن زبير و امارت حمزة بن عبد اللّه بن زبير\r\nدر همان سال عبد اللّه بن زبير برادر خود مصعب را از ايالت عراق عزل كرد .\r\nپس از قتل مختار برادر را عزل و فرزند خود حمزة بن عبد اللّه را نصب نمود حمزه بسيار سخى بود ولى خبط دماغ داشت كه افراط و تفريط مىكرد گاهى باندازهء مىبخشيد كه هيچ دارائى براى خود نمىگذاشت و گاهى بخل و منع مىكرد در بصره سبك مغزى و ضعف او ظاهر شد . گفته شده روزى فيض بصره ( مد دريا ) را ديد و گفت اگر در آب اين استخر مدارا كنند براى يك قريه كافى خواهد بود چون بعد از آن نوبت جزر رسيد و آب به دريا برگشت گفت : من گفته بودم بايد صرفه‌جوئى - و اقتصاد و مدارا در آب بكنند . چيزهاى ديگرى هم از او سر زد . احنف بن قيس بپدرش نوشت او را عزل كند و مصعب را برگرداند . او را عزل كرد و او اموال خزانه را ربود و رفت . مالك بن مسمع او را با آن حال و مال ديد گفت : ما ترا نمىگذاريم اموال و عطاياى ما را بردارى و به روى عبيد اللّه بن عبد اللّه او را كفالت كرد كه عطاء و حقوق را بپردازد او هم آزادش كرد . حمزه هم با همان مال بمدينه رفت و آن مال را نزد جمعى از رجال امانت گذاشت . بعد از آن همه منكر شدند مگر\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nيك مرد كه امانت را پرداخت پدرش شنيد و گفت : خدا او را دور كند من خواستم با بودنش با خانواده مروان مباهات كنم كه او سرافكنده شد . گفته شده مصعب بعد از قتل مختار مدت يك سال كه معزول بود در كوفه زيست . كه در آن هنگام از بصره معزول و بجاى او حمزه برادرزاده‌اش منصوب بود . بعد از آن مصعب نزد برادرش عبد اللّه رفت و او را دوباره بايالت بصره فرستاد . گفته شده : پس از قتل مختار مصعب ببصره رفت و حارث بن ابى ربيعه بايالت كوفه منصوب شد بصره نيز به او واگذار شد پس حارث امير دو ايالت بود . چون برادرش او را از بصره عزل كرد فرزند خود را حمزه فرستاد و بر حسب درخواست احنف و اهل بصره مصعب دوباره بايالت برگشت .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\nبيان بعضى حوادث\r\nدر آن سال عبد اللّه بن زبير در مكه امير حاج بود والى كوفه و بصره از طرف او همان اشخاصى بودند كه شرح حال آنها گذشت . قاضى كوفه هم عبد اللّه بن عتبة بن مسعود و قاضى بصره هشام بن هبيره بود . در شام عبد الملك بن مروان ( خليفه ) و در خراسان عبد اللّه بن خازم ( امير و والى ) . بود در همان سال احنف بن قيس در كوفه وفات يافت . او همراه مصعب بود .\r\nهبيرة بن مريم غلام حسين بن على كه با مختار بود در خازر كشته شد . او محدث و فقيه مورد اعتماد بود . در آن سال جنادة بن ابى اميه در گذشت او زمان جاهليت را ادراك كرده ولى پيغمبر را نديده بود . مصعب در آن سال دو فرزند حجر بن عدى عبد الرحمن و عبد الرب را كشت . همچنين عمران بن حذيفه بن يمان ( از شيعيان ) آنها را بعد از قتل مختار دست بسته كشت .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n\r\nآغاز سنه شصت و هشت\r\n\r\nبيان عزل حمزه و نصب مصعب در بصره\r\nدر آن سال عبد اللّه بن زبير برادر خود مصعب را بايالت عراق برگردانيد .\r\nعلت عودت او اين بود كه احنف بن قيس حماقت و بىخردى حمزه بن عبد اللّه را ديد و دانست كه او مخبط است ( درخواست عزل او را كرد ) . در كوفه هم حارث بن ابى ربيعه امير بود ( از طرف ابن زبير ) . گفته شده علت عزل حمزه اين بود كه او نسبت باشراف و اعيان كوتاهى و بىاعتنائى كرده و نسبت به آنها هم تجاوز كرده بود آنها ترسيدند و عزل او را خواستند . آنها از مالك بن مسمع خواستند كه از تجاوز حمزه جلوگيرى كند او هم بر سر پل خيمه زد و بحمزه پيغام داد كه نزد پدرت برگرد . او را از بصره طرد و اخراج نمود . عذيل عجلى درباره او گفت :\r\n اذا ما خشينا من امير ظلامة * دعونا ابا سفيان يوما فعسكرا \r\nيعنى اگر از يك امير بيمناك شويم و از ستم او بترسيم ابا سفيان ( مالك ) را دعوت مىكنيم كه لشكر بكشد .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n\r\nبيان جنگ خوارج در فارس و عراق\r\nدر آن سال مصعب عمر بن عبيد اللّه بن معمر را بايالت فارس فرستاد و به او دستور داد كه با ازارقه ( فرقه از خوارج تابع ابن ازرق ) جنگ كند . قبل از آن مهلب با آنها جنگ مىكرد چه در زمان مصعب و چه در زمان حمزه او امير بود چون مصعب بايالت بصره برگشت خواست مهلب را بموصل و جزيره و ارمنستان بفرستد كه والى آن ديار باشد تا ميان عبد اللّه بن مروان و مصعب حايل شود . ( دفاع كند ) . مهلب در فارس بود كه مصعب به او نوشت : حاضر شود او هم رخت بست و فرزند خود مغيره بجانشينى خويش برگزيد و به او دستور و تعليم داد كه هميشه هشيار و آماده كارزار و محتاط باشد . مهلب كه وارد بصره شد مصعب او را از امارت فارس و جنگ خوارج عزل و عمر بن عبيد اللّه بن معمر را بجاى او نصب نمود . چون خوارج خبر آن عزل و نصب را شنيدند قطرى بن فجاة گفت : مردى شجاع كه بسى دلير و پهلوان سخت گير است بجنگ شما آمده كه او براى دين و كشور خود نبرد مىكند و جنگ او طبيعى ( نه تكلفى ) خواهد بود و من مانند او كسى را نمىشناسم با هر كه مبارزه مىكند او را مىكشد خوارج هم بعد از قتل عبيد اللّه بن ماحوز برادرش زبير بن ماحوز را بفرماندهى خود برگزيده بودند چنان كه گذشت و در حوادث سنه شصت و پنج بيان شد . خوارج هم باستخر رفتند عمر بن عبيد اللّه هم فرزند خود را عبيد اللّه بن عمر را با عده سوار براى\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nمقابل آنها فرستاد جنگ رخ داد و عبيد اللّه ( فرزند امير ) كشته شد زبير بن ماحوز خواست با عمر جنگ نكند قطرى به او گفت : چون عمر براى قتل فرزند به جوش آمده صلاح نيست كه با او نبرد كنى او قبول نكرد و جنگ را شروع كرد نود تن از سواران خوارج كشته شدند . عمر هم خود نيزه را به چشم صالح بن مخارق فرو برد و چشم او را دريد . قطرى را هم بر پيشانى زد و شكافت . خوارج شكست خورده بسابور پناه بردند . عمر باز آنها را تعقيب كرد . مجاعة بن سعر هم همراه او بود . او با گرز چهارده نفر از خوارج كشت . نزديك بود عمر در آن واقعه هلاك شود ولى مجاعه از او دفاع و سخت دليرى كرد . عمر هم نه صد هزار درهم به او پاداش داد . در آن واقعه گفته شد .\r\n قد ذات عادية الكتيبة عن فتى * قد كاد يترك لحمه اقطاعا \r\nيعنى تو لشكر دلير و چيره شده را از آن رادمرد دفع كردى نزديك بود گوشت آن رادمرد پاره پاره شود .\r\nاو بر آنها غالب و پيروز شد . آنها گريختند و گذشتند و پلى را كه از آن عبور كردند ويران نمودند مبادا كسى بدنبال آنها شتاب كند . باصفهان رفتند و مدتى در آنجا ماندند تا تجديد حيات كرده دوباره آماده شدند و فارس را قصد كردند كه عمر در آنجا بود ولى در جاى ديگر غير از محلى كه واقعه در آن رخ داد آنها از شاپور و ارجان گذشتند تا باهواز رسيدند . مصعب گفت : من از عمر تعجب مىكنم . چگونه با بودن او دشمن از فارس گذشت تا باهواز رسيد اگر او با آنها جنگ مىكرد و لو مىگريخت معذور بود چرا با آنها نبرد نكرد ؟ به او نوشت اى فرزند معمر انصاف ندادى تو ماليات را دريافت و استيفا مىكنى و از مقابله دشمن مىپرهيزى . عمر هم با شتاب آنها را تعقيب كرد كه شايد قبل از اينكه آنها بعراق برسند به آنها برسد . مصعب هم از بصره خارج شد و در سر پل بزرگ لشگر زد مردم هم بمتابعت\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nاو شتاب كردند . خوارج كه در اهواز بودند شنيدند كه عمر آنها را دنبال كرده و از طرف ديگر مصعب از بصره بيرون آمده آنها را قصد مىكند . زبير بن ماحوز به آنها گفت : رأى بد شما باعث شده كه ميان دو خار دچار شويد . هان برويم و از يك طرف با يك دشمن مقابله كنيم . او اتباع خود را از راه جوخى و نهروانات سوى مدائن سوق داد . در مدائن هم كردم بن مرثد قرادى حاكم بود . خوارج مدائن را غارت كردند . مرد و زن و كودك و خرد و بزرگ را كشتند و شكم زنان آبستن را دريدند . كردم گريخت . آنها از آنجا به محل ساباط رفتند و در آنجا هم باز شمشير را به كار بردند . مردم را كشتند . عدهء را هم به كرج ( كرج ابو دلف پيرامون اراك است غير از كرج كنونى ) فرستادند در آنجا ابو بكر بن محنف ( حاكم ) بود با آنها نبرد كرد و كشته شد و اتباع او همه گريختند خوارج مرتكب جنايت و فساد شده بودند اهل كوفه نزد امير خود رفتند و نهيب دادند و اعتراض كردند او حاكم حارث بن ابى ربيعه بود كه لقب قباع داشت . به او گفتند بجنگ آنها برو كه آنها مشرف بر ما و نزديك شده‌اند و چيزى باقى نگذاشته‌اند او هم لشكر كشيد تا به محل نخيله رسيد چند روزى در آنجا ماند . ابراهيم بن اشتر به او رسيد و بتسريع ميسر وادارش نمود . او هم بدير عبد الرحمن رسيد و در آنجا ماند تا شبث بن ربعى به او ملحق شد چون مردم تعلل و كندى لشكر كشى او را ديدند درباره او شعر ( رجز ) گفتند و ( استهزاء نمودند ) .\r\n سار بنا القباع سير انكرا * يسير يوماً و يقيم شهرا \r\nيعنى قباع ( لقب امير ) ما را بيك سير ناپسند ( كند ) كشيد . او يك روز لشكر ميكشد و يك ماه اقامت مىكند او از آن محل لشكر كشيد . او چنين بود كه بهر جا مىرسيد مىماند تا مردم به او اعتراض و هياهو نمىكردند پيش نمىرفت . پس از چند روز برود فرات رسيد . خوارج هم به آنجا رسيده و پل را بريده بودند . مردى بنام سماك بن يزيد با دختر خود بدام آنها افتاد . خواستند پدر و دختر را بكشند . آن دختر\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nگفت : اى اهل اسلام ( خطاب بخوارج ) پدرم مجنون است ( مجنون را نبايد كشت ) و من هم دختر پاكى هستم كه در مدت زندگانى مرتكب فحشاء و كار زشت نشده‌ام و تاكنون به كسى آزار نرسانيده‌ام و همسايه هم از اذيت من مصون بوده . من هرگز كار زشت نكرده‌ام حتى از تجسس و اطلاع بر احوال ديگران محفوظ و مصون بوده‌ام .\r\nآنها از او نپذيرفتند و چون خواستند او را بكشند از شدت بيم افتاد و مرد آنها تن بىروح او را با شمشير پاره پاره كردند . سماك هم با آنها ماند تا به محل صرات رسيدند و لشكر كوفه هم رسيد . سماك از ميان آنها فرياد زد : بيائيد و از نهر عبور كنيد كه عده آنها ( خوارج ) كم و آنها بسيار حقير و ضعيف و پليد هستند خوارج سر او را بريدند و بعد بدار كشيدند .\r\nابراهيم بن اشتر بحارث ( امير ) گفت : عدهء از سپاهيان را با من روانه كن تا من از رود گذشته بر آنها حمله كنم و سر اين سگها را بريده براى تو بياورم . شبث و اسماء بن خارجه و يزيد بن حارث و محمد بن عمير و جماعتى ديگر گفتند : خداوند امير را نيك بدارد . بگذار آنها خود به خود بروند . چون آنها بر ابراهيم رشك برده بودند .\r\nچون خوارج فزونى عده دشمن را ديدند پل را بريدند حارث هم آن را غنيمت شمرد ( كه آنها به او نخواهند رسيد ) . مردم را نزد خود خواند و گفت : اما بعد نخستين مرحله جنگ تير اندازى و نيزه بازى و فرو بردن نيزه‌ها بتن دشمن است . شمشير كشيدن و زدن مرحله آخر خواهد بود . يكى از حاضرين گفت : امير جنگ را خوب وصف كرد اما آنچه را كه او گفت كى واقع خواهد شد و كى ما جنگ را آغاز كنيم ؟ و حال اينكه اين رود عظيم حايل ما بين ما و آنها مىباشد . دستور بده پل را دوباره نصب كنند كه اگر ما از پل بگذريم كار را يكسره خواهيم كرد و آنچه را كه تو ميخواهى خداوند به تو خواهد داد ( از پيروزى ) . او ناگزير پل را بست و سپاهيان گذشتند و بر خوارج تاخت كردند تا آنها را بمدائن راندند . بعضى از\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nسواران آنها دم پل جولان دادند ولى معلوم بود كه ضعيف و ناتوان بودند . عبد الرحمن بن محنف هم با عده شش هزار مرد آنها را دنبال كرد كه از پيرامون كوفه اخراج كند . به او دستور داد ( امير ) كه اگر آنها را از استان كوفه بيرون كرد بدنبال آنها نرود كه آنها باستان بصره خواهند رفت . عبد الرحمن آنها را تعقيب كرد تا باصفهان رسيد و بدون نبرد برگشت . آنها هم به شهر رى رفتند كه در آنجا يزيد بن حارث بن رويم شيبانى ( حاكم ) بود . او با آنها جنگ كرد ولى مردم شهر رى با خوارج مساعدت و يارى كردند . يزيد كشته شد و حوشب فرزندش گريخت . هنگامى كه يزيد دچار شده بود به فرزند خود استغاثه كرد و از او يارى خواست آن فرزند رخ تابيد و پا بفرار برداشت و عار را بر خود گذاشت . بعضى در آن واقعه گفتند :\r\n فلو كان حراً حوشب ذا حفيظة * راى ما راى فى الموت عيسى بن مصعب \r\nيعنى اگر حوشب آزاده بود و عهد ( پدر ) را حفظ مىكرد . آنچه را كه عيسى بن مصعب ديد و چشيد او هم تحمل مىكرد و مىكشيد . عيسى بن مصعب با پدر خود پايدارى كرد و نگريخت . جنگ كرد تا كشته شد . ( شرح حال او خواهد آمد كه عبد الملك به او امان داد و او قبول نكرد ) .\r\nروزى حوشب و عكرمة بن ربعى هر دو نزد بشر بن مروان نشسته بودند .\r\nبشر گفت : يك اسب تندرو ميخواهم آيا كسى هست كه چنين اسبى را به من نشان بدهد ؟ عكرمه گفت : آرى آن اسب مركب حوشب است زيرا او در جنگ رى بر همين اسب گريخت ( و پدر را بكشتن داد ) . باز بشر روزى گفت : يك استر نيرومند كه داراى پشت قوى باشد مىخواهم . حوشب گفت . استر و اصل بن مسافر است . ( كنايه از زن و اصل ) زيرا عكرمه به اين متهم بود كه با زن و اصل رازى داشته . بشر خنديد و گفت : تو انتقام كشيدى ( حوشب از عكرمه ) . چون خوارج\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nكار رى را خاتمه دادند باصفهان باز گشتند و شهر را محاصره نمودند . عتاب بن ورقاء در شهر بود كه پايدارى و بردبارى كرد . او دم دروازه با آنها جنگ مىكرد سايرين هم از بالاى برج و بارو تير اندازى مىكردند و سنگ و آجر ميانداختند مردى از حضر موت بنام ابو هريره همراه عتاب بود او دليرى مىكرد و مىگفت\r\n كيف ترون يا كلاب النار * شد ابى هريرة الهرار\r\nيهركم بالليل و النهار * يا ابن ابى ماحوز و الاشرار\r\nكيف ترى حربى على المضمار \r\nيعنى اى سگهاى دوزخى حمله ابى هريره و نعره او را چگونه ميبينيد ؟\r\nاو شب و روز بشما نهيب مىدهد و نعره مىزند ( هرار صداى هروهر كردن و نفس سخت كشيدن است كه ليلة الهرير در جنگ قادسيه و جنگ صفين معروف است ) .\r\nاى فرزند ماحوز ( قائد خوارج ) و اى اشرار جنگ مرا كه بر اسب سوار باشم چگونه مىبينيد ؟\r\nچون جنگ خوارج به طول كشيد مردى براى او ( ابو هريره ) كمين شد و با شمشير كتف او را زد و بر زمين افكند . اتباع او بحمل وى مبادرت و او را معالجه كردند و چون بهبودى يافت به عادت پيشين بر آنها حمله مىكرد .\r\nخوارج چندين ماه شهر را محاصره كردند تا مواد ضروريه و قوت محصورين ناياب شد . دچار گرسنگى و خستگى طاقت فرسا شدند . عتاب به آنها گفت : اى مردم بليهء كه بر شما نازل شده چيزى براى شما نگذاشته . وضع كنونى شما اين است كه اگر يكى از شما بميرد برادرش حتى الامكان او را دفن مىكند ولى\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nاگر او هم بميرد ديگر كسى نمىماند كه بر او نماز بخواند يا او را به خاك بسپارد .\r\nبه خدا قسم عده شما كم نيست . ميان شما سواران دلير و نيكان نيرومند و روشن روان هستند هنوز هم رمق و حيات داريد برخيزيد كه بر آنها حمله كنيم پيش از اينكه رمق شما به آخر برسد و از تاب و توان بيفتيد . اگر جد و جهد كنيد و يك حمله دليرانه بر آنها نمائيد اميدوارم كه پيروز و آسوده و آزاد شويد . آنها دعوت او را اجابت كردند و آماده حمله شدند .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\nبيان قتل ابن ماحوز و امارت قطرى بن فجاءة\r\nچون عتاب اصحاب خود را بنبرد و جهاد يكسره دعوت كرد و آنها آماده شدند . طعام بسيارى به آنها داد ( كه سخت گرسنه و محصور بودند ) .\r\nپس از آن هنگام بامداد فرمان حمله را داد . اتباع او بر خوارج سخت حمله و نبرد كردند و آنها را از لشكرگاه خود بيرون راندند و بزبير ابن ماحوز ( فرمانده آنها ) رسيدند . او با گروهى دلير پياده شد و جنگ كرد تا به خاك و خون افتاد . ازرقيان هم گرد قطرى بن فجاءة مازنى تجمع نمودند . كنيه او ابو نعامه بود با او بيعت كردند ( خليفه و امير نمودند ) . عتاب و سپاهيان او از لشكرگاه خوارج هر چه خواستند ربودند . قطرى هم با لشكر زبير از پيرامون اصفهان سوى كرمان لشكر كشيد . در كرمان مدتى اقامت گزيد تا گريختگان لشكر ابن ماحوز گرد او جمع شدند . در آنجا باستيفا و دريافت ماليات پرداخت و لشكر خود خود را تقويت كرد و بعد راه اصفهان را گرفت و از آنجا باهواز لشكر كشيد .\r\nدر اهواز لشكر زد . در آن هنگام حارث بن ابى ربيعه از طرف مصعب بن زبير والى بصره بود . او خبر آمدن خوارج را بمصعب نوشت و عقيده خود را بيان كرد كه براى جنگ آنها جز مهلب هيچ كس شايسته و توانا نخواهد بود . مصعب هم بمهلب فرمان جنگ خوارج را داد او در آن هنگام والى موصل و جزيره بود كه بجاى او ابراهيم بن اشتر را فرستاد . مهلب هم وارد بصره شد و سپاهيان خود را برگزيد و خوارج را قصد كرد . خوارج هم پيش رفته تا با لشكر مهلب در محل سولاف مقابله نمودند . در آنجا مدت هشت ماه جنگ دوام داشت جنگى كه مردم مانند آن را نديده بودند .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n\r\nبيان محاصره شهر رى\r\nدر آن سال مصعب به عامل خود عتاب بن ورقاء رياحى كه در اصفهان بود فرمان داد كه به شهر رى برود و با مردم آن شهر كه با خوارج همكارى كرده و حاكم آنجا را يزيد بن حارث بن رويم را كشته و در قلعه شهر تحصن نموده جنگ كند . عتاب هم لشكر كشيد و شهر را محاصره و جنگ را آغاز كرد فرمانده آنها فرخان ( ايرانى ) بود .\r\nعتاب سخت دليرى كرد و شهر را گشود . هر چه در شهر بود ربود و بعد از آن قلاع اطراف را فتح كرد .\r\nدر آن سال قحط و غلا در شام پديد آمد كه شاميان قادر بر جنگ و غزا نبودند . در آن سال عبد الملك بن مروان در بطان لشكر زد و زمستان را هم در آن سرزمين بپايان رسانيد . آن محل نزديك قنسرين بود و پس از انقضاى فصل زمستان دوباره بدمشق برگشت .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n\r\nشرح حال عبيد الله بن حر و قتل او\r\nدر آن سال عبيد اللّه بن حر جعفى كه از نيكان و پرهيزگاران و فضلا و مجتهدين قوم بود كشته شد . چون جنگ ميان على و معاويه برخاست او به طرف معاويه رفت زيرا هواخواه عثمان بود . در جنگ صفين هم با معاويه بود همچنين مالك بن مسمع با او بود . عبيد اللّه مذكور نزد معاويه ماند همسر او در كوفه زيست مىكرد چون مدت غيبت او بدرازا كشيد او شوهر ديگرى برگزيد كه برادرش او را تزويج كرد كرد . نام شوهر دومش عكرمه بن خبيص بود . عبيد اللّه شنيد از شام برگشت و نزد على رفت و رقيب خود را بمحاكمه كشيد . على به او گفت : تو با ما دشمنى كردى و با دشمن ما ساختى . گفت : چنين بود ولى اين مانع تمتع به عدالت تو نخواهد بود آيا تو مرا از عدل خود محروم خواهى كرد ؟ گفت : نه داستان خود را در جدائى زنش گفت . آن زن از عكرمه آبستن شده بود . على آن زن را به شوهر اول خود برگردانيد . او را نزديك شخص معتمد و امين گذاشت تا وضع حمل نمود . فرزندش را بعكرمه داد و زن را بعبيد اللّه برگردانيد او باز بشام برگشت و در آنجا ماند تا على كشته شد بكوفه نزد خويشان و برادران خود برگشت و در آنجا زيست . او گفت : ما از گوشه‌نشينى سودى نبرديم . معاويه چنين بود و چنان . به او گفتند : كار على همچنين و چنان بود . آنها در كارها داستانها نقل\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nو گفتگوها داشتند .\r\nچون معاويه مرد و حسين بن على كشته شد . عبيد اللّه مذكور در قتل حسين شركت نكرد و عمداً غيبت نمود . چون قتل حسين پايان يافت عبيد اللّه بن زياد اشراف اهل كوفه را به نظر آورد و يك يك شمرد . عبيد اللّه بن حر را ميان اعيان و بزرگان نديد پس از چند روز نزد او رفت . چون او را ديد پرسيد : اى فرزند حر كجا بودى ؟ گفت : مريض بودم . گفت : آيا قلب تو مريض بود يا بدن تو ؟\r\nگفت : اما قلب من هرگز مريض نبوده و اما جسم من خداوند عافيت را بدان بخشيد و بر من منت نهاد . ابن زياد گفت دروغ گفتى . تو با دشمنان ما بودى گفت : اگر با دشمن همراه بودم حتماً اثر و عمل من ظاهر مىشد . ( ستيز مىكردم ) ابن زياد از او غفلت كرد .\r\nاو هم برخاست و بر اسب سوار شد و رفت . ابن زياد او را خواست گفتند :\r\nالساعه سوار شد و رفت . شرطه را بدنبال او فرستاد به او رسيدند و گفتند : نزد امير حاضر شو . گفت بامير خود بگوييد هرگز مطيع نخواهم شد تا ابد . آنگاه تاخت كرد و بر احمد بن زياد طائى وارد شد . ياران و اتباع او گردش تجمع نمودند .\r\nاو بكربلا رفت و بقتلگاه حسين و يارانش نگاه كرد . بر آنها درود گفت ( زيارت كرد ) و از آنجا بمدائن رفت و در آن حال اين اشعار را سرود :\r\n يقول امير غادر و ابن غادر * الا كنت قاتلت الحسين بن فاطمه\r\nو نفسى على خذلانه و اعتزاله * و بيعة هذا الناكث العهد لائمه\r\nفيا ندمى ان لا اكون نصرته * الا كل نفس لا تسدد نادمه\r\nو انى لانى لم اكن من حماته * لذو حسرة ان لا تفارق لازمه\r\nسقى اللّه ارواح الذين تبادرو * الى نصره سحاً من الغيث دائمه\r\nوقت على اجداثهم و مجالهم * فكاد الحشا ينقض و العين ساجمه \r\n\r\n","description":"","footnote":"","page_name":" 170 ","page_number":170},
  {"content":"\r\n\r\n لعمرى لقد كانوا مصاليت فى الوغى * سراعاً الى الهيجا حماة خضارمه\r\nتاسو على نصر ابن بنت نبيهم * باسيافهم آساد غيل ضراغمه\r\nفان يقتلوا فى كل نفس بقية * على الارض قد اضحت لذلك واجمه\r\nو ما ان راى الراءون افضل منهم * لدى الموت سادات و زهر قماقمه\r\nيقتلهم ظلما و يرجو و دادنا * فدع خطة ليست لنا بملائمه\r\nلعمرى لقد راغمتمونا بقتلهم * فكم ناقم منا عليكم و ناقمه\r\nاهم مرارا ان اسير بجحفل * الى فئة زاغت عن الحق ظالمه\r\nفكفوا و الا زدتكم بكتائب * اشد عليكم من زحوف الديالمه \r\nيعنى آن امير خائن غدار بن غدار ( عبيد إله بن زياد ) به من مىگويد : چرا با حسين بن فاطمه جنگ نكردى ؟ من از اين حيث نفس خود را ملامت مىكنم كه چرا از يارى و نصرت حسين تسامح كردم و در كنار بودم و چرا با اين عهد شكن بيعت نمودم . من بسى پشيمانم كه چرا او ( حسين ) را يارى نكردم .\r\nهر نفسى كه رستگار نشود پشيمان مىگردد . من از اين حيث كه از ياران و حاميان او نبودم افسوس بسيار دارم و دريغ ملازم من است و هرگز از من جدا نمىشود . خداوند ارواح كسانى كه براى يارى او شتاب كردند شاد و سيراب كند از باران ( رحمت ) دائم . من بر قبور و قتلگاه آنها ايستادم . قلب من بريده و افتاده و ديده من اشك باريده ( و من محزون بودم ) بجان خود سوگند : آنها مردان مشهور نبرد بودند آنها بميدان جنگ با شتاب و شوق مىرفتند . آنها نگهبانان فرزند دختر پيغمبر خود بودند . آنها مانند شيران بيشه با شمشيرها دفاع و تاسى كردند . اگر چه كشته شدند و هر كسى كه روى زمين زيست مىكند بر كشتن آنها افسوس خورده و مبهوت مىباشد هرگز كسى مانند آنها در فضل و شرف نديده آنها هنگام مرگ و جان سپردن سادات و بزرگان و نجبا و سالاران بودند . او\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n( عبيد اللّه بن زياد ) با ستم آنها را كشته و باز از ما دوستى و مهر مىخواهد ؟ بگذار اين رويه ترك شود كه با ما تناسب و سازگارى ندارد . بجان خود قسم شما در قتل آنها ما را دشمن خود نموديد . اى بسا مرد و زنى كه بر شما خشمناك است . من بارها تصميم گرفتم كه ( براى انتقام ) لشكر بكشم . براى سركوبى فرقه ستمگر كه از حق و عدل منحرف شده كه آنها را سركوبى كنم دست از ما برداريد و گر نه لشكرها براى نبرد شما مىكشم كه حمله آنها بر شما از هجوم و حمله ديلميان سخت‌تر و بدتر خواهد بود ابن حر ( مذكور ) بر كنار فرات اقامت گزيد تا يزيد مرد . آنگاه گفت : من يك مرد از قريش نمىبينم كه انصاف داشته باشد . زادگان بانوان پاك سرشت و آزاده كجا رفتند ؟ ( به يارى و همكارى دعوت كرد ) هر مخالفى دعوت او را لبيك گفت آنگاه با عده خود راه مامورين سلطان را گرفت و هر مالى كه براى سلطان مىبردند مىگرفت و به اندازه حقوق خود و اتباع خويش از آن بر ميداشت و بقيه را بر مىگردانيد و خود به صاحب آن مال مىنوشت كه من اين مبلغ را براى خود و تابعين خويش دريافت كرده‌ام . در مدائن اقامت كرد و بممالك اطراف سركشى مىكرد و ماليات را به اندازه احتياج و استحقاق خود و ياران استيفا مىكرد و به هيچ حال با شخصى خصوصاً خارج مذهب و دين تعدد و تجاوز نمىكرد . او بدان وضع و حال بود تا مختار قيام كرد . مختار بر كردار او آگاه شد زن او را گرفت و بزندان سپرد . عبيد اللّه ( بن حر ) با عده خود ( از مدائن ) بكوفه حمله كرد و زندان را شكست و زن خود را آزاد كرد باضافه هر زنى كه زندانى بود . او در اين حال گفت :\r\n الم تعلمى يا ام توبة اننى * انا الفارس الحامى حقائق مذحج\r\nو انى صحبت السجن فى سوره الضحى * بكل فتى حامى الذمار مذحج\r\nفما ان برحنا السجن حتى بدالنا * جبين كقرن الشمس غير مشنج \r\n\r\n","description":"","footnote":"","page_name":" 172 ","page_number":172},
  {"content":"\r\n\r\n و خدا سيل عن فتاة حبيبة * الينا سقاها كل دان شنج\r\nفما العيش ان ازورك آمنا * لعادتنا من قبل حربى و مخرجي\r\nو ما زلت محبوساً لحبك و اجما * و انى بما تلقين من بعده شجى \r\nاين قصيده بسيار دراز است . يعنى : اى ام توبه ( كنيه زن او ) آيا نمىدانى كه من سوار دلير و حامى حقائق مذحج ( قبيله ) هستم . من بامدادان بزندان هجوم بردم آن هم هنگامى كه نيم روز بالا رفته و شدت يافته بود ( نور يا گرما ) با هر رادمردى سنگين سلاح كه شرف و خانواده را حمايت مىكند . ما از زندان دور نشديم تا آنكه پيشانى وى ( محبوبه - زن ) كه مانند طلعت آفتاب است نمايان شد بدون انقباض و تشنج ( نور خالص ) . رخساره تابناك آن بانوى محبوبه پيدا شده ( زن خود را كه ديد آزاد كرد ) . او نزد ما دوست داشتنى مىباشد . هر شبنم يا باران طراوت بخش او را شاداب و سيراب كند . زندگانى جز اين نيست كه من در حال امن ترا زيارت كنم ( ديدار و تمتع كنم ) بر خلاف عادت خود كه هميشه در حال جنگ و خروج و قيام باشم .\r\nمن همواره گرفتار و زندانى محبت تو و در حال بهت و حيرت بودم . من از آنچه بعد از اين به تو برسد و دچار آن شوى محزون خواهم بود . ( چنين معلوم مىشود عبيد اللّه بن حر نخستين كسى است كه قبر حسين را زيارت كرده اگر چه معروف است جابر انصارى يار پيغمبر نخستين زائر و درود گو بود ولى آنچه مسلم است عبيد اللّه بن حر نخستين و بهترين شاعرى بود كه حسين را رثا نمود و اشعار او چه در رثا و چه در غزل بسيار بليغ است و دليل اين است كه او چنان كه وصف شده فاضل و پرهيزگار و شريف و شجاع بوده است ) .\r\nعبيد اللّه بن حر آغاز غارت و آزار عمال مختار را نمود . بدين سبب خانه او را در همدان آتش زدند و قريه ملك او را غارت نمودند او هم براى انتقام سوى\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nهمدان رفت و قرى و قصبات ( تحت تسلط مختار ) را غارت نمود . او به مدائن مىرفت و عمال مختار را در جوخى غارت مىكرد و هر چه مال داشتند ( مال مختار و حكومت او ) بيغما مىبرد و بعد بكوه پناه مىبرد او بدان حال بود تا مختار كشته شد .\r\nگفته شده او پس از خوددارى آخر الامر با مختار بيعت كرد . مختار خواست او را سركوبى كند ولى از بيم ابراهيم اشتر خوددارى كرد عبيد الله مذكور با ابن اشتر بموصل رفت ولى موفق نشد كه در جنگ با ابن زياد شركت كند .\r\nتمارض و خوددارى كرد . بعد از آن كه از ابن اشتر جدا شد و با عده سيصد تن بانبار رفت و غارت كرد و بيت المال را ربود . چون آن عمل از او سر زد مختار خانه او را ويران كرد كه بيان آن گذشت . او با مصعب بجنگ مختار رفت كه شاهد قتل مختار بود . چون مختار كشته شد مردم بمصعب آن هم در دومين بار ايالت خود گفتند : ما از اين ايمن و آسوده نيستيم كه فرزند حر دوباره نشورد و قيام نكند چنان كه اين كار نسبت بعبيد اللّه بن زياد و مختار بتكرار از او سر زده بود . مصعب او را بزندان سپرد كه او گفت :\r\n فمن مبلغ الفتيان ان اخاهم * أتى دونه باب شديد و حاجبه\r\nبمنزلة ما كان يرضى بمثلها * اذا قام عنته كبول تجاذبه\r\nعلى الساق فوق الكعب اسود صامت * شديد يدانى خطوه و يقاربه\r\nو ما كان ذا من عظم جرم جرمته * مو لكن سعى الساعى بما هو كاذبه\r\nو قد كان فى الارض العريضه مسلك * و اى امرئ ضاقت عليه مذاهبه \r\nو باز گفت :\r\n باى بلاء ام بأية نعمة * تقدم قبلى مسلم و المهلب \r\nمقصود مسلم بن عمرو پدر قتيبة ( مشهور ) و مهلب بن ابى صفره .\r\nيعنى : كيست كه خبر بجوانمردان دهد كه برادر شما بزندان افتاده .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nيك در سخت محكم و يك دربان حايل و مانع او شده . او دچار وضعى شده كه هرگز بمانند آن خشنود نبود . هر گاه بخواهد برخيزد زنجيرها او را مىكشد و مينشاند .\r\nبساق او و بالاتر از قدم و مفصل او غل و زنجير سياه و سنگين و گنگ و سخت بسته شده آن زنجيرها راه رفتن او را دور و نزديك و غير معتدل مىسازد .\r\nاين گرفتارى ناشى از گناه بزرگى نيست كه من مرتكب آن شده باشم ولى بدخواه و بدگو سعايت كرده و با دروغ مرا دچار نموده . پيش از اين در زمين فراخ گريز و گزير و راهى داشتم چه مردى باشد كه راهها به روى او بسته شود ؟\r\nترجمه بيت اخير ( از اشعار ديگر ) نيز چنين است : با كدام امتحان و لياقت يا بموجب كدام بليه يا ضد آن نزول نعمت ، مسلم و مهلب استحقاق برترى و تقدم بر من يافته‌اند ( مقام من از آن دو سالار ارجمندتر است ) .\r\nعبيد اللّه با جمعى از رجال مذحج ( قوم خود ) مذاكره كرد كه نزد مصعب براى او شفاعت كنند و نيز بجوانان و دليران قبيله پيغام داد كه سلاح را زير لباس بپوشند و همراه بزرگان قوم بروند كه اگر شفاعت آنها مؤثر و سودمند شود چه بهتر و گر نه بر زندان هجوم ببرند و او را آزاد كنند او هم از درون زندان آنها را يارى خواهد كرد . چون بزرگان قوم نزد مصعب شفاعت كردند شفاعت آنها را پذيرفته او را آزاد نمود . او به خانه خود رفت و مردم براى تهنيت او رفتند . او بمردم گفت :\r\nاين كار ( امور مسلمين ) اصلاح نخواهد شد مگر بوجود كسانى مانند خلفاء گذشته ( چهار يار پيشين ) ما هم ميان خود مانند آنها كسى نمىبينيم كه زمام امور خود را بدست او بسپاريم . اگر بنا شود هر كه دليرى كند گرامى شود براى چه ما كارهاى خود را بدست كسانى بسپاريم كه از ما بهترتر و دليرتر نباشند و به گردن خود بيعت كسانى را بگذاريم كه از ما ارجمندتر و نيرومندتر نباشند . پيغمبر هم فرمود :\r\n« لا طاعة - المخلوق فى معصية اللّه تعالى »\r\nهيچ مخلوقى در معصيت خداوند مستوجب طاعت\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nنيست و اينها همه مرتكب معصيت خداوند هستند . اينها در دنيا ( و دنياپرستى ) قوى هستند و در آخرت ضعيف ميباشند . ( در طلب دنيا قوى و در طلب آخرت ضعيف هستند ) . براى چه اينها حرام را بر ما روا ميدانند و حال اينكه ما اهل ( فاتحين ) نخيله و قادسيه و جلولا ، و نهاوند بوده و هستيم . ما نيزه‌ها را با گلو و سينه پذيرفتيم و شمشيرها را بر پيشانيها دريافتيم . ( جانبازى كرديم ) براى چه بايد حق و فضل ما شناخته و ادا نشود ؟ شما براى دفاع از حريم و خانواده‌هاى خود آماده شويد و نبرد كنيد .\r\nمن براى شما دگرگون شده و كار وارونه كرده‌ام . ( سير را وارونه گرفتم كنايه از برگشتن از وضع پيشين به وضع تازه كه مثل معروف : قلب له ظهر - المجن است ) .\r\nمن دشمنى خود را نسبت به آنها آشكار ميكنم و « و لا قوة الا باللّه » هيچ نيروئى نيست مگر نيروى خداوند . از كوفه خارج شد و آغاز جنگ و ستيز نمود و غارت كرد . مصعب هم سيف بن هانى مرادى را نزد او فرستاد و پيشنهاد كرد كه ماليات بادرويا و املاك ديگر را به او بدهد و او دوباره مطيع باشد . او نپذيرفت . مصعب عده‌اى بفرماندهى ابرد بن قره رياحى براى جنگ او فرستاد . عبيد اللّه با او نبرد كرد و ضربتى هم به روى وى زد و منهزم نمود . ( مصعب ) دوباره حريث بن يزيد را ( با عده‌اى ) فرستاد ، عبيد اللّه او را كشت . حجاج بن جاريه خثعمى و مسلم بن عمرو را براى جنگ او فرستاد ، او با آنها مقابله كرد و هر دو منهزم شدند . مصعب به او پيغام داد كه اطاعت كند و هر چه بخواهد به او داده خواهد شد . ولايت و امارت هر شهر و كشورى را كه مايل باشد به او واگذار خواهد كرد . او قبول نكرد . او به محل نرسى رفت . دهقان ( حاكم ) آنجا از او گريخت . مال ( بيت المال ) را برداشت و بقلوجه پناه برد . فرزند حر او را دنبال كرد و از عين غز ( محل معروف ) گذشت\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nدر آنجا بسطام بن مصقله بن هبيره شيبانى حاكم بود .\r\nدهقان ( نرسى ) به او پناه برد . اهل محل بيرون آمده با عبيد اللّه جنگ نمودند . حجاج بن جاريه خثعمى هم بمدد آنها رسيد او بر عبيد اللّه حمله كرد ولى كارى نكرد و خود عبيد اللّه او را گرفتار نمود و نيز عبيد اللّه توانست بسطام بن - مصقله را ( كه حاكم بود ) اسير كند باضافه عده ديگرى از اتباع او . آنگاه مالى را كه دهقان همراه داشت برد و اسراء را هم آزاد كرد و از آنجا بتكريت رفت و بگرفتن و استيفاى ماليات پرداخت . مصعب هم براى جنگ او ابرد بن قره رياحى و جون بن كعب همدانى را با عدهء هزار سپاهى فرستاد مهلب هم يزيد بن مغفل را با عده پانصد مرد بمدد آنها فرستاد . يكى از اتباع عبيد اللّه به او گفت : عده بسيارى براى نبرد تو آمده‌اند ، تو با آنها مقابله مكن او گفت : اين اشعار را در جواب او سرود :\r\n يخوفنى بالقتل قومى و أنا * اموت اذا جاء الكتاب المؤجل\r\nلعل القنا تدلي باطرافها الغنى * فنجدى كراماً نحتدى و نؤمل\r\nأ لم تر أن الفقر يزرى باهله * و ان الغنى فيه العلى و التجمل\r\nو انك الا تركب الهول لا تنل * من المال ما يرضى الصديق و يفضل \r\nيعنى : قوم من مرا بقتل ميترسانند و حال اينكه من با اجل معين كه در كتاب ذكر و قيد و معلوم شده خواهم مرد شايد نيزه ثروت را بياويزد ( با طعن نيزه ميتوان توانگر شد ) آنگاه ما با كرم و عزت مال را بدست آورده ميبخشيم و تمتع مىكنيم و اميدوار ميشويم . مگر نمىبينى ( نميدانى ) كه تنگدستى مردم فقير را خوار و زار مىكند و مگر نميدانى كه توانگرى موجب ارجمندى و خوشگذرانى ميگردد ؟ تو اگر خود را دچار هول و رعب نكنى هرگز به دارائى نميرسى كه با همان دارائى دوست را خشنود كنى و ( مال ) بر همه چيز خواهد افزود .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nعبيد اللّه با سيصد تن از اتباع خود با آن عده مدت دو روز جنگ كرد چون شب فرا رسيد طرفين متاركه كردند عبيد اللّه ( در شب سيم ) از تكريت بيرون رفت و باتباع خود گفت : من نزد عبد الملك بن مروان خواهم رفت شما آماده شويد و توشه برداريد . آنها هم مستعد رفتن شدند او گفت : من از اين مىترسم كه بميرم در حالى كه بمصعب و اتباع او آسيبى نرسانده باشم ( انتقام نكشيده باشم ) آنگاه راه كوفه را گرفت تا بكسكر رسيد ، بيت المال را ربود و بكوفه رفت . در محل حمام جرير منزل گرفت . مصعب هم عمر بن عبيد اللّه بن معمر را براى دفع او فرستاد . او بجنگ پرداخت و از آنجا به محل دير اعور رفت .\r\nمصعب حجار بن ابجر را بتعقيب او فرستاد ولى خود حجار از او منهزم شد و نزد مصعب برگشت مصعب هم به او دشنام داد . بعد از آن جون بن كعب همدانى را با او همراه و دوباره روانه‌اش كرد همچنين عمر بن عبيد اللّه بن معمر را به آن دو ملحق كرد . هر سه سردار با عده خود بجنگ او كمر بستند ، عده مجروحين اتباع عبيد اللّه بن حر فزون گرديد . اسبهاى آنها هم بىپا شدند با همان وضع حجار را شكست دادند او گريخت ولى سايرين برگشتند و جنگ را از سر گرفتند سخت نبرد كردند . فرزند حر ناگزير از كوفه خارج شد . مصعب بيزيد بن حارث بن رويم شيبانى كه حاكم مدائن بود نوشت كه بجنگ ابن حر مبادرت كند او هم فرزند خود حوشب را بدفع او فرستاد ، نزديك با جسرى با هم روبرو شدند . عبيد إله عده را كشت و بقيه گريختند . ابن حر بمدائن رسيد اهل شهر از بيم او تحصن كردند . عبيد اللّه آنها را ترك كرد ، جون بن كعب همدانى و بشر بن عبد اللّه اسدى بتعقيب او رفتند ، جون در « حولايا » لشكر زد و بشر هم به محل « تامرا » رسيد كه با فرزند حر نبرد كرد فرزند حر او را كشت و اتباع او را منهزم نمود ، بعد از آن با جون بن كعب در محل حولايا روبرو شد ، عبد الرحمن بن عبد اللّه بمبارزه او رفت كه ابن حر او را كشت . بعد از آن بشير بن عبد الرحمن بن بشير\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nعجلى بجنگ او كمر بست . جنگ بسيار سختى رخ داد ولى بشير تاب نياورده برگشت ، ابن حر هم بسواد ( عراق ) رفت و در آنجا غارت مىكرد و ماليات را استيفا مىنمود ، سپس عبد الملك بن مروان را قصد كرد . چون بر او وارد شد عبد الملك او را گرامى داشت و با خود بر تخت نشاند و به او صد هزار درهم داده و بهر يكى از اتباع او هم مال داد ، ابن حر به او گفت : لشكرى با من بفرست كه با مصعب جنگ كنم ، عبد الملك به او گفت :\r\nتو با عده خود برو و مردم را هم به يارى دعوت كن و منهم عده از مردان را بمدد تو خواهم فرستاد ، او با عده خود كوفه را قصد كرد و در جنب انبار لشكر زد . اتباع او اجازه خواستند كه بكوفه بروند او به آنها اجازه داد و گفت : بياران و اتباع من اطلاع بدهيد كه من باينجا آمده‌ام . قيسيها ( از قبيله قيس عيلان ) مطلع شدند . نزد حارث بن ابى ربيعه والى كوفه از طرف ابن زبير رفتند و گفتند كه لشكرى بفرست كه با عبيد اللّه جنگ كند و فرصت را غنيمت بداند زيرا در آن هنگام اتباع او پراكنده شد بودند والى هم با قيسيان يك سپاه عظيم فرستاد . بابن حر رسيدند . اتباع او گفتند ، عده ما كم وعده آنها فزون است و ما تاب پايدارى و نبرد نداريم . او گفت . هرگز من آنها را به حال خود نميگذارم . اين بيت شعر را هم به زبان آورد .\r\n يا لك يوماً فات فيه نهى * و غاب عنى ثقتى و صحبى \r\nعجب روزيست كه غارت را در آن از دست داده‌ام . ياران و كسانى كه مورد اعتماد و وثوق من بودند غايب شدند .\r\nآن سپاه بر او حمله كرد و اتباع او را پراكنده نمود خواستند او را اسير كنند ولى نتوانستند . او باتباع خود اجازه داد كه بروند آنها هم رفتند و كسى مانع و متعرض آنان نشد خود به تنهائى جنگ و دليرى كرد ، مردى از ( قبيله ) باهله كه كنيه او ابو كديه بود بر او ( ابن حر ) حمله كرد و نيزه را بتن وى فرو برد ، سايرين هم از هر طرف او را سنگسار كردند آنها او را احاطه كرده ولى از شدت بيم نمىتوانستند نزديك\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nشوند چون او را تير باران مىكردند و تيرها به او مىرسيد او ميگفت : آيا اين تير است يا دوك ( شما زن هستيد و در خور دوك و ريسندگى مىباشيد ) . چون سخت مجروح شد و زخمهاى او افزون گرديد بيكى از معابر پيچيد ولى اسب او داخل نشد ، او خود پياده شد و از آن معبر برودخانه رسيد و چون ميان رود رفت و كشتى بان او را بوسط نهر فرات رسانيد سواران از هر طرف بر آن كشتى مشرف و مسلط شدند ، در آن كشتى عده نبطى ( اقوام اصلى عراق ) بودند ، سواران به آنها گفتند ، در كشتى مردى مورد تعقيب و طلب ما مىباشد كه امير المؤمنين او را پى كرده ، مردى تنومند از ميان آن گروه بيگانه برخاست و خود را روى او انداخت دست و پاى او را بست در حالى كه خون از جراحات او جارى بود ، هنگامى كه باهل كشتى اخطار كرده بودند . گفتند : اگر او را نگيريد و تسليم ما نكنيد ما شما را خواهيم كشت ، ابن حر كه ديد او را گرفتار مىكنند جست و خواست خود را در آب اندازد كه آنها با پارو بر سر او زدند چون ديد او را نزد قيسيان خواهند برد گريبان مردى را كه او را گرفته بود گرفت و او را با خود كشيد و در آب انداخت كه هر دو غرق شدند ، در علت تمرد و قتل او همچنين گفته شده او هميشه نرد مصعب بن زبير مىرفت چون ديد ابن زبير ديگرى را بر او مقدم مىداشت بعبد اللّه بن زبير نوشت و گله كرد و از لشكر كشى مصعب بجنگ فرزند مروان او را بر حذر نمود و اين قصيده را سرود كه بعضى از آن اين است :\r\n ابلغ امير المؤمنين رسالة * فلست على راى قبيح اواربه\r\nأ في الحق ان اجفى و يجعل مصعب * وزيرا له من كنت فيه احاربه\r\nفكيف و قد اتيتكم حق بيعتى * و حقى يلوى عندكم و اطالبه \r\n\r\n","description":"","footnote":"","page_name":" 180 ","page_number":180},
  {"content":"\r\n\r\n و ابليتكم مالا يضيع مثله * و واسيتكم و الامر صعب مراتبه\r\nفلما استنار الملك و انقادت العدى * و ادرك من ملك العراق رغائبه\r\nجفا مصعب عنى و لو كان غيره * لا صبح فيما بيننا لا اعاتبه\r\nلقد رابني من مصعب ان مصعباً * ارى كل دنى غش لنا هو صاحبه\r\nو ما انا ان خليتموني بوارد * على كدر قد غص بالماء شاربه\r\nو ما لامرى الا الذى اللّه سائق * اليه و ما قد خط فى الزبر كاتبه\r\nاذا فمت عند الباب ادخل مسلماً * فيمنعنى ان ادخل الباب حاجبه \r\nوزن مصراع اول مختل است و بايد چنين يا مانند اين باشد . ( فبلغ بجاى ابلغ يا اگر ما قبل داشته باشد به او او عطف مىتوان گفت : و ابلغ ) يعنى اين رساله ( نامه يا پيغام و بالاخره قصيده ) بامير المؤمنين ( عبد اللّه بن زبير ) ابلاغ كن كه من واجد انديشه و راى بد كه بدان خدعه كنم نخواهم بود ، ( صريحاً ميگويم ) آيا حق اينست كه نسبت به من جفا شود و مصعب كسى را وزير كند كه من در راه دوستى مصعب با او ( كه دشمن بود ) جنگ كرده‌ام . اين كار چگونه خواهد بود و حال اينكه من حق بيعت خود را ادا كردم و حق من نزد شما پامال مىشود و من بايد ترا مطالبه كنم ، من شما را آزمودم مانند من كسى نبايد حق او تضييع شود ، من با شما مواسات كردم در حالى\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nكه كار بسيار سخت بود . چون كار روشن و ملك مستقر و دشمن مطيع و منقاد شد و هر چه از ملك عراق خواسته شده بدست آمد . مصعب جفا كرد و از من رو برگردانيد ، اگر ديگرى غير از او بود هرگز من گله نميكردم من در مصعب شك و ريب دارم زيرا او دوست هر خائن سياه اندرون شده من كسى نيستم اگر مرا ترك كنيد آب گل آلود بنوشد ( تحمل خوارى كند ) ، براى انسان جز قضا و قدر و آنچه خداوند براى او مقدر كرده و آنچه در كتاب نوشته شده چيز ديگرى نيست من اگر بر در كاخ مصعب بايستم دربان مسلم را اجازه مىدهد و مانع من مىشود ، ( مقصود مسلم باهلى پدر قتيبه كه بمرتبه ارجمند رسيد ) .\r\nمصعب او را بزندان سپرد او از درون زندان با او خطاب و عتاب ( با شعر و نثر ) داشت ، او يك قصيده در هجا و مذمت قيس عيلان سروده بود يك بيت آن اين است .\r\n أ لم تر قيسا قيس عيلان برقعت * لما ها و باعت نبلها بالمغازل \r\nيعنى مگر نمىبينى كه قبيله قيس عيلان ريش‌هاى خود را برقع كرده و تيرها را فروخته و با دوك معاوضه كرده است ؟\r\nزفر بن حارث كلائى بمصعب نوشت كه من ترا از جنگ زاده زرقا ، مقصود عبد الملك بن مروان ( جده پدرش زرقاء روسبى رسمى و علم دار بود ) بىنياز كرده‌ام و حال اينكه فرزند حرقيس را ( قبيله زفر ) هجا مىكند .\r\nاتفاقا جمعى از بنى سليم ( قبيله قيس ) ابن حر را اسير كردند او گفت .\r\nمن چنان نگفته بودم بلكه چنين .\r\n الم تر قيساً قيس عيلان اقبلت * و سارت الينا فى القنا و القبائل \r\nيعنى مگر نمىبينى كه قيس قيس عيلان با نيزه‌ها و قبايل خود نزد ما پيش آمده است ؟\r\n( گفته شده ) مردى از آنها عياش نام او را كشت ، ( اين روايت ديگريست غير از روايت غرق و اصح روايات همان بود كه اول نقل شد )\r\n،\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\nبيان بعضى حوادث\r\nگفته شده در آن سال براى حج چهار علم افراشته شد . يكى براى ابن حنفيه و اتباع او دومى پرچم ابن زبير و ياران او . سيمى لواى بنى اميه و چهارمى درفش نجده حروى ( خارجى ) بود . ميان آنها هم جنگ و ستيز واقع نشد و فتنه هم رخ نداد . ياران ابن حنفيه بهترين و سالمترين دسته‌ها بودند . حاكم مدينه از طرف ابن زبير جابر بن اسود بن عوف زهرى بود . والى بصره و كوفه هم ابن زبير ( مصعب ) و قاضى كوفه عبد اللّه بن عتبة بن مسعود و قاضى بصره هشام بن هبيره و والى خراسان عبد اللّه بن خازم بودند . عبد الملك بن مروان در شام بدشمنى ابن زبير كمر بسته بود . عبد اللّه بن عباس هم در سنه شصت و هشت زندگانى را بدرود گفت . سن او بالغ بر هفتاد و چهار سال گرديد . غير از اين هم گفته شده . عدى بن حاتم طائى هم در گذشت . گفته شده او در سنه شصت و شش وفات يافت عمر او بالغ بر صد و بيست سال شده بود . ابو واقد ليثى هم در گذشت ، نام او حارث بن مالك بود . در آن سال ابو شريح خزاعى وفات يافت نام او خويلد بن عمرو كعبى معروف بود . ( شريح ) با شين نقطه دار و عبد الرحمن بن خاطب بن ابى بلتعه كه در زمان پيغمبر متولد شده بود وفات يافت . حاطب با حا بىنقطه و ( بلتعه ) با باء يك نقطه و تاء دو نقطه بالا و عين بىنقطه كه همه بفتح است .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\n\r\nسنه شصت و نه\r\n\r\nبيان قتل عمرو بن سعيد اشدق\r\nدر آن سال عمرو بن سعيد بن عاص با عبد الملك بن مروان مخالفت و ستيز كرد و در دمشق علم عصيان را بر افراشت عبد الملك او را كشت . گفته شده آن حادثه در سنه هفتاد رخ داد علت آن اين بود عبد الملك بن مروان پس از مراجعت از قنسرين در دمشق اقامت نمود و مدت اقامت او غير محدود بود بعد از آن قرقيسيا را قصد كرد كه در آنجا زفر بن حارث كلائى بود . عمرو بن سعيد هم همراه عبد الملك بود چون به محل بطنان حبيب رسيدند عمرو باتفاق حميد بن حريث كلبى و زهير بن ابرد كلبى شبانه از او جدا شد و بدمشق رفت . در دمشق عبد الرحمن بن ام حكم ثقفى از طرف عبد الملك والى بود . چون خبر كشتن عمرو بن سعيد را شنيد از شهر گريخت عمرو داخل شد و خزاين و اموال را ربود و خانه ابن ام را ويران كرد مردم را گرد خود جمع و خطبه نمود و به آنها اميد و نويد داد . چون صبح شد عبد الملك عمرو را نديد پرسيد گفته شد او بدمشق رفته و علم عصيان را بر افراشته عبد الملك برگشت و چند روزى با او جنگ كرد . عمرو حميد بن حريث كلبى را بفرماندهى\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nاسواران فرستاد عبد الملك در قبال او سفيان بن ابرد كلبى را روانه كرد ( هر دو از يك قبيله ) . چون عمرو زهير بن ابرد را بميدان جنگ مىفرستاد عبد الملك حسان بن مالك بن بجدل را بمقابله وا مىداشت پس از آن عبد الملك و عمرو با هم صلح كردند و يك عهد نامه نوشتند و عبد الملك به او امان داد . عمرو با سواران خود نزد عبد الملك رفت . او سواره رفته تا بخيمه و بارگاه عبد الملك رسيد و اسب خود را واداشت طنابها را درهم و برهم كند ( به قصد تحقير ) طناب پاره شد و خيمه بر سر عبد الملك افتاد بعد از آن ( خيمه را بر افراشتند ) بر عبد الملك وارد شد و هر دو يك ديگر را ملاقات كردند . عبد الملك با كريب بن ابرهه حميرى در قتل عمرو مشورت كرد او گفت من در اين كار شتر ماده يا نر ندارم ( نفع و ضرر ندارم ) حمير هم بسبب ( همين كارها عدم نفع و ضرر ) هلاك شدند . ( حمير در يمن پادشاهى داشتند - قبايل مشهور و اشراف يمن بودند ) چون عبد الملك براى احضار عمرو كسى را فرستاد رسول كه وارد شد ديد عبد اللّه بن يزيد بن معاويه ( مدعى خلافت ) نزد عمرو نشسته به او گفت :\r\nاى ابا اميه ( كينه عمرو ) تو نزد من از دو حسن سمع و بصر گرامىتر هستى . من چنين صلاح مىدانم كه تو نزد او نروى . عمرو پرسيد : چرا ؟ گفت : تبيع پسر زن كعب الاحبار ( دانشمند يهودى كه مسلمان شد او و فرزندش پيش گوئى مىكردند ) گفت يكى از بزرگان بنى اسماعيل ( قريش و اهل مكه ) بدمشق بر مىگردد و دروازه‌ها را مىبندد ( تمرد و تحصن مىكند ) بعد از آنها خارج مىشود و مدتى نمىگذرد كه كشته مىشود . عمرو گفت : به خدا اگر من بخواب فرو روم فرزند زرقاء ( عبد الملك ) قادر بر بيدار كردن من نخواهد بود و جرأت اين را ندارد كه مرا بيدار كند . من ديشب در عالم رويا عثمان را ديدم كه پيراهن خود را به من داد و پوشانيد . ( اشاره بكشته شدن كه پيراهن عثمان به خون آغشته شده بود . ) عبد اللّه بن يزيد شوهر دختر عمرو ( دامادش ) بود . عمرو برسول گفت امشب نزد او خواهم رفت . چون شب فرا رسيد عمرو\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nزره بر تن گرفت و قبا روى آن پوشيد كه پيدا نشود . شمشير خود را هم به گردن آويخت . حميد بن حريث كلبى نزد او بود . چون برخاست و خواست برود پاى او بگليم گرفت ( لغزيد و افتاد ) حميد به او گفت : اگر پند مرا بشنوى نزد او نخواهى رفت زن كلبى ( او از قبيله كلب كه زن يزيد هم از آن قبيله بود ) مانند آن سخن را به او گفت : او اعتنا نكرد و با عدهء صد تن از غلامان خود رفت .\r\nعبد الملك هم بنى مروان را نزد خود جمع و حاضر نمود . چون بدر كاخ رسيد به او اجازه دخول داده شد . ( مانع ورود غلامان شدند ) چون بصحن كاخ رسيد فقط يك غلام پشت سر خود ديد . نگاه كرد و بنى مروان را گرد عبد الملك ديد . حسان بن بجدل كلبى و قبيصة بن ذويب خزاعى هم بودند . چون آن جماعت را ديد خطر و شر را احساس كرد . برگشت و بغلام خود گفت : برو به يحيى برادرم خبر بده كه بيايد . غلام سخن او را ندانست و گفت : لبيك عمرو به آن غلام گفت : برو بجهنم كه خدا ترا به آتش بسوزاند . عبد الملك بحسان و قبيصه اجازه رفتن داد . هر دو برخاستند بروند . شنيد كه عمرو به آن غلام مىگفت : گم شو . چون حسان و قبيصة از كاخ خارج شدند درهاى قصر بسته شد .\r\nعمرو بر عبد الملك وارد شد و او مرحبا گفت . سپس گفت : اى ابا اميه اينجا بر تخت با من بنشين . مدتى هم با او گفتگو كرد . سپس بغلام خود گفت : اى ابا اميه اينجا بر تخت با من بنشين . مدتى هم با او گفتگو كرد . سپس بغلام خود گفت : اى غلام شمشير او را بگير . عمرو گفت : اى امير المؤمنين « انا للّه » عبد الملك گفت : آيا تو توقع دارى با من بر يك تخت بنشينى در حالى كه شمشير خود را به گردن آويخته باشى ( عرب شمشير را بكمر نمىبست ) . شمشير را از او گرفتند باز هم بسخن خود را ادامه دادند عبد الملك گفت : اى ابا اميه هنگامى كه تو مرا خلع كردى من سوگند ياد كردم كه اگر ديده‌ام به تو باز شود و قدرت پيدا كنم ترا بند كنم و غل و زنجير به گردن و دست تو بيندازم . بنى مروان بعبد الملك گفتند . آيا بعد از بند ( براى انجام سوگند ) آيا او را\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nآزاد و رها خواهى كرد ؟ گفت : آرى . پس ميخواستيد نسبت بابى اميه چه كنم ؟\r\nبنى مروان گفتند : سوگند امير المؤمنين را بانجام رسان . عمرو گفت خداوند قسم ترا پايان دهد و بجا رساند اى امير المؤمنين . عبد الملك از زير فرش خود زنجيرى بيرون كشيد و گفت : اى غلام برخيز و دست او را ببند . عمرو گفت : ترا به خدا اى امير المؤمنين مرا با اين حال بيرون مبر و نزد مردم رسوا مكن . عبد الملك گفت : اى ابا اميه هنگام مرگ هم خدعه مىكنى ؟ نه به خدا هرگز ترا با اين غل و زنجير ميان مردم نخواهم برد . آنگاه زنجير را گرفت و كشيد تا او را بر تخت زد و دندان او را شكست . عمرو گفت : ترا به خدا اى امير المؤمنين استخوانم شكست . بدتر از اين كارى مكن ( مكش ) . عبد الملك گفت به خدا قسم اگر بدانم تو مرا زنده خواهى داشت زنده‌ات مىگذاشتم و اگر بدانم تو لايق اصلاح حال قريش هستى ترا آزاد مىكردم ولى هرگز دو مرد در يك شهر جمع نشده و مگر حتماً بايد يكى ديگرى را اخراج كند چون عمرو يقين كرد كه او را خواهد كشت . گفت : اى زاده زرقاء غدر و خيانت مىكنى ؟ گفته شده چون دندان عمرو شكسته شد او دست به دهان خود مىبرد .\r\nعبد الملك به او گفت : اى عمرو من چنين مىبينم كه دندان پيش تو بسيار گرامى بوده كه زندگانى براى تو بعد از آنها گوارا نخواهد بود . مؤذن نماز عصر را اعلان كرد .\r\nعبد الملك هم براى نماز رفت و ببرادر خود عبد العزيز فرمان داد كه او را بكشد .\r\nعبد العزيز هم برخاست و شمشير را آخت عمرو به او گفت : ترا به خدا براى احترام خويش تو متصدى كشتن من مباش . كسى كه خويشى او دور تر باشد مرا بكشد . او هم شمشير انداخت و نشست . عبد الملك هم نماز را تسريع كرد و برگشت . بكاخ رفت و درها را بست . مردم هم ديدند هنگامى كه عبد الملك از قصر خارج مىشد عمرو همراه او نبود .\r\nبه يحيى بن سعيد ( برادر عمرو ) خبر دادند . او با مردم رسيد كه هزار غلام عمرو با او بودند .\r\nبسيارى از دوستان و ياران هم همراه او بودند . شروع بغوغا و فرياد كردند و بر در كاخ\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nعبد الملك ازدحام نمودند و فرياد زدند . اى ابا اميه ما بايد صداى ترا بشنويم ( كه بدانيم زنده هستى ) . حميد بن حريث و زهير بن ابرد نيز با يحيى ( برادر عمرو ) همراه بودند كه هر دو ( با عده خود و غلامان ) بر كاخ حمله كردند و در را شكستند و مردم را با شمشير زدند . وليد بن عبد الملك را نيز ضربتى بر سر خورد . ابراهيم بن عربى صاحب ديوان او را كشيد و به خانه قراطيس ( جمع قرطاس - دفتر خانه ) برد . عبد الملك هم بعد از نماز برگشت و ديد كه عمرو هنوز زنده است بعبد العزيز ( برادر خود ) گفت : چرا او را نكشتى ؟ گفت : او به من سوگند داد و خويشى را ياد آورى كرد و من بر او رقت كردم گفت : خدا مادرت را رسوا كند كه بر عقب خود بول مىنمود ( كنايه از بدوى بودن مادرش كه آداب شهرنشينان را نداشت و در صحرا قضاء حاجت مىكرد و اين نحو ناسزا نزد همه معروف بود ) . تو به آن مادر بيشتر شباهت دارى . عبد الملك خود حربه را برداشت و بتن عمرو فرو برد . كارى نكرد . دوباره زخم زد و باز كارى نكرد .\r\nدست بر بازوى عمرو زده زره را زير قبا ديد گفت : زره پوشيدى ؟ پس تو آماده كارزار بودى . تيغ ( صمصامه ) را برداشت دستور داد كه عمرو را بر زمين بزنند . آنگاه بر سينه او نشست و ( بدست خود ) سرش را بريد و آن شعر را خواند :\r\n يا عمرو آن لا تدع شتمى و منقصتى * اضربك حيث تقول الحعامة اسقونى \r\nيعنى اى عمرو اگر دشنام و عيب‌جوئى و ناسزا گفتن مرا ترك نكنى من ترا مىزنم تا سرت بگويد مرا سيراب كنيد ( تا زنده هستى و سخن بگويى و طلب كنى ) .\r\nعبد الملك ( از شدت عزم ) لرزيد و حال ارتعاش به خود گرفت . او را برداشتند و بر تخت خود نشاندند . او گفت : هرگز چنين روزى را نديده بودم . قاتل ( خود را گويد ) دنياپرست است طالب آخرت نمىباشد . ( در راه خدا او را نكشتم ) .\r\nيحيى و اتباع او بر بنى مروان هجوم كردند و داخل قصر شدند بنى مروان بدفاع برخاستند . عبد الرحمن بن ام حكم هم سر بريده ( عمرو ) برداشت و ميان آنها انداخت\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nعبد العزيز بن مروان هم كيسه‌هاى زر مسكوك را براى مردم انداخت آنها سرگرم غارت شدند . چون مردم سر بريده و مال را ديدند مال را ربودند و پراكنده شدند .\r\nبعد از آن عبد الملك همان مال را از اشخاص پس گرفت و در بيت المال نهاد . گفته شده . عبد الملك كه براى نماز رفته بود قتل عمرو را بغلام خود ابن زعيريه دستور داده بود و او عمرو را كشت و سرش را براى مهاجمين انداخت . يحيى هم سر شكسته كه سنگ بر او اصابت كرده بود برگشت . عبد الملك دستور داد تخت او را به مسجد ببرند . خود به مسجد رفت و براى مردم نشست . در آن هنگام وليد فرزند خود را تفحصى كرد و گفت : به خدا اگر او را كشته باشند كه انتقام كشيده‌اند . ابراهيم بن عربى كنانى رسيد و گفت : او نزد من است . زخم برداشته و باكى بر او نيست يحيى بن سعيد را نزد عبد الملك بردند . دستور داد او را بكشند . عبد العزيز برخاست و گفت : جانم فداى تو باد . آيا مىخواهى تمام بنى اميه را بكشى . آن هم در يك روز ؟ دستور داد يحيى را بزندان بسپارند . خواست عنبسه بن سعيد را بكشد باز عبد العزيز شفاعت كرد . خواست عامر بن اسود كلبى را بكشد باز عبد العزيز شفاعت كرد . دستور داد فرزندان و خانواده عمرو بن سعيد را زندانى كنند بعد از آن آنها را با عم خود آنها يحيى نزد مصعب بن زبير فرستاد . بعد عبد الملك بهمسر عمرو كه از قبيله كلب بود پيغام داد كه عهدنامه صلح را بدهد كه او نوشته و بعمرو داده بود آن زن برسول عبد الملك گفت : بر گرد و به او بگو آن عهد نامه در كفن عمر و مندرج شده كه روز رستاخيز با همان عهد نامه عبد الملك را نزد خداوند محاكمه خواهد كرد .\r\nعبد الملك و عمرو هر دو منتسب باميه ( از بنى اميه ) بودند . او عبد الملك بن مروان بن حكم بن ابى العاص بن اميه و آن ديگر عمرو بن سعيد بن عاص بن اميه بود مادر عمرو هم ام البنين دختر حكم عمه عبد الملك بود . چون عبد الملك مصعب را كشت\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nو مردم متابعت كردند . فرزندان عمرو كه چهار تن اميه و سعيد و اسماعيل و محمد بودند بر عبد الملك وارد شدند . آنها را ديد و گفت : شما خانوادهء هستيد هميشه خود را افضل و احق و اولى مىدانيد ولى خداوند اين كار را بشما اختصاص نداد . آنچه ميان من و پدر شما بود تازه نبود بلكه از قديم بوده كه از بزرگان و اولياء شما يك نحو تسلط و برترى نسبت باولياء ما در زمان جاهليت ادعا مىشد . او باميه كه بزرگترين فرزند عمرو بود خطاب مىكرد . او نتوانست پاسخ دهد ولى سعيد بن عمرو كه فرزند اوسط بود گفت : اى امير المؤمنين . چرا كار جاهليت را به حساب امروز ما آوردى .\r\nخداوند براى ما اسلام را آورد و اين دين هر چه در جاهليت بود ويران نمود . خداوند هم وعده بهشت داد و از دوزخ بر حذر كرد . اما آنچه ميان تو و عمرو بود كه او پسر عم تو بود و تو بهر كارى كه نسبت به او كردى داناتر هستى . عمرو هم نزد خداى خود رفت خداوند هم بهترين محاسب ( و پاداش دهنده است ) . بجان خود قسم اگر تو بخواهى ما را بگناه ديگرى كيفر دهى بدان كه زير زمين براى ما از روى زمين بهتر و گواراتر است . عبد الملك متأثر شد و رقت كرد و گفت :\r\nپدر شما مرا ميان دو چيز محصور كرد يا او بايد مرا بكشد يا من بايد او را بكشم . من كشتن او را بر قتل خود ترجيح دادم . اما شما بايد بدانيد كه من در نگهدارى و خويش‌پرستى نسبت بشما كوتاهى نخواهم كرد . آنگاه صله و انعام به آنها داد و نيكى كرد و مقرب داشت . گفته شده : خالد بن يزيد روزى بعبد الملك گفت : من از اين تعجب مىكنم كه چگونه توانستى عمرو را غافل گير كنى ؟ عبد الملك گفت :\r\n ادنيته منى ليسكن روعه * و اصول صولة حازم متمكن\r\nغضباً و محمية لدين اند * ليس المسى سبيله كالمحسن \r\nيعنى : من او را به خود نزديك كردم كه آرام باشد و نترسد تا من بر او چيره شوم و از روى حزم صولت و سطوت كنم . من براى اين غضب كردم كه اين آئين را\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nحمايت كنم كه ميان بد كار و نكو كار تفاوت بسيار است ( بد كار را بايد كيفر داد و نكو كار را پاداش ) گفته شده : علت خلع و قتل عمرو عزم عبد الملك بر لشكر كشى براى جنگ مصعب بود زيرا عمرو بعبد الملك گفته بود كه تو ميخواهى بعراق به روى و حال اينكه پدرت اين كار را براى من بعد از خود گذاشته ( و لا يتعهد ) و من با همين شرط با او همراهى و جنگ كردم تو اين كار را براى من مسلم بدار ( كه بعد از تو خليفه باشم ) .\r\nعبد الملك به او جواب نداد . او هم بدمشق برگشت كه شرح قتل او گذشت . گفته شده عبد الملك او را بحكومت دمشق منصوب كرده بود كه او تمرد و تحصن كرد خدا داناتر است .\r\nچون عبد اللّه بن زبير برگشتن عمرو آگاه شد گفت : فرزند زرقاء ( روسبى زاده ) نواخته شيطان را كشت : »  وَ كَذلِكَ نُوَلِّي بَعْضَ الظَّالِمِينَ بَعْضاً بِما كانُوا يَكْسِبُونَ »  يعنى چنين است كه ما ستمگران را يكى بر ديگرى مسلط مىكنيم كه پاداش كارهاى آنها باشد .\r\nخبر قتل او بابن حنفيه رسيد گفت :  « فَمَنْ نَكَثَ فَإِنَّما يَنْكُثُ عَلى نَفْسِهِ »  هر كه پيمان بشكند خود را مىشكند .\r\nروز قيامت هم براى او پرچمى خواهند افراشت كه آن پرچم باندازهء خيانت خود باشد .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nبيان عصيان جراجمه در شام\r\nچون عمرو بن سعيد بر عبد الملك تمرد كرد . يكى از سرداران شام در كوهستان لكام عصيان و قيام نمود بسيارى از جراجمه ( قوم بومى ) و نبطها ( بوميان و غير عرب ) و غلامان گريخته و متمرد از مسلمين گرد او جمع شدند او هم آنها را بلبنان سوق داد .\r\nچون عبد الملك از كار عمرو فراغت يافت . به آن قاعد متمرد پيغام داد كه اطاعت كند و او در هر روز جمعه هزار دينار به او خواهد داد . او هم قبول و از فتنه و فساد خوددارى نمود .\r\nعبد الملك هم سحيم بن مهاجر را نزد او فرستاد بدشمنى عبد الملك تظاهر كند او به صورت يك مرد ناشناس در آمد و آغاز عداوت و بدگوئى از عبد الملك را نمود . دشنام مىداد و ناسزا مىگفت و به او وعده داد كه رخنه را كه بعبد الملك مىرساند به او نشان بدهد و كارى براى او انجام دهد كه بهتر از آرامش و صلح خواهد بود او هم قبول و به او اعتماد كرد . سحيم مرد ناشناس ( گماشته عبد الملك ) ظاهر آبيارى و جانب دارى آن قائد عدهء خود را آماده كرد و آنها از غلامان عبد الملك و بنى اميه بودند . همچنين عده از سپاهيان و دليران كه آنها را براى روز سخت ذخيره كرده بود با او فرستاد .\r\nآنها را در يك محل مخفى كمين گذاشت . سپس منادى او سحيم بنفع قائد\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nمتمرد ) فرياد زد هر كه از غلامان و ياران بنى اميه نزد ما آيد آزاد و آسوده خواهد بود و نام او در دفتر سپاهيان ما ثبت خواهد شد . مقصود او نزديك كردن همان عدهء كه خود برگزيده بود . بسيارى از همان عده آماده نزد او رفتند . چون عدهء او تكميل شد شوريد و آن قائد خارجى را با عدهء از روميان كه همراه او بودند كشت . همچنين قوم جراجمه و نبط . منادى هم ندا داد كه هر كه از آنها دست بكشد در امان خواهد بود همه تسليم و پراكنده شدند و هر يكى به محل خود برگشتند . او نزد عبد الملك برگشت و غلامان عبد الملك و بنى اميه را بر حسب وعده آزاد و نام آنها را در دفتر ثبت نمود .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n\r\nبيان بعضى حوادث\r\nدر آن سال زهير بن قيس امير افريقا كشته شد . ما خبر قتل او را در حوادث سنه شصت و دو بيان نموديم . در آن سال مردى از خوارج تحكيم كرد ( شوريد و گفت لا حكم الا اللّه ) . او شمشير كشيد و نعره زد . جمعى هم با او همراهى كردند ولى خدا دست آنها را كوتاه كرد و همه كشته شدند . آن مرد خارجى هم در محل سنگ اندازى ( از مناسك حج ) كشته شد .\r\nدر آن سال عبد اللّه بن زبير امير حاج بود امير كوفه و بصره هم برادرش مصعب و قاضى كوفه شريح و قاضى بصره هشام بن هبيره و امير خراسان عبد اللّه بن خازم بودند . در آن سال ابو الاسود دولى وفات يافت . سن او هشتاد و پنج سال بود .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n\r\nآغاز سنه هفتاد\r\nدر آن سال روميان تجمع كرده بر اعراب مقيم شام شوريدند . عبد الملك با پادشاه آنها صلح كرد به شرط اينكه در هر روز آدينه هزار دينار به او بدهد . ( شرح آن گذشت . اكنون در آغاز مجلد چهارم كامل ، به آن اشاره مىشود ) در آن سال مصعب سوى مكه رفت . بر حسب روايت بعضى ( از راويان ) . اموال بسيارى هم با خود حمل كرده بود . اسبها و چهارپايان بسيار ميان قوم خود تقسيم كرد شترهاى بسيارى هم قربان كرد . در آن سال عبد اللّه بن زبير امير حاج بود .\r\nعمال و حكام و امراء او در شهرستانها همانها بودند كه پيش از اين نام برده شدند .\r\n\r\nبيان واقعه جفره\r\nدر آن سال عبد الملك بن مروان به قصد مصعب لشكر كشيد خالد بن عبد اللّه بن خالد بن اسيد به او گفت : اگر مرا ببصره روانه كنى و با من يك عده سوار و لو كم باشد بفرستى من اميدوارم كه بصره را براى تو بگيرم عبد الملك او را با يك عده از خواص پنهانى فرستاد او هم بر عمرو بن اصمع\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nوارد و مهمان او شد . گفته شده او بر على بن اصمع باهلى وارد شد .\r\nعمرو هم بعباد بن حصين كه رئيس شرطه ابن معمر و ابن معمر جانشين مصعب در بصره بود پيغام داد كه من بخالد پناه داده‌ام ميل دارم تو بر پناهندگى او آگاه شوى كه پشتيبان من باشى . رسول در وقتى به او رسيد كه او از اسب پياده شده بود .\r\nعباد برسول گفت : به خدا من زين را از اسب بر نميدارم تا اينكه با خيل خود بر او حمله كنم . چون رسول برگشت و جواب داد ابن اصمع بخالد گفت : الساعه عباد با سوار ميرسد و من قادر بحمايت و دفاع از تو نخواهم بود . بهتر اين است كه تو به مالك بن مسمع پناه ببرى . خالد از شدت بيم دويد سوار اسب شد و تاخت كرد در حالى كه حتى نتوانسته بود پا در ركاب بگذارد و با شتاب به مالك رسيد و گفت : به من پناه بده او هم به او پناه داد و بقبيله خود بكر بن وائل و قبيله ازد اطلاع داد . نخستين پرچمى كه افراشته شد پرچم بنى يشكر بود . عباد هم با خيل خود رسيد هر دو طرف در قبال يك ديگر صف كشيدند ولى دست دراز نكردند .\r\nروز بعد به طرف « جفره » نافع بن حارث رفتند . با خالد هم عده‌اى از بنى تميم بودند كه صعصعة بن معاويه و عبد العزيز بن بشر و مرة بن محكان و گروهى ديگر در مقدمه آنها بودند .\r\nهمراهان خالد خود اهل جفره بودند ( اهل همان محل ) و اتباع ابن معمر ( والى بصره كه آنها را قصد كردند ) هوا خواه فرزندان زبير بودند . از همراهان خالد عبد اللّه ابن بكره ( برادر زاده زياد از مادر كه سميه بود ) و حمران بن ابان و مغيرة - بن مهلب بودند . از هواخواهان ابن زبير قيس بن هيثم سلمى بود . مصعب هم زحر بن قيس جعفى را با هزار سوار بمدد ابن معمر فرستاد . عبد الملك هم عبيد - اللّه بن زياد بن ظبيان ( غير از عبيد اللّه كه كشته شده بود ) را به يارى خالد فرستاد .\r\nعبيد اللّه كسانى را ببصره فرستاد كه تجسس كنند . جواسيس برگشتند و خبر دادند كه\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nمردم دو دسته و پراكنده شده‌اند . او نزد عبد الملك برگشت و خبر داد . جنگ ما بين دو دسته ( در جفره ) واقع شد . مدت چهارده روز طول كشيد . نمايندگان طرفين براى صلح سعى كردند . صلح بر اين قرار گرفت كه خالد از بصره خارج شود ( و نزد عبد الملك در شام ) برگردد . مالك هم او را از پناه خود راند و خود مالك به محل نباج كوچ كرد . عبد الملك هم ( كه از دمشق خارج شده بود ) بدمشق برگشت .\r\nمصعب هم هيچ كارى نداشت جز اينكه بصره را قصد ( و آرام ) كند . او اميدوار بود كه بخالد برسد ( و با او نبرد كند ) . او را در آنجا نيافت كه خارج شده بود مصعب بر ابن معمر غضب كرد . موافقين خالد را احضار نمود و به آنها دشنام داد . به عبد اللّه بن ابى بكره گفت : اى فرزند مسروح تو زاده يك ماده سگ هستى . كه سگها بر آن ماده جمع شده از هر يكى يك توله بيك رنگ زائيد . سرخ و زرد و سياه كه هر يكى به پدر خود رفته‌اند در حالى كه پدرت بنده بود از حصار طائف فرود آمد و برسول اكرم پناه برد . بعد از آن ادعا كرديد كه ابو سفيان با مادر شما زنا كرده ( كه زياد زنا - زاده را زائيد ) . به خدا قسم اگر تو در اين شهر بمانى من ترا بمنتسبين خود خواهم رسانيد ، ( خواهم كشت و با مثال عبيد اللّه بن زياد كه كشته شده خواهم رسانيد ) .\r\nبعد حمران را خواند و به او گفت : تو بيگانه و عجم و نبطى و مادرت يهودى بود در قريه عين التمر اسير شدى . به حكم بن منذر بن جارود و عبد الله بن فضاله زهرانى و على بن اصمع و عبد العزيز بن بشر و جماعت ديگرى دشنام داد و توبيخ و ملامت كرد و هر يكى از آنها را صد تازيانه زد و ريش و موى سر آنها را تراشيد و خانه آنها را ويران كرد . و آنها را سه روز در آفتاب نگهداشت و حبس كرد و بعد در - خيابان‌هاى بصره گردانيد و رسوا كرد و به آنها سوگند داد كه زن بانو و آزاد نگيرند ( بلكه با كنيزان ازدواج كنند ) خانه مالك بن مسمع را ويران كرد و هر چه داشت به يغما برداشت يكى از غارتيها كنيز مالك بود كه او را به خود اختصاص داده و\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nاو عمر بن مصعب را زائيد . مصعب مدتى در بصره زيست و بعد بكوفه رفت . در آنجا بود تا براى جنگ عبد الملك بن مروان لشكر كشيد .\r\n( مغيره ) بضم ميم و با غين و راء است . ( خالد بن اسيد ) بفتح همزه و كسر سين است . ( جفره ) بضم جيم و سكون فاء است . در آن سال عاصم بن عمر بن الخطاب كه جد عمر بن عبد العزيز بود در گذشت : او جد مادرى عمر بن عبد العزيز بود و ده سال مانده بوفات پيغمبر متولد شد .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\nبيان قتل عمير بن حباب بن جعده سلمى\r\nدر آن سال عمير بن جعده سلمى كشته شد . اكنون جنگ ميان قيس و تغلب ( دو قبيله ) را شرح مىدهيم كه آن جنگ بقتل عمير كشيد . علت آن اين بود كه چون واقعه مرج راهط پايان يافت و زفر بن حارث كلائى بقرقيسيا رفت چنان كه بدان اشاره كرديم . عمير هم با مروان بن حكم بيعت كرد ولى بسبب كشتن قيس در واقعه مرج كينه در دل داشت . چون مروان عبيد اللّه بن زياد را ( با لشكر ) بجزيره و عراق فرستاد عمير همراه او بود كه با سليمان بن صرد خزاعى در محل عين الورده جنگ كرد و بعد از آن براى مقابله با زفر بقرقيسيا رفت . عمير او را منصرف كرد و گفت : بهتر اين است كه بموصل برويم و آن قبل از رسيدن سپاه مختار او هم رفت و با لشكر ابراهيم بن اشتر در محل خازر جنگ كرد . عمير به طرف ابراهيم رفت و سپاه عبيد اللّه منهزم و خود او هم كشته شد . عمير هم بقرقيسيا رفت و با زفر متحد شد . هر دو شروع كردند بتعقيب قبيله كلب و يمانىها و خونخواهى مقتولين قيس گروهى از قبيله تغلب هم با آنها همراه بودند كه با آنها متحد شده جنگ مىكردند و راهنمائى مىنمودند . عبد الملك بمقابله مصعب مشغول بود كه عمير آن را مغتنم شمرده بر نصيبين تسلط يافت .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nبعد از آن از ماندن در قرقيسيا بستوه آمد ناگزير از عبد الملك امان خواست و به او ملحق شد عبد الملك هم خيانت كرده او را بزندان افكند . زندان بان هم ريان غلام عبد الملك بود عمير هم زندان بان و ساير نگهبانان را شراب داد و مست كرد و خود با كمند از ديوار فرود آمد و گريخت و باز بجزيره برگشت و در كنار رود بليخ ميان رقه و حران اقامت نمود در آنجا قيس قبيله او گرد او تجمع نمودند و او با آنها قبيله كلب و يمانىها را غارت مىكرد . بعضى از افراد قبيله او بزنان تغلب تجاوز و بسالخوردگان مسيحى آنها تمسخر مىكردند . اين تجاوز و تمسخر موجب بروز فتنه و شر گرديد ولى بجنگ و خونريزى نكشيد . اين اوضاع و احوال قبل از لشكر كشى عبد الملك براى جنگ مصعب و نبرد زفر بود . عمير بعد از آن قبيلهء كلب را غارت و در محل خابور ( در جزيره ) اقامت نمود . تغلب هم ميان خابور و فرات و دجله مكان داشتند . در آنجايى كه عمير منزل گزيد زنى از تميم شوهرى از تغلب داشت نام آن زن ام دويل بود . يكى از بنى حريش از اتباع عمير گله آن زن را غارت كرد و چند رأس ربود . آن زن نزد عمير شكايت كرد و او بتظلم وى رسيدگى و رفع ظلم نكرد . بقيه آن گله را هم ربودند و قبيله تغلب هم نتوانست دفاع و منع كند و در آن گير و دار مردى از تغلب بنام مجاشع تغلبى كشته شد . دويل هم رسيد و مادر او نزد پسر خود شكايت كرد و استغاثه كرد . او سوار دلير تغلب بود .\r\nناگزير با قوم خود كوچ كرد و اعمال و افعال تغلب و غارت گله مادر خود را گوشزد مىنمود . جمعى از آنها آماده شده و شعيث بن مليك تغلبى را بسركردگى خود برگزيدند و بر بنى حريش حمله كردند و گلهء زنى بنام ام هيثم را از آنها ربودند و عدهء از آنها را كشتند . نمير ( قبيله ) هم همراه آنها بود و قيسيان نتوانستند دفاع و منع كنند . اخطل ( شاعر مسيحى مشهور ) گفت :\r\n فان تسألونا بالحريش فاننا * منينا بنوك منهم و فجور \r\n\r\n","description":"","footnote":"","page_name":" 200 ","page_number":200},
  {"content":"\r\n\r\n غداة تحامتنا الحريش كانها * كلاب بدت انيابها بهرير\r\nو جاءوا بجمع ناصرى ام هيثم * فما رجعوا من ذودها ببعير \r\nيعنى اگر از حال حريش بپرسيد ما از آنها حماقت و سيه كارى كشيديم ( كه بانتقام برخاستيم ) روزى كه حريش خواستند دفاع كنند و از ما بپرهيزند آنها مانند سگهائى بودند كه دندانها را با صداى هر و هر ( پارس ) نمايان كرده بودند . آنها با جماعتى به يارى ام هيثم آمدند ولى نتوانستند حتى يك شتر از آنچه ما غارت كرديم باز ستانند .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\nواقعه ماكسين\r\nچون كينه و ستيز ميان قبايل قيس و تغلب شدت يافت جنگ ميان طرفين واقع شد . رئيس قبايل قيس عمير و رئيس قبايل تغلب شعيث بودند . عمير با عده خود از تغلب شهرك ماكسين ( در خابور ) را قصد و غارت كرد در آنجا يك نبرد سخت رخ داد و آن نخستين جنگ بزرگ ميان طرفين متحارب بود . عده پانصد تن از تغلب كشته شدند كه يكى از آنها شعيث رئيس آنها بود . اول پاى او بريده شد باز ( با همان حال ) جنگ كرد و گفت :\r\n قد علمت قيس و نحن نعلم * ان الفتى يقتل و هو اجذم \r\nقيس ( دشمن ) مىداند و ما هم مىدانيم كه رادمرد در حالى كشته مىشود كه پاى او قطع شده باشد .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n\r\nجنگ اول ثرثار\r\nثرثار نهرى است كه منبع آن شهر سنجار نزديك قريه سرق ( كردستان عراق ) است . آن نهر در رود دجله مىريخت در محلى ميان كميل و راس الابل از بلوك فرج .\r\nچون آن عده كه بيان كرديم در ماكسين كشته شدند . تغلب استغاثه كرد و مدد و يارى خواست . غر بن قاسط و مشجر بن حارث شيبانى كه امرا . و بزرگان جزيره بودند به يارى آنها كمر بستند ، عبيد اللّه بن زياد ظبيانى هم بمدد آنها ضد قيس برخاست بدين سبب مصعب بن زبير بر او خشم گرفت تا آنكه برادرش نابى بن زياد را كشت .\r\nعمير هم بتميم و اسد ( دو قبيله ) استغاثه و توسل نمود . قبيله تغلب هم بعد از قتل شعيث زياد بن هوبر را بامارت و رياست خود برگزيد . گفته شده يزيد بن هوبر تغلبى .\r\nطرفين سخت جنگ كردند و قيس گريختند و تغلبيان عده فزون از عدو حد كشتند .\r\nشكم سى زن ( آبستن ) را دريدند كه آن زنها از بنى سليم بودند و آن جنگ در محل مذكور كه ثرثار باشد رخ داد . ليلى دختر حارث تغلبى چنين سرود . گفته شده اين شعر اخطل بوده نه شعر ليلى .\r\n لما رأونا و الصليب طالعا * و مارس جيش و سما ناقعا\r\nو الخيل لا تحمل الا دارعا * و البيض فى ايماننا قواطعا\r\nخلوا لنا الثرثار و المزارعا * و حنطة طيسا و كرما يانعا \r\n\r\n","description":"","footnote":"","page_name":" 203 ","page_number":203},
  {"content":"\r\n\r\nيعنى چون ما را ديدند در حالى كه صليب را علم كرده بوديم ( تغلب مسيحى بوده و صليب داشتند . )\r\nيك لشكر سر سخت و شتابگر سوق داديم ( گويا اين مصراع ملحن باشد و بايد چنين باشد : و مارسا جيشا ) زهر كشنده را ( از آن لشكر چشيدند ) ديدند . خيل را ديدند كه جز مردان زره پوش كسى را حمل نمىكردند . شمشيرها برنده را در دستهاى راست ما ديدند . آنها گريختند و ثرثار ( محل ) و مزارع را براى ما گذاشتند . گندم بسيار و موشاداب ( انگور ) را براى ما گذاشتند .\r\n\r\nجنگ دوم ثرثار\r\nبعد از آن قبايل قيس تجمع نموده و مدد خواستند . امير آنها باز عمير بن حباب بود . زفر بن حارث هم از قرقيسيا به يارى آنها رسيد . رئيس قبايل تغلب و نمر و اتباع آنها هم ابن هوبر بود كه باز در محل ثرثار جنگ كردند . جنگ بسيار سختى كه سختترين جنگى كه مردم با هم كرده رخ داد . بنى عامر گريختند كه آنها در جناح قيس بودند . سليم ( قبيله ) پايدارى و دليرى كردند تا تغلب را منهزم نمودند .\r\nدو فرزند يشوع و جمعى از بزرگان و اشراف تغلب كشته شدند . عمير بن حباب گفت\r\n فد الفوارس الثرثار نفسى * و ما جمعت من اهل و مال\r\nو ولت عامر عنا فأجلت * و حولى من ربيعة كالجبال\r\nاكافحهم بدهم من سليم * و اعصر كالمصاعيب النهال \r\nيعنى : جان من فداى سواران ( واقعه ) ثرثار باد . همچنين خانواده و هر چه از مال اندوخته‌ام فداى آنها باد . قبيله عامر ما را گذاشتند و رفتند ولى در پيرامون من ربيعه مانند كوه پايدار بودند . من با سواران ادهم ( سلاح پوشيده ) از بنى سليم\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nكه همراهم بودند با دشمن جنگ مىكردم . بردبارى مىكردم مانند شترهاى نر تشنه صبور بودم . زفر بن حارث نيز گفت\r\n الا من مبلغ عنى عميرا * رسالة ناصح و عليه زارى\r\nأ نترك حى ذى يمن و كلبا * و نجعل جدنا بك فى نزار\r\nكمعتمد على احدى يديه * فخانته بوهن و الكسار \r\nيعنى كيست كه پيغام مرا بعمير برساند پيغام و رساله يك ناصح دلسوز را به او برساند و بگويد آيا ما بايد يمانىها و كلب ( قبيله ) را كنار بگذاريم و نيروى خود را صرف نزار كنيم ؟ ( جد اعلاى قبايل حجاز ) اين كار مانند اين خواهد بود كه كسى بر يك دست تكيه دهد و آن دست سست شود و بشكند .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\n\r\nجنگ فدين\r\nعمير به فدين كه يك قريه در خابور بود حمله و غارت نمود تغلبىها را كه در آنجا زيست مىكردند كشت و سايرين را منهزم نمود . نفيع بن صفار محاربى گفت :\r\n لو تسال الارض القضاء عليكم * شهد الفدين بهلككم و الصور \r\nصور هم قريه ديگر در جنب فدين بود .\r\nيعنى اگر زمين بخواهد شما را محكوم كند و گواه بخواهد دو گواه در آنجا هست يكى فدين و ديگرى صور شهادت مىدهد كه شما دچار هلاك شديد .\r\n\r\nجنگ سكير\r\nسكير ( بتصغير ) در خابور است . سكير عباس هم ناميده مىشود ، بعد از آن جنگ طرفين تجمع كردند و براى تجديد نبرد در آن محل روبرو شدند ، باز هم رئيس قيس عمير بن حباب و رئيس تغلب و نمر يزيد بن هوبر بودند سخت جنگ كردند و عمير بن جندل كه سوار دلير تغلب بود گريخت ، عمير بن حباب درباره\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nاو گفت :\r\n و افلتنا يوم السكير بن جندل * على سابح عوج اللبان مثابر\r\nو نحن كردنا الخيل قدما شواذبا * دقاق الهوادر داميات الدوائر \r\nيعنى : در جنگ سكير ابن جندل گريخت و از دست ما رفت . او بر اسب تندرو سهل العنان و خوش جست و خيز گريخت ما كسانى هستيم كه خيل دم و يال بريده را بتاخت و تاز وادار كرديم ، اسبهاى ما پاى باريك و اطراف خونين داشتند . ( كنايه از زدن اسب براى تاختن ) ابن صفار نيز چنين گفت :\r\n صبحنا كم بهن على سكير * و لا قيتم هناك الا فورينا \r\nيعنى ما بامدادان در محل سكير بر شما حمله كرديم و شما در آنجا با بليات سخت روبرو شديد .\r\n\r\nجنگ معارك\r\nمعارك در سرزمين موصل ميان حضر و عتيق ( دو محل ) كه در آنجا قبايل تغلب تجمع كرده و با قبيله قيس جنگ كردند باز نبرد سخت رخ داد و تغلبيان گريختند و ابن صفار گفت :\r\n و لقد تركنا بالمعارك منكم * و الحضر و الثرثارا اجسادا جثا \r\nيعنى ما در جنگ معارك و حضر و ثرثار پيكرهاى شما را سرنگون كرديم .\r\nگفته شده جنگ معارك و حضر ( دو جا ) يكى بوده و تغلبيان را تا حضر راندند و بسيارى از بشر را كشتند .\r\nبعضى هم گفته‌اند دو محل و دو واقعه بوده كه در هر دو قيس غالب شد خدا داناتر است .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nدر محل لبى هم بالاتر از تكريت از سرزمين موصل هم جنگى رخ داد كه طرفين در جنگ متساوى بودند ولى قبيله قيس ميگفت ما چيره شديم و قبيله تغلب ادعا كرد ما تغلب نموديم .\r\n\r\nجنگ شرعبيه\r\nبعد از آن در محل شرعبيه مقابله نمودند ، در آنجا هم جنگهاى بسيار سخت رخ داد كه در يكى از وقايع عمار بن المهزم سلمى كشته شد و تغلب بر قيس غلبه نمود اخطل گويد :\r\n و لقد بكى الجحاف لما اوقعت * بالشرعبيه إذ رأى الأهوالا \r\nيعنى خيل غلبه كرد ( اين جمله اصل كتاب است ) و معنى بيت اين است ، جحاف از غلبه خيل در واقعه شرعبيه گريست زيرا هول و رعب را ديده بود .\r\nشرعبيه از بلاد تغلب بود . شرعبيه نيز محل ديگرى در منبج است بعضى ادعا مىكنند كه آن جنگ در بلاد منبج رخ داد و حال اينكه اين ادعا خطاست .\r\n\r\nجنگ بليخ\r\nقبايل تغلب تجمع كرده سوى بليخ لشكر كشيدند كه در آنجا عمير با قبايل قيس بود . بليخ يك شهر ميان حران ورقه بود طرفين بجنگ پرداختند . تغلبيان شكست خورده گريختند بسيارى از آنها كشته شدند ، شكم زنان را پاره كردند و اين عمل شكم دريدن مانند جنگ ثرثار بود . ابن صفار در آن واقعه گفت ،\r\n رزق الرماح و وقع كل مهند * زلزلن فلبك بالبليخ فزالا \r\n\r\n","description":"","footnote":"","page_name":" 208 ","page_number":208},
  {"content":"\r\n\r\nيعنى طعمه نيزه‌ها و شمشيرها ( مهندن ساخته هند ) قلب ترا متزلزل كرد كه از جاى خود زايل گرديد .\r\n\r\nجنگ حشاك و قتل عمير بن حباب سلمى و ابن هوبر تغلبى\r\nچون قبايل تغلب ديدند كه عمير بن حباب بجنگ و سركوبى آنها اصرار و ابرام دارد ، تمام تغلبيان شهرنشين و صحرانوردان را جمع كرد و به محل حشاك لشكر كشيدند . آن محل بر يك تل مرتفع نزديك شرعبيه و جنب براق واقع شده عمير هم قبايل قيس را باتفاق زفر بن حارث كلائى و فرزندش هذيل بن زفر بدان محل سوق داد . رئيس تغلب هم ابن هوبر بود .\r\nآنها در پاى تل حشاك سخت جنگ كردند تا شب فرا رسيد كه دست كشيدند و روز بعد باز بنبرد پرداختند تا هنگام شب . هر دو عهد كردند كه از ميدان نگريزند و حرب را با پيروزى پايان دهند . چون عمير ديد كه دشمن سخت دليرى و پايدارى مىكند . زنان و كودكان را هم همراه آورده كه بحمايت آنها بكوشد بقبايل قيس گفت : من بهتر مىدانم كه از اين جنگ دست بكشيم و بر گرديم زيرا دشمن بمرگ تن داده . چون ما برگرديم و دشمن از از ما آسوده و مطمئن شود حتما سوى گله و دارائى خود برخواهد گشت آنگاه ما او را غافل گير و حمله و غارت خواهيم كرد . عبد العزيز بن حاتم بن نعمان باهلى به او گفت : تو سواران و دليران قيس را ديروز و قبل از آن بكشتن دادى اكنون بيمناك شده هواى حفظ گله و مال بسرت مىزند ؟ تو جبان هستى گفته شده : عيينه بن اسماء بن خارجه فزارى آن سخن و\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nملامت را به او كرده بود كه او براى يارى قيس لشكر كشيده بود . عمير از آن گفته خشمگين شد و گفت من چنين مىپندارم اگر جنگ شدت يابد نخستين كسى كه بگريزد تو خواهى بود . عمير خود پياده شد و جنگ كرد در آن هنگام رجز مىخواند و مىگفت :\r\n انا عمير و ابو المغلس * قد احبس القوم بضنك فاحبس \r\nيعنى من عمير و ابو المغلس هستم . مردم دچار عسرت و سختى شده‌اند . هان تو هم دشمن را دچار كن .\r\nزفر در آن هنگام كه روز سيم جنگ بود گريخت و به محل خود در قرقيسيا رفت زيرا شنيده بود كه عبد الملك بن مروان او را قصد كرده در آنجا مستعد و آماده كارزار گرديد . گفته شده او براى فرار آن عذر را تراشيده بود . قيس هم منهزم شدند و تغلب بر آنها مسلط و بر دوش گريختگان سوار گرديد در آن حال مىگفتند : مگر اين را نمىدانيد كه تغلب تغلب مىباشد ( غالب مىشود ) . جميل بن قيس مزنى كه از بنى كعب بن زهير بود بر عمير حمله كرد و او را كشت .\r\nگفته شده چنين نبود بلكه دو غلام يك ديگر را يارى كردند و با سنگ او را كشتند كه او خسته شده بود چون سخت مجروح شد ابن هوبر بر او حمله كرد و او را كشت . خود ابن هوبر هم در آن جنگ مجروح شد و در پايان جنگ وصيت كرد كه تغلب رياست قبيله را بعد از او بمراد بن علقمه زهيرى واگذار كند . گفته شده ابن هوبر در دومين روز جنگ مجروح شد و وصيت كرد كه قبيله مراد را برياست انتخاب كند و او هم در همان شب ( شب سيم ) در گذشت . مراد هم صفوف آنها را آراست و دستور داد هر خانواده از نسل يك مرد ، زن و فرزند خود را پشت سر قرار دهد و نبرد كند ( براى دفاع از آنها دلير شود ) چون عمير تصميم و جانبازى آنها آگاه شد آن سخن را گفت ( برويم براى وقت ديگر ) شاعر گويد :\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n ارقت باثناء الفرات و شفنى * نوائح ابكاها قتيل ابن هوبر\r\nو لم تظلمى ان نحت ام مغلسى * قتيل النصارى فى نوائح حر \r\nيعنى من در پيرامون رود فرات بودم كه صداى ندبه زنان مرا محزون كرد ندبه بر كسى بود كه بدست ابن هوبر كشته شده . اى مادر مغلس ( زن عمير مقتول ) بدست نصارى بيهوده گريه نمىكنى و آنانى كه سر برهنه كرده در ندبه ترا يارى مىكنند عبث گريه نمىكنند .\r\nبعضى از شعرا منكر قتل عمير بدست ابن هوبر بوده كه چنين گويد :\r\n و ان عميرا يوم لاقته تغلب * قتيل جميل لا قتيل بن هوبر \r\nيعنى عمير كه در جنگ تغلب كشته شده بدست جميل كشته شدند بدست ابن هوبر .\r\nكشتار كارزار بيشتر در بنى سليم و غنى بود . عده كشتگان قيس نيز فزون بوده بنى تغلب هم سر عمير بن حباب را براى عبد الملك بن مروان بدمشق فرستادند .\r\nعبد الملك هم بنمايندگان تغلب ( حاملين سر ) صله و انعام و كسوت داد . چون عبد الملك با زفر بن حارث صلح كرد و مردم بر خلافت او متفق شدند اخطل گفت :\r\n بنى امية قدنا ضلت دونكم * ابناء قوم هم او و وهم نصروا\r\nو قيس عيلان حتى أقبلوا رقصا * فبايعوا لك قسرا بعد ما قهروا\r\nضجوا من الحرب اذ عضت غواربهم * و قيس عيلان من اخلاقها الضجر \r\nبقيه اين شعر هم بسيار است . يعنى اى بنى اميه من از شما دفاع و نبرد كردم .\r\nفرزندان قوم من بسى پناه دادند و پيروز و رستگار شدند قيس عيلان هم رقص كنان سوى ما آمدند . با تو ( عبد الملك ) با جبار بيعت كردند آن هم بعد از اينكه مغلوب ( ما ) شدند . آنها از جنگ بستوه آمدند و ضجه و لابه كردند زيرا جنگ آنها را دچار كرده بود . قيس عيلان هم اين اخلاق را دارد كه اظهار عجز كند .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nچون عمير بن حباب كشته شد مردى در كوفه نزد اسماء بن خارجه فزارى رفت و گفت : بنى تغلب عمير بن حباب را كشتند گفت : باكى نيست زيرا آن رادمرد در ديار دشمن در حال حمله كشته شد در حال فرار بعد اين شعر را گفت :\r\n يدى رهن على سليم بغارة * تشيب لها اصداغ بكر بن وائل\r\nو تترك اولاد الفدوكس عالة * يتامى ايامى نهزة للقبائل \r\nوزن مصراع اول مختل است و مؤلف و مصحح هر دو متوجه اختلال آن نشده‌اند و ما بدون تصرف و اصلاح بنقل عين آن پرداختيم ) .\r\nيعنى : دست من گرو يك غارت خواهد بود كه سرها از سطوت من سفيد خواهد شد ( براى سليم تعهد مىكنم ) فرزندان فدوكس ( قوم ) و يتيم و زنان آنها بيوه و در معرض غارت قبايل خواهند بود .\r\n\r\nجنگ كميل\r\nو آن محلى در موصل در جانب غربى دجله بود . علت وقوع آن جنگ اين بود كه چون عمير بن حباب سلمى كشته شد . تميم بن عمير ( فرزند مقتول ) نزد زفر بن حارث رفت و از او خواهش كرد كه بخونخواهى پدرش قيام كند او خوددارى كرد .\r\nهذيل بن زفر به پدر خود گفت : اگر تغلب بر آنها ( قيس ) پيروز شود براى تو ننگ خواهد بود و اگر آنها بر تغلب غالب شوند براى تو بدتر خواهد بود ( كه از يارى آنها خوددارى كردى ) زفر برادر خود را اوس بن حارث را بجانشينى خود در قرقيسيا گذاشت و تصميم گرفت بنى تغلب را غارت كند . خيلى سوى بنى فدوكس كه يك طايفه از تغلب بود روانه كرد . مردان را كشت و زنان را اسير\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nو مورد تمتع قرار دارد بحديكه فقط يك زن از آنها ماند كه بيزيد بن حمران پناه برد . زفر بن حارث هم لشكرى سوى بنى كعب بن زهير فرستاد كه آنها را بيك نحو عجيب كشت . زفر مسلم بن ربيعه عقيلى را براى جنگ تغلبيان فرستاد كه آنها جمع شده بودند و بسيارى از آنها را كشت . پس از آن خود زفر لشكر كشيد و بنى تغلب را كه در وادى عقيق در سرزمين موصل جمع شده بودند قصد كرد . چون آنها بر لشكر كشى او آگاه شدند از آنجا كوچ كردند و خواستند از رود دجله بگذرند چون به محل كميل رسيدند زفر با قيسيان به آنها رسيدند و جنگ سختى رخ داد .\r\nاتباع زفر پياده شدند و دست بنبرد زدند خود زفر بر استر سوار بود تغلبيان را شبانه كشتند و شكم زنان را دريدند و عده كه در نهر دجله غرق شدند فزونتر از كشتگان بودند . گريختگان آنها بلبى پناه بردند زفر هم هذيل فرزند خود را بتعقيب آنان واداشت او هم بهر كه رسيد كشت و هر كه توانست از رود بگذرد نجات يافت . عده دويست تن هم از آنها را اسير كردند بعد دست بسته كشتند . زفر در اين واقعه گفت :\r\n الا يا عين بكى بانسكاب * و بكى عاصما و ابن الحباب\r\nفان تك تغلب قتلت عميرا * و رهطا من غنى فى الخراب\r\nفقد افنى جشم بن بكر * و نمرهم فوارس من كلاب\r\nقتلنا منهم مأتين صبرا * و ما عدلوا عمير بن الحباب \r\nيعنى : اى چشم گريه كن و اشك را روان بكن بر عاصم و ابن حباب گريه كن .\r\nاگر تغلب عمير و جمعى از بنى غنى را با حربه كشت كه بنى جشم بن بكر و قبيله نمر و سواران بنى كلاب را هلاك كرد .\r\nما هم دويست تن بسته را با شكيبائى كشتيم و حال اينكه اين عده بخونخواهى عمير ابن حباب ارج نداشتند .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nابن صفار محاربى هم گفت :\r\n الم تر حربنا تركت حبيبا * محالفها المذلة و الصفار\r\nو قد كانوا اولى عز فاضحوا * و ليس لهم من الذل انتصار \r\nيعنى آيا نديدى كه جنگ ما قوم حبيب را دچار خوارى كردند ( همپيمان با مذلت ) آن قوم گرامى بودند كه چنين شدند در حالى كه كسى نبود آنها را يارى كند و از خوارى برهاند قطامى تغلبى هم در يكى از جنگها اسير شد و تمام اموال او بتاراج رفت زفر كار او را تعهد كرد و تمام اموال او را پس داد و چيزى هم به او بخشيد او دربارهء زفر چنين گفت :\r\n انى و ان كان قومى ليس بينهم * و بين قومك الا ضربة الهادى\r\nمثن عليك بما اوليت من حسن * و قد تعرض لى من مقتل بادى \r\nيعنى اگر چه ميان قوم من و قوم تو جز ضربت قاطع ( و قتل ) و عداوت چيز ديگرى نبود ) من به تو ثنا مىگويم كه نسبت به من نيكى كردى و حال اينكه در خور قتل بودم .\r\nحبيب كه در شعر آمده بضم حاء بىنقطه و فتح باء يك نقطه كه در نسب بنى تغلب آمده .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n\r\nجنگ بشر\r\nچون كار عبد الملك بسامان رسيد و مسلمين بر خلافت او متفق شدند ، اخطل شاعر تغلبى ( مسيحى مشهور ) نزد او رفت كه جحاف بن حكيم سليمى نزد او بود . عبد الملك به او گفت اى اخطل تو اين را ميشناسى گفت : آرى اين همان است كه من درباره او چنين گفته‌ام :\r\n الا سائل الجحاف هل هو ثائر * بقتلى أصيبت من سليم و عامر \r\nيعنى از جحاف بپرس آيا بانتقام و خونخواهى كشتگان سليم و عامر كه دچار شده‌اند قيام خواهد كرد ؟ آنگاه تمام قصيده را خواند و پايان داد در آن هنگام جحاف مشغول خوردن رطب بود هسته‌هاى رطب از شدت خشم از دستش مىافتاد كه به او چنين جواب داد .\r\n بلى سوف نبكيهم بكل مهند * و ننعى عميرا بالرماح الشواجر \r\nيعنى : آرى ما بر آنها ( كشتگان ) با شمشيرهاى هندى خواهيم گريست و بر عمير با نيزه‌هاى آماده ندبه خواهيم كرد . سپس به او گفت : اى زاده زن نصرانى من تصور نمىكردم كه تو بر من جسارت كنى . اخطل از شدت بيم به خود لرزيد ناگزير برخاست و دامان عبد الملك را گرفت ( توسل كرد ) و گفت : در اين هنگام و اين مقام من به تو پناه\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nمىبرم و از تو حمايت ميخواهم ، سپس جحاف برخاست و دامن كشان نزد ياران خود رفت و از شدت خشم چيزى نمىديد و هشيار نمىشد يكى از منشيان دربار كوشيد او را آرام كند رفت و بدستور اخطل يك فرمان براى او ساخت كه ماليات تغلب به عهده او خواهد بود . همچنين قبيله بكر كه در جزيره زيست مىكرد . او هم باتباع خود گفت : امير المؤمنين امارت اين دو قسمت را به من واگذار كرده هر كه بخواهد به من ملحق شود بيايد . ( فرمان مجعول بود ) . بعد از آن رفت تا به محل رصافه هشام رسيد باتباع خود داستان اخطل را گفت و نيز گفت : اخطل براى امارت من يك فرمان جعل كرده و من امير آن قبايل نيستم ، هر كه بخواهد اين ننگ را بشويد با من بيايد كه عار را از من بزدايد زيرا من سوگند ياد كرده‌ام كه هرگز سر ( و تن ) خود را نشويم تا انتقام خود را از بنى تغلب نگيرم اتباع او از او برگشتند مگر عده سيصد تن كه به او گفتند ما زنده و مرده با تو خواهيم بود . او شبانه سير خود را آغاز كرد و هنگام بامداد به محل رحوب رسيد كه آن محل چشمه آب جشم بن بكر از قبايل تغلب بود ، در آنجا عده بسيارى از تغلبيان را ديد و بسيارى از آنها را كشت و اخطل را اسير كرد ، اخطل يك عباى كهنه به خود پيچيده بود كسى كه او را گرفتار كرده بود گمان برد كه او بنده است از او پرسيد تو كيستى ؟ گفت غلام هستم ، او را آزاد كرد ، او هم ترسيد كه ديگران بشناسند خود را در چاه انداخت چون جحاف از آن غارت برگشت اخطل از چاه بيرون رفت جحاف هم در قتل اسراف و اجحاف كرد زيرا علاوه بر كشتن مردان شكم زنان آبستن را دريد و جنين از رحم بيرون كشيد . مرتكب يك جنايت عظيم شده بود ، جون نزد عبد الملك برگشت اخطل وارد شد و گفت :\r\n لقد اوقع الجحاف بالبشر وقعة * الى اللّه منها المشتكى و المعول \r\nيعنى جحاف در محل بشر مرتكب يك جنايت و واقعه شده كه ما از آن واقعه نزد خداوند شكايت مىكنيم و به او پناه مىبريم جحاف از آنجا گريخت . عبد الملك بتعقيب\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nاو كوشيد . او ببلاد روم رفت . او بعد از آن واقعه كه در بشر رخ داد با خطل خطاب كرد و گفت :\r\n ابا مالك هل لمتنى او حضضتنى * على القتل ام هل لامني كل لائم\r\nالم افنكم قتلا و اجدع انوفكم * بفتيان قيس و السيوف الصوارم\r\nبكل فتى ينعى عميرا بسيفه * اذا اعتصمت ايمانهم بالقوائم\r\nفان تطردونى تطردونى و قد جرى * بى الورد يوما نى نما ، الاراقم\r\nنكحت بسيفى فى زهير و مالك * نكاح اعتصاب لا نكاح دراهم \r\nيعنى اى مالك ( قوم ) تو مرا ملامت يا وادار كردى كه قتال كنم و هر ملامت كننده هم مرا ملامت كرده آيا من شما را دچار فنا نكردم و بينىهاى شما را نبريدم و با جوانان قيس و شمشيرهاى برنده نيامدم . با هر رادمردى كه بر عمير ندبه مىكند و با شمشير بخونخواهى قيام مىنمايد آن هم هنگامى كه دستهاى راست آنها قبضه شمشيرها را سخت مىگيرد . . اگر مرا طرد كنيد بدانيد كه اسب من روزى در خون مارها ( كنايه از دشمن ) تاخت نمود . من با شمشير خود در قوم مالك و زهير زنان و دوشيزگان را ربودم ( و . . . ) آن هم نكاح غصب و زور نه نكاح درهم و رضا . اشعار آن باقى دارد ، جحاف در بلاد روم در حال انتقال از طرابزنده تاقاليقلا ( دو محل ) بود . نزد بزرگان قيس هم واسطه فرستاد كه از عبد الملك براى او امان بگيرند .\r\nعبد الملك هم به او امان داد او هم نزد عبد الملك رفت و او خونبهاى مقتولين را از او مطالبه كرد و كفيل و ضامن خواست . او بپرداخت ديه كوشيد .\r\nدر زمان حجاج هم او را در شام قصد كرد . حجاج بقيه خونبها را از او مطالبه كرد او گفت : آيا مرا خائن و عهد شكن مىدانى ؟ ( كه نخواهم بپردازم ) گفت :\r\nولى تو رئيس قوم خود هستى و منابع دريافت هم بسيار دارى . گفت راست ميگوئى آنگاه صد هزار درهم داد و بقيه خونبها را از قوم خود گرفت و پرداخت بعد از آن بزهد\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nو عبادت تن داد . به مكه هم رفت و پرده كعبه را گرفت و گفت : خداوندا گناه مرا ببخش با اين كه يقين دارم كه جرم مرا نخواهى بخشيد ، محمد بن حنفيه شنيده به او گفت : اى سالخورده ، نااميدى تو ( از رحمت خداوند ) بدتر از گناه تست . گفته شده علت مراجعت او اين بود كه پادشاه روم او را مقرب و گرامى داشت و به او قبول دين مسيح را تكليف نمود . او گفت : من نزد تو نيامده‌ام كه از دين اسلام خارج شوم در آن سال هم پادشاه روم سپاه مسلمين را در ييلاق تعقيب كرد و مسلمين منهزم شدند .\r\nبعبد الملك خبر دادند كه جحاف آنها را شكست داده و منهزم نمود ، عبد الملك نزد او فرستاد و امان داد ، او هم برگشت و محل بشر ( محل واقعه ) را قصد كرد در آنجا جماعتى ديد كفن پوشيده و به آنها گفت : من آمده‌ام شما را از قصاص خود تمكين كنم جوانهاى آن قوم خواستند او را بكشند ولى پيران مانع شدند ، براى حج هم رفت در حال طواف هم گفت ، خداوندا من گمان نمىكنم كه تو مرا ببخشى عبد اللّه بن عمر شنيد و گفت : تو اگر جحاف باشى بيش از اين سخن نمىگفتى گفت آرى من همان جحاف هستم ( ما فصلى را در اين كتاب ترجمه نموديم كه اندك فايده در نقل و ترجمه و شرح آن جز يك فلسفه تاريخى احتمال نمىدهيم . زيرا دو قبيله با هم جنگ كرده و بارها غالب و مغلوب شدند . براى خواننده اين فصل چه نفعى دارد و حال آنكه امثال آن وقايع در عالم بزرگ بشر همه جا و در هر وقت رخ داده است ولى فقط از آن وقايع كه بنام « يوم » آمده يك نتيجه گرفته مىشود و آن جهل و تعصب عرب و افراط در توحش و خونخوارى بحديكه شكم زنان را مىدريدند و جنين را ميكشتند و بموجب اشعار و اخبار و اسناد غير قابل انكار عفت زنان را هم ميربودند و مرتكب انواع جنايات كه تاريخ از ذكر آنها شرم دارد مىشدند قبل از اين در قتل زن بىگناه مختار بدست مصعب بن زبير اشاره شد كه چگونه انسانيت از آن عمل زشت فجيع لرزيد و در اينجا قتل زنان و دريدن شكم آنان بسيار و بتكرار آمده است اگر در شرح حوادث اين كتاب جز\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nيك اشاره آن هم از طرف مترجم نه مؤلف نبود همين فايده بس بود كه عالم انسانى به اين قبيل جنايات و فجايع ننگين شده و توحش و ستم مردم قسى القلب كه دست آشوريها را از عقب بسته باينجا رسيده كه شكم زنان را پاره مىكردند و جنينى را كه حتى هنوز بعرصه حيات قدم نگذاشته سر مىبريدند . بنابر اين فايده تاريخ همين فلسفه است و گرنه به دو قبيله عرب كه بر سر يك ديگر مىزدند كارى نداريم و اميدواريم كسانى كه از انسانيت بهره دارند از اين اعمال و افعال شرم‌آور عبرت گيرند اگر چه ما خود در اين زمان بدتر و سختتر از آن هم ديده‌ايم كه در جنگ بين المللى دوم و زمان هيتلر بشر را ، زن و مرد و خردسال و سالخورده را پس از انواع آزارها و گرسنگىها و شكنجه‌ها در كوره‌هاى برق ميسوزانيدند و باز هم عالم انسان كه با على درجه تمدن رسيد در حوادث پيش بينى نشده بتوحش بىمانند سقوط خواهد كرد و جنايت دو مرد يا فرد يا دو عشيره و دو قبيله عرب به دو ملت و اهل دو قاره خواهد رسيد و شرم انسانيت از اين تعصب و توحش و سنگدلى و انسان كشى و افراط در تشفى هميشه خواهد بود .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n\r\nآغاز سال هفتاد و يك\r\n\r\nبيان قتل مصعب و لشكر كشى عبد الملك به عراق\r\nدر آن سال مصعب بن زبير در ماه جمادى الاخر كشته و عبد الملك بن مروان بر عراق مسلط شد . سبب آن اين بود كه عبد الملك بن مروان پس از قتل عمرو بن سعيد بن عاص چنان كه شرح آن گذشت شمشير را به كار برد و تمام مخالفين خود را در شام كشت . چون ديگر مخالفى براى او نمانده بود تصميم گرفت كه براى جنگ با مصعب بعراق لشكر بكشد . با ياران و خويشان خود مشورت كرد عم او يحيى - بن حكم بن عاص به او گفت : همين شام را نگهدار و قناعت كن . ابن زبير را هم به حال خود در عراق بگذار عبد الملك هميشه ميگفت : هر كه راى صواب بخواهد با حكم مخالفت ( و ضد راى او عمل ) كند . بعضى از مشاورين هم به او گفتند : تو دو جنگ بزرگ در دو سال كردى و امسال خشكسالى و قحطى است و ما گمان نميكنيم تو در اين جنگ پيروز شوى . امسال را صبر كن و در جاى خود باش . عبد الملك گفت : شام يك بلاد كم حاصل و كم سود است من ايمن نيستم كه خزانه ما تهى نگردد و مال ما به آخر نرسد . بسيارى از اشراف عراق هم به من نوشته و مرا دعوت كرده‌اند . برادرش محمد بن\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nمروان گفت : عقيده من اينست كه تو حق خود را مطالبه كنى و بعراق به روى و من اميدوارم كه خداوند ترا پيروز كند بعضى هم گفتند : عقيده ما اينست كه تو خود بمانى و يكى از افراد خانواده خود را بفرماندهى و لشكر كشى بفرستى .\r\nآنگاه خود پيوسته براى او مدد روانه كنى . عبد الملك گفت : اين كار را فقط يك مرد قرشى صاحب راى و عزم ميتواند انجام دهد شايد من كسى را بفرستم كه دلير باشد ولى بصير و با تدبير نباشد ممكنست در شمشير زدن شجاع باشد ولى در سياست سپاه بصير نباشد مصعب هم شجاع است و از يك خاندان شجاع مىباشد ولى سياست لشكر كشى و سپاه دارى را ندارد و از علم حرب هم عارى مىباشد . او همواره بتنعم و خوشگذرانى مايل است . بعضى از رجالى كه با او هستند مخالف او ميباشند ولى هر كه با من هست صميمى و وفادار است .\r\nچون خواست برود با همسر خود عاتكه دختر يزيد بن معاويه وداع كرد او گريست و كنيزان وى هم همه گريستند . او گفت : خداوند كثير عزه را بكشد .\r\n( كه چو خوب گفته ) انگار او شاهد و ناظر حال ما بود كه چنين سرود :\r\n اذا ما اراد الغزو لم يثن هه * حصان عليها عقد در يرينها\r\nنهته فلما لم تر النهى عاقه * بكت و بكى مما عناها قطينها \r\nيعنى هر گاه قصد جنگ و غزا كند ( آن مرد ) همت او از منع و نهى يك بانوى محصنه ( شوهردار ) پست نميشود ( از عزم خود بر نمىگردد ) آن بانو داراى زيور است كه يك گردن بند باشد . او را نهى و منع كرد ولى چون ديد كه او از عزم خود بر نميگردد گريست و از اندوه او هم همگنان وى گريستند .\r\nعبد الملك بعراق لشكر كشيد و چون مصعب كه در بصره بود خبر لشكر كشى او را شنيد مهلب را كه در آن زمان با خوارج نبرد ميكرد خواند و با او مشورت كرد گفته شده او را براى مشورت نخوانده بود فقط احضار كرد و او خود بمصعب گفت :\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nبدانكه اهل عراق با عبد الملك مكاتبه كرده‌اند و او هم به آنها نوشت پس تو مرا از خود دور مكن . مصعب به او گفت : اهل بصره از رفتن بجنگ عبد الملك امتناع كرده‌اند مگر اينكه ترا باز بجنگ خوارج برگردانم كه خوارج نزديك شده و ببازار اهواز ( نام آن سوق الاهواز است ) رسيده‌اند . منهم اكراه دارم كه اگر عبد الملك سوى من آيد من سوى وى نروم و جنگ نكنم . تو هم مرا از حفظ اين مرز بىنياز كن او هم باز بميدان خوارج برگشت . مصعب هم بكوفه رفت و احنف هم با او بود . بكوفه رسيد و ابراهيم بن اشتر را نزد خود خواند كه در آن هنگام والى موصل و جزيره بود . چون او رسيد فرماندهى مقدمه لشكر را به او سپرد و او رفت تا به محل باجميرا رسيد كه نزديك اوانا و مسكن بود و در آنجا لشكر زد . عبد الملك هم محمد بن مروان برادر خود را فرمانده مقدمه لشكر نمود . خالد بن عبد اللّه بن - خالد بن اسيد هم همراه او بود كه بقرقيسيا رسيدند و در آنجا زفر بن حارث كلائى را محاصره كردند كه او ناگزير با آنها صلح كرد و بعد خبر او را شرح خواهيم داد بخواست خداوند . زفر هم فرزند خود هذيل بن زفر را با عبد الملك همراه كرد ولى او بعد بمصعب بن زبير ملحق گرديد چون زفر با عبد الملك صلح نمود عبد الملك با سپاهيان خود در مسكن نزديك لشكرگاه مصعب لشكر زد كه فاصله ميان دو لشكر سه فرسنگ بود . گفته شده . دو فرسنگ . عبد الملك هم باهل عراق و آنانى كه با او مكاتبه كرده بودند نامه نوشت . همچنين كسانى كه مكاتبه نداشتند .\r\nبراى هر يك از آنها هم ايالت اصفهان را وعده داد زيرا هر يك از آنها خود امارت اصفهان را خواسته بود ( يك امارت به چند تن ) عبد الملك پرسيد : مگر اصفهان چيست كه همه آن را خواسته‌اند همه نامه‌ها را مكتوم كردند جز ابراهيم ابن اشتر كه نامه خود را مهر شده و دست نخورده نزد مصعب برد . مصعب آن را باز كرد و خواند ديد كه او ( عبد الملك ) ابراهيم را براى طاعت خويش دعوت كرده و امارت و ايالت\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nعراق را به او وعده داده مصعب به او گفت آيا مىدانى در اين نامه چه نوشته شده ؟\r\nگفت نه . گفت به تو چنين و چنان پيشنهاد كرده و اين پيشنهاد بزرگترين آرزوى مرد است . ابراهيم گفت من فرمان خيانت و غدر را نميپذيرم . به خدا قسم هيچكس در نظر عبد الملك دور تر و سر سختتر از من نيست با وجود اين به من طمع كرده و اميدوار شده يقين دارم كه او به تمام اتباع تو نوشته و وعده داده . از من بپذير و گردن تمام آنها را بزن .\r\nگفت : اگر چنين كنم عشاير آنها مطيع من نخواهند بود . گفت : پس آنها را بگير و بند كن و با زنجير بكاخ سفيد كسرى بفرست و بزندانشان بسپار . كسى را هم بگمار كه اگر عشاير آنها از گرد تو پراكنده شوند و بگريزند گردن آنها را بزند و اگر پيروز شدى آنها را آزاد كن . گفت : من مشغول كارهاى ديگرى هستم رحمت خداوند شامل حال ابا بحر باشد مقصود احنف بن قيس كه او مرا از خيانت و غدر اهل عراق بر حذر كرد و گفت : آنها مانند روسبى هستند هر روز يك شوهر اختيار مىكند و آنها ( اهل عراق ) هر روز يك امير ميخواهند . چون قيس بن هيثم ديد كه اهل عراق مىخواهند بمصعب خيانت كنند و بر اين خيانت تصميم گرفته‌اند به آنها گفت : واى بر شما اهل شام را راه ندهيد و بر خود مسلط مكنيد . به خدا اگر آنها بزندگانى شما طمع كنند خانه‌هاى شما را بر شما تنگ خواهند كرد . به خدا من خود ديده بودم كه بزرگترين رئيس اهل شام بر در كاخ خليفه ايستاده از اين خرسند بود كه خليفه به او فلان امر و دستور و خدمت را مىدهد . من در ييلاق شام ( صوائف - بلاد روم ) مىديدم هر يكى از ما داراى چند شتر باركش بوديم در حالى كه هر يك از آنها توشه خود را بر اسب خود مىبست . عراقيها سخن او را نپذيرفتند چون دو سپاه به يكديگر نزديك شدند عبد الملك مردى از كلب ( قبيله ) نزد مصعب فرستاد و به او گفت . به خواهر زاده خود سلام برسان مادر مصعب از قبيلهء كلب بود و بگو از دعوت خود براى برادرش صرف نظر كند و با من هم آهنگ شود كه اين كار را\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nبشورى ارجاع كنيم .\r\nمصعب برسول گفت : به او بگو كه ميان ما و شما شمشير است و بس .\r\nعبد الملك برادر خود محمد را پيش فرستاد . مصعب هم ابراهيم بن اشتر را با مقدم پيش راند . هر دو مقابله كردند و دست بسلاح زدند . پرچم دار محمد كشته شد . مصعب هم براى ابراهيم پياپى مدد مىفرستاد . جنگ سختتر شد و مسلم بن عمرو باهلى پدر قتيبه كه از ياران مصعب بود كشته شد . مصعب هم عتاب بن ورقاء را بمدد ابراهيم فرستاد . ابراهيم از آمدن او سخت رنجيد و گفت : او را به يارى من مفرست كه عتاب متزلزل و خائن است ولى انا للّه و انا اليه راجعون كه من به او گفتم و سودى نبخشيد . چون عتاب با عدهء خود رسيد خود و همان عده تن بفرار دادند . او قبل از آن با عبد الملك مكاتبه و بيعت كرده بود . چون او گريخت ابراهيم پايدارى و دليرى كرد تا كشته شد . عبيد بن ميسره غلام بنى عذره او را كشت و سرش را نزد عبد الملك برد . اهل شام هم پيش رفتند و مصعب با آنها جنگ كرد .\r\nبقطن بن عبد اللّه حارثى گفت : اى ابا عثمان خيل خود را پيش ببر . گفت : من اكراه دارم كه مذحج ( قبيله ) را بكشتن بدهم . گفت : آيا از بيم اين گندها پيش نمىروى ؟ گفت : گند در پس تو خواهد بود ( شكست مىخورى و پس مىروى و رسوائى ببار مىآرى ) . بمحمد بن عبد الرحمن بن سعيد مانند آن فرمان را داد .\r\nاو گفت كسى چنين نكرده كه منهم بكنم . مصعب گفت : اى ابراهيم كجائى كه من امروز ابراهيم ندارم . ( كه ابراهيم گفته بود اينها خائن هستند بكش يا بند كن ) نگاه كرد عروه بن مغيرة بن شعبه را ديد . به او گفت : خبر حسين بن على را به من بده و بگو كه او چگونه از تسليم ابا و خوددارى كرد و بفرمان ابن زياد تن نداد و بر جنگ عزم كرد . او هم واقعه ( كربلا ) را شرح داد . مصعب گفت :\r\n ان الالى بالطف من آل هاشم * تأسوا فسنوا للكرام التاسيا \r\n\r\n","description":"","footnote":"","page_name":" 224 ","page_number":224},
  {"content":"\r\n\r\n( وزن مصراع اول مختل است و بايد چنين باشد و ان ) .\r\nيعنى : آنانى كه از هاشميان در طف ( كربلا ) بودند . تاسى كردند . و اين سنت را براى مردم كريم باقى گذاشته كه بايد از آنها پيروى كنند ( تاسى و اقتدا بايد تن بكشتن دهيم و از تسليم خوددارى كنيم ) .\r\nعروه گويد : ( با خواندن آن بيت ) دانستم كه او پايدارى خواهد كرد تا كشته شود . بعد از آن محمد بن مروان بمصعب نزديك شد و گفت : من پسر عم تو هستم .\r\nمحمد بن مروان هستم . امان امير المؤمنين را قبول كن . گفت : امير المؤمنين در مكه است مقصود برادرش عبد اللّه بن زبير . گفت : اين قوم به تو خيانت ميكنند .\r\nاو از قبول آن پيشنهاد ( امان ) خوددارى و ابا نمود . آنگاه محمد عيسى بن مصعب را ندا داد . مصعب به فرزند خود گفت : برو ببين با تو چه كار دارد ؟ او نزديك رفت . به او ( محمد بعيسى ) گفت : من دوستدار تو و پدرت هستم . بهر دو نصيحت مىكنم و امان مىدهم . او نزد پدر برگشت و هر چه شنيده بود گفت : مصعب گفت : من گمان مىكنم كه اين قوم بوعده خود نسبت به تو وفا خواهند كرد اگر مايل باشى نزد آنها برو گفت : زنان قريش پس از اين چه خواهند گفت : جز اين چيزى خواهند گفت كه من ترا بىيار و ياور گذاشتم و جان خود را بر جان تو ترجيح دادم ؟\r\nگفت : پس تو و همراهان نزد عم خود به مكه برو و خبر خيانت اهل عراق را به او بده زيرا من كشته خواهم شد . گفت من هرگز خبر مرگ ترا بقريش نخواهم داد ولى تو اى پدر بيا و ببصره برگرد كه اهل بصره هنوز مطيع هستند يا لااقل نزد امير المؤمنين ( عبد اللّه بن زبير ) برو . مصعب گفت قريش نگويند كه من گريختم . به فرزند خود عيسى گفت تو پيش برو من ترا در راه خدا قربان مىكنم و به حساب خداوند ميگذارم . عيسى با جمعى پيش رفت او كشته شد و ياران او هم كشته شدند . مردى از اهل شام خواست سر عيسى را ببرد مصعب بر او حمله كرد و او را\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nكشت و بعد بر سپاهيان شام حمله كرد آنها گريختند و شكافى ميان آنها ايجاد كرد سپس برگشت و دوباره حمله كرد .\r\nعبد الملك به او امان داد و گفت : كشتن تو براى من ناگوار است امان مرا بپذير و هر چه ميخواهى از مال بگير و حكومت هر جائى را كه بپسندى به تو خواهم داد او قبول نكرد و باز بحمله و جنگ مبادرت نمود . عبد الملك گفت : به خدا اين همان است كه شاعر در حق او گفته :\r\n و مذحج كره الكماة نزاله * لا ممعنا هربا و لا مستلما \r\nيعنى سلحشورى كه خود را با سلاح پوشانيده و دليران مبارزه او را اكراه دارند در نظر ندارد كه بگريزد يا تسليم شود . مصعب بخيمه خود رفت غسل ( و حوط جهاز ميت ) كرد و خيمه را بر افكند و براى جنگ رفت . عبيد اللّه بن زياد بن ظبيان بميدان رفت و مبارزه او را در - خواست كرد . گفت : اى سگ دور شو مانند تو كسى با مانند من مبارزه مىكند ؟ بعد مصعب بر او حمله كرد و بر كلاهخود او ضربتى زد . كلاهخود خرد و او مجروح شد . برگشت و سر خود را بست . مردم مصعب را تنها گذاشتند و از او برگشتند بحديكه فقط هفت تن با او ماندند . زخمها بتن گرفت و آماج تير گرديد . باز عبيد اللّه بن زياد بن ظبيان برگشت و باز مصعب ضربتى به او زد ولى كارگر نشد زيرا از شدت جراحات ناتوان شده بود عبيد اللّه او را زد و كشت . گفته شده : زائده بن قدامه ثقفى او را ديد و بر او حمله كرد و نيزه را بتن او فرو برد و فرياد زد انتقام مختار را كشيدم او را كشت ولى عبيد اللّه سرش را بريد و نزد عبد الملك برد و بر زمين افكند . گفت نعاطى الملوك الحق ما قسطوا لنا و ليس علينا قتلهم بمحرم يعنى ما حق را بملوك و پادشاهان مىدهيم تا وقتى كه با ما به عدالت رفتار مىكنند و كشتن آنها ( در صورتى كه ظلم كنند ) بر ما حرام نيست .\r\nچون عبد الملك سر او را ديد سجده كرد ابن ظبيان گويد من خواستم گردن عبد الملك را هم در آن هنگام كه سجده كرده بود بزنم تا دو پادشاه عرب را كشته و مردم را از\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nآن دو آسوده كرده باشم .\r\nعبد الملك هم گفت : من قصد كردم ابن ظبيان را بكشم كه بدترين قاتل دلير ترين مردم را كشته باشم . عبد الملك بابن ظبيان هزار دينار داد . گفت : من او را براى طاعت تو نكشتم بلكه او را بانتقام خون برادرم نابى بن زياد كشتم جائزه و انعام را قبول نكرد . قتل مصعب در دير جاثليق نزديك نهر دجيل رخ داد . عبد الملك دستور داد او و فرزندش عيسى در آنجا به خاك سپرده شوند . گفت : ما دوستى ديرين داشتيم ولى ملك شفقت بردار نيست ( ملك سترون است ) . علت قتل نابى هم اين بود كه او و مردى از بنى نمير راهزنى مىكردند آنها را نزد مطرف بن سيدان باهلى بردند كه رئيس شرطه مصعب بود . اما نابى را كشت و نميرى را چوب زد و رها كرد . عبيد اللّه عده را جمع و مطرف را قصد كرد . آن هم در زمانى كه مصعب مطرف از رياست شرطه عزل و بحكومت اهواز منصوب كرده بود . عبيد اللّه با عده خود رفت تا بمطرف رسيد و او را كشت : مصعب هم براى سركوبى عبيد اللّه مكرم بن مطرف را با لشكر فرستاد او بدان محل رسيد ولى عبيد اللّه را نديد چون در عسكر مكرم لشكر زد محل را بنام او ( عسكر مكرم ) موسوم نمودند . عبيد اللّه هم بعبد الملك پيوست . درباره قتل او هم چيزهاى ديگرى گفته شده . چون سر مصعب را پيش او برد عبد الملك گفت :\r\nهرگز زن قرشى مانند تو فرزندى نپرورانيده عبد الملك و مصعب با هم دوست بودند و هر دو در مدينه نزد حبى ( زنى در مدينه ) مىرفتند خوش مىگذرانيدند چون به آن زن خبر قتل مصعب را دادند گفت : بدا به حال قاتل او گفتند . قاتل او عبد الملك بن مروان است گفت : اى پدرم فداى قاتل و مقتول . پس از آن عبد الملك سپاه عراق را براى بيعت خود دعوت نمود همه بيعت كردند . او هم رفت تا وارد كوفه شد . در نخيله مدت چهل روز اقامت كرد . در كوفه هم براى مردم خطبه نمود .\r\nنكوكار را وعده نيكى داد و تبه كار را بكيفر تهديد كرد . گفت : آن زنجيرى كه به گردن\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nعمرو بن سعيد گذاشته شده هنوز نزد من است . به خدا قسم من آن زنجير را به گردن كسى نمىگذارم كه به آسانى از گردنش بگيرم مگر آنكه جانش را بستانم پس هر يك از شما بر نفس خود ابقا كند و خون خود را نريزد و السلام . مردم را براى بيعت دعوت كرد و آنها هم بيعت نمودند . قبيل قضاعه براى بيعت حاضر شدند از آنها پرسيد چگونه شما نجات يافتيد و حال اينكه عده شما نسبت بقبايل مضر كم بوده .\r\nعبد اللّه بن يعلى نهدى گفت ما از آنها گرامىتر و تواناتر و با بودن تو و ياران تو كه ميان ما هستند نيرومندتريم . قبيلهء مذحج رسيد چون عده آنها را ديد گفت : من براى هيچ كسى در كوفه با بودن اين عده چيزى نمىبينم . بعد قبيله جعفى رسيد گفت : خواهر زاده خود را نزد من بياريد مقصود او يحيى بن سعيد بود كه مادرش از قبيله جعفى بوده .\r\nگفتند : آيا او در امان است ؟ گفت : شما با من هم شرط مىكنيد ؟ يكى از آنها گفت :\r\nما اين شرط را از روى نادانى نمىكنيم كه حق و قدر ترا ندانسته باشيم ولى ما نسبت به تو خواهش فرزند از پدر مىكنيم . گفت : آرى شما قوم زنده دل هستيد در جاهليت و اسلام ( هر دو زمان ) دلير بوده و هستيد . بايد او حاضر شود كه او در امان است . او را حاضر كردند و او بيعت كرد . ( برادر عمرو بن سعيد بود كه عبد الملك او را كشت و بنا بود عمرو جانشين مروان يا عبد الملك شود ) بعد قبيله عدوان رسيد مردى كه از حيث سيما زيبا و با وقار بود پيش انداخته بودند عبد الملك گفت\r\n عذيري الحى من عدوا * ن كانوا حية الارض\r\nبغى بعض على بعض * فلم يرعوا على بعض\r\nو منهم كانت السادا * ت و الموفون بالقرض \r\nيعنى مرا يارى كنيد از دست قبيله عدوان كه آنها مار اين زمين بودند . بعضى بر بعض ديگر شوريدند و تعدى كردند و ارفاق ببعض ديگر نكردند . از آنها بزرگان و پيشوايان و وفا كنندگان وام بودند . ( مدح آنها ) پس از خواندن اين سه بيت به آن\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nمرد خوش رو گفت . هان ( بقيه را بگو ) گفت نمىدانم . معبد بن خالد جدلى كه پشت سر او بود گفت .\r\n و منهم حكم يقضى * فلا ينقض ما يقضى\r\nو منهم من يجيز الحج * بالسنة و الفرض\r\nو هم من ولد و اسنوا * لسير النسب المحض \r\nيعنى از آنها ( آن قبيله ) حكم ( داور ) چنين حكم مىدهد كه نسخ و نقض نمىكند . بعضى از آنها هم براى اداى فرض و سنت به حج مىروند . آنها از نسل واسنو هستند كه بيك نسب خالص مىرسند .\r\nعبد الملك به آن مرد نيك رو توجه كرد و پرسيد او كه بود ؟ گفت نمىدانم .\r\nمعبد از پشت سر او گفت : او ذو اصبع بود . ( بىانگشت ) . او از آن مرد خوشرو پرسيد چرا او را ذو اصبع ناميدند ؟ گفت نمىدانم ، معبد گفت براى اينكه انگشت او را مار گزيد و آن را بريدند . ( بىانگشت ناميده شد ) . پرسيد نام او چه بود ؟ آن مرد مقدم گفت نمىدانم معبد گفت حرثان بن حارث نام داشت . از آن مرد خوش سيما پرسيد او از كدام طائفه شما بود ؟ گفت نمىدانم . معبد گفت از بنى ناج بود . از آن مرد نيك رو پرسيد . عطاء ( حقوق ) تو چقدر است ؟ گفت هفتصد . از معبد پرسيد عطاء تو چه مقدار است جواب داد . سيصد بمنشى خود گفت نام معبد را در صف كسانى بگذار كه هفتصد دريافت مىكنند و از آن مرد چهار صد كم كن . او همچنين كرد . قبيلهء كنده رسيد . عبد الملك نگاه كرد و اسحاق بنى اشعث را ديد . سفارش او را ببرادرش بشر بن مروان كرد . داود بن قحذم هم با عده بسيارى از قبيله بكر بن وائل رسيد . همه قباى داودى پوشيده بودند كه آن قباها بنام او ( داود رئيس آنها ) معروف شده بود .\r\nاو با عبد الملك بر تخت نشست . عبد الملك هم به او توجه و التفات و اعتنا نمود سپس بر خاست و رفت و همه با او رفتند .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nعبد الملك گفت اينها مردم فاسق هستند اگر رئيس آنها نمىآمد هيچ يك از آنها اطاعت و تمكين نمىكردند . بعد از آن قطن بن عبد اللّه حارثى با مارت كوفه منصوب نمود . پس از چهل روز او را عزل و برادر خود بشر بن مروان را بايالت كوفه نصب كرد . محمد بن عمير همدانى ( قبيله از يمن ) را بحكومت همدان ( شهر ) و يزيد بن رويم را بامارت رى منصوب نمود . بآنهائى كه وعده حكومت اصفهان داده بود ( چون عده آنها فزون بود ) وفا نكرد . بعد گفت اين گروه فاسق را نزد من آريد كه شام و هم عراق را فاسد كرده‌اند . گفته شد : رؤسا قبايل آنها پناهشان داده‌اند . گفت آيا كسى مىتواند در قبال من به كسى پناه بدهد ؟ عبد اللّه بن يزيد بن اسد پدر خالد قسرى ( والى مشهور بنى اميه ) بعلى بن عبد اللّه بن عباس پناه برده بود همچنين يحيى بن معيوف همدانى بابن عباس پناه برد . هذيل بن زفر حارث كه با عبد الملك بود كه بعد شرح خواهيم داد همچنين عمرو بن يزيد حكمى بخالد بن يزيد پناه بردند . عبد الملك به آنها امان داد و آنها ظاهر شدند . عمرو بن حريث طعامى بسيار پخت و عبد الملك را بقصر خورنق دعوت كرد و بعموم مردم اجازه ورود داد . آنها هم هر يكى در محل خود نشستند . عمرو بن حريث وارد شد . عبد الملك او را بر تخت خود نشاند . بعد از آن خوانهاى طعام رسيد و همه خوردند عبد الملك گفت زندگانى ما بسى گواراست اگر چنين بماند ولى ما بقول شاعر نخستين چنين هستيم .\r\n و كل جديد يا اميم الى بلى * و كل امرى يوما بصير الى كان \r\n( وزن مصراع ثانى مختل است و بايد كانا باشد ) يعنى اى اميم ( نام معشوقه يا همسر ) هر تازه كهنه و مندرس مىشود و هر مردى روزى مىآيد گفته مىشود او بود ( اكنون نيست ) چون از تناول طعام فراغت يافتند عبد الملك باتفاق عمرو بن حريث در آن قصر گشتند . عبد الملك مىپرسيد كه اين كاخ را چه كسى ساخت و بچه كسى تعلق داشت . عمرو هم شرح مىداد . عبد الملك گفت :\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n اعمل على مهيل فانك ميت * و اكدح لنفسك ايها الانسان\r\nفكان ما قد كان لم يك اذ مضى * و كان ما هو كائن فذكان \r\n( باز وزن مصراع اخير مختل است زيرا قافيه اول بضم آمده « انسان » و دوم بفتح و اگر هر دو به سكون خوانده شود وزن مختل مىشود و ضم اول و فتح ثانى هم ملحن مىشود بنابر اين نمىتوان گفت . « كانا » زيرا انسان مضموم است ) يعنى آهسته و آرام كار كن يا زندگانى كن كه تو خواهى مرد . براى نفس خود بكوش اى انسان .\r\nانگار هر چه بود نابود است كه گذشته و انگار هر چه مىآيد آمده و رفته است .\r\nچون عبد اللّه بن خازم در ( خراسان ) بر لشكر كشى مصعب براى جنگ عبد الملك آگاه شده پرسيد . آيا عمر بن عبيد اللّه بن معمر همراه اوست ( همراه مصعب ) گفتند ، او را بايالت فارس منصوب كرده ، پرسيد آيا مهلب همراه اوست ؟ گفتند ، نه او را بجنگ خوارج واداشته گفت آيا عباد بن حصين در لشكر اوست ؟ گفتند او را بجانشينى خود در بصره گذاشته گفت ، من هم در خراسان هستم . اين بيت را هم خواند .\r\n خذينى فجرينى جعار و ابشرى * بلحم امرى لم يشهد اليوم ناصره \r\nيعنى : اى كفتار ( ام جعار با حذف ام ) مرده خوار بگير مرا و مرده مرا بكش و بير به تو مژده مىدهم بمرگ مردى كه امروز يار و ياور ندارد .\r\nچون مصعب كشته شد عبد الملك سر او را بكوفه فرستاد يا اينكه آن سر را همراه خود بكوفه برد - بعد از آن آن را براى برادر خود عبد العزيز بن مروان بمصر فرستاد . شمشير هم بينى او را بريده بود . گفت خدا ترا بيامرزد . به خدا قسم او از بهترين آنها ( خاندان زبير ) بود چه از حيث خلق و چه از حيث شجاعت و نيرو او جانبازتر سخىتر از همه آنها بود . آن سر را بشام فرستاد و در دمشق نصب شد ( كه ديده شود ) خواستند آن را در اطراف شام طواف دهند ، عاتكه دختر يزيد بن معاويه همسر\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nعبد الملك بن مروان كه مادر يزيد بن عبد الملك بود مانع شد ، غسل داد و دفن كرد و گفت ، شما به آنچه كرديد راضى نشده و قناعت نكرديد تا آنكه اين سر را در شهرها بگردانيد ، اين كار ستم باشد . عمر مصعب هنگامى كه كشته شد . سى شش سال بود .\r\nروزى عبد الملك بهمنشينان خود گفت مرد نيرومند و سر سخت كيست ؟ گفتند .\r\nامير المؤمنين ( مقصود خود او ) گفت راه ديگرى براى پاسخ پيدا من كنيد گفتند :\r\nعمير بن حباب گفت پست باد عمير او دزد بود ، دزد يك جامه ( آفتابه دزد ) او براى ربودن يك جامه نزاع و كشمكش مىكرد كه جامه در نظر او از جان و دين او گرامى تر بود ، گفتند : شبيب گفت حروريها ( خوارج ) طريقه ديگرى دارند ( شبيب بزرگترين دلير عرب رئيس خوارج كه شرح حال او خواهد آمد ) گفتند پس او كيست ؟\r\nگفت ، او مصعب بود او دو بانو داشت كه هر دو بزرگترين بانوان قريش بودند يكى سكينه دختر حسين بن على و ديگرى عائشه دختر طلحه ، او توانگرترين مردم بود من به او امان دادم و او از قبول امان خوددارى كرد . به او امارت و ايالت عراق را هم دادم و او نپذيرفت با اينكه يقين داشت كه من نسبت به او وفادارى خواهم كرد زيرا ما با هم دوستى داشتيم ، او ابا كرد و از روى حميت و غيرت و جوانمردى جنگ نمود تا كشته شد مردى گفت ، مصعب نبيذ مىنوشيد ، گفت چنين بود پيش از اينكه جوانمردى را را آئين خود كند و چون جوانمرد شد چنين بود كه اگر ميدانست آب از جوانمردى او بكاهد آب هم نمىنوشيد ، ( هر دو با هم دوست و هم پياله بودند اقشرى اسدى چنين گفت ،\r\n حمى انفه ان يقبل الضيم مصعب * فمات كريما لحم تذم خلائقه\r\nو لو شاء اعطى الضيم من رام هضمه * فحاش ملوما فى الرجال طرائقه\r\nو لكن مضى و البرق بيرق خاله * يشاوره مرا و مرا بعانقه\r\nقولى كريما لم تنله مذمة * و لم يك رغدا تطيبه نمارقه \r\n\r\n","description":"","footnote":"","page_name":" 232 ","page_number":232},
  {"content":"\r\n\r\nيعنى او ابا كرد ( بينى خود را بخوارى نسپرد ، اصطلاح است ) مصعب ذلت را نپذيرفت ، كريم و گرامى مرد كه اخلاق او نكوهيده نشد . اگر ميخواست بهر كه ذلت را به او تحميل مىكردش مىداد ولى نخواست كه با ملامت سر افكندگى ميان مردم زيست كند و طريقه و آئين او را رجال نمىپسنديدند .\r\nولى او مانند برق ( خال هم بمعنى برق است ) گذشت گاهى با برق مشورت مىكرد و گاهى با برق هماغوش مىشد ( كنايه از سرعت زوال و فنا ) . او گرامى و كريم بود و با همان حال در گذشت . هيچ نكوهش به او نمىرسيد . او زندگانى خوش و خوشگذرانى و خفتن بر بستر نرم را ترك كرد و مرگ را ترجيح داد .\r\nعرفجة بن شريك هم گفت :\r\n ما لابن مروان اعمى اللّه ناظره * و لا احباب رغيبات و لا نفلا\r\nيرجو الفلاح ابن مروان و قد قتلت * خيل بن مروان حرا ماجدا به طلا\r\nيا ابن الجوارى كم من نعمة لكم * لو دام غيركم امثالها شغلا\r\nحملتم فحملتم كل معضلة * ان الكريم اذا حملته حملا \r\nيعنى ابن مروان را چه شده خداوند چشم او را كور كند هرگز بآروز و كامكارى نرسد . فرزند مروان رستگارى را آرزو مىكند و حال اينكه خيل مروان آزاد مرد نكوكار و دلير را كشته . اى فرزند حواريون رسول ( بهترين و نزديكترين ياران خاص مقصود مصعب فرزند يار مقرب پيغمبر ) چند چندين نعمت داريد كه ديگرى اگر مانند آن را بخواهد هرگز بدان نمىرسد مشغول چيز ديگرى مىشود كار سختى را بشما تحميل كرده بودند و شما هم كشيديد مرد كريم اگر به او تحميل كنند حمل و برد بارى مىكند .\r\nعبد اللّه بن زبير اسدى در رثاء ابراهيم اشترى گفت :\r\nابن زبير بفتح زا و كسر با است ( غير از زبير كه به صيغه تصغير آمده )\r\n\r\n","description":"","footnote":"","page_name":" 233 ","page_number":233},
  {"content":"\r\n\r\n سابكى و ان لم تبك فتيان مذحج * فتاها اذا الليل التمام تاوبا\r\nفتى لم يكن فى مرة الحرب جاهلا * و لا بمطيع فى الوغى من تهيبا\r\nابان انوف الحى قحطان تتله * و انف نزار قد ابان فاوعبا\r\nفمن يك امسى خائنا لاميره * فما خان ابراهيم فى الموت مصعبا \r\nيعنى من خواهم گريست حتى اگر جوانان مذحج ( قبايل ) در شب دراز نگريند و جزع نكنند . براى كسى ميگريم كه او جوانمرد و قائد دانا و بفنون جنگ آشنا بود . در جنگ مطيع كسانى كه مدعى هيبت و توانى بودند نبوده . قتل او بينىهاى قبايل قحطان را بريد ( ننگين و سرافكنده كرد ) بينى نزار ( قبايل ) را هم بريد و كار سختى كرده . ( قحطان اعراب يمن و بلاد ديگر و نزار اعراب حجاز و بالاخص مكه و قريش است و هر دو در حال تفاخر و اختلاف و بالاخره ستيز بودند ) هر كه بامير خود خيانت مىكند بداند كه ابراهيم در مواسات مرگ بمصعب خيانت نكرده است .\r\nهنگامى كه مصعب كشته شد مهلب مشغول جنگ ازارقه ( خوارج ) بود .\r\nآن جنگ در محل سولاف از كشور پارس در كنار دريا بود و مدت آن هشت ماه به طول كشيد . خبر قتل مصعب بازارقه زودتر رسيد . منادى آنها ميان دو صف فرياد زد : شما درباره مصعب چه عقيده داريد ؟ اتباع مهلب گفتند او پيشواى صدق و هدايت است . او امام و ولى ما و چه در دنيا و چه در آخرت و ما نيز پيرو او هستيم . گفتند درباره عبد الملك چه عقيده داريد ؟ گفتند او لعين بن لعين ( نفرين شده ) و نزد خداوند از او برى هستيم و خون او نزد ما از خون شما ( خوارج ) رواتر است . گفتند پس بدانيد كه عبد الملك مصعب را كشته و شما فردا ناگزير خواهيد شد كه او را امام خود بدانيد روز بعد خبر قتل مصعب رسيد . مهلب هم خود بيعت كرد و هم از مردم براى عبد الملك بيعت گرفت . خوارج فرياد زدند اى دشمنان خدا ؟ درباره مصعب\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nچه عقيده داريد ؟ گفتند اى دشمنان خدا ما عقيده خود را بشما نمىگوئيم اكراه داشتند كه خود را تكذيب كنند . پرسيدند درباره عبد الملك چه عقيده داريد ؟ پاسخ دادند : او خليفه ماست . آنها جز ببيعت او چاره ديگرى نداشتند ( خوارج ) گفتند اى دشمنان خدا ديروز شما در دنيا و آخرت از او تبرى مىكرديد و امروز كه او امام شما را كشته از او پيروى مىكنيد ؟ كدام يك از آن دو گمراه و كدام يك هدايت شده‌اند ؟\r\nآنها ( بخوارج ) گفتند اى دشمنان خدا ما بحكومت او تن داده بوديم زيرا او بر ما مسلط شده بود . اكنون هم به اين يكى خشنود هستيم گفتند : ( خوارج باتباع مهلب ) نه به خدا شما يار و برادر شيطان و دنياپرست ( و بىايمان ) هستيد . اما عبد اللّه بن زبير چون خبر قتل مصعب برادر خود را شنيد ميان مردم برخاست و خطبه نمود و گفت : خداوند را ستايش مىكنم كه اختيار خلق و كار در دست اوست - او ملك را به كسى مىدهد و ملك را باز از او مىستاند . يكى را گرامى و ديگرى را خوار مىنمايد ( ترجمه آيه ) . هان بدانيد كه خداوند كسى را كه حق‌پرست باشد هر چند كه تنها و بىياور باشد خوار نمىكند . و كسى را كه شيطان با او همكار و يار باشد و لو تمام مردم با همراه باشند گرامى نمىدارد . هان بدانيد كه از عراق براى ما خبرى رسيده كه هم ما را خرسند و هم محزون كرده . خبر قتل مصعب كه خدايش بيامرزاد رسيد . اما چيزى كه ما را مسرور كرده اين است كه دانستيم مرگ او شهادت بوده و اما اندوه ما براى مصيبت برادر خويش است . كه مسلما برادر براى مرگ برادر جزع مىكند ولى مرد خردمند بعد از اندوه زود هشيار مىشود و بعقل و متانت و بردبارى و تسلى پناه مىبرد . مصعب جز يكى از بندگان خدا و يارى از ياران من كسى ديگر نبود . اهل عراق كه اهل خيانت و نفاق باشند او را با كمترين بها فروختند و تسليم دشمن نمودند اگر او كشته شود بدانيد كه ما هرگز در بستر خود جان نمىسپاريم . مانند فرزندان ابو العاص ( خاندان مروان ) نخواهيم بود به خدا قسم\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nيك تن از آنها در جنگ كشته نشده چه در جاهليت و چه در اسلام . ما نمىميريم مگر اينكه زير سايه شمشير نيزه پيچ و پاره پاره شويم . هان بدانيد كه دنيا عارى از ملك و تملك است براى كسى نمىماند جز مالك حقيقى كه هرگز قدرت و سلطنت او زوال‌پذير نيست و ملك او زايل نخواهد شد ( خداوند ) اگر اين دنيا به من رو كند من با سيرى و بىنيازى آن را مىپذيرم و اگر از من رو برگرداند بر آن نميگريم و دريغ نميگويم مانند يك ناتوان زار كه در فقدان دنيا خوار باشد . من اين را ميگويم و براى خود و شما ميخواهم .\r\n( حجار بن ابجر ) بفتح حاء بىنقطه و تشديد جيم كنيه او ابو اسيد بضم همزه و فتح سين - حبى بضم حاء بىنقطه و باء يك نقطه بتشديد و تمايل و آخر آن ياء دو نقطه زير است . ( عبد اللّه بن خازم ) با خاء نقطه دار و زاء .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n\r\nبيان ايالت خالد بن عبد اللّه در بصره\r\nدر آن سال ميان حمران بن ابان و عبد اللّه بن ابى بكره بر ايالت بصره نزاع و اختلاف بود فرزند ابو بكره گفت : حق من بزرگتر و من بالاترم زيرا هنگامى كه اتباع خالد در جفره بودند من مخارج آنها را مىپرداختم . بحمران گفته شد تو نمىتوانى حريف ابى بكره باشى از عبد اللّه بن ابراهيم مدد و يارى بخواه . او هم يارى كرد و حمران بر بصره چيره شد و ايالت كرد و عبد اللّه را رئيس شرطه خود نمود . حمران نزد بنى اميه مقام ارجمند داشت اين اختلاف و كشاكش ( بر سر ايالت ) بعد از قتل مصعب بود . چون عبد الملك عراق را گشود كه البته فتح آن بعد از قتل مصعب بود خالد بن عبد اللّه بن خالد بن اسيد را بايالت بصره برگزيد .\r\nخالد هم عبيد اللّه بن ابى بكره را بنيابت خود پيشاپيش فرستاد . چون بر حمران وارد شد حمران به او گفت آمدى ميخواهم هرگز نيائى . عبيد اللّه نايب الاياله بود تا ورود خالد . چون عبد الملك كار عراق را سامان داد بدمشق برگشت .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n\r\nپايان اختلاف عبد الملك و زفر بن حارث\r\nپيش از اين بواقعه راهط و رفتن زفر بن حارث بقرقيسا و اجتماع قبيله قيس گرد او اشاره كرده بوديم . كه قرقيسيا را در دست داشت و با ابن زبير بيعت كرده و مطيع او بوده . چون مروان بن حكم در گذشت و فرزند خود عبد الملك را بجانشينى خود برگزيد عبد الملك بابان بن عقبة بن ابى معيط كه در آن هنگام حاكم حمص بود نوشت كه زفر را قصد كند او لشكر كشيد و عبد الله بن زمنيت طائى فرمانده مقدمه لشكر او بود . عبد الله قبل از رسيدن لشكر با زفر جنگ كرد بسيارى از اتباع او هم كشته شدند فقط سيصد تن مانده بودند كه لشكر ابان رسيد و ابان او را ملامت كرد كه چرا دست بجنگ زده بود . ابان هم وارد ميدان شد و وكيع فرزند زفر كشته شد .\r\nقبيله طى هم بر اتباع زفر چيره شد و زنان و كودكان را گرفتار نمود محمد بن حصين بن نمير از امير خواهش كرد كه زنان گرفتار را به او ببخشد او هم پذيرفت و محمد آنها را آزاد و به محل خود قرقيسا روانه كرد كه نزد زفر ( رئيس قبيله ) رفتند . زفر گفت :\r\n علقن بحبل من حصين لو انه * تغيب حالت دونهن المصائر\r\nابوكم ابونا فى القديم و اننى * لغابركم فى آخر الدهر شاكر \r\n\r\n","description":"","footnote":"","page_name":" 238 ","page_number":238},
  {"content":"\r\n\r\nيعنى آنها دامان ( حبل - طناب - كنايه از توسل ) حصين را گرفتند ( فرزند حصين ) و اگر او غائب بود مقدرات مانع نجات آنها مىشد . پدر شما ( اى فرزند حصين ) در قديم پدر ما هم بود و من تا آخر روزگار از گذشتگان شما ( كه چنين فرزندى را گذاشتند ) سپاسگزار خواهم بود . گفته ميشد كه زفر از كنده بود ( از قبيله حصين ) چون عبد الملك سوى عراق براى جنگ مصعب لشكر كشيد قرقيسيا را محاصره كرد و بمنجنيق بست . زفر دستور داد كه منادى خود به لشكريان عبد الملك اعتراض كند كه چرا منجنيق را به كار مىبنديد . آنها جواب دادند براى اينكه رخنه در حصار ايجاد كنيم . زفر گفت : به آنها بگو ما با شما از پشت ديوار جنگ نخواهيم كرد ما خود بميدان آمده با شما نبرد تن بتن خواهيم كرد . در آن هنگام يك برج از شهر ويران شد كه حريث بن بجدل نزديك آن بود و اتباع او منجنيق را بسته بودند . زفر گفت :\r\n لقد تركتنى منجنيق ابن بجدل * أحيد عن العصفور حين يطير \r\nيعنى منجنيق بن بجدل مرا چنين بيمناك كرده كه اگر گنجشك بپرد من ميترسم و مىگريزم .\r\nخالد بن يزيد بن معاويه هم در جنگ با آنها ( اتباع زفر ) دليرى ميكرد .\r\nمردى از ياران زفر كه از بنى كلاب بود گفت : من سخنى بخالد خواهم گفت :\r\nكه او از كار خود برگردد ( و كوتاهى كند ) . روز بعد خالد بميدان رفت آن مرد كلابى به او گفت :\r\n ما ذا ابتغاء خالد و همه * اد سلب الملك و نيكت امه \r\nيعنى خالد چه ميخواهد و مقصود ( هم - همت ) او چيست ؟ در حالى كه مملكت را از او سلب كرده و مادرش را ( . . . . ) اند . ( چون مادر او را مروان بزنى گرفت و بفرزندش گفت : اى مادر . . . او بمادر خود گفت و مادرش مروان\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nرا خبه كرد چنان كه گذشت ) . او خجالت زده از جنگ رخ تابيد و ديگر با آنها جنگ نكرد . قبيله كلب بعبد الملك گفتند : اگر ما با زفر مقابله كنيم و قبيله قيس با تو باشند هنگام جنگ قيسيان خواهند گريخت ( زيرا با دشمن از يك قبيله هستند ) . او هم پذيرفت و قيسيان را همراه نبرد . قيسيان هم بر تيرهاى خود نوشتند كه فردا يك تن از قبايل مضر بجنگ شما نخواهند آمد . تيرها هم به شهر افتاد .\r\nروز بعد زفر فرزند خود را هذيل كه كنيه او به آن فرزند بود ( ابو هذيل ) گفته شده ابو كوثر هم كنيه داشت نزد خود خواند و گفت :\r\nتو بجنگ آنها برو و هرگز بر نگرد مگر آنكه خيمهء عبد الملك را واژگون كنى به خدا قسم اگر بدون اينكه ببارگاه او برسى و طناب خيمهء او را پاره كنى نزد من برگردى ترا خواهم كشت . هذيل هم خيل خود را جمع و سخت حمله نمود . شاميان اندك مدتى پايدارى و بردبارى كردند و پس از آن ناگزير گريختند .\r\nهذيل با سواران خود آنها را پى كرد تا بطناب خيمه عبد الملك رسيد و بعضى طنابها را ( با شمشير ) بريد سپس برگشت . زفر سر پسر را بوسيد و به او گفت : عبد الملك پس از اين هميشه ترا دوست خواهد داشت . ( كه به او رسيدى و نكشتى ) هذيل گفت .\r\nبه خدا سوگند اگر ميخواستم داخل خيمه شوم مىتوانستم داخل شوم . زفر در آن واقعه گفت :\r\n الا لاابالى من اتاه حمامه * اذا ما المنا يا عن هذيل تجلت\r\nتراه امام الخيل اول فارسى * و يضرب فى اعجازها ان تولت \r\nيعنى : من با كى ندارم اگر مرگ براى هر كه باشد فرا رسد به شرط اينكه مرگ از هذيل بگذرد ( او زنده باشد ) . چنين مىبينى كه او پيشاپيش سواران نخستين سوار دلير است اگر سوارها از او بگريزند او آنها را دنبال مىكند و مىزند .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nچون برج قرقيسيا ويران و رخنه در آن نمايان شد بعضى از افراد خاندان عبد الملك به او گفتند : اگر قبيله قضاعه را بجنگ آنها وادارى پيروز مىشوى او همچنين كرد كه آنها را بجنگ فرستاد . چون شب فرا رسيد قبيله قضاعه گريخت و بسيار كشته داد . روح بن زنباع جدامى ( سردار شهير ) بيكى از برجها نزديك شد و و از مدافعين آن پرسيد . شما را به خدا به من بگوييد چند تن از شما كشته شدند . ؟\r\nگفتند : به خدا قسم حتى يك فرد از ما مجروح هم نشد . چرا يكى مخصر جراحتى برداشت كه باكش نيست . آنها گفتند . ترا به خدا بگو چند تن از شما كشته شدند ؟ گفت . جمعى از دليران و سواران و عده مجروحين هم قابل شمار نيست .\r\nخداوند ابن بجدل را لعنت كند . آنگاه روح نزد عبد الملك برگشت و گفت :\r\nاين ابن بجدل تو را بناحق اميدوار مىكند بيا و از اين مرد ( زفر بن حارث ) بگذر .\r\nمردى از قبيله كلب كه نام او ذيال بود . هر روز بميدان مىرفت و بزفر دشنام ميداد و بسيار ناسزا مىگفت . زفر به هذيل ( فرزند ) گفت . يا ديگرى از اتباع زفر به او گفت . مىتوانى كار اين ( مرد ) را بسازى ؟ گفت . من او را نزد تو خواهم آورد . شبانه داخل لشكرگاه عبد الملك شد . بهانه تراشيد و فرياد زد . آيا كسى چنين استرى با فلان نشان و فلان رنگ ديده ( مثل اينكه بدنبال گم گشته خود ميگشت ) با همان نيرنگ در لشكر گاه ميگشت تا بخيمه آن مرد ناسزا گو رسيد . آن مرد را خوب شناخت . آن مرد به او گفت . خداوند گم گشته ترا به تو باز گرداند . گفت : اى بنده خدا من سخت خسته شده‌ام اگر به من اجازه دهى و اندكى استراحت كنم ، گفت : بيا و بنشين او در آن خيمه تنها بود . هذيل هم داخل شد صاحب خيمه در خواب فرو رفت ، هذيل ( پس از مدتى ) او را بيدار كرد و گفت . اگر فرياد بزنى ترا مىكشم .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nآن مرد پرسيد مرگ يا زندگى من براى تو چه سود و زيانى دارد ؟ گفت . اگر خاموش باشى و با من نزد زفر بيائى من عهد مىكنم كه ترا بلشگرگاه عبد الملك زنده بر - گردانم و براى تو انعام هم بگيرم و گر نه ترا مىكشم و بعد از اين خواه زنده بمانم و خواه كشته شوم پس بعد از قتل تو كشتن من براى تو سودى نخواهد داشت . او تن داد و همراه او نزد زفر رفت . ميان لشكر باز هم جار كشيد كه هر كه چنين استرى با چنين صفتى ديده بما بگويد تا از ميان سپاهيان گذشت و نزد زفر رفت و مرد را هم تحويل داد و گفت من به او امان داده‌ام زفر به او زر داد و لباس زنانه پوشانيد و بر مركب سوارش كرد و بلشكر دشمن فرستاد . با او هم مردى روانه كرد آن مرد فرياد زد اين زن را زفر نزد عبد الملك فرستاده او را روانه و رها كرد و برگشت . چون لشكريان او را ديدند شناختند و بعبد الملك خبر دادند . عبد الملك او را ( با آن حال ) ديد و خنديد .\r\nآن مرد بعبد الملك گفت خداوند مردى را كه خود پيروز نموده هرگز از درگاه خويش دورش نكند . به خدا سوگند كشتن آنها براى ما خوارى بار خواهد آورد ، گرچه ترك و آزاد گذاشتن آنها هم موجب افسوس و تباهى خواهد بود آن مرد ديگر كار خود را تكرار نكرد و زفر را دشنام نداد گفته شده او از آن لشكر هم گريخت ( و جنگ نكرد ) . پس از آن عبد الملك برادر خود محمد را دستور داد كه بزفر و فرزندش هذيل پيشنهاد امان بدهد كه او و اتباع و اموال آنها مصون باشد و هر چه او و فرزندش بخواهند به آنها داده شود . محمد هم پيغام داد و هذيل پذيرفت و با پدر خود گفتگو كرد و گفت . بهتر اين است كه با اين مرد آشتى كنى زيرا مردم مطيع او شده‌اند و او براى تو از فرزند زبير بهتر خواهد بود او هم قبول كرد به شرط اينكه يك سال به او مهلت داده شود كه در بيعت او مطالعه و فكر كند و خود بهر جا كه بخواهد برود و اقامت نمايد و هرگز با عبد الملك در نبرد با ابن زبير شركت نكند . در همان\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nهنگام قاصدى از قبيله كلب از مدينه رسيد و بعبد الملك خبر داد كه چهار برج از شهر مدينه را ويران كردند ( لشكريان عبد الملك كه فتح مدينه نزديك شده بود ) عبد الملك گفت من هرگز با اين قوم صلح نمىكنم . آنگاه فرمان حمله داد . آنها ( اتباع زفر كه محصور بودند ) سپاه مهاجم را شكست دادند و گريختگان تا لشكر گاه پشت سر خود را نديدند آنگاه عبد الملك ناگزير گفت . هر چه ميخواهند بانها بدهيد ( و صلح كنيد ) . زفر گفت اگر قبل از اين ( شكست كه به تو داده‌ايم ) صلح مىكردى براى تو بهتر بود . صلح بر امان عموم و ترك خونخواهى منعقد گرديد كه اموال آنها به خود آنها واگذار شود و زفر تا زنده باشد با عبد الملك بيعت نكند مگر ابن زبير زنده نماند زيرا بيعت ابن زبير در گردن او بود . علاوه بر آن شروط به او مالى هم داده شود كه آن مال را ميان اتباع خود تقسيم نمايد .\r\nزفر ترسيده بود كه عبد الملك خيانت و عهد شكنى كند چنان كه نسبت بعمرو بن سعيد كرده بود . او از محل خود فرود نيامد و نزد او نرفت . عبد الملك هم عصاى پيغمبر را بعنوان امان نزد او فرستاد او هم نزد او رفت چون وارد شد او را بر تخت با خود نشاند . ابن عضاة اشعرى گفت من در اين نشيمن احق و اولى هستم . زفر گفت دروغ مىگوئى . من دشمنى كردم و آسيب و زيان رساندم و اكنون دوستى مىكنم و سود مىرسانم ( تو بى اثر هستى ) . چون عبد الملك ديد عده محصورين و اتباع زفر كم بوده پشيمان شد و گفت اگر مىدانستم عده آنها به اين اندازه كم بوده آنها را تا آخر روزگار محاصره مىكردم مگر آنكه تسليم شده و به حكم من تن ميدادند . زفر شنيد به او پيغام داد اگر مايل باشى ما به حال سابق برخواهيم گشت . عبد الملك گفت اى ابا هذيل كار گذشت . روزى عبد الملك به او گفت . شنيده‌ام تو از ( قبيله ) كنده هستى ؟ گفت . كسى كه هيچ ادعا نداشته باشد و مورد حسد واقع نشود هر چه ( و از هر قبيله كه باشد ) باشد مسلمة بن عبد الملك بارباب دختر زفر ازدواج كرد .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nبه همان سبب براى دو برادرش هذيل و كوثر قبل از هر انسانى اجازه ورود داده شد ، زفر بفرزندش هذيل امر كرد با عده خود بهمراهى عبد الملك بجنگ مصعب برود و به او گفت تو تعهدى ( نسبت بابن زبير ) ندارى او هم رفت ولى چون بمصعب نزديك شد گريخت و به او ملحق و در لشكر ابراهيم ابن اشتر منتظم شد .\r\nچون ابن اشتر كشته شد هذيل بكوفه رفت و پنهان شد تا آنكه براى او از عبد الملك امان گرفته شد چنان كه گذشت .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n\r\nبيان بعضى حوادث\r\nدر آن سال عبد الملك قيساريه را گشود . بر حسب روايت واقدى . ابن زبير هم جابر بن اسود بن عوف را از حكومت مدينه عزل و طلحة بن عبيد اللّه بن عوف را كه آخرين حاكم ( از طرف ابن زبير ) بود نصب نمود . او در مدينه حاكم بود تا طارق بن عمر و غلام عثمان ( با لشكر از طرف عبد الملك ) رسيد كه طلحه گريخت .\r\nطارق هم در مدينه ماند تا بجنگ ابن زبير به مكه لشكر كشيد .\r\nدر زمان امارت مصعب براء بن عازب در كوفه در گذشت . همچنين يزيد بن مفرغ حميرى شاعر ( معروف كه به فارسى هم سروده ) وفات يافت . عبد الله بن ابى - حدرد اسلمى كه در حديبيه و جنگ خيبر شركت كرده بود درگذشت .\r\nهمچنين شتير بن شكل قيسى كوفى كه از ياران على بود . ابن مسعود ( يار پيغمبر و اعلم اصحاب ) وفات يافتند .\r\n( شتير ) بضم شين نقطه دار و فتح تاء با دو نقطه بالا و ياء با دو نقطه زير . ( شكل ) بفتح شين نقطه دار و كاف در آخر آن لام است .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n\r\nآغاز سنه هفتاد و دو\r\n\r\nبيان حال خوارج\r\nپس از قتل مصعب عبد الملك در كوفه مستقر شد و خالد بن عبد الله را بايالت بصره منصوب نمود . در آن هنگام مهلب مشغول جنگ ازارقه ( خوارج ) بود . مهلب را در همان محل بحكومت اهواز و دريافت باج و خراج منصوب و برادر خود عبد العزيز را بجنگ خوارج روانه كرد . مقاتل بن مسمع را نيز به يارى او فرستاد هر دو بدنبال خوارج رفتند . خوارج هم در كرمان بدارا بجرد رفته و در آنجا تجمع نمودند . قطرى بن فجاءة مازنى نيز با نفاق صالح بن مخارق با نهصد سوار باستقبال عبد العزيز و نبرد وى شتاب كرد . عبد العزيز با سپاه خود آهسته راه پيمائى مىكردند و بدون احتياط و انضباط بودند چون روبرو شدند سپاهيان گريختند .\r\nعبد العزيز هم زن خود دختر منذر بن جارود را از دست داد و جان خود را برداشت و گريخت . آن زن را ( مانند زنان كافر ) بمزايده فروخته شد و قيمت وى بالغ بر صد هزار درهم گرديد . يكى از خوارج كه از قوم آن زن بود رسيد و گفت : دور شويد من گمان مىكنم كه اين زن كافر موجب فتنه و فساد شده آنگاه گردنش را\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nزد و بعد راه بصره را گرفت . يكى از خانواده منذر آن قاتل را ديد به او گفت : به خدا سوگند ما نمىدانيم كه آيا به تو ملامت كنيم يا آفرين بگوييم ؟ ( كه ناموس را حفظ كردى ) او هميشه مىگفت : من آن كار را از روى تعصب و غيرت انجام دادم .\r\nعبد العزيز در آن گريز برامهرمز رسيد . مهلب هم بر فرار او آگاه شد . سالخورده‌اى از قبيله ازد نزدش فرستاد و گفت : اگر او شكست خورده و گريخته باشد به او دلدارى و تسلى بده . آن پير ازدى به او رسيد و ديد با سى سوار وارد شده و دلشكسته و پريشان بود . پيغام مهلب را به او داد و باز نزد مهلب برگشت و حال گريز وى را وصف نمود .\r\nمهلب هم نزد برادر او خالد بن عبد اللّه رسول فرستاد و خبر شكست او را داد . خالد برسول گفت : دروغ مىگوئى . رسول گفت : به خدا سوگند من هرگز دروغ نگفته‌ام .\r\nاگر من دروغ گفته باشم تو گردن مرا بزن و اگر راست گفته باشم جبه خود را بعنوان خلعت به من بده . گفت : من از خطر بزرگ رها مىشوم و بخطر كوچك بخشش جبه و قبا خشنود مىشوم . او را بزندان سپرد ولى در حق او نيكى كرد تا خبر صحيح برسد . خبر شكست و گريز رسيد ابن قيس رقيات درباره گريز عبد العزيز و ترك زن خود چنين گفت :\r\n عبد العزيز فضحت جيشك كلهم * و تركتهم صرعى بكل سبيل\r\nمن بين ذى عطش يجود بنفسه * و ملحب بين الرجال قتيل\r\nهلا صبرت مع الشهيد مقاتلا * اذ رحت منكت القوى باصيل\r\nو تركت جيشك لا امير عليهم * فارجع بعار فى الحياة طويل\r\nو نسيت عرسك اذ تقاد سبية * تبكى العيون برنة و عويل \r\nيعنى اى عبد العزيز همهء سپاه خود را رسوا كردى . آنها را در هر راهى كشته و به خون آغشته گذاشتى . يكى در حال تشنگى جان مىدهد و ديگرى ميان رجال با تن پاره پاره كشته و افتاده است . آيا تو نمىتوانستى با همان شهيدى كه جان داده\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nپايدارى و بردبارى و نبرد كنى ؟ چرا با قواى تحليل يافته هنگام بامداد گريختى ؟\r\nتو سپاه خود را بدون فرمانده گذاشتى و رفتى . ننگ تو در زندگانى بسى خواهد بود .\r\nتو با همان ننگ برگرد و بيا .\r\nتو همسر خود را كه گرفتار شده و با خوارى كشيده مىشد ترك و فراموش كردى . بر گرفتارى آن زن چشمها گريان است . مردم بر آن حال زارى ميكنند .\r\nخالد بعبد الملك نوشت و خبر شكست و فرار را داد . عبد الملك پاسخ داد من مطلع شدم و از رسول هم پرسيدم كه مهلب در چه حال است گفت او والى اهواز شده . بدا بعقل و خرد تو . تو برادر اعرابى بدوى بيابان گرد را كه از اهل مكه باشد براى جنگ ( خوارج آزموده ) مىفرستى و مهلب را بر كنار مىگذرى كه باج و خراج براى تو جمع كند ؟ او يگانه مرد نيك نهاد آزموده جنگ ديده و او فرزند جنگ و فرزندزادگان جنگ است . بمهلب پيغام بده كه او باستقبال آنها برود . من هم بشر ( والى كوفه ) را كه در كوفه است دستور دادم كه براى تو مدد بفرستد تو هم با سپاه كوفه برو ولى هرگز بدون مشورت و راى و تدبير مهلب گامى برندار و السلام .\r\nعبد الملك ببرادر خود بشر والى كوفه نوشت : كه عده پنج هزار سپاهى بفرماندهى مردى كه خود انتخاب كند براى جنگ خوارج روانه كند چون جنگ را پايان دهند از آنجا راه شهر رى را گيرند و در آنجا براى پاسگاههاى رى مدد بگذار كه مستعد نبرد باشند . بشر هم پنج هزار مرد سپاهى بفرماندهى عبد الرحمن بن محمد بن اشعث فرستاد و فرمان حكومت شهر رى را به او داد كه پس از پايان كار خوارج فرماندار آن سامان باشد . خالد هم با لشكر بصره از شهر بيرون رفت تا باهواز رسيد و عبد الرحمن هم با اهل كوفه رسيد . ازرقيان ( خوارج ) هم باهواز نزديك شدند . مهلب بخالد گفت : من در اينجا كشتىهاى بسيارى مىبينم تو بايد آن\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nكشتيها را در پناه خود بگيرى و گر نه خوارج آنها را آتش خواهند زد . پس از يك ساعت خوارج بكشتىها رسيدند و همه را آتش زدند . خالد هم صفوف خود را آراست و مهلب را فرمانده ميمنه و داود بن قحدم را كه از بنى قيس بن ثعلبه بود فرمانده ميسره نمود . مهلب بر لشكر عبد الرحمن بن محمد گذشت ديد او گرد لشكر خود خندق حفر نكرده ( بدون احتياط ) به او گفت :\r\nچه مانع داشت كه تو گرداگرد لشكر خندق حفر نكردى ؟ گفت : آنها در نظرم از . . . ( غير قابل تصريح و بالاخره باد بايد گفت ) شتر خوارتر و ناچيزترند .\r\nگفت : آنها را خوار مپندار آنها شيران عرب هستند مهلب از آن محل نرفت مگر بعد از حفر خندق براى اتباع عبد الرحمن . مدت بيست روز بدان حال انتظار كشيدند و بعد خالد فرمان هجوم عمومى داد خوارج كار را بسيار سخت و طاقت - فرسا ديدند زيرا عده فزونتر از آنچه تصور كردند بود . سواران از هر طرف به آنها احاطه كردند چون تاب پايدارى نداشتند تن بفرار دادند ولى با احتياط و در حال دفاع و آرايش . خالد هم داود بن قحدم را بدنبال آنها فرستاد و خود به شهر بصره برگشت . مهلب هم در اهواز ماند . عبد الرحمن هم راه رى را پيش گرفت . خالد هم بعبد الملك گزارش داد . عبد الملك ببرادر خود بشر نوشت كه عده چهار هزار سپاهى با مردى مجرب و جنگ ديده براى تعقيب خوارج بفارس روانه كند و آن مرد بايد با داود بن قحدم موافقت نمايد ( كه او در فارس بود ) . بشر هم عتاب بن ورقاء را برگزيد و با چهار هزار سوار از اهل كوفه فرستاد آنها رفتند تا بداود پيوستند .\r\nدر آنجا همه با هم خوارج را دنبال كردند تا اسبهاى آنها يكباره هلاك و نابود شد و خود آنها دچار خستگى و گرسنگى ناگزير هر دو لشكر ( داود و عتاب ) پياده به اهواز پناه بردند . ( خوارج آسوده شدند ) در آن سال ابو فديك خارجى قيام كرد . او از بنى قيس بن ثعلبه بود بحرين\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nرا گرفت . نجده بن عامر صنفى را كشت ( شرح حال او گذشت ) . خالد بن عبد اللّه از دو طرف دچار خوارج شده بود . از يك طرف رسيدن قطرى باهواز و از طرف ديگر قيام ابو فديك . خالد بر در خود امية بن عبد اللّه را با سپاهى عظيم براى جنگ ابو فديك روانه كرد . ابو فديك او را شكست داد و منهزم نمود . همسر او را هم اسير كرد و به خود اختصاص داد . و خالد هم بعبد الملك گزارش داد .\r\n\r\nبيان قتل عبد الله ابن خازم\r\nهنگام قتل مصعب ابن خازم مشغول جنگ بحير بن ورقاء صريمى تيمى در نيشابور بود . عبد الملك بابن خازم نامه نوشت و او را دعوت كرد كه بيعت كند و خراسان را مدت هفت سال به او واگذار نمايد . حامل نامه هم سواده بن اشتم نميرى بود . گفته شده حامل نامه مكمل غنوى بود . ابن خازم به او گفت : مكس‌پذير ( ابو الذبان - مقصود عبد الملك براى تحقير ) كه ترا فرستاد دانست كه تو از طايفه غنى هستى و من ترا نخواهم كشت زيرا تو از قبيله قيس هستى پس تو بايد نامه ( كه آوردى ) بخورى ( و فرو بدهى ) ( نامه را از بين برد و نپذيرفت ) عبد الملك نيز به شخص بكير بن وشاح نوشت او جانشين ابن خازم در مرو بود . به او وعده داده و تطميع كرده بود . بكير هم عبد اللّه ابن زبير را خلع و براى بيعت عبد الملك دعوت نمود . اهل مرو هم اجابت و اطاعت كردند . چون ابن خازم شنيد ترسيد كه بكير از مرو لشكر بكشد آنگاه خود ميان دو دشمن بماند ناگزير دست از جنگ بحير كشيد و مرو را قصد كرد . يزيد فرزندش هم در ترمذ بود . بحير بدنبال ابن خازم شتاب كرد و در يك قريه بفاصله هشت فرسنگ دور از مرو تلاقى طرفين واقع\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nشد . دست بجنگ زدند و ابن خازم كشته شد . قاتل او وكيع بن عمرو قريعى بود كه اول او را سرنگون كرد بعد بحير بن ورقاء و عمار بن عبد العزيز نيزه را بتن او فرو بردند و چون بر زمين افتاد وكيع بر سينه او نشست و او را كشت . بعضى از امراء از وكيع پرسيد چگونه تو او را كشتى ؟ گفت : سر نيزه را بتن او فرو بردم و چون بر او غلبه يافتم بر زمينش افكندم و بر سينه‌اش نشستم او نتوانست برخيزد من گفتم .\r\nهان هنگام خونخواهى دويله رسيده ، دويله هم برادر وكيع از مادر بود .\r\nدر يكى از جنگهاى ( ابن خازم كشته شده بود ) . وكيع گفت : چون خواستم سرش را ببرم آب دهان بر روى من انداخت و گفت : نفرين خدا بر تو باد تو پيش آهنگ ( كبش - قوچ - گوسفند نر گله - اصطلاح معروف ) مضر را بخونخواهى برادرت ميكشى كه برادرت يك مشت هسته ارج ندارد . وكيع گفت : در آن حال ( كه بايد دهانش خشك شده باشد ) من آب دهان به اندازه تصور نمىكردم آن هم هنگام مرگ . بحير هم خبر قتل او را بعبد الملك داد ولى سرش را نفرستاد . بكير هم اهل مرو را ( براى جنگ ابن خازم ) فرستاد ولى وقتى رسيدند كه ابن خازم كشته شده بود . بكير خواست سر ابن خازم را بگيرد و نزد عبد الملك بفرستند بحير از از دادن سر خوددارى كرد . بكير بحير را با گرز زد و سر بريده ابن خازم را گرفت و او را بزندان سپرد و سر را نزد عبد الملك فرستاد و نوشت كه من ابن خازم را كشتم . چون سر بريده رسيد عبد الملك رسول بحير را ( كه پيش از آن رسيده بود ) نزد خود خواند و گفت : اين داستان چيست ؟ تو ميگوئى بحير او را كشته و حال اينكه بكير سر را فرستاده و ادعاى قتل او را كرده ؟ رسول گفت : نميدانم من از آن قوم جدا نشدم مگر بعد از قتل ابن خازم ( كه شاهد و ناظر آن بودم ) گفته شده ابن خازم بعد از قتل عبد اللّه بن زبير كشته شده و عبد الملك سر ابن زبير\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nرا براى ابن خازم فرستاده بود و او را براى بيعت خود دعوت نمود و او سر را گرفت غسل داد و تكفين كرد و بمدينه نزد خانواده زبير فرستاد و نامه عبد الملك را در همان هنگام برسول داد كه آن را فرو بدهد و بخورد و گفت : اگر تو رسول نبودى ترا مىكشتم . گفته شده چنين نكرد بلكه دست و پاى رسول را بريد و سوگند ياد كرد كه هرگز عبد الملك را اطاعت و متابعت نكند .\r\n( بحير بفتح باء يك نقطه و كسر حاء بىنقطه است .\r\n\r\nبيان بعضى حوادث\r\nدر آن سال حاكم مدينه از طرف عبد الملك طارق بود . والى كوفه هم بشر بن مروان و قاضى آن عبيد اللّه بن عبد اللّه بن عتبة بود . والى بصره هم خالد بن عبد اللّه و قاضى آن هشام بن هبيره بود . امير خراسان بقول بعضى بكير بن وشاح و بقول ديگرى عبد اللّه بن خازم بود ( كه در آخر سال بكير بامارت رسيد ) .\r\nدر آن سال عبيده سلمانى وفات يافت او از ياران على بود .\r\n( عبيده ) بفتح عين و كسر باء يك نقطه\r\n\r\nآغاز سنه هفتاد و سه\r\n\r\nبيان قتل عبد اللّه بن زبير\r\nچون عبد الملك در بلاد شام بيعت گرفت عروة بن انيف را با شش هزار سپاهى شامى بمدينه فرستاد و به او دستور داد كه بدرون شهر نرود بلكه در عرصه پيرامون آن لشكر بزند حاكم مدينه در آن وقت از طرف ابن زبير حارث بن حارث بن معمر\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nجحمى بود كه گريخت . ابن انيف براى نماز جمعه از لشكرگاه به شهر مىرفت و پس از اداء فريضه بلشكرگاه خود باز مىگشت ( كه در خارج شهر بر حسب دستور عبد الملك بود ) مدت يك ماه بدان گونه گذشت كه ابن زبير براى جنگ آنها كسى را نفرستاد . عبد الملك به او نوشت كه با لشكر خود برگردد او و همراهان برگشتند .\r\nبعد از او عبد الرحمن بن سعد قرظى امام جماعت شده بود . پس از برگشتن وى حارث بمدينه باز گشت . ابن زبير هم سليمان بن خالد زرقى انصارى را كه مردى پارسا بود بحكومت خيبر و فدك منصوب كرد او هم رسيد و به محل حكومت خود مستقر گرديد . عبد الملك براى فتح مدينه عبد الواحد بن حارث بن حكم را با عده چهار هزار سپاهى فرستاد . گفته شده نام او هم عبد الملك ( نه عبد الواحد ) بود .\r\nاو هم در وادى القرى لشكر زد و عده پانصد تن براى جنگ سليمان بفرماندهى ابو القمقام فرستاد . آنها به محل حكومت او نرسيده كه او ( سليمان ) گريخت و در عرض راه به او رسيدند و او را با عده همراهانش كشتند .\r\nعبد الملك شنيد و محزون گرديد و گفت : آنها يك مرد مسلمان پرهيزگار و پاك نهاد بىگناه را كشتند .\r\nابن زبير حارث را عزل و بجاى او جابر بن اسود بن عوف زهرى را نصب نمود .\r\nجابر هم ابو بكر بن ابى قيس را با ششصد و چهل سوار سوى خيبر روانه كرد آنها ابو القمقام و عدهء او را در فدك ديدند كه بر مردم ستم مىكردند با آنها نبرد كردند عده ابو القمقام گريختند و سى تن از آنها گرفتار شدند . آنها را دست بسته كشتند گفته شده تمام عده پانصد تن يا بيشتر آنها را كشتند . بعد از آن عبد الملك طارق بن عمرو غلام عثمان را ( با لشكر ) فرستاد و به او دستور داد كه ميان ايله و وادى القرى لشكر بزند و مانع پيشرفت لشكريان ابن زبير باشد و اگر ابن زبير در جائى رخنه كند فورا جلوگيرى و سد نمايد . طارق هم براى جنگ ابو بكر خيلى فرستاد .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nجنگ رخ داد ابو بكر در معركه افتاد و عده دويست تن از اتباع او بىپا شدند ابن زبير بقباع كه در آن هنگام امير بصره بود نوشت كه دو هزار سوار براى يارى حاكم مدينه تجهيز و روانه كند . او هم عده دو هزار مرد فرستاد چون آنها بدان سامان رسيدند ابو بكر را كشته ديدند . ابن زبير فرمان داد كه حابر بن اسود لشكر بصره را بجنگ طارق روانه كند . بصريان از مدينه خارج شده بمقابله طارق رفتند . چون خبر بطارق رسيد آماده نبرد گرديد . جنگ واقع شد و پيش تازان بصريان كشته شدند و بقيه گريختند . طارق آنها را دنبال و سخت تار و مار كرد اسراء و مجروحين را كشت و يك گرفتار يا مجروح زنده نگذاشت و بلشكرگاه خود در وادى القرى برگشت . حاكم مدينه از طرف ابن زبير هم جابر بن اسود بود كه ابن زبير او را عزل و طلحه بن عبيد اللّه بن عوف را بجاى او نصب نمود . او را طلحه ندى ( كرم و سخا ) مىناميدند و آن در تاريخ سنه هفتاد بود او در مدينه حاكم بود تا هنگامى كه طارق رسيد و او را بيرون كرد . چون عبد الملك مصعب را كشت و خود وارد كوفه شد و از همانجا حجاج بن يوسف ثقفى را با دو هزار سپاهى روانه كرد .\r\nگفته شده سه هزار آن هم از اهل شام كه بجنگ عبد اللّه بن زبير بپردازند . علت اينكه حجاج را فرستاد و ديگرى را نفرستاد اين بود كه حجاج بعبد الملك گفت :\r\nمن در خواب چنين ديدم كه عبد اللّه بن زبير را اسير كردم و پوست او را كندم . مرا بجنگ او بفرست و فرماندهى سپاه محارب را به من واگذار كن عبد الملك هم او را فرستاد . يك عهد نامه امان براى ابن زبير هم نوشت و به او داد كه چنانچه تسليم شد به او امان بدهد همچنين اتباع او همه در امان و آسوده باشند اگر اطاعت كنند و تسليم شوند . او هم در ماه جمادى الاولى سنه هفتاد و دو لشكر كشيد . بمدينه نرفت بلكه يكسره بطائف رفت و در آنجا لشكر زد . از همانجا خيل را دسته دسته براى اخلال كار ابن زبير تجهيز و روانه مىكرد . ابن زبير هم سواران خود را\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nمىفرستاد .\r\nهر وقت در عرفه جنگ رخ ميداد خيل ابن زبير ميگريخت و خيل حجا پيروز شد . حجاج بعبد الملك نوشت و از او اجازه خواست كه داخل حرم شود ( در مكه كه حرم بود و جنگ در آن روا نباشد نبرد كند ) . آنگاه ابن زبير را محاصره كرد . باز بعبد الملك نوشت كه ابن زبير و اتباع او ناتوان و جبان هستند اما از او هم مدد خواست . عبد الملك بطارق نوشت كه به يارى حجاج شتاب كند .\r\nطارق در ماه ذى القعده سنه هفتاد و دو حاكم ابن زبير را از شهر بيرون كرد و مردى از اهل شام بنام ثعلبه را بحكومت مدينه گماشت . ثعلبه براى تحقير و آزار اهل مدينه چون بر منبر پيغمبر فراز مىشد . خرما با مغز مىخورد . او نسبت بهواخواهان ابن زبير سخت گير بود . طارق هم در مكه بحجاج پيوست و آن در سنه سلخ ماه ذى الحجه ( همان سال ) بود . عده لشكر او پنجهزار بود . حجاج هم در ماه ذى القعده به مكه رسيد . در آن هنگام احرام كرد و در حال احرام در محل بئر ميمون ( چاه ميمون ) منزل گرفت و بامارت حج وارد مكه شد ولى طواف نكرد و در صفا و مروه هم مراسم را بجا نياورد ( طرفين در حال جنگ بوده كه باحترام حج متاركه نمودند ) زيرا ابن زبير مانع شده بود . ابن زبير در آن هنگام سلاح را از خود دور نمىكرد از نزديكى زنان و استعمال عطر هم پرهيز داشت بدان حال ( پرهيز ) بود تا كشته شد . ابن زبير و اتباع او هم ( در قبال حجاج ) از مراسم حج صرف نظر كردند . بعرفه نرفتند و سنگ هم نينداختند ( از مناسك حج ) ولى قربانى كردند كه ابن زبير چند شتر كشت . چون حجاج ابن زبير را محاصره كرد منجنيق را بر كوه ابو قبيس قرار داد و كعبه را هدف نمود . عبد الملك در زمان يزيد بن معاويه بر او اعتراض و عمل او را انكار ميكرد ( آن كار را زشت و مخالف دين ميدانست ) چون كار بدست او افتاد خود بدان امر داد مردم گفتند . او دين خود\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nرا خوار نمود .\r\nابن عمر هم در آن سال براى حج رفت و بحجاج ( فرمانده ) پيغام داد و گفت از خدا بترس و از انداختن سنگ ( منجنيق ) بر اين مردم كه در پناه بلد حرام ( كعبه ) و در ماه حرام ( ماه ذى الحجه ) آرام گرفته‌اند بينديش و بپرهيز . در اين هنگام حجاج و زوار از اقطار دور و نزديك آمده كه فريضه حج را ادا و خير و بركت دريافت كنند و اين منجنيق مانع استفاده آنها شده كه نمىتوانند طواف كنند . تو از به كار بردن منجنيق و انداختن سنگ خوددارى كن و بگذار هنگام طواف مردم آسوده و آرام باشند . سنگ اندازى مدتى ترك شد و مردم آزادانه طواف كردند و از عرفات برگشتند و مناسك حج را انجام دادند . ابن زبير هم مانع طواف نگرديد چون مردم از طواف و زيارت فراغت يافتند منادى ندا داد كه حاجيان به محل و بلاد خود برگردند زيرا ما باز منجنيق را به كار خواهيم برد و كعبه و ابن زبير را هدف خواهيم كرد . در آن هنگام ( كه منجنيق به كار افتاد ) آسمان را ابر پوشانيد و غرش رعد بر صداى منجنيق چيره شد . اهل شام از آن وضع ترسيدند و از انداختن سنگ خود - دارى كردند ( از غضب خداوند ) دست از كارزار كشيدند . حجاج خود سنگ منجنيق را گرفت و در منجنيق گذاشت و انداخت . روز بعد صاعقه فرود آمد و عده دوازده تن از اهل شام را كشت . شاميان دلشكسته و بيمناك شدند . حجاج گفت : اى اهل شام بدگمان نشويد و نترسيد من فرزند تهامه هستم ( حجاز مكه و طائف ) .\r\nاين صاعقه‌ها هميشه نازل مىشود ( مربوط بغضب خدا نمىباشد ) . فتح و ظفر نزديك شده و من بشما بشارت پيروزى را مىدهم . روز بعد صاعقه نازل شد و جمعى از اتباع ابن زبير را كشت . حجاج گفت : مگر نمىبينيد كه آنها هم دچار صاعقه مىشوند در حالى كه شما مطيع ( خليفه ) هستيد و آنها متمرد مىباشند . سنگ صاعقه هم پيش پاى ابن زبير مىافتاد در حالى كه او مشغول نماز بود و او از جاى خود\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nنمىرفت . اهل شام هم اين رجز را مىخواندند\r\n يا ابن الزبير طالما عصيكا * و طالما عنيتنا اليكا\r\nلتجزين بالذى اتيكا \r\nمقصود عصيت و اتيت ( مثل است ) يعنى اى فرزند زبير بسى عصيان كردى و بسى ما را قصد كردى كه آن قصد بسود تو باشد به آنچه رسيدى براى تو كيفر خواهد بود .\r\nگروهى از اعراب ( باديه‌نشين ) بر ابن زبير وارد شدند و گفتند . ما براى يارى تو آمده‌ايم . هر يكى از آنها شمشيرى كارد مانند بدون غلاف بر خود آويخته بودند . ابن زبير به آنها گفت : اى گروه اعراب خداوند شما را نزديك نكند . به خدا قسم سلاح شما كهنه و سخن شما بىمايه است شما هنگام احتياج جنگجو و هنگام سيرى دشمن و غارتگر هستيد . آنها هم پراكنده شدند و برگشتند . جنگ ميان متحاربين سخت بود و سخت‌تر گرديد . نرخ خواربار براى اتباع ابن زبير گران شد مجاعه و گرسنگى شدت يافت . قحط و غلا به حدى رسيد كه ابن زبير اسب خود را كشت و گوشت آن را ميان اتباع خود تقسيم كرد . هر مرغى بده درهم فروخته ميشد هر يك من ذرت بيست درهم قيمت داشت در حالى كه خانه‌هاى ابن زبير پر از گندم و جو و ذرت و خرما بود . اهل شام انتظار داشتند كه قحط شدت يابد و محصورين از شدت گرسنگى تسليم شوند . ابن زبير هم از انبارهاى خود جز اندكى براى سد رمق چيزى نمىداد و ميگفت . روح اتباع من قوى مىباشد كه تا انبار داراى مواد غذا باشد آنها اميدوار و نيرومند هستند . قبل از قتل او مردم متفرق شدند از حجاج امان گرفتند و رفتند . ده هزار تن از او جدا شده بحجاج پيوستند در ميان آنها دو فرزندش حمزه و خبيب بودند كه خود براى نجات خويش امان گرفتند . عبد اللّه به فرزند خود زبير گفت : تو هم امان بگير و برو چنان كه دو برادرت كردند زيرا\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nزنده بودن شما براى من گواراتر است .\r\nاو گفت : جان من از جان تو گرامىتر نيست . او پايدارى كرد و با پدر كشته شد . چون اتباع او پراكنده و تسليم شدند حجاج براى سپاهيان خطبه نمود و گفت : كمى عدهء ابن زبير و شدت قحط و غلا و تباهى حال آنها را هم مىبينيد . پس شما اميدوار ( بفتح ) باشيد . حمله كنيد . آنها هم حمله كردند و فرياد و هياهوى مهاجمين بلند شد و فضا را فرا گرفت . ابن زبير نزد مادر خود رفت و گفت : اى مادر . مردم مرا ترك كردند و پراكنده شدند حتى فرزندانم مرا خوار داشتند . جز يك عدهء كم كسى با من نمانده آنها هم بيشتر از يك ساعت پايدارى و بردبارى نخواهند كرد . آن قوم ( دشمن ) هر چه من در دنيا ميخواهم به من ميدهند . عقيده تو چيست ؟ مادرش گفت . اى فرزند به خدا تو درباره خود بيشتر و بهتر آشنا و دانا هستى . اگر ميدانى كه تو بر حق هستى و براى حق دعوت مىكنى همين راه را بگير و ( براى حق‌پرستى ) برو ( تا كشته شوى ) زيرا ياران تو در همين راه كشته شدند .\r\nتو نبايد گردن بنهى كه بنى اميه با گردن تو بازى كنند و اگر تو دنيا را ميخواهى پس تو بد بنده ( خدا ) هستى كه خود و ياران خود را هلاك كردى و بفنا دادى . اگر هم بگويى من بر حق بودم ولى چون اتباع من سست شدند من ضعيف و ناتوان شدم بدانكه اين رويه آزادگان و دينداران نيست . تو در اين دنيا تا كى خواهى زيست ؟ پس قتل براى تو بهتر است زيرا جاويد نخواهى ماند . گفت : اى مادر ميترسم پس از اينكه مرا بكشند پاره پاره كنند يا بدار بكشند . گفت : اى فرزند گوسفند پس از كشتن احساس درد نمىكند و باكى از اين ندارد كه چون ذبح شود پوستش را بكنند تو هشيار باش و با اتكال و استعانت خداوند برو . او سر مادرش را بوسيد و گفت : عقيده من هم همين است و من براى همين ( كشته شدن ) قيام كرده‌ام و براى چنين روزى مجاهده نمودم . من دنياپرست نبوده و نيستم من\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nفقط براى خداپرستى جنبيدم و براى اين خشمگين شدم كه ديدم حرام خداوند را روا داشته‌اند ولى در اين گفتگو خواستم عقيده ترا ( اى مادر ) بدانم و تو بر هشيارى من افزودى اى مادر بدان كه من كشته ميشوم آن هم در همين روز پس نبايد بر حزن و اندوه تو افزوده شود . تو كار خطا را به خدا واگذار كن و بدان فرزند تو كار زشت را بر كار نيك رحجان نداده و مرتكب فحشاء نشده و در حكم و اراده خداوند شك و ريب و حيرت نداشته و هر عهدى كه كرده يا امانى كه داده آن را نقض و فسخ ننموده و در ارتكاب ظلم تعمد نداشته و ستم بر مسلمانان و هم پيمان ( غير مسلمان كه با مسلمين عهد دارند ) نكرده و به كارهاى بد و ستمهاى عمال و حكام خود راضى نبوده بلكه آنها را مؤاخذه ميكردم هيچ چيز هم بيشتر از رضاى خداوند نزد من گرامى و پسنديده نبوده . خداوندا من اين را براى تبرئه خود نميگويم ولى براى تسلى و دلخوشى مادرم به زبان آورده‌ام . مادرش گفت : اميدوارم عزاى من براى تو نيك باشد . برو كه من ترا به حساب خداوند خواهم آورد اگر هم پيروز شوى از پيروزى تو خرسند خواهم شد . برو تا من عاقبت كار ترا ببينم . گفت :\r\nخداوند به تو پاداش نيك دهد . مرا از دعاى خود محروم مدار گفت : من ترا در دعا فراموش نخواهم كرد اگر كسى بر باطل كشته شده باشد ( بر او دريغ نيست ) كه تو بر حق كشته مىشوى ( و بر تو دريغ بايد ) خداوندا شب زنده‌دارى و گريه و زارى مرا مشمول رحمت خود فرما كه من در مكه و مدينه در شدت گرما و با تشنگى و ناكامى سوگوارى مىكنم . خداوندا از او خشنود باش كه او پدر و مادرش را خشنود كرده بود . خداوندا من او را به تو مىسپارم و كار او را به تو وا مىگذارم و برضاى تو و حكم و قضاى تو راضى هستم . به من اجر و ثواب سپاسگزاران و بردباران را عطا فرما . او هر دو دست مادر را گرفت كه ببوسد . مادرش گفت : اين وداع است از من دور مشو . گفت : من براى توديع آمده‌ام زيرا اين را آخرين روزهاى\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nزندگانى مىدانم . گفت : برو و هشيار باش و به من نزديك شو كه با تو وداع كنم . او نزديك شد او را ببغل كشيد و او را بوئيد و بوسيد . دستش بر زره او افتاد ، گفت : اين كار براى كسى كه چنين تصميمى گرفته ( بر كشته شدن ) شايسته نيست . گفت : زره بر تن براى اين گرفتم كه با عزم و جزم دوشم را بپوشانم و ببندم و ترا قوى دل بدارم گفت : من با اين زره دلقوى نخواهم بود . او زره را افكند . دو آستين خود را بر دست بست و دامان را بالا گرفت . يك جبه خز ( ابريشمين ) پوشيد جامه خود را بكمربند خود پيچيد در حالى كه مادرش مىگفت : لباس خود را بگير و ببند و برو . او رفت و بميدان رسيد و گفت :\r\n انى اذا اعرف يومى اصبر * و انما يعرف يومه الحر\r\nاذ بعضهم يعرف ثم ينكر \r\nيعنى من اگر روز خود ( هنگام آزمايش و روزگار سخت ) را بشناسم بردبارى و پايدارى مىكنم . ( اگر آن روز فرا رسد من چنين مىكنم ) روز آزمايش و كارزار را مرد آزاده ( و دلير ) خوب مىشناسد . بعضى از مردان هم مىشناسند و انكار ميكنند ( مىدانند كه بايد شجاع باشند ولى جبن مىكنند و تن بخوارى مىدهند ) . مادرش رجز او را شنيد و گفت : بخواست خداوند تو بردبارى خواهى كرد چنان كه دو پدرت ابو بكر و زبير و مادرت صفيه دختر عبد المطلب صبر كردند . ( مادرش اسماء ذات النطاقين دختر ابو بكر زن بزرگ و شريف كه در آغاز اسلام پيغمبر را خدمت و يارى كرده بود و صفيه هم عمه پيغمبر كه از مدينه دفاع كرد و يك يهودى كشت در صورتى كه حسان شاعر از مبارزه او خوددارى كرده بود ) ابن زبير بر اهل شام سخت حمله كرد و عدهء را كشت ولى بعد خود و اتباع او شكست خوردند و عقب نشستند بعضى از ياران به او گفتند : بهتر اين است بفلان جا پناه ببرى گفت : اگر چنين كنم پير بدى در عالم اسلام خواهم بود زيرا جمعى را بكشتن دادم اكنون جان خود را\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nبردارم و بروم . خود بگريزم و ياران خود را كشته و به خون آغشته بگذارم و بگذرم .\r\nاهل شام هم نزديك شدند بحديكه درها و دربها را گرفتند . آنها فرياد مىزدند : اى فرزند ذات النطاقين ( دو كمربند هنگام يارى پيغمبر بكمر مىبست و طعام حمل مىكرد و آن صفت براى او موجب مباهات بود ) . او به آنها مىگفت :\r\n و تلك شكاة ظاهر عنك عارها \r\nيعنى : اين صفت ننگ نيست كه شما آن را ننگ و عار مىدانيد اهل شام بر درهاى مسجد مأمور گماشتند . از اهل هر شهرى مردى گذاشتند . در روبروى كعبه را باهل حمص واگذاشتند . در بنى شيبه را به عهده اهل دمشق گذاشتند . باب صفارا بمردم اردن سپردند . اهل فلسطين را بر در بنى جمح گماشتند . اهل قنسرين را بر در بنى تميم نشاندند ( تمام درها را گرفتند و مردم را محصور نمودند ) حجاج و طارق هر دو ( با عده خود ) از ناحيه ابطح تا مروه را گرفته بودند . گاهى ابن زبير از آن ناحيه حمله مىكرد و گاهى از ناحيه ديگر . او مانند شير بيشه حمله مىكرد چون مردان جنگ بر او حمله مىكردند او آنها را شكست مىداد و بدنبال آنها مىدويد و عقب مىنشاند و فرياد مىزد واى بر مادرت اى ابا صفوان . اين پيروزى مردان كار لازم دارد ( كه چون پيروز شوم دنبال كار را بگيرند ) . اگر من يك حريف مبارز داشته باشم كار او را مىساختم ( ولى مبارزين متعدد هستند ) ابو صفوان كه عبد اللّه بن صفوان بن اميه بن خلف باشد مىگفت : آرى به خدا . مبارزين از هزار هم بيشتر هستند ( كه با يك تن نبرد مىكنند ) چون حجاج ديد كه مردم بر ابن زبير حمله نمىكنند ( ميترسند ) خشمگين شد و پياده گرديد و خود از عقب سر مردم را دسته دسته پيش مىراند و بهجوم مجبور مىكرد . پرچم دار ابن زبير را كه پيشاپيش حمله مىكرد قصد نمود . ابن زبير خود پيش افتاد و علم خود را پشت قرار داد و سخت دفاع و دليرى كرد تا مهاجمين را عقب نشاند .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nآنگاه دو ركعت نماز خواند . مهاجمين باز بر پرچمدار او حمله كردند و او را كشتند . او نزديك در بنى شيبه كشته شد . اتباع حجاج پرچم را ربودند . چون ابن زبير از نماز فراغت يافت از قتل پرچمدار بىخبر باز حمله كرد و مردى را از اهل شام كشت و گفت : بگير كه من فرزند خوارى ( يار ويژه پيغمبر هستم . ديگرى را كه حبشى بود زد و دستش را بريد و گفت : اى ابا حممه اى فرزند حام بردبار باش ( ابو حممه و ابن حام بحبشىها گفته مىشود ) . عبد اللّه بن مطيع هم همراه او جنگ مىكرد و ميگفت :\r\n انا الذى فررت يوم الحره * و الحر لا يفر إلا مره\r\nو اليوم اجزى فرة بكره \r\nيعنى من آنم كه در جنگ حره ( قتل عام يزيد در مدينه كه شرح آن گذشت ) گريخت . مرد آزاده نميگريزد مگر يك بار . امروز ( تلافى مىكنم ) آن فرار را بحمله و پيشرفت جبران مىكنم ( پاداش مىدهم ) .\r\nاو ( ابن زبير ) سخت نبرد كرد و آنها ( شاميان ) از هر طرف به او احاطه و حمله كردند تا او را كشتند . تاريخ قتل او روز شنبه از ماه جمادى الثانية كه عمر او هفتاد و سه سال بود . قاتل او مردى از مراد ( قبيله ) بود كه سرش را بريد و نزد حجاج برد حجاج هم بر زمين افتاد و سجده كرد و خبر او را بتوسط سكونى و مرادى بعبد الملك داد . عبد الملك بهر يك از آن دو پانصد دينار داد . حجاج و طارق هر دو رفتند تا بر نعش او ايستادند . طارق گفت : هيچ زنى مردى فحل ( دلير مذكر ) تر از اين نزائيد حجاج گفت : تو دشمن امير المؤمنين را ثنا ميگوئى ؟ گفت : آرى . او ( مردانگى ) او براى ما سرمايه پوزش است اگر چنين نبود ما مدت هفت ماه او را محصور نمىكرديم كه او لشكر و سنگر محكم هم نداشت و با وجود اين بر ما چيره شده بود . سخن و محاوره آن دو بعبد الملك رسيد و عبد الملك سخن طارق بر گفته\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nحجاج ترجيح داد و پسنديد . چون ابن زبير كشته شد اهل شام از فرط فرح تكبير كردند . ابن عمر گفت : به اين مردم نگاه كنيد . اين همان است كه هنگام ولادت مسلمين از خرسندى براى تولد او تكبير كردند . اينها براى كشتن او تكبير مىكنند حجاج سر او و سر عبد اللّه بن صفوان و سر عماره بن حزم را بمدينه فرستاد و از آنجا نزد عبد الملك بن مروان بردند . پيكر بىسر او را در محل ثنية يمنى در حجون بدار كشيدند . اسماء ( مادر او ) پيغام داد ( بحجاج ) خدا ترا بكشد براى چه او را بدار كشيدى ؟ پاسخ داد من و او هر دو براى رسيدن به اين چوب دار در حال مسابقه بوديم ( كه اگر او مرا ميگرفت بدار مىكشيد ) . او ( مادرش ) اجازه خواست كه آن تن بى سر را غسل بدهد و تكفين كند او اجازه نداد . عده در پيرامون چوب دار گماشت كه آن را حراست كنند . بعبد الملك هم نوشت كه من مرده او را بدار كشيدم . عبد الملك او را ملامت و توبيخ كرد و نوشت : چرا نعش او را بمادرش ندادى . حجاج به او ( اسماء ) اجازه داد كه بخاكش بسپارد . او را در حجون دفن نمود . عبد اللّه بن عمر بر قبر او گذشت و گفت : درود بر تو اى ابا خبيب به خدا قسم من ترا از اين كار نهى و منع مىكردم . تو مرد پارسا و روزه گير و نماز خوان و خويش‌پرور بودى . به خدا قسم اگر قومى يافت شوند كه تو بدترين افراد آنها باشى آن قوم خود بهترين قوم بوده و هستند . ابن زبير قبل از قتل خود مدتى بود مشك و صبر ( ماده معروف ) بتن خود مىماليد مبادا بعد از قتل تن وى بگندد . چون او را بدار كشيدند و بوى مشك از او برخاست حجاج يك سگ مرده با وى آويخت كه بوى گند سگ بر آن عطر چيره شود . گفته شده گربه گشت و با پيكرش آويخت .\r\nچون عبد اللّه كشته شد برادرش عروه سوار ماده شترى شد كه مانندش ديده نشده بود و عبد الملك را در شام قصد نمود تا بدربار عبد الملك رسيد اجازه ورود خواست به او اجازه دادند داخل شد و بعنوان خلافت درود گفت ( اى امير المؤمنين ) عبد الملك\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nبه او پاسخ داد و مرحبا گفت و او را ببغل كشيد و با خود بر تخت خويش نشاند عروه گفت :\r\n متت بارحام اليك قريبه * و لا قرب للارحام ما لم تقرب \r\nيعنى آنها با خويشى نزديك به تو منتسب شده‌اند ( خود و خاندان خود ) نزديك نخواهند شد مگر تو آنها را مقرب كنى با هم گفتگو كردند تا نام عبد اللّه بن زبير بميان آمد . عروه گفت : او چنين بود و چنان عبد الملك گفت : عاقبت كار او چه شد ؟ گفت : كشته شد . عبد الملك بر زمين افتاد و سجده كرد . عروه گفت : حجاج نعش او را بدار كشيد تو مرده او را بمادرش ببخش عبد الملك گفت : آرى چنين مىكنم . بحجاج نوشت و دار كشيدن مرده را يك امر زشت دانست . عروه هم با برادرش عبد اللّه بود چون او كشته شد گريخت . حجاج گشت و او را نيافت بعبد الملك نوشت كه عروه با برادرش بود چون عبد اللّه كشته شد او مال خدا را برداشت و گريخت . عبد الملك پاسخ داد كه او نگريخته بلكه براى بيعت و اطاعت نزد ما آمده و من به او امان دادم و آنچه را كه ربوده به او روا داشتم .\r\nاو هم نزد تو بر مىگردد . زينهار از آزار او زينهار . عروه به مكه برگشت . مدت غيبت اوسى روز كشيد . حجاج هم نعش عبد اللّه را از چوب دار فرود آورد و نزد مادرش فرستاد مادرش او را غسل داد ولى در حين غسل دادن تنش پاره پاره شد پاره‌ها را بهم پيوستند و عروه بر جنازه او نماز خواند و مادرش او را به خاك سپرد .\r\nگفته شده هنگامى كه عروه غيبت كرد حجاج بعبد الملك نوشت كه او را باز گرداند . عبد الملك خواست او را برگرداند . عروه بعبد الملك گفت : خوار كسى نباشد كه او را كشتيد بلكه خوار كسى باشد كه گرفتار شما شده . هر كه هم بردبارى كند ملامت نمىكشد كه چرا با صبر تسليم مرگ شده ولى كسى كه از مرگ گريخته مستوجب ملامت است . عبد الملك آن سخن را شنيد گفت : اى ابا عبد اللّه پس از اين از\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nما بد نخواهى ديد و شنيد عبد اللّه هم كسى نخواست كه بر نعش او نماز بخواند كه حجاج مانع آن شده باشد و نيز گفت : امير المؤمنين دستور داد كه او را به خاك بسپارند .\r\nگفته شده ديگرى غير از عروه بر نعش او نماز خواند . آنچه را كه مسلم در ( كتاب ) صحيح ( احاديث ) وارد كرده اين است كه عبد اللّه را در گورستان يهود انداختند . مادرش هم بعد از او اندك زمانى زيست و در گذشت . او مادر عروه هم بود كه كور شده بود . چون حجاج كار مكه را خاتمه داد داخل شهر شد مردم شهر با او بيعت كردند . دستور داد مسجد را از خاك و خون و سنگ و آجر شكسته پاك كنند بعد از آن بمدينه رفت . عبد الملك هم او را والى مكه و مدينه كرده بود چون بمدينه رسيد مدت يك يا دو ماه زيست كرد . مردم مدينه را خوار و بىاعتبار نمود به آنها گفت :\r\nشما كشندگان امير المؤمنين عثمان هستيد . جمعى از ياران پيغمبر را مهر بر دست زد كه آن مهر از سرب بود و آن علامت يهود بود كه از مسلمين جدا باشند . اين كار را براى تحقير و توهين آنها نمود . از آنها ( ياران پيغمبر ) جابر بن عبد اللّه و مالك بن انس و سهل بن سعد بودند . سپس به مكه برگشت هنگامى كه از مدينه خارج مىشد گفت :\r\nخدا را سپاس كه مرا از ميان اهل شهرى بيرون برد كه گند تن آنها بدتر از گند مردم هر شهرى مىباشد . آنها نسبت بامير المؤمنين بدخواهترين مردم جهان هستند .\r\nنسبت بنعمتى كه خداوند بامير المؤمنين داده رشك مىبرند . به خدا قسم اگر نامه‌هاى امير المؤمنين دربارهء رعايت حال آنها به من نمىرسيد من آن شهر را مانند درون و شكم خر ( ويران ) مىكردم كه گاه گاه به آن شهر سر مىزدند و آن را يك تپه خاك مىكردم كه اثرى از آن نباشد تا ديگر نگويند اينجا شهر پيغمبر و اينجا منبر پيغمبر و اينجا قبر پيغمبر است جابر بن عبد اللّه انصارى سخن او را شنيد گفت : پشت سر او چيزهائى هست كه موجب تباهى او مىگردد . فرعون همچنين گفت كه خداوند\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nاو را سرنگون كرد . گفته شده ولايت حجاج و آزار ياران پيغمبر در مدينه سنه هفتاد و چهار آن هم در ماه صفر بود .\r\n( خبيب بن عبد اللّه بن زبير ) بضم خاء نقطه دار و دو باء يك نقطه ميان آنها يا ، دو نقطه زير كه كنيه عبد اللّه ابو خبيب باشد .\r\n\r\nبيان سن و رفتار ابن زبير\r\nسن او هنگام قتل هفتاد و دو سال بود . مدت خلافت او نه سال كه در سنه شصت و چهار با او بيعت شده بود . او داراى گيسوان بافته بلند بود . چون سجده مىكرد از طول مدت سجده گنجشكها بر پشت او مىنشستند گمان مىكردند كه ديوار باشد يا شىء برجسته جامد است زيرا بىحركت بود ( مبالغه و غير قابل تصديق است ) . ديگرى گويد : عبد اللّه روزگار را سه قسمت تقسيم نمود . يك شب به نماز مىايستاد تا صبح طلوع كند و يك شب تا صبح در حال ركوع و يك شب تا بامداد سجده مىكرد .\r\n( و در عين حال جانى و قسى القلب بود كه حتى بقتل زن بىگناه مختار امر داده كه خود و برادرش مصعب سنگ دل و بىتدبير و كم‌خرد و سخت بخيل بودند كه دنيا به آنها اقبال كرد و از روى لجاج و فرومايگى آن را از دست دادند و چندين فرصت خوب پيش آمد كه مغتنم نشمردند تا امثال مروان و عبد الملك مسلط شدند و همان عبد اللّه مزاحم حسين بن على شده بود كه موجب خروج آن بزرگوار گرديد كه تن بمهاجرت و قتل داد ) گفته شده از همت بلند او چنين دانسته شد كه او هنگام كودكى با اطفال سرگرم بازى بود كه مردى رسيد و بكودكان نهيب داد آنها گريختند و ابن زبير اندك اندك به عقب رفت و گفت : اى بچه‌ها مرا امير خود نمائيد\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nكه همه يكباره بر اين مرد حمله كنيم . آنها هم برگشتند و پايدارى كردند . عمر بن الخطاب هم روزى بر او گذشت كه او مشغول بازى بود . اطفال گريختند و او ماند . عمر از او پرسيد چرا تو نگريختى ؟ گفت : من مرتكب گناه نشده‌ام كه بگريزم يا از تو بپرهيزم . راه هم براى تو تنگ نيست كه من كنار باشم و راه ترا باز كنم .\r\nقطن بن عبد اللّه گويد : ابن زبير عبادت را از يك روز آدينه تا روز آدينه ديگر ادامه داد و امتداد مىداد . خالد بن ابى عمران گويد : ابن زبير در ماه فقط سه روز را روزه نميگرفت او مدت چهل سال جامه خود را از تن نكند . ( و در عين حال از بيم گند تن بعد از كشته شدن صبر و مشك بتن مىماليد چنان كه گذشت كه حتى پس از مرگ خود خواه بود . عدم تغيير يا كندن جامه فضيلت نيست و از اين حيث متأسف هستيم كه چنين اوهامى را به حساب فضيلت و تقوى آورده‌اند كه آن هم از مردى خودپرست و خونخوار و بىخرد كه در جنگ جمل باعث قتل پدر و مجروح شدن خود شده بود . با اينكه اغلب عالم اسلام در تصرف او بود از پناهگاه خود كه مكه باشد خارج نشد و باعث ويرانى و هتك احترام مسجد حرام گرديد ولى مادرش كه زنى بزرگ بود با نصيحت خود او را بجانبازى وادار كرد و موجب زدودن ننگ وى گرديد كه تن بمرگ داد ) .\r\nمجاهد گويد : هر درى از ابواب عبادت و پارسائى كه مردم از دخول در آن عاجز بودند ابن زبير داخل آن گرديد .\r\nهنگامى كه سيل در مكه جارى شد و ( طواف امكان نداشت ) ابن زبير در آن سيل شنا كنان طواف كرد . هشام بن عروه گويد : نخستين كارى كه عم من عبد اللّه بن زبير در كودكى كرد اين بود كه شمشير را بدست گرفت و كمتر روزى بود كه آن را به زمين مىگذاشت . زبير ( پدرش ) گفت : به خدا قسم او روزگارى خواهد داشت بلكه\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nروزگارها خواهد داشت .\r\nابن سيرين ( شيرين دانشمند شهير ايرانى ) گويد : هر چيزى كه كعب ( كعب الاحبار يهودى جديد الاسلام كه بسيار ادعا و جعل مىكرد و هر چه پيش بينى مىكرد منتسب بكتاب آسمانى يهود مىنمود ) گفته ( پيش گوئى كرده ) بر ابن زبير تطبيق گرديد مگر اينكه اين قول كه گفته بود چنين مردى با چنين صفتى از ثقيف است كه مىگويد : مردى از ثقيف او را مىكشد ( يعنى ابن زبير را ) و حال اينكه بالعكس من او را كشتم و اينك سر او نزد من افتاده است مقصود او مختار است . ( ابن زبير منكر كشته شدن خود بدست مردى از ثقيف بود كه كعب را تكذيب كرده بود ) ابن سيرين گويد : ابن زبير متوجه ( صدق كعب ) نشده كه مقصود او از مرد ثقيف حجاج است نه مختار كه قضا و قدر او را ( براى قتل ابن زبير ) كمين داشته بود .\r\nعبد العزيز بن ابن جميله انصارى گويد : ابن عمر بر نعش ابن زبير كه بدار آويخته شده بود گذشت و گفت : خدا ترا بيامرزاد اى ابا خبيب تو روزه گير و نماز خوان ( براى نماز برخاسته ) بودى . قريش رستگار شده اگر تو بدترين آنها بشمار آمده باشى . ( پس آنها همه خوب بودند و بد آنها از همه بهتر است ) . حجاج او را بدار كشيد و بعد نعش او را فرود آورد و در گورستان يهود انداخت آنگاه مادرش را احضار كرد كه او حاضر نشد . به او پيغام داد : چگونه كار مرا نسبت بعبد اللّه ديدى ( عمل من چگونه بود ) گفت : تو دنياى او را ويران كردى و او آخرت ترا ويران و تباه نمود . پيغمبر براى ما حديث فرموده كه مردى از ثقيف خواهد آمد كه دروغگو و مردى ديگر تباهگر باشد . اما كذاب ثقيف كه مختار بود و اما تباهگر تو باشى . اين حديث صحيح است و مسلم آن را ( در كتاب ) صحيح خود وارد كرده است .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nعبد اللّه ابن زبير بعبد اللّه بن جعفر گفت : آيا ياد دارى روزى كه من و تو پيغمبر را ديديم او فرزندان فاطمه را گرفت و نزديك كرد عبد اللّه گفت : آرى همه ما را همراه برد و ترا ترك نمود . اگر ابن زبير مىدانست كه عبد اللّه چنين پاسخى به او خواهد داد هرگز آن سؤال را ( كه موهن اوست ) از او نمىكرد .\r\n\r\nبيان ايالت محمد بن مروان در جزيره و ارمنستان\r\nدر آن سال عبد الملك برادر خود محمد را بايالت و امارت جزيره و ارمنستان منصوب نمود و او از همان محل بجنگ و غزا پرداخت و دشمنان را سخت كوبيد و بسيارى كشت . در ارمنستان درياچه « طريخ » آزاد بود كه هر كه ميخواست مىتوانست از آن صيد كند و كسى مانع نمىشد او صيد آن درياچه را منع كرد و كسانى در پيرامون آن گماشت كه هر چه صيد مىشد فروخته بهاى آن را دريافت مىكردند و به او مىپرداختند بعد از او ايالت و امارت آن سامان بفرزندش مروان ( كه آخرين خليفه اموى بود ) اختصاص يافت و چون خلافت بنى اميه به ديگران ( بنى العباس ) منتقل شد آن ايالت از دست او گرفته شد ولى منع صيد درياچه به حال خود ماند كه تا كنون ( زمان مؤلف كه قرن هفتم باشد ) بدين حال باقى مىباشد : هر كه هم بدعت زشت مىگذارد گناه آن تا روز قيامت به گردن او خواهد بود . و از گناه و كيفر بدعت گذاران چيزى كم نمىشود .\r\nاين طريخ ( درياچه ) يكى از عجايب جهان بشمار مىآيد زيرا ماهى آن كوچك است و فصل و موسم دارد كه در آن فصل از دريا خارج و برودخانه كه در دريا مىريزد داخل مىشود و مقدار آن بسيار مىباشد كه مردم با آلات صيد و با دست\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nآن را مىگرفتند و چون فصل مىگذرد ديگر چيزى از آن باقى نمىماند .\r\n\r\nبيان قتل ابى فديك خارجى\r\nما در شرح وقايع سنه هفتاد و سه خروج و قيام نجدة بن عامر خارجى و متابعت ياران او از ابو فديك را شرح داده بوديم . ابو فديك تا آن زمان كه عبد الملك بن مروان بر سر كار قرار گرفت ثابت قدم بود كه عبد الملك بعمر بن عبد اللّه بن معمر فرمان داد كه سپاهى از كوفه و بصره تشكيل و بجنگ او برود . او هم دوازده هزار مرد نبرد اختيار و تجهيز كرد و مخارج آنها را پرداخت و لشكر كشيد اهل كوفه را در ميمنه قرار داد كه فرمانده آنها محمد بن موسى بن طلحه بن عبيد اللّه بود . اهل بصره را هم در ميسره مرتب كرد كه فرمانده آنها عمر بن موسى بن عبيد اللّه بن معمر برادر زاده خود بود . خيل را هم در قلب قرار داد . لشكر كشيد تا ببحرين رسيد و در آنجا صفوف طرفين براى جنگ آراسته شد . ابو فديك و ياران او يكباره مانند يك تن واحد بر آنها حمله كرد و ميسره عمر را شكست داد كه همه دور شدند و به عقب رفتند مگر مغيره فرزند مهلب و مجاعة بن عبد الرحمن و جمعى از دليران و سواران مشهور مردم كه آنها نگريختند و ناگزير بصف اهل كوفه در ميمنه پيوستند عمر بن موسى ( فرمانده ميسره بصره ) هم مجروح شد . چون صف گريخته ميسره ديد ميمنه از جاى خود به عقب ننشست بازگشت ولى سپاهيان بازگشته فرمانده نداشتند زيرا امير آنها كه عمر بود مجروح و بىپا شده بود آنها هم همان فرمانده مجروح را با خود حمل كردند و بميدان بازگشتند و سخت نبرد و دليرى كردند جنگ بر شدت خود افزوده\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nو آنها با شجاعت توانستند صف خوارج را بشكنند و رخنه يابند و داخل شوند اهل كوفه هم دليرانه حمله كردند تا بلشكرگاه خوارج رسيدند و غارت كردند و در آن اثناء ابو فديك ( فرمانده و امام خوارج ) كشته شد . اتباع او به محل قشقر پناه بردند و سپاه پيروز آنها را محاصره كرد و آنها تسليم حكم فاتح شدند كه عده آنها شش هزار بود فرمانده هم شش هزار تن را كشت و هشتصد تن اسير گرفت . در آنجا همسر عبد اللّه بن اميه ( كه اسير شده بود ) را بدست آوردند و او از ابو فديك آبستن بود او را همراه خود ببصره بردند .\r\n\r\nبيان بعضى حوادث\r\nدر آن سال عبد الملك خالد بن عبد اللّه را از ايالت بصره عزل و برادر خود بشر را بامارت آن شهر نصب نمود . بر حسب روايت بعضى از راويان دو امارت كوفه و بصره را هر دو تواما به او واگذار كرد و او هم ببصره رفت و عمرو بن حريث را بجانشينى خود در كوفه گذاشت .\r\nدر آن سال محمد بن مروان روميان ييلاق را قصد و غزا كرد و آنها را شكست و فرار داد . در آن سال واقعه عثمان بن وليد در روم رخ داد كه او با چهار هزار و روميان با شصت هزار سپاهى ، بودند آنها را شكست داد و منهزم كرد و بسيار كشت .\r\nدر آن سال حجاج كه امير مكه بود امارت حاج را بر عهده گرفت . يمن و يمامه هم تابع حجاج بود . امير كوفه و بصره هم بر حسب بعضى روايات بشر بن مروان بود . گفته شده : در كوفه بشر و در بصره خالد بن عبد اللّه امير بودند ، قاضى كوفه\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nهم شريح بن حارث و قاضى بصره هشام بن هبيره و امير خراسان بكير بن وشاح بودند .\r\nدر آن سال عبد اللّه بن عمر در مكه درگذشت و در وادى ذى طوى به خاك سپرده شد گفته شده در فخ دفن شد . علت مرگ او اين بود كه حجاج بيكى از سپاهيان خود امر كرد كه او را براند و آن سپاهى با حربة نيزه كه زهر هم داشت پاى او را زد ( به پايش فرو برد ) و او مسموم شد و مرد .\r\nحجاج هم در آن هنگام بعيادت او رفت و پرسيد چه كسى ترا مجروح كرده ؟\r\nگفت : تو زيرا تو دستور داده بودى كه در بيت الحرام سلاح حمل شود ( كه حرام است ) و حال اينكه حمل آن روا نيست . او سه ماه پس از ( قتل ) ابن زبير وفات يافت . چيزهاى ديگرى غير از اين هم گفته شده ، سن او هشتاد و هفت سال بود .\r\nدر آن سال سلمة بن اكوع هم درگذشت . همچنين ابو سعيد خدرى و رافع بن خديج و مالك بن مسمع ابو غسان بكرى گفته شده او در سنه شصت و چهار وفات يافت . او در زمان پيغمبر متولد شده بود . مسلم بن زياد بن ابيه نيز در آن سال درگذشت او قبل از بشر بن مروان مرد . اسماء دختر ابو بكر پس از اندك مدتى بعد از قتل فرزندش ( عبد اللّه بن زبير ) وفات يافت . زبير او را طلاق داده بود . گفته شده علت طلاق او اين بود كه عبد اللّه بن زبير به پدر خود گفت : مانند من فرزند شايسته اين نيست كه بمادرش نزديك شوى ( . . . ) او هم ( باحترام فرزندش ) او را طلاق داد ( كه ديگر همخوابه او نباشد ) در آن سال عوف بن مالك اشجعى وفات يافت او براى نخستين بار در جنگ خيبر شركت كرد كه آن واقعه براى او نخستين جنگ در عالم اسلام بود . معاوية بن خديج نيز در اندك زمانى قبل از پسر عمر درگذشت . معبد بن خالد جهنى نيز بسن هشتاد سال\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nدرگذشت كه او يك نحو يارى و صحبت با پيغمبر داشت .\r\n( رافع بن خديج ) بفتح خاء نقطه دار و كسر دال بىنقطه و ( معاوية بن حديج ) بضم حاء بىنقطه و فتح دال بىنقطه و آخر آن جيم است .\r\n\r\nسنه هفتاد و چهار\r\nدر آن سال عبد الملك طارق را از حكومت مدينه عزل و حجاج را بجاى او نصب نمود . او مدت يك ماه در آن شهر اقامت گزيد و درباره ياران چنين كرد و چنان كه شرح آن گذشت از شهر مدينه به قصد عمره خارج شد ( متوجه مكه گرديد ) . در آن سال حجاج بناى كعبه را كه بدست ابن زبير برپا شده بود ويران نمود و آن را به حال سابق گردانيد و حجر ( اسود ) را از آن ( بناى ابن زبير ) بيرون برد . عبد الملك مىگفت :\r\nابن زبير دروغ گفته كه از قول عائشه نقل كرده بود كه حجر جزء خانه ( كعبه ) است چون به او ( عبد الملك ) گفته شد كه ديگران غير ابن زبير هم اين گفته را تأييد مىكنند كه عائشه چنين روايتى را از پيغمبر كرده او گفت : اى كاش من اين كار ( بيرون بردن حجر ) را نمىكردم . در آن سال عبد الملك ابو ادريس خولانى را قاضى نمود . ( محل معلوم نشده و ممكن است قاضى القضاة بوده آن هم در دمشق يا جاى ديگر ) .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\n\r\nبيان فرماندهى مهلب براى جنگ ازرقيان ( خوارج )\r\nچون عبد الملك برادر خود بشر را بايالت بصره ( علاوه بر كوفه ) برگزيد او سوى آن شهر رفت در آن هنگام نامه و فرمان عبد الملك رسيد كه مهلب را براى جنگ ازارقه بهمراهى اعيان و بزرگان اهل بصره انتخاب و فرمانده كل نمود كه او هر كه را خود انتخاب يا ترك كند مختار خواهد بود و نيز بشر را دستور داد كه از اهل كوفه مردى دلير و آزموده و خردمند و قوى انتخاب كند كه بفرماندهى لشكر كوفه به يارى مهلب برود ( و تحت فرمان مهلب باشد ) . به آنها دستور داد كه خوارج را هر جا كه باشند دنبال كند و ريشه آنان را بر كند . مهلب هم جديع بن سعيد بن قبيصه را مأمور كرد كه بديوان ثبت نام سپاهيان برود و خود مردان كار را انتخاب كند .\r\nبشر هم از برگزيدن مهلب بدون مشورت او سخت دلتنگ شد و بر او رشك برد . مثل اينكه مهلب خود مرتكب گناه شده بود .\r\nعبد الرحمن بن مخنف را نزد خود خواند و به او گفت : تو بر مقام و منزلت خود نزد من آگاهى . من ميخواهم لشكر كوفه را به تو بسپارم تو هم بر حسن ظن خود نسبت به تو بيفزا و بهتر از آنچه من مىدانم باش . تو برو و اين فلان فلان شده ( مهلب ) را ببين و خود نسبت به او متمرد و مستبد و خود رأى باش ( اطاعت مكن ) . به مشورت و رأى او هرگز عمل مكن . عبد الرحمن گويد : او ( از فرط كينه و خشم ) از دستور لشكر كشى و چگونگى جنگ با دشمن و توجه بعالم اسلام صرف نظر كرد و بكينه‌جوئى و بد گوئى نسبت به فرزند عم من ( مهلب ) پرداخت انگار من بىخرد و سفيه هستم كه از او تمكين كنم . چرا بايد او به من طمع كند كه ترك اولى كنم . چون\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nاو ديد من پاسخ نمىدهم از من پرسيد : چه شده كه تو جواب نمىدهى ؟ گفتم خداوند ترا نيك بدارد آيا جز اين چاره هست كه من هر چه تو بخواهى و بپسندى انجام دهم و از آنچه تو نخواهى بپرهيزم ؟ مهلب هم لشكر كشيد تا برامهرمز رسيد در آنجا بخوارج نزديك شد .\r\nگرداگرد لشكر خود خندق حفر نمود . عبد الرحمن با لشكر كوفه رسيد .\r\nبشر بن جرير و محمد بن عبد الرحمن بن سعيد بن قيس و اسحاق بن محمد بن اشعث و زحر بن قيس همراه او بودند . او بفاصله يك ميل از سپاه مهلب لشكر زد كه سپاهيان همديگر را خوب مىديدند و هر دو لشكر در رامهرمز اقامت گزيدند . هنوز كارى انجام نداده كه خبر مرگ بشر بن مروان ( والى و برادر عبد الملك ) به آنها رسيد . او در بصره درگذشت بسيارى از اهل بصره و كوفه ( سپاهيان پراكنده شدند . زحر بن قيس و اسحاق بن محمد بن اشعث و محمد بن عبد الرحمن بن سعيد ( از اهل كوفه ) برگشتند و باهواز رسيدند . در آن هنگام جانشين بشر در بصره خالد بن عبد اللّه بن خالد بود . در كوفه هم عمرو بن حريث بود . در اهواز عده بسيارى از سپاهيان برگشته تجمع نمودند . خالد بن عبد اللّه بر مراجعت آنان آگاه شد به آنها نوشت كه بايد بميدان جنگ برگردند و دوباره بمهلب ملحق شوند و اگر نكنند آنها را خواهد زد و خواهد كشت و سخت كيفر خواهد داد . چون رسول يك سطر از نامه او را خواند . زحر گفت : كوتاه كن . و چون از خواندن نامه فراغت يافت سپاهيان اعتنا نكرده بسير خود ادامه دادند . زحر و اتباع او بكوفه رسيدند و در خارج شهر اقامت كردند و بعمرو بن حريث ( والى ) نوشتند و اجازه ورود خواستند و پيغام دادند كه چون خبر مرگ امير رسيد سپاهيان پراكنده شدند و اكنون ما به شهر خود وارد مىشويم ولى نخواستيم بدون اطلاع و اجازه امير داخل شويم . امير كوفه هم به آنها نوشت كه بايد نزد مهلب برگرديد و بر مراجعت آنها اعتراض و باز خواست\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nكرد و اجازه ورود نداد . آنها ماندند تا شب فرا رسيد به شهر داخل شده و هر يكى بخانهء خود رفتند و بدان حال ماندند تا حجاج امير شد و بكوفه رسيد .\r\n\r\nبيان عزل بكير بن وشاح از خراسان و ايالت امية بن عبد اللّه بن خالد\r\nدر آن سال عبد الملك بكير بن وشاح را از ايالت خراسان عزل و بجاى او امية بن خالد بن اسيد را نصب نمود . مدت ايالت بكير دو سال بود . علت عزل او اين بود كه تميم ( قبايل ) نسبت به او متخلف شده بودند . مقاعس و بطون ( از قبايل تميم ) براى بحير تعصب كرده درباره بحير از او باز خواست مىكردند ولى اوف و ابناء ( از قبايل تميم ) براى بكير تعصب داشتند . تمام آن طوايف از تميم بودند . مردم خراسان بيم آن را داشتند كه اختلاف آنها بجنگ و ستيز بكشد و موجب تباهى و فساد و ويرانى خراسان گردد و مشركين ( غير از مسلمين ) بر آنها چيره شوند .\r\nبعبد الملك نوشتند و نيز چنين اظهار عقيده و راى نمودند كه بايد امير و والى از قريش فرستاده شود كه قبايل نسبت به او حسد و تعصب نداشته باشند . عبد الملك درباره انتخاب چنين اميرى مشورت كرد اميه گفت : اى امير المؤمنين مردى از خاندان خود براى آنها بفرست گفت : اگر تو در جنگ ابو فديك نميگريختى حتما ترا مىفرستادم گفت : اى امير المؤمنين به خدا قسم من نگريختم ولى مردم ( لشكر ) مرا بىيار و ياور گذاشتند و رفتند بحديكه يك تن با من نمانده بود كه نبرد و دفاع كند كه من بتوانم بيك گروه پايدار ملحق شوم و بجنگ ادامه دهم حتى كسى نمانده\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nبود كه بتواند جانبازى كند و در معرض خطر باشد ( كه من هم باشم ) باخن عبد اللّه هم عذر مرا براى تو شرح داده بود و مردم هم همه اين را دانسته بودند .\r\nعبد الملك هم ايالت خراسان را به او داد زيرا او را دوست مىداشت . مردم گفتند :\r\nما هرگز چنين پاداشى نديده بوديم كه بجاى كيفر فرار به او ايالت بدهند چون بكير بر انتخاب او آگاه شد نزد بحير كه در زندان بود فرستاد كه شرح او در جنگ ابن خازم گذشت ( و بعد او را بزندان افكند ) خواست با او آشتى كند ولى بحير نپذيرفت ضرار بن حصين ضبى نزد او ( در زندان ) رفت و گفت : من ترا احمق مىبينم . پسر عم تو ( بكير ) نزد تو فرستاده معذرت ميخواهد و در حالى كه تو گرفتار او هستى نمىپذيرى . تو صلح را قبول كن و در دل كينه و خشم را داشته باش تا آزاد شوى و بيرون به روى كه امروز شمشير در دست اوست حتى اگر ترا بكشد ، هيچ اتفاقى رخ نمىدهد . بحير پيشنهاد صلح را قبول كرد . بكير هم چهل هزار ( درهم ) براى او فرستاد و از او عهد گرفت كه هرگز با وى نبرد نكند . بحير هم از محبس بيرون رفت و اخبار حركت اميه را تجسس مىنمود چون دانست كه او نزديك نيشابور رسيده او را قصد و در نيشابور ملاقات كرد و باتفاق او بمرو رسيد . اميه هم مردى كريم و بزرگوار بود از بكير در كارهاى خود مؤاخذه نكرد بلكه به او پيشنهاد نمود كه رئيس شرطه او باشد او خوددارى كرد ناگزير آن مقام را بخصم او بحير بن ورقاء داد بعضى از رجال بكير را ملامت كردند كه چرا آن مقام را قبول نكرد او گفت : من تا ديروز امير بودم و پيشاپيش من حربه را حمل مىكردند اكنون بايد خود حامل حربه در مقدمه امير باشم . اميه هم بكير را مختار كرد كه حكومت طخارستان را قبول كند يا مقام شرطه او حكومت را پذيرفت و آماده سفر گرديد و مبالغى هم براى رفتن خرج كرد و زيان ديد ولى بحير اميه را از اين ترسانيد كه اگر او بطخارستان برود طاعت وى را خلع و تمرد خواهد كرد اميه ناگزير از\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nفرستادنش بحكومت منصرف گرديد .\r\n( اسيد ) بفتح همزه و كسر سين ( بحير ) بفتح باء يك نقطه و كسر حاء .\r\n\r\nبيان ايالت عبد اللّه بن اميه در سيستان\r\nچون اميه بكرمان رسيد فرزند خود عبد اللّه را بحكومت سيستان منصوب نمود او هم از آنجا رتبيل ( كابل شاه ) را قصد كرد كه رتبيل پس از رتبيل قبلى كه بقتل رسيده بود بر تخت نشسته بود و او از مسلمين بيمناك بود كه هيبت آنها در مغزش كارگر بوده . چون عبد اللّه به شهر بست رسيد رتبيل نماينده فرستاد و درخواست صلح نمود و هزار هزار ( يك مليون ) بذل كرد و نيز هدايا و برده و بنده تقديم كرد . عبد اللّه نپذيرفت و گفت : اگر اين رواق ( سالن - تالار - بارگاه ) را براى من پر زر كند ممكن است برگردم و گر نه كه هرگز ( بر نميگردم ) .\r\nاو جوان و مغرور بود . رتبيل هم بلاد را براى او تهى كرد و خود عقب نشست او هم داخل كشور شد كه ناگاه دره‌ها و تنگناها و معابر كوهستان را بر او ( و لشكر او ) بستند . او درخواست كرد كه راهش را باز كنند ( و نااميد ) برگردد ولى رتبيل قبول نكرد و گفت : سيصد هزار درهم بگيرد و صلح كند و براى ما هم عهد نامه بنويسد كه هرگز كشور ما را قصد نكند آن هم تا مدتى كه من امير ( شاه ) باشم و هرگز ويران نكند و آتش نزند او هم ناگزير قبول كرد عبد الملك بر آن وضع آگاه شد او را معزول داشت .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n\r\nبيان ايالت حسان بن نعمان در افريقا\r\nپيش از اين ايالت زهير بن قيس را در سنه شصت و دو در افريقا نوشته بوديم كه در سنه شصت و نه بقتل رسيد . چون خبر كشته شدنش بعبد الملك رسيد سخت نگران و محزون گرديد همچنين عموم مسلمين ولى چون مشغول جنگ ابن زبير بود ناگزير از كار آن سامان و گرفتن انتقام باز ماند . چون ابن زبير كشته شد و كار مسلمين يكسره شد يك سپاه عظيم تشكيل و تجهيز داد و حسان بن نعمان غسانى را بفرماندهى آن و ايالت افريقا برگزيد و آنها را فرستاد كه تا آن تاريخ سپاهى به آن عظمت داخل افريقا نشده بود . چون به شهر قيروان وارد شدند از آنجا لشكرى تجهيز و آماده كرد و راه قرطاجنه ( كرتاژ ) را گرفت كه امير آن يكى از بزرگترين ملوك افريقا بود . مسلمين تا آن زمان هم بجنگ او نرفته بودند . چون بدان شهر رسيد ديد . عده روميان و بربريان فزون از حد و عد است . با آنها نبرد كرد و شهر را محاصره نمود . چون وضع را بدان گونه ديدند تصميم بر گريز گرفتند بعضى سوار كشتى شده بجزيره صقليه ( سيسيل ) رفتند جمعى هم باندلس ( اسپانى ) كوچ كردند حسان هم با شمشير وارد شهر گرديد مال ربود و بنده و برده بسيار گرفت و آنها را با بدترين وضعى كشت و در كشتن اسراف و افراط كرد . لشكرها را هم به اطراف فرستاد .\r\nمردم اطراف از شدت بيم تن بتسليم داده نزد او رفتند او فرمان داد كه آنها ديوار و حصار شهر را ويرا كنند . پس از آن شنيد كه روميان و بربريان در محل « صطفوره » و « نبزرت » كه هر دو شهر بزرگ بود تجمع نمودند . او آنها را قصد و جنگ كرد . آنها سرسختى و پايدارى و دليرى كردند . مسلمين هم بردبارى و ثبات نمودند تا روميان\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nتن بفرار دادند بسيارى از آنها را كشتند . گريختگان روم به شهر باجه رفتند و تحصن نمودند بربريان هم در شهر بونه تحصن كردند . حسان هم به شهر قيروان مراجعت كرد زيرا عده مجروحين سپاه بسيار بود او ماند تا زخمها ملتثم شد .\r\n\r\nبيان ويرانى افريقا\r\nچون مجروحين بهبودى يافتند و حال نوع آنها بهتر شد حسان گفت هر يكى از پادشاهان يا امراء افريقا كه از حمله مصون مانده نام ببريد كه كار او را بسازيم .\r\nمردم گفتند : زنى هست كه ملكه بربر مىباشد و كاهنه صفت يا نام دارد و او غيب ميگويد و پيش بينى مىكند بدين سبب او را كاهنه ميخوانند ( كاهن و كاهنه مذكر و مؤنث - جادوگر و غيب‌گو و روحانى ) خود آن زن هم بربرى و محل اقامت وى كوه اوراس بود كه پس از قتل كسيله ( خبر او گذشت ) بربريان گرد وى تجمع نمودند . او ( حسان ) از مردم افريقا تحقيق نمود كه آيا او كه و چه باشد به او گفتند : زنى بسيار قوى و محل اقامت وى عظيم و محكم مىباشد و نيز به او گفتند . اگر او را بكشى ديگر بربريان هرگز نسبت به تو عصيان نخواهند كرد . چون حسان سوى وى لشكر كشيد آن زن دستور داد قلعه و حصار « باغايه » را ويران كنند تصور كرده بود كه او فقط قلعه و پناهگاه را قصد مىكند . حسان هم قلعه را قصد نكرد و يكسره بمقابله وى شتاب نمود و در پيرامون رود نينى مقاتله رخ داد جنگى بسيار سخت و هول‌انگيز واقع و مسلمين منهزم شدند و بسيارى از آنها بقتل رسيدند و خود حسان هم گريخت بسيارى از مسلمين هم گرفتار شدند كه آن زن همه را آزاد كرد جز خالد بن يزيد قيسى كه او دلير و كريم و بزرگوار بود . او را بفرزندى خود پذيرفت . حسان هم رفت تا آنكه از\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nآفريقا برگشت و خارج شد و بعبد الملك خبر واقعه و فرار را داد عبد الملك به او دستور داد كه در محل خود بماند تا دستور او برسد . او در برقه مدت پنج سال ماند و آن محل بنام كاخهاى حسان معروف شد تا اين زمان ( زمان مؤلف ) . آن زن مالك سراسر آفريقا شد و شروع بظلم و جور و آزاد نمود . بعد از آن عبد الملك سپاه و مال براى مدد او ( حسان ) فرستاد و به او امر داد كه بآفريقا برود و با آن زن گاهى نبرد كند . حسان هم رسولى پنهانى نزد خالد بن يزيد كه نزد آن زن بود فرستاد و نامه هم نوشت و اوضاع و احوال را تحقيق نمود . خالد هم به او پاسخ داد و يك رقعه مبنى بر پراكندگى بربريان از گرد آن زن نوشت و به او تاكيد كرد كه تسريع كند . آن رقعه را در يك قرص نان پنهان كرد و بتوسط همان رسول فرستاد . آن رسول برگشت و آن زن جادوگر پس از رفتن وى آگاه شد موى سر را پريشان كرد و بيرون آمد ( از كاخ ) و فرياد زد كه كشور ما بباد رفت . و گفت : مملكت با خوراك مردم زايل شده ( مقصود نان است كه آن رقعه در آن پنهان است و كنايه از پيش گوئى و غيب دانى او مىباشد و مسلماً افسانه است ) آن رسول نزد حسان برگشت ولى قرص نان با رقعه كه در آن بود سوخت و حسان چيزى بدست نياورد دوباره بخالد نوشت اين بار خالد پاسخ را در زين اسب رسول مخفى نمود و حسان لشكر كشيد چون آن زن آگاه شد گفت : اعراب جز بدست آوردن سيم و زر مقصودى ديگر ندارند ما هم فقط خواهان مزارع و مراتع مىباشيم من چاره نمىبينم جز اينكه سراسر آفريقا را ويران كنم تا آنها نااميد شوند . اتباع خود را در سراسر كشور پراكنده كرد كه بلاد را ويران كنند آنها هم همه چيز را ويران و قلاع و پناهگاهها را منهدم و اموال را غارت كردند و اين ويرانى نخستين آفريقا بود . چون حسان بكشور آن زن نزديك شد جمعى از روميان نزد او آمده از ستم آن زن جادوگر تظلم نمودند او شكايت آنان را مغتنم شمرد . قابس را هم قصد كرد و مردم آن باستقبال او شتاب كردند و تحف و هداياى\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nبسيار پيش كشيدند . پيش از آن از هر اميرى كه آنها را قصد مىكرد تحصن و خوددارى مىكردند . او در آن شهر حاكمى نصب كرد و دو شهر ديگر را هم بدون جنگ گرفت كه قسطيله و نفزاوه باشد . آن زن جادوگر بر لشكر كشى او آگاه شد . دو فرزند خود را باتفاق خالد بن يزيد ( پسر خوانده خود ) نزد خود خواند و گفت : من كشته مىشوم شما ( هر سه ) نزد حسان برويد و براى ( نجات ) خود امان بگيريد حسان هم رسيد و جنگ برپا شد جنگ بسيار سختى رخ داد و كشتگان مسلمين فزون از حد و عد گرديدند بحديكه همه يقين كردند كه جز فنا چيز ديگرى نخواهد بود ولى خداوند مسلمين را يارى كرد و بربريان منهزم شدند و خود آن زن جادوگر هم گريخت ولى به او رسيدند و او را كشتند و فرزندش و خالد هم بحسان رسيده و امان گرفته بودند بربريان پس از آن چاره جز تسليم نديدند امان خواستند بعضى از آنها به اين شرط تسليم شدند كه در سپاه اسلام منتظم شوند كه عده آنها دوازده هزار سپاهى بود و براى سركوبى دشمن اسلام مؤثر بودند شرط را قبول كردند و بمسلمين ملحق شدند و فرمانده آنها دو فرزند زن جادوگر شدند بعد از آن اسلام ميان بربريان منتشر شد و مسلمان شدند حسان هم به محل خود در قيروان برگشت و آن در ماه رمضان همان سال بود . او بدون مخالف و مدعى ( با قدرت ) زيست نمود تا عبد الملك زندگانى را بدرود گفت و چون خلافت بفرزندش وليد بن عبد الملك رسيد عم خود عبد اللّه بن مروان را بايالت آفريقا منصوب نمود آنگاه حسان را عزل و موسى بن نصير را بجاى او نصب نمود در سنه هشتاد و نه كه شرح آن بخواست خداوند خواهد آمد .\r\nواقدى در تاريخ خود چنين آورده كه آن زن جادوگر براى انتقام قتل كسيله ( و خونخواهى او ) قيام كرد و سراسر آفريقا را تملك نمود و نسبت بمردم آن سامان ستم را روا داشت و كارهاى زشت بسيار مرتكب گرديد و مسلمين مقيم قيروان\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nرا سخت آزار رسانيد كه آن رفتار بعد از قتل زهير بن قيس در سنه شصت و هفت واقع و مظالم وى شامل عموم گرديد كه عبد الملك حسان را براى آن سامان بايالت و امارت برگزيد و حسان شكست خورد و تا برقه گريخت و در آنجا مدتى زيست تا سنه هفتاد و چهار كه عبد الملك سپاهى عظيم براى يارى او فرستاد و به او دستور داد كه آن زن كاهن را قصد كند كه او رفت و او را شكست داد و كشت .\r\nفرزندان وى را هم كشت و به محل خود در قيروان بازگشت . گفته شده چون آن زن جادوگر را كشت فوراً نزد عبد الملك برگشت . براى ايالت افريقا هم مردى بنام ابو صالح انتخاب كرد و بجانشينى خود نشاند فحص صالح ( محل ) به او منسوب گرديد .\r\n\r\nبيان حوادث ديگر آن سال\r\nدر آن سال حجاج بن يوسف امارت حاج را بر عهده گرفت . قاضى مدينه عبد اللّه بن قيس بن مخرمه و قاضى كوفه شريح و قاضى بصره هشام بن هبيره بودند .\r\nگفته شده در آن سال عبد الملك به زيارت مكه كه عمره باشد رفت ولى اين روايت درست نيست . در آن سال محمد بن مروان روم صائفه را قصد و غزا كرد تا به محل اندوليه رسيد . در آن سال جابر بن سمره سوائى در زمان امارت بشر در كوفه درگذشت و نيز در زمان امارت بشر ابو جحيفه در كوفه وفات يافت . همچنين عمرو بن ميمون اودى گفته شده وفات او در سنه هفتاد و پنج بود او در زمان جاهليت هم بود كه از سالمندان بشمار مىآمد .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nعبد اللّه بن عتبة بن مسعود كه از عمال و حكام عمر بود درگذشت گفته شده در سنه هفتاد و سه درگذشت . عبد الرحمن تيمى هم وفات يافت و او يك نحو يارى با پيغمبر داشت . در آن سال محمد بن حاطب بن حارث جمحى درگذشت او در حبشه متولد شده بود كه پس از پايان مهاجرت ( والدين او ) نزد پيغمبر برده شده بود .\r\nو نيز ابو سعيد بن معلى انصارى و اوسى بن ضمعج كوفى وفات يافتند .\r\n( ضمعج ) با ضاد نقطه‌دار و جيم است .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n\r\nآغاز سنه هفتاد و پنج\r\nدر آن سال محمد بن مروان روميان را در مرعش قصد و جنگ و غزا كرد .\r\n\r\nبيان ايالت حجاج بن يوسف در عراق\r\nدر آن سال عبد الملك حجاج بن يوسف را بايالت عراق منصوب و خراسان و سيستان را از آن امارت مستثنى نمود ( كه هر دو تابع عراق بودند ) . عبد الملك فرمان ايالت و امارت را براى او بمدينه فرستاد ( كه او امير آن سامان بود ) به او تاكيد كرد كه زودتر برود . او هم دوازده شتر سوار ( بر شترهاى نجيب تند رو ) و در نيم روز بطور ناگهانى وارد كوفه شد . در آن هنگام بشر مهلب را براى جنگ خوارج فرستاده بود ( چنان كه شرح آن گذشت ) . او ( حجاج ) بر منبر فراز شد .\r\nبر سر عمامه ابريشم سرخ داشت كه تحت الحنك آن را بر گردن و سرو رو پيچيده و دهان بسته بود . دستور داد كه مردم حاضر شوند مردم ( كه آن وضع غير منتظر - را ديدند ) گمان كردند او و يارانش خارجى هستند ( كه ناگهان بروز نمودند ) قصد\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nكردند آنها را بگيرند و او در حال انتظار اجتماع مردم بر منبر نشسته بود . مردم همه جمع شدند و او خاموش بود سكوت او هم به طول كشيد محمد بن عمير يك مشت ريگ برداشت و خواست او را سنگسار كند .\r\nدر آن حال ( كه سنگ در دست داشت ) گفت : خدا او را بكشد چقدر ابله و زشت است به خدا قسم من گمان مىكنم كه سخن او با كار او هم مانند منظر او زشت باشد . چون حجاج سخن گفت آن ريگها كه در دست محمد بن عمير بود بىاختيار از كف او نثار مىشد و بر زمين مىافتاد و خود او احساس نمىكرد ( از شدت دهشت و تعجب از بلاغت سخن حجاج ) بعد از آن حجاج لثام ( دامن عمامه و تحت الحنك ) را از رو و دهان خويش برداشت و گفت :\r\n ابا بن جلا و طاع الثنايا * متى أضع العمامة تعرفونى \r\nمن فرزند روشنائى و فراز گير ميدانها هستم ( مشهور و دلير و سخت گير و معروف هستم ) هر گاه دامان عمامه را از سر و روى و دهان خود بردارم مرا خواهيد شناخت .\r\nبه خدا سوگند من فتنه و شر را بموجدان بر مىگردانم و عامل و فاعل فتنه را بمانند عمل خود كيفر مىدهم . من سرهائى مىبينم كه وقت درو آنها رسيده است ( ميوه‌هائى مىبينم كه هنگام چيدن آنها رسيده ) . من خون را ما بين دستارها و ريشها روان مىبينم ( سرها را مىبرم و خونها را مىريزم ) .\r\n« قد شمرت عن ساقها تشميراً » جنگ دامن خود را بالا زده و ساقهاى خود را نمايان كرده است .\r\n هذا اوان الحرب فاشتدى زيم * قد لفها الشوق بسواق حطم\r\nليس براعى ابل و لا غنم * و لا بجزار على لحم و ضم \r\nيعنى اينك هنگام جنگ رسيده اى زيم ( نام جنگ يا ماده شتر خود ) تو هم\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nسخت چابك و تندرو باش ( كه بميدان جنگ زودتر برسى اى شتر يا اى جنگ زودتر برپا شو ) كه اينك شوق شتر را مىراند و راننده سخت گير و شتابنده است .\r\nاو ( راننده و شتر سوار ) و ساربان و چوپان نيست . قصاب هم نيست كه گوشت را از استخوان جدا مىكند . ( او امير و دلير و آزموده است ) و بعد گفت :\r\n قد لفها الليل بعصلبى * اروع خراج من الدوى\r\nمهاجر ليس باعرابى \r\nآن ماده شتر را شب پيچيده بود ( شبانه راه مىپيمود ) . حامل مردى نيرومند و شديد و مهيب و رعب‌آور است كه از تنگنايها و ميدانهاى پر هياهو و آشوب فاتح و مظفر بيرون آمده . او اعرابى بدوى نيست بلكه مهاجر است ( از شهر به شهر ديگر آمده ) . مقصود خود او بوده .\r\n ليس اوان بكرة الخلاط * جاءت به و القلص الاعلاط\r\nتهوى هوى سائق الغطاط \r\nيعنى اين هنگام سير و تند روى شتر جوان نيست ( بلكه زمان سرعت سير يك شتر نجيب آزموده است ) كه او ( حجاج ) را آورده با يك عده از اشتران تند رو مجرب مهار شده ( از ياران او ) كه از حيث سرعت انگار از بلندى سرنگون شده و سوار را با شتاب مىرساند ( كه در دشت و كوه فرو مىرود و نمايان مىشود . اين اشعار از بيت اول تا آخر همچنين نطق حجاج در آن زمان از بهترين نمونه بلاغت و فصاحت و تأثير عميق خطابه محسوب مىشود هر چند اشعار و لغات او را مىتوان گفت وحشى و غير مأنوس به بوده و اگر ما بخواهيم در هر واژه بحث كنيم موجب تفصيل و تطويل و خروج از موضوع است كه شايد چندان فايده هم نداشته باشد و هر كه بخواهد به خوبى تحقيق كند بكتب ادب مراجعه نمايد ولى بايد دانست كه شعر و خطا به او نمونه بلاغت عرب است و غالباً مورد استشهاد ادبا و محققين واقع مىشود ) .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nبعد از آن گفت : من به خدا اى اهل عراق مانند انجير كه براى امتحان رسيدن ميوه آن فشار داده مىشود نخواهم بود از خشاخش و هياهو كردن هم نمىترسم ( يقعقع لى بالشنان - آلتى پر صدا براى ترسانيدن شترها به كار برده مىشود مانند حلبى ريك دار كه صداى آن وحشت آور است ) . من از آزمايش گذشتم ( كارهاى خود را انجام دادم و پخته و مجرب شده‌ام ) و بنهايت مقصد و مقصود رسيدم .\r\nپس از آن اين آيه قرآن را خواند  وَ ضَرَبَ اللَّهُ مَثَلًا قَرْيَةً كانَتْ آمِنَةً مُطْمَئِنَّةً يَأْتِيها رِزْقُها رَغَداً مِنْ كُلِّ مَكانٍ فَكَفَرَتْ بِأَنْعُمِ اللَّهِ فَأَذاقَهَا اللَّهُ لِباسَ الْجُوعِ وَ الْخَوْفِ بِما كانُوا يَصْنَعُونَ  خداوند مثلى آورده ( ضرب كرده ) قريه كه ايمن و آسوده بوده روزى آن از هر جا گوارا مىرسيد بنعمت خدا ( آنها - اهل نزيه ) كفر كرد خداوند او ( آنها ) را دچار گرسنگى و ترس نمود . كه كيفر كار ( زشت ) آنها باشد . ( چشانيد - و لباس هم آمده كه از ترجمه لفظ خوددارى نموديم و عبارت واضح و مفهوم است ) شما همان مردم ( اهل قريه كافر ) يا مانند آنها هستيد . امير المؤمنين تركش خود را ريخت ( كه تيرى انتخاب كند ) . تيرها را فشرد و آزمود مرا سختتر از همه ديد كه شكسته نمىشوم مرا نزد شما فرستاد . با همان تير سخت گردنهاى شما را هدف كرد و اصابت نمود زيرا شما اهل تعدى و خلاف و نفاق و شورش و آشوب و فتنه و شر هستيد . شما كسانى هستيد كه بدعت ستم را روا داشتيد و مدتها در فتنه و شر غوطه زديد و فرو رفتيد هان آرام و راست و مستقيم شويد به خدا سوگند من شما را دچار خوارى و هلاك خواهم كرد من آنقدر شما را مىمالم تا شير دهيد ( كنايه از ماده كه وقت شير دادن آن گذشته و با ماليدن بخواهند پستانش را نرم كنند و بدوشند و مقصود از اين كنايه شدت عمل و فشار و زجر و آزار است چنان كه كرد ) . من شما را مانند چوبى كه پوست آن را مىكنند خواهم كرد . ( پوست شما را مىكنم ) . من شما را مانند دباغ مىمالم و مىسازم تا خوار شويد . من شما را مانند شترهاى بيگانه كه داخل شترها\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nمىشوند و آنها را طرد مىكنند و سخت مىزنند و مىرانند خواهم زد و خواهم راند تا از تمرد و عصيان باز بمانيد و مطيع و منقاد شويد . من شما را مانند سنگ خواهم افكند و خواهم انداخت و خواهم زد تا نرم شويد . به خدا سوگند من هرگز چيزى نگفته‌ام كه بدان عمل نكرده باشم يا وعده نداده‌ام كه وفا ننموده باشم و هر چه را كه خود مىسازم انجام مىدهم و كار را بپايان مىرسانم ( مىبرم و مىدوزم و مىسازم و مىپردازم ) . زينهار از اجتماع ! هر مردى بايد خود به تنهائى سوار شود ( با عده و حشم نرود ) به خدا سوگند اگر بانصاف و عدالت نگرويد و اگر بدروغ و اشاعه كذب بپردازيد و قيل و قال و اين چه گفت و آن چه مىگويد را ترك نكنيد يا از فلان و فلان خبر بياريد و بشايعات اعتماد كنيد من بهر يك مردى از شما يك نحو دردى در پيكر خود مىرسانم كه او را گرفتار و مبتلا به درد خود سازم كه ديگر بشايعات و هياهو و آشوب نپردازيد . بشما چه كه چنين شد و چنان ؟ به خدا اگر بر حق استقامت نكنيد و از باطل نپرهيزيد من شما را با شمشير چنين خواهم نواخت كه زنان را بيوه و كودكان را يتيم خواهم كرد اگر تمرد و شورش روا و رواج گردد عايدات املاك ( فىء ) نخواهد رسيد با دشمنان جنگ و ستيز نخواهد شد و مرزها بدون مدافع تهى و معطل خواهد شد و اگر مردم بجنگ و غزا و جهاد دعوت شوند باجبار و اكراه و تكليف بسيار مىروند تا باطاعت و ميل و رغبت من شنيدم كه شما مهلب را ترك كرديد و به شهر خود برگشتيد و مدت دو سال است در حال تمرد و مخالفت زيست مىكنيد . من به خدا سوگند اگر يك فرد از لشكريان مهلب را در شهر باز مانده ببينم سه روز بعد از اين اخطار سر او را خواهم بريد . خانه او را بيغما خواهم داد .\r\nپس از آن دستور داد نامه و فرمان عبد الملك را بخوانند كه باهل كوفه خطاب كرده بود . نامه را خواندند چون خواننده به اين جمله رسيد : اما بعد سلام بر شما كه من خداوند را ثنا و حمد مىگويم . حجاج بقارى گفت : بس باشد سپس رو باهل\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nكوفه كرد و گفت : اى بندگان تازيانه امير المؤمنين بر شما درود مىفرستد و هيچ يك از شما جواب سلام او را نمىدهد . به خدا سوگند من شما را با نحو ديگرى غير از اين حال تاديب و تنبيه خواهم كرد سپس بقارى گفت : ادامه بده و بخوان .\r\nقارى خواند : سلام بر شما همه گفتند : سلام خداوند بر امير المؤمنين و رحمت اللّه و بركاته . بعد از آن فرود آمد و به خانه ( دار الاماره ) رفت و بر آن خطاب چيزى نيفزود سپس افسران و گروهبانان را خواند و گفت : مردم ( سپاهيان برگشته ) را بمهلب ملحق كن و براى من صورتى از رفتن آنها بيار كه ديگر كسى نمانده باشد . دروازه‌ها و پلها را هم هرگز نبنديد ( براى حفظ شهر ) شب و روز باز باشد ( بدون محافظ تا متجاوز را بكيفر برساند ) تا اين مدت و مهلت بگذرد ( سه روز مهلت ) . تفسير اين خطبه اين است : او ( حجاج ) گويد : « انا ابن جلا » مقصود او بامداد است كه ظلمت را مىزدايد ( جلا مىدهد و مراد او من در وضع و حال خود بصير و مانند نور روشن و نمايان هستم ) . او گويد : « اشتدىزيم » نام جنگ است ( مفسرين ديگر نام شتر دانسته‌اند ) « قطم » هم عبارت از خرد و تباه كردن است كه بر هر چيز كه بگذرد آن را خرد و نابود مىكند . « و ضم » هم چيزى باشد كه گوشت را از تماس با زمين نگهدارى مىكند « عصلبى » هم سخت و سختگير باشد « اعلاط » هم شترهاى بىمهار است . او گويد : « فعجم عيدانها » يعنى آنها را آزمود ( عبارت مؤلف با دندان امتحان كرد ) . « لأعصبنكم عصب السلمه » عصب قطع باشد و سلم درخت از نوع عضاة ( درخت معروف ) « لا أخلق الا فريت » خلق تقدير است ( ايجاد ) گفته مىشود : من پوست را فرا كردم يعنى پوست را اصلاح كردم و ساختم ( فراهم از اين است كه فروه پوستين باشد ) سمهى چيز باطل را گويند كه عوام آن را خاط الشيطان ( دوخته و ساخته شيطان گويند ) . « غطاط » بضم غين نقطه دار بفتح هم خوانده شده يك نوع پرنده است . ( ما مضمون و مفهوم خطابه را ترجمه كرديم و عين\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nآن نقل نشده كه محتاج شرح و تفسير باشد ولى براى تكميل فايده تفسير مؤلف را و لو موجب تطويل است نقل كرديم كه چون او عين نطق و بيان را وارد كرده بشرح پرداخته و هر كه بخواهد عين خطابه را بخواند بتاريخ طبرى يا كتب ادب مراجعه كند . در اينجا مؤلف چند بيت شعر هم از اشعار حجاج را كه شاهكار سخن او بود حذف نموده از جمله آن اين است :\r\n و اشتدت الحرب بكم فشدوا * و القوس فيها وتر عرد \r\nلا بد مما ليس منه بد . كه شاهد همين مصراع اخير است و تفسير آن هم موجب تطويل است و چون در خود كتاب وارد نشده از شرح و تفسير آن خود - دارى مىكنيم ) .\r\nچون سه روز مهلت گذشت حجاج هياهو و تكبير در بازار شنيد از خانه بيرون رفت و بر منبر فراز گشت و گفت : اى اهل عراق - اى اهل شقاق و نفاق ( اختلاف و كشاكش و آشوب ) و اى مردم زشت اخلاق . من صداى تكبير شنيده‌ام اين تكبير براى خدا نبود بلكه براى ترسانيدن و ايجاد رعب بوده ( كه مرا بترسانيد ) من دانستم اين هياهو و ضجه مانند گرد است كه زود فرو مىنشيند . اى زادهء زنان پست و پليد و اى بندگان تازيانه‌پذير و اى فرزندان بيوه زنان ( محروم از تربيت پدر ) هيچ يك از شما برسم خود نمىنشيند ( تشبيه به حيوان سم دار و مقصود از فتنه باز نمىنشيند ) و خون خود را مصون نمىدارد و جاى پاى خود را نمىبيند كه قدم خويش را استوار كند به خدا سوگند نزديك است كه من بلائى بر شما نازل كنم كه كيفر تباهگرى سابق شما باشد و اين كيفر براى آينده يك عبرت شود . عمير بن ضابى حنظلى تيمى برخاست و گفت : خداوند امير را نيك بدارد . من يكى از سپاهيان اين لشكر ( لشكر برگشته مهلب ) هستم . سالخورده و عليل مىباشم .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nاين فرزندم از من نيرومندتر است ( بجاى من برود ) حجاج گفت : اين ( جوان ) براى ما از پدرش بهتر است . از او پرسيد . تو كيستى ؟ گفت : من عمير بن ضابى هستم .\r\nپرسيد : آيا روز گذشته سخن ما را شنيدى ؟ گفت : آرى . گفت : تو آن مرد نيستى كه عثمان بن عفان را قصد كرد . گفت : بودم . گفت : اى دشمن خدا نمىتوانستى در آن زمان براى قتل عثمان يك مرد عوض و بدل روانه كنى ؟ چه باعث شده بود كه تو آن كار را كردى . گفت : او ( عثمان ) پدرم را كه سالخورده بود بزندان سپرد . گفت : تو آن نيستى كه چنين گفته است :\r\n هممت و لم افعل و كدت و ليتني * تركت على عثمان تبكى حلائله \r\nيعنى من تصميم گرفتم و نكردم و خواستم و نزديك بود ( كه بكنم ) و ايكاش چنين مىكردم كه عثمان را در حالى مىگذاشتم كه زنان او بر او بگريند .\r\nمن ( حجاج ) گمان مىكنم كه صلاح و اصلاح دو كشور منوط بقتل تو باشد امر داد گردنش را زدند و دارائى او را بيغما بردند . گفته شده عتبة بن سعيد بن عاص بحجاج گفته بود : آيا تو اين را مىشناسى ؟ گفت : نه . گفت : اين يكى از كشندگان عثمان است . حجاج گفت : اى دشمن خدا تو نمىتوانستى بجاى خود براى ( قتل ) امير المؤمنين ( عثمان ) ديگرى را بدل بفرستى ؟ آنگاه امر كرد گردنش را بزنند . دستور داد منادى ندا دهد : هان بدانيد كه عمير بن ضابى بعد از انقضاء مدت سه روز آمده و ما امر كرديم او را بكشند كه كشتند . اكنون از پناه خداوند كسى محروم خواهد شد كه امشب بلشكر مهلب ملحق نشود . مردم ( سپاهيان ) همه خارج شدند و بر سر پل ازدحامى عظيم پديد آمد . ( از هجوم سپاهيان ) افسران و نگهبانان هم مهلب را در رامهرمز من قصد نمودند و از او نامه ثبت نام گرفتند كه آنها به او ملحق شده‌اند . مهلب گفت : امروز راد مردى وارد عراق شده ( حجاج ) و از امروز جنگ با دشمن آغاز مىشود . چون حجاج عمير را كشت ابراهيم بن\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nعامر اسدى عبد اللّه بن زبير ( غير از ابن زبير ) را ملاقات كرد از او پرسيد چه خبر دارى گفت :\r\n اقول لابراهيم لما لقيته * ارى الامر اضحى منصبا متشعبا\r\nتجهر و اسرع فالحق الجيش لا ارى * سوى الجيش الا فى الممالك مذهبا\r\nتجهز فاما ان نزور ابن ضابئ * عميراً و اما ان تزور المهلبا\r\nهما حظتا خسف نجاؤك منهما * ركوبك حوليا من البلج اشهبا\r\nفحال و لو كانت خراسان دونه * راها مكان السوق أو هي اقربا\r\nفكائن ترى من مكره الغزو مسمراً * تحمم حنو السرج حتى تحنبا \r\nيعنى بابراهيم ( خطاب بنفس خود ) هنگامى كه او را ديدم گفتم . من اين كار را خستگى آور و دگرگون مىبينم ( سياست حجاج ) تو آماده شو و زود شتاب كن زيرا من چنين مىبينم جز پيوستن بسپاه راه ديگرى نيست . تو يكى از اين دو را اختيار كن يا به زيارت ابن ضابى كه عمير باشد به روى ( مانند او كشته و به او ملحق شوى ) يا اينكه به زيارت مهلب رستگار شوى ( به او ملحق شوى ) هر دو تكليف ذلت بخش است و اگر بخواهى از هر دو نجات يا بى بايد بر كره اسب يك ساله سوار شوى و بگريزى آن كره اسب از اسبهاى سفيد و اشهب باشد . اگر اين كار بخراسان هم محول شود باز خراسان مانند بازار نزديك مىبود يا از بازار نزديكتر ( كنايه از سختى كار پيوستن بمهلب است ) . بنگر تا ببينى كسى كه جنگ و غزا را اكراه داشته باشد چگونه بملازمت جنگ تن داد ( از روى بيم مجبور شد ) آن كسى كه اكراه داشته باشد چگونه بملازمت جنگ تن داد ( از روى بيم مجبور شد ) آن كس كه اكراه داشته مانند زين كه بر پشت اسب مىچسبد بجنگ چسبيد تا متمايل شد . « تحمم » بمعنى ملازمت و ملاصقت است . « تحنب » كج و متمايل شد « زبير » بفتح زاء و كسر باء است ( كه غير از زبير مشهور باشد ) .\r\nگفته شده حجاج در ماه رمضان وارد ( كوفه ) شد حكم بن ايوب ثقفى را بحكومت\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nبصره منصوب نمود . به او دستور داد كه نسبت بخالد ( حاكم سابق ) سختگيرى كند .\r\nخالد شنيد و از بصره بيرون رفت او پيش از رسيدن حكم رفت و اهل بصره هم او را تا محل جلحاء بدرقه كردند او هم بهر يكى از آنها يك هزار ( درهم ) داد . حجاج نخستين كسى بود كه كشتن را كيفر قرار داد آن هم براى كسى كه از امر او تخلف مىكرد . شعبى گويد : مرد ( حاكم يا مأمور ) در زمان عمر و عثمان اگر از فرمان آنها سر مىپيچيد دستور مىدادند كه عمامه او را از سرش بر مىداشتند و او را نزد مردم رسوا مىكردند . چون مصعب بحكومت رسيد گفت : اين كيفر كافى نيست .\r\nريش و موى سر را مىتراشيد و بدان نحو رسوا مىكرد . چون به شهر بايالت رسيد او مرد را به ديوار ميخ كوب مىكرد كه گاهى هم كوبيدن ميخى بمرگ مىكشيد .\r\nگاهى ميخ كف دستش را پاره مىكرد و او از مرگ نجات يافت شاعر در اين باره گفت :\r\n لولا مخافة بشر او عقوبته * و ان ينوط فى كفى مسمار\r\nاذا لعطلت ثغرى ثم زرتكم * ان المحب لمن يهواه زوار \r\nيعنى اگر ترس از بشر و كيفر او نبود كه هر دو كف مرا با ميخ به ديوار بكوبد و مرا معلق كند من ( كه مرز دار هستم ) مرز و مركز خود را ترك و تعطيل ميكردم و بديدار شما مىآمدم زيرا دوستدار كسى باشد كه به زيارت دوست مبادرت كند .\r\nچون حجاج بر راس كار قرار گرفت گفت : اين بازى براى چيست ؟ هر كه مرز و مركز دفاع را ترك كند گردنش را بزنيد .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n\r\nبيان ايالت سعيد بن اسلم در سند و قتل او\r\nدر آن سال عبد الملك سند را بسعيد بن اسلم بن زرعه سپرد . معاويه و محمد كه هر دو فرزند حارث علافى بودند بر او شوريدند و او را كشتند و بلاد را تملك نمودند حجاج هم مجاعة بن سعر تميمى را بسند فرستاد او بر آن بلاد غلبه كرد و غزا و جنگ نمود و چند محل از اماكن قندابيل را گشود و پس از يك سال زندگانى را بدرود گفت آن هم در مكران كه درباره او گفته شده :\r\n ما من مشاهدك التى شاهدتها * الا يزيدك ذكرها مجاعا \r\nيعنى هر محلى را كه تو مشاهده مىكنى بر يادگارى مجاع مىافزايد .\r\n( در هر محلى يادگارى دارد كه ترا به ياد او مىاندازد ) .\r\n\r\nبيان قيام و شورش اهل بصره بر حجاج\r\nدر آن سال حجاج از كوفه شهر بصره را قصد كرد و در كوفه عروة بن مغيرة بن شعبه را بجانشينى خود برگزيد . چون وارد بصره شد مردم را بمانند خطابى كه باهل كوفه كرده بود خطاب نمود و كسانى را تهديد كرد كه از لشكر مهلب باز مانده بودند و گفت : كسى بعد از سه روز بماند و بسپاه مهلب ملحق نشود خون او هدر خواهد بود . شريك بن عمرو يشكرى كه اعور ( واحد العين - يك چشم كور ) بود\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nو هميشه بر چشم كور خود يك پارچه مىگذاشت كه كرسفه نام داشت و بدان سبب او را ذو الكرسفه مىناميدند علاوه بر آن فتق هم داشت نزد حجاج رفت و گفت :\r\nخداوند امير را نيك بدارد من فتق دارم . بشر بن مروان هم بر اين درد آگاه شد و مرا معذور داشت . جيره و مواجب خود را پس داده‌ام كه اكنون در بيت المال است . حجاج دستور داد كه گردنش را بزنند و زدند يك تن از سپاه ( باز مانده ) مهلب در بصره نماند و همه به او پيوستند . مهلب گفت . بعراق يك امير نر ( مرد ) آمده . مردم ( سپاهيان ) با ازدحام نزد او ( مهلب ) رفتند و عده او فزون گرديد . بعد از آن حجاج به محل رستقاباذ رفت . فاصله بين او و مهلب هيجده فرسنگ بود .\r\nمقصود او پشتيبانى از مهلب و اتباع او بود . همين كه به محل رستقاباذ رسيد برخاست .\r\nو خطبه كرد و گفت : اى مردم دو شهر ( كوفه و بصره ) . اينجا اقامت گاه شما يك ماه پس از يك ماه و يك سال پس از يك سال خواهد بود تا آنكه دشمن هلاك و نابود شود .\r\nتا آنكه خوارج كه بر شما چيره شده‌اند زايل شوند . روزى يك خطبه ديگر كرد و گفت : آن اضافه ( در جيره ) كه فرزند زبير بشما روا داشته باطل است ( نخواهم پرداخت ) . عمل او عمل يك مرد ملحد فاسق منافق است كه ما آن را روا نمىداريم مصعب بر حقوق سپاهيان صد افزوده بود . عبد اللّه بن جارود گفت : ( بحجاج خطاب كرد ) آن اضافه شخص نبود بلكه اضافه امير المؤمنين عبد الملك است كه آن را تصويب و تثبيت نموده و بشر برادر او هم آن را روا داشته و پرداخته بود . حجاج به او گفت : ترا چه به اين سخن و كار . تو سرت را نگه دار و گر نه سرت را خواهيم ربود .\r\nگفت براى چه ؟ من به تو نصيحت كردم و خود وفادار صميمى هستم . اين تنها سخن من نيست بلكه سخن متابعين من است همچنين كسانى كه پشت سر من هستند حجاج فرود آمد ( از منبر ) و ديگر درباره اضافه سخن نگفت . چند ماه هم گذشت كه دوباره موضوع اضافه را مطرح كرد ابن جارود باز به او جواب داد و مانند نخستين بار\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nاعتراض و رد كرد .\r\nمصقله بن كرب عبدى كه پدر رقبة بن مصقله محدث بود برخاست و گفت :\r\nرعيت حق ندارد بر ولى خود رد و اعتراض كند و ما سخن امير را شنيديم و فرمانبردار و مطيع هستيم . عبد اللّه بن جارود به او گفت : اى فرزند زن جرمقانى . تو حق چنين سخنى ندارى ! كى امثال تو توانستند بمانند اين سخن لب بگشايند اعيان و اشراف قوم نزد عبد اللّه بن جارود رفتند و سخن او را تصويب و تأييد كردند . هذيل بن عمران برحمى و عبد اللّه بن حكيم بن زياد مجاشعى و ديگر كسان به او گفتند :\r\nما همراه و يار و تابع تو هستيم . اين مرد ( حجاج ) هرگز دست بر نمىدارد تا آنكه اضافه ما را از بين ببرد اينك ما براى اخراج او با تو بيعت مىكنيم كه او را از عراق بيرون كنيم آنگاه بعبد الملك خواهيم نوشت كه ديگرى را بامارت منصوب كند و اگر نكند خود عبد الملك را خلع خواهيم كرد زيرا عبد الملك از ما بيمناك است كه خوارج در جنب ما قرار گرفته‌اند . مردم در خفا با او بيعت و عهد و ميثاق كردند يك ديگر را هم با عهد و سوگند مقيد و ملزم نمودند . حجاج بر وضع و حال آنها آگاه شد بيت المال را با احتياط حفظ و نگهدارى نمود چون كار آنها انجام گرفت وضع خويش را آشكار و تمرد را اظهار نمودند و آن در تاريخ ربيع الاخر سنه هفتاد و شش بود . عبد اللّه بن جارود هم قبيله عبد القيس را با پرچمهاى خود بميدان فرستاد مردم هم همه با او قيام و خروج كردند تا بمقابله حجاج پرداختند كه جز خواص و نگهبانان كسى همراه او نبود . آنها قبل از شهر قيام كردند و ابن جارود و اتباع او پل را بريدند . گنجها و اسلحه حجاج هم آن طرف پل قرار داشت . حجاج هم اعين كه مالك حمام معروف اعين در كوفه بود نزد عبد اللّه بن جارود فرستاد و او را احضار كرد ( كه امير ترا خوانده ) ابن جارود به او گفت : امير كيست ؟ نه به خدا هرگز خداوند او را گرامى ندارد كه او فرزند رغال است ( رغال مردى بود\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nكه ابرهه حبشى را براى ويرانى كعبه هدايت مىكرد كه داستان او معروف است ) .\r\nاو بايد با نهايت ذلت و بد نامى از اينجا طرد شود و گر نه با او جنگ خواهيم كرد .\r\nاعين به او گفت : امير مىگويد : آيا كشتن تو و خانواده و عشيره تو براى تو گوارا خواهد بود كه تو مايه عبرت ديگران شوى و قوم تو نابود شوند ؟ ( حجاج گويد ) بخداونديكه جان من در دست اوست تو بايد اطاعت كنى و نزد ما بيائى و گر نه قوم و خانواده ترا نابود و داستان هلاك آنها را عبرت ديگران خواهم نمود حجاج اين پيغام را با عين تلقين كرده بود كه بعبد اللّه بن جارود عين رساله را ابلاغ كند . ابن جارود به او گفت : اگر تو رسول نبودى ترا مىكشتم . اى زادهء زن پليد ! دستور داد كه گردنش را برگردانند و او را اخراج كنند مردم هم همه جمع شدند و ابن جارود سوى حجاج لشكر كشيد : آنها معتقد بودند كه بايد او را از ميان خود اخراج كنند نه اينكه با او نبرد نمايند . چون به او رسيدند خيمه و بارگاه او را غارت كردند و هر چه توانستند از اموال و چهار پايان او ربودند . زن او را كه دختر نعمان بن بشير بود اسير كردند . قبايل ضر هم رسيدند وزن ديگرش را گرفتار كردند كه ام سلمه بنت عبد الرحمن بن عمرو برادر سهيل بن عمرو بود ولى اوباش از شورش خود پشيمان شدند و ترسيدند . يغما گران هم او را بدان حال گذاشتند و برگشتند قومى از اهل بصره كه از خشم خليفه بيمناك بودند به او پيوستند غضبان بن قبعثرى شيبانى بابن جارود گفت : امروز سر او را بخور پيش از اينكه فردا برسد كه او سر ترا بخورد . مگر نمىبينى چه عده به او گرويدند و ملحق شدند عثمان بن قطن همراه حجاج بود . همچنين زياد بن عمرو عتكى كه رئيس شرطه او بود حجاج با آنها مشورت كرد كه رأى شما چيست ؟ زياد گفت : من بايد براى تو امان بگيرم تا آنكه همه ( بسلامت ) نزد امير المؤمنين برويم زيرا اغلب اتباع تو پراكنده شدند و من صلاح نمىدانم تو با اين عده كه همراه دارى با آنها جنگ كنى . عثمان بن قطن حارثى گفت : من اين كار را صلاح\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nنمىدانم . امير المؤمنين ترا شريك ملك خود نمود و ترا مانند شخص خود و صميمى و وفادار دانست . تو هم ابن زبير را كه بزرگترين مردم بود قصد و نابود كردى و خداوند آن شرف و مقام و عظمت را به تو داد كه امير المؤمنين حجاز را به تو سپرد و باز هم ترا بلندتر و ارجمندتر كرد كه عراقين را به تو سپرد چون تو بنهايت اوج رفعت رسيدى و هدف را اصابت نمودى اكنون از اينجا مىروى و بار سنگين بر اهل شام بشوى به خدا قسم اگر چنين كنى بعد از اين از عبد الملك مرتبه و مقامى نخواهى ديد و قدر و منزلت تو فرود خواهد آمد و قدرت و عظمت تو زايل خواهد شد . من چنين صلاح مىدانم كه ما همه شمشير را آخته پيش برويم و بمتابعت و يارى تو جنگ كنيم تا آنكه با عزت بميريم . حجاج گفت : راى و عقيده همين است و بس . اين حق را براى عثمان ( كه چنين نصيحتى كرده ) حفظ كرد ولى نسبت به زياد خشمگين و بد بين شد .\r\nدر آن هنگام عامل بن مسمع نزد حجاج رفت و گفت : من براى تو از مردم امان گرفته‌ام . حجاج هم صداى خود را ( عمداً ) بلند كرد ( و به عكس ) گفت به خدا به آنها امان نخواهم داد تا آنكه ابو هذيل و عبد اللّه بن حكيم را تسليم كنند .\r\n( تظاهر به اين مىكرد كه آنها امان خواسته‌اند تا اتباع او بر عجز و ضعف آنها آگاه شوند ) آنگاه نزد عبيد اللّه بن كعب نميرى فرستاد و پيغام داد كه تو بحمايت من مبادرت كن . او پاسخ داد اگر تو نزد من بيائى من ترا حمايت خواهم كرد گفت : نه به خدا قسم چنين كرامتى از تو دور باد . نزد محمد بن عمير بن عطارد فرستاد و او همچنين پاسخى داد و گفت : من در اين كار شتر ماده و نر ندارم ( سود و زيان ندارم ) . نزد عبد اللّه بن حكيم مجاشعى فرستاد . او نيز مانند آن دو جواب ياس داد . عباد بن حصين حبطى بر ابن جارود و ابن هذيل و عبد اللّه بن حكيم گذشت آنها را در حال مشورت و نجوى ديد به آنها گفت : مرا هم\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nدر اين نجوى و گفتگو شريك كنيد . آنها گفتند هرگز هيچ كس در كار نجوى و مشورت ما نبايد مداخله كند . او غضب كرد و با عده صد تن بحجاج پيوست . حجاج به او گفت من از آنهايى كه از تو باز مانده‌اند باكى ندارم ( تو براى من كافى خواهى بود ) . قتيبة بن مسلم هم با قوم خود اهل اعصر به يارى حجاج كمر بست و گفت به خدا ما نخواهيم گذاشت كه قيس ( قبيله ) بكشند و غارت كنند بدون اينكه خود كشته و غارت شوند . حجاج هم از حيات نااميد شده بود چون آن عده رسيدند اميدوار شد . بعد از آن سبرة بن على كلابى و سعيد بن اسلم بن زرعه كلابى هم رسيدند . سلام كردند . او هر دو را نزديك كرد ( مهربانى نمود ) . جعفر بن مخنف ازدى هم رسيد .\r\nمسمع بن مالك بن مسمع هم به او پيغام داد اگر بخواهى خود با عده خويش نزد تو بيايم كه آماده هستم و اگر نه من همين جا مىمانم و مردم را از مخالفت تو باز دارم او جواب داد بمان و مردم را از ستيز منصرف كن . چون عده كه نزد او تجمع كرده بودند براى دفاع كافى شدند او برخاست و اتباع خود را آراست و آماده نبرد گرديد چون بامداد رسيد عده شش هزار تن گرد خود ديد . غير از اين هم چيزهائى گفته شد . ابن جارود بعبيد اللّه بن زياد بن ظبيان گفت تو چه عقيده دارى ؟\r\nگفت عقيده و رأى من اين بود كه تو ديروز كار را يكسره مىكردى و بامروز نمىكشيدى كه تو همان رأى را ديروز بدرود گفتى ( كه كار از كار گذشت ) . غضبان به تو گفته بود اين بره را بكش و بخور پيش از اينكه شير شود و ترا بخورد . ( آن را شام خود كن و گر نه او ترا ناهار خود خواهد كرد ، كنايه از تدارك و انجام كار ) اكنون انديشه از ميان رفته و پايدارى و بردبارى مانده . ابن جارود زره خود را خواست چون آن را آوردند وارونه بتن كرد و چون ديد وارونه پوشيده شده بفال بد تلقى كرد .\r\nحجاج هم اتباع خود را بدليرى و ثبات واداشت و به آنها گفت از آنچه مىبينيد مترسيد و از فزونى عده آنها بيمناك نشويد . هر دو لشكر سوى يك ديگر پيش رفتند . هذيل\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nبن عمران بفرماندهى ميمنه ابن جارود و عبيد اللّه بن زياد بن ظبيان بفرماندهى ميسره او برگزيده شدند . حجاج هم قتيبة بن مسلم را بفرماندهى ميمنه گفته شده او نبود بلكه عباد بن حصين بود و سعيد بن اسلم را بفرماندهى ميسره منصوب نمود .\r\nابن جارود با عده خود حمله كرد و از اتباع حجاج هم گذشت ، حجاج با عده خود برگشت و مدت يك ساعت با هم نبرد كردند نزديك بود كه ابن جارود پيروز شود ناگاه تيرى كه معلوم نبود چه كسى آن را رها كرده به او اصابت نمود و او افتاد و مرد .\r\nحجاج هم ندا داد كه همه در امان هستند مگر هذيل و عبد اللّه بن حكيم . دستور داد گريختگان را به حال خود بگذارند و تعقيب نكنند و گفت : پى كردن گريختگان نتيجه بد فتح و پيروزيست . عبيد اللّه بن زياد بن ظبيان هم گريخت و بسعيد بن عياذ جلندى ازدى در عمان پناه برد بسعيد گفته شد كه او مرد غدار آدم كش ( تروريست ) است از او حذر كن . چون فصل خربزه رسيد سعيد نيمى از يك خربزهء زهردار براى او فرستاد و گفت : اين نوبر است و اين نخستين خربزه كه در اين فصل رسيده است كه من نيمى از آن خورده و نيم ديگر را براى تو فرستاده‌ام او احساس شر و خطر را كرد و گفت : من نخواستم او را بكشم ولى او مرا كشت . سر ابن جارود با هيجده سر ديگر از اتباع او را نزد مهلب فرستاد . آنها را بر نيزه نصب كردند كه خوارج ببينند و از شورش ديگران نااميد شوند . حجاج بن عبيد بن كعب را هم بزندان سپرد همچنين محمد بن عمير كه هر دو بحجاج پيغام داده بودند اگر بما پناه به يارى ما ترا حمايت خواهيم كرد . غضبان بن قبعثرى را هم بزندان افكند و به او گفت : تو گفته بودى ( بابن جارود ) او را بخور قبل از اينكه او ترا بخورد ؟ گفت سخن من به او سودى نرسانيد و تو هم زيان از آن نبردى . عبد الملك بحجاج نوشت كه او را آزاد كند كه كرد .\r\nعبد اللّه بن انس بن مالك انصارى هم با ابن جارود كشته شد . حجاج گفت من گمان\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nنمىكنم كه انس ( پدر مقتول ) با من بستيزد چون حجاج وارد بصره شد اموال انس را ربود انس نزد او رفت . حجاج به او گفت مرحبا نباشد و خوشى مباد اى زاده زن پليد كه تو پير گمراه و فتنه جو هستى گاهى با ابو تراب ( مقصود على كه انس از ياران پيغمبر و از اتباع على بود ) و گاهى با ابن زبير و زمانى با فرزند جارود . به خدا قسم من ترا مانند چوب لخت و مجرد خواهم كرد و ترا مانند درخت ( سلم ) خواهم بريد و مانند صمغ ( كه از درخت كنده شود ) خواهم كند . انس گفت امير كه را مىگويد ؟\r\n( تجاهل كرد ) گفت ترا مىگويم خداوند ترا گنگ و كر كند . انس از نزد حجاج برگشت و بعبد الملك نامه نوشت . و از حجاج شكايت كرد كه با او چگونه رفتار كرده است : عبد الملك هم بحجاج چنين نوشت . اما بعد اى فرزند مادر حجاج بدان كه تو بنده و برده بيشتر نيستى كه كارها تصادفاً بدست تو انجام گرفته و تو تكبر كردى و از وضع و حال خويش تجاوز نمودى بحديكه بر تو مشتبه شده كه ندانى كيستى و چيستى اى زاده زنى كه . . . ( عبارت مستفرمه زنى كه مويز را در پارچه نهاده و در موضع خاص اسفل استعمال مىكند كه رطوبت را دفع نمايد و كنايه از پستى و حقارت و زيستن در محل مرطوب و حقير ) باستعمال مويزى عادت كرده من ترا با يك حمله خرد خواهم كرد كه آن حمله مانند يكى از حملات شير بر روباه باشد و من ترا چنين خرد و نابود خواهم كرد كه ترا مانند روز نخست كه از شكم مادر بيرون آمدى برگرداند . ( لخت و بىچيز ) آيا تو حال پدران خود را در طائف فراموش كردى كه آنها سنگ را بر پشت مىكشيدند و بدست خود چاه مىكندند و آب را به زمين مىدادند . آيا حال و وضع پدران خود را در پستى فراموش كردى كه چگونه عارى از مروت و خلق خوب بودند . امير المؤمنين بر رفتار تو نسبت بانس بن مالك آگاه شده كه چگونه گستاخى كردى گويا ميخواستى بدانى كه امير المؤمنين اين نحو تبه كارى را سخت انكار مىكند يا از رفتار تو اغماض خواهد\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nكرد . اگر چنين كار و رفتارى را روا بدارى كه خداوند ترا لعنت خواهد كرد كه تو يك بنده و برده تنگ نظر كوتاه پا با رانهاى زشت و لاغر . اگر منشى من اين سرزنش و ناسزا را كافى نمىدانست من بجاى نامه كسى را مىفرستادم كه ترا از مقام خود بر زمين بيندازد و بر پشت بكشد و كشان كشان نزد امير المؤمنين جلب تا خود انس درباره تو حكم و تحكم كند و خود او به تو كيفر دهد . انس را گرامى بدار و افراد خانواده او را محترم بشمار و حق و خدمت او را نسبت برسول اكرم حفظ كن و از انجام كارهاى او كوتاهى مكن امير المؤمنين انتظار خلاف آن رفتار را دارد كه بر خلاف گذشته تو نسبت بانس نيكى كنى و او را گرامى بدارى و گر نه كه امير المؤمنين كسى را خواهد فرستاد كه پشت ترا با تازيانه خواهد نواخت و ترا رسوا و خوار و دشمنت را شاد خواهد كرد تو به خانه او برو و از او عفو بخواه تا او بامير المؤمنين بنويسد كه از تو راضى شده بخواست خداوند و السلام . آن نامه را با اسماعيل بن عبد اللّه غلام بنى مخزوم فرستاد .\r\nاسماعيل هم نامه را نزد حجاج برد حجاج آن را مىخواند و حالت او تغيير مىكرد و عرق از پيشانى او مىريخت و سخت خود را باخت و گفت : خداوند امير المؤمنين را مشمول مغفرت فرمايد . بعد انس را ملاقات كرد و پوزش خواست و گرامى داشت و گفت : من ( در آن رفتار ) خواستم اهل عراق از كارهاى فرزند تو با خبر باشند ( عبرت بگيرند كه مخالفت كرد و كشته شد ) انس گفت : من شكايت ترا نكردم مگر بعد از اينكه از تو سخت آزرده شدم زيرا تو گفتى : ما اشرار هستيم و حال اينكه پيغمبر ما را انصار خواند . ما را منافق خواندى و حال اينكه ما كسانى بوده و هستيم كه مركز خود را براى دفاع از پيغمبر حفظ كرديم و ايمان آورديم و امتحان خوب داديم خداوند ما بين ما و تو حكم خواهد كرد كه خداوند بر تغيير حالات و اوضاع تواناتر است . خدا باطل را از حق تميز مىدهد و صدق را از كذب خوب مىشناسد . تو ادعا كردى كه مرا بهانه تنبيه اهل عراق كردى كه مردم عراق از\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nرفتار تو نسبت به من عبرت بگيرند و من وسيله كارهاى نارواى تو باشم كه هر چه خداوند بر تو حرام كرده تو حلال بدانى و حرمت مرا هتك كنى من هم ترا به خدا واگذار كردم و بعد از خدا بامير المؤمنين كه او حق مرا حفظ و رعايت كرد و آنچه را كه تو پامال كردى امير المؤمنين حفظ نمود به خدا قسم اگر انصار كافر هم باشند چنانچه شخص را بشناسند كه روزى بمسيح خدمت كرده حق او را تعظيم و او را تقديس مىكنند و حال اينكه من مدت ده سال تمام پيغمبر را خدمت كردم پس ما اگر نيكى ( از تو ) ببينيم شكر خواهيم كرد و اگر غير از نيكى هم بما برسد بر آن صبر مىكنيم و از خداوند يارى ميخواهيم . حجاج آنچه را كه از او ربوده بود پس داد .\r\n\r\nبيان قيام شير زنگى و ياران او\r\nزنگيان ( سپاهان سياه ) در فرات بصره ( نزديك بصره و مصب فرات ) در آخر روزگار ابن زبير شوريدند و فتنه برپا كردند عده آنها در آن زمان بسيار نبود كه باعث فساد گرديدند و چون خالد بن عبد اللّه بامارت بصره منصوب شد عده آنان فزون شد . مردم از فشار و آزار آنها بستوه آمدند . خالد هم لشكرى براى نبرد آنان تجهيز و روانه كرد ناگزير پراكنده شدند . خالد چند تن از آنها را گرفت و بدار كشيد . چون حادثه ابن جارود و تمرد او رخ داد چنان كه بسيارى از آنها تجمع كرده و در فرات مركز گرفتند ( آخر رود فرات ) مردى براى فرماندهى خود بنام رباح برگزيدند كه لقب شير زنگى داشت بمعنى اسد ( شير - عين عبارت است و معلوم مىشود پارسى در آن زمان نفوذ داشت ) چون حجاج كار ابن جارود را پايان داد به زياد بن عمرو كه رئيس شرطه بصره بود فرمان داد كه لشكرى براى\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nسركوبى آنان بفرستاد او هم لشكرى بفرماندهى حفص بن زياد فرزند خود فرستاد آنها هم فرزندش را كشتند و لشكرش را منهزم نمودند . لشكر ديگرى فرستاد زنگيان را شكست داد و كشت و كار بصره را سامان داد .\r\n\r\nبيان اخراج خوارج از رامهرمز و قتل ابن مخنف\r\nچون نامه حجاج بمهلب و ابن مخنف رسيد كه به آنها فرمان آغاز جنگ و قلع و قمع خوارج داده بود هر دو ( با لشكر خود ) حمله و جنگ را شروع نمودند در اندك مدتى خوارج منهزم شدند ولى با نظم و دفاع بدون نبرد عقب نشستند . از آنجا بكازرون رفتند و در آنجا مركز گرفتند مهلب و ابن مخنف هم آنها را دنبال كردند تا به محل مذكور رسيدند . مهلب گرد لشكر خود خندق كند و بابن مخنف هم گفت : تو بايد خندق حفر كنى ( وعده خود را از شبيخون حفظ كنى ) اتباع ابن مخنف گفتند خندق ما شمشيرهاى ما خواهد بود . خوارج مهلب را قصد كردند ديدند احتياط و حذر كرده از آنجا ابن مخنف را قصد نمودند شبيخون زده عدهء ابن مخنف گريختند . خود او دليرى و پايدارى كرد جمعى از ياران او هم همراهى و جانبازى نمودند او كشته شد آنها هم كشته شدند كه در پيرامون او به خاك و خون افتادند . شاعر آنها گفت :\r\n لمن العسكر المكلل بالصر * عى فهم بين ميت و قتيل\r\nفتراهم تسفى الرياح عليهم * حاصب الرمل بعد جر الدبور \r\nيعنى اين لشكر براى كيست كه قرارگاه آن با افتادگان پوشيده شده بعضى مرده و بعضى كشته شده‌اند .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nآنها را در حالى مىبينى كه باد بر آنها مىوزد و شن و خاك را بر آنها مىبيزد آن هم بعد از غرور و دامن كشيدن .\r\nاين روايت اهل بصره بود اما اهل كوفه كه آنها چنين روايت مىكنند : چون نامه حجاج مبنى بر قصد و اخراج خوارج رسيد . مهلب و عبد الرحمن هر دو بر آنها حمله كردند و سخت جنگ نمودند . خوارج بيشتر بر صف مهلب حمله نمودند كه او ناگزير بلشگرگاه خود پناه برد و او نزد عبد الرحمن فرستاد از او مدد خواست .\r\nعبد الرحمن هم سوار و پياده به يارى او فرستاد . اين واقعه در تاريخ بيستم رمضان رخ داد . هنگام عصر خوارج ديدند مدد پياپى مىرسد عده براى دفاع و مشغول كردن مهلب گذاشتند و خود لشكر عبد الرحمن را قصد كردند چون او ديد خوارج او را قصد كرده‌اند از اسب پياده شد . قراء ( قرآن‌خوانان و پرهيزگاران كه جهاد خوارج را واجب مىدانستند ) با او پياده شده جهاد كردند ابو الاحوص يار ابن مسعود ( يار پيغمبر ) يكى از آنها بود همچنين خزيمه بن نصر ابو نصر بن خزيمه عبسى كه بعد با زيد بن على ( بن حسين ) در كوفه شوريد و كشته و با زيد بدار كشيده شد . او ( مقصود عبد الرحمن ) در آن واقعه ( خوارج ) با هفتاد تن از اتباع خود پايدارى كرد و خوارج به آنها حمله كردند و او سخت نبرد كرد ولى عده او پراكنده شدند و گريختند چند تن با او بردبارى و پايدارى كردند . جعفر بن عبد الرحمن هم با پدر خود بود كه پدر او را براى يارى مهلب فرستاده بود . او مردم را براى نجات پدر خويش دعوت كرد و ندا داد ولى جز يك عده كم كسى اجابت نكرد . عبد الرحمن و بقيه ياران او بر يك تل ايستاده نبرد كردند جنگ آنها تا مدت دو سيم شب به طول كشيد كه عبد الرحمن با ياران خود همه كشته شدند . روز بعد مهلب رسيد و بر او نماز خواند و او را به خاك سپرد و بحجاج هم خبر واقعه را نوشت و حجاج هم بعبد الملك نوشت كه او بر روانش درود فرستاد و اهل كوفه را سرزنش كرد و ناسزا گفت . حجاج براى لشكر ( پراكنده ) عبد الرحمن\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nعتاب بن ورقاء را فرستاد و به او دستور داد كه از مهلب اطاعت و متابعت كند . اين دستور و تكليف براى او ناگوار بود ولى چاره نداشت ناگزير بلشكر گاه مهلب رفته با خوارج جنگ نمود و در آن جنگ ظاهرا مطيع بود و كارها را خود سرانه بدون مشورت و تلقى امر مهلب انجام مىداد مهلب هم عدهء را براى تجسس كار او گماشت و آنها را بتظاهر واداشت كه نزد عتاب رفته بدوستى و دلسوزى تظاهر كنند .\r\nيكى از آنها بسطام بن مصقلة بن هبيره بود . روزى ميان مهلب و عتاب گفتگو بميان آمد يكى به ديگرى خشونت كردند بحديكه مهلب تازيانه را برداشت كه بر سر عتاب بزند فرزندش مغيره بن مهلب جست و تازيانه را از دست پدر گرفت و گفت :\r\nخداوند امير را نيك بدارد . اين مرد يكى از بزرگان و اشراف عرب است . اگر چيزى از او شنيدى كه براى تو شايسته نيست يا سخت ناگوار باشد بايد تحمل كنى زيرا او شايسته اين گفتگو مىباشد كه چنين گفت و چنين كرد . از يك ديگر جدا شدند .\r\nورقاء نزد حجاج فرستاد و از مهلب شكايت و درخواست كرد كه به او اجازه مراجعت بدهد . اتفاقا زمانى اين درخواست رسيد كه حجاج بوجود ورقاء در كوفه احتياج داشت زيرا اشراف و اعيان كوفه از حملات شبيب ( خارجى ) بستوه آمده بودند .\r\n( در كتاب كامل سبب آمده كه آن را از طبرى تصحيح كرديم ) . حجاج او را احضار كرد و به او دستور داد كه لشكر را بمهلب بسپارد . مهلب هم فرزند خود را حبيب بفرماندهى آنها گماشت .\r\nسراقه بن مرداس بارقى در رثاء عبد الرحمن بن مخنف چنين گفت :\r\n ثوى سيد الازدين ازد شنؤة * و ازد عمان رهن رمس بكازر\r\nو ضارب حتى مات اكرم ميتة * بابيض صاف كالعقيقة باتر\r\nو صرع حول التل تحت لوائه * كرام المساعى من كرم المعاشر\r\nقضى نحبه يوم اللقاء ابن مخنف * و ادبر عنه كل الوث داثر \r\n\r\n","description":"","footnote":"","page_name":" 307 ","page_number":307},
  {"content":"\r\n\r\n امد و لم يمدد فراح مشمراً * الى اللّه لم يذهب باثواب غادر \r\nيعنى : خواجه و بزرگ دو قبيله ازد يكى از شنوءه و ديگرى ازد عمان در گورستان كازر غنود . او نبرد كرد و زد تا آنكه بيك مرگ شريف دچار شد . او با شمشير برنده سفيد كه مانند عقيق درخشان است جنگ نمود . در پيرامون او مردان گرامى و كريم كه از معاشرين و ياران خوب بودند به خاك و خون و در دامان تل زير لواى او افتادند . ابن مخنف در آن جنگ زندگانى را بدرود گفت كه مردان سست از او برگشته و او را تنها گذاشته و غدر و خيانت كرده بودند . آنها به او پشت كردند . او مدد ( براى مهلب ) فرستاد ولى براى او مدد نرسيد ناگزير دامن بالا زد و نزد خدا رفت و جامه غدر و خيانت را نپوشيد و نپسنديد .\r\nمهلب هم در شاپور مدت يك سال در حال جنگ با خوارج ماند .\r\n\r\nبيان حوادث آن سال\r\nدر آن سال صالح بن مسرح يكى از بنى امرئ القيس بن زيد بن مناة از تميم شوريد . او بعقيده صفريه ( يكى از فرق خوارج ) معتقد بود و او نخستين كسى بود كه از آن فرقه قيام و خروج نمود . در همان سال به قصد حج رفت شبيب بن يزيد ( مرد دلير خوارج ) و سويد و بطين و مانند آنها همراه او بودند . عبد الملك بن مروان هم در آن سال براى حج رفت كه در آن هنگام شبيب خارجى خواست او را بكشد ( ترور كند ) او آگاه شد و بحجاج بن يوسف نوشت كه خوارج را تعقيب كند . او ( صالح ) مرد پرهيزگار بود براى تفقد ياران و همكيشان خود بكوفه مىرفت و در آنجا مدتى اقامت مىكرد با صلاح كار پيروان خود مىپرداخت و بعد به محل\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nخود بر مىگشت چون حجاج او را تعقيب كرد از ورود بكوفه خوددارى كرد .\r\nدر هر سفرى كه بكوفه مىكرد مدت قريب يك ماه اقامت مىنمود كه از سفر بدان شهر منصرف گرديد .\r\nدر آن سال محمد بن مروان روميان صائفه ( ييلاق ) براى جنگ و غزا قصد كرد كه از محل عتيق تا مرعش لشكر كشيد . عبد الملك هم چون براى حج رفته بود هنگامى كه بمدينه رسيد چنين خطبه نمود . پس از حمد و ثناى خداوند . اما بعد من خليفه ضعيف و ناتوان يا خليفه دو رو يا مدارا كن نيستم ، مقصود عثمان و معاويه . خليفه بد كار و بىخرد هم نيستم مقصود يزيد بدانيد كه من براى اين امت علاجى جز شمشير نپسنديده‌ام تا آنكه نيزه من راست شود ( كنايه از انجام كار و فراغت از كارزار كه نيزه در نبرد خم نشود ) . شما هم بمانند كارهاى مهاجرين نخست تظاهر مىكنيد ولى هرگز برويه آنها عمل نمىكنيد . شما بما دستور پرهيزگارى و تقوى و ترس از خدا مىدهيد ولى خود را فراموش مىكنيد . به خدا قسم بعد از اين هر كه به من پرهيزگارى را گوشزد و ياد آورى كند گردنش را خواهم زد . سپس از منبر فرود آمد . در آن سال عرباض بن ساريه سلمى كه از اهل صفه بود درگذشت گفته شده او در شام آن هم در زمان ابن زبير وفات يافت . در آن سال اسود بن يزيد نخعى كه برادرزادهء علقمه بن قيس بود درگذشت .\r\n\r\n[ سال هفتاد و شش 
  ]\r\n\r\nبيان قيام و خروج صالح بن مسرح\r\nصالح بن مسرح تميمى مردى پرهيزگار زرد چهره ( از فرط عبادت ) و پارسا بود . او در محل دارا و سرزمين موصل و جزيره زيست مىكرد . يارانى داشت كه\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nقرآن براى آنها مىخواند و فقه را مىآموخت و آنها را وعظ مىكرد ( باصطلاح آن زمان قصه مىگفت ) آنها را بقيام و جهاد دعوت كرد كه براى محو ستم و نبرد با مخالفين ( خود و منكرين عدالت ) جهاد كنند آنها هم اجابت و قبول كردند او پيروان خود را در همه جا بجهاد دعوت كرد آنها هم يك ديگر را قصد و ملاقات و تجمع نمودند . در آن هنگام كه او سرگرم جمع ياران بود نامه شبيب به او رسيد كه : تو قصد قيام داشتى اگر چنين باشد كه تو امروز پيشوا و پير مسلمين هستى و ما كسى را بر تو ترجيح نمىدهيم و اگر هم بخواهى قيام و خروج را تاخير كنى به من خبر بده زيرا اجل در حال رفت و آمد و ترديد است و من مىترسم كه قبل از جهاد با ستمگران بميرم ( و بآرزوى خود نرسم ) . صالح به او چنين پاسخ داد كه علت تأخير قيام من انتظار ورود تو بود هان زودتر بيا كه ما از تو بىنياز نخواهيم بود زيرا بايد بمشورت و راى تو عمل شود و در غياب تو هيچ كارى انجام نمىگيرد . چون شبيب نامه او او را خواند اتباع خود را دعوت كرد كه يكى از آنها مصاد بن يزيد بن نعيم شيبانى برادر او بود . همچنين محلل بن وائل يشكرى و ديگر كسان . او باتفاق آنها نزد صالح در محل دارا رفت و صالح به او گفت : جنگ و ستيز را آغاز كن كه رحمت خداوند شامل حال تو باد به خدا سوگند دين و سنت روز بروز رو بفنا مىرود و بر زوال آن افزوده مىشود و تجرى و گستاخى و غرور تبه كاران زياد مىشود . صالح نمايندگان و ياران خود را در آغاز ماه صفر شب چهار شنبه سنه هفتاد و شش براى دعوت متابعين خود روانه كرد در آن شب جمعى از آنها نزد وى تجمع كردند و از او پرسيدند آيا جنگ بر ما واجب است آن هم قبل از دعوت و تبليغ يا بعد از آن . او چنين پاسخ داد : ما آنها را ( مقصود عموم مسلمين غير از از خوارج ) دعوت مىكنيم كه دعوت ما براى اتمام حجت بهتر خواهد بود يكى از او پرسيد در قتل مخالفين ما چه عقيده دارى آيا بعد از پيروزى كه خون آنها را بريزيم\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nاموال آنها هم مانند خون آنها مباح خواهد بود ؟ گفت اگر ما آنها را بكشيم و غارت كنيم اموال آنها مال ما خواهد بود و اگر عفو كنم و ببخشيم مختار خواهيم بود . بعد از آن بياران خود اندرز داد و وعظ كرد و سخن راند و به آنها فرمان ( جهاد ) داد . و نيز به آنها گفت : بيشتر شما پياده و فاقد مركب هستيد . قبل از همه چيز چهار پايان محمد بن مروان را بيغما ببريد و پيادگان را بر آنها سوار كنيد و از اين حيث قوه و نيرو بدست آريد در همان شب قيام كردند و چهار پايان ( امير ) را غارت كردند و بر آنها سوار شدند و در سرزمين دارا تجمع نمودند و آماده شدند .\r\nاهالى دارا و نصيبين تحصن كردند و درهاى قلعه را بستند همچنين اهالى سنجار .\r\nنخستين مرحله قيام او با عده صد و بيست مرد بود گفته شده صد و ده و مدت سيزده روز در آن سرزمين اقامت نمودند . محمد ( بن مروان امير و برادر خليفه ) بر خروج و قيام آنها آگاه شد كه او امير جزيره ( و ساير نقاط ) بود . عدى بن عدى كندى را با هزار سوار براى سركوبى آنها فرستاد . او از محل حران به محل دوغان لشكر كشيد . اين نخستين عده از لشكر بود كه بنبرد آنها مبادرت نمود . عدى رفت انگار براى مرگ مىرفت . بصالح پيغام داد كه از اين بلاد بيرون برود و به او گفت : من نمىخواهم با تو نبرد كنم عدى خود مرد پرهيزگار و پارسا بود . صالح به او پاسخ داد اگر تو با ما همعقيده باشى ما از اين ديار خارج مىشويم و گر نه كه ما خودت مشورت كرده و تصميم خواهيم گرفت . عدى به او جواب داد كه من با شما هم عقيده نيستم ولى جنگ با تو ( و ساير مسلمين ) را روا نمىدانم . صالح باتباع خود گفت : سوار شويد . رسول را هم نزد خود بازداشت . ناگاه بر عدى و لشكر او كه در آن وقت سرگرم نماز بودند حمله كردند . چون آنها غافل‌گير شدند و سواران را در حال تاخت ديدند يك ديگر را براى جنگ ندا كردند . صالح شبيب را فرمانده ميمنه و سويد بن سليم را فرمانده ميسره كرد و خود فرماندهى قلب را بر عهده گرفت\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nاو در حالى به آنها حمله كرد كه آنها آماده نبرد نبودند و بعضى از آنها پراكنده شده بودند . شبيب و سويد بر آنها حمله كردند آنها منهزم شدند . مركب عدى را هم پيش بردند و او سوار شد و گريخت . صالح رسيد و لشكرگاه او را تصرف نمود و هر چه در آنجا بود ربود . پس از آن ( محمد بن مروان ) خالد بن جزء سلمى را با عده هزار و پانصد ( براى جنگ صالح ) روانه كرد بعد از آن حارث بن جعونه عامرى را با هزار و پانصد تن فرستاد و گفت : برويد براى جنگ فرقه گمراه از دين برگشته و شتاب كنيد هر يكى از دو سردار كه زودتر رسيد بر سر دار ديگرى كه بعد مىرسد امير و فرمانده خواهد بود . هر دو نزديك يك ديگر لشكر كشيدند و در عرض راه اخبار صالح را تجسس مىنمودند . به آنها گفته شد كه او آمد را قصد كرده آنها هم او را در آمد قصد نمودند . صالح هم شبيب را با عده از اتباع خود براى مقابله عده حارث بن جعونه فرستاد و خود خالد ( سردار ديگر ) را قصد كرد . جنگ در دو جهت واقع شد و تا هنگام عصر هم به طول كشيد سخت نبردى بود كه خيل محمد ( بن مروان ) تاب مقاومت نياورد تن بفرار دادند و سواران صالح چيره شدند . چون دو امير ( سابق الذكر ) حال را بدان گونه ديدند هر دو پياده شده پايدارى و دليرى نمودند اغلب اتباع آنها هم بفرماندهان خود تاسى كرده پياده شدند . ياران صالح نتوانستند كار را پايان دهند زيرا چون سواران حمله مىكردند نيزه‌ها حواله آنها مىشد كه ناگزير توقف مىكردند يا بر ميگشتند .\r\nتيراندازان هم ( خوارج ) آنها را هدف مىكردند و بقيه سواران كه پياده نشده بودند به آنها احاطه مىنمودند . شب فرا رسيد و عده مجروحين طرفين فزون گرديد و عده سى مرد از اتباع صالح كشته شده بودند از اتباع محمد هم هفتاد تن بقتل رسيدند . طرفين هنگام شب از ميدان نبرد برگشتند . صالح با شبيب مشورت كرد شبيب گفت : اين قوم بخندق خود پناه برده‌اند و من صلاح نمىدانم كه ما\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nجنگ را ادامه دهيم صالح گفت . ما با تو نيز هم عقيده هستيم . ناگزير شبانه تن به گريز دادند و راه جزيره و موصل را پيمودند تا به محل دسكره رسيدند . چون حجاج خبر كوچ يا هزيمت آنها را شنيد حارث بن عميره ابن ذى عشار را با عده سه هزار لشكرى از اهل كوفه بتعقيب آنها فرستاد . آن عده به محل دسكره رسيدند . صالح - بن مسرح هم بجنگ آنها كمر بست و بقريه كه مدبج ناميده مىشود رفت كه آن قريه در پيرامون موصل و جوخى بود . عده اتباع صالح نود مرد بود . حارث در ماه جمادى كه سيزده روز به آخر ماه مانده بود با آنها مقابله نمود . سويد بن سليم كه فرمانده جناح چپ صالح بود گريخت و صالح در آن مقابله كشته شد . شبيب هم جنگ را ادامه داد تا از اسب افتاد پياده به آنها حمله كرد و آنها را شكست داد بعد بقتلگاه صالح رفت او را كشته ديد فرياد زد : اى گروه مسلمين بيائيد ( مقصود خوارج ) چون جمع شدند گفت : هر يك از شما به ديگرى پشت كنيد و با نيزه دشمن را دفع نمائيد تا همه بدان قلعه برسيم و بعد فكر خواهيم كرد كه چه بكنيم .\r\nآنها هم بدان نحو كه او تعليم داده بود عمل كردند و همه داخل قلعه شدند كه عده آنها هفتاد تن بود . حارث هم آنها را محاصره كرد و در قلعه را آتش زد و گفت : آنها قادر بر خروج نخواهند بود ( مسرح ) بضم ميم و فتح سين بىنقطه و تشديد را ، و كسر آن و بعد حاء بىنقطه . ( جعونه ) بفتح جيم و سكون عين بىنقطه و فتح واو و در آخر آن نون است .\r\n\r\nبيان بيعت شبيب خارجى و جنگ حارث بن عميره\r\nچون حارث در قلعه را بر شبيب و ياران او آتش زد و گمان كرد كه آنها\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nنخواهند توانست از محاصره بگريزند گفت : ما فردا صبح بر آنها حمله كرده يكسره آنها را خواهيم كشت . او اين را گفت و بلشكرگاه خود رفت ( و آرام گرفت ) شبيب بياران خود گفت : چه انتظار داريد ؟ به خدا اگر فردا صبح اين لشكر بشما حمله كند شما هلاك و نابود خواهيد شد . آنها گفتند : تو خود فرمان بده گفت : با من بيعت كنيد يا با هر كه ميل داريد بيعت كنيد آنگاه همه خارج شويم و در حالى كه آنها آسوده و آرام غنوده باشند شبيخون بزنيم . آنها هم با شبيب بيعت كردند ( او را خليفه و امير المؤمنين دانستند ) . او شبيب بن يزيد بن نعيم شيبانى بود .\r\n( مادرش رومى ) .\r\nآنگاه نمدها را به آب زدند و بر گلهاى آتش انداختند و از قلعه خارج شدند كه ناگاه حارث ديد شبيب و اتباع او شمشيرها را آخته بر آن عده آرام حمله ميكنند كه ميان لشكر در آمده بودند . خود حارث در آن حمله بىپا شد . سپاهيان او را برداشتند و بمدائن گريختند . شبيب هم هر چه در لشكرگاه بود ربود . آن نخستين لشكرى بود كه شبيب شكست داد .\r\n\r\nبيان جنگ اتباع شبيب با ديگران\r\nبعد از آن شبيب سلامة بن سنان تيمى را كه از تيم شيبان بود در موصل ملاقات و او را بهمراهى و قيام و خروج دعوت كرد . سلامه شرط كرد كه بايد سى سوار اختيار كند و با آن عده بقبيله عنزه حمله و تشفى حاصل كند كه آنها برادرش را كشته بودند كه فضاله نام بود . فضاله با عده هيجده تن خروج كرده و در بيابان در محلى كه آب داشت رحل افكند . نام آن محل شجره بود زيرا يك درخت بزرگ\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nو كهن داشت و قبيله عنزه در پيرامون آن اقامت داشتند .\r\nچون قبيله عنزه آنها را ديدند با خود گفتند ما اين عده را مىكشيم و نزد امير خود مىرويم كه بما پاداش بدهد ( زيرا آنها دشمن و خارجى بودند ) خويشان مادرش ( مادر فضاله ) گفتند : او خواهر زاده ماست ما با شما همراهى و موافقت نمىكنيم كه شما خواهر زاده ما را بكشيد . آنها ( خويشان مادر ) از بنى نصر بودند .\r\nقبيله عنزه بر آن عده ( هيجده تن از خوارج ) حمله كردند و آنها را كشتند و سرهاى آنها را نزد عبد الملك بن مروان بردند و عبد الملك آنها را در سرزمين بانقيا سكنى داد و براى آنها مبلغى معين كرد كه پيش از آن چيزى دريافت نمىكردند مگر اندكى جيره . سلامه برادر فضاله اين شعر را در رثاء برادر و تسامح خويشان مادر از يارى او سرود :\r\n و ما خلت اخوال الفتى يسلمونه * لو قع السلاح قبل ما فعلت نصر \r\nيعنى من گمان نمىكردم كه دائىهاى مرد او را دچار سلاح و نبرد كنند تا آنكه فعل بنى نصر را ديدم ( قبل از آن باور نمىكردم ) . فضاله قبل از صالح خروج و قيام كرده بود . شبيب شرط سلامه را پذيرفت .\r\nاو با عده ( برگزيده خوارج ) رفت تا به محل عنزه رسيد حمله را آغاز كرد و محل به محل گرفت و اهل هر محلى را كشت تا آنكه به محلى رسيد كه خاله او در آنجا بود كه خود را بر فرزندش انداخت كه او را از كشتن نجات دهد و او جوانى در آغاز بلوغ بود .\r\nآنگاه دو پستان خود را از گريبان بيرون كرد و گفت : اى سلامه ترا به خويشى و رحم سوگند مىدهم ( كه از كشتن فرزندم بگذرى ) . گفت : به خدا من از هنگامى كه فضاله به محل شجره رفت تا كنون او را نديده‌ام . بايد فرزند خود را رها كنى و گر نه هر دو را با نيزه خواهم دوخت . خاله ناگزير دست از فرزند\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nكشيد و سلامه او را كشت .\r\n\r\nبيان رفتن شبيب سوى بنى شيبان و قتل و غارت آن قبيله\r\nبعد از آن واقعه شبيب خيل خود را سوى يك طائفه از بنى شيبان كشيد كه در « راذان » اقامت داشتند . آنها گريختند جمعى از مردم هم بمتابعت آنان فرار اختيار نمودند ولى عده متابعين كم بود . گريختگان ( بنى شيبان ) در يك دير ويران در جنب « حولايا » اقامت گزيدند كه عده آنها بالغ بر سه هزار بود شبيب با هفتاد تن يا كمى بيشتر بود . چون او با آن عده رسيد بنى شيبان بحصار اندر شدند . شبيب با عده دوازده تن مادر خود را در آن سامان قصد نمود و او در پاى كوه « ساتيدا » اقامت داشت . شبيب گفت : من مادر خود را خواهم آورد و او همراه من در لشكر من خواهد بود تا من زندگى را بدرود گويم يا او قالب تهى كند . او مدت يك ساعت با آن عده رفت كه ناگاه با جماعتى از بنى شيبان با اموال و حشم خود آرام ديد كه آنها فكر نمىكردند شبيب بدان سامان خواهد آمد يا تصور كند كه آنها در آن ناحيه اقامت داشته باشند . شبيب بر آنها حمله كرد و سى تن از مشايخ سالخورده آنها را كشت كه حوثره بن اسد يكى از بزرگان آنها بود . شبيب بمادر خود رسيد و او را با خود برد . يكى از محصورين دير از بالاى بار و نگاه كرد وعده اتباع شبيب را ديد كه در غياب او مصاد بن يزيد برادرش فرمانده آنها بود كه آنها دير را محاصره كرده بودند آن مرد ( كه از بارو نمايان شده بود ) گفت : اى قوم ميان ما و شما قرآن است كه در قرآن چنين آمده  « وَ إِنْ أَحَدٌ مِنَ الْمُشْرِكِينَ اسْتَجارَكَ فَأَجِرْهُ حَتَّى يَسْمَعَ كَلامَ اللَّهِ ثُمَّ أَبْلِغْهُ مَأْمَنَهُ »  يعنى اگر يكى از مشركين به تو ( اى پيغمبر )\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nپناه آورد او را پناه بده تا كلام خداوند را بشنود سپس او را به محل امن خود برسان شما دست از محاصره و آزار ما برداريد تا ما با امان نزد شما بيائيم و شما عقيده ( دينى ) خود را براى ما شرح بدهيد كه اگر ما قبول كنيم خون و مال ما بر شما حرام خواهد بود و اگر هم قبول نكنيم ما را با امان بجاى خود برگردانيد بعد درباره ما تصميم بگيريد آنها درخواست را قبول كردند و محصورين با امان نزد آنها رفتند و اتباع شبيب عقايد خود را بيان كردند و بنى شيبان قبول كردند و با آنها مختلط شدند و بعد شبيب رسيد و به او خبر تسليم و قبول عقيده را دادند گفت : هدف را اصابت كرديد و رستگار شديد .\r\n\r\nبيان واقعه شبيب با سفيان خثعمى\r\nبعد از آن شبيب از آن سامان كوچ كرد . بعضى از متابعين همراه او بودند و بعضى ديگر در موصل و در پيرامون آذربايجان اقامت نمودند . حجاج بسفيان بن ابى عاليه خثعمى نوشت كه او برگردد . سفيان با عده هزار سوار بود كه او با همان عده قصد طبرستان را داشت چون نامه حجاج به او رسيد با استاندار طبرستان صلح كرد و برگشت . حجاج به او دستور داد كه در محل « دسكره » اقامت كند تا لشكر حارث بن عميره همدانى به او برسد حارث همان است كه صالح ( رئيس خوارج ) را كشته بود . به او هم وعده داد كه خيل مناظر بعد از حارث بمدد او خواهد رسيد كه پس از تكميل عده شبيب را قصد كند . او هم در محل « دسكره » لشكر زد و بانتظار ماند . براى تشكيل لشكر حارث در كوفه منادى ندا داد كه سپاهيان حاضر و ملحق شوند همچنين در مدائن ندا داده شد . سپاهيان تجمع كرده بسفيان ملحق\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nشدند . خيل مناظر هم رسيد كه فرمانده آنها سوره بن حر تميمى بود . سوره به او ( سفيان ) نوشت در جاى خود بماند تا خيل برسد ولى سفيان بتعقيب شبيب شتاب كرد تا در خانقين به او نزديك شد . شبيب راه بالاتر را گرفت انگار جنگ آنها را اكراه داشت ولى مصاد برادر خود را كمين كرد كه او بفرمان شبيب در يك نشيب از زمين كمين گرديد .\r\nشبيب با عده پنجاه سوار از كنار در پاى كوه گذشت آنها ( لشكر سفيان ) گفتند :\r\nدشمن خدا گريخت او را قصد و تعقيب كردند . عدى بن عميره شيبانى به آنها گفت :\r\nشتاب مكنيد تا پيرامون خود را تفتيش و تجسس كنيم مبادا كمين نهفته باشد . بسخن او توجه و اعتنا نكردند چون از كمين گذشتند . برادرش ( مصاد ) با كمين قيام كرد و شبيب هم برگشت و مردم ( سپاهيان ) جنگ نكرده گريختند . سفيان با عده دويست تن پايدارى و سخت نبرد كرد سويد بن سليم بر سفيان حمله كرد اول هر دو با نيزه جنگ كردند بعد با شمشير يك ديگر را زدند و چون حربه كارگر نشد هر دو يك ديگر را ببغل كشيده كشتى گرفتند و بر زمين افتادند ولى دست از قتل يك ديگر كشيدند .\r\nشبيب هم بر آن عده حمله كرد و آنها را منهزم نمود . يكى از غلامان سفيان رسيد از اسب خود پياده شد و سفيان را بر اسب سوار كرد خود غلام از او دفاع نمود تا كشته شد ولى سفيان توانست بگريزد و ببابل مهرود پناه ببرد . خبر واقعه را بحجاج نوشت . رسيدن سپاهيان را هم خير داد جز سوره بن حر ( با خبل او ) كه در آن جنگ شركت نكرده بود . ) چون حجاج نامه را خواند او را ستود .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n\r\nبيان واقعه شبيب با سورة بن حر\r\nهمين كه نامه سفيان بحجاج رسيد بسورة بن حر نوشت و او را ملامت و تهديد كرد . به او دستور داد كه عده پانصد سوار از مدائن برگزيده سوى شبيب لشكر بكشد . او هم اطاعت و شبيب را تعقيب كرد . شبيب هم ميان جوخى و در پيرامون آن جولان مىداد . سوره هم بطلب او مىكوشيد تا آنكه شبيب بمدائن رسيد اهل مدائن درها را بستند و تحصن كردند . او هم چهار پايان و حشم آنان را ربود و هر كه را ديد كشت . چون برگشت به او گفتند : سوره ترا قصد كرده او هم راه نهروان را گرفت .\r\nدر آنجا سواران او پياده شده نماز خواندند و بر كشتگان خود درود فرستادند ( خوارج نهروان كه على آنها را كشت ) و از على و ياران على تبرى جستند . جواسيس سوره هم خبر دادند كه شبيب در آنجا اقامت كرده . سوره اتباع خود را خواند و گفت : عده شبيب بيشتر از صد تن نيستند . من چنين صلاح مىبينم كه عده سيصد تن از شما برگزيده آنها را قصد كنم كه با اين عده دلير آنها را غافل‌گير كنم و شبيخون بزنم و اميدوارم كه خداوند آنها را به خاك و خون بكشد و همه را بكشد . اتباع او پذيرفتند او هم سيصد تن انتخاب كرد و شبيب را تعقيب نمود . شبيب شب را در آنجا گذرانيد در حالى كه نگهبانان براى حراست گماشته بود چون اتباع سوره نزديك شدند نگهبانان آگاه شدند و خبر دادند و ياران شبيب بر اسبهاى خود سوار و آماده كار زار شدند صفوف خود را آراستند چون سوره رسيد آنها را آماده و هشيار ديد . بر آنها حمله كرد آنها پايدارى و بردبارى نمودند . زد و خورد سخت شد . شبيب اتباع خود را نهيب داد آنها جمله كردند و پيش رفتند . شبيب گفت :\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n من ينك العير نيك نياكا * جندلتان اصطكتا اصطكاكا \r\n( عبارت زشت و در خور ترجمه نمىباشد زيرا مخالف ادب است و تصريح بترجمه لفظ شايسته نيست فقط به اشاره ) هر كه بر خر نر . . . اوست . . . اكنون دو گروه با هم اصطكاك مىكنند . ( اين گفته قبل از شبيب بوده و مثل هم شده است ) .\r\nسوره نااميد بلشكرگاه برگشت در حالى كه دليران و نيرومندان برگزيده گريخته بودند . او بمدائن رفت شبيب هم او را دنبال كرد و اميدوار بود كه بلشكر او برسد . رسيد ولى سپاهيان بمدائن پناه بردند . ابن ابى عصيفر امير مرا تن با اهل مدائن براى دفاع بيرون رفتند . اتباع شبيب را تير باران و سنگسار كردند شبيب از آنجا بكلواذى رفت در آنجا حشم و چهار پايان و اموال حجاج را ديد كه همه را ربود و تكريت را قصد نمود . مردم مدائن هم درباره حمله شبيب شايعاتى منتشر كردند كه سپاهيان مدائن از فرط بيم بكوفه گريختند ولى شبيب در تكريت بود . حجاج هم سوره را سخت ملامت و حبس كرد سپس آزاد نمود .\r\nپايان جلد ششم\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n.\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n.\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n.\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n.\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n.\r\n\r\n","description":"","footnote":"","page_name":" 325 ","page_number":325},
  {"content":"\r\n\r\n.\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n.\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n.\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n.\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n.\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n.\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n.\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n.\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n.\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n.\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n.\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n.\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n.\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n.\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n.\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n.\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n.\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n.\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n.\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n.\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n.\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n.\r\n\r\n","description":"","footnote":"","page_name":" 347 ","page_number":347},
  {"content":"\r\n\r\n.\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n.\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n.\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n.\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n.\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n.\r\n\r\n","description":"","footnote":"","page_name":" 353 ","page_number":353},
  {"content":"\r\n\r\n.\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n.\r\n\r\n","description":"","footnote":"","page_name":" 355 ","page_number":355},
  {"content":"\r\n\r\n.\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n.\r\n\r\n","description":"","footnote":"","page_name":" 357 ","page_number":357},
  {"content":"\r\n\r\n.\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n.\r\n\r\n","description":"","footnote":"","page_name":" 359 ","page_number":359},
  {"content":"\r\n\r\n.\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n.\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n.\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n.\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n.\r\n\r\n","description":"","footnote":"","page_name":" 364 ","page_number":364},
  {"content":"\r\n\r\n.\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n.\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n.\r\n\r\n","description":"","footnote":"","page_name":" 367 ","page_number":367},
  {"content":"\r\n\r\n.\r\n\r\n","description":"","footnote":"","page_name":" 368 ","page_number":368},
  {"content":"\r\n\r\n.\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n.\r\n\r\n","description":"","footnote":"","page_name":" 370 ","page_number":370},
  {"content":"\r\n\r\n","description":"","footnote":"","page_name":" 371 ","page_number":371}
  ]