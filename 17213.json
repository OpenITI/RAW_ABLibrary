[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامهء كتاب 1 ","page_number":1},
  {"content":"\r\n . \r\n","description":"","footnote":"","page_name":" شناسنامهء كتاب 2 ","page_number":2},
  {"content":"\r\n\r\nشرح كفاية الاصول\r\n\r\n","description":"","footnote":"","page_name":" شناسنامهء كتاب 3 ","page_number":3},
  {"content":"\r\n . \r\n","description":"","footnote":"","page_name":" شناسنامهء كتاب 4 ","page_number":4},
  {"content":"\r\n\r\nشرح كفاية الاصول\r\n( جلد دوم )\r\nنويسنده : استاد على محمدى خراسانى\r\n\r\n","description":"","footnote":"","page_name":" شناسنامهء كتاب 5 ","page_number":5},
  {"content":"\r\n\r\nمحمدى ، على ، 1337 - شارح .\r\nشرح كفاية الاصول ( ج 2 ) / نويسنده على محمدى . - قم : الامام الحسن بن على عليه السلام ، 1385 .\r\n5 ج .\r\n000 / 100 ريال ( دوره 5 جلدى ) - ( ج 1 ) isbn 964 - 92915 - 6 - 3\r\n( ج 2 ) isbn 964 - 92915 - 7 - 1\r\n( ج 3 ) isbn 964 - 92915 - 8 - X\r\n( ج 4 ) isbn 964 - 92915 - 9 - 8\r\n( ج 5 ) isbn 964 - 92915 - 4 - 7\r\nفهرستنويسى براساس اطلاعات فيپا .\r\nكتابنامه به صورت زيرنويس\r\n1 . آخوند خراسانى ، محمدكاظم بن حسين ، 1255 - 1329 ق .\r\nكفاية الاصول - نقد و تفسير .\r\n2 . اصول فقه شيعه - الف - آخوند خراسانى ، محمدكاظم بن حسين ، 1255 - 1329 ق .\r\nكفايةالاصول ، شرح . ب . عنوان . ج . عنوان : كفاية الاصول . شرح -\r\n7028 ك 3 آ / 159 BP\r\n312 / 297\r\nشناسنامهء كتاب\r\nنام كتاب : شرح كفاية الاصول ( 2 )\r\nنوينسده : على محمدى خراسانى\r\nناشر : الامام الحسن بن على عليه السلام\r\nچاپ وصحافى : دفتر تبليغات\r\nنوبت چاپ : چهارم / 1385\r\nتيراژ : 2000 نسخه\r\nقيمت دوره : 10000 تومان\r\nمركز پخش :\r\n7702923 ( 0251 )\r\nشابك : 3 - 6 - 92915 - 964\r\nISBN : 964 - 92915 - 6 - 3\r\n\r\n","description":"","footnote":"","page_name":" شناسنامهء كتاب 6 ","page_number":6},
  {"content":"\r\n\r\n\r\nجلد دوم\r\n\r\nفهرست مطالب جلد دوم\r\nالمبحث الثامن ( مرّه و تكرار ) 1\r\nالمبحث التاسع ( فور و تراخى ) 17\r\nالفصل الثالث فى الإجزاء 25\r\nدو تذنيب 64\r\nفصل فى مقدّمة الواجب 71\r\nامر اول 71\r\nالف ) مقدمه داخلى و خارجى 76\r\nب ) مقدمهء عقلى و شرعى و عادى 86\r\nج ) مقدمهء وجوب و صحّت و وجود و علم 90\r\nد ) مقدمهء متقدم و مقارن و متأخر 93\r\nامر سوّم ( تقسيمات واجب ) 105\r\nالف ) واجب مطلق و مشروط 105\r\nتذنيب 129\r\nب ) واجب منجّز و معلّق 133\r\nتتمّة 156\r\nج ) واجب نفسى و غيرى 166\r\nدو تذنيب 181\r\nتذنيب اوّل 181\r\nتذنيب دوّم 194\r\nد ) چند تفصيل در مقدمهء واجب 199\r\nه ) واجب اصلى و تبعى 240\r\nثمره مسئله مقدّمه واجب 252\r\nتأسيس اصل 265\r\nمباحث اصلى مقدمهء واجب 272\r\nتتمّة 283\r\nفصل پنجم ( مسألهء ضدّ ) 286\r\nاحكام ضد خاص 290\r\nمسلك مقدميّت 290\r\n\r\n","description":"","footnote":"","page_name":" شناسنامهء كتاب 7 ","page_number":7},
  {"content":"\r\n\r\nمسلك تلازم 302\r\nاحكام ضد عام 304\r\nامر چهارم ( ثمره مسألهء ضد ) 309\r\nامر پنجم ( مسألهء ترتّب ) 313\r\n( فصل ششم ) امر آمر با علم او به انتفاء شرط امر 325\r\nفصل هفتم ( تعلّق اوامر و نواهى به طبايع يا افراد ) 330\r\nفصل هشتم ( نسخ وجوب ) 335\r\nفصل نهم واجب تخييرى ) 341\r\nفصل دهم ( واجب كفائى ) 351\r\nفصل يازدهم ( واجب مضيّق و موسّع ) 353\r\nفصل دوازدهم ( تبعيّت قضا از اداء ) 356\r\nفصل سيزدهم ( امر به امر ) 360\r\nفصل چهاردهم ( امر بعد از امر ) 362\r\nالمقصد الثانى ( باب نواهى ) 364\r\nفصل اوّل 364\r\nالف ) مادهء نهى 364\r\nب ) هيئت نهى 365\r\nج ) مطلوب به نهى چيست ؟ 365\r\nد ) دلالت نهى بر مرّه و تكرار 368\r\nه ) سقوط نهى با معصيت 369\r\nفصل دوّم ( اجتماع امر و نهى در شيئى واحد ) 373\r\nمقدّمات بحث 374\r\nمقدمهء اول 374\r\nمقدمهء دوم 377\r\nمقدمهء سوم 385\r\nمقدمهء چهارم 388\r\nمقدمهء پنجم 390\r\nمقدمه ششم 394\r\nمقدمه هفتم 396\r\nمقدمه هشتم و نهم 399\r\nمقدمه دهم 408\r\n\r\n","description":"","footnote":"","page_name":" شناسنامهء كتاب 8 ","page_number":8},
  {"content":"\r\n\r\n\r\n[ تتمة المقصد الأول في الأوامر 
  ]\r\n\r\n[ تتمة الفصل الثاني فيما يتعلق بصيغة الأمر . 
  ]\r\n\r\nالمبحث الثامن مرّه و تكرار\r\nمبحث هشتم از مباحث باب صيغهء افعل دربارهء مرّه و تكرار است :\r\nاينكه آيا مرّه و تكرار به معناى دفعه و دفعات است يا به معناى فرد و افراد است ؟ به زودى خواهد آمد و فعلا كارى به اين جهت نداريم ، الآن سخن در اين است كه : گاهى فعل امر به كمك قرينه بر خصوص مرّه دلالت مىكند مثلا صريحا بگويد : افعل مرّة يا اجماع بر مرّه دلالت كند و . . . و گاهى بر خصوص تكرار دلالت مىكند مثل  « فَاسْعَوْا إِلى ذِكْرِ اللَّهِ »  « 1 » كه به قول صاحب مدارك : الامر هنا للتكرار باتّفاق العلماء « 2 » در اين‌گونه موارد تابع قرينه هستيم ، انّما الكلام در مواردى است كه : صيغهء افعل بطور مطلق و مجرّد از هر نوع قرينه‌اى استعمال شود ، مثلا بفرمايد : اكرم زيدا يا اضرب خالدا و . . . سؤال اين است كه : آيا فعل امر عند الاطلاق بر خصوص مرّه دلالت دارد ؟ يا بر خصوص تكرار ؟ يا هيچ‌كدام ؟ در اين رابطه اقوالى است :\r\n1 - گروهى برآنند كه : صيغهء افعل بر طلب الفعل مرّة دلالت دارد ، و اضرب يعنى اضرب مرّة .\r\n2 - گروهى برآنند كه : فعل امر بر طلب فعل مكرّرا دلالت دارد ، و اضرب اى اضرب مكرّرا .\r\n3 - گروهى طرفدار اشتراك لفظى ميان مرّه و تكرارند .\r\n4 - گروهى در مسئله توقّف كرده‌اند و . . . ولى مرحوم آخوند كارى به اين اقوال و بررسى\r\n\r\n\r\n","description":"","footnote":"\r\n( 1 ) - سورهء جمعه ، آيهء 9 .\r\n( 2 ) - مدارك الاحكام ، ج 4 ، ص اوّل .\r\n","page_name":" 1 ","page_number":9},
  {"content":"\r\n\r\nآنها ندارد . [ در كتابهاى قبل از قبيل : قوانين - معالم و . . . اين اقوال با ذكر ادلّه بررسى شده و نيازى به تكرار مجدّد نيست . 
  ] مختار خود آخوند ره به پيروى از مشهور اين است كه : صيغهء افعل عند الاطلاق نه بر طلب فعل مرّة دلالت دارد و نه بر طلب فعل مكرّرا ، آن هم مطلقا يعنى نه توسّط هيئت امر بر اين خصوصيات دلالت دارد و نه بواسطهء مادّهء امر ، بلكه بر طلب ايجاد اصل طبيعت دلالت دارد ، اضرب يعنى اطلب منك ايجاد الضرب ، دليل مطلب :\r\nامّا هيئت امر : فقط بر طلب وجوبى دلالت دارد امّا يك‌بار يا چند بار در آن مطرح نيست .\r\nو امّا مادّه امر : فقط بر اصل طبيعت و ماهيّت دلالت دارد كه عمل مخصوص زدن يا گرامى داشتن و . . . باشد امّا اينكه يك‌بار يا صد بار از مادّه استفاده نمىشود . و وقتى هيئت و مادّه را با هم جمع مىكنيم و فعل امر مىسازيم از مجموع هيئت و مادّه غير از طلب ايجاد طبيعت مأمور به چيزى استفاده نمىشود . [ طلب ايجاد مربوط به هيئت ، و طبيعت مأمور به يا عمل مربوط به مادّه است 
  ] آنگاه دلالت بر مرّه يا تكرار از كجاى اضرب زيدا مستفاد است ؟\r\nقوله : و امّا الاكتفاء : بلى يك مطلب را مىپذيريم ولى ضررى به مدّعاى ما ندارد ، و آن اينكه اگر مولى امر به ايجاد طبيعت كرد و فرمود : اضرب زيدا ، عبد در مقام امتثال اگر يك‌بار مأمور به را انجام دهد كفايت مىكند و امتثال امر مىشود و در نتيجه امر از عهدهء او ساقط مىشود ، ولى اين نه از باب آن است كه : فعل امر بر طلب الفعل مرّة دلالت دارد و براى اين معنى وضع شده بلكه از باب اين است كه : مطلوب مولى ايجاد طبيعت است و قانون عقلى ايجاد طبيعت - آن است كه : الطبيعة توجد بوجود فرد ما ، و اين حكم عقلى است كه ربطى به ظهور فعل امر و وضع واضع ندارد .\r\nقوله : ثمّ لا يذهب : به عقيدهء مرحوم آخوند صيغهء افعل نه به هيئتش و نه به مادّه‌اش و نه به مجموع مركب از هيئت و مادّه بر مرّه و تكرار دلالت نمىكند ، بلكه به مادّه‌اش بر اصل طبيعت و حدث ضرب يا قتل و . . . دلالت مىكند و به هيئت بر طلب وجوبى و ايجاب ايجاد دلالت دارد و به مجموع مركّب هم بر طلب ايجاد طبيعت مأمور به دلالت مىكند ، و\r\n\r\n","description":"","footnote":"","page_name":" 2 ","page_number":10},
  {"content":"\r\n\r\nدر هيچ‌كدام از اين مراحل سخن از مرّه يا تكرار نيست ، دليل ايشان هم مسئلهء تبادر بود كه قبلا ذكر شد . پس هر سه جنبه مورد نزاع است .\r\nامّا به عقيدهء صاحب فصول « 1 » نزاع مرّه و تكرار مخصوص مفاد هيئت امر است و امّا مفاد مادّه اختلافى نيست بلكه مادّهء فعل امر حتما بر اصل ماهيّت و طبيعت دلالت مىكند نه بر خصوصيّت مرّه يا تكرار ، دليل فصول آن است كه : جناب سكّاكى كه اهل فن است ادّعاى اجماع كرده بر اينكه : مصدر مجرّد از الف و لام و خالى از تنوين [ يعنى الضرب نباشد ضرب هم نباشد بلكه ضرب باشد 
  ] بر اصل ماهيّت دلالت دارد و نه بر خصوصيّات آن « 2 » به اين دليل فصول مدّعى شده كه : نزاع در مفاد هيئت امر است و مفاد مادّهء امر وفاقى است .\r\nقوله : لا يوجب : مرحوم آخوند اين‌گونه جواب مىدهند : [ اولا اصل ادّعاى اجماع سكاكى قابل بحث است و ثانيا برفرض قبول مىگوئيم كه اجماع در احكام شرعيّه حجّت است نه در احكام عقلى و لغوى و . . . ثالثا برفرض قبول مىگوئيم كه اجماع منقول به خبر واحد حجت نيست . حال از همهء اين‌ها صرفنظر كرده و جواب ديگرى مىدهيم كه مرحوم آخوند فرموده : 
  ] اينكه مصدر بدون الف و لام و تنوين بالاجماع بر اصل ماهيّت دلالت كند و اين جهت اتّفاقى باشد ، ربطى به ما نحن فيه ندارد و به ضرر ما نيست و با ادّعاى اجماع بر دلالت مادّه امر بر ماهيّت ملازمه ندارد و عين او هم نيست . مصدر غير از مادّهء امر است و حكم يكى به ديگرى سرايت نمىكند .\r\nدليل مطلب : مادّه آنست كه با وحدتى كه دارد ، در جميع صور و هيئات محفوظ باشد و چيزى برآن افزوده شود . [ همان‌طورىكه طرفداران هيولاى اولى و مادّهء اوليّهء عالم مادّى برآنند كه هيولى وحدت شخصى دارد و يك وجود واحد شخصى است كه در جميع مراتب تغيير و تحوّل عالم و فعليّات گوناگون وحدتش محفوظ است و على البدل صور نوعيّهء گوناگون بر او وارد مىشود و قوامش به صورتى از صور و فعليّتى از فعليّات است و از جمادى تا مرز تجرّد تامّ ، يك موجود با حركت جوهرى سير مىكند . در تمام مراتب مادّى\r\n\r\n\r\n","description":"","footnote":"\r\n( 1 ) - الفصول الغرويّة ، ص 71 .\r\n( 2 ) - مفتاح العلوم ، ص 93 .\r\n","page_name":" 3 ","page_number":11},
  {"content":"\r\n\r\nآن حقيقت واحد موجود و محفوظ است . چه طرفدار خلع و لبس شويم و چه معتقد به لبس بعد از لبس باشيم . 
  ] اما مصدر اين چنين نيست . مصدر نه از حيث هيئت لفظى در مشتقات محفوظ است و نه از حيث هيئت معنوى :\r\nامّا لفظا : هيئت و وزن مصدر ، مثلا فعل است ( مثل ضرب ) و در فعل ماضى و غيره اين هيئت كه ضاد مفتوح و راء و باء ساكن باشد ، نيست بلكه ضرب ، يضرب ، اضرب و . . . است كه در تمامى اين مشتقات آن اعراب و شكل خاص از ميان رفته و هيئات لفظى ديگرى آمده است .\r\nو امّا معنا : معناى مصدر ، زدن يا كشتن و . . . است كا در آخرش دال و نون يا تا و نون است . درحالىكه معناى مشتقّات عبارتند از : زد ، مىزند ، زننده ، بزن ، نزن و . . . قبلا هم در مبحث مشتق گفتيم كه مصدر با مشتق از حيث معنى متباين است ، مصدر داراى معنائى است كه به شرط لا از حمل است و نمىتوان گفت كه زيد ضرب است . ولى مشتقات از حيث معنى لا به شرط از حمل بود و مىگفتيم كه زيد ضارب است و . . . حال كه مصدر از لحاظ هيئت لفظى و معنوى غير از مشتقّات و مباين با آنهاست و هرگز به اين صورت در مشتقّات ديگر محفوظ نيست ، پس امكان ندارد كه مصدر مادّهء افعال و صفات و در يك كلام مادّهء مشتقّات ديگر باشد . بلكه در واقع مصدر خود يكى از مشتقّات است و داراى مادّه و هيئتى مثل ساير مشتقّات مىباشد .\r\nسؤال : پس مادّهء فعل امر يا ساير مشتقّات چيست ؟\r\nجواب : مادّه آنها در مثل اضرب عبارت است از : ضاد و راء و با و در مثل انصر عبارت است از : نون و صاد و راء و هكذا و هر موردى مبدأ و مادّه با مورد ديگر فرق دارد . اين مادّه در جميع مشتقّات محفوظ و موجود است و هرگز جداى از هيئتى از هيئات موجود نيست و كلمه‌اى را تشكيل نمىدهد و اگر مصدر مادّه بود كه جداى از بقيّهء هيئات موجود نيست و كلمه‌اى را تشكيل نمىدهد ، اگر مصدر مادّه بود كه جداى از بقيّه هيئات و صور و اشكال و اوزان متحقّق نمىشد . درحالىكه ضرب استقلال دارد و محكوم به احكامى است .\r\nنتيجه : اگر مصدر به اتّفاق كلمه بر اصل ماهيّت دلالت دارد ، دليل نمىشود كه مادّه هم\r\n\r\n","description":"","footnote":"","page_name":" 4 ","page_number":12},
  {"content":"\r\n\r\nچنين باشد . بلكه جاى اين بحث در مادّه محفوظ است كه دالّ بر مرّه است ؟ يا تكرار ؟\r\nيا هيچ‌كدام .\r\nقوله : ان قلت : مستشكل مىگويد كه ما از روز اوّل وارد مدرسه شديم و امثله را شروع كرديم ، به ما گفتند : بدان كه مصدر اصل كلام است و از وى نه وجه بازمىگردد : ماضى - مستقبل و . . . اين مطلب در ميان نحوىها از مشهورات است و ظاهرش اين است كه مصدر اصل و ريشهء تمام مشتقّات است . شما چگونه با اين سخن مشهور مقابله مىكنيد ؟\r\nقوله : قلت : به اين اشكال دو جواب مىدهيم :\r\n1 - گرچه مطلب مذكور شهرت بسزايى كسب كرده است ، ولى مطلب اجماعى نيست بلكه در ميان خود نحويين مورد اختلاف است [ در مجموع چهار نظريه در اين رابطه عنوان شده است : « 1 »\r\nالف ) مذهب اكثر بصريّين آنست كه : مصدر اصل كلام است و افعال و صفات از او اشتقاق يافته و لذا در صيغه‌سازى مىگويند : ضرب از ضرب گرفته شده است : دليل مطلب : لانّ كلّ فرع يتضمّن الاصل و زيادة و الفعل و الوصف بالنسبة الى المصدر كذلك .\r\nب ) گروهى از بصريها مىگويند : مصدر اصل فعل است و فعل اصل وصف است .\r\nج ) بعض ديگر از بصريها گفته‌اند : هريك از فعل و مصدر اصل مستقلّى هستند و هيچ‌كدام از ديگرى گرفته نشده است ، نظر مرحوم آخوند با همين مسلك مىسازد كه مادّه را ضاد و راء و با گرفت . و هريك از مصدر و فعل و . . . را در عرض هم مشتقّ از اين حروف دانست .\r\nد ) عقيدهء كوفىها برآنست كه كه فعل اصل مصدر است و مصدر از فعل مشتق است 
  ] با اين‌همه اختلاف سليقه و نظر جاى مطلب مشهور نيست .\r\n2 - ازآنجاكه به حكم برهان نتوانستيم بپذيريم كه مصدر مادّهء مشتقّات است ، پس نمىتوانيم قبول كنيم كه مصدر اصل كلام و مادّه و مبدأ مشتقّات است ، به ناچار بايد معناى صحيحى براى آن كلام مشهور بيابيم ، فنقول : منظور اين است كه روز اوّل كه واضع در مقام\r\n\r\n\r\n","description":"","footnote":"\r\n( 1 ) - سيوطى ، ص 100 ، باب مفاعيل خمسه ، بحث مفعول مطلق يا مصدر .\r\n","page_name":" 5 ","page_number":13},
  {"content":"\r\n\r\nوضع گرفت و خواست براى فلان حدث معيّن لفظ و كلمه‌اى را قرار بدهد قطعا خود حروف مقطعه و بريده بريده [ ضاد - راء - با 
  ] را براى حدث وضع نكرد ، چون اين‌ها كلمه و اسم نيستند ، ناگزير بايد اين حروف را در ضمن هيئت و وزنى منظور مىكرد تا بتواند وضع كند ، آن وزن خاصّى كه حين الوضع منظور نظر واضع قرار گرفت و آن را لحاظ كرد چه بود ؟\r\nبه عقيدهء بصريها هيئت مصدرى بود و ضرب را در نظر گرفت ، به عقيدهء اهل كوفه : هيئت فعل ماضى را در نظر گرفت كه ضرب باشد . و اين مادّهء معيّن را در ضمن آن هيئت معيّن تصور كرد و سپس مجموع را براى حدث زدن وضع كرد و وضع هم شخصى است يعنى شخص اين لفظ [ ضرب 
  ] را با همين شكلى كه دارد براى اصل حدث وضع كرد ، سپس ساير صيغه‌ها و مشتقّاتى كه را كه با اين مادّه و مصدر مناسبت دارند و از يك مقوله هستند و ميان آنها حجت مشترك و قدر جامعى وجود دارد ، با مصدر مقايسه نموده و هركدام را براى دلالت بر حدث با خصوصيّات خاصّ آن مشتقّ وضع كرد . مثلا فعل ماضى را براى دلالت بر تحقّق حدث در گذشته وضع كرد ، و فعل مضارع را براى بر وقوع نسبت در حال يا آينده قرار داد و . . .\r\nسؤال : قدر جامع ساير صيغه‌ها [ ضرب ، يضرب ، اضرب و . . . 
  ] با مصدر در چيست ؟\r\nجواب : وجه اشتراك در دو امر است :\r\n1 - مادّهء لفظى : همهء اين‌ها در ضاد و راء و با اشتراك دارند و اين سه حرف به عنوان حروف همهء آنها مطرح است ، و آن مادّه در ضمن هر مشتقّى صورت و شكل و هيئتى دارد .\r\nمادّهء معنوى : همهء اين‌ها در دلالت بر كتك‌كارى و حدث مخصوص شريكند ، منتهى آن معنى هركجا قالب و شكلى دارد : در مصدر تعبير به زدن و كتك‌كارى كردن مىشود ، در ماضى به معناى زد يا كتك‌كارى كرد و هكذا در مىزند ، زننده است ، بزن و . . .\r\nو ساير مشتقّات هم داراى وضع نوعى هستند و هم وضع شخصى ، در تفسير اين كلام دو احتمال ذكر شده است :\r\n1 - وضع نوعى مال مادّهء مشتقّات است و وضع شخصى مال هيئت آنها « مختار مرحوم مشكينى »\r\n\r\n","description":"","footnote":"","page_name":" 6 ","page_number":14},
  {"content":"\r\n\r\n2 - عكس احتمال قبلى : نوعى بودن از آن هيئت و شخصى بودن به لحاظ مادّه است و اين‌ها برفرض اين است كه در عبارت به جاى او واو باشد كه مرحوم مشكينى اين را ترجيح داده است ولى اگر كلمهء او باشد كه در متن است ، ترديد را مىرساند . يعنى ساير مشتقّات از دو حال خارج نيستند ، يا وضع آنها نوعى است - اگر هيئت معيّن ماضى يا مضارع يا امر و . . . منظور نشود و مادّه در ضمن هر هيئتى كه باشد - و يا شخصى است - اگر هيئت معيّن ماضى درنظر باشد كه بر وقوع نسبت در زمان ماضى دلالت دارد .\r\nقوله : فافهم : اشاره به اين است كه وقتى برهان گفت : مصدر مادّهء بقيهء مشتقات نيست ، ناگزيريم جمله مشهور [ مصدر اصل كلام است . 
  ] را به نحوى كه آورديم معنى كنيم .\r\nقوله : ثمّ المراد : تا اينجا به اين نتيجه رسيديم كه صيغه افعل عند الاطلاق بر طلب ايجاد طبيعت دلالت مىكند و بر خصوص مرّه يا تكرار دلالت ندارد ، حال وقت آن است كه مرّه و تكرار را معنى كنيم . در اينكه مراد از مرّه و تكرار چيست دو احتمال وجود دارد :\r\n1 - به معناى دفعه و دفعات باشند .\r\n2 - به معناى فرد و افراد باشند\r\nسؤال : فرق اين دو معنى در چيست و ثمره كجا ظاهر مىشود ؟\r\nجواب : فرق در اينجا ظاهر مىشود كه مولى به عبدش بگويد : « اعتق الرقبة » و عبد در مقام امتثال چندين رقبه با يكديگر آزاد كند ، در اينجا آنكه قائل به مرّه است اگر مرّه را معناى فرد بگيرد ، بايد بگويد كه با يكى از اين رقبه‌ها امتثال حاصل شد و ما زاد بر يكى موجب امتثال نيست . ولى اگر به معناى دفعه بگيرد مىگويد كه به تمام اين‌ها امتثال حاصل مىشود . زيرا همه را يك‌مرتبه آزاد كرده است . و نيز آنكه قائل به تكرار است اگر تكرار را به معناى افراد بگيرد بايد گفت كه با عتق چند رقبه امر مولى را امتثال كرده است . ولى آنكه طرفدار دفعات است بايد بگويد با يك‌مرتبه امتثال حاصل نشده است بايد دفعه با دفعات ديگر هم اين عمل را تكرار كند ، و تفاوت ندارد كه در هر دفعه جمعى را آزاد كند و يا يك نفر را عتق نمايد . پس كاملا فرق دفعه با فرد و دفعات با افراد روشن شد .\r\nبا پاسخ به سؤال مذكور مىگوئيم كه سه قول در اين رابطه مطرح است :\r\n\r\n","description":"","footnote":"","page_name":" 7 ","page_number":15},
  {"content":"\r\n\r\n1 - جناب محقّق قمى فرد و افراد را استظهار كرده و مدعى شده است كه مرّه و تكرار در مسئله مورد بحث به معناى فرد و افراد است « 1 » .\r\n2 - جناب صاحب الفصول دفعه و دفعات را استظهار كرده و فرموده است : مرّه و تكرار به معناى دفعه و دفعات است نه فرد و افراد و براى اين مطلب دو دليل آورده است :\r\nالف ) متفاهم عرفى و متبادر وجدانى و ظاهر از مرّه و تكرار در عربى دفعه و دفعات است ، مرّة يعنى دفعة و مكرّرا يعنى به دفعات كارى را انجام دادن .\r\nب ) مقدمه : در آينده بحثى داريم مبنى بر اينكه آيا اوامر و نواهى به طبايع و كليّات تعلق دارند يا به افراد و مصاديق خارجيّه ؟ عدّه‌اى طرفدار تعلّق امر به طبيعت شده‌اند و گروهى طرفدار تعلّق امر به فرد و دلائل طرفين در باب خود خواهد آمد فرق يا ثمره نزاع هم در ادامهء مرّه و تكرار به‌زودى خواهد آمد . با توجّه به اين مقدّمه فصول فرموده است :\r\nآقايان مبحث مرّه و تكرار را به عنوان يك مبحث مستقلّ و جداى از مبحث تعلّق اوامر به طبايع يا افراد ذكر كرده‌اند و قانون افراد و جدا كردن مباحث آن است كه اين دو مسئله ربطى به يكديگر ندارد و هركس در هريك از دو مسئله هر مسلكى را برگزيد ، مىتواند در مسئله ديگر شركت كرده و هر مبنائى را كه دليل اثبات مىكند اختيار كند .\r\nحال اگر مرّه و تكرار به معناى دفعه و دفعات باشد مسئله مرّه و تكرار هيچ ربطى به مسئله طبيعت و فرد نداشته و دو بحث مجزّا هستند ، چه در مسئله آتيه طرفدار تعلّق امر به فرد شويم و چه به طبيعت حق شركت در اين بحث داريم ، امّا بنا بر خود : آيا مطلوب فرد واحد است « مرّه » يا افراد متعدّد است « تكرار » و امّا بنا بر طبيعت : آيا مطلوب وجود واحد از وجودات طبيعت است يا مطلوب وجودهاى متعدّد است ؟\r\nولى اگر مرّه و تكرار به معناى فرد و افراد باشد ، اين مسئله تتمّه و شاخه‌اى از مسئله آتيه خواهد بود و كسانى كه در آن مسئله طرفدار تعلّق امر به طبيعت باشند در اين بحث شركت ندارند ، ولى طرفداران تعلّق امر به فرد حقّ شركت دارند ، به اين نحو كه اگر در آنجا طرفدار فرد شديم ، جا دارد به دنبالش بحث كنيم كه آيا فرد واحد مطلوبست است ؟ يا افراد كثيره ؟\r\n\r\n\r\n","description":"","footnote":"\r\n( 1 ) - قوانين الاصول ، ص 91 .\r\n","page_name":" 8 ","page_number":16},
  {"content":"\r\n\r\nپس بحث جدائى نخواهد بود . « 1 » پس براى اينكه دو مسئله مذكور از يكديگر جدا باشند مىگوئيم كه مرّه و تكرار به معناى دفعه و دفعات است .\r\n3 - مختار صاحب كفايه اين است كه مرّه و تكرار به هريك از دو معنايش ، قابليّت دارد كه محل بحث و مورد نزاع باشد ، اگرچه ظاهر كلام همان دفعه و دفعات است و سخن فصول صحيح است ولى به هر دو معنى قابل بحث و بررسى است و در هر حال مسئله مرّه و تكرار شعبه‌اى از مسألهء طبيعت و فرد نيست بلكه دو مسئله مستقل مىباشند و توهّم صاحب فصول فاسد و باطل است .\r\nبيان مطلب : دو نكته را به عنوان مقدمه بايد منظور كرد .\r\nالف ) [ اين مقدّمه در رابطه با مسئله آتيه يعنى طبيعت و فرد است 
  ] طبيعت و ماهيّت از يك نظر دو گونه ملاحظه مىشود :\r\n1 - طبيعت من حيث هى و ماهيّت بما هى : يعنى تمام نظر به خود ماهيّت و مفهوم است . با قطع‌نظر از وجود آن در خارج .\r\n2 - طبيعت به ملاحظهء افراد و مصاديق و وجودات خارجيّه : يعنى منظور نظر وجود ماهيّت در خارج است و احكام از آن ماهيّت موجود است .\r\nحال وقتى مىگوئيم كه اوامر به طبايع بار مىشوند ، منظور اين است كه طبيعت به ملاحظه وجودش در خارج مأمور به واقع مىشود و در واقع وجود طبيعت مد نظر است زيرا قانون طبيعت من حيث هى آنست كه « الماهيّة من حيث هى ليست الّا هى يعنى فقط خودش خودش است . انسان انسان است و حمل اوّلى ذاتى دارد و هيچ حكم ديگر ندارد .\r\nنه موجود است و نه معدوم ، نه مطلوب مولى است و نه غير مطلوب ، و هيچ محمولى به حمل شايع بر او حمل نمىشود . ذات ماهيّت مصلحت يا مفسده‌اى ندارد تا تحت امر يا نهى برود ، ملاكات يا مصالح و مفاسد از آن وجودات خارجيّه است ، پس نفس طبيعت و عنوان كلّى تحت امر نيست بلكه وجود طبيعت تحت امر است . و مىدانيم كه وجود طبيعت يا كلّى طبيعى در خارج به عين وجود فرد است و گرنه طبيعت در خارج وجود\r\n\r\n\r\n","description":"","footnote":"\r\n( 1 ) - الفصول الغرويّة ، ص 71 .\r\n","page_name":" 9 ","page_number":17},
  {"content":"\r\n\r\nمنحازى ندارد افراد در خارج موجودند و افراد هم كه خصوصيات و مشخصات فردى دارند و « الشىء ما لم يتشخص لم يوجد » پس در حقيقت باز حكم براى فرد ثابت است ، آنگاه اين سؤال مطرح مىشود : پس ميان تعلّق امر به طبيعت با تعلّق امر به افراد چه تفاوتى وجود دارد ؟ در جواب مىگوئيم كه بنا بر تعلّق امر طبيعت و وجود آن ، خصوصيات و تشخّصات فردى خارج از مأمور به و مطلوب است ، و اصل وجود طبيعت مطلوب است .\r\nمنتها خصوصيّات از لوازم لاينفكّ وجود خارجى است و مقوّم مطلوب و مأمور به نيست و به‌گونه‌اى است كه اگر در مقام امتثال و اتيان مأمور به در خارج امكان تفكيك وجود داشت هرآينه اصل وجود موجب امتثال بود و خصوصيّات نقشى نداشت ، ولى امكان انفكاك نيست .\r\nامّا بنا بر تعلق امر به فرد خصوصيات فردى مقوّم است و داخل در مطلوب است . زيرا فرد چيزى غير از همين تشخّصها و خصوصيّات نيست . به‌گونه‌اى كه اگر وجود طبيعت يا فرد از اين خصوصيّات قابل تفكيك بود ، اتيان اصل وجود موجب امتثال نبود و حتما بايد با اين مشخصات آورده شود .\r\nب ) [ اين مقدّمه در رابطه با مبحث مرّه و تكرار است . 
  ] فرد يا افراد در مبحث مرّه و تكرار غير از فرد و افراد در مبحث طبايع و افراد است : فرد در آن مسئله در مقابل طبيعت است كه در طبيعت و لو وجودش منظور باشد ، مشخصات فردى دخالتى ندارد ولى در فرد حتما اين خصوصيات دخيل و مقدّم است ولى فرد و افراد در ما نحن فيه به معناى وجود واحد و وجودات متعدّد طبيعت است ، منتهى از آن رهگذر كه طبيعت در خارج به عين وجود فرد و افراد است ، بجاى وجود و وجودات تعبير به فرد و افراد شده است و تفاوتها را در مقدّمه اوّل آورديم .\r\nبا توجّه به اين مقدّمه مىگوئيم : مرّه و تكرار به هر معنايى كه باشد ، ربطى به طبيعت و فرد نداشته و از شعب آن مسئله نيست . بلكه بحث جداگانه و منفرد است :\r\nاگر مرّه و تكرار به معناى دفعه و دفعات باشد ، خود جناب صاحب فصول هم قبول داشت و صريحا اعتراف كرد كه بين مسألتين علقه و ارتباطى نيست و در مسئله آتيه هر\r\n\r\n","description":"","footnote":"","page_name":" 10 ","page_number":18},
  {"content":"\r\n\r\nقول را اختيار كنيم در ما نحن فيه جاى بحث و نزاع وجود دارد :\r\nامّا بنا بر طبيعت اين‌گونه بحث مىشود كه آيا مطلوب ايجاد طبيعت يك‌بار است « مرّه » يا چند دفعه « تكرار » ؟ و امّا بنا بر فرد اين‌چنين بحث مىشود كه آيا مطلوب فرد واحد است « مرّه » يا افراد كثير « تكرار » ؟ پس على جميع التقادير در مسئله آتيه اينجا جاى بحث موجود است . و اگر مرّه و تكرار به معناى فرد و افراد باشد ، باز بنا بر اينكه در مسئله آتيه معتقد به تعلّق امر به فرد باشيم خود فصول هم قبول كرد كه قائلين به فرد حقّ شركت در بحث دارند كه آيا يك فرد بايد اتيان شود يا چند فرد ؟ و بنا بر اينكه در آن مسئله طرفدار تعلّق امر به طبيعت هم شويم در ما نحن فيه جاى بحث است به اينكه مراد وجود طبيعت است و مراد از فرد او افراد هم وجود واحد وجودات متعدّد است . [ در دو مقدّمه بيان كرديم 
  ] آنگاه مىپرسيم كه آيا مطلوب وجود واحد طبيعت است يا وجودهاى متعدّد آن ؟\r\nكاملا ملاحظه شد كه در مسئلهء آتيه هر مسلكى داشته باشيم در ما نحن فيه جاى نزاع در مرّه و تكرار وجود دارد . پس اين مسئله ربطى به آن مسئله ندارد .\r\nقوله : غاية الامر : اين فراز را در ضمن مقدّمه اوّل بيان كرديم و نيازى به توضيح مجدد نيست .\r\nقوله : تنبيه : اين تنبيه درحقيقت بيان ثمره و نتيجهء اقوال گوناگون در مسئلهء مرّه و تكرار است ، كه از نظر مقام امتثال فرق اين اقوال چيست ؟ ثمرهء عملى آنها كدام است ؟ بنا بر قول به دلالت فعل امر بر مرّه : [ دفعه باشد يا فرد 
  ] اگر مولى فرمود : « اضرب زيدا » و ما در مقام امتثال يك‌بار اين عمل را انجام داديم ، قطعا بر اين اتيان امتثال امر صادق است و جاى بحث ندارد . منتهى سخن در اتيان دوباره است و اينكه براى بار دوّم اگر همين عمل را انجام داديم چه مىشود ؟ اتيان مجدّد يا بدون قصد امتثال امر است كه كارى لغو و بىحاصل است ، و يا با قصد امتثال امر است ، اين را اصطلاحا امتثال بعد از امتثال يا امتثال عقيب امتثال گويند كه هم لغو است و نيازى بدان نيست و هم بالاتر از لغويّت تحصيل حاصل است كه محال ذاتى است و هم اساسا امتثال مجدّد امكان ندارد ، زيرا با امتثال اوّل غرض مولى حاصل شد و با حصول غرض ، امر مولى ساقط شده و با سقوط امر چيزى نيست تا\r\n\r\n","description":"","footnote":"","page_name":" 11 ","page_number":19},
  {"content":"\r\n\r\nاتيان مجدّد ، به آن قصد و نيّت باشد . پس معقول نيست ، و اى چه‌بسا ضرر داشته باشد .\r\nزيرا اگر اتيان اوّل و مرّه به شرط لا از زيادى باشد ، مثل تكبيرة الاحرام در نماز ، ركوع در يك ركعت و . . . تكرار آن موجب بطلان عمل مىگردد و زياده‌اى است كه منجر به نقيصه مىشود .\r\n[ بنا بر قول به تكرار : اگر معتقد شديم كه فعل امر عند الاطلاق دالّ بر تكرار است ، بلا شكّ در مقام امتثال حق نداريم به يك‌بار اكتفا كنيم ؛ بلكه لابدّ من التكرار و اتيان مجدّد آن عمل ولى ميزان و حدّ تكرار تا كجا است ؟ در كلمات قوم مبيّن نيست ، آيا مسمّاى تكرار كفايت مىكند يعنى دو بار كه انجام داد بس است ؟ يا ميزان صدق عرفى است كه عرفا بگويند : عمل را تكرار كرد ؟ يا بايد به قدرى تكرار كند كه خود مولى بگويد : كافى است و بيش از اين انجام نده ؟ اين‌ها جاى بحث دارد ، خوشبختانه در نوع واجبات دينى حدّ و مرز تكرار مشخص شده مثل نماز - روزه و . . . و مشكلى نيست . مرحوم آخوند نتيجهء قول به تكرار را متعرّض نشده است ولى ما آورديم . 
  ]\r\nو امّا بر قول مختار كه مىگفتيم : صيغهء افعل عند الاطلاق نه دالّ بر مرّه است و نه دالّ بر تكرار بلكه بر طلب ايجاد طبيعت دلالت مىكند ، بر اين مسلك در مقام امتثال چه بايد كرد ؟ آيا به ايجاد طبيعت يك مرتبه اكتفا كنيم ؟ يا تكرار ايجاد لازم است ؟ مىفرمايد كه اگر خطاب مولى در مقام بيان نباشد و اطلاق نداشته باشد ، بلكه اجمال يا اهمال داشته باشد [ فرق اجمال و اهمال در اين است كه در اجمال نه تنها غرض به بيان بار نشده است بلكه در عدم بيان و سربسته سخن گفتن غرض وجود دارد و عمدا مجمل مىگويد . مثل خطابات قرآنى كه در مقام اصل تشريع حكم وارد شده و سربسته فرموده است :  « أَقِيمُوا الصَّلاةَ » *  . ولى اهمال در موردى است كه غرض مولى نه به بيان تعلّق گرفته و نه به عدم بيان ، مثل طبيبى كه به مريض مىگويد : « اشرب الدواء » و فعلا درصدد بيان كمّ و كيف مطلب نيست . 
  ]\r\nدر اين صورت قدر مسلّم اين است كه يك‌بار انجام دادن واجب است . ولى آيا بيش از يك‌بار امتثال واجب است يا نه ؟ اجمال خطاب موجب شكّ مىگردد و وظيفهء فقيه آن\r\n\r\n","description":"","footnote":"","page_name":" 12 ","page_number":20},
  {"content":"\r\n\r\nاست كه به اصول عمليّه مراجعه نمايد و اصل عملى ، برائت از وجوب زائد بر يك مرتبه است .\r\nو امّا اگر خطاب اطلاق داشته باشد و در مقام بيان باشد و مع‌ذلك بطور مطلق بفرمايد كه اضرب زيدا و مقيّد به قيد مرّه يا مكررا نكند ، از اطلاق چه چيز مستفاد است ؟ در اين رابطه دو سؤال و جواب مطرح است .\r\nسؤال اوّل : آيا مكلّف مىتواند به يك‌مرتبه انجام دادن اكتفا كند و تكرار نكند ؟\r\nبا واجب است تكرار نمايد ؟\r\nجواب : قطعا اكتفا به مرّه در مقام امتثال جايز است و تكرار عمل واجب و لازم نيست .\r\nزيرا كه مطلوب ايجاد طبيعت است و طبيعت بر فرد واحد يا وجود واحد هم صادق است .\r\n« الطبيعة توجد بوجود فرد ما » و اطلاق برآن صدق مىكند و محصّل غرض است .\r\nسؤال دوّم : آنكه جاى بحث و اشكال دارد اين است كه اكتفا به مرّه در مقام امتثال علاوه بر اينكه جايز شد ، آيا واجب است در اين مقام به يك‌مرتبه قناعت كنيم ؟ يا اكتفاء به مرّه لازم و واجب نيست و حقّ تعدّى و تكرار داريم ؟ ممكن است كسى توهّم كند كه اكتفا به مرّه واجب و لازم است . از باب اينكه شايد مطلوب مولى ايجاد طبيعت به نحو به شرط لا از زيادى باشد و در نتيجه زياده و تكرار تشريع و حرام باشد ، متقابلا ممكن است كسى توهّم كند كه اكتفا به مرّه لازم نيست و تكرار يا اتيان دوباره و سه‌باره و چندباره هم جايز است ، به اين دليل كه مولى در مقام بيان به قول مطلق فرموده است : افعل كذا و مقيّد به قيد مرّه و تكرار نكرده بلكه اصل ايجاد طبيعت را خواسته است و به حكم عقل قانون اين است كه طبيعت همان‌طور كه به وجود فرد واحد موجود مىشود ، هكذا به وجود افراد كثيره نيز موجود مىشود ، و نيز به حكم عقل عند الاطلاق مكلّف آزاد و مخيّر است و عمل را با خصوصيّتى كه خواست انجام مىدهد . مثلا اگر اعتق رقبة گفت ما آزاديم كه رقبهء مؤمنه آزاد كنيم يا كافره ، اگر اكرم عالما گفت : ما آزاديم كه عالم عادل را گرامى بداريم و يا عالم فاسق را و . . . و در ما نحن فيه هم اضرب زيدا گفته پس ما مخيّريم كه يك‌بار اين طبيعت را ايجاد كنيم و يا چند بار ، و هيچ‌كدام متعيّن نيست .\r\n\r\n","description":"","footnote":"","page_name":" 13 ","page_number":21},
  {"content":"\r\n\r\nقوله : و التحقيق : و مرحوم آخوند در قبال دو توهّم مذكور تفصيل قائل شده و دو صورت تصوير كرده‌اند : قبل از آن ، بيان اين نكته ضرورى است كه مولاى حكيم وقتى به عملى امر مىكند ، يقينا غرض اصلى و هدف غائى و مقصد اعلائى دارد كه مىخواهد و به آن هدف برسد . حال ممكن است در به دو امر يا اواسط راه هدفهاى مقدماتى و مقطعى هم داشته باشد ، ولى داشتن هدف اقصى و نهائى مسلم است . با اين مقدمه مىگوئيم كه دو صورت مطرح است :\r\nگاهى با امتثال اوّل و اتيان عمل مرّة واحدة [ چه در ضمن يك‌دفعه يك فرد را بياورد و چه افراد متعدد را در عرض هم و يك‌دفعه اتيان كند . مثلا چندين رقبه را با هم آزاد كند . 
  ] غرض اصلى مولى جامهء عمل مىپوشد و در خارج متحقّق مىشود . در اين فرض تكرار عمل و اتيان عمل دوباره معنى ندارد چرا كه صدور امر از مولى به داعى وصول به آن غرض بود و با اتيان عمل مرّة واحدة غرض حاصل شده است و در واقع اين اتيان علّت تامّهء حصول غرض است و حصول غرض علّت تامّهء سقوط امر است و با سقوط امر ، امتثال مجدّد معنى ندارد . پس در چنين فرضى اكتفاء به مرّه در مقام امتثال واجب و لازم است ، و تكرار به قصد امتثال جايز نيست چون تشريع است بلكه معقول نيست . چون امرى نيست تا امتثال شود و تحصيل حاصل هم كه محال است و آنجا كه عمل به شرط لا عن التكرار واجب شده است چه‌بسا تكرار ضرر داشته باشد .\r\nمثال شرعى : مقصود مولى از امر صلاتى ايجاد اين طبيعت در خارج است ، و مكلّف آن را ايجاد كرد و غرض مولى حاصل شد ، و دوباره اتيان ظهر و عصر به عنوان امتثال معقول نيست .\r\nمثال عرفى : مولى براى رفع عطش يا نياز ديگر از عبدش مقدارى آب تقاضا مىكند و عبد هم امتثال مىكند و ليوان آبى آورده و به مولى مىنوشاند و تشنگى مولى بر طرف مىشود . در اينجا اتيان مجدّد و تبديل امتثال اوّل به امتثال دوّم معنى ندارد ، چه اينكه اتيان مجدّد به نيّت انضمام عمل دوّم به اوّل و موجب امتثال شدن مجموع هم معنى ندارد .\r\n2 - و گاهى هم امتثال اوّل علّت تامّهء حصول غرض و سقوط امر نيست و هنوز مولى به\r\n\r\n","description":"","footnote":"","page_name":" 14 ","page_number":22},
  {"content":"\r\n\r\nهدفش نرسيده است [ البته تعبير به امتثال مسامحه دارد ، زيرا هر امتثالى موجب سقوط امر خود است ، بهتر بود به جاى امتثال تعبير به اتيان مىكردند 
  ] در اينجا گاهى تكرار لازم است و گاهى جايز و بلامانع است .\r\nمثال : شخصى بدون اذان و اقامه و با غفلت و نسيان آنها وارد نماز شد تا زمانى كه به حدّ ركوع نرسيده است ، اگر متذكّر و ملتفت شد مىتواند نماز را قطع كرده و با اذان و اقامه استيناف كند ، و هكذا اگر به فرادا مشغول است و جماعتى برپا شد ، و هكذا اگر به سوره‌اى مشغول است و سورهء پرفضيلت‌ترى را شروع كرد ، در تمام اين‌ها هنوز غرض اقصى حاصل نشده لذا تبديل به احسن و اتيان به فرد ديگر مشروع بلكه راجح است .\r\nيا مثلا مولائى به منظور وضو گرفتن يا آشاميدن ، مقدارى آب طلب مىكند و عبد آب را مىآورد ، يا چاى مىطلبد و عبد مىآورد ، در اينجا آب گاهى زمين مىريزد يا مولى عمدا يا در اثر عصبانيّت آن را زمين مىريزد ، يا در اثر اشتغال آب خنك گرم مىشود ، و چاى گرم سرد مىشود ، به حكم عقل و عرف اتيان دوباره لازم است و بايد آب يا چائى را عوض كند . ولى گاهى آب اوّل كماكان موجود است و محذورى پيش نيامده است ولى هنوز مولى با آن آب وضو نگرفته و يا از آن نياشاميده است . در اينجا عبد مىتواند ليوان ديگرى آورده و كنار آن بگذارد تا مولى از هركدام خواست استفاده كند [ انضمام 
  ] يا اوّلى را ببرد و ليوان ديگرى بياورد [ تبديل 
  ] آن‌هم چه تبديل به احسن نمايد و چه تبديل به مثل نمايد ، در هر حال تكرار اتيان جايز است .\r\nهمان‌طور كه از اوّل امر و قبل از اتيان مخيّر بود كه هركدام از دو ظرف آب را بياورد ، يا هر دو را با هم در يك‌دفعه بياورد . پس بستگى دارد كه غرض اقصى حاصل بشود يا حاصل نشود .\r\n[ مىتوان مطلب را طرز ديگرى هم مطرح ساخت كه شايد بهتر باشد ، و آن اينكه : در مواردى كه امر به طبيعت بار مىشود و مطلوب مولى ايجاد طبيعت است ، دو احتمال وجود دارد :\r\n1 - مطلوب صرف الوجود طبيعت است . يعنى هدف ايجاد شىء و خروج آن از ظلمت\r\n\r\n","description":"","footnote":"","page_name":" 15 ","page_number":23},
  {"content":"\r\n\r\nعدم به نور وجود است و تكرار مطلوب نيست . قانون صرف الشىء اين است كه به اوّل وجود صدق مىكند . و قابل تنبيه و تكرار نيست ، بر اين مسلك اتيان دوباره معنى ندارد و مجالى براى آن نيست .\r\n2 - مطلوب مطلق الوجود طبيعت است ، و مطلق الوجود هم بر وجود اوّل صادق است و هم بر وجود دوّم و صدم و هزارم طبيعت . اگر به اين نحو مطلوب باشد ، تكرار بلامانع است و اگر تكرار كرد به تمام آنها امتثال صدق مىكند . 
  ]\r\n\r\n","description":"","footnote":"","page_name":" 16 ","page_number":24},
  {"content":"\r\n\r\n\r\nالمبحث التاسع فور و تراخى\r\nآخرين مبحث از مباحث هيئت امر و صيغهء افعل در فصل ثانى از فصول اوامر دربارهء فور و تراخى است . گاهى صيغهء افعل به كمك قرينه بر خصوص فوريّت دلالت دارد . مثلا مولايى در حال هلاك شدن است و به عبدش مىگويد : « مقدارى آب برايم بياور » در اينجا پيدا است كه بايد به فوريّت اقدام شود . گاهى به كمك قرينه بر تراخى دلالت دارد . باز تابع قرينه هستيم و جاى بحث نيست . انّما الكلام در فرض اطلاق كلام و تجرّد صيغهء افعل از هر نوع قرينهء خاصّ است ، سؤال اين است كه آيا صيغهء افعل عند الاطلاق دالّ بر فور است يا تراخى ، يا هيچ‌كدام ؟ اقوال و احتمالاتى در مسئله وجود دارد :\r\n1 - گروهى طرفدار فور هستند و شش دليل دارند كه در معالم الاصول مطرح و جواب داده شده است « 1 »\r\n2 - گروهى طرفدار تراخى هستند ، اين‌ها نيز دلائلى دارند . در اينكه مراد از تراخى چيست ؟ دوگونه تفسير شده است .\r\nالف ) همان‌طور كه فور واجب بود در قبال آن تراخى هم واجب است .\r\nب ) تراخى يعنى فوريّت واجب نيست و تأخير هم جايز است نه اينكه تاخير واجب باشد .\r\n3 - گروهى طرفدار اشتراك لفظى هستند و مىگويند كه فعل امر براى هريك از فور و تراخى جداگانه وضع شده است .\r\n\r\n\r\n","description":"","footnote":"\r\n( 1 ) - معالم الاصول ، ص 54 - 52 .\r\n","page_name":" 17 ","page_number":25},
  {"content":"\r\n\r\n4 - و برخى قائل به توقف شده و گفته‌اند كه ما نمىدانيم مطلب از چه قرار است .\r\n5 - مسلك مرحوم آخوند به پيروى از مشهور آنست كه صيغهء عند الاطلاق نه دالّ بر فور است و نه تراخى بلكه دالّ بر اصل طلب ايجاد طبيعت است . بعد فرموده آرى اگر مولى در مقام بيان بود كلامش را مطلق آورد و مقيّد به قيد فور يا تراخى نكرد ، مقتضاى اطلاق فعل امر جواز تراخى است ، يعنى انسان مخيّر است كه مأمور به را فى الفور انجام دهد يا با تاخير البته تا حدّى كه سبب بىاعتنائى به واجب نگردد ، و گرنه بيش از آن قطعا تاخير جايز نيست .\r\nاز اين كلمهء « نعم . . . » استفاده مىشود كه منظور مرحوم آخوند از و لا على التراخى همان تفسير اوّل است . يعنى تراخى واجب باشد و اين را نفى مىكنند و گرنه جواز را با استدراك بعدى مىپذيرند .\r\nدليل مرحوم آخوند همانند دليل در مبحث مرّه و تكرار است . . . و آن اينكه صيغهء افعل نه به هيئت و نه به مادهء و نه به مجموع مركّب از آن دو دالّ بر خصوص فور يا تراخى نيست بلكه دالّ بر طلب ايجاد اصل طبيعت است با قطع‌نظر از اينكه ايجاد فورى باشد يا با تاخير .\r\nامّا هيئت امر : دالّ بر طلب ايجاد است و سخن از فور و تراخى و غيره نيست .\r\nو امّا مادّهء امر : اين هم بر اصل طبيعت و ماهيّت دلالت دارد ولى خبرى از فور يا تراخى نيست .\r\nو امّا مجموع مركّب : مجموع هم بر طلب ايجاد طبيعت دلالت دارد ، فاين الدلالة على الفور او التراخى ؟\r\nنتيجه : براى استفاده خصوص فور يا تراخى نيازمند دليل ديگرى غير از ظاهر امر هستيم .\r\nقوله : كما ادّعى : آيا دليل ديگر بر خصوص احدهما داريم يا خير ؟\r\nبعضىها مدعى شده‌اند كه از دليل خارجى وجوب فوريّت مستفاد است ، و منظورشان دو طائفه آيات است .\r\n\r\n","description":"","footnote":"","page_name":" 18 ","page_number":26},
  {"content":"\r\n\r\n1 - آيهء مسارعت . 2 - آيهء استباق .\r\n1 - آيات مسارعت : قرآن مىفرمايد :  « وَ سارِعُوا إِلى مَغْفِرَةٍ مِنْ رَبِّكُمْ »  « 1 » وجه استدلال كلمهء « سارعوا » فعل امر است و قبلا ثابت شد كه امر ظهور در وجوب دارد . پس سارعوا اى يجب المسارعة . و كلمهء « مغفرت » به معناى آمرزش است و آمرزيدن فعل اللّه است و مسارعت عبد به فعل خداوند معنى ندارد . پس بايد چيزى در تقدير باشد يعنى اسباب و عوامل مغفرت و آمرزش ، به آنچه از اعمال كه سبب آمرزش الهى مىگردد ، سرعت بگيريد و به سوى آنها بشتابيد . سبب مغفرت عبارتست از : توبه از گناهان گذشته ، انجام واجبات و مستحبّات و ترك محرمات و . . . پس فعل مأمور به يكى از علل آمرزش الهى است . آنگاه استدلال به قرار ذيل است :\r\nمقدمهء اوّل : يجب المسارعة الى اسباب المغفرة .\r\nمقدمهء دوّم : و فعل المأمور به من اسباب المغفرة .\r\nنتيجه : فيجب المسارعة الى فعل المأمور به ، و معناى فوريّت جز اين نيست .\r\n2 - آيات استباق : قوله تعالى :  « فَاسْتَبِقُوا الْخَيْراتِ » *  « 2 » . وجه استدلال ، « استبقوا » فعل امر است و ظهور در وجوب دارد . اى يجب الاستباق . و كلمهء « الخيرات » جمع با الف و لام و مفيد عموم است و هريك از واجب و مستحب را شامل است . پس از جملهء خيرات فعل مأمور به است . آنگاه اصل استدلال اين است .\r\nمقدمهء اوّل : يجب الاستباق الى الخيرات .\r\nمقدمهء دوّم : و فعل المأمور به من الخيرات .\r\nنتيجه : فيجب الاستباق الى فعل المأمور به و معناى فوريّت جز اين نيست كه بايد بشتابيد و نبايد معطّل كنيد ، و در اولين فرصت ممكن آن را انجام دهيد .\r\nقوله : و فيه منع : مرحوم آخوند از اين آيات به سه بيان جواب مىدهند :\r\nجواب اوّل : در اين آيات امر دالّ بر وجوب نيست زيرا اگر مساعدت و استباق واجب بود ، و لازمه‌اش آن بود كه ترك آن دو ترك واجب باشد . و اگر ترك واجب شد لازمه‌اش اين\r\n\r\n\r\n","description":"","footnote":"\r\n( 1 ) - سوره آل عمران ، آيهء 133 .\r\n( 2 ) - سورهء بقره ، آيهء 148 ؛ و سورهء مائده ، آيهء 48 .\r\n","page_name":" 19 ","page_number":27},
  {"content":"\r\n\r\nاست كه موجب غضب الهى و شرّ و عقاب براى عبد شود . و اگر ترك آن دو سبب خشم و عقوبت بود مناسب‌تر اين بود كه به جاى لسان تحريص و ترغيب و تشويق و دعوت ، با لسان تهديد و تحذير و انذار سخن بگويد و مكلّف را از عقاب و كيفر و آتش جهنّم و بلاهاى دنيوى بترساند . آن‌گونه كه آيهء شريفهء  فَلْيَحْذَرِ الَّذِينَ يُخالِفُونَ عَنْ أَمْرِهِ أَنْ تُصِيبَهُمْ فِتْنَةٌ أَوْ يُصِيبَهُمْ عَذابٌ أَلِيمٌ  « 1 » ترسانيده است . چرا كه براى اكثر مردمان تهديد به عذاب مؤثرتر است و موجب تحريك و انبعاث بيشترى مىگردد پس بهتر بود از اين اهرم استفاده كند . درحالىكه استفاده نشده پس معلوم مىشود ترك آن دو مستلزم غضب و شرّ نيست ، و ترك آن دو ترك واجب نيست ، و اساسا آن دو واجب نيستند . در نتيجه ناچار بايد اين امرها را استحبابى دانست نه وجوبى ، يعنى سرعت و سبقت گرفتن مستحب است .\r\nقوله : فافهم : اشاره به ضعف اين جواب است ، زيرا اگر اين بيان قابل قبول باشد كثيرى از امرها زير سؤال مىروند . پس بايد بگوئيم كه امر  « أَقِيمُوا الصَّلاةَ » *  دالّ بر وجوب نيست ، امر  « آتُوا الزَّكاةَ » *  هم كذلك ، امر  « كُتِبَ عَلَيْكُمُ الصِّيامُ »  هم كذلك ، امر به حج هم كذلك و . . . چرا كه در نوع موارد بدنبال امر سخن از عقاب و تحذير و تهديد به ميان نيامده است . در حالى كه حضرات در همهء اين‌ها از ظاهر امر وجوب را استفاده كرده‌اند . پس بعث و تحريك به لسان امر خالى باشد يا به لسان تهديد بر ترك باشد در هر حال دالّ بر وجوب است .\r\nجواب دوّم : قبول داريم كه امر عند الاطلاق ظهور در وجوب دارد ، ولى در خصوص امر مسارعت و استباق حمل بر وجوب و ارادهء ظاهر صيغه امكان ندارد چرا كه مستلزم تخصيص اكثر مىشود و تخصيص اكثر قبيح و مستهجن است و از مولاى حكيم صادر نمىشود ، و مستلزم المحال محال . بيان مطلب :\r\nاگر اوامر مذكور حمل بر وجوب شود ناگزير بايد كلّيهء مستحبّات از اطلاق يا عموم آن دو استثناء شود ، چرا كه در مندوبات اصل عمل واجب نيست تا چه رسد به فوريّت آنكه به طريق اولى واجب نخواهد بود . و نيز بسيارى از واجبات از حكم آيات مذكور اخراج شوند . چرا كه در واجبهاى موقّت مضيق كه فوريّت معنى ندارد و اگر كسى مثلا روزهء ماه\r\n\r\n\r\n","description":"","footnote":"\r\n( 1 ) - سورهء نور ، آيه 63 .\r\n","page_name":" 20 ","page_number":28},
  {"content":"\r\n\r\nرمضان يا حجّ واجب را در موسم و وقت خود انجام دهد . نمىگويند ، او شتاب كرد و زودتر انجام داد ، بلكه مىگويند ؛ در وقت خودش اتيان كرده در واجبهاى موقّت موسّع مثل صلوات يوميّه هم كه عند المشهور وقت وسيع است ، مىتوان در اول وقت يا وسط وقت يا آخر وقت انجام داد و فوريّت واجب نيست . در واجبهاى غير موقّت هم برخى واجب غير فورى است مثل اداء زكات و خمس على قول ، انجام قضاء نماز على قول ، اداء دين على قول و . . . تنها قسمتى از آنها عند المشهور وجوب فورى دارد ، از قبيل : جواب سلام ، ازالهء نجاست عن المسجد ، انقاذ غريق و . . .\r\nبا اين محاسبه كاملا روشن شد كه حمل اوامر مسارعت و استباق بر وجوب فورى تالى فاسد دارد و قابل قبول نيست . به ناچار يا بايد اين امرها را بر خصوص ندب حمل كرده و بگوئيم كه مسارعت و استباق مستحب است . و يا بر مطلق الطلب - كه قدر جامع ميان وجوبى و ندبى است - حمل كنيم . آنگاه در موارد وجوب فوريّت فرد وجوبى اراده شده و در ساير موارد فرد استحبابى اراده مىشود . و در هر حال اين آيات به درد مدعاى شما نمىخورد و وجوب فور را اثبات نمىكند .\r\nجواب سوّم : اصولا بعيد نيست كه بگوئيم : همان‌طورىكه آيات و روايات وارده در باب اطاعت و معصيت مولى صددرصد ارشادى است هكذا امر مسارعت و استباق هم امر مولوى و شرعى نيست و از شارع بما هو شارع صادر نشده ، بلكه امر ارشادى است و از شارع بما هو عاقل و مرشد و ناصح صادر شده است و مؤكد حكم عقل است .\r\nبيان مطلب : ميزان در ارشادى بودن آن است كه حكم شرعى در مورد حكم عقل وارد شود و لو لا حكم شرعى هم عقل استقلال به حكم دارد ، در چنين موردى اگر شارع چيزى فرمود ، ارشاد به حكم عقل خواهد بود . مثل باب اطاعت و عصيان كه عقل حاكم است و اطاعت مولى را لازم و معصيت مولى را ممنوع مىكند ، و ما نحن فيه من هذا القبيل زيرا خود عقل مىگويد كه اگر مولى به كارى امر كرد چه‌بهتر كه فورا اقدام كرده و آن را انجام دهيم . پس خود عقل حسن و رجحان اقدام فورى را ثابت مىكند و در چنين مواردى شارع فرموده : « سارعوا - استبقوا - بادروا - عجّلوا و . . . » و اين‌ها حتما ارشادى هستند .\r\n\r\n","description":"","footnote":"","page_name":" 21 ","page_number":29},
  {"content":"\r\n\r\nمهم‌ترين خصيصهء امر مولوى و ارشادى و تفاوت آن دو چيست ؟ امر مولوى آن است كه استقلالا داراى اطاعت و معصيت و بدنبال آن موجب قرب و بعد و در نتيجه سبب ثواب و عقاب الهى گردد . و امر ارشادى آن است كه داراى اين ويژگى نيست و صرفا براى تنبيه و ارشاد به خواص و آثار يعنى منافع و مضار عمل است به‌گونه‌اى كه اگر امرى هم نبود فى الواقع ارتكاب فلان عمل داراى فلان فائده يا ضرر بود . اين امر براى تنبيه به آن اثر است . فى المثل اوامرى كه از اطباء به مرضى صادر مىشود و طبيب مىگويد كه فلان دارو را مصرف كن از فلان مادّهء غذائى بپرهيز و . . . قطعا طبيب مولويّتى ندارد و شرعا واجب الاطاعة نيست ولى امر ارشادى دارد كه اگر مصرف نكنى مريض مىشوى ، اگر مصرف بكنى به‌نفع خودت است و هكذا امر به اشهاد و شاهد گرفتن در معاملات كه صددرصد براى ارشاد و تنبيه به اين مطلب است كه هيچ نزاعى واقع نشود ، يا توصيه‌هاى كه دوستى به دوستش مىكند . . .\r\nحال كه امر سارعوا و استبقوا و مانند آن ارشادى و تاكيدى شد مىگوئيم : « امر ارشادى تابع حكم عقل است » اگر در موردى عقل حكم الزامى داشت امر ارشادى هم ارشاد وجوبى خواهد بود مثل باب اطاعت و معصيت مولى كه عقل مىگويد : « تو بايد از بعث مولى منبعث و از زجر او منزجر شوى » و شارع هم كه فرموده  : « أَطِيعُوا اللَّهَ . . . » *  امرش ايجابى است . اگر موردى حكم عقل الزامى يعنى استحبابى و رجحانى بود امر ارشادى هم ارشاد ندبى خواهد بود ، و ما نحن فيه از اين قبيل است زيرا به حكم عقل استباق و مسارعت راجح و حسن است ، شارع هم كه امر كرده امرش رجحانى و استحبابى است . در نتيجه باز هم اين آيات مدعاى طرفداران وجوب فور را اثبات نمىكند .\r\nقوله : فافهم : مقدّمه : بعضى از موارد صددرصد قابل حكم عقلى است و قابليّت پذيرش حكم شرعى را ندارد . مثل باب اطاعت و معصيت كه عقل حاكم به لزوم آن دو است و به حكم برهان « 1 » محال است كه اين وجوب يك حكم شرعى باشد . و بعضى موارد فقط قابليّت براى حكم شرعى دارد و امكان ندارد عقلى باشد و عقل مستقلّ به آن\r\n\r\n\r\n","description":"","footnote":"\r\n( 1 ) - اصول فقه ج 1 و 2 ، ص 234 .\r\n","page_name":" 22 ","page_number":30},
  {"content":"\r\n\r\nباشد . مثل تحريم صوم در عيد فطر و قربان ، آرى وقتى شرع حكم به تحريم كرد عقل مىگويد : « چون مولى حكيم است حتما در اين كار حكمتى وجود دارد . » ولى آن حكمت چيست ؟ نمىداند . در بعضى موارد هم قابليّت براى حكم عقلى دارند و هم قابل حكم شرعى هستند مثل ظلم كه هم عقلا قبيح و هم شرعا حرام است و هكذا . ايذاء مؤمن .\r\nتحقير مؤمن ، تعبير مؤمن ، سبّ مؤمن ، و . . . اينكه شنيده‌ايم كه ميان حكم عقل و حكم شرع ملازمه وجود دارد ، « كلّما حكم به العقل حكم به الشرع » در موردى است كه موضوع يا متعلّق ، قابليّت هر دو حكم را داشته باشد . مثل موارد مذكور ، و متقابلا در جانب حسن هم عدالت و احسان و اعانت مؤمن و . . . عقلا حسن و بايستنى و شرعا واجب يا مستحب هستند ، و باز ملازمه وجود دارد .\r\nبا توجه به اين مقدّمه شايد وجه فافهم اين باشد كه ما نحن فيه از همين قسم سوم است و هيچ مانعى ندارد كه مسارعت و استباق هم عقلا حسن و بايستنى باشد و هم شرعا راجح و مستحب باشد پس باز امر سارعوا و . . . شرعى و مولوى است . جواب سوّم هم منتفى نيست و بهترين جواب از آيات مذكور همان جواب ثانى است . پس نه از اطلاق صيغهء افعل و نه از دليل خارجى ، نتوانستيم قاعده كلّى به دست آوريم و دلالت بر امر بر وجوب فور را ثابت كنيم .\r\nقوله : تتمّه : كسانى كه در نزاع فور و تراخى طرفدار فور شدند و گفتند : « اضرب اى اضرب فورا » در نزاع ديگرى شركت مىكنند و آن اينكه بر اين مبنا اگر كسى فورا و بلافاصله بدنبال امر مولى دستور را اتيان كرد حتما امر مولى امتثال شده و حتما موجب حصول غرض مولى است و حتما سقط امر است و اگر كسى بدون عذر و بهانه و عمدا در آن اوّل انجام نداد ، قطعا معصيت كرده ولى سخن در اين است كه آيا به مجرّد معصيت اوّل و عدم اتيان در آن اوّل امر مولى كاملا ساقط مىشود . ( سقوط امر يا در اثر امتثال است ، يا در سايهء معصيت امر است و يا در سايهء انتفاء موضوع آن ) و در آن ثانى و ثالث تكليفى ندارد ؟ يا اينكه امر مولى كماكان باقى است و مكلّف را به انجام اصل عمل دعوت مىكند و تا قيامت هم كه انجام ندهد امر ساقط نمىشود ؟ به عبارت ديگر ، آيا مفاد اضرب اين است\r\n\r\n","description":"","footnote":"","page_name":" 23 ","page_number":31},
  {"content":"\r\n\r\nكه اضرب فورا و در آن پس از امر و كارى به آنات بعد ندارد ؟ يا مفادش اين است كه اضرب فورا ففورا يعنى و ان عصيت ففى الآن الثانى و ان عصيت ففى الآن الثالث و هلمّ جرّا ؟\r\nمرحوم آخوند مىفرمايد : « در اينجا دو وجه وجود دارد كه بر مطلب ديگرى مبتنى هستند و آن اينكه در كليّهء مواردى كه مطلوب مولى مقيّد و مشروط است - چه شرطش وقت باشد و چه قيدش فوريّت و مانند آن باشد - اين بحث مطرح است كه آيا مقيّد بما هو مقيّد يك مطلوب است ؟ يا ذات مقيّد علىحده مطلوب است و تقيّد به اين قيد هم مطلوب ديگرى است ؟ به عبارت ديگر آيا وحدت مطلوب در كار است ؟ يا تعدّد مطلوب ؟ اگر قائل به وحدت مطلوب شديم بايد بگوئيم كه چنانچه فورا انجام نداد مطلوب كه مقيّد بود حاصل نشده و معصيت شده و امر ساقط است و ذات عمل بدون قيد فوريّت كه مطلوب نيست . ولى اگر طرفدار تعدّد مطلوب شديم مىگوئيم ، اگر فورا انجام نداد يك مطلوب معصيت شده ولى مطلوب ديگرى كه اصل عمل باشد و به قوّت خود باقى است پس بايد در آنات بعد هم فورا ففورا انجام دهد . حال از اطلاق صيغه كدام مستفاد است ؟\r\nمىفرمايد : برفرض امر دالّ بر فور باشد ولى بر وحدت مطلوب يا تعدّد مطلوب دلالتى ندارد و هر دو محتمل است و خطاب اجمال دارد و بايد از خارج و به دليل اجتهادى ديگر وحدت يا تعدّد را بدست آوريم ، و اگر دليل خارجى هم نبود و نوبت به اصل عملى مىرسد و بايد ديد كه مورد مجراى كدام اصل است ؟ آيا اصالة الاشتغال و الاحتياط ؟\r\nيا استصحاب بقاء وجوب اصل عمل ؟ يا برائت از وجوب ؟ هر فقيهى بايد براساس مبناى خود مشى كرده و اصلى را اختيار كند .\r\n\r\n","description":"","footnote":"","page_name":" 24 ","page_number":32},
  {"content":"\r\n\r\n\r\nالفصل الثالث فى الإجزاء\r\nفصل سوّم از فصول سه‌گانه باب اوامر ، دربارهء مسئلهء اجزاء است البته مجموع فصولى كه از اينجا تا پايان باب اوامر مطرح خواهد شد يازده فصل است كه سه فصل آن يعنى مبحث اجزاء و مقدمهء واجب و مسئله ضد از مباحث ملازمات عقليّه است . ولى از آنجا كه در كتاب كفاية مقصدى با عنوان ملازمات يا مباحث عقلى ذكر نشده لذا به تناسب اين سه بحث را در باب اوامر آورده‌اند . چه اينكه بحث اجتماع امر و نهى در شىء واحد و مسئله دلالت نهى بر فساد نيز از مباحث عقلى است كه به مناسبت در مقصد ثانى يعنى باب نواهى عنوان شده است .\r\nولى در اصول فقه مجموع اين پنج مسئله را در بخش ملازمات عقليّه و قسمت غير مستقلّات عقليّه ذكر كرده است و با توجه به اينكه به اعتراف متأخرين از شيخ اعظم الى يومنا هذا اين مباحث صددرصد عقلى است و ربطى به مداليل الفاظ ندارد ، حقّ اين است كه مثل مرحوم مظفّر عمل شود تا هر بحثى جايگاه اصلى خود را پيدا كند . عنوان مسئله اين است كه آيا اتيان به مأمور به بر وجه خودش مقتضى اجزاء هست يا خير ؟ ( توضيح يكايك اصطلاحات به كار رفته در اين عنوان خواهد آمد . )\r\nجواب مرحوم آخوند مثبت است و لذا مىفرمايند كه اتيان به مامور به بر وجه آن مقتضى اجزاء است فى الجملة ( با قطع‌نظر از اينكه اتيان مزبور فقط از امر خودش مجزى است و كفايت مىكند و يا از امر ديگر هم كفايت مىكند . مثل امر اضطرارى نسبت به امر اختيارى ، امر ظاهرى نسبت به امر واقعى . توضيح بيشتر خواهد آمد . ) بلا شبهة ( يعنى در اقتضاى اجزاء فى الجملة ترديدى نيست . زيرا اگر انجام عمل از هيچ امرى مجزى نباشد ، لغو و بيهوده خواهد بود و احدى بدان ملتزم نيست . ) ولى پيش از هر توضيحى و نقض و\r\n\r\n","description":"","footnote":"","page_name":" 25 ","page_number":33},
  {"content":"\r\n\r\nابرامى بجا است امورى را تقديم كنيم ( در مجموع چهار امر وجود دارد كه عمدتا بيان واژه‌هاى به كار رفته در عنوان مسئله است نظير كلمهء « على وجهه » ، كلمه اقتضاء ، لفظ اجزاء )\r\n\r\n[ مقدماتى كه مرحوم آخوند در بحث اجزاء بيان كرده‌اند 
  ]\r\nقوله احدها :\r\n\r\nيكى از امورى كه از باب مقدمه ذكر مىشود ، راجع به كلمه « على وجهه » است .\r\nمراد از اين كلمه چيست ؟ چهار احتمال در اين رابطه وجود دارد\r\n1 - مختار آخوند : مامور به را بر وجه آن بياوريم يعنى آن كيفيّت و نحوه‌اى بياوريم كه عقلا و شرعا بايسته است كه آن‌گونه اتيان شود . يعنى مامور را با كليهء اجزاء و شرائط معتبر در آنچه آنها كه شرعا معتبرند ( مثل ركوع و سجود و طهارت و استقبال و . . . در نماز ) و چه آنها كه به حكم عقل معتبر مىباشند ( مثل قصد قربت به معناى قصد امتثال امر ) بجا آوريم و هيچ نقص و كمبودى نداشته باشد . پس بحث در اين است كه آيا امتثال امر و انجام مأمور به با جميع جهات و خصوصيّات مزبور مجزى است يا نه ؟ و اين معنى خالى از هر اشكالى است .\r\n2 - احتمال دوّم اينكه مراد از على وجهه خصوص كيفيّت و جهت معتبر شرعى باشد .\r\nيعنى مأمور به را با تمام اجزاء و شروط معتبر شرعى بياوريم ( و كارى به جهات عقلى ندارد ) آيا چنين اتيانى كافى است يا نه ؟ طبق فرمايش مرحوم آخوند اين احتمال دو اشكال دارد :\r\nالف ) بنابراين احتمال به نظر مىرسد قيد على وجهه در عنوان مسئله توضيحى و بيانى باشد . يعنى صرفا براى توضيح و تبيين كلمهء قبلى ( الاتيان بالمأمور به ) آمده و چيز اضافه نياورده است . به اين صورت كه خود اتيان به مأمور به يعنى انجام آنچه كه به اوامر شده‌ايم و ترديدى نيست كه در مجموعهء داراى اجزاء و شرائط شرعى ، مأمور به غير از همين اجزاء و شروط نيست . پس لفظ اتيان به مأمور به يعنى اتيان به آنچه شرعا معتبر است بر همان نحوى كه شرعا معتبر است و نيازى به لفظ ديگر نيست ، پس اگر قيد على وجهه هم به معناى مزبور باشد صددرصد تاكيد و توضيح خواهد بود نه احترازى و مبيّن مطلب زايد .\r\nدرحالىكه توضيحى بودن خلاف اصل است و اصل در قيود احترازيّت است به ويژه قيدهايى كه در عنوان مسئله ذكر مىشوند .\r\n\r\n","description":"","footnote":"","page_name":" 26 ","page_number":34},
  {"content":"\r\n\r\nب ) احتمال مزبور مستلزم خروج واجبات تعبّدى از محلّ بحث است زيرا در عبادات برفرض كه همهء اجزاء و شروط شرعى را بياوريم ولى تا قصد قربت نباشد اجماعا ذات عمل كافى نيست و حتّى دو نفر هم در آن اختلاف ندارند ، و قصد قربت هم بر مسلك ما در باب تعبّدى و توصّلى ، قيد عقلى بود كه عقلا در كيفيت عبادت دخيل بود نه شرعا ، پس اگر على وجهه خصوص وجه معتبر شرعى باشد بايد در عبادات بالاجماع بگوئيم مجزى نيست و آنها از حريم نزاع خارج باشند . درحالىكه عمدهء مطالب آتيه در باب اجزاء پيرامون عبادات است و كسى حق ندارد اين‌ها را از حريم بحث بيگانه فرض كند . پس احتمال مزبور لوازمى دارد كه نمىتوان بدانها ملتزم شد .\r\n3 - در صورتى كه مراد از « على وجهه » ، « على عنوانه المأخوذ فى متعلّق الامر » باشد و مأمور به را بر وجه آن بياوريم يعنى با عنوان و اسمى كه تحت امر رفته به جا آوريم - مثلا اگر امر روى عنوان صلاة الظهر رفته ، مكلّف آن عمل را با همين عنوان بياورد و . . . - اين احتمال هم مبتلا به اشكال اوّل احتمال قبل است يعنى لازمه‌اش آن است كه قيد على وجهه توضيحى باشد . مضافا به اينكه وجه به معناى مزبور به قصد تميز برمىگردد و برخى از اشكالهاى احتمال چهارم را كه خواهد آمد دارد و قابل قبول نيست . البته در متن كفايه عين و اثرى از اين احتمال نيست ولى مرحوم مشكينى در حاشيه عنوان كرده است .\r\n4 - مراد از على وجه ، قصد وجه باشد . يعنى اگر عمل واجب است به قصد وجوب اتيان شود و اگر مستحب است به قصد استحباب اتيان شود كه قصد وجه به‌معناى مزبور را بعض الاصحاب يعنى متكلّمان معتبر مىدانند آن هم قصد وجه وصفى باشد يا غائى مورد اختلاف است - آنگاه اتيان به مأمور به بر وجه آن يعنى با قصد وجه آيا مجزى است يا نه ؟\r\nمرحوم آخوند به اين احتمال سه اشكال وارد كرده‌اند :\r\n1 - قصد وجه مزبور مورد اختلاف است و بعضى از متكلّمين آن را معتبر دانسته‌اند . ولى نوع فقهاء و متكلّمين آن را قبول ندارند و در عبادات معتبر نمىدانند . آن‌گاه اگر على وجهه به معناى قصد وجه باشد لازمه‌اش آن است كه نزاع موجود در مسئله اجزاء مخصوص\r\n\r\n","description":"","footnote":"","page_name":" 27 ","page_number":35},
  {"content":"\r\n\r\nگروه اندكى از متكلّمين باشد و ديگران در اين بحث حق شركت نداشته باشند . درحالىكه مسئله اجزاء مختص به گروهى نيست و همگان در آن شركت دارند .\r\n2 - تازه آن دسته از متكلّمين هم كه قصد وجه را معتبر مىدانند ، در خصوص عبادات معتبر مىدانند نه در توصليّات . آنگاه اگر على وجهه به معناى مزبور باشد ، لازمه‌اش اين است كه نزاع موجود در باب اجزاء مخصوص عبادات باشد و توصليّات از حريم نزاع خارج باشند . درحالىكه نزاع اختصاصى نيست و توصليّات را نيز شامل مىشود ( و به زودى خواهد آمد ) اگرچه عمدهء بحث در تعبديّات است .\r\n3 - از همهء اشكالات قبلى صرفنظر كرده و قبول مىكنيم كه قصد وجه در عبادات معتبر است . ولى اشكال اين است كه برفرض اعتبار ، قصد وجه ، مثل ساير اجزاء و شرايط خواهد بود و يكى از امور معتبره است و وجهى نداشت كه از ميان همهء امور معتبره در مامور به تنها قصد وجه را بياوريم و در عنوان بحث جاى دهيم .\r\nنتيجه : چاره‌اى نداريم كه از كلمهء على وجهه همان معناى اوّل را اراده كنيم كه جامع تمام خصوصيّات بوده و اعمّ از تمام معانى قبلى است و قصد وجه و هرآنچه كه معتبر باشد همگى در آن معناى عام مندرج‌اند .\r\nقوله : ثانيها :\r\n\r\nامر دوّم از امور مقدّمى دربارهء كلمهء اقتضاء است .\r\nاين واژه در دو مقام كاربرد دارد .\r\n1 - اقتضاء به معناى « دلالت و كشف » كه مربوط به مقام علم و اثبات است . مثل اينكه بگوئيم : صيغهء افعل آيا مقتضى فور است يا تراخى ؟ اقتضاى مرّه دارد يا تكرار ؟ و . . . و منظور اين باشد كه ، فعل امر بر كداميك دلالت دارد ؟ مخاطب و عرف عام از آنچه معنايى را مىفهمد ؟ ظهور در كداميك دارد ؟ كه اين‌ها يك مباحث لغوى و مربوط به وضع و استعمال و ظهور » و دلالت لفظى است .\r\n2 - اقتضاء به معناى « عليّت و تاثير » كه مربوط به مقام ثبوت و واقع است . يعنى واقعا و حقيقتا چيزى علّت چيز ديگر و مؤثر در آن باشد . چه ما بدانيم و چه ندانيم ربطى به مقام علم و احراز ما ندارد . مثل اينكه بگوئيم : نار مقتضى حرارت است . يعنى علّت آن است و\r\n\r\n","description":"","footnote":"","page_name":" 28 ","page_number":36},
  {"content":"\r\n\r\nدر آن تاثير مىگذارد . نه اين كه كاشف از آن باشد ( قبل از نار كه در واقع حرارتى نبود تا اين كاشف از آن باشد ) و اقتضاى به اين معنى ربطى به عالم الفاظ و اوضاع لغوى ندارد بلكه امر صددرصد عقلى است .\r\nحال مراد از اقتضاء در عنوان مسئله فور در تراخى ، مرّه و تكرار و . . . كه قبلا ذكر شد به معناى دلالت و كشف بود مىگفتيم آيا صيغهء افعل ظهور در فور دارد با تراخى ؟ آيا دالّ بر مرّه يا تكرار ؟ . . . ولى منظور از اقتضاء در عنوان مسئله اجزاء چيست ؟ آيا به معناى كشف و دلالت است ؟ يا عليّت و تاثير ؟ مسألهء اجزاء در كلمات قوم دو نوع عنوان شده كه هركدام با معنايى تناسب دارد .\r\n1 - تا زمان شيخ اعظم اين‌گونه عنوان مىشد كه صيغهء افعل آيا اقتضاى اجزاء دارد يا نه ؟\r\nو متناسب با اين عنوان آن است كه اقتضاء به معناى كشف و دلالت باشد ، يعنى آيا فعل امر چنين دلالتى دارد يا نه ؟\r\n2 - از زمان شيخ اعظم الى يومنا هذا اين‌گونه عنوان مىشود كه اتيان به مامور به على وجهه آيا مقتضى اجزاء هست يا نه ؟ ( در كفايه هم همين‌طور عنوان شده ) و متناسب با اين عنوان آن است كه اقتضاء به معناى عليّت و تاثير باشد نه كشف و دلالت . زيرا اتيان به مامور به با همهء خصوصيّات و جهات معتبره كاشف از اجزاء نيست بلكه علّت اجزاء است و تازه با آمدن اين اتيان و امتثال ، آن اجزاء هم مىآيد ؟\r\nسؤال : از دو احتمال مذكور كدام ارجح است ؟\r\nجواب : احتمال دوّم كه اقتضاء به معناى عليّت و تاثير است . زيرا اوّلا صيغهء افعل ظهور در طلب فعل دارد و دالّ بر لزوم اتيان مأمور به با همهء جهات معتبره است امّا اينكه پس از اتيان عمل با همهء خصوصيّات ، مجزى است يا نه ؟ اعاده لازم دارد يا ندارد ؟ ربطى به صيغهء امر ندارد و مطلبى است كه صددرصد عقلى است . عقل مىگويد ، اگر عمل را با همهء جوانب آن را رعايت كرده‌اى مجزى است و گرنه ، نه .\r\nثانيا نزاع مزبور در مسألهء اجزاء اختصاص به واجباتى كه مفاد دليل لفظى و كتاب و سنّت باشد ، ندارد . تا سخن از مدلول لفظى و لغوى باشد بلكه در جميع واجبات حتّى آنها\r\n\r\n","description":"","footnote":"","page_name":" 29 ","page_number":37},
  {"content":"\r\n\r\nكه از دليل عقلى و اجماع و سيرهء عملى بدست مىآيند ، جارى است و قطعا در اين بخش اقتضاء به معناى دلالت و كشف نيست . زيرا اصلا لفظى در ميان نيست تا بحث از شئون لفظ باشد ، و سالبه به انتفاء موضوع است .\r\nقوله : ان قلت : ما سه نوع امر داريم :\r\n1 - امر واقعى اختيارى : مثل امر به نماز با وضو كه در حال اختيار وظيفه همين است .\r\n2 - امر واقعى اضطرارى : مثل امر به نماز با تيمّم كه در حال اضطرار و ناچارى و عدم دسترسى به آب ، وظيفه همين است .\r\n3 - امر ظاهرى : مثل نماز با طهارت استصحابى كه در حال جهل و شك در واقع ، وظيفهء ظاهرى همين است . و در رابطه با اين سه دسته اوامر دو مقام از بحث وجود دارد :\r\n1 - اتيان به مأمور به برطبق هر امرى نسبت به همان امر مجزى باشد ، يعنى عمل با وضو از امر اختيارى مجزى باشد . نماز با تيمم از امر اضطرارى ، نماز با طهارت مستصحبه هم از امر ظاهرى كفايت كند .\r\n2 - اتيان به مأمور به برطبق امرى كه مجزى از امر ديگر باشد ، مثل اينكه در حال اضطرار نماز با تيمّم انجام داديم حال اضطرار مرتفع شده و دسترسى به آب پيدا كرده‌ايم باز هم بگوئيم اتيان مأمور به برطبق امر اضطرارى ما را بىنياز مىكند از اتيان دوبارهء مأمور به برطبق امر اختيارى ، يعنى امر اضطرارى جانشين امر اختيارى شود و ما را از آن مستغنى كند ، يا در حال جهل و شك نماز با استصحاب طهارت خوانديم ، پس از نماز شك و جهل زائل شد و يقين به عدم طهارت حاصل شد ، باز بگوئيم : امر ظاهرى يا استصحابى ما را از امر واقعى بىنياز مىكند و نيازى به اعاده نيست .\r\nبا اين مقدّمه مستشكل مىگويد : نسبت به مقام اوّل ( اجزاى هر امرى نسبت به خودش ) حق با شما است و اقتضاء به معناى عليّت و تاثير است و صددرصد عقلى است عقل مىگويد : اين عمل مجزى است و گرنه اتيان به آن با همهء اجزاء و شروط لغو و بيهوده بود .\r\nولى نسبت به مقام ثانى ( اجزاى امرى از امر ديگر ) كه عمدهء مباحث اجزاء را همين مقام تشكيل مىدهد ، ما قبول نداريم نزاع در امر عقلى باشد و اقتضاء به معناى عليّت و تاثير\r\n\r\n","description":"","footnote":"","page_name":" 30 ","page_number":38},
  {"content":"\r\n\r\nباشد . بلكه نزاع در حقيقت در مقدار دلالت دليل امر اضطرارى و ظاهرى است . يعنى وقتى بحث مىكنيم كه امر ظاهرى و اضطرارى ما را از امر واقعى بىنياز مىكنند يا نه ، در واقع اين سؤال پيش مىآيد كه ، مقدار دلالت دليل امر ظاهرى و اضطرارى چقدر است ؟ آيا اطلاق دارند و دلالت مىكنند كه همين عمل با تيمّم يا با استصحاب به قدرى داراى ملاك و مصلحت مىباشد كه در عمل با وضوى واقعى برابرى مىكند و نيازى به اعاده نيست ؟\r\nاگر اين‌چنين باشد نتيجه‌اش اجزاء است . يا اطلاق ندارند و مقيّد به حال اضطرار و جهل هستند . يعنى قدر متيقّن در اين حالات نماز با تيمّم يا با استصحاب طهارت را مجزى مىدانند . نه مطلقا ( حتى پس از رفع عذر و رفع جهل ) ؟ كه اگر اين باشد نتيجه عدم اجزاء است . « به زودى اين بحثها طرح خواهد شد » پس فى الواقع نزاع در مقدار دلالت دليل « امر اضطرارى و ظاهرى فتيمّموا ، و لا تنقض اليقين » است .\r\nو مىتوان اقتضاء را به معناى دلالت و كشف دانست . به عبارت ديگر نزاع در اين است كه آيا مفاد دليل امر ظاهرى و اضطرارى اين است كه همين عمل اضطرارى و يا نماز با استصحاب طهارت وافى به تمام غرض و مصلحت صلاتى است و يا وافى به بخش اعظم آن است و باقيمانده مهم نيست . يا وافى به 60 درصد مصلحت است و ما بقى قابل جبران نيست ؟ اگر مفاد امر اضطرارى و ظاهرى اين‌ها باشند نتيجه‌اش اجزاء است . ولى اگر مفاد اين امرها آن باشد كه فعلا در حال اضطرار و جهل 60 درصد مصلحت صلاتى با همين عمل جبران مىشود و باقيمانده قابل توجه و قابل جبران باشد نتيجه‌اش عدم اجزاء است .\r\nپس مسئله اقتضاى اجزاء و عدم اقتضاى آن بستگى دارد به مقدار دلالت دليل و در نتيجه اقتضاء به معناى عليّت و تاثير نيست بلكه به معناى دلالت و كشف است و بالاخره بحث لفظى است نه عقلى .\r\nقوله : قلت : مرحوم آخوند در جواب اشكال مىفرمايند كه آرى ما نيز اين سخن را تاييد مىكنيم و نزاع را در مقدار دلالت دليل امر اضطرارى و ظاهرى مىدانيم ولى اين مطلب منافاتى ندارد با اينكه ما اقتضاء را به معناى عليّت و تاثير بگيريم و بگوئيم : طرح بحث عوض نمىشود و نمىگوئيم : صيغهء افعل اقتضاى اجزاء دارد تا بحث لفظى شود و اقتضاء\r\n\r\n","description":"","footnote":"","page_name":" 31 ","page_number":39},
  {"content":"\r\n\r\nبه معناى دلالت باشد ، بلكه همان گونه كه از اوّل عنوان كرديم ، طرح بحث اين است كه اتيان به مأمور به على وجهه مقتضى اجزاء است يا نه ؟ و مقتضى بودن را به خود اتيان نسبت مىدهيم و اتيان كاشف از اجزاء نيست بلكه مؤثر و موجب اجزاء است ، منتهى اگر بپرسد كه چرا چنين بحثى مىكنيد و ريشهء اين بحث كجاست ؟ خواهيم گفت : ريشه بحث در يك مسئله ديگر است كه مقدار دلالت امر ظاهرى و اضطرارى باشد اگر مفاد اين دلائل آن باشد كه همين عمل وافى به تمام مصلحت صلاتى است ، نتيجه‌اش اجزاء است يعنى عقل مستقل است به اينكه چنين عملى موجب اجزاء و سبب آن است و اگر مفادش اين است كه اين عمل وافى نيست نتيجه‌اش عدم اجزاء است و عقل مستقل به عدم اجزاء است . پس اينكه اتيان عمل اضطرارى علّت اجزاء هست يا نه مسبّب از اين است كه مقدار دلالت دليل چقدر است ؟\r\nبه بيان ديگر ، نزاع در مقام ثانى ( مجزى بودن امر ظاهرى و اضطرارى از امر واقعى اختيارى ) هم صغروى است يعنى « بحث در مقدار دلالت دليل‌ها است » و هم كبروى است يعنى « سخن در اجزاء اتيان مذكور است » و بحث كبروى مبتنى بر بحث صغروى است . ولى نزاع در مقام اوّل ( اتيان به مأمور به از امر خودش مجزى باشد ) فقط كبروى است . يعنى در صغرى و مقدار دلالت دليل ترديد نداريم . زيرا هر امرى ما را به سوى متعلّق خودش دعوت مىكند . ولى در كبرى بحث است كه عملى كه برطبق امرش انجام مىشود آيا از همان امر مجزى است يا نه ؟ البتّه اگر چنين نزاعى باشد ( اشاره به اينكه : در اجزاء هر عملى از امر خودش و در نتيجه اسقاط آن امر ترديدى نيست و قطعا مجزى است و گرنه اتيان لغو بود . پس جاى نزاع نيست و برفرض هم باشد مهم نيست . ) چنانچه از بعض عامّه و اهل سنت چنين نزاع و مخالفتى نقل شده است « 1 » پس طرح مسئله عوض نشد و در هر دو مقام سخن در اين است كه : « الاتيان بالمامور به على وجهه هل يقتضى الاجزاء ام لا » نهايت در مقام دوّم نزاع ديگرى هم هست كه ريشه و منشا نزاع موجود در\r\n\r\n\r\n","description":"","footnote":"\r\n( 1 ) - مرحوم سيد مجاهد در مفاتيح الاصول ص 126 سطر 9 - 11 . اين نزاع را ابى هاشم جبائى و قاضى عبد الجبّار معتزلى و پيروان آن دو نسبت داده است .\r\n","page_name":" 32 ","page_number":40},
  {"content":"\r\n\r\nمورد بحث است .\r\nقوله : فافهم : شايد اشاره باشد به اينكه هيچ مانعى وجود ندارد كه مسئله داراى دو يا چند مقام از بحث باشد مثلا در برخى مقامات فقط نزاع كبروى باشد و در بعض مقامات هم كبروى باشد و هم صغروى . يا اشاره به اينكه وقتى به اعتراف خود شما مقام اوّل محل نزاع نيست و اگر هم باشد مهم نيست ، و در مقام ثانى هم كه اصل و ريشهء نزاع ، در مقدار دلالت دليل است ، ديگر چه انگيزه‌اى داريد از اينكه اقتضاء را به معناى عليّت و تاثير بگيريد ؟ چرا به معناى كشف و دلالت نباشد ؟ چه اصرارى بر عقلى بودن مسئله داريد ؟\r\nچرا لفظى نباشد ؟ پس اشاره به ضعف جواب مذكور است .\r\n[ نكته : انصاف اين است كه در هر حال بحث عقلى است زيرا قبول داريم كه در مقام ثانى نزاع در مقدار دلالت دليل است ولى در همان‌جا هم حاكم به اجزاء و عدم اجزاء عقل است . يعنى فرضا مفاد دليل اين باشد كه نماز با تيمّم وافى به تمام مصلحت صلاتى است ولى در خود دليل نيامده پس مجزى است ، اين را عقل استقلالا حكم مىكند و ربطى به دلالت لفظى ندارد . و بهترين بيان همان كلام مرحوم مظفر در اصول فقه است كه تحت عنوان ملازمه ، اين بحث را مطرح كرده كه آيا اتيان به مأمور به برطبق امر ظاهرى و اضطرارى ملازمهء عقلى دارد با مجزى بودن آنكه لازمهء عقلىاش اجزاء باشد يا ملازمه ندارد ؟ « 1 » ولى در هر حال به‌نظر مىرسد كه بحث يك بحث عقلى است نه لفظى . منشا وجوب خطاب شارع باشد و يا دليل لبّى باشد كه قبلا هم اشاره شد . 
  ]\r\nقوله : ثالثها :\r\n\r\nامر سوّم از امور مقدّمى دربارهء كلمهء اجزاء است :\r\nمتكلّمين معمولا اجزاء را به معناى موافق امر بودن و اسقاط تعبّد گرفته‌اند . فلان عمل مجزى است . يعنى موافق با امرش مىباشد و در نتيجه موجب سقوط تعبّد و وظيفه است يعنى آن امر را از دوش ما برمىدارد . نماز با وضو مجزى است يعنى امر خودش را از عهدهء مكلّف برمىدارد نماز با تيمّم مجزى است ، يعنى موافق امر اضطرارى است و در نتيجه مسقط همان امر است . و هكذا عملى كه طبق امر ظاهرى انجام مىگيرد كه موجب سقوط نفس همان امر است .\r\n\r\n\r\n","description":"","footnote":"\r\n( 1 ) - اصول الفقه ، ج 1 و 2 ، ص 245 ، اوّل بحث اجزاء .\r\n","page_name":" 33 ","page_number":41},
  {"content":"\r\n\r\nفقها ، معمولا اجزاء را به معناى اسقاط قضا گرفته‌اند ( منظورشان از قضاء معناى مصطلح آن يعنى مقابل اداء نيست كه اداء اتيان عمل در وقت است و قضاء اتيان آن در خارج وقت ، بلكه معناى لغوى آن يعنى مطلق تدارك كردن است . خواه در وقت تدارك شود و يا در خارج وقت . در قرآن هم واژهء قضاء به همين معنى استعمال شده . آنجا كه در سورهء جمعه مىفرمايد :  « فَإِذا قُضِيَتِ الصَّلاةُ فَانْتَشِرُوا فِي الْأَرْضِ »  « 1 » يعنى هنگامى كه نماز جمعه را ادا كرديد و انجام داديد ، نه يعنى وقتى نماز جمعه قضاء شد و فوت گرديد . از نظر فقيه ، فلان عمل ( نماز با تيمّم ) مجزى است . يعنى بعدا هم اگر دسترسى به آب پيدا كردى قضاء و جبران لازم نيست . اگر وقت باقى باشد اعاده كردن اداء لازم نيست و اگر وقت تمام شده اعاده قضاء لازم نيست . در اينكه دو معناى مذكور از حيث مفهوم و مصداق با يكديگر چه نسبتى دارند ، مرحوم مشكينى در حاشيه فرموده : « اين دو معنى و مفهوما با يكديگر تباين كلّى دارند ولى مصداقا با يكديگر عام و خاص مطلق هستند و معناى دوّم اعمّ از معناى اوّل است . » طالبين به حاشيهء مشاراليها مراجعه كنند .\r\nمرحوم آخوند مىفرمايد : اجزاء از نظر لغت عرب و عرف عام عربها يك معنى بيشتر ندارد و آن كفايت كردن و بىنياز كردن است . أجزأ اى كفى و اغنى عنه و قام مقامه و سدّ مسدّه « 2 » و در ما نحن فيه به همين معناى لغوى به كار رفته است . منتهى متعلّق آن حذف شده كه از چه چيز مجرى است ؟ از چه چيز بىنياز مىكند ؟ ما يكفى عنه چيست ؟ ما يقوم مقامه كدام است ؟ ما اغنى عنه چيست ؟ و اين هم نيازى به ذكر نداشته و لذا نيامده و آن اينكه : برحسب موارد فرق مىكند ، آنجا كه در مقام اوّل خواهيم گفت : اتيان به مأمور به برطبق امر واقعى يعنى نماز با وضو مجزى است يعنى كفايت مىكند ، امّا از چه چيزى كفايت مىكند ؟ از تعبّد دوباره كه باز هم امر برعهدهء ما باشد و ما نسبت به آن موظف باشيم . پس موجب سقوط تعبّد دوباره است . ( البتّه مرحوم آخوند فقط امر واقعى را مطرح كرده درحالىكه اختصاص به آن ندارد و جا داشت تعميم مىدادند و مىفرمودند : اتيان به مامور به برطبق هر امرى چه واقعى و چه اضطرارى و چه ظاهرى از امر خودش مجزى\r\n\r\n\r\n","description":"","footnote":"\r\n( 1 ) - سورهء جمعه ، آيهء 10 .\r\n( 2 ) - قاموس ، ج 1 ، ص 10 ، مادّهء جزاء .\r\n","page_name":" 34 ","page_number":42},
  {"content":"\r\n\r\nاست و كفايت مىكند و در نتيجه موجب سقوط امر است . ) و آنجا كه در مقام ثانى خواهيم گفت : اتيان به مأمور به به امر اضطرارى و ظاهرى مجزى است يعنى كفايت مىكند ، از چه چيزى كفايت مىكند ؟ از قضاء و اعاده و تدارك ، پس لازمه‌اش سقوط قضاء است و فقيه و متكلّم به تناسب غرضى كه داشته لازم المعنى را به جاى خود معنى گرفته است . ولى اينكه واژه اجزاء اصطلاح جديدى پيدا كرده باشد و در غير معناى لغوى به كار رفته باشد ، اولا بعيد است و دليل ندارد و ثانيا خلاف اصل است زيرا اگر اصطلاح جديدى در كار باشد يا از باب نقل خواهد بود و يا از نوع استعمال مجازى و هر دو خلاف اصل مىباشند .\r\nثانيا معناى متكلم از اجزاء ، مخصوص مقام اوّل است كه هر مأموربه‌اى نسبت به امر خودش مجزى باشد و عمدهء بحث را كه مقام ثانى باشد شامل نيست . پس اجزاء را نمىتوان به اين معنى گرفت . حق همان است كه اجزاء به معناى لغوى و عرفى خود باقى بماند .\r\nقوله : رابعها :\r\n\r\nامر چهارم از امور مقدّمى دربارهء تفاوت مسئله اجزاء با دو مسئله ديگر است .\r\n1 - تفاوت اجزاء با مرّه و تكرار : ممكن است توهّم شود كه اين دو مسئله باطنا يكى هستند ، اجزاء مساوى با مرّه است ، چه اينكه عدم اجزاء مساوى با تكرار است ، پس وجهى براى جدا آوردن آنها نيست . ولى مرحوم آخوند مىفرمايند : وجود فرق ميان آن دو بر كسى پوشيده نيست ، و آن از دو جهت است :\r\nالف ) در مرّه و تكرار سخن در اصل تعيين و تشخيص مامور به است كه آيا مأمور به ايجاد طبيعت است مرّة و يك‌بار ؟ يا ايجاد طبيعت مكررا ؟ و يا ايجاد اصل طبيعت ؟ ولى در مسئله اجزاء در اصل مأمور به ترديد نداريم و هريك از امر واقعى و اضطرارى و ظاهرى متعلّق امر و مفاد امر كاملا واضح است . به عبارت ديگر ، در آن مسئله نزاع صغروى است و در ما نحن فيه نزاع كبروى است و در مسئله اجزاء و عدم اجزاء مأمور به است .\r\nب - در مرّه و تكرار سخن از دلالت صيغهء افعل است و بحث لفظى است . ولى در مسئله اجزاء سخن از حكم عقل است و بحث عقلى و حاكم به آن عقل مستقل است . [ در عبارت\r\n\r\n","description":"","footnote":"","page_name":" 35 ","page_number":43},
  {"content":"\r\n\r\nآخوند كلمهء او بدلالة اخرى ذكر شده و منظور اين است كه صيغهء افعل بنفسها و بدون قرينه يا به سبب دلالت ديگر ، يعنى قرينهء خارجيه دالّ بر مرّه است ؟ يا تكرار ؟ و اين كلمه مورد اعتراض محشّين واقع شده كه در بحث مرّه و تكرار سخن از دلالت ديگر نبود ، آرى در باب فور و تراخى سخن از دلالت خارجى بود كه آيهء مسارعت و استباق باشد و مرحوم آخوند خلط مبحث كرده است . با اينكه خيلى هم فاصله نشده و بعيد العهد نگشته‌ايم ، ولى مىتوان پاسخ داد كه اگر مراد آخوند از دلالت اخرى ، قرينهء خاصّه و شخصّيه باشد ، از بحث خارج است ، ولى اگر مرادش قرينهء عامّه باشد از قبيل : انصراف ، اطلاق و . . . مطلب جديدى است كه در باب مرّه و تكرار نياوردند و اينجا اضافه مىكنند و جاى اعتراض نيست ، زيرا چه فعل امر بنفسها دالّ بر مرّه و تكرار و غيره باشد و چه به كمك قرينهء عامّه در هر حال قاعدهء كلّى بدست مىآيد . 
  ]\r\nقوله : نعم : عملا تكرار و عدم اجزاء موافق هستند و نتيجه هر دو يكى است ولى ملاكا متفاوت هستند ، ملاك تكرار ظهور امر است ولى ملاك عدم اجزاء حكم عقل است ، و ربطى به يكديگر ندارند .\r\n2 - قوله : هكذا : تفاوت اجزاء با مسئله تبعيّت قضاء از اداء : در آينده بحثى داريم تحت عنوان « آيا قضا تابع اداء است ؟ يا تابع اداء نيست ؟ » معناى تبعيّت آن است كه از همان امر اوّل يعنى امر به اداء وجوب قضاء هم دانسته شود و نيازى به امر جديد نيست . به اين صورت كه امر اوّل كه مىگويد : فلان عمل را در فلان وقت بايد انجام بدهى دالّ بر تعدّد مطلوب است يكى ذات عمل كه مطلقا مطلوب است و اختصاص به وقت مزبور ندارد ، و ديگرى بودن آن در وقت كه جداگانه مطلوب است . حال اگر كسى مامور به را در وقت تعيين شده انجام داد و به هر دو مطلوب جامهء عمل پوشيده و اگر كسى عمل را در آن‌وقت خاص به جاى نياورد مطلوب ثانى فوت شده ولى مطلوب اوّل كه ذات عمل باشد كماكان به قوّت خود باقى است و تا انجام نشود از عهدهء ما رفع نمىشود . پس نيازى به امر جديد نيست در خارج وقت هم خود امر قديم و اوّلى ما را به انجام عمل دعوت مىكند و اين معناى تبعيّت است .\r\n\r\n","description":"","footnote":"","page_name":" 36 ","page_number":44},
  {"content":"\r\n\r\nمعناى عدم « تبعيّت » آن است كه وجوب قضاء نيازمند به امر جديد است و تابع اداء نيست و از امر اوّل دانسته نمىشود . به اين صورت كه امر اوّل يك مطلوب بيشتر ندارد و آن عمل در فلان وقت است كه مقيّد بما هو مقيّد يك مطلوب است و ذات عمل بدون قيد اصلا مطلوب نيست و آنگاه اگر كسى مأمور به را در همان وقت اتيان كرد همان يك مطلوب حاصل شده و اگر موفق به انجام نشد معصيت كرده و همان يك مطلوب فوت شده است و مطلوب ديگرى نيست . پس اگر بخواهد وجوب قضاء ثابت گردد حتما بايد به امر جديد باشد . اين بود تصوير اجمالى از آن مسئله آتيه .\r\nحال ممكن است كسى توهّم كند كه مسئله اجزاء با مسألهء تبعيّت و عدم تبعيّت قضاء از اداء ، فرقى ندارند و يكى هستند . به اين نحو كه اجزاء و عدم اجزاء مساوى با عدم تبعيّت است يعنى عدم تبعيّت هم يعنى يك مطلوب بيشتر نيست . اجزاء هم يعنى يك‌بار بيشتر لازم نيست . و متقابلا عدم اجزاء مساوى است با تبعيّت قضاء از اداء زيرا عدم اجزاء يعنى يك‌بار كافى نيست و دوباره هم بايد به جا آوريم و تبعيّت هم يعنى خود امر قديم و اوّل دلالت دارد كه در خارج وقت هم بايد بياورى . اين بود بيان عدم فرق .\r\nمرحوم آخوند مىفرمايد : « تفاوت مسئله اجزاء با مبحث تبعيّت واضح‌تر از آن است كه بر كسى مخفى بماند زيرا مسئله تبعيّت يك بحث لفظى و لغوى است و سخن در اين است كه صيغهء افعل دالّ بر تبعيّت است يا دالّ بر عدم تبعيّت ؟ آيا از ظاهر صيغهء افعل و هر امر مقيّدى وحدت مطلوب مستفاد است يا تعدّد مطلوب ؟ و لا فرق كه قيد آن‌وقت باشد يا امور ديگر .\r\nولى مسئله اجزاء يك مطلب عقلى است و اين سؤال پيش مىآيد كه آيا عقلا اتيان به مأمور به با همهء خصوصيّات معتبره مجزى است و اتيان دوباره چه ادائا و چه قضاء و در خارج وقت لازم نيست ؟ يا عقلا مجزى نيست و اتيان مجدد لازم است ؟ پس اين‌ها از دو وادى هستند و ربطى به هم ندارند . علاوه بر اينكه مسئله تبعيّت و عدم تبعيّت يا وجوب قضاء در خارج وقت و عدم وجوب آن در موردى است كه مكلّف مامور به را در وقت خود يا اصلا انجام نداده و يا ناقص و باطل انجام داده است ولى مبحث اجزاء و عدم اجزاء در\r\n\r\n","description":"","footnote":"","page_name":" 37 ","page_number":45},
  {"content":"\r\n\r\nموردى است كه مكلّف مأمور به را على وجهه يعنى با همهء اجزاء و شرايط شرعى و عقلى بجا آورده و از اين جهت كمبودى ندارد . آنگاه بحث از اجزاء عمل از امر خودش يا از امر ديگر مطرح مىشود .\r\nكاملا روشن است كه ميان مسئله اجزاء كه فعلا مورد بحث ما است و دو مسئله ديگر كه يكى مرّه و تكرار بود و قبلا بحث شد ، و ديگرى تبعيّت قضاء از اداء است كه بعدا خواهد آمد ، هيچ علقه و ارتباطى نيست و سه مسئله جدا از يكديگر هستند .\r\nقوله : اذا عرفت : پس از آشنايى با امور مقدّماتى « كه چهار امر شد » به اصل مبحث اجزاء وارد مىشوم\r\n\r\nو تحقيق مقام به‌گونه‌اى كه همهء جوانب مطلب هويدا گردد ، ايجاب مىكند كه در دو موضع و مرحله بحث كنيم :\r\nموضع اوّل قوله : الاوّل :\r\n\r\nموضع اوّل از دو موضع دربارهء اجزاء هر عملى از امر خودش مىباشد :\r\nآيا اتيان به هر مأموربه‌اى على وجهه - با همهء جهات و خصوصيات معتبره - مجزى از امر خود آن عمل هست يا نه ؟ آيا اين اتيان ، همان امر را از عهدهء مكلّف برمىدارد و مسقط تعبّد به آن امر است يا نه ؟ آيا بدنبال عمل جامع جميع اجزاء و شرايط باز هم نسبت به آن امر و اين عمل بايد متعبّد و موظف باشيم يا خير ؟ مثلا در حال اختيار و تمكّن به نماز با طهارت مائيّه امر شديم ، بدنبال امر حركت كرده و در خارج نمازى با همهء اجزاء و شرائط با وضو و دقيقا آن‌گونه كه مطلوب مولى بود انجام داديم . آيا اين عمل خود آن امر اختيارى را از دوش ما برمىدارد يا كماكان بعد از عمل و حصول غرض هم آن امر باقى است و ما را به خود دعوت مىكند و از ما امتثال مىطلبد ؟ ( روشن است كه در اين مرحله كارى به امر ديگر نداريم ، فقط امر خود اين عمل مطرح است ) يا مثلا در حال اضطرار و عدم تمكّن از آب ، به نماز با طهارت ترابيّه امر شديم و بدنبال امر ، اقدام كرده و نمازى با تيمّم و مراعات ساير اجزاء و شرائط و بىكم‌وكاست انجام داديم . آيا اين عمل ما را از خود آن امر اضطرارى بىنياز مىكند و آن امر را از دوش ما برمىدارد و مسقط تعبّد آن امر است يا كماكان امر باقى است ؟\r\n\r\n","description":"","footnote":"","page_name":" 38 ","page_number":46},
  {"content":"\r\n\r\nيا مثلا در حال شك و جهل نسبت به واقع ، دو عادل شهادت دادند كه اين آب پاك است و ما به بيّنه اعتماد كرده و مجوّز پيدا كرده و نمازى با وضوى با آب مزبور انجام داديم . يا استصحاب بقاء طهارت كرده و نمازى با استصحاب مزبور و احراز طهارت ظاهرى انجام داديم . خلاصه عملى را برطبق امر ظاهرى بجا آورديم . آيا اتيان عمل صددرصد مطابق با امر ظاهرى ما را از امر ظاهرى بىنياز مىكند و مسقط امر ظاهرى است ؟ يا كماكان امر ظاهرى باقى است و ما نسبت به آن موظّف و متعبّد هستيم ؟\r\nحال كه طرح مسئله و محل بحث روشن شد ، جواب مرحوم آخوند ( مثل ساير فقهاء اصوليّين ) به سؤال مزبور مثبت است و مىفرمايند : « اتيان به مأمور به برطبق امر خودش ( اگر واقعى باشد يا اضطرارى و يا ظاهرى ) از امر خودش مجزى است و ما پس از امتثال مزبور دو مرتبه نسبت به آن امر و عمل متعبّد و موظف نيستيم . و قطعا آن امر ساقط شد و از بين رفت .\r\nدليل مطلب : عقل هر عاقلى استقلالا در اين موارد حكم به اجزاء مىكند و مىگويد : « با وجود موافقت امر و اتيان به مأمور به على وجهه مجالى براى تعبّد دوباره نسبت به همان امر و عمل نيست . » زيرا امر مولاى حكيم تابع غرض و دائر مدار حكمت است ؛ حدوثا و بقائا و براى غرض ما را به آن عمل امر كرده و فرض اين است كه ما هم در خارج آن عمل را بطور كامل و بدون نقض انجام داده‌ايم و با اين اتيان آن غرض حاصل شد و با حصول غرض امر هم قطعا ساقط مىشود و گرنه بقاء آن بدون غرض خواهد بود كه بر خلاف حكمت و لغو است و از مولاى حكيم صادر نمىشود ، و نيز بقاء امر از قبيل حصول معلول بدون علّت است كه آن هم از محالات قطعى است . مرحوم مشكينى در حاشيه استدلال جالبى دارند . آن اينكه اگر پس از اتيان مأمور به على وجهه امر ساقط نشود و كماكان باقى باشد از دو حال خارج نيست .\r\n1 - يا بقاء آن بلا غرض است كه قطعا باطل است چون مستلزم لغويت است و لغو بر مولاى حكيم محال است .\r\n2 - يا بقاء با غرض است ، اين نيز از دو حال خارج نيست .\r\n\r\n","description":"","footnote":"","page_name":" 39 ","page_number":47},
  {"content":"\r\n\r\nالف ) يا غرض باقى غير از غرض حاصل است كه از فرض بحث خارج است و فرض ما در موردى است كه يك غرض بيشتر نيست .\r\nب ) يا همان غرض اوّل است كه باقى است ، اين نيز دو صورت دارد :\r\n1 - يا با اتيان اوّل غرض حاصل نشده كه باقى است . اين قطعا باطل و خلف فرض است . چون فرض ما آنجائى است كه عمل اوّل محصّل غرض مولى است .\r\n2 - يا غرض حاصل شده است و مع‌ذلك مىگوئيم : « باقى است » اين هم كه تحصيل حاصل يا طلب حاصل است كه هر دو از محالات هستند . پس بقاء امر و عدم سقوط آن پس از اتيان اوّلى به يكى از چهار نوع مزبور است كه همگى باطل و محال بودند ، پس حتما امر ساقط مىشود .\r\nقوله : نعم : در اينجا مطلبى را استدراك مىكنند و به صورت تبصره مطرح مىكنند كه در مسئله اسبق يعنى باب مرّه و تكرار هم به بيانى گذشت و آن مطلب ، تبديل امتثالى به امتثال ديگر است . سؤال اين است كه ؛ آيا مكلّف مىتواند امتثال و اتيان اوّل را كنار گذاشته و به جاى آن امتثال و اتيان ديگرى را بگذارد ؟ يا حقّ تبديل ندارد و حتما بايد به اتيان اوّل بسنده كند ؟ ( در هر حال حق انضمام ندارد و نمىتواند امتثال دوّم را به اوّلى ضميمه كند ، زيرا مطلوب مولى صرف الوجود طبيعت است نه مجموع دو يا چند نفر با هم ، ولى سخن در حقّ تبديل و جابه‌جائى است . ) در جواب سؤال سه صورت از كلام مرحوم آخوند مستفاد است .\r\nصورت اوّل : در مواردى كه عبد يقين دارد كه با امتثال اوّلى غرض اصلى و اقصاى مولى حاصل نشده و اتيان مزبور علّت تامّه براى حصول غرض نهايى و هدف اصلى مولى نيست . عقلا حق تبديل دارد . اگرچه حقّ اكتفاء به اتيان اوّل هم دارد ، زيرا آن نيز وافى به غرض مولى است . ولى منحصر به آن نيست و حق تبديل دارد و مىتواند امتثال دوّم را بدل از اتيان اوّل قرار دهد . به عقل كه مراجعه كنيم مانع و محذورى نمىبيند .\r\nمثال عرفى : مولايى به عبدش دستور مىدهد كه براى او آب بياورد . هدف اصلى مولى از اين دستور آن است كه آب را بنوشد و رفع عطش كند يا با آن وضو بسازد و يا غسل كند و\r\n\r\n","description":"","footnote":"","page_name":" 40 ","page_number":48},
  {"content":"\r\n\r\nاهداف ديگر . . . ) بدنبال صدور فرمان ، عبد رفت و كاسهء آبى براى مولى آورد و پيش روى او گذاشت . در اينجا مادامىكه غرض اصلى از امر حاصل نشده و مولى آن آب را نياشاميده ، و مانعى از تبديل نيست . » دليل جواز تبديل آن است كه هنوز امر مولى به حقيقتش [ طلبى كه در نفس مولى موجود است و پشتوانهء اين امر قولى است 
  ] . و به ملاكش [ كه رفع عطش يا تحصيل طهارت باطنى و غيره باشد 
  ] . باقى است و ساقط نشده است و تا طلب و ملاك باقى است حقّ امتثال هم باقى است . چه‌بسا امتثال دوباره واجب باشد و آن در فرضى است كه آب اوّل را آورد ولى هنوز مولى نياشاميده آب به زمين ريخت و از بين رفت و عبد هم صحنه را مىبيند و از ما وقع مطّلع است . آيا مىتواند منتظر امر ديگرى باشد و تا امريّهء ثانوى نشود اقدامى نكند ؟ خير صدور امر ديگر لازم نيست . ملاك امر اوّل باقى است و عقل عبد او را به امتثال مجدّد ملزم مىسازد و اگر صد بار هم اين اتيان تكرار شود ، كماكان حكم عقل به قوّت خود باقى است و تا غرض اصلى حاصل نشده طلب هم باقى است . پس در اين صورت همان‌طورىكه از اوّل كه رفت آبى بياورد مخيّر بود كه اين ظرف را بياورد با آن ظرف را . پس از اختيار يكى و آوردن آن‌هم تا غرض اصلى حاصل نشده مخيّر است و حقّ تبديل دارد كه اين را ببرد و آب ديگرى بياورد . و محذورى به چشم نمىخورد .\r\nصورت دوّم قوله : نعم : در مواردى كه مكلّف قاطع است و يقين دارد كه با امتثال اوّل غرض اقصى حاصل شد و اين اتيان علّت تامّه براى تحقّق آن غرض گرديد ، در اينجا عقلا جايگاهى براى تبديل باقى نمىماند و امتثال دوباره معنى ندارد و امتثال نيست بلكه لغو است و گاهى مضرّ است .\r\nمثال عرفى : مولى آبى تقاضا كرد و هدفش شرب بود آب آوردند و او نوشيد واضح است كه هدف اصلى از امر تأمين شده و دوباره آب آوردن لغو است . يا امر كرد كه آب را در گلويش بريزند ، و غلامان او اين كار را كردند و بدين‌وسيله غرض اصلى او كه رفع عطش بود حاصل شد . دوباره نه تنها ريختن آب در گلوى مولى مطلوب و موجب امتثال نيست بلكه مبغوض و موجب انفجار مولى است .\r\n\r\n","description":"","footnote":"","page_name":" 41 ","page_number":49},
  {"content":"\r\n\r\nمثال شرعى : شارع مقدس ما را امر به صوم شهر رمضان فرمود و ما طبق دستور ، امر صومى را با همهء خصوصيّات امتثال كرديم . يقين داريم كه اين عمل محصّل غرض مولى است . دوباره معنى ندارد كه پس از ماه مبارك رمضان ، روزهء ديگرى گرفته و بجاى آن صوم اصلى و اوّلى قرار داده و اين را امتثال حساب كنيم . اين لغو است . يا امر به حجّة الاسلام شديم و يك حج كامل در موسم حج بجا آورديم قطعا امر حج از دوش ما ساقط شد ، و دوباره معنى ندارد كه سال آينده به نيّت حجّة الاسلام حج كنيم و اين را بجاى عمل اوّل امتثال حساب كنيم ، آرى حجّ منذور ، حجّ مندوب و . . . مىشود ولى حجّة الاسلام نمىشود . گاهى اتيان دوباره ضرر دارد و مبطل است . مثلا تكبيرة الاحرام را يك‌بار با همهء لوازمش گفتيم و يقين كرديم كه اين تكبيره محصّل غرض مولى است . آنگاه حق نداريم دوباره در يك نماز تكبير ديگرى به نيّت تكبيرة الاحرام گفته و اين را امتثال حساب كنيم . اگر دو بار گفتيم تكبير اوّلى هم خراب مىشود و موجب بطلان نماز است .\r\nصورت سوّم : بل لو لم يعلم : در مواردى كه مكلّف شك دارد كه با اتيان اوّل غرض مولى حاصل شد يا نه ؛ نه يقين به عدم حصول غرض دارد ( صورت اوّل ) و نه يقين به حصول غرض ( صورت دوّم ) بلكه مردّد است كه آيا اتيان اوّل علّت تامّه حصول غرض است يا علّت تامّه نيست ؟ در اينجا نيز مثل صورت اوّل حق تبديل دارد و مىتواند فرد ديگرى را اتيان كند . با اين تفاوت كه در صورت اوّل مىتوانست به اتيان بدلى ، جز ما قصد امتثال كند و آن را به عنوان امتثال امر مولى بياورد . ولى در صورت سوّم حق ندارد به عمل ثانى قصد امتثال جزمى بكند چون شايد عمل اوّل موجب امتثال و حصول غرض اقصى شد . و لذا عمل ثانى را رجائا و به اميد و احتمال اينكه شايد به غرض نرسيده ، انجام مىدهد و خلاصه اينكه : دوّمى را احتياطا انجام مىدهد و در همهء موارد احتياط ، مطلب از اين قرار است پس باز هم فى الجملة حقّ تبديل دارد . [ نكته : اگر بر عملى امتثال صدق كرد حتما موجب حصول غرض است و ترديد ندارد ، و كلام در مواردى است كه بر عمل ما اتيان صدق مىكند . ولى امتثال صدق نمىكند و لذا خوب است همه جا تعبير به اتيان اوّل و دوّم شود و تبديل اتيان به اتيان بگوئيم نه تبديل امتثال به امتثال .\r\n\r\n","description":"","footnote":"","page_name":" 42 ","page_number":50},
  {"content":"\r\n\r\nقوله : و يؤيّد : در پايان مؤيد بلكه دليلى براى اصل مطلب ( اصل جواز تبديل نه جواز آن در فرض شك ) مىآورند ، و آن روايات باب نماز فرادا و جماعت است « 1 » كه اگر كسى نماز فريضه‌اش را فرادا بجا آورده بعدا جماعتى منعقد شد ، آيا حق دارد در جماعت شركت كند و دوباره همان نماز ظهر را به جماعت برگزار كند يا نه ؟ در روايات است كه اشكالى ندارد و تبديل فردى به فرد ديگر جايز است . خداوند متعال از اين دو عمل هركدام را كه محبوب‌تر باشد ( ممكن است فرادا محبوب‌تر باشد چون توجّه و حضور قلب و اخلاص بيشترى داشته ، و يا جماعت محبوب‌تر باشد اگر اين جهات در جماعت بيشتر باشد . ) اختيار مىكند و همان را به عنوان امتثال امر قرار مىدهد . « 2 » نكته : وجه تعبير به يؤيد آن است كه ما نحن فيه با باب اعادهء نماز به جماعت فرق دارد . در آنجا تعدّد مطلوب در كار است و در ما نحن فيه وحدت مطلوب : وجه تعبير به يدلّ آن است كه بعض از روايات آن باب ظهور در تبديل دارد و مىگويد : « يجعلها الفريضة » « 3 » يعنى مكلّف همين جماعت را فريضه و واجب خويش قرار داده و به آن قصد امتثال كند ، و ظهور دليل است نه صرفا مؤيّد .\r\n\r\nموضع ثانى [ مبحث اجزاء ، دربارهء اجزاء يك امرى از امر ديگر و مجزى بودن عملى از عمل ديگر است 
  ]\r\nقوله : الموضع الثانى : مرحلهء دوّم مبحث اجزاء ، دربارهء اجزاء يك امرى از امر ديگر و مجزى بودن عملى از عمل ديگر است ، مثلا آيا نماز با تيمّم ما را از نماز با وضو بىنياز مىكند يا خير ؟ آيا نماز با استصحاب طهارت ما را از نماز با طهارت واقعى مستغنى مىسازد يا نه ؟ در اين موضع ، در دو مقام بحث مىشود .\r\n1 - امرهاى اضطرارى : نماز با تيمّم ، نماز با حالت نشسته بودن و . . . از حالات اضطرارى .\r\n2 - امرهاى ظاهرى : وضو گرفتن به اعتماد بيّنه و نماز خواندن ، استصحاب طهارت كردن و نماز خواندن و . . .\r\n\r\n\r\n","description":"","footnote":"\r\n( 1 ) - وسائل الشيعة ، ج 5 ، ص 455 ، باب 54 ، من ابواب صلاة الجماعة روايت يازده .\r\n( 2 ) - وسائل الشيعة ، ج 5 ، ص 456 ، باب 54 ، من ابواب صلاة الجماعة ، روايت دهم .\r\n( 3 ) - وسائل الشيعة ، ج 5 ، ص 455 ، باب 54 ، من ابواب صلاة الجماعة ، روايت 1 و 11 .\r\n","page_name":" 43 ","page_number":51},
  {"content":"\r\n\r\n\r\nمقام اوّل : مقام اوّل دربارهء اين است كه آيا امتثال امر اضطرارى و اتيان مأمور به برطبق امر اضطرارى از اعادهء عمل برطبق امر اختيارى كفايت مىكند\r\nو جاى آن را پر مىكند . ( تا در نتيجه پس از رفع عذر و اضطرار و متمكّن شدن از آب اعادهء نماز با وضو لازم نباشد نه به صورت ادائى ، اگر هنوز كه وقت باقى است عذر او مرتفع شد . و نه به صورت قضائى ، اگر بعد از وقت رفع اضطرار شد . ) يا عمل اضطرارى از عمل اختيارى مجزى نيست و جاى او را پر نمىكند در نتيجه پس از رفع اضطرار اگر وقت باقى باشد بايد اعاده كند ادائا و اگر وقت سپرى شده بايد قضاء اعاده كند ؟ مرحوم آخوند مىفرمايند تحقيق كلام در اين مطلب مستدعى است كه در دو مقام گفتگو شود تا همهء جوانب قضيّه روشن گردد .\r\n1 - مقام امكان يا احتمالات يا مقام ثبوت : هدف در اين مقام ، بيان اين مطلب است كه چند احتمال وجود دارد و امر اضطرارى به چند نوع ممكن الوقوع است . امّا كدام احتمال و قسم صحيح و مطابق واقع است در اين مرحله بحث نمىشود .\r\n2 - مقام وقوع يا مقام اثبات : هدف در اين مرحله آن است كه از احتمالها و اقسام متصوّر كدام قسم در خارج واقع شده و قابل اثبات باشد . اوامر اضطرارى كه در شريعت وارد شده با كدام صورت سازگار است ؟\r\nامّا مقام ثبوت : در اين مقام مرحوم آخوند سه بحث دارند كه هركدام را مجزّا از ديگرى عنوان مىكنيم .\r\nالف ) بيان اقسام و احتمالات و اينكه امرهاى اضطرارى به چند صورت قابل تحقّق و امكان وجود دارند .\r\nب ) بيان نتيجهء هر احتمال از حيث اجزاء و عدم اجزاء .\r\nج ) بيان نتيجهء هر احتمال از حيث جواز بدار و عدم جواز بدار .\r\nالف ) مطلب اوّل : مرحوم مشكينى حد اكثر هشت قسم براى امر اضطرارى بيان كرده‌اند ، كه ممكن است امرهاى اضطرارى كه در شريعت وارد شده بر هريك از اين هشت قسم حمل شود . ايشان در بيان ديگر و نيز ساير محشّين كفايه از قبيل عناية الاصول « 1 » و\r\n\r\n\r\n","description":"","footnote":"\r\n( 1 ) - عناية الاصول ، ج 1 ، ص 263 .\r\n","page_name":" 44 ","page_number":52},
  {"content":"\r\n\r\nمنتهى الدراية « 1 » هركدام به بيانى تا پنج قسم ذكر كرده‌اند ؛ ولى آنچه در متن كفايه آمده چهار قسم است كه ما همين اقسام را ذكر مىكنيم .\r\nصورت اوّل : امر اضطرارى در حال اضطرار مثل امر اختيارى در حال اختيار باشد ، يا تكليف اضطرارى مثل تكليف اختيارى باشد . ( بهتر آن است كه بگوئيم مأمور به و مكلّف به و عمل اضطرارى مثل مأمور به و عمل اختيارى باشد زيرا استيفاء غرض و وافى بودن به مصلحت وصف فعل مكلّف است . ) يعنى همان‌طورىكه عمل اختيارى تمام مصلحت صلاتى را ( صددرجه مصلحت ) تامين مىكند هكذا عمل اضطرارى هم وافى به تمام مصلحت صلاتى بود و كافى به تمام مهم و غرض باشد و از اين حيث نقص و كمبودى نداشته باشد .\r\nصورت دوّم : امر اضطرارى وافى تمام به مصلحت صلاتى نيست و تمام صددرجه را تامين نمىكند و كامل نيست بلكه ناقص است و كمبود دارد و قدرى از مصلحت صلاتى باقى مىماند كه بدين‌وسيله جبران نمىشود . ضمنا به‌گونه‌اى است كه مقدار باقيمانده به هيچ وجه قابل جبران و تدارك نيست .\r\nصورت سوّم : امر اضطرارى وافى به تمام غرض مولى از نماز نيست و نقص و كاستى دارد . ضمنا به گونه‌اى است كه جبران آن نقص و كمبود ممكن است و مقدار فوت شده از مصلحت هم در حدّى است كه عقلا واجب التدارك و لازم الجبران است . مثلا امر اضطرارى فقط پنجاه درصد از مصلحت صلاتى را جبران كرد و پنجاه درجهء ديگر مصلحت كمى نيست كه قابل اعتنا نباشد .\r\nصورت چهارم : امر اضطرارى تمام مصلحت را تأمين نمىكند و مقدارى از مصلحت صلاتى باقى مىماند و قابل تدارك هم هست ؛ ولى در حدّى نيست كه جبرانش عقلا لازم باشد بلكه حد اكثر استحباب و رجحان دارد . مثلا عمل اضطرارى يعنى نماز با تيمّم در حدود نود درجه از مصالح صلاتى را تحصيل كند و ده درصد باقى مانده كه خيلى مهم نيست و در حدّى نيست كه ملزم باشد و مكلّف عقلا ملزم به جبران آن باشد . اين بود صور\r\n\r\n\r\n","description":"","footnote":"\r\n( 1 ) - منتهى الدراية ، ج 2 ، ص 29 .\r\n","page_name":" 45 ","page_number":53},
  {"content":"\r\n\r\nچهارگانه‌اى كه در كفايه تصوير شده ، و مىتوان چهار قسم مذكور را به صورت تقسيم ثنائى و حصرى - كه امرش ميان نفى و اثبات دور مىزند - بيان كرد به اين صورت :\r\nامر اضطرارى يا وافى به تمام مصلحت هست ( شقّ اوّل ) و يا وافى و كافى نيست ، در اين صورت هم يا باقيمانده قابل استيفاء نيست ( شقّ دوّم ) و يا قابل تدارك هست ، در اين فرض هم يا باقيمانده مصلحت مهمّى است كه واجب التدارك است ( شقّ سوّم ) و يا مصلحت مهمّى نيست و وجوب تدارك ندارد ( شقّ چهارم ) و در متن از اين شيوه استفاده شده است .\r\nمطلب دوّم : نتيجه هريك از اقسام مذكور از جهت اجزاء و عدم اجزاء\r\nنتيجهء صورت اوّل : حتما امر اضطرارى مجزى از امر واقعى است و حتما به عمل اضطرارى مىتوان بسنده كرد و نيازى به اعادهء عمل اختيارى نيست . نه اداء لازم دارد و نه قضاء ؛ زيرا كه على الفرض اين عمل اضطرارى تمام صددرجهء مصلحت صلاتى را تامين كرده و كمبودى ندارد كه جبران شود ، خلائى نمانده تا پر شود ، و در حقيقت اين صورت مثل موضع اوّل است كه هر عملى مجزى از امر خود بود و همان دليل كه آنجا بر اجزاء اقامه شد در اينجا هم جارى و سارى است نه اينكه بعد از حصول غرض ، وجود امر اختيارى بلاغرض خواهد بود و امر بدون حكمت و غرض از مولاى حكيم سزاوار نيست .\r\nنتيجهء صورت دوّم : باز هم قطعا عمل اضطرارى مجزى است . زيرا اگرچه عمل مزبور نقص دارد و تمام مصلحت را تحصيل نكرده ولى فرض اين است كه باقيمانده به هيچ وجه قابل جبران نيست ، پس وجهى ندارد كه از پس از رفع اضطرار اعاده لازم باشد و امر اختيارى زنده شود ، تشريع هر امرى در گرو امكان استيفاء غرض از آن امر است و اينجا استيفاء غرض ممكن نيست پس جعل امر اختيارى معنى ندارد و كارى لغوى است .\r\nنتيجه صورت سوّم : در اين فرض به طور جزم عقل مىگويد ، عمل اضطرارى مجزى نيست و اعادهء عمل اختيارى لازم است ؛ چه به صورت اداء يا قضاء زيرا فرض اين است كه بخش قابل توجهى از مصلحت باقى مانده است و قابل جبران هم هست ، پس هيچ وجهى براى اجزاء نيست و ناگزير بايد اعادهء نماز بعد از رفع عذر واجب گردد تا جبران\r\n\r\n","description":"","footnote":"","page_name":" 46 ","page_number":54},
  {"content":"\r\n\r\nما فات نمايد .\r\nنتيجه صورت چهارم : در اين صورت هم عمل اضطرارى مجزى است . زيرا بخش اعظم مصلحت صلاتى با همين عمل تامين شده و باقيمانده قابل اعتنا نيست . پس باز اعاده واجب نيست ، و حد اكثر استحباب و رجحانى براى آن ثابت مىگردد .\r\nو امّا مطلب سوّم : نتيجهء اقسام مزبور از ناحيهء جواز بدار : و عدم جواز بدار يك فرع فقهى است كه اگر وقت نماز داخل شد و مكلّف متمكّن از آب نبود ، آيا همان اوّل وقت مىتواند نماز با تيمّم بجا آورد و به اصطلاح مبادرت كند و فورا در اول وقت انجام دهد يا بايد صبر كند و انتظار بكشد و تا اواخر وقت بدنبال آب باشد ؟ اگر تا اواخر وقت دسترسى به آب پيدا نكرد و مىتواند نماز با تيمّم بخواند و بدار جايز نيست ؟ حال نتيجه اقسام مزبور از حيث جواز بدار و عدم جواز آن متفاوت است .\r\nنتيجهء صورت اوّل : مسئله جواز و عدم جواز بدارد در اين صورت دائر مدار آن است كه تكليف اضطرارى با چه خصوصيّاتى داراى مصلحت كامل شده و به تمام غرض مولى وفا مىكند ؟ و بستگى دارد به اينكه در چه شرائطى اين عمل واجد تمام مصلحت صلاتى مىشود . آيا به مجرّد عروض عذر و اضطرار و لو در پاسى از وقت ، نماز با تيمّم مطلقا واجد صددرجه مصلحت مىشود و مقيّد به هيچ قيدى و مشروط به هيچ شرطى نيست ؟ اگر اين باشد نتيجه‌اش جواز بدار است . يا اينكه تكليف اضطرارى به شرط انتظار كشيدن تا اواخر وقت داراى مصلحت كامل مىگردد يعنى بايد تا آخر وقت نماز منتظر باشيم و اگر در آن موقع عذرمان كماكان باقى بود ، وظيفه نماز با تيمّم است و همين عمل كافى و وافى است .\r\nو گرنه از اوّل وقت و به مجرّد عذر واجد مصلحت نمىشود ؟ اگر اين باشد نتيجه‌اش عدم جواز بدار است . يا اينكه تفصيل در كار است يعنى اگر اوّل وقت به كلّى از دسترسى به آب و عروض حالت اختيار مايوس و نااميد شديم از همين اوّل وقت نماز با تيمّم داراى مصلحت كامل بوده و در نتيجه بدار جايز است . ولى اگر مأيوس نيستيم بلكه رجاء واثق به وصول ماء داريم و احتمال مىدهيم كه يك ساعت بعد به آب برسيم ، در اين صورت بدار جايز نيست وظيفه صبر و انتظار و اميد به آينده است .\r\n\r\n","description":"","footnote":"","page_name":" 47 ","page_number":55},
  {"content":"\r\n\r\nنتيجه صورت دوّم : مىفرمايند : در اين صورت بدار و مبادرت جايز نيست ، مگر يك مصلحتى در اين بدار وجود داشته باشد كه جبران مصلحت فوت شده را بنمايد - مثل مصلحت اوّل وقت بودن - كه جواز بدار به اين منظور مشروع و حكيمانه مىشود ، و گرنه بدون وجود مصلحت مزبور هرگز بدار جايز نيست و مولاى حكيم حكم به جواز آن نمىكند ؛ زيرا جواز بدار در فرض مزبور نقض غرض است كه قبيح است و از مولاى حكيم صادر نمىشود . سؤال : چگونه نقض غرض است ؟ جواب : چون مبادرت مذكور موجب تفويت قسمتى از مصلحت صلاتى مىشود ، كه اگر تجويز نمىشد ، مكلّف صبر مىكرد و به آب مىرسيد و تمام مصلحت را بدست مىآورد ، و حكم مولاى حكيم نبايد بگونه‌اى باشد كه موجب تفويت مصلحت از بندگان يا موجب القاء آنان در مفسده شود . البته گاهى يك مصلحت اهمّى در كار است كه براى آن اهم فدا كردن اين مهم منطقى است و خلاف حكمت نيست مثل مصلحت فضيلت اوّل وقت . براى اين منظور تجويز بدار بلامانع و بلكه عين حكمت است . ولى با نبوء مصلحت اهم تجويز بدار غير حكيمانه است .\r\nقوله : فافهم : شايد اشاره به اين باشد كه لازم نيست مصلحت ديگر يك مصلحت اهم از مصلحت فائت باشد تا موجب جواز بدار گردد و بلكه مصلحت مساوى هم كفايت مىكند .\r\nقوله : لا يقال : اگر شما بفرمائيد ، حال كه امر اضطرارى ناقص است و تمام مصلحت را تامين نمىكند و على الفرض با انجام آن‌هم باقيمانده قابل جبران نيست ، اصلا چرا چنين امرى تشريع شده ؟ آيا بهتر نبود بفرمايد : اگر مضطر شدى صبر كن تا زمانى كه مختار شوى و نماز با وضو بخوانى تا به تمام مصلحت برسى ؟\r\nقوله : فانّه يقال : در جواب مىگوئيم آرى على القاعده اشكال شما وارد است و نبايد امر ناقص تشريع شود . ولى از يك مطلب حياتى نبايد غفلت كرد و آن قضيّهء مصلحت وقت است . كه مصلحت اهمّى است و همهء مصالح را تحت الشعاع قرار مىدهد . ( در اوقات مقرّره براى نماز اسرار و حكمى وجود دارد كه اهل دل و اهل معرفت مىدانند . ) و . هرطور شده بايد در آن‌وقت مقرّر نماز خوانده شود و اين ارتباط با خداوند جهان برقرار گردد ، و به هيچ وجه نبايد آن‌وقت مقرّر از اين عمل خالى باشد و به لحاظ وجود چنين مصلحت اهم\r\n\r\n","description":"","footnote":"","page_name":" 48 ","page_number":56},
  {"content":"\r\n\r\nو امر خطيرى آن امر اضطرارى تشريع مىشود .\r\nقوله : و امّا تسويغ البدار : اين همان نتيجهء صورت اوّل از حيث بدار و عدم بدار است كه به ترتيب و قبل از صورت ثانى آورديم . گرچه در كفايه ترتيب رعايت نشده است .\r\nقوله : و ان لم يكن : نتيجهء صورت سوّم و چهارم از حيث اجزاء و عدم اجزاء را بيان مىكند كه ما در مطلب دوّم به ترتيب آنها را بيان كرديم .\r\nقوله : و لا مانع : نتيجهء صورت سوّم و چهارم از حيث جواز و عدم جواز بدار : در هر دو صورت بدار جايز است و محذورى ندارد . با اين تفاوت كه در اوّل از اين دو صورت ( صورت سوّم از چهار صورت ) مكلّف مخيّر است كه مبادرت كند و دو عمل بجا آورد .\r\nيكى عمل اضطرارى كه در اوّل وقت اتيان مىشود و پنجاه درجه مصلحت را تامين مىكند ، و ديگرى عمل اختيارى است كه در آخر وقت و پس از رفع اضطرار بجا مىآورد و بدان وسيله بقيّهء مصلحت را بدست مىآورد . يا مبادرت نكند و دو عمل انجام ندهد بلكه صبر كند و انتظار بكشد و در اواخر وقت پس از رفع اضطرار يك نماز با وضو انجام مىدهد و تمام مصلحت را با همان عمل كسب كند . البته فرض مرحوم آخوند صورتى است كه هنوز وقت باقى باشد و عذر بر طرف شود اينجا جاى تخيّر مزبور است ، امّا در فرض زوال عذر پس از انقضاء وقت ، جاى تخيّر نيست و در هر حال بايد دو نماز بخواند . يك نماز با تيمّم در وقت تا مصلحت وقت از دست نرود و يك نماز با وضو در خارج وقت تا بقيّهء مصلحت را جبران كند . در صورت دوّم از اين دو صورت ( صورت چهارم از چهار قسم ) مخيّر ميان آن دو كار نيست و چنين نيست كه واجب تخيّرى باشد كه يا دو عمل و يا يك عمل ، بلكه معينا بدار جايز است . زيرا بخش اعظم مصلحت را تامين مىكند و باقيمانده مهم نيست . چه‌بسا براى كسب فضيلت اوّل وقت بدار مستحب هم باشد . و اعاده هم لازم نباشد و حد اكثر مستحب است كه پس از رفع عذر و اضطرار نماز را با وضو اعاده كند تا به ده درصد مصلحت باقيمانده برسد . اين بود تمام مطالبى كه در رابطه با مقام ثبوت و امكان مطرح شد .\r\nقوله : و امّا ما وقع عليه : مقام اثبات و وقوع : در مقام ثبوت ، چهار احتمال تصوير شد كه\r\n\r\n","description":"","footnote":"","page_name":" 49 ","page_number":57},
  {"content":"\r\n\r\nسه احتمال نتيجه‌اش اجزاء بود و يك احتمال نتيجه‌اش عدم اجزاء . حال از ادلّه چه چيزى مستفاد است ؟ اوامر وارده در شريعت كدام را دلالت دارد ؟ مرحوم آخوند مىفرمايد در قدم اوّل وظيفه داريم به اطلاقات اوامر اضطرارى مراجعه كنيم و ببينيم آيه شريفه كه مىفرمايد :  « فَلَمْ تَجِدُوا ماءً فَتَيَمَّمُوا صَعِيداً طَيِّباً » *  « 1 » آيا اطلاق دارد يا نه ؟ در روايات است كه « التراب احد الطهورين « 2 » و يكفيك عشر سنتين « 3 » آيا اطلاق دارند يا خير ؟ اگر اطلاق ثابت شد به آن اخذ مىكنيم و بيان اطلاق اينست كه مولى در مقام بيان تمام غرض و مراد باشد و مع‌ذلك بفرمايد كه وظيفهء شما تيمّم است . امّا اينكه بعد از رفع اضطرار اعاده لازم است يا نه ؟ قضا واجب است يا نه ؟ بيان نكرد ، پس معلوم مىشود اين امور واجب نيستند و در غرض مولى دخالتى ندارند و گرنه مولاى حكيم اخلال به غرض نمىكرد . نتيجهء اطلاق عبارت است از مجزى بودن عمل اضطرارى و نماز با تيمّم از عمل اختيارى و نماز با وضو . پس اگر وقت باقى است اعاده لازم نيست و اگر بعد از خروج وقت رفع اضطرار شد قضا لازم نيست . البته اينكه مورد از كدام احتمال از سه احتمال مزبور در مقام ثبوت است ؟ آيا عمل اضطرارى وافى به تمام غرض است و يا وافى به بخشى از آن ولى باقيمانده قابل جبران نيست يا قابل جبران هم هست ولى مهم نيست ؟ تعيين نمىشود .\r\nمهم هم نيست ، فعلا مهم براى مسئله ما اجزاء است كه روشن شد . پس به حكم اطلاقات ادلّهء عناوين ثانويّه يعنى اوامر اضطرارى اعاده و قضاء لازم نيست . مگر دليل خاصى بر وجوب اعاده يا قضا داشته باشيم كه على الفرض چنين دليلى نداريم .\r\nدر قدم دوّم ، اگر كسى در اطلاقات تشكيك كرد و گفت شرط اطلاق آن است كه مولى در مقام بيان تمام مرادش باشد و ما اين امر را احراز كنيم ، و ما در ما نحن فيه اين مقدمه محرز نيست ، زيرا شايد امر اضطرارى فقط اين مقدار را دلالت دارد كه فعلا در حال اضطرار چه تكليفى داريد ؟ از اين حيث ساكت است و نفيا يا اثباتا چيزى را بيان نمىكند پس در\r\n\r\n\r\n","description":"","footnote":"\r\n( 1 ) - سورهء نساء ، آيهء 43 ، سورهء مائده ، آيهء 6 .\r\n( 2 ) - وسائل الشيعة ، ج 2 ، ص 955 ، باب 23 ، من ابواب التيمّم ، حديث حديث 4 و 5 .\r\n( 3 ) - وسائل الشيعة ، ج 2 ، ص 955 ، باب 23 ، من ابواب التيمّم ، حديث حديث 4 و 5 .\r\n","page_name":" 50 ","page_number":58},
  {"content":"\r\n\r\nحقيقت اين امرهاى اضطرارى ابهام يا اجمال دارند نه اطلاق . نتيجهء اين تشكيك آن است كه دست ما از اطلاق كه دليل اجتهادى است كوتاه مىشود و نوبت مىرسد به اصول علميّه كه آخرين پناهگاه مجتهد است . اصلى كه در ما نحن فيه جريان دارد اصل برائت است ، زيرا با آمدن اضطرار آن امر اختيارى يا اصلا وجود نگرفت ( در فرض اضطرار تمام وقت ) و يا اگر در اوّل وقت هم آمده بود مجرد عروض اضطرار قبل از عمل ، آن امر را رفع كرد ( رفع ما اضطرّوا اليه ) آنگاه عمل اختيارى كه واجب نيست ، عمل اضطرارى را هم كه انجام داده‌ايم . حال پس از رفع اضطرار در وقت شك مىكنيم كه آيا اعاده واجب است يا نه ؟ اگر واجب باشد واجب جديدى است ، و شك ما در اين وجوب از مصاديق شك در اصل تكليف وجوبى است و در شبههء وجوبيّه بدويّه اخبارى و اصولى برائتى هستند يا پس از رفع اضطرار در خارج وقت شك مىكنيم كه قضاء واجب است يا نه ؟ باز هم شك در اصل تكليف است و مجراى اصل برائت است و اگر در مورد وجوب اعاده در وقت اصل برائت جارى شد و وجوبش برداشته شد ، در مورد قضاء به طريق اولى برائت جارى كرده و وجوب را برمىداريم . ( وجه اولويّت آن است كه حكم قضاء از حكم اداء آسان‌تر است و كسانى هستند كه اعاده را در وقت واجب مىدانند ولى قضاء را واجب نمىدانند . ولى همه متفق هستند در اينكه كه اگر اعاده در وقت واجب نباشد قضاء در خارج وقت هم قطعا واجب نخواهد بود .\r\nقوله : نعم : اين فراز استدراكى از عدم وجوب قضاء است و آن اينكه ادلّه‌اى كه وجوب قضا را دلالت مىكنند و مىفرمايند : « اقض ما فات كما فات » يا مىگويند : « من فاتته فريضة فليقضها « 1 » اگر مفادشان اين باشد كه تمام موضوع براى وجوب قضاء فوت واقع است چه فريضهء فعلى مكلّف باشد يا نه ، در ما نحن فيه اين موضوع هست زيرا نماز واقعى از آدم مضطر فوت شده و نماز با وضو انجام نداده ، و هرجا موضوع باشد حكم هم كه وجوب\r\n\r\n\r\n","description":"","footnote":"\r\n( 1 ) - البته دقيقا دو تعبير مذكور در منابع حديث نيست و اين‌ها از تعابير فقها و در كلمات آنها آمده است ولى مضمون آنها در روايات آمد از قبيل روايت مضمره كه مىگويد : يقضي ما فاته ، وسائل الشيعة ، ج 5 ، ص 359 ، حديث اول ، باب ششم از ابواب قضاء نمازها .\r\n","page_name":" 51 ","page_number":59},
  {"content":"\r\n\r\nقضاء باشد مترتب مىشود . در نتيجه طبق اين احتمال بايد گفت : و لو مكلّف فريضه‌اش را انجام داده ولى تعبدا بايد در خارج وقت قضاء هم بكند . ولى اين معنى مجرّد فرض است و مفاد آن ادلّه اين است كه هركس فريضه‌اى از او فوت شده و عنوان فريضه مشتق اصولى است كه ظهور در فعليّت دارد يعنى هركس فريضهء فعلى از او فوت شده بايد قضاء نمايد ، و در ما نحن فيه براى شخص مضطرّ ، نماز با وضو فريضه و واجب فعلى نيست تا قضاء داشته باشد . پس نه اعاده لازم است نه قضا . نتيجه اينكه امرهاى اضطرارى در هر حال مجزى از امر واقعى هستند . چه از راه اطلاق پيش آئيم و چه از راه اصل عملى و نتيجه عملى هر دو يكى است . اگرچه از نظر فنى اوّل بايد از دليل اجتهادى استفاده كرد و اگر نشد نوبت به دليل فقاهتى يا اصل عملى مىرسد و اين دو در طول يكديگرند نه در عرض هم .\r\n\r\nمقام دوّم ( امر ظاهرى )\r\nمقام اوّل از دو مقام بحث در موضع ثانى ( اجزاء امرى از امر ديگر ) راجع به امرهاى اضطرارى بود كه تا اينجا بيان شد ، مقام دوّم از دو مقام مزبور دربارهء اوامر ظاهرى است .\r\nحكم شرعى در تقسيمى دو قسم مىشود : 1 - واقعى 2 - ظاهرى . مقدّمه :\r\nحكم واقعى : حكمى است كه ميان عالم و جاهل مشترك است ، و در حق همگان تشريع شده است .\r\nحكم ظاهرى : حكمى كه مخصوص جاهل و شاك است و در ظرف جهل نسبت به واقع يا شك در واقع ، تشريع و جعل شده است .\r\nامر واقعى امرى را گويند كه دالّ بر حكم واقعى باشد چه حكم واقعى اختيارى و چه اضطرارى كه هر دو واقعى هستند .\r\nامر ظاهرى امرى است كه دالّ بر حكم ظاهرى باشد . و فعلا همين امرها مورد بحث است .\r\nبا توجه به اين مقدّمه مىگوئيم : خود اوامر ظاهرى دو شعبه دارند 1 - اصول علميّه 2 - امارات ظنيّه . اصل و اماره در اين جهت مشترك هستند كه هر دو مبيّن حكم ظاهرى\r\n\r\n","description":"","footnote":"","page_name":" 52 ","page_number":60},
  {"content":"\r\n\r\nمىباشند و در مورد جهل به حكم واقعى جارى مىشوند كسى كه علم به واقع دارد ، معنى ندارد كه از اصل يا اماره استفاده كند . امّا تفاوت اماره و اصل در باب خود آمده و اجمال مطلب اين است كه اماره لسانش لسان حكايت و كشف از واقع است و طريق به سوى واقع است و مؤدّاى خود را به عنوان واقع منجّز مىكند ، البته ممكن است اماره مصيب باشد و يا خطا كند ، ولى اصل عملى اصلا نظر به واقع ندارد و صددرصد در مورد شك و جهل نسبت به واقع است و در جائى است كه علم و ظن معتبرى در ميان نباشد و راه رسيدن به واقع صددرصد به روى ما مسدود باشد\r\nدربارهء امرهاى ظاهرى - يعنى هريك از اصول و امارت - دو مبحث منعقد مىكنند .\r\n1 - اوامر ظاهرى يا اصول و اماراتى كه در موضوعات و متعلّقات تكاليف جارى مىشوند و موضوع را براى ما احراز و منقّح و محقّق مىكنند . ( توضيح به زودى خواهد آمد )\r\n2 - اوامر ظاهرى يا اصول و اماراتى كه در خود تكاليف و احكام جارى مىشوند .\r\nمبحث اوّل : اين بحث را نيز در دو بخش تنظيم كرده‌اند .\r\n1 - اصول علميّه‌اى كه در موضوعات و متعلّقات مطرح مىشوند .\r\n2 - امارات ظنيّه‌اى كه در موضوع متعلّق تكليف جارى مىشوند .\r\nبخش اصول عمليّه نيز دو شعبه دارد :\r\nالف ) اصول عمليّه‌اى كه نقش اثباتى دارند و نتيجهء آنها اثبات موضوع و احراز متعلّق است .\r\nب ) اصول عمليّه‌اى كه نقش سلبى دارند و نتيجهء آنها نفى موضوع و متعلّق است .\r\nشعبهء اوّل يا اصولى كه در رابطه با تنقيح موضوع و تحقيق متعلّق جارى مىشوند ، يعنى تكليفى داريم و اصل وجوب مسلّم است كه مثلا نماز واجب است ، ولى در ارتباط با موضوع و متعلّق اين تكليف يعنى نماز ، كمّا و كيفا چيزهايى براى ما مشكوك است ، مثلا شك داريم كه اين نماز ما واجد شرط طهارت لباس و بدن هست يا نه ؟ واجد طهارت بدنى هست يا نه ؟ لباس مصلّى بايد از اجزاء حيوان مأكول اللحم باشد و شك داريم كه اين\r\n\r\n","description":"","footnote":"","page_name":" 53 ","page_number":61},
  {"content":"\r\n\r\nلباسى كه پوشيده‌ايم از اجزاء حيوان حلال‌گوشت است يا نه و خلاصه شك در حليّت داريم . در چنين مواردى از قاعدهء طهارت و اصل حليّت استفاده كرده و مىگوئيم ان‌شاءالله لباس و بدن ما پاك است پس واجد شرط هستيم . يا اگر شك ما حالت سابقه دارد از استصحاب طهارت و حليّت استفاده مىكنيم . ( البته بنا بر اينكه استصحاب از اصول علميّه باشد كه احتمال قوى همين است ، ولى اگر از امارت باشد مربوط به بخش امارت خواهد بود . ) يا به بركت اصالة الصّحة در فعل مسلم حكم به كامل بودن اين عمل مىكنيم . يا شك در فلان جزء يا شرط داريم ولى پس از تجاوز از محل يا بعد از فراغ از عمل چنين شكى پيدا شده و به حكم قاعدهء تجاوز و فراغ بدان اعتنا نكرده و بنا را بر انجام آنها مىگذاريم .\r\nتمام اين اصول در اين جهت مشترك هستند كه محقّق موضوع هستند و دلالت دارند كه اين عمل ظاهرا كمبودى ندارد و اجزاء يا شرائط را واجد است . حال نماز را برطبق اصول مزبور انجام داديم ولى بعد از عمل كشف خلاف شد و معلوم شد كه عمل ما واجد فلان شرط يا جزء نبوده و آن را رعايت نكرده‌ايم و اصل عملى خطا كرد .\r\nحال سؤال اين است كه امر ظاهرى مجزى از امر واقعى هست يا نه ؟ آيا اتيان به مأمور به برطبق امر ظاهرى ( اصل عملى ) ما را از امر واقعى بىنياز مىسازد و پس از كشف خلاف اعاده و قضاء لازم نيست ؟ يا مجزى نيست و بايد عمل واقعى را اعاده كنيم و اگر در خارج وقت كشف خلاف شد بايد قضاء كنيم ؟ نظر مرحوم آخوند اين است كه امر ظاهرى و اتيان مزبور مجزى است ، و براى اثبات آن دليلى دارند كه مقدّمه‌اى را مىطلبد :\r\nحكومت آن است كه دليل حاكم ، ناظر به دليل محكوم باشد ، و دليل حاكم از به دو صدور و ورود براى تبيين و تفسير دليل محكوم آمده و فلسفه وجودىاش همين است و اگر دليل محكوم نبود دليل حاكم لغو بود . و حكومت دو شعبه دارد .\r\n1 - به نحو توسعه : دليل حاكم در موضوع دليل محكوم تصرّف كرده و دائره آن را قدرى گسترده‌تر مىسازد . مثلا دليل محكوم مىگويد « اكرم العلماء » عالم اصطلاحا به كسى مىگويند كه درس خوانده و باسواد و ملّا باشد و افراد عامى و بىسواد را شامل نيست .\r\nولى دليل حاكم مىگويد « المتّقى عالم » يعنى انسان باتقوى و لو بىسواد هم باشد عالم\r\n\r\n","description":"","footnote":"","page_name":" 54 ","page_number":62},
  {"content":"\r\n\r\nاست . يعنى او را به چشم عالم بنگر و نازل منزلهء عالم فرض كن . يعنى هر حكمى براى عالم بود براى متّقى هم هست . پس موضوع دليل محكوم كه « علماء » باشد ، توسعه يافت و متّقى بىسواد را نيز شامل شد .\r\n2 - به نحو تضييق : دليل حاكم موضوع دليل محكوم را مضيّق و كوچك مىكند . مثلا دليل محكوم مىگويد : اكرم العلماء و اين موضوع عام است و فاسق و عادل را شامل مىشود . ولى دليل حاكم مىگويد « الفاسق ليس بعالم » يعنى فاسق و لو درس خوانده و خيلى ملّا باشد ، عالم نيست ، يعنى او را عالم حساب نكن ، يعنى احكام عالم را بر او مترتب نكن . پس موضوع قدرى محدودتر شد . با اين مقدّمه مىگوئيم :\r\nدر مورد اجزاء و شرائط واجب و مأمور به دو دسته دليل داريم .\r\n1 - ادلّهء اجزاء و شرائط مانند لا صلاة الّا بظهور « 1 » يا « لا يقبل اللّه تلك الصلاة الّا فيما احلّ اللّه اكله « 2 » » و هكذا ادلّه‌اى كه مىگويد : فاتحة الكتاب جزء باشد و بايد در واقع باشد .\r\nزيرا الفاظ براى معانى واقعى و نفس الامرى وضع شده‌اند . پس طهارت ظاهرى كفايت نمىكند .\r\n2 - ادلّه اصول علميّه : مثل كلّ شىء طاهر ، كل شىء حلال ، لا تنقض اليقين بالشك و . . .\r\nكه مفادشان اين است كه هركجا شك در طهارت و حليّت و . . . كردى در ظاهر حكم به طهارت و حليّت و مانند آن بكن و ادلّه اصول علميّه بر ادلّه اجزاء و شروط حكومت دارند و دائره دليل اشتراط را توسعه مىدهند و دلالت دارند بر اينكه طهورى كه شرط نماز است خصوص طهارت واقعى نيست . بلكه اعمّ از واقعى و ظاهرى است و آنگاه كسى كه طبق امر ظاهرى و اصل عملى در ظاهر احراز طهارت مىكند و نماز مىخواند و بعدا كشف خلاف مىشود يعنى معلوم مىشود كه وى طاهر نبوده . عمل او ناقص نيست و كمبودى ندارد و فاقد شرط يا جزء نيست زيرا شرط اعمّ شد و اين شخص فردى از آن اعم را كه طهارت ظاهرى باشد واجد بود پس وجهى براى اعاده و قضا نيست ، چون عمل او تام و\r\n\r\n\r\n","description":"","footnote":"\r\n( 1 ) - وسائل الشيعة ، ج 1 ، ص 256 ، حديث 1 و 6 ؛ و ص 258 ، حديث 3 من ابواب الوضوء .\r\n( 2 ) - وسائل الشيعة ، ج 3 ، ص 250 ، باب دوّم از ابواب لباس مصلّى حديث اوّل .\r\n","page_name":" 55 ","page_number":63},
  {"content":"\r\n\r\nكامل است و كاستى ندارد . آرى پس از كشف خلاف و علم به اينكه طهارت ندارد ، واجد فلان شرط نيست . از حالا به بعد و نسبت به نمازهاى بعدى حتما بايد كسب طهارت كند ولى ربطى به نماز قبلى ندارد و او مجزى است و نسبت به بعدىها موضوع عوض شد ، تا حالا جاهل و شاك بود وظيفه‌اى داشت و انجام داد و در آن كوتاهى نكرد . حالا هم عالم شده و نسبت به اعمال آتيه وظائفى دارد كه بايد انجام دهد . مثل اينكه شخص مسافر بود و در سفر وظائفى داشت و حال كه به وطن رسيده و حاضر شده در حضر احكام ديگرى دارد . هر موضوعى حكم خود دارد و ربطى به هم ندارد .\r\nشعبهء دوّم يا اصولى كه نقش منفى دارد و نافى جزء يا شرط هستند . مثلا شك در اين باشد كه آيا سوره جزء نماز هست يا نه ؟ به حكم حديث حجب : « ما حجب اللّه علمه عن العباد فهو موضوع عنهم « 1 » و حديث « رفع ما لا يعلمون « 2 » و غيره . در ظاهر جزئيت را نفى كرد و نماز را بدون سوره انجام داد . و هكذا نسبت به شرط مشكوك نفى شرطيت كرد و عمل را بدون آن انجام داد و پس از مدّتى در وقت يا در خارج وقت ، كشف خلاف شد به حكم دليل معتبر فهميد كه سوره جزء نماز بوده ، استقبال مثلا شرط نماز بوده و او رعايت نكرده ، آيا چنين عملى مجزى است ؟ يا خير ؟ همان محاسباتى كه در شعبه اوّل و اصلهاى اثباتى داشتيم كه حكومت درست كرديم ، همان محاسبات در اين بخش نيز مىآيد . با اين تفاوت كه آنجا دليل اصل دايرهء دليل شرط را توسعه مىداد و اينجا تضييق مىكند و دلالت مىكند كه در حال شك و جهل فلان عمل جزء يا شرط نيست و جزء بودنش مخصوص به حال علم است . در نتيجه اگر بعدا كشف خلاف شد ، عمل ما كمبودى نداشته و در حال جهل اصلا سوره جزء نبوده و براى جاهل آن عمل كامل بوده . آرى پس از رفع جهل و كشف خلاف نسبت به اعمال آتيه بايد سوره را مراعات كنيم . البته مرحوم آخوند اين بخش را محاسبه نكرده‌اند و با استفاده از حواشى مرحوم مشكينى آن را آورديم . در مبحث اجتهاد و تقليد در باب تبدّل رأى مجتهد خواهند فرمود : « ادلّهء برائت بر ادلّه واقعى\r\n\r\n\r\n","description":"","footnote":"\r\n( 1 ) - وسائل الشيعة ، ج 18 ، ص 119 ، روايت 28 ، باب 12 از ابواب صفات ماضى .\r\n( 2 ) - خصال صدوق ، ص 417 ، ابواب التسعة ، حديث 9 .\r\n","page_name":" 56 ","page_number":64},
  {"content":"\r\n\r\nحكومت دارند « 1 » .\r\nقوله : و هذا بخلاف : بخش امارت و ظنيّه : اماراتى كه در موضوعات و متعلقات احكام جارى مىشوند و دلالت مىكنند بر اينكه فلان عمل واجد شرط است . ( چون اماره به لسان حكايت از واقع است و مؤداى خود را به عنوان حكم واقعى بيان مىكند منتهى يقين‌آور نيست . )\r\nمثلا دو عادل شهادت دادند كه اين آب پاك است . اين جامه طاهر است ، اين زمين مباح است . قبله ميل به راست دارد و . . . يا اين نماز واجد ركوع يا واجد سوره است و شما فلان جزء را انجام داده‌ايد ، يا فلانى عادل است و شما به او اقتدا كرديد و . . . خلاصه اينكه در تمام موارد مزبور و مانند آنها به بيّنه اعتماد كرديد و به خيال اينكه عملتان واقعا داراى اجزاء و شرائط است انجام داديد ، ولى پس از مدتى كه هنوز وقت باقى است يا پس از خروج وقت كشف خلاف شد و معلوم شد كه بيّنه خطا كرده و دو عادل مرتكب كذب يا اشتباه شده‌اند و عمل شما در واقع داراى اجزاء يا شروط نبوده . آيا همان عملى كه برطبق امر ظاهرى و اماره يعنى بيّنه انجام داده‌ايد مجزى است و نيازى به اعاده و قضاء نيست ؟ يا حق نداريد به آن عمل بسنده كنيد بلكه اگر وقت باقى است بايد اعاده كنيد و اگر وقت سپرى شده بايد در خارج وقت تدارك كنيد ؟ مرحوم آخوند اين مسئله را بر مبناى دو نظريّه معروف در باب امارات مبتنى مىكنند .\r\n1 - مسلك طريقيّت كه مسلك مشهور اماميّه است و همين مسلك از نظر ما اقوى است .\r\n2 - مسلك سببيّت محض كه مختار مشهور اهل سنّت است .\r\nمعناى « طريقيّت و سببيّت » آن است كه اگر اماره بر امرى از امور قيام كرد ، برطبق مؤدّاى اماره هيچ مصلحتى حادث نمىشود و تمام مصلحت براى واقع است و اماره صددرصد طريق و راه به سوى واقع است . آنگاه اگر اماره مصيب بود و ما را به واقع هدايت كرد همان واقع در حقّ ما منجّز مىشود و اگر خطا كرد و ما را به بيراهه هدايت كرد\r\n\r\n\r\n","description":"","footnote":"\r\n( 1 ) - كفاية الاصول ، ج 2 ، ص 434 ، آخرين و جملهء مبحث اجتهاد ، و در آنجا اشاره كرده‌اند كه : و قد مرّ فى مبحث الاجزاء تحقيق المقال فراجع هناك .\r\n","page_name":" 57 ","page_number":65},
  {"content":"\r\n\r\nكه در واقع ظلالت است نه هدايت ، در اين صورت هيچ مصلحتى عايد ما نمىشود و نقش اماره عذر درست كردن است و ما فرداى قيامت معذور بوده و مؤاخذه نمىشويم .\r\nمعناى سببيّت آن است كه قيام اماره همان و حدوث مصلحت در مؤدّاى اماره همان ، يعنى اگر اماره‌اى بر امرى قائم شد قيام اماره سبب مىشود كه در مؤدّاى اماره و آن عملى كه اماره ما را بدان هدايت كرده مصلحتى حادث شود و قيام اماره تمام الموضوع براى حدوث مصلحت است . چه اماره مصادف با واقع درآيد و چه خطا بكند ، باز معناى سببيّت اين است كه عمل فاقد شرط و جزء به منزلهء عمل واجد اجزاء و شرايط است و گويا هيچ جزئى كم نشده است .\r\nامّا بر مسلك طريقيّت : نتيجه اين مسلك عدم اجزاء است . زيرا پس از كشف خلاف مكلّف مىبيند كه هيچ كار مصلحت دارى نكرده و دست او از هر مصلحتى خالى است از طرفى امكان تدارك و جبران و رسيدن به مصلحت وجود دارد چون عمل داراى قضاء و اداء است پس عقل هيچ عاقلى او را آزاد نمىگذارد بلكه او را ملزم مىسازد كه مصلحت فوت شده را تحصيل كند .\r\nامّا بر مسلك سببيّت : در دو مقام بحث مىشود .\r\n1 - مقام ثبوت و احتمالات : از نظر اينكه عمل مذكور تا چه ميزان در سايه قيام اماره داراى مصلحت مىشود و چه مقدارى از غرض را تأمين مىكنند ، همان چهار احتمال مذكور در امرهاى اضطرارى ، اينجا هم بيان مىشود :\r\nالف ) مؤدّاى اماره واجد صددرصد مصلحت مىشود كه به اندازهء مصلحت واقع است .\r\nب ) مؤدّاى اماره واجد نود درصد مصلحت مىشود و باقيمانده تداركش واجب و لازم نيست .\r\nج ) مؤدّاى اماره واجد پنجاه درصد مصلحت مىشود و باقيمانده قابل تدارك و واجب التدارك است .\r\nد ) مؤدّاى اماره واجد پنجاه درصد مصلحت مىشود و باقيمانده قابل جبران نيست .\r\nنتيجهء احتمال اوّل و دوّم و چهارم « اجزاء » است و نتيجهء احتمال سوّم « عدم اجزاء »\r\n\r\n","description":"","footnote":"","page_name":" 58 ","page_number":66},
  {"content":"\r\n\r\nاست .\r\n2 - قوله : و لا يخفى : مقام اثبات : اطلاقات ادلّه حجيّت بيّنه حكم به اجزاء مىكند . بيان ذلك : مفاد ادلّهء حجيّت بيّنه اين است كه « صدّق العادل » و معناى تصديق عادل ترتيب اثر دادن به گفتهء او است . حال در زمانى كه بيّنه قائم شد و هنوز كشف خلاف نشده بود . ادلّه حجيّت بيّنه گفت اين بيّنه در حق شما حجّت است و بايد از آن پيروى كنيد . آن‌گاه اين ادلّه در مقام بيان وارد شده و مع‌ذلك نفرموده اگر بعدا كشف خلاف شد چه بكنيد از اين عدم بيان مىفهميم كه مطلب دنباله ندارد و اوّل و آخر وظيفهء ما پيروى از اماره است كه انجام داده‌ايم و وظيفهء ديگرى نداريم . و گرنه مولاى حكيم بيان مىكرد تا اخلال به غرض نشود .\r\nنكته : در امرهاى اضطرارى در مقام اثبات دو قدم برداشتند . قدم اوّل اطلاقات و قدم دوّم اصل عملى . ولى در ما نحن فيه يعنى امر ظاهرى و قيام بيّنه فقط از اطلاق دليل سخن گفتند و از مقتضاى اصلى عملى حرفى نزدند . سرّ مطلب آن است كه اينجا هميشه اطلاقات را داريم و جاى تردى نيست . بعد از كشف خلاف هم اطلاقات حجيّت بيّنه به حال خود باقى است و لذا نوبت به مقتضاى اصل نمىرسد . ولى اگر كسى اهل تشكيك باشد و در اطلاقات مناقشه نمايد همان حرف را مىزنيم كه از اصل برائت از وجوب اعاده و قضا استفاده مىشود .\r\nقوله : هذا فيما احراز : نتيجه طريقيّت و كشف عبارت شد از عدم اجزاء و نتيجهء سببيّت و موضوعيّت عبارت شد از اجزاء حال اگر ما يقين داشتيم كه حجيّت امارت از باب طريقيّت است و اين مبنا براى ما محرز بود نتيجه روشن است . و اگر يقين كرديم كه مسلك سببيّت صحيح است و حجيّت امارت از اين باب است ، باز نتيجه روشن است . ولى اگر شك كرديم چه بكنيم . البتّه به اصل حجيّت بيّنه يقين داريم . ولى نمىدانيم كه از باب طريقت است يا از باب سببيّت ؛ در اين فرض اگر از اماره پيروى كرديم و سپس كشف خلاف شد نتيجه چه مىشود ؟ آيا همين عمل مجزى است ؟ يا مجزى نيست بايد تدارك شود ؟ مرحوم آخوند مبحث اعاده در وقت را جدا و مطلب قضا در خارج وقت را جدا مطرح مىكنند .\r\n\r\n","description":"","footnote":"","page_name":" 59 ","page_number":67},
  {"content":"\r\n\r\nدر مورد وجوب اعاده در وقت مىفرمايند : حق اين است كه عمل مزبور مجزى نيست و پس از كشف خلاف بايد اعاده شود . زيرا يقين داريم كه امرى به دوش ما آمد و ما ملزم شديم كه كارى بكنيم كه مصلحت ملزمهء صلاتى را تامين كنيم و تا غرض حاصل نشده آن امر و تعبّد باقى است و ساقط نمىشود . پس اشتغال يقينى مسلّم است . آن‌گاه شك داريم كه عملى كه انجام داديم و فاقد جزء يا شرط بوده و كشف خلاف شده آيا غرض را تحصيل كرد يا نه ؟ آيا مسقط تكليف و تعبّد هست يا نه ؟ اگر اماره طريق باشد اين عمل محصّل غرض نيست و اگر سبب باشد ، محصّل غرض هست ولى فرض اين است كه ما شك داريم . پس نمىدانيم كه بدين‌وسيله غرض مولى و مصلحت صلاتى را تأمين كرده‌ايم يا نه ؟ آيا امر صلاتى از دوش ما برداشته مىشود يا نه ؟ اينجا قاعدهء اشتغال جارى مىشود و مىگوئيم اشتغال يقينى مستدعى فراغت يقينى است و فراغ يقينى به اين است كه عمل را با وجود شرط يا جزء فاقد اعاده و تكرار نمائيم تا مطمئن شويم كه به غرض مولى دست يافته‌ايم . ( منظور آخوند از اصالة عدم الاتيان همين قاعدهء اشتغال است كه توضيح داديم ، و فرازهاى بعدى كلام ايشان گواه اين ادعا است . )\r\nقوله : و استصحاب : اگر كسى بگويد ، ما در اينجا اصل ديگرى داريم كه بر اصل احتياط تقدّم دارد و آن استصحاب است . بيان ذلك : تا زمانى كه كشف خلاف نشده بود وظيفهء ما پيروى از اماره و امر ظاهرى بود و واقع ( نماز با همهء اجزاء و شروط ) در حق ما فعلى و منجّز نبود حال پس از كشف خلاف شك مىكنيم كه واقع فعلى شد يا نه ؟ از استصحاب عدم فعليّت تكليف به واقع استفاده مىكنيم و نتيجه مىگيريم كه پس همان عمل مجزى است و نيازى به اعاده نيست . حال چرا از اين اصل استفاده نكرديد ؟\r\nمرحوم آخوند مىفرمايد اين اصل مجزى و مفيد نيست چرا كه اصل مثبت است . و مستقيما بر مستصحب اثر شرعى بار نمىشود بلكه اثر عقلى و عادى و غيره بار مىشود و اگر هم اثر شرعى دارد مع الواسطه است . زيرا اثرى كه بر عدم فعليّت تكليف واقعى مترتب مىشود عبارت است از : اجزاء و عدم لزوم اعاده . اين يك اثر عقلى و به حكم عقل است .\r\nپس استصحاب مذكور اصل مثبت است ، و اصل مثبت حجت نيست .\r\n\r\n","description":"","footnote":"","page_name":" 60 ","page_number":68},
  {"content":"\r\n\r\nقوله : و هذا بخلاف : اگر كسى بگويد چرا همين مطالب را در رابطه با امر اضطرارى مطرح نكرديد و نگفتيد پس از رفع اضطرار به حكم قاعدهء اشتغال اعاده لازم است ؟ در جواب مىگوئيم قياس مع الفارق است . زيرا در باب امر اضطرارى ما مأمور به را انجام داديم و به تمام يا بخشى از مصلحت رسيده بوديم و يقين داشتيم كه چيزى عائد ما شده ، لذا نوبت به اعاده نرسيد ولى در ما نحن فيه اساسا شك داريم كه به مصلحتى رسيده‌ايم يا نه ؟ اگر طريقى باشد نرسيده‌ايم ، ولى هيچ‌كدام محرز نيست . لذا اشتغال يقينى خواهان فراغت يقينى است . همچنين اگر كسى بگويد . چرا در باب امارت بر مسلك سببيّت حكم به اجزاء كرديد ولى در صورت شك حكم به اجزاء نمىكنيد ؟ باز جواب همان است كه در فرض احراز سببيّت ما به مصلحتى كه بايد برسيم رسيده‌ايم ، و اگر بخواهد اعاده واجب شود بايد به وجوب جديد باشد و اصل برائت آن را برمىدارد ، آنچه را كه وظيفه داشتيم و مشغول الذّمّه بوديم انجام داديم و ما زاد برآن شك در تكليف جديد است كه با اصل رفع مىشود . ولى در ما نحن فيه و فرض شك اصلا نمىدانيم كه كارى كرده‌ايم يا نه ؟ عمل ما محصّل غرض مولى هست يا نيست ؟ به ناچار بايد اعاده كنيم زيرا اشتغال يقينى مستدعى فراغ يقينى است .\r\nو امّا وجوب قضاء در خارج وقت : ابتدا سه مطلب را بايد در نظر بگيريم :\r\n1 - آيا وجوب قضاء به امر جديد است يا تابع اداء و به امر اوّل ؟ اختلافى است كه در جاى خود بررسى مىشود .\r\n2 - موضوع ادلّه وجوب قضاء فوت است ولى آيا فوت امر وجودى است ( چيزى را از دست دادن ) يا امر مدعى است ( بجا نياوردن ) معناى اثباتى و ايجابى دارد يا معناى سلبى ؟ اختلافى است .\r\n3 - آيا اصل مثبت حجّت است يا نه ؟ باز هم اختلافى است و در جاى خود خواهد آمد ، و حق اين است كه حجت نيست . حال اگر معتقد باشيم كه وجوب قضاء به امر جديد است و فوت هم امر وجودى است و اصل مثبت هم حجت نيست ، نتيجه اين سه مطلب به ضميمهء يكديگر آن است كه « قضاء واجب نيست و همان عمل مجزى است . » زيرا در\r\n\r\n","description":"","footnote":"","page_name":" 61 ","page_number":69},
  {"content":"\r\n\r\nوجوب جديد شك داريم با اصل برائت برمىداريم ، در صدق فوت هم ( اگر وجودى باشد ) شك داريم . چون نمىدانيم كه واقعا چيزى را از دست داده‌ايم ( على الطريقيّه ) يا چيزى را از دست نداده‌ايم ( على السببيّة ) ؟ و تا موضوع محرز نشود ، حكمى نيست . اصل مثبت را هم حجت نمىدانيم يعنى نمىتوانيم با اجراء اصالة عدم الاتيان فوت را نتيجه بگيريم و سپس وجوب قضاء را برآن مترتب كنيم . چون فوت اثر شرعى نيست ، در نتيجه قضاء واجب نيست و همان عمل انجام شده مجزى است .\r\nامّا اگر آن سه امر را با هم معتقد نشديم نتيجه عدم اجزاء است و بايد قضا شود خواه هيچ‌كدام را قبول نكنيم كه پرواضح است خواه اوّلى را به تنهايى قبول نكنيم يعنى قضا را به امر جديد ندانيم . بلكه تابع امر اوّل بدانيم ، بايد قضاء شود زيرا امر اوّل كه امر به اداء است آمده و شك در اسقاط آن داريم . بايد احتياط كنيم - خواه اوّلى را قبول كنيم ، يعنى قضا را به امر جديد بدانيم ، ولى فوت را امر عدمى « عدم الاتيان » بدانيم كه با استصحاب عدم اتيان قابل احراز است . و ما يك زمانى مأمور به را انجام نداده بوديم ، الآن شك داريم ، الاصل عدم الاتيان ، در نتيجه وجوب قضاء ثابت مىشود و خواه فقط امر سوّم را قبول كنيم يعنى بگوئيم ، گرچه فوت امر وجودى است ولى با اصالة عدم الاتيان ثابت مىشود زيرا ما اصل مثبت را حجّت مىدانيم . باز هم موضوع وجوب قضا احراز مىشود و در نتيجه قضاء هم مثل اداء واجب مىگردد .\r\nقوله : ثم انّ هذا كلّه : مبحث اوّل دربارهء اصول و امارتى بود كه در موضوعات و متعلقات احكام يعنى اعمال مكلفين جارى مىشد و دلالت مىكرد كه فلان عمل واجد شرط يا جزء هست يا نيست . تا به حال شقوق گوناگون اين مبحث را بيان كرديم . امّا مبحث دوّم دربارهء اصول و اماراتى است كه در خود احكام و تكاليف كلّى الهى جارى مىشوند . مثلا شك داريم كه در زمان غيبت هم مثل زمان ظهور معصوم ( ع ) نماز جمعه واجب است يا در عصر غيبت نماز ظهر واجب است . استصحاب بقاء وجوب جمعه مىگويد : باز هم جمعه در ظاهر واجب است . يا خبر ثقه كه اماره است مىگويد در عصر غيبت هم نماز جمعه واجب است و ما مدّتى برطبق اصل يا اماره و امر ظاهرى انجام وظيفه كرديم و بعدا كشف\r\n\r\n","description":"","footnote":"","page_name":" 62 ","page_number":70},
  {"content":"\r\n\r\nخلاف شد و به دليل اجتهادى معتبرترى فهميديم كه در عصر غيبت نماز ظهر واجب است نه نماز جمعه ، آيا اعمالى را كه تاكنون انجام داده‌ايم بايد اعاده كنيم يا همان اعمال مجزى است و اعاده لازم نيست ؟ يا مثلا مجتهدى براى ساليان دراز فتوى مىداد به وجوب نماز بدون سوره و دهها سال خود و مقلدينش نماز بدون سوره انجام داده‌اند و از اماره كه رأى و فتواى مجتهد است پيروى كرده‌اند . حال در اثر برخورد با ادلّه محكم‌تر يك مرتبه براى مجتهد تبديل رأى حاصل شد و فتوى وجوب سوره داد . آيا خود و مقلّدينش بايد تمام نمازهاى گذشته را اعاده كنند يا لازم نيست ؟ مرحوم آخوند مىفرمايد ، على القاعده اين امرهاى ظاهرى مجزى نيستند و بايد اعاده كند ، آن هم مطلقا يعنى خواه از اصلى از اصول ( مثل استصحاب ) پيروى كرده باشد و خواه از اماره‌اى از امارات ( مثل خبر ثقه ) . اماره هم خواه طريق باشد و خواه سبب در هر حال پس از كشف خلاف بايد اعاده كند . دليل مطلب : مرحوم مشكينى در حاشيه صورت اصل و اماره و طريقت و سببيّت را جداجدا محاسبه كرده‌اند ، ولى مرحوم آخوند روى نقطه اساسى انگشت گذاشته و مىفرمايند : فوقش اين است كه : نماز جمعه هم در اثر قيام اصل يا اماره داراى مصلحت مىشود ، آن‌هم مصلحتى صددرصد به اندازهء مصلحت نماز ظهر ، ولى اين منافاتى ندارد با آنكه نماز ظهر هم واجب باشد و بايد از عهده برآئيم . زيرا اثبات شىء نفى ما عدا نمىكند و اين‌ها دو عمل هستند . و چه مانعى دارد كه يك وجوب ظاهرى مصلحت‌دار به نماز جمعه بار شود و يك وجوب واقعى مصلحت‌دار هم به نماز ظهر بار شود و پس از كشف خلاف به فعليّت برسد ؟ پس على القاعده وجهى براى اجزا نيست ، مگر اينكه دليل به‌خصوصى ( مثل اجماع ، ضرورت دين و . . . ) داشته باشيم مبتنى بر اينكه دو نماز ( هم ظهر و هم جمعه ) در يك زمان واجب نمىشوند ، و يك واجب است نه بيشتر اينجا است كه اگر نماز جمعه صددرصد مصلحت داشت ، نوبت به ظهر نمىرسد ، و حتما مجزى از آن است . ولى اصولى به موارد خاصه و دليل خاص كارى ندارد ، بحث اصولى قانونى و كلّى است . از نظر قاعده و قانون دليلى بر اجزاء نيست . و هركجا دليل خاص نبود به همين مقتضاى قاعده برمىگرديم .\r\n\r\n","description":"","footnote":"","page_name":" 63 ","page_number":71},
  {"content":"\r\n\r\n\r\nدو تذنيب\r\nتذنيب اوّل : در پايان مبحث اجزاء دو مطلب را به عنوان تذنيب « دنباله و تتمّه » ذكر مىكنند .\r\n\r\nتذنيب اوّل دربارهء احكام قطع از حيث اجزاء است .\r\nبه طور كلّى مكلّف نسبت به هر امرى از امور ( موضوع يا حكم ) يا قاطع و جازم است و يا ظانّ است و يا جاهل و شاكّ است . فرض شك ، مجراى اصول علميّه است كه اگر اصلى از اصول علميّه بر موضوع يا متعلّق حكم يا بر خود حكم شرعى قائم شد و طبق آن عمل كرديم و بعدا كشف خلاف شد . آيا امر ظاهرى مستفاد از اصل عملى مجزى است يا خير ؟ اين بخش با تمام شعبى كه داشت مبسوطا بحث شد .\r\nفرض ظنّ : مجراى امارات ظنيّه است ، اگر اماره‌اى بر موضوع و متعلق يا بر خود حكم و تكليف قائم شد و ما برطبق آن انجام وظيفه كرديم و بعدا كشف خلاف شد وظيفه چيست ؟ آيا همين عمل كافى است ؟ آيا اعاده لازم است ؟ اين قسمت نيز به تفصيل و براساس مبانى مختلف محاسبه شد .\r\nفرض قطع : اگر انسان به موضوع يا متعلّق تكليف قاطع شد و يقين كرد كه در اين عملى كه در خارج انجام مىدهد كمبودى ندارد ، واجد تمام اجزاء و شرايط مىباشد . يا بر اصل حكم . و تكليف قاطع شد ، مثلا به وجوب نماز جمعه در عصر غيبت جازم شد و سپس مدّتى برطبق قطع خويش انجام وظيفه كرد ، در اينجا سه صورت متصوّر است :\r\n1 - بعدا معلوم شد كه قطع او مطابق واقع و مصيب بوده و حقيقتا علم و يقين بوده در اين صورت بحثى نيست زيرا به خود حكم واقعى و اصل شده و نفس تكليف واقعى را انجام داده و على جميع المبانى مجزى است .\r\n2 - بعدا هيچ‌گاه معلوم نشد كه آيا قطع او مطابق بوده يا مخالف واقع . و در قيامت معلوم شد كه اين نيز حكمش روشن است ، زيرا اگر در واقع مصيب بوده ، وى مثاب است اگر خطا كرده معذور است .\r\n3 - بعدا كشف خلاف شد و معلوم گرديد كه عملش واجد فلان جزء يا شرط نبوده و مأمور به واقعى و تكليفش نماز جمعه نبوده و نماز ظهر بوده و . . . صورت اخير محل بحث\r\n\r\n","description":"","footnote":"","page_name":" 64 ","page_number":72},
  {"content":"\r\n\r\nاست و سؤال نيست : آيا عملى كه در آن زمان برطبق قطع انجام داد ، الآن پس از كشف خلاف مجزى است و اعاده لازم ندارد ؟ يا مجزى نيست و بايد واقع را مجددا بجاى آورد يا به نحو ادايى يا قضايى ؟ مىفرمايند در رابطه با قطع اصلا جاى توهّم اجزاء هم نيست ، يعنى سزاوار نيست كه انسان حتى احتمال ضعيف هم بدهد كه مجزى باشد بلكه بايد به ضرس قاطع حكم به عدم اجزاء كرد .\r\nدليل عدم اجزاء : منشا توهم اجزاء وجود امر شرعى است كه در مورد اماره يا اصل بود و مىگفتيم از امر ظاهرى متابعت كرده و مجزى است ولى در مورد قطع ما امر شرعى نداريم ، زيرا حجيّت قطع ذاتى و عقلى است نه جعلى و شرعى . و در باب خود گفته آمده كه « القطع لا تكاد تناله يد الجعل نفيا و اثباتا » و شخص قاطعى كه از قطع خويش پيروى كرده و سپس كشف خلاف شده نه امر واقعى را مثلا « امر به نماز ظهر » امتثال كرده - چون على الفرض خلاف واقع و بيراهه رفته - و نه امر ظاهرى و قائم مقام امر واقعى را امتثال كرده ، چون على الفرض در مورد قطع امرى و جعلى در كار نيست . فقط يك امر اعتقادى و تخيّلى است كه خيال مىكرد امر دارد و انجام داد و بعد معلوم شد كه خيالى بيش نبوده .\r\nپس از خيال و پندار باطل خويش پيروى كرده نه از امر شرعى ، پس وجهى براى اجزاء نيست .\r\nبه بيان ديگر هم مىتوان دليلى آورد و آن اينكه قطع ( مثل اماره بر مسلك طريقيّت ) طريق محض به سوى واقع است و انكشاف واقع يا ذاتى و عين ذات او است ( العلم هو الانكشاف ) و يا از لوازم ذات او است ( العلم له الانكشاف ) در هر حال جز طريقيّت و حكايت مرآتيّت و ارائه واقع نقشى ندارد . با اين تفاوت كه طريقيت اماره جعلى و شرعى است و طريقيت علم عقلى و ذاتى است و قابل جعل نيست . همان مطالبى كه در باب اماره بر مسلك طريقيّت گفته شد . در باب قطع هم مطلب همان است . يعنى پس از كشف خلاف و ديدن اين امر كه وى صددرصد بيراهه رفته و هيچ مصلحتى نصيبش نشده وجهى براى اجزاء نيست و با امكان تدارك ، عقل حكم به لزوم اعاده مىنمايد .\r\nقوله : نعم : در اين تبصره صورى براى فرض قطع پس از كشف خلاف تصوير مىشود .\r\n\r\n","description":"","footnote":"","page_name":" 65 ","page_number":73},
  {"content":"\r\n\r\nالف ) احراز مىكنيم كه مقطوع به مشتمل بر هيچ مصلحتى نيست . ( احراز عدم اشتمال بر مصلحت ) اين همان فرض است كه تا به حال مطرح بود و نتيجه‌اش عدم اجزاء بود .\r\nب ) شك داريم و عدم الاحراز و العلم است . يعنى نمىدانيم كه مقطوع به مشتمل بر مصلحتى بود تا مجزى باشد ؟ يا نبود تا نباشد ؟ در اين فرض هم وجهى براى اجزاء نيست .\r\nو اشتغال يقينى مستدعى فراغ يقينى است .\r\nج ) احراز مىكنيم كه مقطوع به مشتمل بر مصلحتى بود . ( احراز اشتمال بر مصلحت ) خود اين فرض داراى صور گوناگون است كه دو صورت مهم و مدّ نظر مرحوم آخوند است كه فهرست‌وار بيان مىكنيم :\r\n1 - عملى كه مقطوع به است يعنى مكلّف قاطع شده كه آن عمل ، مأمور به است . مثلا نماز جمعه ، مطلقا چه در حال قطع و غير اين حال داراى صددرجه مصلحت است . اين فرض گرچه مجزى است ولى از بحث خارج است ، زيرا در اين فرض مقطوع به ( نماز جمعه ) عدل و بديل واجب واقعى ( نماز ظهر ) مىشود و وجوب تخييرى بين واقع و مقطوع به درست مىگردد ، سخن از اجزاء غير واقع از واقع معنى ندارد .\r\n2 - عمل مقطوع به اتفاقا و تصادفا در خصوص حال قطع - كه يك زمان مقطوع بود - واجد صددرجه مصلحت مىشود . ( به اندازه مصلحت واقع ) امر قطعى اين ويژگى و خصوصيّت را مىيابد ( اگر خواستى بگو : قطع بجاى اينكه طريقى باشد ، موضوعى مىشود و تمام موضوع براى حدوث وجوب و مصلحت در متعلّق خود مىگردد . ) اين صورت اوّلى است كه آخوند ره مطرح كرده‌اند .\r\n3 - عمل مقطوع به مشتمل بر مقدارى از مصلحت است آن هم مطلقا ( در حال قطع يا غير قطع ) و باقيمانده از مصلحت ، امكان تدارك دارد و لازم التدارك است . اين نيز وضعش روشن است كه مجزى نيست و از محلّ بحث خارج است . ( مثل صورت اوّل ) .\r\n4 - همان صورت سوّم ولى با اين تفاوت كه اشتمال بر مقدار مصلحت مزبور مخصوص حال قطع است . اين نيز وضعش روشن است كه مجزى نيست .\r\n5 - عمل مقطوع به مشتمل بر مقدارى از مصلحت است مطلقا ( حال قطع و جعل ) و\r\n\r\n","description":"","footnote":"","page_name":" 66 ","page_number":74},
  {"content":"\r\n\r\nباقيمانده با اينكه امكان تدارك دارد ولى لازم التدارك نيست . باز مجزى است . مثل صورت 1 و 3 جاى بحث ندارد .\r\n6 - صورت پنجم با اين قيد كه اشتمال بر مقدار مصلحت مخصوص حال قطع باشد . باز هم مجزى است . مرحوم آخوند اين فرض را هم متعرّض نيست ولى ثبوتا اين نيز محتمل است .\r\n7 - عمل مقطوع به مشتمل بر مقدارى از مصلحت است و باقيمانده ( چه مصلحت مهم مثل 50 درجه و چه غير مهم مثل 10 درجه ) قابل تدارك نيست . ضمنا مطلقا داراى مصلحت مزبور است ( در حال قطع يا جهل ) اين نيز مجزى است و اعاده ندارد و مثل فرض 1 و 3 و 5 مورد بحث نيست .\r\n8 - مقطوع به مشتمل بر مقدارى از مصلحت است آن هم در خصوص حال قطع و باقيمانده قابل تدارك نيست . اينجا هم عمل مجزى است و اعاده لازم نيست چون لغو است . مرحوم آخوند صورت 7 و 8 را با هم ذكر مىكنند و يك فرض حساب مىكنند و مىفرمايند : و لو فى غير الحال ، چون عملا فرقى ندارد .\r\n9 - مقطوع به در حالت قطع اصلا مشتمل بر مصلحت نيست ولى بگونه‌اى است كه اگر انجام داديم قطعا مصلحت واقع قابل تدارك نيست . باز هم وجهى براى اعاده يا قضاء وجود ندارد مرحوم آخوند اين فرض را نيز متعرّض نيست .\r\n10 - مقطوع به مجزى از بخشى از مصلحت است و باقيمانده قابل جبران است ولى عسر و حرج يا ضرر دارد و به حكم قانون نفى عسر و حرج و نفى ضرر ، اعاده واجب نيست . باز هم همان عمل مجزى است . حال صور مورد نظر صورت دوّم و هفت و هشت بود كه مرحوم آخوند در اين تبصره متعرّض شده و مىفرمايند : در هر سه فرض وجهى براى اعاده و امتثال امر واقعى نيست و عمل مقطوع به مجزى است .\r\nو وجه آن به دنبال هر صورتى اشاره شد . سپس توسعه داده مىفرمايند صور مزبور اختصاص به قطع و امر قطعى ندارد و صورت اماره و امر طريقى را هم شامل مىشود . ( در امارت هم بر مسلك طريقيّت ، اگرچه حكم به عدم اجزاء كرديم ولى همين تبصره در آنجا\r\n\r\n","description":"","footnote":"","page_name":" 67 ","page_number":75},
  {"content":"\r\n\r\nهم مىآيد كه عمل مظنون و مؤداى اماره واجد تمام مصلحت شود در فرض ظن و قيام اماره يا واجد بخشى از مصلحت واقع شود و باقيمانده قابل جبران نباشد و . . . )\r\nاجزاء در دو يا سه صورت مزبور - يا صور ديگرى كه ما افزوديم - نه به خاطر اين است كه امتثال امر قطعى يا امر طريقى خواهان اجزاء و قانونى است ، بلكه به خاطر خصوصيّتى است كه به طور اتفاقى و تصادفى در موضوع و متعلّق اين دو امر پيدا شده و قطع يا ظنّ موضوعيّت يافته و موجب پيدايش مصلحتى شده است . نظير سه فرع فقهى ذيل كه استثنائا اعاده ندارند .\r\n1 - اتمام در موضع قصر : اگر مسافرى از روى جهل به حكم در سفر نمازهاى ظهرين و عشاء را به جاى دو ركعت ، چهار ركعت بخواند و بعدا بفهمد ، اعاده لازم نيست .\r\n2 - جهر در موضع اخفات : اگر نمازگزارى در نمازهاى اخفاتى مثل ظهرين كه بايد با قرائت آهسته بخواند ، اشتباها و بر اساس جهل جهرا بخواند ، و بعد عالم شود ، باز اعاده لازم نيست .\r\n3 - اخفات در موضع جهر : عكس صورت قبلى است كه حكم همان است .\r\nتمام اين‌ها اتفاقى و تصادفى و موارد خاص است كه به دليل خاص حكمى بيان شده و قاعده و قانونى نيست و به درد اصول نمىخورد .\r\nنتيجه : على القاعده اگر كسى از قطع پيروى كرد و بعدا كشف خلاف شد اين عمل مجزى نيست .\r\n\r\nتذنيب دوّم : در باب اصول و امارات ( اوامر ظاهرى ) به صورت موجبهء جزئيّه در بعض موارد قائل به اجزاء شديم :\r\n[ 1 - صورت قيام اصل عملى بر موضوع يا متعلّق حكم . 2 - صورت قيام اماره بر موضوع يا متعلّق آن‌هم بر مسلك سببيّت 
  ] حال مرحوم شهيد ثانى در تمهيد القواعد « 1 » دچار توهمّى شده و خيال كرده كه قول به اجزاء در اين بعض موارد مستلزم تصويب است « صغرى » و تصويب به اجماع اماميّه باطل است « كبرى » پس قول به اجزاء هم باطل است « نتيجه » زيرا مستلزم الباطل باطل .\r\n\r\n\r\n","description":"","footnote":"\r\n( 1 ) - تمهيد القواعد ، ص 46 ، سطر 23 - 21 .\r\n","page_name":" 68 ","page_number":76},
  {"content":"\r\n\r\nبيان استلزام : معناى اجزاء اين است كه همين عملى كه برطبق امر ظاهرى انجام شده مجزى است و واقع بىواقع و با وجود امر ظاهرى ديگر واقع نيست . وجوب واقعى نيست تا اعاده شود و گرنه اجزاء معنى نداشت .\r\nمرحوم شيخ اعظم هم در رسائل به پيروى از شهيد ، توهّم مذكور را مطرح و محاسبه فرموده‌اند « 1 » مرحوم آخوند مىفرمايند : هرگز اجزاء مستلزم تصويب باطل نيست و ربطى به هم ندارد براى توضيح مطلب مقدمه‌اى لازم است : در حكم واقعى هر واقعه و حادثه و موضوعى احتمالاتى مطرح است كه اهم آنها به قرار ذيل است :\r\n1 - واقع و لوح محفوظ از هرگونه حكمى براى اين واقعه ، خالى است و خداوند منتظر است تا مثلا ابو حنيفه فتوايى بدهد و آنچه را كه ائمه المذاهب الاربعة فتوى دادند همان را ثبت كند . اين تصويبى است كه به اشعرى منسوب است .\r\n2 - خداوند از قبل مىدانست كه امام مذهب شافى چنين فتوى مىدهد و امام مذهب حنفى چنان فتوى مىدهد و . . . لذا از قبل براى هركدام همان حكم را ثبت كرده و حكم واقعه در واقع و عند اللّه و به تعدّد آراء و مذاهب فقهاء ، متعدّد و متنوع است . اين تصويبى است كه اشعرى به معتزلى و معتزلى به اشعرى نسبت داده و هركدام از آن اجتناب كرده‌اند . به قول صاحب معالم : « نعم هاهنا مذهب تبرّى كل واحد من المعتزلة و الاشاعرة منه و نسبه كلّ منهم الى صاحبه و اتّفقا على فساده و هو انّ الواجب معيّن عند اللّه تعالى ( از پيش مىداند ) غير معيّن عندنا الّا انّه تعالى يعلم انّ ما يختاره المكلّف هو ذلك المعيّن عنده « 2 »\r\n3 - هر واقعه‌اى عند اللّه تعالى يك حكم شأنى و اقتضائى بيشتر ندارد . منتهى اگر فتواى مجتهد با واقع منطبق بود ، همان حكم شأنى در حق او تشريع مىشود و به فعليّت مىرسد و بايد انجام دهد ولى اگر رأى فقيه بر خلاف واقع درآمد ، خداوند آن حكم واقعى را از لوح محفوظ محو كرده و همين فتواى مجتهد را مىنگارد . اين رأى به معتزله منسوب است .\r\n\r\n\r\n","description":"","footnote":"\r\n( 1 ) - فرائد الاصول ، ص 29 .\r\n( 2 ) - معالم الاصول ، ص 75 - 74 .\r\n","page_name":" 69 ","page_number":77},
  {"content":"\r\n\r\n4 - خداوند در واقع احكامى دارد و هر واقعه‌اى عند اللّه يك حكم دارد كه بر اساس ملاكات و مقتضيات ( مصالح و مفاسد ) جعل و تشريع شده و به پيامبر و به امام ( ع ) هم ابلاغ شده است و هرگز هم عوض نمىشود . در حقّ عالم و جاهل ، غافل و ملتفت به طور يكسان ثابت است . آن‌گاه اگر فتواى مجتهد مطابق با واقع بود همان حكم انشائى به مرحله فعليّت و بعث و زجر و بلكه به درجهء تنجّز مىرسيد ( بر مسلك آخوند در جلد ثانى كفايه ) و اگر خلاف واقع بود آن حكم واقعى در مرحلهء انشاء و تشريع محفوظ است و از بين نمىرود ، و مؤداى اماره يا اصل وظيفهء فعلى است رأى اماميّه همين است . با اين مقدمه مىگوئيم : قول به اجزاء مستلزم همين شقّ چهارم است . يعنى در موارد قيام اماره يا اصل و وجود امر ظاهرى ، آن حكم واقعى و امر واقعى در مرحلهء انشاء مانده و تبديل به فعليّت نمىشود . نه اينكه واقعى از اوّل نباشد يا به كلّى محو و نابود شود و يا متعدّد باشد . اين مطلب در كليه موارد قيام اماره و اصل هست ( چه مصادف درآيد و چه غير مصادف با واقع ) فعلا وظيفهء ما امر ظاهرى است و مصادفت يا عدم مصادفت در اختيار ما نيست . و در موارد عدم اصابه به واقع چه قائل به اجزاء بشويم يا نه حكم واقعى در مرحلهء انشاء مىماند . پس فرق قول به اجزاء و عدم اجزاء در تصويب و عدم تصويب نيست . فرق در سقوط فعليّت واقع و عدم سقوط آن پس از كشف خلاف است . تصويبى كه بالاجماع باطل است سه قسم اوّل است ، و اجزاء مستلزم قسم رابع است كه هيچ دليلى بر بطلان آن نيست .\r\nقوله : و كيف : چگونه در مورد اجزاء حكم واقعى نباشد . درحالىكه موضوع امر ظاهرى جهل و شك در واقع است . ( چه جهل به خصوصيّت واقعه مثل خمريّت اين مايع در شبهات موضوعيّه و چه جهل به حكم شرعى واقعه مثل حرمت خمر در شبهات حكميّه ) و شك در امرى فرع بر وجود آن امر است . تا چيزى در واقع نباشد و ما نسبت به آن جاهل نباشيم نوبت به حكم ظاهرى نمىرسد . شك و ظن و علم و اراده و . . . از صفات ذات الإضافة هستند و متعلّق مىخواهند . محال است شك باشد ولى مشكوكى نباشد كه متعلّق به شك شود . پس اجزاء ربطى به تصويب باطل ندارند .\r\nپايان مبحث اجزاء\r\n\r\n","description":"","footnote":"","page_name":" 70 ","page_number":78},
  {"content":"\r\n\r\n\r\nفصل [ الرابع 
  ] فى مقدّمة الواجب\r\nيكى از مباحث مهمّ و طولانى باب اوامر ، مسألهء مقدّمهء واجب است .\r\n\r\nقبل از ورود در اصل بحث بجا است چهار امر را به عنوان مقدّمات و خطوط كلّى ترسيم كنيم :\r\nامر اول\r\n\r\nامر اوّل از امور مزبور دربارهء دو مطلب است :\r\n\r\nمطلب اوّل : آيا مبحث مقدّمهء واجب از مسائل علم اصول فقه است يا از مسائل علم فقه ؟\r\nاز مسائل علم كلام است ؟ يا از مبادى تصديقيّهء علم اصول است ؟ و يا از مبادى احكاميّهء آن ؟\r\nاهمّ احتمالات مزبور دو احتمال اوّل است كه مرحوم آخوند در متن آن دو را دنبال كرده است ( بقيّهء احتمالات در حواشى كفايه مطرح است و مهمّ نيست ) قبل از بيان جايگاه اين مسئله لازم است ضابطهء مسئله فقهى و اصولى را بيان كنيم .\r\nضابطهء مسئله فقهى آن است كه موضوع آن فعلى از افعال مكلّفين و محمول آن حكمى از احكام شرعيّه باشد مانند : نماز واجب است ، شرب خمر حرام است ، صدقه دادن مستحب است و . . . موضوعات فقهى دو دسته مىباشند : دسته‌اى موضوعات خاصّه است از قبيل : نماز - روزه - حج و . . . ، و دسته‌اى موضوعات عامّه است از قبيل : نذر ، عهد ، يمين ، اجاره ، ضرر ، حرج و . . . كه نذر مثلا هم قابل تعلّق به نماز است و هم به روزه و هم به واجبها يا مستحبات ديگر و . . . ، و اختصاص به عمل خاصّى ندارد .\r\nضابطهء مسألهء اصولى آنست كه نتيجهء مسئله در طريق استنباط حكم شرعى فرعى كلّى الهى قرار گيرد . به عبارت ديگر نتيجهء آن كبراى كلّى قياس استنباط قرار گيرد ، و به تعبيرى\r\n\r\n","description":"","footnote":"","page_name":" 71 ","page_number":79},
  {"content":"\r\n\r\nنتيجهء آن جزء اخير علّت تامّهء استنباط واقع شود .\r\nبا توجه به اين مقدمه از برخى عناوين و تعابير « 1 » چنين توهّم مىشود كه مسألهء مقدّمهء واجب يك مسألهء فقهى است ؛ زيرا سخن از وجوب مقدّمه است . و مقدّمه ( قطع مسافت ، نصب سلّم ، مشى الى السوق و . . . ) كه موضوع اين مسئله است فعلى از افعال مكلّف است .\r\n( مثل نذر و عهد و . . . از موضوعات عامّه است ) زيرا به زودى خواهد آمد كه مقدّمه به حمل اوّلى ( مفهوم مقدّمه ) مورد بحث نيست و مقدّمه به حمل شايع ( مصاديق آن ) مطرح است كه اين‌ها همان افعال خارجى مكلّف هستند و محمول مسئله هم وجوب است كه حكم شرعى است ، پس ضابطهء مسئله فقهى بودن برآن منطبق است . آنگاه طرح اين مسئله در علم اصول استطرادى خواهد بود و جايگاه اصلى آن در علم فقه است ؛ ولى به مناسبت در علم اصول هم مطرح شده است . ولى مشهور اصوليّين بحث را به گونه‌اى عنوان كرده‌اند كه مستقيما مربوط به علم اصول بوده و ربطى به علم فقه ندارد . اين‌ها دو گروه شده‌اند :\r\nالف ) تا زمان مرحوم آخوند ، معمولا به اين صورت مطرح مىشد كه آيا امر به شىء و ذى المقدّمه مقتضى وجوب مقدمات آن نيز هست يا نه ؟ آيا صيغهء افعل بر وجوب مقدّمهء واجب دلالت مىكند يا نه ؟ آيا امر به شىء امر به ما لا يتمّ الواجب الا به هست يا نه ؟ و . . .\r\nاز اين تعبيرات استفاده مىشود كه مسئله از مباحث الفاظ است و بحث در دلالت و ظهور صيغه است .\r\nب ) از زمان مرحوم آخوند تا به امروز ، معمولا به اين نحو عنوان مىشود كه آيا ميان وجوب شرعى ذى المقدّمه و وجوب شرعى مقدّمهء آن ملازمهء عقليّه وجود دارد يا نه ؟\r\nيعنى اگر در موردى شارع به ذىالمقدّمه‌اى ( مثل حجّ ) امر كرد و اين عمل مقدّماتى داشت ( مثل قطع مسافت ) و مستقيما از شارع نسبت به مقدّمه بيانى نرسيد و حكمى نكرد ، آيا عقل حكم به لزوم و وجوب آن مىكند و به گردن شارع مىگذارد ، كه لازمهء ايجاب ذى المقدّمه آن است كه مقدّمات آن را نيز واجب كنى يا چنين ملازمه‌اى نيست و عقل\r\n\r\n\r\n","description":"","footnote":"\r\n( 1 ) - حواشى قوانين ، ص 99 ؛ بدائع الافكار ، ص 295 ، بالاى صفحه .\r\n","page_name":" 72 ","page_number":80},
  {"content":"\r\n\r\nچنين حكمى ندارد . از اين تعابير به وضوح مىفهميم كه مسئله عقلى است نه لفظى .\r\nاز اين دو عنوان هركدام كه باشد نتيجه آنست كه مسألهء مقدّمه واجب از مسائل اصولى است و ضابطهء اصولى بودن برآن منطبق است . منتهى طبق عنوان « الف » مسألهء از مسائل الفاظ علم اصول است و نتيجهء آن صغراى كبراى كلّى اصالة الظهور و حجيّت ظواهر است .\r\nمثلا امر به حجّ كه شديم اين امر ظهور دارد در ايجاب مقدّمهء آن ( قطع مسافت مثلا ) « صغرى » و هر ظاهرى حجّت است « كبرى » پس ظاهر امر به حجّ در وجوب مقدّمهء آن حجّت و متّبع است « نتيجه » با اين نتيجه به سراغ موارد مختلف فقه رفته و حكم شرعى را كه وجوب مقدّمهء واجب باشد استنباط مىكنيم .\r\nو طبق عنوان « ب » مسئله از مسائل عقليّهء علم اصول است و نتيجهء آن صغراى كبراى كلّى حجّيت عقل است . مثلا نماز واجب است « صغرى » و ميان وجوب ذى المقدّمه و وجوب مقدماتش ملازمه است « كبراى كلّى » پس ميان وجوب نماز و مقدمات آن ملازمه است « نتيجه » در نتيجه مقدّمهء واجب ، واجب است . پس مقدّمات نماز شرعا واجب هستند .\r\nحال هركدام كه باشد مسئله اصولى است و ذكر آن در علم اصول استطرادى نيست بلكه حقيقى است . و اصلا جاى اين بحث در علم اصول است . وقتى مىتوانيم مسأله‌اى را به نحوى مطرح سازيم كه مستقيما با موازين مسئله اصولى سازگار باشد ، نوبت به طرح استطرادى و مانند آن نمىرسد . البته مرحوم آخوند چون طرح مسئله را به صورت ملازمه مىپسندد ( كما هو الحقّ ) لذا همين عنوان را آورده و نتيجه گرفته : « فتكون مسألة اصوليّه » ولى از توضيحات ما روشن شد كه طبق عنوان « الف » هم مسئله اصولى است .\r\n\r\nمطلب دوّم : [ مسائل علم اصول دو صنف‌اند : 
  ]\r\nقوله : ثم الظاهر . حال كه اصولى بودن اين مسئله روشن شد ، مىگوئيم ، مسائل علم اصول دو صنف‌اند :\r\n1 - مسائل الفاظ كه مربوط به ظهور و دلالت لفظ امر و نهى و مشتق و مانند آن است .\r\n2 - مباحث عقليّه كه مربوط به حكم عقل است و كارى به عالم الفاظ ندارد .\r\n\r\n","description":"","footnote":"","page_name":" 73 ","page_number":81},
  {"content":"\r\n\r\nسؤال : مسألهء مقدّمهء واجب از كدام صنف مسائل اصولى است ؟\r\nپاسخ : از مطلب اوّل جواب اين سؤال اجمالا روشن شد . و تفصيل مطلب اين است :\r\n( همان‌طور كه در مبحث اجزاء اين نزاع مطرح شد و مشهور مىگفتند ، صيغهء افعل اقتضاى اجزاء دارد يا نه ؟ و گروهى به پيروى از شيخ اعظم مىفرمودند : اتيان به مأمور به على وجهه مجزى است يا نه ؟ و طبق طرح مشهور آن مسئله با مباحث الفاظ سازگار بود ، و طبق طرح متأخرين با مباحث عقلى سنخيّت داشت . ) همچنين در مسألهء مقدّمهء واجب هم طبق تعبير مشهور تا زمان مرحوم آخوند كه مىگفتند : آيا امر به ذى المقدّمه امر به مقدّمات آن‌هم هست يا نه ، مسئله با مباحث الفاظ و باب اوامر دمساز است و سخن در دلالت امر است . و طبق تعبير مرحوم آخوند و متأخرين كه مىگويند : آيا ميان وجوب شرعى ذى المقدّمه و وجوب شرعي مقدّمه ملازمهء عقليّه وجود دارد يا نه ، عقل حكم به ملازمه مىكند يا نه ، كاملا هويدا است كه مسئله با مباحث عقلى مناسب‌تر است .\r\nشواهدى كه لفظى بودن آن را در كلام مشهور دلالت مىكند عبارتند از :\r\nالف ) طرح مسئله به عنوان مزبور ( امر به ذى المقدّمه ايجاب مقدّمه را اقتضا مىكند يا نه )\r\nب ) ذكر مسئله در رديف مسائل الفاظ و در باب اوامر ، ظهور در لفظى بودن آن دارد .\r\nج ) استدلال مشهور بر عدم وجوب شرعى مقدّمه گواه صادقى بر لفظى بودن مسئله در نزد آنان است ،\r\nبيان ذلك : استدلالى كه مشهور از زمان ابو الحسين بصرى آورده‌اند و در كتابهائى نظير قوانين « 1 » و معالم « 2 » ذكر شده اينست كه اگر امر به ذى المقدّمه بر وجوب مقدّمات آن دلالت كند ، منحصرا بايد به يكى از دلالات ثلاث ( مطابقه تضمّن التزام ) باشد . و لازم به هر قسم آن منتفى است . پس ملزوم هم منتفى است .\r\nدلالت امر بر وجوب مقدّمه را منحصر به دلالتهاى مزبور كرده‌اند كه آنها هر سه ، از نوع دلالت لفظيّه هستند و با نفى كردن آنها نتيجه گرفته‌اند كه دلالتى نيست ، پس مقدّمهء\r\n\r\n\r\n","description":"","footnote":"\r\n( 1 ) - قوانين الاصول ، ص 104 .\r\n( 2 ) - معالم الاصول ، ص 61 .\r\n","page_name":" 74 ","page_number":82},
  {"content":"\r\n\r\nواجب ، واجب نيست .\r\nشواهدى كه عقلى بودن مسئله را تأييد و تقويت مىكند :\r\n1 - در مسألهء مقدّمه واجب اصل وجود و عدم ملازمه در مقام ثبوت و واقع و نفس الامر مورد بحث است كه آيا واقعا ملازمه‌اى هست يا نه . عقل ملازمه مىبيند يا نه . آن را ادراك مىكند يا نه . بدان حكم مىكند يا نه . با وجود نزاع در مقام ثبوت ، نوبت به نزاع در مقام اثبات و دلالت و ظهور امر نمىرسد ؛ زيرا مقام اثبات فرع بر مقام ثبوت است .\r\nو مقام ثبوت در رتبهء مقدّم است و تا بحث در رتبهء سابق است نوبت به بحث ظواهر و وضع و لغت نمىرسد . ( نظير آنچه در مسئله استعمال لفظ در اكثر از معناى واحد گذشت كه مىگفتيم اين استعمال عقلا محال است و با وجود امتناع عقلى نوبت به بحث از ظهور وضعى و استعمالى نمىرسد . )\r\n2 - در استدلال مشهور بر نفى وجوب ، دلالت بر وجوب را در دلالات ثلاث منحصر كرده و نتيجه گرفتند درحالىكه دلالات ديگرى هم هست از قبيل دلالت التزاميّه‌اى كه لزومش بيّن بالمعنى الأعمّ باشد ، يا غير بيّن بوده و با برهان ثابت شود ، و دلالت وجوب ذى المقدّمه بر وجوب مقدّمه از دو قسم اخير است . پس استدلال ناقص است .\r\n3 - بحث ما منحصر به مواردى نيست كه در آنها وجوب ذى المقدّمه از ظاهر امر و صيغه افعل مستفاد باشد خلاصه اينكه ، منحصر به واجبات مستفاد از كتاب و سنّت نيست ؛ بلكه هرگاه ذىالمقدّمه‌اى واجب شد - چه عقلا واجب شود و چه به حكم اجماع و سيره و يا با كتاب و سنّت ولى ظهور نداشته باشد و اجمال داشته باشد ، و يا داراى ظهور و صراحت باشد - آيا بالملازمه مقدّمات آن‌هم واجب مىشوند يا خير ؟ و در واجباتى كه با اجماع و سيره و عقل اثبات شده اصلا لفظى و ظهورى نيست كه مربوط به عالم الفاظ باشد . پس صددرصد مسئله عقلى و سخن در ملازمهء عقليّه است . پس چرا خود مرحوم آخوند اين مسئله را در باب اوامر آورده‌اند ؟\r\nازآنجاكه از طرفى در كلمات قوم باب جداگانه‌اى براى مباحث عقلى گشوده نشده است و از طرفى اين مسئله بيشتر در مقدّمهء واجب و وجوب آن است و با باب اوامر\r\n\r\n","description":"","footnote":"","page_name":" 75 ","page_number":83},
  {"content":"\r\n\r\nمناسبت دارد ، لذا در اينجا ذكر شده ( در اوائل مبحث اجزاء نيز اين نكته بيان شد . ) ولى امثال مرحوم مظفّر در اصول كه بخش علىحده‌اى براى ملازمات عقليّه آورده‌اند ، اين مسئله را در بخش ملازمات و قسمت غير مستقلّات عقليّه آورده‌اند « 1 » .\r\n\r\nامر دوّم : از امورى كه پيش از ورود به مباحث اصلى مقدّمهء واجب ، ترسيم مىكنند ، دربارهء تقسيمات گوناگون مقدّمه است :\r\nبراى مقدّمه چهار تقسيم ذكر كرده‌اند .\r\n\r\nالف ) مقدمه داخلى و خارجى\r\nمقدّمات داخليّه عبارتند از اجزاء واجب و مأمور به . و امورى كه در اصل ماهيّت و حقيقت اخذ شده و دخيل هستند و قوام واجب به آنها است و هركدام نباشد آن مركّب منتفى و نيست مىباشد . مانند ركوع و سجود و . . . نسبت به نماز ، طواف و سعى و . . .\r\nنسبت به حجّ .\r\nمقدمات خارجيّه عبارتند از امورى كه از حقيقت مأمور به خارج و از دايرهء ذات و ذاتيّات طبيعت بيرون هستند ؛ ولى واجب و مأمور به ، به نحوى برآن امور متوقّف است و آنها يا در اصل وجود و تحقّق مأمور به دخالت دارند و شرط وجود هستند ، و يا شرط وجوب و تكليف هستند و يا شرط واجب و مكلّف به و شرط صحّت هستند و . . . كه مبسوطا خواهد آمد .\r\nقوله : و يشكل . در رابطه با مقدّمات خارجيّه يا شروط واجب دو مطلب مسلّم است .\r\n1 - اطلاق مقدّمه بر آنها جاى ترديد نيست ، زيرا هم پيش از واجب هستند و تقدّم دارند ، و هم غير از ذى المقدّمه هستند و اثنينيّت و دوئيّت در ميان است نه اتّحاد و عينيّت .\r\nو هم ذى المقدّمه برآن امر سابق و مقدّم توقّف دارد ، و ازهرجهت نام شرائط را مىتوان مقدّمه گذاشت .\r\n2 - نزاعى كه در مباحث اصلى مقدّمه واجب خواهد كه : « آيا ملازمه ميان وجوب مقدّمه و ذى المقدّمه هست يا نه ؟ » قدر متيقّن از آن نزاع همين باب شروط و مقدّمات خارجيّه\r\n\r\n\r\n","description":"","footnote":"\r\n( 1 ) - اصول فقه ، ج 1 و 2 ، ص 259 .\r\n","page_name":" 76 ","page_number":84},
  {"content":"\r\n\r\nاست .\r\nامّا دربارهء مقدّمات داخليّه هر دو مطلب مورد مناقشه و نزاع واقع شده :\r\nمطلب اوّل : آيا اساسا بر اجزاء واجب ، مىتوان عنوان مقدّمات واجب را اطلاق كرد ؟\r\nآيا جزء هم مقدّمه است . در اين باره مرحوم صاحب حاشيه « 1 » مناقشه كرده و فرموده : به اجزاء « مقدّمات » اطلاق نمىشود ؛ زيرا اوّلا مقدّمه همان گونه كه از اسمش پيداست بايد مقدّم بر ذى المقدّمه و پيش از آن محقّق شود ، درحالىكه اجزاء مقدّم بر كلّ نيستند . اجزاء همان كلّ و مركّب است .\r\nثانيا مقدّمه بايد غير از ذى المقدّمه باشد و از محالات است كه هر دو يكى باشند و به يك وجود موجود باشند و عين يكديگر باشند . ( موقوف و موقوف عليه دو چيزند . ) درحالىكه اجزاء واجب غير از كلّ واجب و خود مركّب چيزى ديگرى نيست ، و كلّ غير از اجزاء نيست ، و وجود منحازى ندارد ؛ بلكه همان اجزاء به تمامها نامش كلّ است . پس بر اجزاى واجب نام مقدّمهء واجب نمىتوان گذاشت .\r\nقوله : و الحلّ : مجموعا دربارهء اشكال مزبور سه جواب مىدهيم .\r\n1 - تعريف مقدّمه ( ما لا يتمّ الواجب الّا به ، ما يتوقّف الواجب عليه ) بر اجزاء نيز صادق است ؛ زيرا روى هر جزئى كه دست بگذاريم ، مثل ركوع و سجود و . . . هركدام از امورى است كه واجب يعنى نماز كه كلّ است بدون آن تامّ نيست و برآن متوقّف است .\r\n2 - دربارهء اينكه \" مقدّمه بايد پيش از ذى المقدّمه باشد \" ، مىگوئيم كه تك‌تك اجزاء ، قطع‌نظر از جزء ديگر مقدّمه و معروض هستند ، و اجزاء به شرط انضمام و اجتماع ذى المقدّمه و عارض هستند ؛ زيرا وصف انضمام و اجتماع بر اجزاء عارض مىشود ، و معروض از لحاظ رتبى بر عارض تقدّم دارد و هم‌رتبه نيستند .\r\n3 - درباره اينكه \" مقدّمه و ذى المقدّمه دو چيزاند و غير هم هستند \" . ما هم قبول داريم ، و در ما نحن فيه آن مغايرت به دو اعتبار است ، و بيش از تغاير اعتبارى لازم نيست . هيچ دليلى نداريم مبنى بر اينكه هميشه بايد تغاير حقيقى باشد و حقيقتا در خارج به دو وجود\r\n\r\n\r\n","description":"","footnote":"\r\n( 1 ) - هداية المسترشدين ، ص 216 .\r\n","page_name":" 77 ","page_number":85},
  {"content":"\r\n\r\nموجود باشند ؛ بلكه اعتبارى هم كافى است و در اينجا موجود است .\r\nبيان ذلك : مقدّمه ، خود اجزاء و ذات هر جزء به نحو لا به شرط است ، يعنى قطع‌نظر از اجتماع آن با بقيّه و انضمام آن به ساير اجزاء ، ركوع به نحو لا به شرط ، سجود به نحو لا به شرط و . . . مقدميّت دارند .\r\nذى المقدّمه ، همان اجزاء است به نحو به شرط شىء ، يعنى به شرط انضمام به بقيّهء اجزاء ، ركوع به شرط اجتماع با ساير اجزاء ذى المقدّمه و كلّ و واجب است . و شكى نيست در اينكه اعتبار به شرط شىء با اعتبار لا به شرط تفاوت دارند . همين مقدار ما را بس است .\r\nمرحوم آخوند همين جواب را وجههء نظر قرار داده و محور مركزى اشكال هم همين امر بود .\r\nقوله : و بذلك : از جواب سوّم به يك ضابطه‌اى دست مىيابيم ، و آن اينكه :\r\nهرگاه چيزى بخواهد جزء در مجموعه و مركّبى باشد ، بايد لا به شرط اعتبار شود ، اعتبار جزئيّت به نحو لا به شرط است . و اگر چيزى كلّ و مجموع باشد بايد به شرط شىء يعنى به شرط الاجتماع اعتبار شود ، و اعتبار كلّ بودن يك اعتبار به شرط شىء است .\r\nقوله : و كون : ضابطه مزبور زمينه‌ساز اشكالى شده و آن اينكه اهل معقول مىگويند :\r\nما دو دسته اجزاء داريم : 1 - اجزاء خارجى يا مادّه و صورت .\r\n2 - اجزاء تحليلى ذهنى يا جنس و فصل .\r\nبه عقيده آنان ، تفاوت اين دو دسته با يكديگر تفاوت ماهوى و حقيقى نيست ؛ يعنى حقيقتا جنس غير از مادّه نيست و فصل غير از صورت نيست ؛ بلكه در خارج به يك وجود موجود هستند ؛ ولى تفاوت اعتبارى دارند و آن اينكه اجزاء ذهنى به نحو لا به شرط اعتبار مىشوند ( لا به شرط از حمل ) لذا قابل حمل بر يكديگر هستند و مىگوئيم : « الحيوان ناطق يا الناطق حيوان ، » و نيز قابل حمل بر كلى هستند و مىگوئيم : « الانسان حيوان ، الانسان ناطق ، الانسان حيوان ناطق ، » ولى اجزاء خارجى به نحو به شرط لا ( نسبت به حمل ) اعتبار مىشوند . و لذا نه بر يكديگر قابل حمل مىباشند و نه بر كلّ ، و نمىتوان گفت كه مادّه همان صورت است يا صورت همان مادّه است يا مادّه و بدن همان انسان است ، يا روح و\r\n\r\n","description":"","footnote":"","page_name":" 78 ","page_number":86},
  {"content":"\r\n\r\nنفس ناطقه همان انسان است ، يا انسان همان بدن است . انسان همان نفس است . تمام اين حملها غلط است . پس مادّهء خارجى با جنس ذهنى به دو اعتبار فرق دارند ، حيوان همان مادّه است كه در محيط ذهن به نحو لا به شرط اعتبار شده و مادّه همان جنس است كه در خارج به نحو به شرط لا اعتبار شده است و هكذا در مورد صورت و فصل .\r\nآنگاه اين سخن اهل معقول مادّهء نقضى بر ضابطهء شما است ؛ زيرا شما به صورت ضابطه كلى گفتيد : جزء آنست كه به نحو لا به شرط اعتبار شود و ظاهرش اينست كه فرقى ميان اجزاء خارجى و ذهنى نيست ؛ درحالىكه نسبت به اجزاء خارجى اين سخن نقض شد و ديديم كه آنها لا به شرط نيستند بلكه به شرط لا هستند .\r\nقوله : لا ينافى : مرحوم آخوند در جواب اشكال مىفرمايند : آن كلام اهل معقول با اين ضابطهء ما تنافى ندارد و مادّهء نقضى به ضرر ما نيست ؛ زيرا طرف مقايسه در كلام اهل معقول با كلام ما فرق دارد :\r\nآنها كارى به كلّ و مركّب ندارند و دو دسته اجزاء را با يكديگر مقايسه مىكنند در حقيقت اجزاء خارجى را با اجزاء ذهنى مىسنجند و در اين سنجش مىگويند كه اجزاء خارجى به شرط لا هستند و اجزاء ذهنى لا به شرط ؛ ولى ما جزء را با كلّ مىسنجيم و طرف مقايسهء ما كلّ و مركّب است ، و اجزاء را نسبت به كلّ كه مىسنجيم مىگوئيم : جزئيّت هر جزئى به نحو لا به شرط است . يعنى قطع‌نظر از هر جزء ديگر و درنظرگرفتن خود جزء من حيث هو ، بدون عنايت به حيث اجتماع و انضمام آن با اجزاء ديگر ، و بدون توجّه به هيئت اجتماعيّه و اتصاليّه ، و كل و مركب همان اجزاء است ؛ امّا به شرط شىء ، يعنى به شرط اجتماع و انضمام و با لحاظ كردن اين هيئت اتصاليّه آنگاه وقتى كه مىگوئيم : جزء لا به شرط است ، يعنى نسبت به كلّ و مركّب چنين است و اهل معقول كه مىگويند : جزء خارجى به شرط لا است ، يعنى نسبت به جزء ذهنى چنين است نه نسبت به مركّب و كلّ .\r\nپس آن كلام مادّه نقضى بر مطلب ما نيست .\r\nقوله : فافهم : اشاره به اينكه : برفرض در كلام اهل معقول هم طرف مقايسه كلّ باشد و اجزاء را نسبت به كلّ محاسبه كنند . ولى باز هم حيثيّات و جهات بحث فرق دارد ، آنها نظر\r\n\r\n","description":"","footnote":"","page_name":" 79 ","page_number":87},
  {"content":"\r\n\r\nبه حمل دارند و وقتى مىگويند : جزء ذهنى لا به شرط است ، يعنى لا به شرط از حمل است و ابا و امتناعى از حمل ندارد ، و بر يكديگر و بر كلّى قابل حمل مىباشند . و اجزاء خارجى به شرط لا است يعنى به شرط لا از حمل بوده و امتناع از حمل دارند و هرگز بر يكديگر يا بر كلّ حمل نمىشوند ؛ ولى نظر ما به حيثيت اجتماع و انضمام است . و وقتى مىگويند كه جزء لا به شرط است ، يعنى لا به شرط از اجتماع و انضمام به ساير اجزاء ، و كلّ يا مجموع به شرط شىء است ، يعنى به شرط الاجتماع . پس جهات بحث فرق دارد و آن سخن نقضى بر ما نيست اگر جهت بحث يكى شود ، خواهيم ديد كه اختلافى ميان اهل معقول و ما وجود ندارد .\r\nبيان ذلك : اگر آنها اجزاء و كل را از زاويهء اجتماع و عدم اجتماع با يكديگر ، لحاظ كنند يقينا خواهند گفت كه جزء لا به شرط از اجتماع است ، لذا مىتواند با اجزاء ديگر جمع شود و يا نشود . و كلّ به شرط شىء است . يعنى همان اجزاء است به شرط اينكه به يكديگر ضميمه شده و مجموع يك هيئت اتصاليّه‌اى را تشكيل دهند .\r\nمتقابلا اگر ما هم از زاويهء حمل و عدم حمل بحث كنيم همان حرف را مىزنيم كه اجزاء نسبت به كل به شرط لا از حمل هستند و هيچ جزئى عين كلّ و خود كلّ نيست بلكه جزء آن است . پس هيچ اشكالى بر ضابطهء ما دارد نيست .\r\nقوله : ثمّ لا يخفى : امّا مطلب دوّم : بر مبناى كسانى كه اساسا منكر اطلاق مقدميّت بر اجزاء بودند ، ديگر اين بحث كه آيا مقدّمهء داخلى در مباحث آتيه در محلّ نزاع داخل است يا نه ، معقول نيست و سالبه به انتفاء موضوع است ، چون اجزاء اصلا مقدّمه نيستند ؛ ولى بر مبناى ما كه اصل مقدّمه بودن اجزاء را قبول كرديم ، اين بحث مطرح مىشود كه آيا مقدمات داخلى هم در محلّ نزاع ( مقدّمهء واجب واجب است يا نه ؟ امر به شىء مقتضى امر به مقدمات آن هست يا نه ؟ ميان وجوب ذى المقدّمه و وجوب مقدّمات آن ملازمه هست يا نه ؟ كه اصل بحث در باب مقدّمهء واجب همين بحث است . ) داخل‌اند و آنها نيز محلّ بحث مىباشند ؟ يا آنها برفرض مقدميّت از محلّ بحث خارج مىباشند ؟\r\n\r\n","description":"","footnote":"","page_name":" 80 ","page_number":88},
  {"content":"\r\n\r\nمرحوم آخوند به پيروى از بعض اصوليّين « 1 » مىفرمايند كه بدون شك مقدّمات داخليّه از محلّ نزاع خارج هستند و وجوب غيرى و مقدّمى ندارند ، زيرا اگرچه ما ميان اجزاء كلّ يك تغاير اعتبارى فرض كرديم و بر همين اساس مقدّمه بودن را ثابت كرديم ؛ ولى بايد نيك بدانيم كه كلّ و اجزاء ذاتا و حقيقتا و در وجود خارجى با يكديگر مغايرتى ندارند ؛ بلكه كلّ همان اجزاء است . مأمور به همان اجزاء است و وجود منحاز و جدايى ندارد . وقتى كلّ همان اجزاء بود ، در حقيقت امر به كلّ همان امر به اجزاء است .\r\n( شبيه امرهاى انحلالى كه اكرم العلماء مثلا به تعداد افراد عالم منحل مىشود و هر فردى وجوب اكرامى دارد . ) در ما نحن فيه هم امر به مركب به امر به اجزاء منحل مىشود و در حقيقت هر جزئى امر دارد ، با اين تفاوت كه در مثال « اكرم كل عالم » و مانند آن ، مطلب از باب كلّى و جزئى است و هر فردى حكم مستقلّى دارد ؛ ولى در ما نحن فيه ، از باب كلّ و اجزاء است و هر جزئى حكم مستقلّى ندارد ، بلكه در ضمن كلّ واجب است و با اين تفاوت كه امر به كلّ امر نفسى استقلالى است و امر به هر جزء امر نفسى ضمن است . و همان امر كه ما را به كلّ بعث و تحريك و دعوت مىكرد همان امر ما را به اجزاء بعث و دعوت مىكند و اين همان امر به كلّ است كه انبساط پيدا كرده و پخش به اجزاء واجب شده است .\r\nدر نتيجه هر جزئى از كلّ داراى يك وجوب نفسى ضمنى است . ( نفسى است ، يعنى اينكه از مصلحتى كه در خود آن عمل است ، سرچشمه مىگيرد . پس خود ركوع داراى مصلحت است ، و هكذا سجود و . . . ضمنى است يعنى اينكه هر جزء مستقلّ از ساير اجزاء واجد مصلحت خودش نيست ؛ بلكه به ضميمهء ساير اجزاء و در ضمن آنها داراى ملاك و مصلحت است و هيئت اتصاليّه در اين جهت دخيل و داراى نقش است . ) و اگر هر جزئى اين‌گونه باشد محال است كه اجزاء در عين حال كه وجوب نفسى دارند ، وجوب غيرى و مقدّمى هم داشته باشند ؛ زيرا\r\nاوّلا اين مطلب مستلزم اجتماع مثلين در شيئى واحد است ، يعنى مثلا ركوع هم واجب\r\n\r\n\r\n","description":"","footnote":"\r\n( 1 ) - مرحوم محقّق رشتى در بدائع الافكار ص 299 فرموده : اين بعض سلطان العلماء است .\r\n","page_name":" 81 ","page_number":89},
  {"content":"\r\n\r\nبه وجوب نفسى باشد و هم واجب به وجوب غيرى ، و اجتماع مثلين محال است : زيرا مستلزم اجتماع نقيضين است ، يعنى ركوع درآن‌واحد هم داراى مصلحت هست و لذا واجب نفسى شده ، و هم داراى مصلحت نيست و لذا واجب غيرى شده و اين تناقض و محال است .\r\nثانيا تحصيل حاصل است ؛ زيرا امر و ايجاب به منظور ايجاد داعى است و فرض اينست كه با آمدن وجوب نفسى روى اجزاء ، در مكلّف داعى به عمل پيدا شده ، و مجدّدا آمدن امر غيرى براى همين منظور تحصيل حاصل از عبد و طلب حاصل از مولى است و هر دو محال است .\r\nدر نتيجه امر غيرى و مقدّمى نسبت به اجزاء لغو است . پس مقدّمهء داخلى يا جزء برفرض مقدّمه بودن از محلّ نزاع در باب مقدّمهء واجب خارج است و قطعا وجوب غيرى ندارد .\r\nقوله : و لو قيل : در مباحث نواهى بحثى داريم دربارهء اجتماع امر و نهى در شيئى واحد .\r\nمثل صلاة در زمين غصبى . در آنجا عدّه‌اى قائل به جواز اجتماع شده‌اند و مبناى قول به جواز را يكى از دو امر ذيل قرار داده‌اند .\r\n1 - اوامر و نواهى به عناوين كليّه تعلّق مىگيرند . يعنى امر به عنوان صلاتى و نهى به عنوان غصبى تعلق مىگيرد . و حكم هم از عنوان به معنون سرايت نمىكند . نتيجه اينكه در نماز در زمين غصبى دو عنوان وجود دارد . و اين عمل هرچند خودش واحد است ولى معنون به دو عنوان است و مجمع العنوانين مىباشد . آنگاه چه مانعى دارد كه به يك عنوان امر داشته باشد و به عنوان ديگر نهى داشته باشد ؟ عمل واحد به عنوانى مأمور به باشد و به عنوان ديگر منهى عنه ؟\r\n2 - اگر هم احكام از عناوين به معنونات سرايت مىكند و خود نماز در دار غصبى در خارج هم امر پيدا مىكند و هم نهى . لكن تعدّد عنوان موجب تعدّد معنون مىشود . در نتيجه اگرچه به ديد عرف نماز در زمين غصبى يك عمل است ولى به دقّت عقلى دو عمل است و هركدام عنوان و اسمى دارند . باز هيچ مانعى ندارد كه هر عملى حكمى داشته\r\n\r\n","description":"","footnote":"","page_name":" 82 ","page_number":90},
  {"content":"\r\n\r\nباشد . تنها هم‌زمان بودن دو عمل است و اجتماع موردى است نه حقيقى .\r\nدر ما نحن فيه ، مبناى اوّل مطرح است و به نظر قائل به جواز اجتماع امر و نهى ، و لو معنون واحد است ولى عنوان و جهت متعدّد است . همين تعدّد جهت و حيثيّت كافى است كه همان يك عمل از جهتى مأمور به باشد ( جهت صلاتى ) و از جهتى منهى عنه باشد ( جهت غصبى ) حال اشكال اينست كه چه مانعى دارد در آنجا كه اجتماع امر و نهى در شيئى واحد جايز است ، ( و مفصّلا خواهد آمد ) در ما نحن فيه هم اجتماع دو وجوب نفسى و غيرى در شيئى واحد جايز باشد . مثلا ركوع به عنوان اينكه جزء و ذى المقدّمه است واجب نفسى ضمنى باشد و به عنوان اينكه شرط و مقدّمه و وسيله است واجب غيرى باشد . هركدام به يك عنوان ، و بلكه اگر اجتماع وجوب و تحريم ممكن و جايز شد ، بايد اجتماع دو وجوب به طريق اولى جايز باشد .\r\nمرحوم آخوند در جواب مىفرمايند : قياس ما نحن فيه به باب اجتماع امر و نهى مع الفارق است ؛ زيرا در آنجا تمام الموضوع براى وجوب و امر ، حيثيت و جهت صلاتى است ، و آن اكوان و حركات و سكنات به عنوان اينكه صلاة هستند امر دارند و تمام الموضوع براى حرمت و نهى حيثيّت غصبى است . و همان اكوان به عنوان اينكه مسمّاى به غصب مىباشند نهى دارند و به اصطلاح علمى ، دو حيثيّت مزبور حيثيّت تقييدى هستند و نفس اين عنوان تمام موضوع است و لذا جهات متعدّد است . و شما كه مىگوييد ، تعدّد جهت كافى است ، پس عمل معنون به عنوان است و به هر عنوانى حكمى دارد ؛\r\nولى در ما نحن فيه تمام موضوع وجوب نفسى و غيرى خود ركوع و ذات ركوع خارجى است . نه اينكه ركوع به عنوان اينكه ذى المقدّمه است واجب به وجوب نفسى باشد و به عنوان اينكه مقدّمه است واجب به وجوب غيرى باشد و حيثيّت مقدّمه بودن و ذى المقدّمه بودن مثل حيثيّت صلاتيّت و غصبيّت باشد يعنى حيثيّت تقييدى باشد . بلكه تمام موضوع خود اجزاء يعنى خود ركوع و سجود و . . . مىباشند .\r\nبه عبارت ديگر ، مقدّمه به حمل اوّلى يعنى عنوان مقدميّت موضوع وجوب نيست ، چون عنوان مقدميّت يا مقدّمهء مفهومى كه مطلوبيّتى ندارد و ما را به ذىالمقدّمه‌اى\r\n\r\n","description":"","footnote":"","page_name":" 83 ","page_number":91},
  {"content":"\r\n\r\nنمىرساند ، آرى مقدّمه به حمل شايع يعنى مصداق آن موضوع وجوب است و موجب توسّل و چاره‌جوئى و سبب‌سازى به سوى ذى المقدّمه است .\r\nآنگاه عمل واحد يعنى مثلا ركوع به عنوان واحد يعنى به همين عنوان اوّلىاش كه ركوع باشد محال است هم واجب به وجوب نفسى باشد و هم واجب به وجوب غيرى ، پس قياسى مع الفارق است ، در آن مسئله عمل به دو عنوان داراى دو حكم است ولى در ما نحن فيه به عنوان واحد است . و فرق دارند .\r\nقوله : نعم . سؤال : اگر عنوان مقدميّت موضوعيّتى ندارد پس چه نقشى دارد ؟\r\nجواب : عنوان مقدميّت فلان عمل براى يك واجب علّت است براى اينكه وجوب از آن واجب به اين مقدّمه ترشّح پيدا كند و اين عمل هم به تبع مطلوب باشد ، و به اصطلاح علمى حيثيّت مقدّمه بودن حيثيّت تعليلى است ، يعنى وجوبى اگر باشد مال خود عمل خارجى و مصداق مقدمه است ولى اگر بپرسند : چرا اين عمل واجب شد ؟ مىگوئيم كه چون مقدّمهء فلان واجب است نظير : « اكرم زيدا لكونه عالما » كه وجوب اكرام براى زيد ثابت شده و عالميّت علت وجوب اكرام است و حيث تعليلى آن است .\r\nقوله : فانقدح . تا اينجا روشن شد كه اين توهّم كه كسى بپندارد كه هر جزئى از اجزاء هم مىتواند واجب به وجوب نفسى باشد و هم واجب به وجوب غيرى و هركدام به يك اعتبار : وجوب نفسى ، به اعتبار اينكه آن جزء در ضمن كلّ است ، و وجوب غيرى به اعتبار اينكه به وسيلهء انجام آن جزء به كلّ مىرسيم و كلّ را ايجاد مىكنيم ، توهّمى فاسد و باطل است . و دو اعتبار و عنوان در كار نيست .\r\nقوله : اللّهم : مگر منظور متوهّم اين باشد كه در مورد اجزاء واجب ، آنكه بالفعل موجود مىباشد يك وجوب است كه وجوب نفسى ضمنى باشد ، و وجوب غيرى فعلى نيست ولى ملاك آن در اين جزء هست پس منظور از اجتماع دو وجوب يعنى اجتماع دو ملاك ، ملاك وجوبها موجود است نه خود وجوبها حال كه دو وجوب محتمل است و جمع آن دو ممكن نيست ، چرا معيّنا وجوب نفسى را پذيرفته و مىگوئيد كه اجزاء فعلا وجوب نفسى دارند ؟ چه مانعى دارد كه برعكس بگوئيم كه وجوب غيرى فعلى است و وجوب نفسى\r\n\r\n","description":"","footnote":"","page_name":" 84 ","page_number":92},
  {"content":"\r\n\r\nملاكش در اينجا وجود دارد ؟\r\nدر جواب مىفرمايد : وجوب نفسى پيش از وجوب غيرى و سابق برآن است ، چرا كه وجوب غيرى تبعى بوده و از وجوب نفسى مترشّح است و تا وجوب نفسى نباشد ، غيرى هم نيست و على الفرض وجوب نفسى كه آمد محال است همان عمل به همان عنوان واجب غيرى هم باشد . اينست كه وجوب نفسى ضمنى فعلى شده و وجوب غيرى فعلى نمىشود و حد اكثر داراى ملاك است . ( ملاك همان مقدّمه بودن و وسيله براى نيل به كلّ است . )\r\nقوله : فتأمّل . در حاشيهء « منه » مرحوم آخوند فرموده : امر به تأمّل اشاره به اينست كه در ما نحن فيه حتى ملاك وجوب غيرى هم وجود ندارد ؛ زيرا ملاك در موردى است كه مقدّمه واقعا غير از ذى المقدّمه باشد و در ما نحن فيه تغاير اعتبارى بود و حقيقتا مغايرتى نبود تا ملاك « يعنى توسّل به آن به ذى المقدّمه ) موجود باشد .\r\n( در آينده از همين مطلب استفاده كرده و ثابت مىكنيم كه ملازمه‌اى نيست ، و مقدّمه واجب وجوب غيرى شرعى ندارد ، و گرنه بايد مقدّمه داخلى همچنين بود . )\r\nقوله : هذا كلّه . تمام مطالبى كه تا به حال گفته شد ، دربارهء مقدّمهء داخلى يا جزء بوده . امّا مقدّمات خارجيّه يا شرائط ، عبارتند از امورى كه خارج از دايرهء مأمور به و واجب هستند ولى به نوعى مأمور به بر آنها متوقّف است و در تحقّق واجب نقش دارند ( در اصل وجودش يا در وجوبش يا در صحّتش . . . كه مفصّلا در تقسيمات بعدى خواهد آمد . ) در مورد مقدّمهء خارجى هر دو مطلب روشن است . يعنى هم صدق « مقدّمه » بر آنها مسلّم است و هم دخول آنها در محلّ نزاع روشن است .\r\nقوله : و قد ذكر : اصوليّين مقدّمهء خارجى را به پنج قسم تقسيم كرده‌اند .\r\n1 - مقتضى 2 - شرط 3 - عدم المانع 4 - معدّ 5 - علّت تامّه ، درباره تحديد و تعريف هريك از آنها به تفصيل بحث و نقض و ابرام كرده‌اند . ( مرحوم مشكينى در حاشيه نخست تعريف مشهور از هريك از اين‌ها را آورده و نقضهاى آنها را بيان كرده و سپس تعريفى را كه خود اصلح دانسته ذكر كرده است . )\r\n\r\n","description":"","footnote":"","page_name":" 85 ","page_number":93},
  {"content":"\r\n\r\nمرحوم آخوند مىفرمايد : به نظر ما ورود در اين مباحث مهم نيست . ( زيرا ما در مباحث آتيه قائل به تفصيل نيستيم و مطلقا قائل به ملازمه مىشويم يا مطلقا ردّ مىكنيم . فرقى ميان سبب و مقتضى و غيره نمىگذاريم .\r\nكسانى كه ميان اين‌ها فرق گذاشته‌اند كه مرحوم مظفّر در اصول فقه در اين رابطه ده قول را ذكر كرده و نوع آنها تفصيلات است . آنها بايد اين اقسام را تعريف كنند . )\r\n( براى اينكه يك تصوير اجمالى از اين اقسام در ذهن داشته باشيد ، فهرست‌گونه تعريف مىكنيم .\r\n« مقتضى » آن چيزى است كه از شأن او تأثيرگذارى است مثل نار نسبت به احراق .\r\n« شرط » آنست كه خود مؤثر و موجد نيست ولى تأثيرگذارى مقتضى متوقف برآن است ، مثل محاذات و مماس بودن نار با فرش كه شرط احراق نار است .\r\n« عدم المانع » خود مانع چيزى است كه جلو تأثير مقتضى را مىگيرد و از آن ممانعت مىكند . مثل رطوبت فرش كه مانع از احراق فرش است و عدم اين مانع يكى از اجزاء علت تامّه است .\r\n« معدّ » آنست كه نه خود مؤثر است و نه شرط تأثير است ؛ بلكه كارش نزديك ساختن معلول به علّت و زمينه‌سازى براى تأثيرگذارى علّت است .\r\n« علّت تامّه » هم مجموع مركب از چهار امر مزبور است كه وقتى همه با هم جمع شدند ، علّت تامّه شده و معلولش را ايجاد مىكند و تخلّف‌بردار نيست . )\r\n\r\nب ) مقدمهء عقلى و شرعى و عادى\r\nقوله : و منها . نتيجه تقسيم قبلى اين شد كه \" تنها مقدمات خارجى در محلّ نزاع داخل هستند و مقدّمات داخلى يا اجزاء ، قطعا از بحث خارج مىباشند . \" تقسيم ديگر از تقسيمات مقدّمه آنست كه مقدّمه در بيانى سه قسم مىشود . 1 - عقلى 2 - شرعى 3 - عادى مقدّمهء عقلى عبارتست از ، چيزى كه عقلا وجود ذى المقدّمه بدون آن محال و ممتنع باشد و به حكم عقل تحقّق ذى المقدّمه ، بدون آن ممكن نباشد . مانند كليّهء اجزاء علّت تامّه\r\n\r\n","description":"","footnote":"","page_name":" 86 ","page_number":94},
  {"content":"\r\n\r\nنسبت به معلول كه وجود معلول بر هر جزئى از اجزاء علّت تامّه توقف دارد و بدون هريك از آنها تحقّقش محال است ؟\r\n( البته مرحوم آخوند به جاى كلمهء « عقلا » تعبير به « واقعا » كرده‌اند . يعنى وجود ذى المقدّمه بدون آن مقدّمه واقعا محال است و تابع اعتبار و جعل كسى نيست منظور ايشان از « واقعا » همان « عقلا » است ؛ ولى به قرينهء مقابله كه در مقدّمهء شرعى كلمهء « شرعا » آمده اينجا هم مناسب‌تر بود كه « عقلا » بفرمايند و احتمال دارد كه « واقعا » و « عقلا » فرق داشته باشند به اين نحو كه مقدّمه واقعى آن است كه در واقع و نفس الامر چيزى بر چيزى متوقّف باشد ، چه عقول جزئيّه ، مثل عقل ما انسانهاى عادى آن مقدّمه و جزء سبب را ادراك بكند يا نكند ، آرى عقول كليّه و وجودات عاليه كه محيط بر همهء علل و اسباب اين وجودات مادّى هستند ، آن را درك مىكنند .\r\nو مقدّمهء عقلى آن است كه نه تنها در واقع چيزى به چيز ديگر وابسته است ، بلكه عقل ما هم اين توقّف را ادراك مىكند و مقدميّت را مىفهمد . مثل توقّف مقتضا و اثر بر مقتضى « نار و حرارت » يا مشروط بر شرط و . . . پس مقدّمه يا واقعى است و يا عقلى به معناى مذكور .\r\nمقدّمهء شرعى ، عبارتست از چيزى كه شرعا وجود ذى المقدّمه برآن وابسته است و بدون آن محال و ممتنع است . ( به امتناع شرعى ) مانند كليّهء شروط شرعى واجبات از قبيل :\r\nوضو و استقبال و اباحهء مكان و . . . نسبت به نماز . تعريف مذكور از مرحوم شيخ انصارى است « 1 » ولى مرحوم آخوند عقيده دارند كه در همين‌جا هم توقف عقلى است و عقلا وجود مشروط شرعى بدون شرط شرعى محال است و مقدّمهء شرعى به مقدّمهء عقلى برمىگردد .\r\nبا اين تفاوت كه ، در مقدّمهء عقلى صغرى و كبرى هر دو را عقل ادراك نموده و بدان حكم مىكند ، و از موارد مستقلّات عقليّه است ، فى المثل عقل مىفهمد كه وضع و نسبت مكانى خاص ، مقدّمه و شرط تأثير علل جسمانى و مادّى است و بدنبال آن حكم مىكند\r\n\r\n\r\n","description":"","footnote":"\r\n( 1 ) - مطارح الانظار ، ص 40 ، سطر 31 .\r\n","page_name":" 87 ","page_number":95},
  {"content":"\r\n\r\nكه مشروط ، بدون شرط محال است . تأثير علّت جسمانى نار در معلول مادّى ( احراق ) بدون وضع مزبور ( محاذات و مماسّ بودن ) امكان ندارد ؛ ولى در مقدّمهء شرعى اصل مقدميّت و صغرى را عقل درك نمىكرد و نمىدانست كه آيا مثلا طهارت يا استقبال هم شرط نماز هست يا نه ، اين را به كمك شارع فهميد و درك كرد ، آنگاه كبراى كلّى را كه اصل كار است خود عقل حكم مىكند و مىگويد ؛ وجود مشروط بدون شرط يا مقيّد بدون قيد عقلا محال و ممتنع است .\r\nزيرا شرط از اجزاء علّت تامّه است و علّت تامّه به جميع اجزاء بايد موجود باشد تا معلول موجود شود . پس اصل استحالهء تحقّق مشروط شرعى بدون شرط را عقل حكم مىكند و مورد از موارد غير مستقلّات عقليّه است ، و چون كبراى كلّى سرنوشت‌ساز است پس باز عقلا محال است .\r\nامّا مقدّمهء عادى : در اينكه منظور از مقدّمهء عادى چيست ، مرحوم آخوند دو احتمال داده‌اند .\r\n1 - مراد اين است كه ذى المقدّمه عقلا هيچ توقّى بر مقدّمه ندارد و اصلا محالى پيش نمىآيد و شرعا هم توقّفى نيست . نه ملازمهء عقلى بينهما در ميان است و نه ملازمهء شرعى و نه حتّى ملازمهء عرفى ، بلكه تحقّق ذى المقدّمه بدون آن مقدّمه صددرصد ممكن و ميسور و بلا محذور است و تنها عادتا توقّف در كار است ، يعنى صرفا بر اساس عادت چيزى بدنبال چيز ديگر مىآيد . مثل اينكه شخص عادت كرده كه وقتى مىخواهد از منزل خارج شود ، عبا و قبا و عمامه مىپوشد . يا وقتى مىخواهد سخنرانى كند ، بالاى منبر مىرود و حرف مىزند كه طبق عادت و سليقهء او خروج از منزل وابسته به تعمّم و تلبّس است ، و تكلّم وابسته به استعلاء و تكيه زدن بر عرشهء منبر است و گرنه واقعا و حقيقتا هيچ‌گونه وابستگى در بين نيست .\r\nاگر مقدّمه عادى به اين معنى باشد ، البته قسم جدائى است و به مقدّمهء عقلى ارجاع نمىشود ؛ ولى در مباحث آينده قطعا اين نوع مقدّمه شركت ندارد و مورد بحث نيست .\r\nزيرا حقيقتا مقدّميّت و توقّفى نيست تا امرى از ذى المقدّمه به اين مقدّمه ترشّح بكند ، و\r\n\r\n","description":"","footnote":"","page_name":" 88 ","page_number":96},
  {"content":"\r\n\r\nاين هم بالتّبع واجب شود . پس اين سنخ مقدّمات يقينا داراى وجوب شرعى غيرى مولوى نيستند .\r\n2 - مراد اين باشد كه ، اگرچه ذاتا ذى المقدّمه بر اين مقدّمه وابسته نيست و بدون آن محال نيست ، بلكه امكان ذاتى دارد . ولى فعلا شرايط بگونه‌اى است كه ذى المقدّمه بدون اين مقدّمه محال است و در شرايط مزبور عقل هر عاقلى حكم به استحاله كرده و توقّف را ادراك مىكند . پس فعلا امتناع عقلى و واقعى دارد ولى منشأ آن امتناع ذاتى نيست ؛ بلكه يك امر عادى است .\r\nمثال : صعود كردن به قلّهء دماوند ، بدون طىّ طريق و استفاده از ابزارهايى از قبيل ريسمان و نردبان و غيره ، ذاتا محال نيست و اگر انسان قدرت پرواز داشته باشد ، با پريدن خود را به بالاى كوه مىرساند . يا اگر ولىّ خدا باشد با اراده كردن و بدون ابزار مادّى بالا مىرود ؛ ولى فعلا كه انسان از پرواز كردن عاجز و ناتوان است ، صعود كردن هم بدون نصب سلّم ميسور نيست و هم‌اكنون در شرايطى كه او عاجز و ناتوان است ، عقل مىگويد تا پله يا نردبانى نباشد ، صعودى هم نيست پس توقّف عقلى است ؛ امّا فعلا نه ذاتا . حال اگر مقدّمهء عادى به اين معنى باشد ، قسم جدايى نخواهد بود و به مقدّمهء عقلى برمىگردد و عقل استحالهء فعلى صعود بر پشت‌بام را ادراك مىكند .\r\nقوله : فافهم . توقّف عقلى آنست كه فعلا و ذاتا ، ذى المقدّمه بدون مقدّمه محال باشد .\r\nاگر پرواز ذاتا ممكن بود و لو فعلا به دلايلى ممكن نيست ، اين را مقدّمه عقلى نمىگويند .\r\nدر نتيجه مقدّمه عادى قسم مستقلّى بوده و به مقدّمه عقلى برنمىگردد .\r\n[ نكته : مىتوان به بيان ديگر مقدّمه را پنج قسم كرد .\r\n1 - مقدّمهء واقعى 2 - مقدّمهء عقلى ( البته با توضيحى كه قبلا داديم كه از اين دو فرق دارند ) 3 - مقدّمهء شرعى 4 - مقدّمهء عرفى ( عرف و عقل مىگويند كه فلان چيز بر فلان چيز متوقف است و بدون آن محال عرفى است ) .\r\n5 - مقدّمه عادى ( باز هم بنا بر اينكه ميان عرف و عادت فرق بگذاريم ، ولى اگر آن دو را مترادف و يكى دانستيم قسم 4 و 5 هم جدا نخواهد بود و همان تقسيم ثلاثى\r\n\r\n","description":"","footnote":"","page_name":" 89 ","page_number":97},
  {"content":"\r\n\r\nدرست مىشود . 
  ]\r\n\r\nج ) مقدمهء وجوب و صحّت و وجود و علم\r\nقوله : و منها . يكى ديگر از تقسيمات مقدّمه آنست كه مقدّمه يا مقدّمهء اصل وجود است يا مقدّمهء صحّت است ، يا مقدّمه اصل وجوب و تكليف و يا مقدّمهء علم و يقين به مكلّف به . پس چهار قسم است :\r\nمقدّمهء وجود آن است كه وجود و تحقّق ذى المقدّمه در خارج برآن متوقّف است و بدون آن محال است ذى المقدّمه موجود شود . مانند حج نسبت به قطع مسافت كه تا انسان در موسم حج به شكلى ( زمينى - دريائى - هوائى ، طىّ الارض و . . . ) خود را به مكّه نرساند محال است كه حجّى از او موجود شود . تا به بازار نرود ، محال است چيزى را خريده و به منزل بياورد . تا اراده نكند ، محال است نمازى از او يافت شود و . . .\r\nمقدّمهء صحّت آن است كه بدون آن نيز ذى المقدّمه قابل وجود و تحقّق است ولى محال است . بدون آن ، اين عمل صحيح و تامّ و مجزى و موجب ثواب باشد . مثل نماز نسبت به وضو ، استقبال ، اباحهء مكان و . . .\r\nمقدّمه وجوب آنست كه بدون اين مقدّمه اصلا ذى المقدّمه واجب نيست و امرى از سوى مولى نسبت به آن صادر نمىشود . مثل استطاعت براى حج ، تمكّن از نصاب براى خمس و زكات ، وقت براى نماز ، و عقل و بلوغ و قدرت براى كلّيهء واجبات .\r\nمقدّمهء علم آن است كه بدون اين مقدّمه علم به امتثال پيدا نمىشود و مكلّف اگر بخواهد يقين به امتثال و فراغ ذمّه پيدا كند ، به ناچار بايد اين مقدّمه را بياورد . مثلا امر به وضو از مرفق شده ولى براى يقين به اينكه به اندازهء حدّ شرعى شسته شده ، بايد از باب مقدّمه مقدارى از بازو را نيز بشويد . يا در غسل سمت راست بدن مقدارى از سمت چپ هم بشويد . يا در مثل ظهر و جمعه احتياط كند و هر دو را بخواند ، با هر دو جامه نماز بخواند ، با هر چهار مهر نماز بخواند ، به هر چهار طرف نماز بخواند و . . . تا علم به امتثال تكليف واقعى پيدا كند .\r\n\r\n","description":"","footnote":"","page_name":" 90 ","page_number":98},
  {"content":"\r\n\r\nالبته قسم پنجمى هم مىتوان افزود كه مقدّمهء « فعليّت » و « تنجّز » است . مثل علم يا ظن معتبر كه اگر براى مكلّفى علم به تكليفى پيدا شد ، آن تكليف در حقّ او فعلى مىشود و بايد از عهدهء آن برآيد و مخالفت با آن موجب استحقاق عقوبت است : يا بر واقع ، اگر معصيت صدق كند ، يا بر تجرّى و اعتقاد ، اگر علمش در واقع جهل مركب بوده و مطابق با واقع نباشد .\r\nحال از اين اقسام چهارگانه ، مقدّمهء وجود ، قطعا در محلّ نزاع داخل است . مقدّمهء صحّت هم به مقدّمهء وجود برمىگردد .\r\nبيان ذلك : سابقا در يكى از مقدّمات كفايه ، بحثى با عنوان صحيح و اعم مطرح شد و اينكه آيا الفاظ عبادات براى خصوص عبادت صحيح و واجد همهء اجزاء و شروط وضع شده يا براى اعمّ از صحيح و فاسد ، عدّه‌اى از جمله مرحوم آخوند صحيحى بودند و گروهى اعمّى . حال در ارجاع مقدّمهء صحت به مقدّمهء وجود ميان دو مبناى مزبور فرقى نيست . يعنى ، چه در آن بحث پيشين صحيحى باشيم و چه اعمّى ، در هر حال مقدّمه صحت به مقدّمهء وجود عودت مىكند حال بر مبناى صحيحى ، پرواضح است ؛ زيرا بر اين مسلك ، نماز بدون وضو اصلا نماز نيست و ماهيّت ديگرى است . پس وجود نماز وابسته به وجود وضو است و وضو مقدّمهء وجود آن است و بنا بر اعمّى هم اگرچه بر صلاة فاسد و بىوضو هم اسم نماز اطلاق مىشود ؛ ولى فعلا بحث ما در عنوان مقدّمة المسمّى باسم الصلاة نيست تا بگوئيم كه بدون وضو هم اين « المسمّى » . . . قابل تحقّق است و وجود دارد . پس وضو شرط وجود نيست و مقدّمهء صحت است ، بلكه بحث ما در عنوان مقدّمة الواجب و المأمور به است و به اتفاق صحيحى و اعمّى واجب و مأمور به صلاة صحيح است نه اعمّ از صحيح و فاسد . وقتى عنوان اين شد ، نتيجه مىگيريم كه تا وضو نباشد ، واجب و مأمور به هم نيست و محقّق نمىشود . پس باز هم وضو شرط وجود واجب بما هو واجب است . در هر حال مقدّمهء صحت به مقدّمهء وجود ارجاع مىشود و هر دو در محلّ نزاع داخل هستند .\r\nو اما مقدّمهء وجوب : اين قسم از مقدّمه قطعا از بحث خارج است ؛ زيرا ويژگى شرط\r\n\r\n","description":"","footnote":"","page_name":" 91 ","page_number":99},
  {"content":"\r\n\r\nاصل وجوب آن است كه تحصيل و ايجاد آن در خارج بر مكلّف واجب نيست . اگر اتّفاقا و به مرور آن شرط به‌خودىخود بوجود آمد ، وجوب ذى المقدّمه و امر به آن‌هم مىآيد و به اصطلاح ، اين‌گونه مقدّمات واجب التحصيل نيستند ؛ بلكه مفروض الحصول هستند .\r\nآنگاه تا زمانى كه اين مقدّمه در خارج موجود نشده ( مثلا شخص مستطيع نگشته ) كه اصلا امرى نيست و ذى المقدّمه ( مثلا حج ) هم واجب نمىشود . پس از حصول و تحقّق استطاعت حج واجب مىشود و امر پيدا مىكند ؛ ولى معقول نيست كه مجدّدا يك امر غيرى از امر به حج ترشّح كرده و به استطاعت تعلّق بگيرد و آن را از باب مقدّمه در حقّ مكلّف واجب سازد ؛ زيرا چنين طلب و امرى طلب حاصل است . ( براى مولى ) و تحصيل حاصل است ( براى عبد ) پس مقدّمهء وجوب قطعا واجب به وجوب غيرى مقدّمى نيست .\r\nمقدّمهء علم : اين نيز از محلّ بحث خارج است . چرا كه عقل هر عاقلى مىگويد كه اشتغال يقينى مستدعى فراغت يقينيّه است . پس بايد كارى كرد كه يقين به امتثال بيايد و اين لزوم عقلى صددرصد ارشادى است ، يعنى ارشاد به ايمنى از عقوبت است كه اگر مىخواهى مطمئن شوى كه مؤاخذه نخواهى شد بايد از باب احتياط اين مقدّمه را انجام دهى ، قدرى زائد بر مرفق را بشويى ، نماز را به چهار طرف بياورى و . . . و امر مولوى غيرى شرعى تأسيسى نيست كه از ناحيهء امر مولى به ذى المقدّمه ترشّح كند . چرا كه اصل وجود ذى المقدّمه توقّفى بر اين مقدّمه ندارد .\r\nاگر از خود مرفق وضو گرفتى و اتّفاقا مطابق واقع بود و كمبودى نداشت ، واجب موجود و امتثال مىشود ، با اينكه مقدّمه را نياوردى . يا اگر به بعض از جهات اربع نماز خواندى و ازقضا مصادف واقع درآمد ، ذى المقدّمه و واجب واقعى موجود شده و نيازى به ساير اطراف نيست ، با اينكه هنوز مقدّمهء علمى را نياورده‌اى .\r\nپس حاكم لزوم اتيان مقدّمهء مذكور ، فقط عقل است كه به مفاد اشتغال يقينى چنين حكمى مىكند و ارشاد به نحوهء اطاعت دارد كه اصل اطاعت عقلى و ارشادى است و نحوهء اطاعت هم در امثال مورد بحث عقلى است كه احتياطكارى براى ايمنى از عذاب باشد . پس عمدهء بحث در نزاع آتى ، پيرامون مقدّمهء واجب است . چه مقدّمهء وجود واجب\r\n\r\n","description":"","footnote":"","page_name":" 92 ","page_number":100},
  {"content":"\r\n\r\nو چه مقدّمهء صحّت آنكه به مقدّمهء وجود برمىگردد .\r\n\r\nد ) مقدمهء متقدم و مقارن و متأخر\r\nقوله : و منها : يكى ديگر از تقسيمات مقدّمه اينست كه ، وقتى ما مقدّمه‌اى را از نظر زمانى با ذىالمقدّمه‌اى مىسنجيم ، به نحو حصر عقلى از سه حال خارج نيست :\r\n1 - يا « تقدّم زمانى » دارد ، يعنى مقدّمه زمانا پيش از ذى المقدّمه است كه نامش « مقدّمهء متقدّم » است مانند وضو نسبت به نماز ، غسل استحاضهء شبانگاهى نسبت به روزهء روز بعد ، غسل جنابت پيش از اذان صبح در ماه مبارك رمضان نسبت به صوم ، عقد وصيّت نسبت به ملكيّت و . . .\r\n2 - يا « تقارن زمانى » دارد ، يعنى مقدّمه و ذى المقدّمه هم‌زمان با يكديگر هستند كه نامش « مقدّمهء مقارن » است .\r\nمانند طهارت باطنى نسبت به نماز ، استقبال الى القبله نسبت به نماز ، اباحهء مكان نسبت به نماز ، عربيّت و ماضويّت و ترتيب نسبت به عقد ، و . . .\r\n3 - يا « تأخّر زمانى » دارد ، يعنى ذى المقدّمه پيش از مقدّمه است و مقدّمه پس از آن و در زمان بعد قرار مىگيرد كه نامش « مقدّمهء متأخّر » است . مانند غسل استحاضه شب آينده كه به فتواى بعضىها ، شرط صحّت صوم روز گذشته است و متأخر از خود صوم است ، يا اجازهء مالك اصلى در بيع فضولى كه البته در اين باب چندين مبنا وجود دارد .\r\nبرخى اجازه را ناقله مىدانند و گروهى طرفدار كشف هستند . قائلين به كشف ، دو گروه هستند . عدّه‌اى تمايل به كشف حكمى دارند گروهى قائل به كشف حقيقى هستند .\r\nطرفداران كشف حقيقى دو گروه‌اند . جمعى وصف تعقّب را شرط مىدانند و گروهى خود اجازه را به وجود خارجىاش كه متأخر است شرط مىدانند . اين‌ها نيز دو گروهند . عدّه‌اى اجازه را صددرصد كاشف محض و علامت صرف مىدانند و برخى براى اجازهء متأخر اثر قائلند و معتقدند كه ، اجازهء بعدى كه مىآيد آن عقد سابق را از همان زمان سابق نافذ و ماضى و مؤثر قرار مىدهد . حال بر همين مبناى اخير ، اجازه شرط متأخّر مىگردد آن هم از\r\n\r\n","description":"","footnote":"","page_name":" 93 ","page_number":101},
  {"content":"\r\n\r\nنوع مصطلح كه واقعا تا نباشد تأثيرى نيست و وقتى آمد تأثير از يك ماه قبل و از زمان عقد مىآيد .\r\nقوله : و حيث انّها : دربارهء شرط متأخر يا مقدّمهء متأخّر ، اشكال معروفى است كه مرحوم آخوند با بيان مقدّمه‌اى كوتاه ، آن اشكال را مطرح مىكنند : از قواعد مسلّم عقلى و فلسفى كه جاى هيچ شك و ترديدى ندارد ، آن است كه علّت تامّه به تمام اجزائش از لحاظ رتبه بر معلول تقدّم دارد و در مقام بيان با فاء ترتيب مىگوئيم كه « وجدت العلّة فوجد المعلول » يعنى ، چون علّت تامّه آمد پس معلول هم آمد . و از لحاظ زمانى تعاصر دارند ، يعنى علّت تامّه و معلول هم‌عصر و هم‌زمانند ، يعنى در همان زمانى كه علّت تامّه هست معلول هم هست و بالعكس و محال است كه الآن علّت امرى تامّ و تمام باشد ولى معلول آن يك ساعت بعد بيايد . يا الآن معلول موجود باشد ولى علّت تامّه نباشد . تخلّف معلول از علّت تامّه محال است و ميان آن دو ضرورت بالقياس حاكم است .\r\nامّا اشكال : شرط ( اجازه در بيع فضولى و . . . ) از اجزاء علّت تامّه است و با توجه به مقدمه مذكور ، علت تامه به تمام اجزاء خود بر معلول تقدّم رتبى و تعاصر زمانى دارد ، آنگاه چگونه معقول است كه شرطى متأخر از مشروط باشد ؟ جزء علّتى پس از معلول محقّق شود ؟ موقوف عليه بعد از موقوف محقّق شود ؟ چنين چيزى عقلا محال است .\r\nمرحوم آخوند دامنهء اشكال را توسعه داده و مىفرمايند كه اشكال اختصاص به مقدّمهء متأخر ندارد ، بلكه در مقدّمهء متقدّم هم جارى است . در آنجا هم مىگوئيم كه چگونه ممكن است مقتضى يا شرط كه از اجزاء علّت تامه هستند از حيث زمانى پيش از مقتضا و مشروط باشند و در زمانى كه اثر محقّق مىشود اين جزء علّت قبل از آن موجود شده و از بين رفته باشد ؟ پس مسألهء تعاصر زمانى چه مىشود ؟\r\nبه عنوان مثال در مورد عقد وصيّت ، خود وصيّت كردن يك سال قبل موجود شد و الفاظى بود كه صادر شد و تدريجا معدوم شد ؛ ولى اثر آنكه ملكيّت باشد الآن پس از يك سال و با موت موصى محقّق مىشود ، چگونه معقول است كه مقتضى يك سال قبل موجود شده و از بين رفته باشد ولى مقتضا و اثر الآن موجود شود ؟ قانون تعاصر چه\r\n\r\n","description":"","footnote":"","page_name":" 94 ","page_number":102},
  {"content":"\r\n\r\nمىشود ؟ آيا اين تأثير معدوم در موجود نيست ؟ آيا اين با ضوابط باب علّت و معلول ( سنخيّت ، اقوى بودن معلول از علّت ، اشرف بودن آن و . . . ) منافى نيست ؟ يا مثلا در بيع صرف و سلم مقتضى كه خود عقد باشد الآن منعقد شد ؛ ولى اثر آنكه ملك باشد ، بلافاصله و بدنبال عقد نمىآيد ، بلكه پس از قبض و اقباض محقّق مىشود . چه‌بسا از لحظهء عقد تا لحظهء قبض يا تقابض در مجلس عقد ، يك ساعت فاصله باشد و مقتضى آمد و معدوم شد ولى اثر بعدا مىآيد . اين چگونه معقول است .\r\nدايرهء اشكال از اين هم وسيع‌تر است و در كليّهء عقود و ايقاعات و امور متصرّم الوجود مطلب از اين قرار است ، يعنى معمولا ايجاب و قبول هم‌زمان كه انشاء نمىشوند ، در طول يكديگر و به ترتيب انشاء مىشوند . آنگاه ايجاب موجود شد و از بين رفت ، قبول هم كه مىآيد اگر مشتمل بر چند كلمه باشد و ذكر همه لازم باشد باز كلمات پيشين مرتّبا موجود و منقضى مىشوند و آخرين جزء از قبول كه آمد اثر و ملكيّت يا زوجيّت و . . . مىآيد . پس باز هم نسبت به غالب اجزاء عقد اشكال باقى است كه اين‌ها تعاصر ندارند . تنها جزء اخير است كه تا محقّق شد بلافاصله اثر هم مىآيد ؛ و الّا اجزاء سابق اين حكم را ندارند .\r\nپس قانون عقلى كه علّت و معلول تعاصر دارند و انفكاك زمانى آن دو محال است ، در موارد متعدّدى نقض مىشود ، و اختصاص به شرط متأخر شرعى ( مثل اجازه و . . . ) ندارد .\r\nدر شرط و مقتضى متقدّم هم جارى است . درحالىكه قواعد عقلى تخصيص بردار نيست و مادّهء نقض ندارد اگر يك مورد هم بر خلاف آن يافت شود آن قاعده را از اعتبار مىاندازد .\r\n[ نكته : مقدّمهء متأخر منحصر در شرط است و گرنه مقتضى محال است كه متأخر باشد ؛ ولى مقدّمه متقدم هم در شرط و هم در مقتضى قابل فرض و تصوير است 
  ] . و اما حلّ اشكال چيست ؟\r\nقوله : و التحقيق . مرحوم آخوند ، در مقام حلّ اشكال با همهء وسعتش مىگويد ، مواردى كه به عنوان مادّهء نقض قاعدهء عقلى ذكر شده و شروط و مقدماتى كه به عنوان شرط متقدم با مقارن آمده است ، از سه حال خارج نيست . به عبارت ديگر ، كلّا مقدّمه از يك نظر سه قسم مىشود .\r\n\r\n","description":"","footnote":"","page_name":" 95 ","page_number":103},
  {"content":"\r\n\r\n1 - مقدّمهء حكم تكليفى : مقدّماتى كه تا نباشند مولى و آمر ، تكليف و امرى ندارند ، و اين‌ها شرط اصل وجوب هستند . ( البته در تقسيم سوّم گفتيم كه مقدّمة الوجوب از نزاع خارج است ؛ ولى فعلا بحث در ملازمه و وجوب شرعى نيست ، بلكه كلام در اصل تصوير مقدميّت است . )\r\n2 - مقدّمهء حكم وضعى : مقدماتى كه تا نباشد حاكم حكم وضعى ندارد و اثر وضعى مترتب نمىشود .\r\n3 - مقدّمهء واجب و مأمور به و مكلّف به : مقدماتى كه با نبود آنها هم حكم و امر و تكليف و وجوب هست در هريك از اين سه قسم يا مقدّمه ، مقدّمهء متقدّم است و يا « مقارن » و يا متأخّر . در مجموع نه صورت پديد مىآيد كه مثالهاى هر صورتى را در جاى خود مىآوريم . اين نه صورت را در سه مرحله بحث و تحقيق مىكنيم .\r\nاما مقدّمه يا شرط اصل تكليف : ابتدا سه مثال مىآوريم .\r\n1 - شرط تكليف و زمانا مقدم بر خود تكليف و امر باشد . مثل « إن جاءك زيد اليوم فيجب اكرامه غدا » ، كه مجىء زيد در ظرف امروز شرط براى اصل وجوب اكرام زيد در فردا است .\r\n2 - شرط تكليف و زمانا با خود تكليف و امر مولى مقارن باشد ، مثل « اذا دخل الوقت فصّل » كه دخول وقت شرط اصل وجوب نماز است و مقارن هم هستند ، يعنى دخول وقت نماز همان و آمدن امر صلاتى از سوى مولى همان .\r\n3 - شرط اصل تكليف و متأخر از امر مولى باشد . مثل : « ان سافرت يوم الاثنين فيجب عليك التصدّق قبله بيومين » . شرط ، سفر در روز دوشنبه است و مشروط ، امر به تصدّق دو روز قبل از سفر است ، پس شرط متأخر است .\r\nحال حلّ اشكال در اين مرحله ، هريك از شرط متقدم و متأخر و مقارن ، دو نحوه وجود دارند .\r\n1 - وجود ذهنى كه همان لحاظ تصور كردن اين شروط و مقدمات باشد . يعنى آمر مجىء زيد را يا سفر يوم الاثنين را و . . . را در ذهن بياورد و تصور كند .\r\n\r\n","description":"","footnote":"","page_name":" 96 ","page_number":104},
  {"content":"\r\n\r\n2 - وجود خارجى كه هر شرط در خارج و در ظرف زمان و مكان خودش محقّق مىشود . يعنى امروز مثلا مجىء زيد محقّق شود ، در روز دوشنبه مسافرت پديد مىآيد و نسبت دو سنخ وجود مذكور عموم و خصوص من وجه است .\r\nچه‌بسا لحاظ و وجود ذهنى باشد ؛ ولى وجود خارجى نباشد و در خارج مجىء يا مسافرتى پيش نيايد . و چه‌بسا وجود خارجى آنها باشد ؛ ولى وجود ذهنى و لحاظ نباشد و اصلا آمر به اين خصوصيّات توجه ندارد و آنها را لحاظ نمىكند و اصولا در غرض او دخيل نيست تا لحاظ كند\r\nچه‌بسا هم لحاظ و وجود ذهنى باشد و هم وجود خارجى يعنى مولى در مقام امر اين مقدّمات را لحاظ كرد و در نظر گرفت و امر كرد . بعد هم هريك از آن شروط در ظرف زمانى خودش محقّق شد .\r\nحال آنكه در امر مولى دخيل است و شرط اصل تكليف و امر است ، آيا وجود خارجى اين مقدّمات است ؟ يا وجود ذهنى يعنى لحاظ كردن اين‌ها ؟ قطعا وجود خارجى ، بدون لحاظ كردن شرط امر نيست . تا مولى چيزى را لحاظ نكند چگونه آن را شرط قرار مىدهد .\r\nپس لحاظ اين امور مقدّمه و شرط تكليف است ، يعنى مولى مجىء زيد در امروز را در نظر مىگيرد و ملاحظه مىكند ( چون وجوب اكرام در اين فرض مصلحت دارد . ) و امر مشروط صادر مىكند . كارى ندارد كه شرط يعنى مجىء زيد در خارج محقّق مىشود يا نه . اصولا در قضاياى حقيقيّه مطلب از همين قرار است ، يعنى فرض كرده و امر مىكند .\r\nخطابات شرعى هم از نوع قضاياى حقيقى است . و اگر لحاظ شرط امر بود ، مىگوئيم كه لحاظ هميشه و همواره ، مقارن با تكليف است ، چه در مقدّمهء متقدم و چه مقارن و چه متأخر . آنكه تقدم و تاخر زمانى دارد وجود خارجى مقدّمه است كه شرط نيست . « فما وقع لم يقصد » و آنكه شرطيت دارد لحاظ اين‌ها است ، كه مقارن است و تقدم و تأخّرى از امر ندارد . « و ما قصد لم يقع » پس آنكه شرط حقيقى براى امر مولى است ، لحاظ خصوصيات و جهاتى است كه در غرض مولى دخالت دارند . و لحاظ هميشه ، چسبيده به امر است ،\r\n\r\n","description":"","footnote":"","page_name":" 97 ","page_number":105},
  {"content":"\r\n\r\nيعنى بدنبال لحاظ بلافاصله امر مىآيد و فاصلهء زمانى نيست . ملحوظ و متصور ممكن است ، امر حالى يا استقبالى يا مربوط به گذشته باشد ؛ ولى لحاظ هميشه حالى و مربوط به حال امر و تكليف است .\r\nقوله : و بالجملة . به بيان كامل‌تر ، امر كردن و تكليف نمودن فعلى از افعال اختيارى مولى و آمر است و كار ارادى و اختيارى داراى مبادى و مقدّماتى است . يكى از مبادى آن تصوّر و لحاظ است . تا لحاظى نباشد ، ميل و رغبتى هم نسبت به آن امر نيست . و داعى بر امر كردن هم نيست و در مقام لحاظ مىبيند كه فلان عمل وقتى مطلوب است كه قبل از آن يا با آن يا پس از آن فلان كار ديگر هم انجام شود . لذا اين كار ديگر را هم در ظرف امر لحاظ مىكند و سپس امر مىكند . و مىدانيم كه لحاظ هميشه مقارن با امر است . آرى خود ملحوظ و وجود خارجى مقدّمه ممكن است ، مقارن با امر باشد يا پس از آن بيايد و يا پيش از آن آمده باشد .\r\nپس در شروط تكليف ، آنكه در واقع و حقيقت شرط است لحاظ اين شروط و مقدمات است و لحاظ هم از خود امر جدا نيست . پس نه محذور تأثير معدوم در موجود فرض دارد و نه محذور تقدّم معلول بر علّت و نه تالى فاسد عدم تعاصر علّت و معلول پيش مىآيد .\r\nقوله : و كذا الحال : مرحلهء دوّم يا شروط حكم وضعى . ابتدا سه مثال مىآوريم .\r\n1 - اگر شرط يا مقدّمهء متقدّم بر حكم وضعى باشد : مثل عقد وصيّت نسبت به ملكيّت كه خود وصيّت كردن الآن محقّق مىشود ؛ ولى اثر و معلول آنكه ملك موصى له نسبت به موصى به باشد - بعد از مرگ موصى تحقّق مىيابد . يا مانند ، بيع صرف و سلم كه خود بيع و سبب ، الآن منعقد مىشود ؛ ولى اثر آنكه ملكيّت باشد پس از قبض و اقباض حاصل مىشود . يا بر مسلك شيخ طوسى ، مقتضى و عقد الآن موجود مىشود ؛ ولى اثر آنكه ملك است پس از انقضاء مدّت خيار تحقّق مىيابد . به‌هرحال مقتضى يا مقدّمه ، تقدم زمانى بر مقتضا و اثر و ذى المقدّمه دارد .\r\n2 - شرط وضع با خود وضع يا حكم وضعى مقارن و هم‌زمان باشد ، مثل عربيّت و ماضويّت و ترتيب و موالات و . . . كه شرط صحّت عقد است و شرطيّت براى آنها جعل شده است . اين شرط با مشروط - كه خود عقد باشد - مقارن است .\r\n\r\n","description":"","footnote":"","page_name":" 98 ","page_number":106},
  {"content":"\r\n\r\n3 - ممكن است شرط حكم وضعى باشد و زمانا متأخر از خود حكم وضعى باشد : مثل اجازه در بيع يا نكاح فضولى بنا بر كاشفيّت كه اجازه شرط ملكيّت يا زوجيّت است و مشروط كه خود ملك يا نكاح باشد از زمان عقد در واقع محقق شده ولى شرط كه اجازه باشد بعدا مىآيد .\r\nو اما حلّ اشكال در اين بخش : مرحوم آخوند مىفرمايند كه راه حلّ مشكل در شرط الوضع با راه حلّ مشكل در شرط التكليف يكى است ، يعنى حاكم به حكم وضعى ( شارع مقدّس باشد يا عرف و عقلاء باشند ) در مقام حكم و جعل ملكيّت و زوجيّت و . . . كارى به وجود خارجى آن شروط و مقدّمات ندارد . تا شايد بگوئيد كه چگونه ممكن است امر متقدّم ، مقدّمهء يك امر متأخر باشد ؟ اين انفكاك معلول از علّت تامّه است يا چگونه ميسور است كه امر متأخّرى ، علت امر متقدّم باشد ؟ باز هم انفكاك معلول از علّت تامّه است كه عقلا محال است ، بلكه آنكه در حكم حاكم و امر آمر و جعل جاعل دخيل است و از مبادى و مقدّمات فعل اختيارى او است ، لحاظ و تصوّر و وجود ذهنى اين امور است ، يعنى وجود اجازه را در ظرف زمانى خود و در آينده لحاظ مىكند . به اين لحاظ و در اين فرض حكم به ملكيت مىكند . وجود قبض و اقباض را در ظرف خودش لحاظ مىكند و بدنبال آن حكم به ملكيّت و نقل و انتقال مىكند . وجود عربيّت را در متن عقد درنظر مىگيرد و حكم به شرطيّت آن مىنمايد ؛ امّا وجود خارجى اجازه و قبض و اقباض و . . . مربوط به حاكم و لاحظ نيست ، مربوط به طرفين معامله است كه به اختيار و طيب نفس آن را رعايت بكنند يا نه . اگر لحاظ مدخليّت پيدا كرد ، مىگوئيم كه لحاظ هميشه مقرون به تكليف يا وضع است بعبارتى ، « يلاحظ فيحكم » و هيچ‌گاه از حيث زمانى تقدم يا تأخر ندارد تا محذورى پيش آيد و قانون عقلى ( انفكاك معلول از علّت تامّه محال است ) لطمه‌اى پيدا كند .\r\nقوله : و امّا الثانى . در « و التحقيق » شروط و مقدمات را سه دسته كردند . سپس فرمودند كه الاوّل درباره شروط تكليف بود . . . و بجا بود كه مىفرمودند ، و الثانى در شروط وضع است ؛ ولى بجاى آن با لفظ و كذا الحال فى شرائط الوضع . . . مطلب را طرح كردند و جد ذكر نكردند ؛ زيرا حكم شرط وضع و شرط تكليف يكى بود و راه حلّ هر دو يكسان بود و در هر دو لحاظ مطرح بود . و اينك جا داشت كه مىفرمودند ، و امّا الثالث . . . ولى چون دو قسم\r\n\r\n","description":"","footnote":"","page_name":" 99 ","page_number":107},
  {"content":"\r\n\r\nقبل را تفكيك نكردند ، آنها را يكى حساب كرده و اين قسم در مقابل آنها قسم ثانى محسوب مىشود . و اين بخش سوّم از تحقيق آخوند ، درباره شروط واجب يا مأمور به و مكلّف به است . در اينجا نيز نخست سه مثال مىآوريم .\r\n1 - شرط « واجب » و زمانا مقدّم بر خود واجب و مأمور به باشد : مثل وضو نسبت به نماز ، غسل جنابت نسبت به صوم ، غسل استحاضه شبانه نسبت به روزهء فردا ( بنا بر فتواى بعضى )\r\n2 - شرط « مأمور به » و از جهت زمان مقارن با خود مأمور به باشد : مثل طهارت باطنيّه نسبت به نماز ، قصد قربت ( بنا بر اينكه شرط باشد نه جزء ) نسبت به كلّ عبادات كه از آغاز تا انجام عبادت بايد باشد و استقبال الى القبله ، ستر عورت ، اباحهء مكان و . . . نسبت به نماز .\r\n3 - شرط « مكلّف به » و زمانا متأخّر از مأمور به باشد : مثل عجب و ريا پس از عمل كه اگر آمد به قولى عبادت قبلى را باطل مىسازد و عدم آن شرط است . مثل غسل استحاضه در شب كه به فتواى بعضى در صحّت روزهء روز گذشته تأثير دارد و شرط صحّت آن است .\r\nامّا حلّ اشكال در اين بخش : ابتدا نكاتى را به عنوان مقدّمه يادآور مىشويم .\r\nالف ) اشياء و عناوين و افعال اختياريّهء ما از لحاظ اتّصاف به حسن و قبح سه دسته مىشوند :\r\n1 - برخى از عناوين ، حسن يا قبح آنها ذاتى است ، يعنى آن عنوان تمام موضوع براى حسن يا قبح است و مادامىكه عنوان مزبور صادق است هميشه حسن يا قبيح است و محال است حسن يا قبح از آن منفكّ شود ؛ مگر عنوان عوض شود . مثلا عدل به عنوان اينكه عدل است هميشه شايسته است و ظلم بما هو ظلم ، هميشه ناپسند ناشايست است .\r\n2 - پاره‌اى از عناوين ، داراى حسن يا قبح اقتضائى هستند ، يعنى عنوان يك عنوانى است كه لو خلّى و طبعه مقتضى حسن يا قبح است ؛ ولى گاهى با حفظ همين عنوان ، جهات ديگرى برآن عارض مىشود كه باعث قبح حسن و حسن قبيح مىگردد . مثلا فى صدق فى نفسه شايسته و مطلوب است ؛ ولى اگر همين صدق سبب هلاك نفس محترمه‌اى گردد ، ناپسند است . و كذب خواهان قبح و زشتى است ؛ ولى اگر همين كذب موجب نجات جان پيامبر يا امام يا ولّى يا مؤمنى گردد ، پسنديده خواهد بود مگر توريه ممكن\r\n\r\n","description":"","footnote":"","page_name":" 100 ","page_number":108},
  {"content":"\r\n\r\nباشد و دروغ مصلحت‌آميز ، بهتر از راست فتنه‌انگيز است .\r\n3 - تعدادى از عناوين هم نظر به ذاتشان نه حسن و شايسته هستند و نه قبيح و ناپسند ؛ بلكه حسن يا قبح آنها صددرصد به وجوه و اعتبارات است ، يعنى به يك اعتبار و با يك وجه و تحت يك عنوان ممكن است حسن باشند و به اعتبار ديگر و تحت عناوين ديگر ممكن است قبيح باشند . مثلا ضرب اليتيم به عنوان خاصّ خودش نه حسن است و نه قبح در صورتى كه معنون به عنوان تأديب گرديد حسن مىشود و اگر به عنوان تشفّى و انتقام گيرى انجام گرفت ، قبيح مىگردد .\r\nب ) افعالى كه ما انجام مىدهيم ، داراى اضافات گوناگون هستند . مثلا نماز اضافاتى به اجزاء دارد . اضافاتى به شروط دارد . اضافاتى به موانع دارد . اضافاتى به قواطع دارد .\r\nاضافاتى به مبطلات دارد . فى المثل مىگوئيم كه نماز با وضو ، نماز با ركوع ، نماز بدون قهقهه و . . . شكى نيست در اينكه ، اين اضافات نقش‌آفرين هستند ، يعنى برخى از آنها باعث مىشوند كه عمل و مأمور به معنون به عنوان حسنى گرديده و داراى مصلحت شود و بدنبال آن مطلوب مولى واقع شود و بدنبال آن بدان امر كند . برخى از اضافات ديگر سبب مىشوند كه عمل داراى عنوان زشت و نامطلوبى گردد . فى المثل قيام كردن و از جاى برخاستن به‌خودىخود كار مباحى است و حبّ و بغضى ندارد ؛ ولى اگر همين قيام اضافه و نسبت پيدا كرد مطلوب يا ناروا مىشود .\r\nمثلا هنگام ورود عالمى به مجلس بخاطر او از جاى برخاستيم ، همين عمل معنون به عنوان تعظيم مىشود و مطلوب مىگردد . يا جلوس و نشستن ، ذاتا نه حسن و رجحانى دارد و نه قبح و مرجوحيّتى ؛ ولى اگر همين جلوس در ارتباط با ورود شخصيتى به مجلس منظور شد و اضافه و نسبى با آن پيدا كرد و به قصد كوچك كردن آن شخصيّت انجام گرفت معنون به عنوان توهين و تحقير گرديد ، مبغوض و ناپسند مىشود . همچنين حركت كردن و گام برداشتن بدون اضافه به عنوانى كار مباحى است ؛ ولى اگر براى قدوم الحاج و الزائر باشد ، عنوان استقبال پيدا مىكند و مطلوب است . يا اگر براى جنازه‌اى باشد ، عنوان مشايعت و تشييع پيدا مىكند كه مطلوب است . پس بىشك اضافات نقش‌آفرين هستند و موجب حسن يا قبح عمل مىگردند .\r\n\r\n","description":"","footnote":"","page_name":" 101 ","page_number":109},
  {"content":"\r\n\r\nج ) در باب اضافات ، لازم نيست كه طرف اضافه هم در حال اضافه و بالفعل موجود باشد ؛ بلكه خود اضافه مىتواند موجود شود و لو طرف الإضافة نيست . مثلا زمانى كه جناب آدم ابو البشر ( ع ) بود و ما نبوديم ، وى در همان زمان نسبت به ما متّصف به وصف تقدّم بود و اضافهء تقدّم داشت . الآن هم كه ما هستيم و آن حضرت نيست ، باز ما نسبت به او متأخر محسوب مىشويم و داراى اضافهء تأخر هستيم . پس كاملا ممكن است كه طرف اضافه سابقا بوده و الآن نباشد ؛ ولى خود اضافه و نسبت خاص باشد ، يا طرف اضافه بعدا موجود شود و الآن نباشد ؛ ولى خود اضافه باشد .\r\nد : مقدّمات ، گاهى مقدّمهء اصل وجود ذى المقدّمه هستند . مثل محاذات كه مقدّمه احراق است و اگر نباشد احراقى محقق نمىشود . و قطع مسافت نسبت به حجّ و . . . و گاهى مقدّمهء اصل وجود نيستند ؛ بلكه مقدّمه هستند براى تحقّق اضافه‌اى از اضافات مأمور به كه در سايه آمدن اين اضافهء خاصه ، مأمور به و عمل معنون به عنوان حسنى مىشود و محصّل غرض مولى مىگردد و بدنبال آن متعلّق طلب و ارادهء او مىشود و بدنبال آن امر مىكند .\r\nمثلا آمدن وضو پيش از نماز باعث مىشود كه براى نماز اضافه‌اى به وضو پيدا شود و اين حصّهء خاص از نماز حسن و مصلحت پيدا كند و از سوى مولى نماز خاص و داراى اضافه به وضو واجب گردد . يا آمدن غسل پس از روزه باعث مىشود كه صوم اضافه‌اى به آن پيدا كرده و صوم در آن رابطه مطلوب و موجب امتثال گردد .\r\nبا توجه به اين نكات ، در باب شروط و مقدّمات مأمور به ، مطلب از اين قرار است كه ممكن است ، عمل به طور مطلق و بدون اضافه به چيزى مطلوب باشد در آن صورت مقدّمه‌اى ندارد . يا امكان دارد با اضافهء به امر مقارن ، مطلوب باشد . مثل نماز با استقبالى الى القبله . يا در اضافه به امر متقدّم مطلوب باشد ، مثل نماز داراى وضو و مقيّد به طهارت .\r\nيا در سايهء اضافه به امر متأخر مطلوب باشد . مثل روزه‌اى كه متعقّب به غسل شبانگاهى باشد كه اين هيچ محذورى ندارد . اگر طرفهاى اضافه ( كه بعضى جاها امر متقدم است و بعضى موارد امر متأخر ) شرط و مقدّمه بود ، جاى اشكال دارد كه انفكاك زمانى معلول از علّت تامّه معقول نيست . ولى اين اطراف اضافات ، باعث مىشود كه براى مأمور به اضافهء\r\n\r\n","description":"","footnote":"","page_name":" 102 ","page_number":110},
  {"content":"\r\n\r\nخاصّه‌اى پيدا شود و آنكه در حقيقت شرط است همين اضافهء خاصه است و اين اضافهء خاصّه هميشه مقارن با مأمور به است و هيچ‌گاه متقدّم يا متأخر نيست . در نتيجه قانون عقلى لطمه پيدا نمىكند . و منشأ توهّم مزبور ( كه قانون عقلى نقض مىشود . ) آنست كه ، در ظاهر تعبير به خود طرف اضافه اطلاق شرط مىشود . مثلا مىگوئيم كه وضو شرط نماز است . يا غسل استحاضه شرط روزه است و . . . غافل از اينكه اطلاق مزبور مسامحى است و از باب اينكه وضو يا غسل طرف اضافه و منشأ تحقّق اضافهء خاصّه هستند ، نامشان را شرط مىگذاريم و گرنه در واقع نفس اضافه شرطيّت دارد كه آن هم هميشه مقارن است .\r\nقوله : كما كان فى الحكم . همان‌طور كه در دو بخش قبلى يعنى شروط حكم تكليفى و وضعى مطلب از اين قرار بود كه اگر بر خود اجازه و عقد و . . . اطلاق شرط مىشد مسامحى بود و آنكه فى الواقع شرط تكليف و مقدّمهء حكم حاكم بود همان لحاظ و تصوّر اجازه و . . .\r\nدر ظرف خودشان بود كه هميشه مقارن بود .\r\nقوله : و هذه . آنچه در « و التحقيق » كفايه آورديم ، خلاصه‌اى بود از آنچه كه مبسوطا در بعض فوائد خود آورده بوديم . « 1 » و ما در اين تحقيق پيشتاز هستيم و كسى را نمىشناسيم كه پيش از ما اين راه حلّ را ارائه كرده باشد .\r\nقوله : و لا يخفى . در مباحث آينده كه سخن از وجوب شرعى مقدّمه و وجود ملازمه ميان وجوب ذى المقدّمه و وجوب مقدّمه مطرح خواهد شد ، هر سه قسم ( مقدّمهء متقدّم و متأخر و مقارن ) در محلّ نزاع داخل بوده و هر سه مورد بحث قرار مىگيرد ؛ زيرا هركدام كه نباشد غرض از امر به ذى المقدمه تأمين نمىشود پس اگر در آن مبحث قائل به ملازمه شديم در اينجا مىگوئيم كه اگر صوم امروز بر مستحاضه واجب شد ، لازمه‌اش آنست كه غسل شب آينده هم ( كه شرط صحّت صوم است ) بر او واجب گردد .\r\n\r\nجمع‌بندى :\r\nاز چهار تقسيمى كه آورديم ، در تقسيم اوّل تنها مقدّمهء خارجى ، داخل در نزاع بود . در تقسيم دوّم مقدّمهء وجود و صحّت ، داخل در بحث بود . در تقسيم سوّم مقدّمه عقليّه و\r\n\r\n\r\n","description":"","footnote":"\r\n( 1 ) - حاشيهء رسائل مرحوم آخوند ، ص 303 - 302 .\r\n","page_name":" 103 ","page_number":111},
  {"content":"\r\n\r\nشرعيّه ، در بحث داخل بود . در تقسيم چهارم ، هر سه قسم مورد بحث است ؛ البته به شرط اينكه اين سه قسم شرط مأمور به و واجب باشند چون بحث ما در مقدّمهء واجب است ؛ امّا شرط اصل تكليف از بحث خارج است چنان كه در تقسيم سوّم گفته شد ، شرط وضع نيز خارج است ؛ زيرا در اينجا خود حكم وضعى و ملكيّت كه ذى المقدّمه است واجب نيست تا چه رسد به مقدّمات آن .\r\n\r\n","description":"","footnote":"","page_name":" 104 ","page_number":112},
  {"content":"\r\n\r\n\r\nامر سوّم تقسيمات واجب\r\nامر سوّم از امور چهارگانه‌اى كه به عنوان مقدّمه در مبحث مقدّمهء واجب ذكر مىشود ، دربارهء برخى از تقسيمات واجب است . واجب ، در شرع مقدّس تقسيمهاى مختلفى دارد كه برخى از آنها قبلا در باب اوامر مطرح شد .\r\n( نظير واجب تعبّدى و توصّلى ) و برخى بعدا در مباحث پايانى باب اوامر خواهد آمد ( نظير ، واجب مضيّق و موسّع ) و بخشى هم فعلا در باب مقدّمهء واجب مطرح است كه با اين بحث تناسب دارد . در اين رابطه چهار تقسيم بيان مىشود :\r\n\r\nالف ) واجب مطلق و مشروط\r\nيكى از تقسيمات واجب آنست كه واجب ، يا مطلق است يا مشروط . در كلمات اصوليّين تعريفهاى مختلفى براى اين دو قسم ذكر شده كه هر فرد يا گروهى به سليقهء خويش قيدى بر تعريف افزوده يا از آن كاسته است .\r\n[ مرحوم مشكينى در حاشيه به سه تعريف اشاره كرده است .\r\n1 - تعريف مشهور : واجب مطلق واجبى است كه اصل وجوبش متوقف نيست بر چيزى كه وجودش در خارج برآن متوقّف است . مثل نماز نسبت به تحصيل طهارت و استقبال و ستر عورت و . . .\r\nواجب مشروط ، آن است كه اصل وجوبش متوقف است بر آنچه كه وجودش برآن وابسته است ، مثل حج نسبت به استطاعت ، نماز نسبت به وقت ، و زكات نسبت به تمكّن\r\n\r\n","description":"","footnote":"","page_name":" 105 ","page_number":113},
  {"content":"\r\n\r\nاز نصاب و . . . « 1 »\r\n2 - تعريف صاحب فصول : واجب مطلق واجبى است كه « بعد از شرط عامّهء تكليف ، يعنى بلوغ و عقل و قدرت و علم كه وجوب هر واجبى بر آنها متوقّف است » بر چيزى متوقّف نباشد . مثل معرفت خداوند .\r\nواجب مشروط ، آن است كه به چيزهاى ديگرى هم وابسته باشد . مثل حج و زكات و . . . « 2 »\r\n3 - تعريف ديگر : واجب مطلق ، آنست كه وجوبش به امرى كه حاصل و موجود نيست وابسته نباشد . ممكن است بر امر ديگرى غير از شروط عامّهء تكليف « بلوغ و عقل و . . . » متوقف باشد ؛ ولى آن امر حاصل و موجود است . مثل حج پس از استطاعت . يا ممكن است بر چيز ديگرى وابسته نباشد . مثل معرفة اللّه .\r\nواجب مشروط آن است كه وجوبش وابسته باشد به امرى كه بالفعل حاصل نيست .\r\nمثل حجّ پيش از استطاعت « 3 » 
  ] طبق معمول ، در اطراف اين تعاريف نقض و ابرام زياد شده و از لحاظ جامع افراد ، بودن يا مانع اغيار بودن اشكالها ، و جوابهايى مطرح شده است .\r\n[ باز مرحوم مشكينى در حاشيه براى هريك از سه تعريف مزبور ، مادّهء نقضى آورده است كه به عنوان نمونه نقضى را كه بر تعريف مشهور وارد شده ذكر مىكنيم . امّا نقض تعريف واجب مطلق ، نماز كاملترين و بارزترين مثال واجب مطلق است ، درحالىكه نسبت به دخول وقت هم وجوبش وابسته است و هم وجودش به طرز صحيح . پس تعريف واجب مطلق جامع افراد نيست و اظهر مصاديق خود را شامل نمىشود .\r\nامّا نقض تعريف واجب مشروط ، حج نسبت به استطاعت شرعيه كه وجوب حج و امر به آن از سوى مولى وابسته به استطاعت مذكور در كتاب حج است ؛ ولى وجود حج در خارج ، از سوى مكلّف وابسته به آن نيست بلكه استطاعت عرفى هم كافى است . 
  ]\r\nمرحوم آخوند هم طبق معمول مىفرمايند كه اگر اين تعاريف ، حقيقى و ماهوى بود و\r\n\r\n\r\n","description":"","footnote":"\r\n( 1 ) - قوانين ، ج 1 ، ص 100 ؛ مطارح الانظار ، ص 43 .\r\n( 2 ) - الفصول الغرويّة ، ص 79 ، سطر 23 - 21 .\r\n( 3 ) - الفصول الغرويّة ، ص 79 ، سطر 25 - 23 .\r\n","page_name":" 106 ","page_number":114},
  {"content":"\r\n\r\nهدف از اين‌ها شناخت حقيقت و كنه ذات شىء بود و تعريفهاى حدّى ( به جنس و فصل قريب ) يا رسمى ( به جنس قريب و عرض خاصّه ) داشت ، جاى اين بحثها بود ؛ زيرا تعريف حقيقى بايد جامع افراد و مانع اغيار باشد ؛ ولى خوشبختانه تعريفهايى كه در رابطه با عناوين مطروحه در علم اصول ( عام و خاص ، مطلق و مقيّد ، و . . . ) ذكر مىشود نوعا تعريفهاى لفظى است و هدف ، تقريب معناى اين الفاظ به ذهن مخاطبين است . در تعريفهاى لفظى اين‌گونه مناقشات جا ندارد و شروط مذكور در تعريف در كتب منطق ، در اين‌ها مطرح نيست .\r\n[ از نظر فنّى تعريف لفظى با شرح الاسمى فرق دارد . با توجه به معناى لغوى لفظ و آشنايى با معناى آن ؛ اگر اوّل از اصل وجود شيئى پرسيده شود و سپس از ماهيّت آن ، نامش « ماء حقيقيه » است . اگر اوّل از ماهيّت و چيستى آن سؤال شود سپس از اصل وجودش ، نام آن « ماء شارحه » است . تعريف در اين مرحله شرح الاسمى است .\r\nمرحوم آخوند لفظى و شرح الاسمى را مترادف مىداند و البته در اصطلاح و نامگذارى تشاحّى نيست . 
  ] و لذا مرحوم آخوند از خير و شرّ ورود به اين تعريفها صرفنظر مىكنند .\r\nاصولا اين‌گونه بحثها راه به جايى نمىبرد ؛ زيرا خود تعريف‌كنندگان عالم الغيب كه نيستند .\r\nاحاطهء تامّ كه ندارند . لذا دانشمندى تعريفى عرضه مىكند . و دانشمند بعدى ، در آن دقّت بيشترى نموده و مادّهء نقضى مىيابد . پس همين بهتر كه از اطالهء كلام و بگومگو در اين باب بپرهيزيم .\r\nقوله : و الظاهر . آيا اصوليّون براى واجب مطلق و مشروط ، اصطلاح خاصّ و جديدى دارند يا آن را به همان معناى لغوى و عرفى استعمال مىكنند ؟ مرحوم آخوند مىفرمايند كه ظاهر قضيّه اين است كه اصولى در اين باب اصطلاح جديدى ندارد و مطلق و مشروط را به معنايى كه عرف مىفهمند استعمال مىكند . مطلق ، يعنى مرسل و لا قيد . مشروط ، يعنى داراى قيد و شرط و خصوصيّت .\r\nقوله : كما انّ : هنگامى كه مىگوييم « واجب مطلق » و بدنبال آن چيزى نمىآوريم ، در ذهن ، واجب مطلق حقيقى تداعى مىشود . يعنى واجبى كه ازهرجهت مطلق است و\r\n\r\n","description":"","footnote":"","page_name":" 107 ","page_number":115},
  {"content":"\r\n\r\nنسبت به جميع خصوصيّات بىقيد است . و هنگامى كه واجب مشروط گفته مىشود ، در ذهن واجب مشروط حقيقى ، يعنى واجبى كه ازهرجهت مشروط باشد تداعى مىكند و به ذهن مىآيد .\r\nيعنى وصف مطلق و مشروط بودن دو وصف حقيقى هستند ، نه اضافى و نسبى . در صورتى كه ما در خارج ( نه در شرع و نه عرف و نه عقل ) هيچ واجبى پيدا نمىكنيم كه ازهرجهت مطلق باشد ؛ زيرا كم‌قيدترين واجب در عالم « معرفة اللّه » است كه اين نيز نسبت به شروط عامّهء تكليف مشروط است . ساير واجبات هم هريك شروط خاصّه‌اى دارند . پس هر واجبى ، حدّ اقل نسبت به بلوغ و عقل و قدرت مشروط است .\r\nپس در خارج هيچ واجبى را نخواهيم يافت كه از هر حيث و نسبت به هر خصوصيّتى كه واجب را با آن مىسنجيم ، وجوبش مشروط به آن باشد . با توجه اين مطلب ، دو وصف مطلق و مشروط بودن ، دو وصف حقيقى و مطلق نيستند ، بلكه دو وصف اضافى و نسبى هستند ، يعنى شما روى هر واجبى كه دست بگذاريد ، جز اين نخواهد بود كه نسبت به شروطى مطلق است و نسبت به امورى مقيّد و مشروط است ، حج نسبت به قطع مسافت و تحصيل زاد و راحله مطلق و نسبت به استطاعت مشروط است . و وقتى دو واجب را با هم مقايسه مىكنيم ، امكان دارد واجبى نسبت به قيدى مطلق و نسبت به ديگرى مشروط باشد و واجب ديگر به عكس آن باشد . مثلا نماز نسبت به وقت مشروط است و نسبت به استطاعت شرعى مطلق است . حج نسبت به زوال شمس مطلق است ولى نسبت به استطاعت مشروط است .\r\nقوله : ثمّ الظاهر : خطابى كه از مولى صادر مىشود ، گاهى مطلق است و هيچ قيد و شرطى ندارد . مثل ، « اكرم زيدا » « احترم بكرا » و . . . و گاهى مشروط و معلّق است . مثل « إن جاءك زيد فاكرمه » « ان كنت مستطيعا فيجب عليك الحج » « ان دخل الوقت فصّل » و . . . نام اين‌گونه خطابات « خطاب تعليقى » است و آن واجبى كه از اين‌ها مستفاد مىشود ، « واجب مشروط » نام دارد . حال دربارهء خطابهاى تعليقى و واجبهاى مشروط نزاع معروف و داغى است :\r\n\r\n","description":"","footnote":"","page_name":" 108 ","page_number":116},
  {"content":"\r\n\r\nاين نزاع ميان مشهور و مرحوم آخوند از يك طرف و مرحوم شيخ انصارى از طرف ديگر وجود دارد . و آن اينكه ، قيد و شرطى كه در جملهء شرطيّه آمده به چه چيزى تعلّق دارد ؟ در ناحيهء جزاء شرط مثل « فاكرمه يا فصّل » و . . . دو چيز وجود دارد :\r\n1 - هيئت افعل و فعل امر كه مفادش طلب و ايجاب است .\r\n2 - مادّهء امر و واجب يا مكلّف به كه مفادش فعلى از افعال اختيارى مكلّف است . از قبيل : اكرام ، نماز و . . . كه با تعلّق امر به آن متّصف به واجب مىشود .\r\nحال آيا شرط مذكور در خطاب تعليقى به مفاد هيئت امر برمىگردد و قيد هيئت امر است ؟ تا در نتيجه اصل وجوب و امر و تكليف از ناحيهء مولى مشروط و معلّق به اين شرط باشد و تا شرط ، يعنى مجىء زيد دخول وقت ، استطاعت و . . . حاصل نشده و در خارج موجود نگشته اصلا امرى نيست و حقيقتا وجوبى و طلبى نيست .\r\nيا اينكه شرط مزبور به مفاد مادّهء امر رجوع مىكند و قيد مادّهء امر است ؟ تا در نتيجه اصل وجوب و امر و طلب ، مطلق و فعلى باشد و مقيّد به هيچ قيدى نباشد . قبل از حصول شرط هم اصل وجوب و تكليف از ناحيهء مولى به اكرام زيد تعلّق گرفته باشد ، و اين واجب و مكلّف به و امتثال است كه مقيّد به آن قيد مىباشد و ظرف امتثال از سوى عبد مقيّد و محدود است و گرنه ظرف تكليف از سوى مولى مطلق و نامحدود است . مثل نماز كه به مجرّد دخول دقت ، امر به نماز مىآيد ؛ ولى مكلّف در مقام امتثال بايد وضو هم بگيرد تحصيل طهارت هم بكند . روبه‌قبله هم بايستد و . . . تا بتواند عمل صحيح تحويل مولى بدهد\r\nاگر قيد هيئت باشد ، در مقام تعبير مىگوئيم « اكرام زيد واجب او يجب فى ظرف المجيء او فى فرض المجيء » كه قيد اصل وجوب است . اگر قيد مادّه باشد به منزلهء آن است كه گفته شود « الاكرام على تقدير المجيء واجب » كه وجوب قيد ندارد و اكرام زيد قيد دارد\r\nنظر مشهور و مرحوم آخوند اينست كه قيد و شرط مزبور ، قيد اصل وجوب است و تا اين قيد نباشد ، اصلا امر و طلبى وجود ندارد دليل اين مطلب ظهور ( متبادر به ذهن و\r\n\r\n","description":"","footnote":"","page_name":" 109 ","page_number":117},
  {"content":"\r\n\r\nمتفاهم عرفى ) خطاب تعليقى است .\r\nبيان مطلب : هر جملهء شرطيه داراى شرطى و جزايى است و جزاء معلّق بر شرط است ظاهر جمله آن است كه شرط شرط اصل جزاء است نه شرط جزئى از جزاء و اصل جزاء در مثل « إن جاءك زيد فاكرمه » خود « اكرمه » است كه فعل امر مىباشد و به معناى وجوب اكرام است . نه اكرام تنها كه جزء جزاء و متعلّق طلب است . و احتمالش بعيد است . و اگر قيد اصل جزاء و كلّ جزاء باشد ، كلّ جزاء چيزى جز طلب و وجوب اكرام نيست . پس شرط مزبور شرط اصل وجوب و طلب است و تا نباشد طلبى هم نيست .\r\nدر قبال مشهور ، رأى شيخ اعظم آن‌گونه كه به وى نسبت داده شده است « 1 » . خلاف مشهور است ، يعنى قيد و شرط موجود در خطابهاى تعليقى را به خود واجب و اكرام زيد زده و اصل وجوب را مطلق مىداند .\r\nالبته شيخ اعظم ، معترف است كه مقتضاى قواعد عربيّت ( متفاهم عرفى و متبادر از ظاهر جملهء شرطيّه ) همان است كه مشهور گفته‌اند و در ظاهر قيد ، به مفاد هيئت برمىگردد ؛ ولى اخذ به اين ظاهر محذور دارد و به حكم عقل بايد از اين ظاهر صرفنظر كرد و قيد را به مفاد مادّه ارجاع داد تا هيچ محذورى نداشته باشد ، جناب شيخ دو ادّعا دارد :\r\n1 - ادّعاى سلبى : به حسب واقع و حقيقت محال است كه قيد قيد هيئت باشد .\r\n2 - ادّعاى اثباتى : به حسب لبّ مطلب و وجدانا بايد قيد قيد مادّه باشد .\r\nاثبات ادّعاى سلبى : استحالهء رجوع قيد به هيئت بر مبناى مشهور و شيخ اعظم در باب حروف و هيئات است . به عقيدهء مشهور ، حروف و اسماء اشاره و هيئات وضعشان عام است ؛ ولى موضوع له و مستعمل فيه آنها خاص و جزئى است . يعنى واضع در هنگام وضع مفهوم كلّى ابتدائيّت را ( مثلا ) لحاظ كرده و لفظ من را براى مصاديق و جزئيّات آن مفهوم كلّى قرار داده است كه ابتداى سير از بصره ، از نجف و . . . باشد .\r\nهكذا هنگام وضع ، مفهوم كلّى طلب را درنظر گرفته و بعد هيئت امر و صيغهء افعل را براى مصاديق آن قرار داده است . پس موضوع له هيئت ، خاص و جزئى است . منظور همان\r\n\r\n\r\n","description":"","footnote":"\r\n( 1 ) - مطارح الانظار ، ص 46 - 45 .\r\n","page_name":" 110 ","page_number":118},
  {"content":"\r\n\r\nطلب حقيقى موجود در نفس طالب است كه در خارج و در نفس او موجود است . و واضح است كه « الشّيء ما لم يتشخص لم يوجد » پس آن طلب حقيقى جزئى و خاص است . و يا منظور طلبى است كه با صيغهء افعل انشاء مىشود و مىگويد : « اكرم زيدا » كه طلب منشأ به صيغه نيز طلب جزئى است و بر كثيرين قابل صدق نيست ، يك طلب انشائى است نه صدتا و جزئى و خاص تقييدبردار نيست . اين كلّى و عام است كه توسعه دارد و قابل صدق بر كثيرين است و قيدبردار است و با هر قيدى مىتوان دايرهء اطلاق و شمول را كوچكتر كرد ؛ ولى چيزى كه از اوّل خاصّ و جزئى است و اصولا توسعه و عموم ندارد چگونه مىتواند قابل تقييد باشد ؟ پس به صورت قياس منطقى نتيجه مىگيريم كه :\r\nمفاد هيئت جزئى است . « صغرى »\r\nجزئى تقييدبردار نيست . « كبرى »\r\nپس مفاد هيئت ، تقييدبردار نيست .\r\nفرقى هم ندارد كه قيد به صورت شرط بيان شود . ( مثل إن جاءك زيد فاكرمه ) يا به صورت وصف و حال و غيره . درهرصورت قيدبردار نيست . پس هر قيدى در جملهء شرطيّهء انشائيّه ذكر مىشود و احتمال دهيم كه به هيئت برگردد ، ناگزيريم آن را به مادّه برگردانيم ؛ زيرا امكان ارجاع به هيئت نيست .\r\nقوله : و امّا لزوم : اثبات ادّعاى دوّم شيخ اعظم : اينكه لبّا و واقعا قيد به مادّه برمىگردد ، دليلش يك محاسبهء سرانگشتى و مراجعه به وجدان است يا ميان ذلك : به طور كلّى هر عاقلى ( مولى يا غير مولى ، خودش مىخواهد فاعل مباشر باشد يا از ديگرى كارى را بطلبد . ) هنگامى كه به امرى از امور و كارى از كارها التفات و توجه پيدا مىكند و آن را از ذهن مىگذراند ، از دو حال خارج نيست .\r\n1 - يا نسبت به آن عمل علاقه‌اى ندارد و آن چيز توجّه او را به خود جلب نمىكند و متعلّق قصد و غرض او واقع نمىشود . و مطلوب او نيست ، چه مبغوض باشد و چه مباح .\r\nاين قسم از بحث خارج است .\r\n2 - يا آن كار ، مطلوب او است و متعلّق غرض وى است . اين قسم خودش دو شعبه دارد :\r\n\r\n","description":"","footnote":"","page_name":" 111 ","page_number":119},
  {"content":"\r\n\r\n1 - يا آن شىء به نحو مطلق و بدون هيچ قيد و شرطى مطلوب مولى قرار مىگيرد . اين نيز از بحث خارج است ؛ زيرا امر مطلق آورده و مىگويد كه « اعتق رقبة » و كارى به خصوصيت ايمان و كفر و . . . ندارد\r\n2 - يا آن امر با قيد و شرط و خصوصيّتى مطلوب واقع مىشود . اين نيز دو شعبه دارد\r\n1 - يا آن خصوصيّت از تحت قدرت مكلّف بيرون است و مقدورش نيست ، مثل مجىء زيد ، زوال شمس و . . . كه از بحث خارج است .\r\n2 - يا خصوصيتى است كه مقدور مكلّف است . اين نيز دو شعبه دارد .\r\n1 - يا آن قيد هم به گونه‌اى است كه در متعلّق امر مولى اخذ شده و مورد تكليف است و به اصطلاح اهل فنّ ، لازم التحصيل است . مثل تحصيل طهارت و استقبال و اباحهء مكان و نسبت به نماز .\r\n2 - يا آن خصوصيّت مورد تكليف نيست و تحصيل آن بر مكلّف واجب نيست ، بلكه مفروض الحصول است . يعنى اگر خودبه‌خود حاصل شد ، مشروط به آن واجب مىشود مثل استطاعت براى حجّ .\r\nاين تقسيم‌بنديها براساس اختلاف اغراض مختلف مىشوند . گاهى غرض مولى به اين تعلّق مىگيرد كه آن را به نحو مطلق مطالبه كند و گاهى با قيدى و . . . ضمنا در اين تقسيمات ميان مسلك عدليّه كه احكام الهى را دائر مدار مصالح و مفاسد مىدانند - و اشاعره - كه احكام را تابع مصالح و مفاسد نمىدانند - فرقى نيست و بر جميع مبانى مطلب همين است .\r\nدر نتيجه ، همان‌طور كه ملاحظه شد از اوّل تا آخر ، خصوصيّات و قيودى كه كه مطرح شد ، عموما دربارهء فعل مكلّف و متعلّق امر و واجب بود . آن فعل است كه گاهى با خصوصيتى تحت امر مىشود و مطلوب واقع مىشود و گاهى بدون آن . . . پس قيد قيد مادّهء امر يعنى فعل مكلّف است نه قيد هيئت .\r\nضمنا از ديدگاه شيخ اعظم ، كلّيهء شروط چه وقت و چه غير وقت ، چه شرايط خاصّه و چه عامّهء تكليف حتى مثل بلوغ و عقل و حيات و . . . تماما شرط الواجب هستند و اصل\r\n\r\n","description":"","footnote":"","page_name":" 112 ","page_number":120},
  {"content":"\r\n\r\nوجوب و امر مولى هيچ قيد و شرطى ندارد .\r\nقبل از به دنيا آمدن ما هم امر هست ، قبل از بلوغ ما هم امر هست . قبل از دخول وقت و حصول استطاعت هم امر به نماز و حج و . . . فعلى است و اين واجب و امتثال است كه متأخّر است . منتهى برخى از قيود واجب مفروض الحصول هستند و قسمى از آنها لازم التحصيل .\r\nقوله : و لا يخفى مرحوم آخوند از هر دو قسمت كلام شيخ اعظم جواب مىدهند .\r\nادّعاى اوّل شيخ كه دو جواب را در پى دارد كه به شرح زير است .\r\n1 - جواب مبنايى : سابقا در دو مورد ( يكى در مقدمهء دوم كفايه و يكى در مقدمه سيزدهم در بحث مشتق ) بطور مبسوط اين مطلب بررسى شد كه از ديدگاه ما فرقى ميان حروف و اسماء اجناس نيست و هر دو از حيث وضع و موضوع له و مستعمل فيه عام هستند و خصوصيّت چه ذهنى و چه خارجى ، در موضوع له و مستعمل فيه دخالتى ندارد .\r\nو تفاوتها به غرض استعمالى و مقام استعمال مربوط مىشود كه واضع از روز اوّل با مستعملين شرط كرده كه هرگاه همين معناى واحد را ( مثلا ظرفيّت ، ابتدائيّت و . . . ) استقلالا و به عنوان طرف نسبت منظور كرديد ، آن را با اسم بفهمانيد . هرگاه آن را آلت و حالتى براى غير درنظر گرفتيد ، با حرف بيان كنيد ؛ ولى همان‌جا اشاره شد كه لحاظ معنى ، چه به نحو آلى و چه استقلالى ، شرط وضع و مصحّح وضع يا استعمال است و در موضوع له يا مستعمل فيه دخيل نيست . در نتيجه معانى حروف هميشه عامّ و كلّى است .\r\nپس مفاد هيئت امر و طلبى كه فعل امر برآن دلالت مىكند كلّى و قابل تقييد است . و وقتى مىتوانيم قيد را به خود هيئت ارجاع دهيم و مقتضاى ظاهر جملهء شرطيه نيز همين است ، داعى نداريم كه آن را به مادّه ارجاع دهيم .\r\nقوله : مع انّه . 2 - جواب دوّم : برفرض اين مبناى شما را پذيرفتيم كه مفاد هيئت جزئى و خاص است . اگر اوّل بفرمايد « اكرم زيدا » و بعدا ، در كلام جدايى قيدش را آورده و بفرمايد كه آن وجوب اكرام برفرض مجىء است . جا دارد بگوئيد كه ، آن طلبى كه اوّل انشاء شد ، جزئى بود و اصلا قابل تقييد نبود تا شما قيدش را بياوريد . ولى اگر از اوّل اين طلب را مقيّدا\r\n\r\n","description":"","footnote":"","page_name":" 113 ","page_number":121},
  {"content":"\r\n\r\nانشاء كند و بگويد كه « إن جاءك زيد فاكرمه » محذورى ندارد و اطلاق و تقييدى نيست تا بگوئيد كه هيئت تقييدبردار نيست . بلكه از قبيل « ضيّق فم الركيّة » است . يعنى دهانهء چاه را از اوّل تنگ و باريك بگير .\r\nنه اينكه اوّل وسيع بگيرى سپس آن را تنگ و كوچك كنى در بحث عام و خاص هم راجع به مخصّص متّصل نظر مرحوم آخوند همين است كه اصلا عموميّتى نبوده تا تخصيص و تضييقى ايجاد شود .\r\nمنتهى اين طلب مقيّد و خاص را با دو لفظ افاده كرده يكى با صيغهء امر كه طلب را فهمانده و ديگرى با شرط كه قيد را فهمانده و اين از باب تعدّد دالّ و مدلول است و محذورى ندارد و غير از اينست كه اوّل منظور واقعى را مطلق انشاء كند و سپس با خطاب منفصل آن را مقيّد كند تا بگوئيد كه اين نشدنى است .\r\nقوله : فافهم : شايد اشاره باشد به اينكه ، اگر چيزى تقييدبردار نباشد ، اوّل و آخر ندارد كه بگوئيد ، اگر اوّل مطلق بياورد و بعدا قيدش را بياورد صحيح نيست ؛ ولى از اوّل مقيّد كند و به اين نحو انشاء كند صحيح است . يا اشاره به اينكه ، اگر شرط را تأخير بياندازد و بگويد كه « اكرم زيدا إن جاءك » اين هم نوعى تقييد است و مبتلا به اشكال است ، و لو مثل « إن جاءك زيد فاكرمه » محذورى نداشته باشد .\r\nحقّ جواب آنست كه ، ما دو نوع اطلاق داريم .\r\n1 - اطلاق افرادى 2 - اطلاق احوالى اطلاق افرادى آن است كه مطلقى داراى افراد كثيره است . مثل رقبه - انسان و . . . و اطلاق احوالى آن است كه افراد متعدّد در بين نيست ، يك فرد است ؛ ولى حالات گوناگونى دارد از حال ركوب و پياده بودن ، حال مجىء و عدم مجىء ، حل علم و جهل و . . . آنگاه آن اطلاقى كه در هيئت نيست اطلاق افرادى است ؛ ولى از بحث خارج است . آنچه در بحث داخل است اطلاق احوالى است ، كه اين هم موجود است ؛ زيرا طلب اكرام زيد گاهى قيدى ندارد و گاهى مقيّد به حالت خاصّى است .\r\nمثل حال مجىء و تقييد طلب به اين اعتبار هيچ معنى ندارد و ميان دو نوع اطلاق نبايد خلط كرد .\r\n\r\n","description":"","footnote":"","page_name":" 114 ","page_number":122},
  {"content":"\r\n\r\nقوله : فان قلت در كلّيهء واجباتى كه به نحوى داراى قيد و خصوصيّتى هستند و واجب مقيّد نام دارند خواه قيد آنها وقت باشد يا غير وقت ، خواه به صورت شرط بيان شود يا به نحو وصف و حال و . . . رأى مشهور آن است كه اين قيود به اصل وجوب و مفاد هيئت برمىگردد و تا قيد در خارج حاصل نشود وجوب و طلبى هم نيست ؛ ولى رأى شيخ اعظم آن است كه ، تمام است قيود به واجب و مأمور به برمىگردد و قيد واجب هستند و اصل وجوب ، هيچ قيد و شرطى ندارد و پيش از حصول شرط هم وجوب و طلب ، فعلى و حالى است .\r\n[ مرحوم مشكينى در حاشيه ، وجوهى را كه به نفع شيخ اعظم قابل استدلال مىباشند ، تا هفت وجه برشمرده‌اند و عمدهء آن وجوه به صورت مستقيم و غير مستقيم در متن كفايه هم عنوان شده است . 
  ]\r\n1 - قبلا از زبان شيخ آورديم كه ، مفاد هيئت جزئى است و جزئى قابل تقييد نيست . پس مفاد هيئت تقييدبردار نيست و لذا ناچار هستيم از اينكه قيد را به مادّه بزنيم .\r\nاز اين وجه مرحوم آخوند دو جواب دادند كه قبلا ذكر شد :\r\n2 - وجهى كه در ادّعاى اثباتى شيخ گذشت كه مراجعه به وجدان بود . . .\r\nجواب اين وجه در آينده خواهد آمد .\r\n3 - وجهى كه به صورت « ان قلت » مطرح است . اين وجه را با مقدّمه‌اى بيان مىكنيم .\r\nانشاء و منشأ در اعتباريات ، همانند ايجاد و وجود در تكوينيّات است . همان‌طور كه در خارج تفكيك ايجاد و وجود محال است و فقط تقدّم و تأخّر رتبى مطرح است كه مىگوئيم ، فاوجد فوجد ولى زمانا تعاصر دارند و ايجاد ، علّت تامّهء وجود است و تفكيك آن دو از نوع انفكاك معلول از علّت تامّه است كه بالضرورة از محالات است .\r\nهمچنين در اعتباريات هم تفكيك منشأ از انشاء محال است ؛ زيرا انشاء علت تامّهء منشأ است و فرقى ميان احكام تكليفى و وضعى نيست . در تكاليف ، تا امر و ايجاب و انشاء بيايد ، به دنبالش حتما وجوب و طلب و منشأ خواهد آمد . در وضعيّات هم تا عقد جامع شرائط بيايد ، حتما به دنبالش ملكيّت و زوجيّت و مانند آن خواهد آمد و تخلّف‌پذير\r\n\r\n","description":"","footnote":"","page_name":" 115 ","page_number":123},
  {"content":"\r\n\r\nنيست .\r\nبا توجه به اين مقدمه ، اگر در واجبات مشروط و مقيّد مسلك مشهور را اختيار كنيم و شرط را به اصل وجوب بزنيم ، تالى فاسد دارد و آن اينكه ، مستلزم تفكيك معلول يعنى منشأ از علّت يعنى انشاء است كه انشاء و امر فعلى باشد ؛ ولى منشأ و وجوب استقبالى باشد و پس از تحقّق شرط بيايد ، و اين محال است . ولى اگر مسلك شيخ را اختيار كنيم اين تالى فاسد را ندارد ؛ چرا كه هم‌اكنون كه انشاء و امر آمد منشأ و وجوب و طلب هم بالفعل و فى الحال موجود شد و تفكيكى در بين نيست . پس به ناچار مسلك شيخ را برمىگزينيم ، تا دچار محذور نشويم .\r\nقوله : قلت : مرحوم آخوند در جواب مىفرمايد كه ، منشأ تابع انشاء است ؛ زيرا معلول تابع علت است . آنگاه اگر انشاء تنجيزى و مطلق و بدون قيد و شرط باشد . ( مثلا بگويد :\r\nاكرم زيدا ) يقينا منشأ هم تنجيزى و فعلى خواهد بود و از هم‌اكنون وجوب و طلب مىآيد و اين واضح است . و اگر انشاء تعليقى و تقديرى و برفرض حصول شرط شد و خطاب مقيّد بود و از اوّل گفت : « إن جاءك زيد فاكرمه » منشأ نيز تعليقى خواهد بود . يعنى وجوب و طلب تقديرى و برفرض حصول شرط و در مورد منشأ تعليقى نه تنها انفكاك محال نيست بلكه لا بدّ منه است و قانونا بايد چنين باشد ، چرا كه انشاء تعليقى مستلزم منشأ تعليقى است .\r\nدر اين‌گونه موارد اگر بگوئيم كه منشأ از حين انشاء مىآيد ، درست نيست و تخلّف معلول از علّت است ، چرا كه منشأ فعلى و مطلق انشاء نشده تا از حالا بيايد . پس قانونا بايد منشأ بعد باشد و محذورى هم ندارد . سنخيّت علّت و معلول نيز همين را ايجاب مىكند .\r\nجواب بهتر : وجود هر چيزى متناسب با خود او است . وجود واجب مطلق يك سنخ وجودى است و وجود واجب مشروط سنخ ديگرى است . وجود تنجيزى و تعليقى هر دو وجودند ؛ ولى يكى قيد دارد و ديگرى ندارد . نه اينكه وجود تعليقى اصلا وجود نباشد و عدم محض باشد ، بلكه آن نيز خطّى از وجود دارد .\r\nروى اين اصل ، اگر انشاء مطلق باشد ، منشأ هم مطلق و حالى است و از حال انشاء بطور\r\n\r\n","description":"","footnote":"","page_name":" 116 ","page_number":124},
  {"content":"\r\n\r\nحتمى گردن‌گير مكلّف است . اگر انشاء معلّق شد ، باز هم به دنبالش منشأ مىآيد و تفكيكى نيست ؛ ولى منشأ تعليقى نه تنجيزى . شيخ مدّعى است كه وجوب فعلى و حالى مىآيد و ما اين را قبول نداريم پس على كلّ حال تفكيكى در بين نيست .\r\n4 - قوله : و انشاء امر : وجه چهارم به نفع شيخ اينست كه كسى بگويد : انشاء تعليقى و تقديرى و برفرض حصول شرط را نمىتوانيم هضم كنيم و بفهميم و در ذهن مجسّم كنيم .\r\n( چرا كه صدر و ذيل اين كلمه متناهى است . ظاهر انشاء يعنى ايجاد فى الحال ، و ظاهر تعليقى و تقديرى بودن يعنى استقبالى و در آينده بودن و اين دو يك بام و دوهوا است . ) به ناچار بايد گفت كه انشاء هميشه تنجيزى است و منشا هم بايد تنجيزى و فعلى باشد و اگر قيدى هست به انشاء و ايجاب يا وجوب كه كار مولى است برنمىگردد ، بلكه به واجب و متعلّق امر كه كار عبد است عود نمىكند .\r\nمرحوم آخوند در جواب ، انشاء تعليقى و على تقدير را به اخبار تعليقى و على تقدير قياس مىكنند و مىفرمايند : همان‌طور كه خبر دادن از چيزى بر تقدير و فرض خاصى ممكن و ميسور و بلكه در مكالمات واقع و رايج است . مثلا مىگوئيم : « ان زرتنى زرتك » « ان اعطيتنى اعطيتك » « ان جئتنى جئتك » و . . . از آمدن و اعطاء و زيارت كردن خودمان خبر مىدهيم ؛ ولى خبرمان را مشروط و مقيّد مىكنيم و مىگوئيم : به يك شرط به منزل شما مىآيم و آن هم اينكه شما هم به منزل ما بيايى و با يكديگر رفت و آمد و مراوده داشته باشيم . همچنين انشاء تعليقى و على تقدير هم امرى ممكن و بلكه موجود در خارج است و اين‌همه در مكالمات جملات شرطيه به كار مىبريم .\r\nو دليل امكان حكم وجدان است و وجدانا چنين انشائاتى ميسور است . نظيرش در مثل نذر معلّق ، وصيّت ، تدبير و . . . فراوان است .\r\nقوله : و امّا حديث به : وجه دوّم از وجوه شيخ اعظم كه مسألهء رجوع لبّى شرط به مادّه بود برمىگرديم . و از آن جواب مىدهيم .\r\nمقدّمه : در رابطه با احكام شرعيه ، دو مسلك وجود دارد :\r\n1 - عدليّه برآنند كه احكام الهى ، دائر مدار و تابع مصالح و مفاسد واقعيّه و نفس الأمريّة\r\n\r\n","description":"","footnote":"","page_name":" 117 ","page_number":125},
  {"content":"\r\n\r\nاست و آنچه در واقع مصلحت دارد خداوند به همان امر مىكند و آنچه مفسده دارد از آن نهى مىكند .\r\n2 - اشاعره برآنند كه احكام اللّه دائر مدار مصالح و مفاسد نيست ، بلكه قضيّه به عكس است . يعنى اين مصلحت و مفسده است كه تابع حكم اللّه است . به آنچه خداوند امر كند همان مىشود حسن و بايستنى و از آنچه نهى فرمايد همان قبيح و نبايستنى مىگردد و پيش از امر يا نهى حسن و قبحى در ميان نيست .\r\nباز عدليّه دو گروه هستند :\r\n1 - برخى برآنند كه احكام تابع ملاك و حكمتى است كه در خود حكم است و كارى به متعلّق حكم يا فعل مأمور به نداريم . بر اين مسلك ، اگر خداوند به چيزى امر كرد حتما در نفس اين امر و انشاء و اصدار حكم مصلحتى وجود داشته است و گرنه امر نمىكرد و كار لغو نمىكرد . خواه در عمل هم مصلحتى باشد كه نوعا در اوامر شرعى چنين است مثل امر به نماز ، روزه ، حج ، زكات و . . . و خواه در نفس عمل مصلحتى نباشد مثل امرهاى امتحانى ؛ ولى خود امر مصلحت دارد ( آگهى از نيّت عبد كه آيا انسان رام و مطيعى است يا چموش و سركش است . يا اظهار خوبى و بدى او بر خودش و ديگران است . )\r\nو نيز اگر از كارى نهى مىكند در نفس اين نهى كردن حكمت و مصلحتى وجود دارد و صلاح دانسته كه نهى كند ، و لو در عمل و منهى عنه هيچ قبح و مفسده‌اى نباشد . لذا طبق اين مسلك مىگوئيم : امر و نهى تابع مصلحتى است كه در خود امر و نهى و حكم است .\r\nسخن از مفسده نيست ، نهى هم حكيمانه و داراى مصالح است .\r\n2 - مشهور برآنند كه احكام الهى دائر مدار ، مصالح و مفاسدى است كه در متعلّقات آنها يعنى در مأمور به و منهى عنه وجود دارد . اگر امر به نماز كرده براى آن است كه در متعلّق امر يعنى نماز مصلحت صددرجه‌اى وجود دارد كه براى تحصيل آن امر مىكند . اگر از شرب خمر نهى فرموده ، بدان جهت است كه در اين عمل مفسدهء لازم الترك وجود دارد و براى اجتناب از آن نهى مىكند . پس مصلحت و مفسده در امر و نهى تنها نيست بلكه در متعلقات است كه موجب حسن و بجا بودن امر و نهى مىشود .\r\n\r\n","description":"","footnote":"","page_name":" 118 ","page_number":126},
  {"content":"\r\n\r\nمرحوم آخوند بر هر دو مسلك پاسخ داده‌اند :\r\nامّا بر مسلك بعض كه احكام را تابع ملاك و مصلحت در خود حكم مىدانند : بر اين مسلك اصلا كارى به فعل مكلّف و عمل خارجى او نداريم ، بلكه تمام نظر روى امر و حكم شارع است . آنگاه گاهى هيچ مانعى از طلب فعلى و حالى وجود ندارد . مولى به صورت مطلق و منجّز جعل حكم و امر مىكند و مىگويد : افعل كذا . كه خود بعث و انشاء و طلب ، فعلى است ؛ ولى گاهى مانع دارد از اينكه طلب و بعث فعلى داشته باشد و لذا به بعث تعليقى متوسّل مىشود و انشائش را معلّقا انجام مىدهد و مىگويد : « إن جاءك زيد فاكرمه » اين‌گونه موارد راه ديگرى جز طلب و بعث مشروط ندارد و طلب به نحو مطلق و منجّز مطلقا صحيح نيست ( نه به اين صورت كه هم وجوب و هم واجب فعلى باشد و نه به صورت واجب معلّق صاحب فصول كه وجوب فعلى و واجب استقبالى باشد . ) پس حكم و امر و بعث و طلب و ايجاب دو قسم است : 1 - مطلق 2 - معلّق و قيد و شرط هم به خود حكم و طلب برمىگردد و قيد اصل وجوب است و محذورى هم ندارد .\r\nامّا بر مسلك تبعيت احكام از مصالح و مفاسد در متعلّقات ، باز احكام الهى دو مرحله دارد :\r\n1 - مرحله واقع و انشاء كه مرحلهء مصلحت و مفسده و به تبع آن جعل حكم است و لو به مرتبهء عمل نرسيده باشد .\r\n2 - مرحلهء فعليّت و تنجّز كه مرتبهء عمل كردن و پياده كردن است .\r\nحال حكم واقعى و انشائى تابع مصالح و مفاسدى است كه در متعلقات هست و ميان عالم و جاهل مشترك است .\r\nدر اين مرحله يا واقعا آن متعلّق بدون قيد و شرطى مطلوب است يا با قيد و شرط ؛ ولى مرحلهء فعليّت حكم و بعث فعلى به سوى آن گاهى مانعى ندارد و بالفعل مكلّف را به جانب عمل بعث و تحريك مىكند و مىگويد : افعل كذا ، گاهى موانعى جلو فعليّت حكم واقعى و مصلحت فعلى يافتن آن و به دنبالش جلو امر فعلى و بعث تنجيزى را مىگيرد كه اگر مانع نبود اين بعث فعلى بود . پس باز قيد شرط به خود حكم مولى برمىگردد كه قيد الحكم\r\n\r\n","description":"","footnote":"","page_name":" 119 ","page_number":127},
  {"content":"\r\n\r\nاست ؛ ولى قيد مرتبه فعليّت حكم است نه مرتبهء انشاء و واقع آن و لازم نيست كه قيد را به متعلّق الحكم بزنيم .\r\nسپس شواهدى مىآورند مبنى بر اينكه گاهى مانع از فعليّت وجود دارد و اين مرتبه از حكم ، معلّق است به يك امر متأخر و استقبالى كه در آينده آن مانع مرتفع شود و حكم واقعى فعلى شود :\r\nالف ) حكم واقعى ، وقتى فعلى و منجّز مىشود و امر فعلى پيدا مىكند كه ، اصلى از اصول عمليّه بر خلاف آن قائم نشود و گرنه وظيفه پيروى از اصل است و واقع فعلى نمىشود . پس فعليّت حكم واقعى بر نبود اصل مزبور معلّق مىشود .\r\nب ) حكم واقعى زمانى به درجهء فعليّت مىرسد كه اماره‌اى بر خلاف آن قيام نكند و گرنه وظيفهء فعلى ، تبعيّت از اماره است . باز هم مرتبهء فعليّت معلّق بر نبود اماره بر خلاف مىشود .\r\nج ) در صدر اسلام بسيارى از احكام واقعى بود و به پيامبر هم ابلاغ شده بود ؛ ولى مصلحت تدرّج احكام ايجاب مىكرد كه شارع به مردم ابلاغ نكند و در حق آنان فعلى نشود كه اگر اين مانع نبود ، حتما ابلاغ مىشد و حتما فعلى مىگرديد .\r\nد ) نسبت به پاره‌اى از احكام واقعى ، مانع از فعليّت آنها هنوز هم ادامه دارد و تا زمان ظهور حضرت ولى عصر ( عجل اللّه تعالى فرجه الشريف ) ادامه خواهد يافت و در آن زمان است كه موانع فعليّت برخى از احكام مرتفع مىشود به فعليّت مىرسند . پس نفس حكم و بعث و طلب به مرتبهء فعليّتش معلّق است و نيازى به ارجاع شرط به مادّه و مطلوب و مبعوث اليه نيست .\r\nقوله : مع انّ حلال : در واقع وجه‌الجمعى است ميان دو دسته روايات :\r\n1 - رواياتى كه مىگويد : حلال پيامبر اسلام ( ص ) تا دامنهء قيامت حلال و حرامش هم تا قيامت حرام است . يعنى حلال و حرام واقعى هميشه هست و الآن هم در حق ما ثابت\r\n\r\n","description":"","footnote":"","page_name":" 120 ","page_number":128},
  {"content":"\r\n\r\nاست و قيد ندارد . « 1 »\r\n2 - رواياتى كه مىگويد : برخى از احكام در زمان امام زمان بيان مىشود و تا ظهور حضرت مانع دارد . « 2 »\r\nخلاصه اينكه : دستهء اوّل ، احكام واقعى است كه اين احكام واقعى ، هميشه ثابت است .\r\nدسته دوّم مرتبهء فعليّت همان حكم واقعى است كه گاهى فعليّت موانعى دارد و تا آن موانع بر طرف نشود ، اين حكم فعلى نمىشود . پس على كلّ حال ، قيد و شرط به حكم و طلب ارجاع شد و در واجبات مشروط ، اصل وجوب و طلب معلّق است و اگر شرط نباشد ، يا اصلا امرى نيست و يا فعليّت آن منتفى است .\r\n5 - قوله : فان قلت : وجه پنجمى كه مىتوان به نفع شيخ اقامه كرد اينست كه : بر مسلك شيخ اعظم ، انشاء تعليقى و خطاب مشروط لغو و بىفايده نيست ، بلكه كاملا مفيد و معنىدار است و آن اينكه از هم‌اكنون وجوب و طلب و امر مىآيد و بايد مكلّف به فكر فراهم كردن مقدّمات باشد تا در آينده و پس از حصول شرط بتواند واجب را در ظرف خودش امتثال نمايد ؛ ولى بر مسلك مشهور كه قيد را به اصل وجوب ارجاع داده و مىگفتند تا شرط حاصل نشده اصلا وجوب و طلبى نيست انشاء مزبور چه فايده‌اى دارد ؟\r\nآيا چنين خطابى لغو نيست ؟ آيا بهتر نبود كه مولى صبر مىكرد و انتظار مىكشيد تا شرط حاصل شود و بدنبال آن يك امر مطلق و بدون قيد و شرط مىآورد ؟ پس مسلك مشهور ، تالى فاسد دارد و مستلزم لغويّت خطاب مشروط است ولى مسلك شيخ اين محذور را ندارد . پس بايد رأى شيخ را اختيار كرد .\r\nقوله : قلت . در جواب از وجه مزبور مىگوئيم :\r\nاوّلا در اين‌گونه موارد مولاى امر ميان دو امر مخيّر است .\r\n1 - از هم‌اكنون به صورت خطاب تعليقى بگويد : « إن جاءك زيد فاكرمه . »\r\n\r\n\r\n","description":"","footnote":"\r\n( 1 ) - اصول كافى ، ج 1 ، ص 58 ، حديث 19 ، باب البدع و الرأى و المقاييس من كتاب فضل العلم ؛ و نيز اصول كان ، ج 2 ، ص 18 - 17 ، حديث .\r\n( 2 ) - بحار الانوار ، ج 52 ، ص 325 ، باب 27 ، حديث 39 .\r\n","page_name":" 121 ","page_number":129},
  {"content":"\r\n\r\n2 - صبر كند و پس از مجىء زيد جزما بگويد : « اكرم زيدا . »\r\nخطاب تعليقى يك طرف تخيير است و فايده‌اش اينست كه در آينده و پس از حصول شرط همين خطاب كافى و داعى و باعث بر انجام مأمور به است و نيازى به صدور فرمان جديد نيست . مولى مىتواند به همين خطاب بسنده كند . پس صددرصد بىفايده نيست .\r\nثانيا گاهى شرايط بگونه‌اى است كه اگر بخواهد صبر كند تا شرط حاصل شود ، بعدا امكان امر كردن ندارد و متمكن از خطاب نيست و چاره‌اى ندارد ، جز اينكه از حالا خطاب مشروطى صادر كند ، مثلا مولى امروز به يك سفر ضرورى مىرود . ضمنا احتمال مىدهد كه فردا براى او ميهمان بيايد و او نباشد كه پذيرايى كند . لذا امروز كه دسترسى دارد ، به نوكرانش مىگويد : اگر فردا ميهمانان آمدند شما از آنها پذيرايى كنيد تا من برگردم . يا عبد به مسافرت مىرود و مولى به او دسترسى ندارد و از الآن به صورت تعليقى و مشروط او امرى را براى طول مسافرت او صادر مىكند . در اين‌گونه موارد از خير امر كردن به كلّى نمىتواند صرفنظر كند . امر تنجيزى هم كه نمىتواند بكند ؛ چون دسترسى ندارد . پس راهى جز امر تعليقى و خطاب مشروط ندارد . در نتيجه گاهى خطاب تعليقى ضرورى و لازم هم مىشود .\r\nثالثا چنين نيست كه هميشه شرط بعدا بيايد و هنگام خطاب نباشد ؛ بلكه گاهى نسبت به عدّه‌اى از مأمورين و مكلّفين هم‌اكنون و حين الخطاب ، شرط موجود است و آنان واجد شرط هستند . البتّه عدّه‌اى هم الآن فاقد شرط مىباشند و در آينده واجد خواهند شد . فى المثل الآن كه مولى مىفرمايد : « و للّه على الناس حجّ البيت من استطاع اليه سبيلا « 1 » » عدّه‌اى فعلا مستطيع هستند و عدّه‌اى بعدا واجد شرط مىشوند . حال چه بايد كرد ؟ آيا خطاب منجّز و مطلق رواست ؟ خير ؛ زيرا بدون استطاعت ، حجّ مطلوب مولى نيست . آيا اصلا خطاب نكند ؟ خير ؛ زيرا نقض غرض و تفويت غرض مىشود . آيا دو يا چند خطاب صادر كند ؟ خير ؛ زيرا بناى شارع مقدّس بر اين نيست كه در هر زمانى و نسبت به هركسى خطابى بفرستد .\r\n\r\n\r\n","description":"","footnote":"\r\n( 1 ) - سورهء آل عمران ، آيهء 97 .\r\n","page_name":" 122 ","page_number":130},
  {"content":"\r\n\r\nاز طرفى همگان هم لايق ارتباط مستقيم با مبادى عاليهء وجود و هستى نيستند . پس راهى جز اين نمىماند كه به صورت خطاب مشروط حج را واجب كند . آنگاه كسانى كه هم اكنون واجد استطاعت هستند ، همين خطاب نسبت به آنها داعى و باعث مىشود ( هر مشروطى با حصول شرطش مطلق مىشود . ) و كسانى كه بعدا مستطيع خواهند شد ، نسبت به آنها هم بعث تقديرى دارد و در ظرف خودش تحريك فعلى صورت خواهد پذيرفت .\r\nنتيجه : حاميان شيخ اعظم از هر راهى كه وارد شدند و خواستند قيد را به مادّه و واجب ارجاع دهند ، مرحوم آخوند جلو آنها را سد كرده و راه را بر آنها بست و ثابت كرد كه قيد به اصل وجوب برمىگردد و محذورى هم ندارد .\r\nقوله : ثمّ الظاهر : آنچه از آغاز تقسيم اوّل تا اينجا بيان كرديم ، پيرامون واجب مطلق و مشروط بود . امّا اصل مطلب ، بحث ما در باب مقدّمهء واجب دربارهء وجوب شرعى مقدّمه است و اينكه آيا مقدّمهء واجب واجب است يا نه ؟ آيا ميان وجوب شرعى ذى المقدّمه با وجوب شرعى مقدّمه ملازمهء عقلى وجود دارد يا خير ؟ حال واجب مطلق يك دسته مقدّمات دارد كه مقدمات وجوديّهء واجب هستند . مثل طهارت ، استقبال ، ستر عورت و . . .\r\nنسبت به نماز .\r\nواجب مشروط دو دسته مقدّمه دارد . الف ) مقدّمهء اصل وجوب ، مثل استطاعت نسبت به حج . ب ) مقدّمهء وجود واجب در خارج ، مثل قطع مسافت ، تحصيل زاد و راحله و . . .\r\nبراى حجّ . راجع به مقدّمهء وجوب در فراز بعدى بحث خواهيم كرد ؛ امّا راجع به مقدّمات وجوديّهء واجب مطلق و واجب مشروط ، سؤال اينست كه آيا نزاع در باب مقدّمه واجب ( ملازمه هست يا نيست ) مخصوص مقدّمات وجوديّهء واجب مطلق است يا مقدّمات وجوديّهء واجب مشروط را هم شامل مىشود ؟\r\nاز كلمات مشهور اصوليّين حصر و اختصاص استفاده مىشود . و مىخواهند بگويند :\r\nبحث ما در مقدمات واجب مطلق است نه واجب مشروط ولى مرحوم آخوند مىفرمايد :\r\nهر دو دسته در محل نزاع داخلند ، و در آينده كه سخن از ملازمه بر زبان جارى خواهيم\r\n\r\n","description":"","footnote":"","page_name":" 123 ","page_number":131},
  {"content":"\r\n\r\nكرد ، هم مقدمات واجب مطلق و هم مشروط هر دو مدّ نظر است و هيچ دليلى بر اختصاص نزاع به باب مقدّمات واجب مطلق نداريم .\r\nقوله : غاية الامر : ميان آن دو تفاوت ديگرى هست كه ربطى به اصل نزاع ندارد و آن اينكه از آن رهگذر كه وجوب مقدّمه ، تابع وجوب ذى المقدّمه است و از آنجا سرچشمه مىگيرد و مترشح مىشود طبعا همان‌طور كه در اصل وجوب تابع است . يعنى اگر ذى المقدّمه واجب باشد ، مقدّمهء آن نيز واجب مىشود . ( البته در صورتى كه ملازمه را بپذيريم ؛ چون هنوز راجع به اصل ملازمه بحثى نشده ) همچنين در كيفيت وجوب يعنى مطلق و مشروط بودن هم تابع ذى المقدّمه است . اگر ذى المقدّمه ( حج ) واجب مشروط باشد ، ( به استطاعت ) مقدّمات وجوديّهء آن ( قطع مسافت و . . . ) نيز واجب مشروط خواهند بود و ما فرع زايد بر اصل نداريم . اگر ذى المقدّمه ( نماز ) واجب مطلق باشد ، مقدمات آن ( طهارت ، استقبال و . . . ) نيز واجب مطلق خواهند بود ( بر مبناى ملازمه ) ولى در اصل دخول هر دو دسته در محل نزاع بحثى نيست .\r\nقوله : و امّا الشرط . در حقيقت اينجا ثمرهء نزاع معروف ميان مشهور و شيخ اعظم را دربارهء واجب مشروط بيان مىكنند . به طور كلّى ما چهار دسته شرط داريم :\r\n1 - مقدّمات واجب مطلق : كه در فراز قبلى بيان كرديم و معلوم شد كه اگر در آينده مسألهء ملازمه ثابت شد ، قدر مسلّم و مصداق اكمل ثبوت ملازمه و وجوب شرعى مقدّمه همين قسم از مقدّمات است و مطلب ميان شيخ و مشهور اتّفاقى است .\r\n2 - مقدّمات وجوبيّهء واجب مشروط يا شرط و مقدّمه‌اى كه در ظاهر خطاب آمده و ايجاب برآن معلّق شده مانند استطاعت نسبت به حج كه فرموده : « ان كنت مستطيعا يجب عليك الحج . » اين دسته از مقدّمات هم ( به اتفاق مشهور و شيخ ) از محلّ نزاع در باب مقدّمهء واجب ، خارج هستند و قطعا واجب به وجوب مقدّمى و شرعى نيستند ؛\r\nاما بر مسلك مشهور - كه نزد آخوند ، منصور و مورد نصرت و حمايت بود - شرط مذكور حقيقتا مقدّمهء اصل وجوب واجب است . در تقسيم سوّم از تقسيمات مقدّمه بيان كرديم كه مقدّمة الوجوب از بحث خارج است ؛ زيرا تا اين مقدّمه ( مثلا استطاعت ) حاصل نشده ،\r\n\r\n","description":"","footnote":"","page_name":" 124 ","page_number":132},
  {"content":"\r\n\r\nاصلا ذى المقدّمه ( يعنى حج ) واجب نيست تا امرى از آن به مقدّمه‌اش ترشّح كند و پس از حصول استطاعت كه امر به حج مىآيد و ذى المقدّمه واجب مىشود ، معقول نيست كه مجدّدا امرى هم به خود استطاعت تعلّق بگيرد و آن را واجب كند ؛ زيرا طلب حاصل است و محال است .\r\nو اما بر مسلك شيخ ، اگرچه قبل از حصول استطاعت هم وجوب حج آمده و اصل وجوب مقيّد به قيدى نيست و استطاعت هم مثل قطع مسافت و . . . شرط واجب و امتثال است ؛ لكن از نظر شيخ اعظم ، شروط واجب دو دسته مىباشند : دسته‌اى كه لازم التحصيل هستند . مثل مقدّمات وجوديّه نظير طهارت ، استقبال و . . . در نماز و دسته‌اى كه مفروض الحصول هستند و اگر اتفاقا اين مقدّمه موجود شد ، ذى المقدّمه بايد امتثال شود و گرنه تحصيل و ايجاد آن بر مكلّف واجب نيست . باز هم تا استطاعت حاصل نشده . وجوبى ندارد ؛ چون مفروض الحصول است . وقتى كه حاصل شد ، معنى ندارد كه از نو واجب بشود ؛ چون طلب حاصل است . پس باز هم ثمره‌اى ظاهر نشد و بر هر دو مسلك استطاعت واجب نيست .\r\nقوله : نعم . مقدّمات وجوديّهء واجب مشروط : مقدماتى هستند كه در وجود واجب مشروط دخالت دارند و در لسان دليل هم ذكر نشده‌اند و ايجاب بر آنها معلّق نشده است .\r\nمثلا قطع مسافت و ساير مقدّمات حجّ ( غير از استطاعت ) در اينجا ثمره ظاهر مىشود .\r\nشخصى چهار ماه به موسم حج مانده ، يقين دارد كه سه ماه ديگر مستطيع خواهد شد . در اينجا بر مسلك مشهور ، چون هنوز خود استطاعت در خارج موجود نشده ( و لو علم به آن آمده ) وجوب حج هم فعلى نشده ، پس تحصيل مقدّمات و آماده شدن براى حج از الآن لازم و واجب نيست . سه ماه ديگر كه مستطيع شد ، اگر ممكن بود حركت كند و حج بجا آورد و اگر امكان نداشت ، امسال از او ساقط است و به ذمّه‌اش مستقر مىشود و سال آينده بايد بجا آورد ؛ ولى بر مسلك شيخ اعظم ، همان چهار ماه قبل از موسم حج ، اصل وجوب حج فعلى و عملى مىشود و واجب و امتثال استقبالى مىگردد .\r\nاگر الآن وجوب ذى المقدّمه فعلى است ، پس انجام مقدّمات وجوديّه هم از هم‌اكنون\r\n\r\n","description":"","footnote":"","page_name":" 125 ","page_number":133},
  {"content":"\r\n\r\nواجب است . كسى كه مىداند كه امسال مستطيع خواهد شد ، بايد از هم‌اكنون اسباب سفر را آماده سازد . اين مقدّمات لازم التحصيل هستند نه مفروض الحصول .\r\n[ نكته ، فعلى بودن وجوب و استقبالى بودن واجب كه بدان اشاره شد ، مبسوطا در تقسيم بعدى و واجب معلّق خواهد آمد ، زيرا واجب مشروط شيخ اعظم ، همان واجب معلّق صاحب فصول است « 1 » با اين تفاوت كه فصول در خصوص شرط وقت طرفدار واجب معلّق شده و وجوب حج را فعلى ؛ ولى امتثال آن را استقبالى و در موسم حج دانسته است . در صورتى كه شيخ اعظم « ره » توسعه داده و نسبت به كلّيهء شرطها و قيدها طرفدار وجوب فعلى و واجب استقبالى شده است . 
  ]\r\n[ مىتوان مثال ديگرى آورد و آن در مثل نماز است كه نماز هم نسبت به دخول وقت ، واجب مشروط است .\r\nمثلا اگر كسى تا ساعت هشت صبح جنب يا محدث باشد بخواهد غسل كند يا وضو سازد ، بر مسلك مشهور ، تا وقت نماز داخل نشود ، نماز واجب نيست و وى حق ندارد به نيّت وجوب غسل يا وضو را بجا آورد ؛ ولى بر مسلك شيخ از هم‌اكنون ، وجوب نماز هست و امر به آن فعلى است . پس مىتواند از حالا به نيّت وجوب و امر مقدّمه و براى رسيدن به نماز ، وضو يا غسل را بجا آورد . 
  ]\r\n4 - قوله : و امّا المعرفة : آنچه تا به حال دربارهء مقدمات گفتيم ، راجع به غير از « معرفت و تعلّم احكام » از ساير مقدّمات ( استطاعت ، وقت ، قطع مسافت و . . . ) بود راجع به خود معرفت و تعلّم ، كسى كه علم اجمالى كبير دارد و مىداند كه در اسلام احكامى وجود دارد و واجبات و محرّماتى هست ، از باب مقدّمه بر او واجب است كه دنبال تحصيل احكام و شناخت و فراگيرى آنها باشد . يا كسى كه ابتدا به ساكن احتمال مىدهد كه فلان امر واجب يا حرام است ، حق ندارد از اصل برائت استفاده كند . اصل برائت ، پس از فحص و يأس موجه است . پس وظيفهء او فحص و تحقيق پيرامون فلان امر است و براى اين كار بايد\r\n\r\n\r\n","description":"","footnote":"\r\n( 1 ) - الفصول الغرويّة ، ص 79 .\r\n","page_name":" 126 ","page_number":134},
  {"content":"\r\n\r\nبكوشد و پس از يأس و نوميدى جاى اصل برائت است . حال اين مقدّمه يعنى تعلّم احكام آيا واجب است يا نه ؟ مرحوم آخوند مىفرمايد : اين قسم از مقدّمه ، واجب است ؛ آن هم مطلقا . يعنى چه نسبت به واجبات واقعيّه‌اى كه مطلق و بدون قيد و شرط هستند ، و چه نسبت به واجباتى كه مشروط و مقيّد هستند و هنوز شرط آنها حاصل نشده است ؛ ولى فراگيرى و شناخت آنها لازم است . اصل لزوم معرفت اجماعى است و كسى منكر نيست و جاهل مقصّر كه نرفته و احكامش را نياموخته معاقب است ؛ ولى مرحوم آخوند مىفرمايد :\r\nاين وجوب يك وجوب شرعى نيست و آن وجوبى كه در مبحث مقدّمهء واجب مطرح است ( كه از راه ملازمه وجوب شرعى غيرى مولوى مقدّمه را مىخواهيم ثابت كنيم ) اينجا مطرح نيست . [ چرا كه به قول مرحوم مشكينى : اين مقدّمه واجد ملاك وجوب غيرى ملازمى نيست ؛ زيرا ملاك وجوب غيرى توقّف وجودى است و اينكه مقدّمه از مقدّمات وجوديّه واجب باشد و معرفت و تعلّم ، مقدّمه وجودى نيست ؛ زيرا بدون آن هم مىتوان ذى المقدّمه را انجام داد . مثلا احتياط كند و جمع ميان ظهر و جمعه نمايد . يا يكى از محتملات را انجام دهد و تصادفا مطابق واقع درآيد و . . . پس وجوب شرعى ندارد . 
  ] بنابراين وجوب معرفت و تعلّم به حكم عقل است و عقل هر عاقلى مستقل است به اينكه براى تأمين از عقاب و مؤاخذه و معذور بودن ، هرجا احتمال تكليف داد بايد به جستجو و تحقيق و تعلّم بپردازد و ارشاد به نجات از عقاب است و اگر هم از شارع خطابى صادر شود ارشادى و تاكيدى خواهد بود نه مولوى .\r\nقوله : فافهم : شايد اشاره باشد به اينكه در باب وجوب معرفت مبانى مختلفى وجود دارد :\r\n1 - عدّه‌اى مثل صاحب مدارك به وجوب نفسى تهيّئى ملتزم شده‌اند .\r\n2 - گروهى مثل مرحوم آخوند به وجوب ارشادى عقلى براى ايمنى از عذاب ( نه براى تحصيل غرض مولى ) ملتزم شده‌اند .\r\n3 - برخى طرفدار وجوب ارشادى عقلى به مناط حفظ غرض مولى ، شده‌اند .\r\n\r\n","description":"","footnote":"","page_name":" 127 ","page_number":135},
  {"content":"\r\n\r\n4 - بعضىها تعلّم را واجب به وجوب غيرى مولوى استقلالى دانسته‌اند و كارى به ملازمه ندارند ، و از ظاهر اخبار هم همين مستفاد است . « 1 »\r\nحال با اين همه مبانى نمىتوان گفت كه وجوب معرفت به اتّفاق كلمه و به طور جزم و حتم از نوع وجوب ارشادى عقلى است و احتمالات ديگرى هم هست .\r\n\r\n\r\n","description":"","footnote":"\r\n( 1 ) - اصول كافى ، ج اوّل ، كتاب فضل علم ، باب اوّل ، باب فرض علم و وجوب طلب علم ، ص 36 - 35 .\r\n","page_name":" 128 ","page_number":136},
  {"content":"\r\n\r\n\r\nتذنيب\r\nدر اين تذنيب پيرامون اطلاق واجب و اطلاق صيغهء افعل گفتگو مىكنيم ، ضمنا ثمرهء ديگرى ميان رأى مشهور و رأى شيخ دربارهء واجب مشروط ، روشن خواهد شد .\r\nامّا اطلاق واجب : مىدانيم كه كلمهء واجب اسم فاعل و از مشتقّات است . در بحث مشتق آمده است كه مشتقّ ظهور در فعليّت دارد . آنگاه اطلاق كلمهء واجب بر واجب مطلق و فعلى و بىقيد و شرط ، به اتفاق كلمه حقيقت است .\r\nمثلا پس از دخول وقت بر نماز عنوان « واجب » حقيقتا صادق است و احدى در آن ترديد ندارد و نيز اطلاق « واجب » بر واجب مشروط پس از حصول و تحقّق شرط حقيقت است . مثلا پس از استطاعت اگر بگوئيم كه حج واجب است ، اين كلام قطعا مجاز نيست و به اتّفاق كلمه حقيقت است ؛ زيرا هر واجب مشروطى پس از حصول شرط مطلق مىگردد و در حقيقت اين صورت به صورت قبلى برمىگردد .\r\nو نيز اطلاق واجب بر واجب مشروط ، پيش از حصول شرط ولى به لحاظ حل تلبّس و اتّصاف يعنى حال حصول شرط هم به اتّفاق كلمه حقيقت است ؛ زيرا در باب مشتق گفته شد كه مشتق به لحاظ حال تلبّس هميشه حقيقت است و فرقى ميان گذشته و حال و آينده نيست . انّما الكلام در اطلاق كلمهء واجب است بر واجب مشروط ، آن‌هم پيش از حصول شرط آن هم به لحاظ حال اسناد و نسبت و جرى و حال نطق ، يعنى هنوز استطاعت حاصل نشده از هم‌اكنون بگوئيم كه حج واجب است و اين عمل را متّصف به وجوب نمائيم . آيا چنين اطلاقى حقيقت است يا مجاز ؟ اينجا است كه مبانى فرق مىكند .\r\nبر مبناى شيخ اعظم كه شرط و قيد را به مادّه و واجب ارجاع مىداد و اصل وجوب حج را مقيّد به چيزى نمىدانست و معتقد بود كه پيش از حصول شرط نيز اصل امر و تكليف و وجوب حاصل است - باز اطلاق حقيقى است ؛ زيرا حج واقعا امر دارد و متعلّق\r\n\r\n","description":"","footnote":"","page_name":" 129 ","page_number":137},
  {"content":"\r\n\r\nطلب و وجوب است . لذا بىدغدغه مىتوان از هم‌اكنون آن را واجب ناميد . اصل وجوب ، فعلى و حالى است ؛ اگرچه واجب و عمل استقبالى و در آينده و سپس از حصول شرط باشد ؛\r\nولى بر مبناى مشهور و ما اين اطلاق يك اطلاق مجازى است ، چرا كه شرط به اصل وجوب ارتباط دارد و تا شرط حاصل نشده اصلا وجوب و تكليفى نيست و عمل متعلّق امر واقع نشده تا بتوانيم نامش را حقيقتا واجب بگذاريم . اگر بر واجب مشروط قبل از حصول شرط اطلاق واجب كنيم ، از باب مجاز خواهد بود . چنان كه شيخ بهائى ره صريحا فرموده : اطلاق لفظ واجب بر واجب مشروط مجاز است « 1 » و قرينهء مجاز هم علاقهء اول يا مشارفت است .\r\n[ علاقهء اول در موردى است كه دو ذات باشد و ميان آن دو مناسبتى باشد كه اوّلى به دوّمى تبديل شود و ما ذات انقلاب‌يابنده را در حالت اوّلى و پيش از انقلاب به نام ذات دوّم و منقلب اليه نام‌گذارى كنيم . مثلا انسان را خاك بناميم ، به لحاظا اينكه در آينده به خاك بر خواهد گشت . انگور را شراب بناميم ، به اعتبار اينكه به زودى در اثر فشردن تبديل به شراب خواهد شد .\r\nعلاقهء مشارفت ، در موردى است كه يك ذات است و در دو زمان دو حالت دارد و مناسبت ميان دو زمان است و ذات در زمان اوّل را به اسم همان ذات در زمان دوّم نامگذارى كنيم . به خاطر اينكه زمان آن دو و نزديك است و ذات در شرف رسيدن به اين حالت است ، مثل اينكه شخص در شرف دكتر شدن ، مهندس ، قاضى ، مجتهد و شدن است و ما او را طبيب و مهندس و . . . خطاب مىكنيم 
  ]\r\nدر ما نحن فيه هم اين عمل در آينده و پس از حصول شرط معنون به عنوان وجوب خواهد شد و ما از هم‌اكنون آن را واجب مىناميم كه چنين تسميه‌اى مجاز خواهد بود .\r\nو امّا اطلاق صيغه : مقدّمه : وقتى ما واجب يا طلب الزامى را تقسيم مىكنيم و مىگوئيم كه واجب يا مطلق است يا مشروط ، در اينجا مقسمى داريم كه مطلق الوجوب يا مطلق\r\n\r\n\r\n","description":"","footnote":"\r\n( 1 ) - زبدة الاصول ، ص 46 خطى .\r\n","page_name":" 130 ","page_number":138},
  {"content":"\r\n\r\nطلب الزامى باشد و گاهى آن را طلب مبهم مقسمى هم مىگويند ، چون مبهم است و بدون تعيّن به خصوصيّت اقسام يافت نمىشود و مقسمى است ، چون قدر جامع و مقسم دو قسم مزبور است .\r\nقسمى داريم كه وجوب و طلب مطلق باشد كه مطلق بودن قيد او است و به اصطلاح ، اوّلى لا به شرط مقسمى است و اين لا به شرط قسمى است . قسم ديگرى هست كه طلب مقيّد و مشروط باشد و به اصطلاح ، به شرط شىء يا به شرط لا است ؛ اگر مقيّد به وجود چيزى باشد به شرط شىء است و اگر به عدم چيزى مقيّد بشود به شرط لا است . با اين مقدّمه مىگوئيم كه صيغهء افعل سه اطلاق دارد :\r\n1 - صيغه اطلاق و استعمال شود و از آن همان قدر جامع و مقسم يعنى طلب الزامى اراده شود ( با قطع نظر از خصوصيت اطلاق و اشتراط ) چنين اطلاقى هم حقيقت است و هم نيازى به تعدّد دالّ و مدلول نيست ، زيرا يك دالّ است ( صيغهء افعل ) و يك مدلول است ( مطلق الطلب ) ولى شايد در اطلاقات هيچ‌گاه صيغهء افعل در مطلق الطلب استعمال نشده باشد ( و شايد يكى از وجوه فافهم همين باشد )\r\n2 - صيغه اطلاق شود و از آن خصوص طلب مطلق ( كه قسمى از مطلق طلب و قسيم طلب مقيّد است ) اراده شود كه در نوع جمله‌هاى انشائيّه‌اى كه مقيّد به قيدى نمىباشند ، همين قسم اراده مىشود مگر مولى در مقام بيان نباشد . اينجا نيز اطلاق صيغه حقيقت است . منتهى از باب تعدّد و مدلول است ، يعنى صيغهء افعل بر خود طلب الزامى كه كلّى و قدر جامع مىباشد ، دلالت دارد و قرينهء حكمت يا مقدّمات حكمت بر اطلاق آن و عدم تقييدش دلالت دارد ؛ زيرا مولى در مقام بيان بود و به طور مطلق فرمود : « اكرم زيدا » اگر خصوصيتى از قبيل مجىء زيد و غيره در غرض مولى دخيل بود حتما بيان مىكرد تا اخلال به غرض نشود .\r\n3 - صيغهء افعل اطلاق شود و از آن خصوص طلب مقيّد ( كه قسم ديگرى از مطلق طلب و قسيم طلب مطلق است ) و مشروط اراده شود كه در جمله‌هاى شرطيهء انشائيّه مطلب از اين قرار است . در اين فرض نيز مجازيّتى در اطلاق صيغه پيش نمىآيد و فرقى ميان مبانى\r\n\r\n","description":"","footnote":"","page_name":" 131 ","page_number":139},
  {"content":"\r\n\r\nنيست ؛\r\nامّا بر مبناى شيخ اعظم كه پرواضح است ؛ زيرا صيغهء افعل بر مسلك ايشان اصلا در طلب مقيّد استعمال نشده است و در اصل طلب الزامى استعمال شده كه پيش از شرط هم آن طلب كلّى و جامع ثابت و مسلّم است .\r\nامّا بر بناى ما نيز واضح است ؛ زيرا صيغهء افعل در خود طلب مقيّد استعمال نشده ، بلكه صيغه در اصل طلب الزامى به كار رفته و اگر خصوصيّت مجىء زيد را از شرط مذكور در جمله استفاده كنيم باز از باب تعدّد دالّ و مدلول است و هيچ‌كدام مجاز نيستند . در آينده هم در باب عام و خاص متّصل و مطلق و مقيّد متّصل ، مثل « اكرم العلماء العدول » « اعتق رقبة مؤمنة » خواهيم گفت : مرحوم آخوند بر خلاف مشهور طرفدار اين است كه تخصيص و تقييد موجب مجازيّت نيست و از باب تعدّد دالّ و مدلول است .\r\nقوله : فافهم : شايد امر به دقّت باشد و شايد اشاره باشد به اينكه ، اگر خود صيغه در طلب مقيّد يا طلب مطلق استعمال شود مجاز خواهد بود . آرى اگر به دالّ ديگرى باشد مجاز نخواهد بود ؛ ولى احتمال اوّل نيز هست و اين بحثى است كه در همهء مجازات مىآيد كه آيا خود لفظ در معناى مجازى به كار رفته و قرينه فقط كاشفيّت دارد يا لفظ در معناى خودش و قرينه هم در مدلول خودش استعمال شده و تعدّد دالّ و مدلول است .\r\n\r\n","description":"","footnote":"","page_name":" 132 ","page_number":140},
  {"content":"\r\n\r\n\r\nب ) واجب منجّز و معلّق\r\nتقسيم دوّم از تقسيمات ، واجب تقسيمى است كه صاحب فصول اختراع كرده و در كتاب فصول « 1 » فرموده :\r\nواجب از جنبهء ديگرى به دو قسم تقسيم مىشود : 1 - واجب منجّز 2 - واجب معلّق\r\nدر واجب منجّز ، هم اصل وجوب و تكليف و امر به آن ، فعلى و حالى است و حالت انتظار ندارد و موقوف به امر استقبالى نيست و هم واجب و امتثال و عمل ، فعلى است كه اكنون بايد امتثال شود و بر يك امر استقبالى كه مقدور مكلّف نباشد ، متوقّف نيست .\r\n( البته اين قسمت كلام فصول قيد امر غير مقدور را دارد ؛ ولى در فرازهاى بعدى كلام او در فصول دامنهء بحث توسعه دارد « 2 » و فرازهايى را مرحوم مشكينى در حاشيه آورده است ) مانند معرفت اصول دين و احكام كه به محض بلوغ و عقل و قدرت بدون معطّلى و فوت وقت بايد درصدد كسب معارف دين برآيد و معرفت تنها واجبى است كه غير از شرايط عامّهء تكليف به هيچ قيد و شرط ديگرى وابسته نيست و صددرصد فعلى و تنجيزى است .\r\nواجب معلّق آنست كه اصل وجوب و امر به آن فعلى و حالى است و حالت انتظار ندارد ؛ ولى واجب و امتثال استقبالى است و متوقّف بر چيزى است كه در آينده حاصل خواهد شد و هم‌اكنون موجود نيست ، ضمنا امر غير مقدورى هم هست ، يعنى در اختيار ما نيست و بايد به انتظار حصول آن امر بنشينيم تا پس از آن واجب را در ظرف خودش امتثال كنيم . مثلا حج به مجرّد حصول استطاعت ( بنا بر رأى مشهور ) و يا پس از حصول استطاعت و به وسيلهء حركت كاروانيان ( بنا بر رأى ديگر ) واجب مىشود و امر به حجّ بر\r\n\r\n\r\n","description":"","footnote":"\r\n( 1 ) - الفصول الغروية ، ص 79 ، سطر 38 - 36 .\r\n( 2 ) - الفصول الغرويّة ، ص 80 .\r\n","page_name":" 133 ","page_number":141},
  {"content":"\r\n\r\nعهده مىآيد ؛ ولى چنين نيست كه اگر كسى مثلا ماه ذىقعده به مكّه رسيده ، بتواند همان وقت حج را بجا آورد ، بلكه ظرف امتثال ، موسم حج كه دههء اوّل ذىالحجّه است ، بايد تا آن موقع صبر كند . ضمنا آمدن وقت هم در اختيار ما نيست . پس واجب وابسته به امر استقبالى است .\r\nتفاوت واجب معلّق فصولى با واجب مشروط مشهورى در اينست كه ، در واجب مشروط اصل وجوب مشروط و استقبالى است و تا شرط نيايد اصلا وجوبى نمىآيد ؛ ولى در واجب معلّق اصل وجوب حالى و فعلى است و لذا از هم‌اكنون انجام مقدّمات و تهيّهء زاد و راحله واجب است . آرى واجب استقبالى است . [ فلسفهء اختراع واجب معلّق از سوى صاحب فصول خواهد آمد . خلاصه اينكه ، براى حلّ مشكل مقدّمات مفوّته آن را اختراع كرده‌اند . 
  ]\r\nقوله : لا يخفى : مجموعهء اشكالهايى كه بر واجب معلّق وارد شده شش اشكالى است كه به ترتيب مطرح و مورد نقد و بررسى قرار مىدهيم :\r\nاشكال اوّل از شيخ انصارى ( ره ) مىباشد . ايشان با توجّه به مطالبى كه در تقسيم قبلى پيرامون واجب مشروط داشتند [ كه فرمودند : كليّهء شرايط و قيود به مادّه برمىگردند و قيد واجب هستند و اصل وجوب و تكليف مشروط به هيچ شرطى نيست و فرقى نگذاشتند ميان شرايط عامّهء تكليف از قبيل : بلوغ - عقل - قدرت و . . . و شرايط خاصّهء هر واجب . در شروط خاصه هم فرقى ميان شروطى كه لازم التحصيل مىباشند ، قائل نشدند از قبيل :\r\nاستقبال - ستر - طهارت و . . . و در شروطى كه مفروض الحصول هستند نيز فرقى نيست ميان امورى كه مقدور هستند از قبيل : استطاعت ، تمكّن از نصاب و . . . و امورى كه مقدور نيستند از قبيل : دخول وقت و فرارسيدن موسم حج و . . . تمام اين‌ها را از يك مقوله و شرط واجب دانستند و بر خلاف مشهور و صاحب فصول كه ميان استطاعت و فرارسيدن موسم حج فرق قائل بودند ، شيخ اين دو را از يكى به حساب آورده و فرق نگذاشته است و معتقد است كه ، ثبوتا و اثباتا محال است كه قيد به مفاد هيئت برگردد و لزوما بايد قيود را به مفاد مادّه برگردانيم و دلائلى هم داشتند . 
  ] در اينجا به فصول اعتراض كرده و تقسيم واجب را به\r\n\r\n","description":"","footnote":"","page_name":" 134 ","page_number":142},
  {"content":"\r\n\r\nمنجّز و معلّق قبول نكرده و فرموده كه ما واجب معلّق را تعقّل نمىكنيم و واجب معلّق فصولى به واجب مشروط شيخى ( ره ) برمىگردد و در حقيقت قسمى از آن است و جدا نيست [ زيرا فصول تنها در امور غير مقدور مثل مجىء وقت قائل به واجب معلّق شده ؛ ولى شيخ در شروط مقدور و غير مقدور قائل به واجب مشروط به معناى خودش شده است . 
  ]\r\nپس واجب معلّق قسيم واجب مشروط نيست ، بلكه قسمى از آن است « 1 » ( البته بر اساس عباراتى كه مرحوم مشكينى در حاشيه از فصول نقل كرده و محاسباتى كه كرده‌اند ، ميان واجب معلّق فصولى با واجب مشروط شيخى ، عموم و خصوص من وجه است نه عام و خاصّى مطلق . )\r\nقوله : و من هنا : مرحوم آخوند مىفرمايند كه در حقيقت شيخ اعظم ، به صاحب فصول معترض نيست و اصل مطلب او را قبول دارد و بلكه توسعه هم داده است و ايشان به مشهور اعتراض دارند كه در واجب مشروط شرط را به اصل وجوب و طلب ارجاع داده‌اند و مىفرمايد : بايد قيد را به واجب و مطلوب ارجاع دهيم نه به اصل وجوب . ولى ) در تقسيم قبلى ديديم كه رأى مشهور صحيح است . مقتضاى قواعد عربيّت هم همين بود و تمام وجوه خمسه‌اى را كه به نفع شيخ اقامه شده بود ، جواب داديم . پس اين اعتراض به فصول وارد نيست و تنها نزاع در اسم‌گذارى است كه شيخ اين قسم را واجب مشروط ناميده و فصول واجب معلّق .\r\nاشكال دوّم و سوّم از خود آخوند ( ره ) : اين دو اشكال كه به عنوان تبصرة و با كلمهء « نعم » بيان شده ، ظاهرا يك اشكال است ؛ ولى با تجزيه و تحليل عبارت ، به دو اشكال برمىگردد . يكى اينكه ؛ قانون تقسيم آن است كه وقتى ما چيزى را مقسم قرار داده و براى او دو يا چند تقسيم ذكر مىكنيم و مقسم همه را شيئى واحد قرار مىدهيم ، بايد اين تقسيمات در عرض هم بوده و مستقل و مجزّاى از يكديگر باشند به‌گونه‌اى كه هر قسمى از هر تقسيمى با هريك از اقسام تقسيم ديگر قابل جمع باشد و اجمالا تصادق داشته\r\n\r\n\r\n","description":"","footnote":"\r\n( 1 ) - مطارح الانظار ، ص 52 - 51 .\r\n","page_name":" 135 ","page_number":143},
  {"content":"\r\n\r\nباشند . مثل اينكه بگوئيم : انسان يا مذكر است يا مؤنث . انسان يا عالم است يا جاهل و . . .\r\nاين دو تقسيم در عرض يكديگر هستند و بجا است .\r\nدر صورتى كه اگر تقسيم دوّم ، در طول تقسيم اوّل بود و شعبه‌اى از شعب تقسيم اوّل به اقسامى تقسيم مىشد ، اينجا نبايد همان امرى را كه مقسم تقسيم مادر بود در تقسيم دوّم مقسم قرار دهيم ، بلكه بايد قسمى از آن را مقسم قرار دهيم و تقسيم دوّم فرعى است نه اصلى . مثلا نمىتوان گفت كه انسان يا عالم است يا جاهل . انسان يا فقيه است يا فيلسوف ؛ زيرا تقسيم دوّم مخصوص انسان عالم است كه جزيى از تقسيم اوّل بود و ربطى به مطلق انسان ندارد .\r\nحال با توجه به اين قانون مىگوئيم : شما مطلق الواجب را مقسم قرار داده و گفتيد كه ، واجب به يك اعتبار ، يا مطلق است يا مشروط . همان واجب به اعتبار ديگر يا منجّز است يا معلّق ؛ درحالىكه تقسيم دوّم ربطى به مطلق واجب ندارد و واجب مشروط مشهورى در اين اقسام سهمى ندارد و اين ويژگى واجب مطلق در مقابل مشروط است كه دو شعبهء فرعى دارد . يا منجّز است ، يعنى است ، يعنى علاوه بر اينكه وجوبش فعلى است واجب هم فعلى است . يا معلّق است ، يعنى واجب استقبالى است . پس تقسيم شما فنّى و منطقى نيست .\r\nو دوّمى اينكه : هر شيئى مىتواند هزاران جهت و خصوصيّت داشته باشد ؛ ولى تقسيم شىء به لحاظ هريك از خصوصيّات كه عقلائى نيست ( مثل : انسان يا كوتاه است يا بلند يا متوسط ، انسان يا ايستاده است يا نشسته ، انسان يا خواب يا بيدار و . . . ) تقسيم بايد هدفدار و براى رسيدن به غرضى باشد و گرنه لغو و عبث است و بدون هدف مرتّب تكثير و ازدياد تقسيم است و تقسيم شما ثمره ندارد ، زيرا واجب معلّق در برابر واجب منجّز ثمرهء جدائى ندارد تا قسيم او باشد .\r\nقوله : فانّ ما رتّبه : البته صاحب فصول ثمره و فائده‌اى هم براى واجب معلّق ذكر كرده و فرموده است كه : اگر وجوب فعلى و حالى و واجب استقبالى شد ، از هم‌اكنون بايد مقدّمات آن را انجام دهيم و مثلا قطع مسافت و ساير مقدّمات حج را بجا آوريم .\r\n\r\n","description":"","footnote":"","page_name":" 136 ","page_number":144},
  {"content":"\r\n\r\nولى مرحوم آخوند مىفرمايد كه وجوب مقدّمات مزبور نتيجه استقبالى بودن واجب نيست تا ميان واجب منجّز و معلّق فرق باشد ، بلكه نتيجهء فعلى بودن وجوب ذى المقدّمه است كه به تبع آن مقدّمات هم واجب شده‌اند . و فعليّت وجوب ميان واجب منجّز و معلّق مشترك است و از اين حيث فرقى بينهما نيست . پس تقسيم شما بىفايده است .\r\nقوله : فافهم : امر به دقّت است ، يعنى ثمرهء مزبور ميان واجب مطلق و مشروط به معناى مشهور ظاهر مىشود ، نه ميان منجّز و معلّق به معناى فصولى .\r\nقوله : ثمّ : اشكال چهارم : مرحوم محقّق نهاوندى اشكال ديگرى به واجب معلّق فصول وارد كرده و آن قياس مطلب و بعث در تشريعيات به اراده در تكوينيات است اشكال اين است كه : هر عاقلى و مولايى كه مىخواهد عملى در خارج تحقّق يابد ، نخست آن عمل را با همهء اجزاء و شرايط تصور و لحاظ مىكند ، و سپس با مطالعه در اطراف آن ، تصديق به فايده پيدا مىكند و بدنبال آن در وى شوق و اشتياق به آن عمل پيدا مىشود و كم‌كم اين شوق مضاعف و مؤكد مىشود تا مىرسد به درجه‌اى كه يا مستقيما و بالمباشره خودش اراده مىكند و در خارج آن عمل را انجام مىدهد و يا ديگرى را به آن كار امر مىكند و او را به جانب اين عمل تحريك مىكند و سوق مىدهد ، در نتيجه طلب و بعث در تشريعيات دقيقا به جاى اراده در تكوينيات است . همان‌طور كه اراده از مراد منفك نيست و محال است كه اراده الآن بيايد ؛ ولى مراد در آينده موجود شود ، بلكه اراده كردن همان و تحقّق مراد همان و اختلاف و تأخر رتبى دارند نه اختلاف زمانى و گرنه انفكاك معلول از علّت تامّه پيش مىآيد كه محال است . هكذا طلب و بعث هم محال است از متعلّق و واجب جدا باشند ، يعنى وجوب و بعث فعلى و حالى باشد ؛ ولى واجب و مبعوث اليه استقبالى و عمل در آينده باشد كه انفكاك وجوب از واجب است و محال است .\r\nپس يا وجوب و واجب هر دو فعلى است و يا هر دو استقبالى است و معقول نيست كه وجوب فعلى و واجب استقبالى باشد ، يعنى تحريك فعلى و تحرك استقبالى باشد ، بعث فعلى و انبعاث استقبالى باشد ، تأثير فعلى ولى تأثر استقبالى ، علّت فعلى ولى معلول\r\n\r\n","description":"","footnote":"","page_name":" 137 ","page_number":145},
  {"content":"\r\n\r\nاستقبالى باشد . « 1 »\r\nقوله : قلت : فيه : مرحوم آخوند به اشكال محقّق نهاوندى دو جواب داده‌اند كه در جواب اوّل در مقيس عليه و خود اراده سخن فاضل معاصر خودشان را ردّ كرده‌اند و در جواب دوّم در مقيس ، يعنى طلب و ايجاب اشكال وى را پاسخ داده‌اند و ثابت كرده‌اند كه :\r\nقياس مع الفارق است .\r\nجواب اوّل : ما در اراده امتناع و استحالهء انفكاك مراد از اراده را قبول نداريم و مدّعى هستيم كه اراده همان گونه كه به امر حالى تعلّق مىگيرد ، ( مثلا الآن اراده مىكند و سخن مىگويد ، ( مثلا شخصى كه امسال مستطيع شده و مىخواهد حج برود ، از هم‌اكنون قاصد و مريد حج است ، ولى مراد كه خود حج باشد ، استقبالى است . يا شخصى كه مىخواهد در تعطيلات مسافرت برود از الآن عازم و جازم و مصمّم است ، مبلّغى كه مىخواهد در ماه رمضان تبليغ برود ، از الآن قصد و اراده دارد . )\r\nو دليل مطلب هم مراجعه به وجدان است . كسى كه خود را به رنج و زحمت مىاندازد و تمام مقدّمات حج را فراهم مىكند ، يا شب و روز مطالعه مىكند تا زواياى ناشناختهء اسلام را براى مردم بازگو كند و . . . به چه منظورى اين‌همه مشقّت را متحمّل مىشود ؟ آيا جز اين است كه چون مريد حج و تبليغ و ذى المقدّمه است ، اين كارها را مىكند ؟ خير ، جز اين نيست ، تمام اين كارها در راستاى رسيدن به آن هدف و مقصد و مقصود است .\r\nپس انكار تعلّق اراده به امر استقبالى و انكار انفكاك اراده از مراد ، انكار بديهى و امر وجدانى است .\r\nقوله : و لعلّ : منشأ اشتباه محقّق نهاوندى ، كلماتى است كه در تعريف اراده ذكر شده است . مشهور گفته‌اند : « اراده آن شوق مضاعف و دوچندانى است كه موجب تحريك عضلات به سمت مراد و مطلوب مىباشد ) به گمان وى ، محرّك بودن بايد فعلى و حالى باشد . ( چون مشتقّ ظهور در فعليت دارد ) همچنين محقق ، منظور از كلمهء « نحو المراد » را مراد اصلى و مقصود بالذات دانسته و به عقيدهء وى محال است كه تحريك فعلى به جانب\r\n\r\n\r\n","description":"","footnote":"\r\n( 1 ) - تشريح الاصول ، ص 165 - 164 .\r\n","page_name":" 138 ","page_number":146},
  {"content":"\r\n\r\nمراد باشد ؛ ولى تحريك و انبعاث فعلى نباشد ، بلكه در آينده منبعث شود ، الآن اراده مىكند ولى متحرّك اليه و مراد در آينده ، مثلا يك ماه ديگر محقق مىشود كه اين معقول نيست . غافل از اينكه تعريف را مىتوان حلّ كرد و به دو بيان آن را توجيه و تفسير كرد .\r\nاوّلا مىپذيريم كه مراد از ( المحرّك للعضلات ) تحريك فعلى است ؛ ولى مىگوئيم كه مراد از « نحو المراد » اين نيست كه ، تحريك فعلى به خود مراد اصلى و واقعى باشد ؛ بلكه تحريك فعلى به سوى مراد واقعى و به جانب او و در راستاى رسيدن به او است و اين بر حسب موارد فوق دارد . گاهى آن مراد واقعى ، فعلى و حالى است و هيچ مقدّمه‌اى ندارد .\r\nمثل نفس حركت عضلات براى رفع كسالت و خستگى كه با اراده كردن تحريك عضلات مىآيد و با تحريك عضلات ، تحرك عضلات هم مىآيد و تا نفس فعل تحريك را انجام داد اعضاء بدن قبول حركت كرده و متحرك مىشوند .\r\nگاهى آن مراد واقعى داراى مقدّماتى است . مقدماتش كم باشد يا زياد فرقى ندارد . در اينجا هم اراده محرّك عضلات است ؛ امّا نه مستقيما به جانب مراد اصلى ، بلكه بالمباشره و مستقيما به جانب مراد تبعى و مقدّمى است و غير مستقيم و بالتسبيب به جانب مراد اصلى است . پس در تمام اين موارد تحريك فعلى هست ؛ ولى جامع همهء اين‌ها آن است كه به سوى مراد هستند و در راستاى رسيدن به مراد اصلى مىباشند و منافاتى ندارد كه خود مراد اصلى تدريجا و در آينده محقّق شود و استقبالى باشد و از اراده منفك باشد .\r\nقوله : بل مرادهم . ثانيا اصلا قبول نداريم كه در مورد اراده حتما بالفعل تحريك عضلات باشد ، بلكه آنچه در ماهيت اراده دخيل است همان شوق براى اراده مىآورند ، بدان جهت است كه خود شوق مؤكّد مراتبى دارد و مقول به تشكيك است و شوق مؤكّد دوچندان يا صدچندان داريم و غرض اينست كه مرتبهء نازلهء شوق مؤكد و مراتب متوسطهء آنكه هر لحظه در حال افزايش است ، اراده نيست . اراده بالاترين مرتبهء شوق مؤكدى است كه اگر مانعى نباشد ، حتما به دنبالش تحريك عضلات صورت مىگيرد .\r\nحال اگر حركت عضلات نقشى ندارد و تنها كاشف از اراده است مىگوئيم كه اين شوق\r\n\r\n","description":"","footnote":"","page_name":" 139 ","page_number":147},
  {"content":"\r\n\r\nمؤكد همان‌طور كه نسبت به امر حالى حاصل مىشود ، هكذا نسبت به امر استقبالى هم حاصل مىشود ، چه‌بسا آن امر استقبالى به لحاظ اهميّت و ارزشى كه وارد اشتياق به او از امر حالى هم بيشتر است . آن امر استقبالى هم گاهى مئونه و مقدماتى ندارد ، مثل روزه گرفتن در ماه رمضان كه ولّى خدا و شخص عارف از اوّل ماه رجب ، خود را براى ضيافت الهى آماده مىكند و عشق به رمضان و روزه و ضيافت الهى از هم‌اكنون در دل او موج مىزند و بايد منتظر بماند تا زمان بگذرد و ماه مبارك رمضان از راه برسد و روزه بگيرد . گاهى هم مقدّماتى دارد ، مثل حج كه از حالا بايد مقدمات را انجام دهد ؛ ولى تمام اين‌ها به عشق حج است و به قول شاعر :\r\n در بيابان گر به شوق كعبه خواهى زد قدم * سرزنشها گر كند خار مغيلان غم مخور \r\n« 1 » و شوق مؤكد از الآن در قلب او است . شوق زيارت امام معصوم از هم‌اكنون و قبل از حركت از وطن در او مضاعف است . شوق زيارت والدين و صلهء ارحام و . . . از مدّتها قبل در دل او وجود دارد . پس هيچ مانعى ندارد كه هم‌اكنون شوق مؤكد و اراده باشد ؛ ولى مراد و متعلّق اراده و مشتاق اليه در آينده متحقّق شود .\r\nقوله : مع انّه : امّا جواب دوّم ، برفرض در اراده سخن شما را بپذيريم و بگوئيم كه انفكاك اراده از مراد محال است ؛ ولى در باب طلب و بعث ، سخن شما را قبول نداريم و مىگوئيم كه قياس طلب و بعث در شرعيّات به اراده در تكوينيّات مع الفارق است و آن اينكه اصولا طلب و بعث محال است كه به امر فعلى و حالى تعلّق بگيرد و حتما بايد به امر استقبالى تعلّق بگيرد . نه تنها انفكاك وجوب و امر از واجب و عمل . ممكن است ، بلكه ضرورى و حتمى است .\r\nبيان مطلب : امر كردن و بعث و تحريك مكلّف به جانب عمل به منظور ايجاد داعى و انگيزه در او است . آنگاه اگر در حال امر كردن و هم‌زمان با آن مكلّف سرگرم انجام عمل باشد ، امر كردن لغو و طلب حاصل است و اگر تا چند لحظهء ديگر مشغول انجام كار خواهد شد ( چه امرى باشد يا نه ) باز هم و لو بدنبال امر آن فعل انجام مىشود ، ربطى به امر ندارد\r\n\r\n\r\n","description":"","footnote":"\r\n( 1 ) - حافظ شيرازى .\r\n","page_name":" 140 ","page_number":148},
  {"content":"\r\n\r\nو امر لغو است . امر آنجا وجود دارد كه ، مكلّف انگيزهء درونى ندارد و خودبه‌خود حركت نمىكند و كارى انجام نمىدهد . در اينجا به منظور ايجاد داعى امر مىآيد ؛ ولى چنين نيست كه به مجرّد صدور امر به صورت جبرى و خودكار ، بلافاصله عمل از عبد صادر شود ، بلكه صدور عمل منوط به اراده و اختيار عبد است و فعلى اختيارى مقدّماتى دارد از قبيل : بدنبال صدور امر بايد مأمور به را با همهء اطرافش تصوّر كند . سپس تصديق به فايده پيدا كند ، يعنى اينكه : انجام آن كار چقدر ثواب دارد و ترك آن موجب عقاب است . سپس شوق به آن كار در او ايجاد شود ، سپس به مرز شوق مؤكّد برسد و بعد اراده كند و احيانا اگر آن كار مقدّماتى دارد ، انجام دهد تا به فعل مأمور به برسد . اين امور قطعا زمان مىبرد . پس طلب و بعث حتما و لا محاله بايد به عملى باشد . كه نه تنها از لحاظ رتبه ( كيفى ) پس از امر باشد ، بلكه از حيث زمانى ( كمى ) هم متأخر از امر باشد .\r\nاين يك قاعدهء كلّى است و در كلّيهء اوامر و واجبات وجود دارد ، چه در واجب منجّز كه هم وجوب و هم واجب هر دو فعلى و حالى است ، چه در واجب معلّق كه وجوب فعلى است ولى واجب استقبالى . از اين حيث كه هميشه عمل مدت زمانى پس از امر مىآيد ، ميان آن دو فرقى نيست .\r\nفرق ديگرى كه دارند اين است كه ، در واجب منجّز ميان امر و عمل فاصله و مدت زمان اندك و كوتاهى است . مثلا چند ساعت يا دقيقه يا ثانيه است . ( به اختلاف موارد ) و در واجب معلّق فاصلهء زمانى طولانىتر است .\r\nمثلا ممكن است از لحظهء استطاعت تا لحظهء انجام حج چهار ماه فاصله باشد ؛ ولى كوتاه يا طولانى بودن اين مدّت ، در ملاك حكم عقل به استحاله و امكان تفاوتى ايجاد نمىكند ؛ زيرا اگر انفكاك واجب و عمل از وجوب و امر محال باشد ، براى يك‌لحظه هم محال است ، حكم عقل كه تخصيص‌بردار نيست ، در واجب منجّز هم نبايد اين انفكاك باشد ، درحالىكه قطعا اين تفكيك وجود دارد . پس انفكاك ايجاب و بعث از واجب و عمل محال نيست و قياس آن به اراده غلط است .\r\n5 - اشكال پنجم : و ربّما اشكل : بعضىها به واجب معلّق فصولى ، اشكال ديگرى وارد\r\n\r\n","description":"","footnote":"","page_name":" 141 ","page_number":149},
  {"content":"\r\n\r\nكرده‌اند كه آن را با مقدّمه‌اى مىآوريم : از ديدگاه عدليّه يكى از شرايط عامّه و اوّليّهء تكليف مسألهء قدرت است . يعنى بايد تكليف به چيزى براى مكلف مقدور باشد و بتواند آن را انجام دهد ، و گرنه تكليف به ما لا يطلق و به غير مقدور خواهد بود كه صدور آن از مولاى حكيم محال است .\r\nبا توجه به اين مقدّمه ، واجب معلّق مستلزم تكليف بما لا يطاق است . « صغرى » تكليف به غير مقدور محال است عمل است « كبرى » پس واجب معلّق ، مستلزم محال است « نتيجه » و مستلزم المحال محال « كبراى مرحله دوّم » پس واجب معلّق محال و ممتنع است . « نتيجهء نهائى » عمده در اين استدلال بيان صغرى است . واجب معلّق به معناى وجوب فعلى و حالى است ؛ ولى هم‌اكنون مكلّف قدرت بر امتثال ندارد و واجب استقبالى و موقوف به امرى است كه در آينده مىآيد و مقدور ما نيست . پس در حال امر و تكليف ، مكلّف قدرت بر امتثال ندارد . در نتيجه چنين تكليفى ، تكليف به غير مقدور است .\r\nاصل اشكال به بيان ديگر : قدرت از شروط عامّهء تكليف است و در واجب معلّق ، هنگام امر و بعث اين شرط منتفى است . قانون اينست كه ، « اذا انتفى الشرط انتفى المشروط . » پس اصل تكليف هم منتفى است و معنى ندارد كه وجوب فعلى باشد .\r\nقوله : و فيه : مرحوم آخوند به اشكال فوق اين‌گونه جواب مىدهند : ما نيز قبول داريم كه قدرت از شرايط عامّه تكليف است ؛ امّا كدام قدرت ؟ آيا قدرت در حال امر و بعث شرطيّت دارد يا قدرت در ظرف امتثال و زمان انجام واجب ؟ حاكم به لزوم قدرت عقل است . عقل مىگويد ، بيش از اين لازم نيست كه قدرت بايد در زمان امتثال باشد و اينكه در زمان امر هم باشد دليلى ندارد و فرض اين است كه در ظرف امتثال و پس از فرارسيدن موسم حج وى قدرت برايتان به حج دارد و همين مقدار كافى است كه از حالا يعنى از چهار ماه قبل از موسم و از لحظهء استطاعت امر و ايجاب بيايد .\r\nقوله : غاية الامر : اگر قدرت در زمان امتثال شرط تكليف شد ، از نوع شرط متأخر خواهد شد ؛ زيرا زمان امتثال بعدا خواهد آمد و زمانا مدّتى پس از امر است . پس شرط متأخر است و تكليف و امر مشروط به شرط متأخر است . و ممكن است كسى اشكال وارد كند كه ،\r\n\r\n","description":"","footnote":"","page_name":" 142 ","page_number":150},
  {"content":"\r\n\r\nچگونه ممكن است مشروط ( امر ايجاب ) قبل از شرط ( قدرت در آينده ) ، تحقّق يابد ؟ آيا اين انفكاك معلول از علّت تامه نيست ؟ آيا اين تقدم بر معلول بر علّت تامّه نيست ؟ آيا اين تأثير معدوم در موجود نيست ؟ آيا جز اين است كه بايد علّت تامّه به جميع اجزائش بر معلول تقدّم رتبى و با آن تعاصر زمانى داشته باشد ؟ آيا شرط متأخر موجب نقض و لطمه خوردن اين قواعد مسلّم عقلى نمىشود ؟\r\nولى سابقا در تقسيم چهارم از تقسيمات مقدّمه ، به طور مبسوط جواب اين اشكال را داديم و مشكل شرط متأخر را در باب شروط اصل تكليف حلّ كرديم و آن اينكه ، خود وجود خارجى قدرت در آينده شرط امر فعلى كنونى نيست تا آن محاذير پيش آيد ، بلكه وجود ذهنى و لحاظى و تصوّرى و فرضى آن در ظرف خودش شرط تكليف است يعنى مولى در هنگام امر به حج فرا رسيدن موسم حج را هم لحاظ مىكند و درنظر مىگيرد ( چون در غرض مولى و مصلحت حجّى دخيل است ) و با اين لحاظ امر مىكند و لحاظ مقارن با امر است نه متأخر از آن ، ملحوظ در خارج متاخّر است ؛ ولى او كه شرط امر نيست . پس از اين حيث هم خيالمان راحت است و مانعى ندارد كه امر فعلى باشد و قدرت آينده شرط متأخر آن باشد كه در واقع مقارن است نه متأخر .\r\n6 - قوله : ثمّ لا وجه : اشكال ششم : آخرين اشكال واجب معلّق كه در متن كفايه عنوان شده از خود مرحوم آخوند است : برفرض قبول واجب معلّق مىگوئيم كه در تعريف واجب معلّق گفتيد : وجوب فعلى است و واجب ، استقبالى است و بر امرى كه فعلا نيست و در آينده موجود خواهد شد ، موقوف است . ضمنا امر آتى مقدور ما نيست . مثل مجىء موسم حجّ . اشكال ما اينست كه چرا قيد كرديد كه آن امر آينده مقدور نباشد ؟ به چه دليل بايد حصول واجب بر امر غير مقدور موقوف باشد ؟ به نظر ما هيچ دليلى بر اين حصر و اختصاص وجود ندارد و چه خوب بود تعميم مىداديد و امر مقدور را هم شامل مىشد مثل استطاعتى كه هنوز نيامده و در آينده خواهد آمد و ضمنا مقدور عدّه‌اى هست يعنى مىتوانند آن را بدست خود ايجاد كنند . چه فرق است ميان مجىء وقت و استطاعت . هر دو الآن نيستند ، و هر دو در آينده مىآيند . آرى اوّلى مقدور نيست و به دست ما ايجاد\r\n\r\n","description":"","footnote":"","page_name":" 143 ","page_number":151},
  {"content":"\r\n\r\nنمىشود ؛ ولى دوّمى مقدور ما هست . ولى دليلى بر تخصيص واجب معلّق به اوّلى نيست و بايد از نظر شما وجوب حج قبل از استطاعت هم فعلى باشد و واجب ، معلّق به حصول استطاعت و مجىء وقت باشد .\r\nقوله : على نحو : در اين قسمت دو نسخه مطرح شده است .\r\n1 - نسخهء مشهور اينست كه كلمهء يكون بدون « لا » مىباشد و بدنبال كلمهء من الواجب ، كلمهء « اولا » وجود دارد . برطبق اين نسخه معناى عبارت اينست كه ، فرقى ميان امر مقدور و غير مقدور نيست و باز در امر مقدور هم فرقى نيست ميان آن امرى كه مورد تكليف است ، يعنى لازم التحصيل است و وجوبى از ذى المقدّمه به آن ترشح مىكند . مثل قطع مسافت در حج ، تحصيل استقبال در نماز و . . . آن امرى كه مفروض الحصول است و وجوبى از ذى المقدّمه به آن سرايت نمىكند ، مثل استطاعت براى حج .\r\n2 - نسخهء مرحوم آيت الله شيخ على قوچانى ( ره ) كه شاگرد بلافصل مرحوم آخوند و استاد بزرگوار مرحوم مشكينى بوده است . به عقيده مرحوم مشكينى ، اين نسخه اولى است ؛ زيرا شاگرد به مذاق استاد واردتر است و مرحوم قوچانى بهتر مىدانسته كه نظر مرحوم آخوند كدام است . آن نسخه اينكه ، بر سر كلمهء « يكون » حرف « لا » بيفزاييم و كلمهء يترشح عطف بر يكون و « لا » در تقدير باشد و پس از كلمهء من الواجب هم « اولا » نباشد .\r\nطبق اين نسخه تعميم فقط نسبت به امر مقدورى است كه مورد تكليف نيست و وجوبى از واجب برآن امر ترشّح نمىكند ، يعنى مفروض الحصول است و مخصوص استطاعت و مانند او است .\r\n[ نكته : علاوه بر اشكالهاى شش‌گانه‌اى كه بر واجب معلّق مطرح شد : چهار اشكال ديگر در حاشيهء مرحوم مشكينى مطرح و بررسى شده است . 
  ]\r\nقوله : لعدم تفاوت : اين فراز دليل ثم لا وجه لتخصيص . . . است و آن اينكه ، در غرض اصلى شما فرقى ميان امر مقدور و غير مقدور نيست . پس چرا اختصاص مىدهيد ؟\r\n[ نكته : مرحوم مشكينى در حاشيه فرموده : گويا مرحوم آخوند فقط صدر كلام فصول را ديده كه در تعريف واجب معلّق كلمهء امر غير مقدور را آورده و لذا اعتراض كرده كه ، لا وجه\r\n\r\n","description":"","footnote":"","page_name":" 144 ","page_number":152},
  {"content":"\r\n\r\nللتخصيص . . . ولى اگر به خود زحمت مىدادند و ذيل كلام فصول و ادامهء آن را مىديدند ، اين اعتراض را نمىكردند ؛ زيرا خود فصول در ادامهء بحث ، مطلب را توسعه و تعميم داده و فرموده : اختصاص به غير مقدور ندارد .\r\nقوله : من وجوب تحصيل : هدف اصلى صاحب فصول از اختراع واجب معلّق چيست ؟\r\nپاره‌اى از مقدّمات ، به نام « مقدمات مفوّته » ناميده شده‌اند ، يعنى مقدماتى كه اگر پيش از زمان واجب انجام داده نشوند ، موجب تفويت واجب در زمان خود مىشوند . مثل قطع مسافت پيش از موسم حج كه اگر انجام نشود ، مكلّف نمىتواند در موسم حج در مكّه باشد و اعمال حج را انجام دهد . يا مثل غسل جنابت پيش از اذان صبح كه اگر ترك شود ، باعث مىشود كه روزه آن روز خراب شود و هكذا غسل استحاضه براى روزهء روز بعد ( به فتواى بعضى ) و . . . حال دربارهء مقدّمات مفوّته ، مشكل و معضلى مطرح است اين‌گونه كه :\r\nاز طرفى به عقيدهء مشهور ، وجوب مقدّمه تابع وجوب ذى المقدّمه است . تا ذى المقدّمه وجوب فعلى پيدا نكند ، وجوبى از آن به مقدّمات ترشح نمىكند و مقدّمه هم وجوب فعلى پيدا نمىكند كه اين مقتضاى قانون تبعيّت است .\r\nو از طرفى در خصوص مقدمات مفوته فرض اينست كه ، پيش از وجوب فعلى ذى المقدّمه و قبل از دخول وقت ، اين‌ها داراى وجوب فعلى هستند . حال اين دو مطلب با هم تنافى دارند . اگر مقدّمه تابع است ، پس چگونه پيش از ذى المقدّمه واجب شده ؟\r\nبراى حلّ اين مشكل راه‌حل‌هائى ارائه شده كه يكى از اين راهها طريق واجب معلّق است كه فصول پيشنهاد كرده است . ايشان فرموده‌اند كه در اين‌گونه موارد اصل وجوب ذى المقدّمه ، پيش از مجىء وقت هم فعلى است ؛ يعنى سر شب هم وجوب حج بر مستطيع ، فعلى است و واجب است كه استقبالى است . اگر پيشاپيش وجوب ذى المقدّمه و واجب فعلى باشد ، مانعى ندارد كه مقدّمات آن نيز واجب فعلى شوند و مسألهء تبعيّت هم حفظ شده است . ولى اگر واجب را واجب مشروط مشهور در نظر بگيريم تا شرط آنكه دخول وقت باشد ، حاصل نشده ذى المقدّمه واجب نيست و مقدّمات هم واجب نخواهد بود . اشكال مزبور كماكان لا ينحل باقى مىماند ؛ ولى بر مبناى واجب معلّق مشكل حلّ\r\n\r\n","description":"","footnote":"","page_name":" 145 ","page_number":153},
  {"content":"\r\n\r\nشده است .\r\nمرحوم آخوند مىفرمايد : طبق اين مبنا نبايد ميان امر مقدور و غير مقدور فرق بگذاريد . . .\r\nقوله : نعم : راه حل دوّم از مرحوم آخوند است كه فعلا به صورت پيشنهاد مطرح مىكنند و بعدا همين را اختيار خواهند كرد و آن اينكه بگوئيم : اصل وجوب حج يا صوم يا صلاة نسبت به دخول وقت و مجىء موسم مشروط است ، همان گونه كه حج نسبت به استطاعت واجب مشروط است . منتهى استطاعت ، شرط مقارن است و به مجرّد حصول آن وجوب مىآيد و مجىء موسم ، شرط متأخّر براى اصل وجوب و تكليف است . ( شيخ اعظم هم استطاعت و هم مجىء وقت را شرط واجب و امتثال مىداند . صاحب فصول استطاعت را شرط وجوب و مجىء وقت را شرط واجب مىداند ؛ ولى مرحوم آخوند هر دو را شرط اصل وجوب دانسته ، منتهى يكى مقارن و ديگرى متأخر است . ) امّا وجود خارجى مجىء موسم شرط امر نيست ، بلكه وجود لحاظى آن شرط امر است . پس از هم اكنون يعنى زمان استطاعت ، فرارسيدن موسم حج را لحاظ كرده و در نظر مىگيرد و بدنبال اين لحاظ هم اكنون امر به حج مىكند كه باز هم وجوب فعلى است و به تبع آن ساير مقدّمات وجوديّهء آن ( مثل قطع مسافت و . . . ) نيز واجب فعلى مىشوند .\r\nتنها فرق واجب مشروط كذائى با واجب معلّق فصول در اينست كه او مجىء وقت را به واجب مرتبط مىدانست و شرط واجب قرار مىداد ؛ ولى ما به وجوب ارتباط داده و شرط وجوب قرار داديم به نحو شرط متأخّر .\r\nتنبيه : در اين تنبيه براى طرح يك مشكل و حلّ آن زمينه‌سازى مىكنند .\r\nامّا تمهيد و مقدّمه‌چينى : در مباحث قبل روشن شد كه مقدّمات وجوديّهء واجب مورد بحث است و مقدّمهء صحّت نيز به مقدّمهء وجود برگشت ، امّا مقدّمهء اصل وجوب يا مقدّمهء علم از محلّ نزاع اجنبى بود .\r\nحال مناط و ضابطهء فعلى شدن وجوب مقدّمى و شرعى مقدّمات وجوديّه چيست ؟\r\nتحت چه شرايطى مقدّمهء وجودى واجب فعلى مىشود و ايجاد آن پيش از ذى المقدّمه بر\r\n\r\n","description":"","footnote":"","page_name":" 146 ","page_number":154},
  {"content":"\r\n\r\nمكلّف واجب مىگردد ؟ در مجموع از عبارت مرحوم آخوند استفاده مىشود كه : با چهار شرط مقدّمهء وجودى واجب به وجوب فعلى مىشود .\r\nشرط اوّل : شرط به فعليّت رسيدن وجوب مقدّمه عبارتست از : فعلى شدن وجوب ذى المقدّمه يعنى اگر وجوب ذى المقدّمه فعلى باشد ، وجوب مقدّمهء وجودى فعلى خواهد بود ، و گرنه وجوب مقدّمه هم فعلى نخواهد بود .\r\nدليل اين شرط : وجوب مقدّمه تابع و معلول وجوب ذى المقدّمه و برگرفته از آن است و واضح است كه تا علّت و متبوع و اصل نباشد ، معلول و تابع و فرع هم نخواهد بود و محال است كه باشد ؛ زيرا تخلّف معلول از علّت و تقدّم معلول بر علّت محال است .\r\nاين همان مطلبى است كه به صورت قاعدهء كلى مطرح مىشود كه وجوب مقدّمه ، تابع وجوب ذى المقدّمه است ؛ هم از حيث اطلاق و اشتراط كه قبلا در پايان واجب مطلق و مشروط بيان شد و هم از حيث قوّه و فعل كه اينجا بيان مىشود ، يعنى اگر وجوب ذى المقدّمه بالقوّه باشد ، وجوب مقدّمه نيز بالقوّه است و اگر وجوب ذى المقدّمه بالفعل باشد وجوب مقدّمه نيز بالفعل است . ( مرحوم آخوند اين به دليل متعرّض نشده‌اند . )\r\nراههاى فعليّت وجوب واجب و ذى المقدّمه\r\nالف ) چون ذى المقدّمه واجب مطلق منجّز است ، وجوبش فعلى است . مثل نماز پس از دخول وقت .\r\nب ) چون ذى المقدّمه واجب مطلق معلّق است ، وجوبش فعلى است و لو واجب استقبالى باشد . ( قول صاحب فصول )\r\nج ) چون ذى المقدّمه واجب مشروط به نحو شرط متأخر است ، وجوبش فعلى است .\r\n( مختار مرحوم آخوند )\r\nد : چون ذى المقدّمه واجب مشروطى است كه شرطش مربوط به مادّه است ، وجوبش فعلى است . ( مختار شيخ اعظم )\r\nحال مهم اصل فعليّت وجوب ذى المقدّمه است كه شرط وجوب فعلى مقدّمه مىباشد و نحوه فعلى بودن مهم نيست .\r\n\r\n","description":"","footnote":"","page_name":" 147 ","page_number":155},
  {"content":"\r\n\r\nشرط دوّم : رابطهء مقدّمهء الوجوب و مقدّمة الوجود از نسب اربع عموم و خصوص مطلق است ، يعنى هر مقدّمهء وجوبى مقدّمهء وجود نيز هست . مثل استطاعت براى حج ، قدرت براى همهء واجبات و . . . ولى چنين نيست كه هر مقدّمهء وجودى مقدّمهء وجوب هم باشد ، بلكه برخى از آنها مقدّمهء وجوب هم هستند . مانند استطاعت ، تمكن از نصاب و . . . برخى از آنها مقدّمهء وجوب نيستند . مثل قطع مسافت براى حج ، تحصيل طهارت براى نماز و . . .\r\nبا توجه به اين مقدمه ، شرط دوّم از شروط فعليّت يافتن وجوب مقدّمهء وجودى آن است كه فقط مقدّمهء وجود باشد و علاوهء برآن مقدّمهء اصل وجوب نباشد . پس اگر چيزى مقدّمهء اصل وجوب هم بود ، ( مثل استطاعت ) واجب فعلى نخواهد بود و تحصيل آن بر مكلّف واجب نيست .\r\nدليل شرط دوّم : همان‌طور كه سابقا در تقسيمات مقدّمه گفته شد ؛ اگر چيزى مقدّمه اصل وجوب شد ، معنايش آن است كه ، تا اين مقدّمه و شرط نيامده ، اصلا وجوبى نيست تا به اين مقدّمه وارد شود . پس از حصول و تحقق اين مقدّمه ، وجوب ذى المقدّمه مىآيد ( پس از استطاعت حج واجب مىشود ) ولى دوباره معقول نيست كه وجوبى از اين واجب به آن مقدّمه وارد شود و امرى بدان تعلّق بگيرد ؛ زيرا طلب حاصل از مولى و تحصيل حاصل از عبد است و هر دو از محالات هستند .\r\nشرط سوّم : برخى از شروط و مقدّمات در لسان دليل به صورت قيد و شرط ذكر مىشوند . مثلا مىگويد : « صلّ عن الطهارة ، صلّ مع الاستقبال و . . . » يا اگر هم در لسان دليل نيامده ، خود عقل مقدّميت و توقّف را درك مىكند و آنها را مقدّمه قرار مىدهد . مثل قطع مسافت و . . . ولى گاهى مقدّمه و شرط در ظاهر خطاب به صورت يك عنوانى براى مكلّف اخذ و اعتبار مىشود ، به گونه‌اى كه تمام الموضوع براى حكم ، نفس همين عنوان است .\r\nمثل عنوان مسافر ، حاضر ، مستطيع ، متمكّن از نصاب و . . . كه مىفرمايد : « المسافر يجب عليه القصر و . . . » در اينجا سفر مقدّمه وجوب قصر است . حضر مقدّمه وجوب اتمام است و . . . ولى به صورت موضوع حكم ذكر شده . ( و حيثيّت مسافر بودن حيث تقييدى است نه تعليلى ) . حال شرط سوّم از شروط فعليّت وجوب مقدّمه آن است كه از اين قبيل نباشد و\r\n\r\n","description":"","footnote":"","page_name":" 148 ","page_number":156},
  {"content":"\r\n\r\nعنوانى براى مكلّف واقع نشده باشد و گرنه واجب التحصيل نخواهد بود .\r\nدليل اين شرط : تا عنوان مسافر محقّق نشده ، اصلا قصر وجوب ندارد تا وجوبش به مقدّمه ترشّح كند و تحصيل اين عنوان را واجب كند ، پس از تحقّق اين عنوان وجوب قصر مىآيد ؛ ولى معنى ندارد كه مجدّدا امر و طلبى از آن به مقدّمه‌اش ، يعنى مسافر بودن ترشّح كند و آن را واجب كند ، زيرا باز هم طلب حاصل و تحصيل حاصل بوده و محال است .\r\nشرط چهارم : طبق مسلك شيخ اعظم شرايط وجود يا قيود واجب و عمل دو دسته بودند :\r\nالف ) قيودى كه مفروض الحصول بودند و تحصيل آنها بر مكلّف لازم نبود ، وجود اختيارى آنها ملاك نبود ، بلكه وجود اتّفاقى و تصادفى آنها ملاك بود . مثل استطاعت براى حج .\r\nب ) شروطى كه لازم التحصيل بودند و بايد مكلّف آنها را ايجاد مىكرد . مثل قطع مسافت ، حال شرط چهارم اين است كه مقدّمة الوجود از آن قسمى نباشد كه واجب و مأمور به و عمل به وجود فرضى و اتّفاقى او مقيّد شده باشد .\r\nمثلا اين‌طور نباشد كه بگويد : « يجب عليك الحج على تقدير حصول الاستطاعة » . يعنى اگر اتّفاقا مستطيع شدى ، حج بجا بياور ! فرقى هم ندارد كه فرض وجود استطاعت به نحو قهرى و غير اختيارى باشد . ( مثل ارث بردن ) يا به نحو اختيارى و ارادى باشد . ( مثل كسب كردن ) در هر حال وجود فرضى او مدّ نظر است .\r\nمقدّمه الوجود بايد از آن قسمى باشد كه لازم التحصيل باشد و عمل به وجود اتّفاقى او مقيّد نشده باشد بلكه به وجود ضرورى او مقيّد باشد . مثل « صلّ عن الطهارة » و . . .\r\nدليل اين شرط : اگر مقدّمه‌اى مفروض الحصول بود و تحصيل آن لازم نبود ، قهرا تا آن مقدّمه نيامده باشد ، ذى المقدّمه واجب فعلى نيست و امتثال نمىطلبد . تا سخن از ترشّح وجوب به مقدّمه باشد و پس از آمدن آن‌هم كه ذى المقدّمه واجب فعلى مىشود ، معقول نيست كه وجوبى به اين مقدّمه سرايت كند ؛ چرا كه طلب حاصل است . قدر جامع شرط سوّم و چهارم آنست كه : هيچ‌كدام مورد تكليف و متعلّق خطاب نيستند ، بلكه هر دو\r\n\r\n","description":"","footnote":"","page_name":" 149 ","page_number":157},
  {"content":"\r\n\r\nمفروض الحصول هستند .\r\nقوله : ضرورة انّه : اين فراز دليل شرط دوّم است كه بدنبال شرط ثانى ذكر شد .\r\nقوله : كما انّه اذا اخذ : اين فراز دليل شرط سوّم و چهارم است كه بدنبال هركدام ذكر شد .\r\nقوله : فافهم : اشاره به اين است كه ، در شرط چهارم تعلّق امر و ايجاب از قبيل طلب حاصل نيست ؛ زيرا مولى مىتواند حصول شرط را در آينده فرض كند و با فرض حصول هم‌اكنون و پيش از حصول شرط امر كند و آنگاه ترشح امر به مقدّمه از قبيل طلب حاصل نخواهد بود . آرى شبيه طلب حاصل است ، يعنى چون مقدّمهء مزبور مفروض الحصول است و فرض وجودش مىشود و تحصيل آن لازم نيست ، لذا تعلّق امر به آن شبيه طلب حاصل است . و كانّ است نه انّ .\r\nقوله : اذا عرفت : تا اينجا تمهيد و زمينه‌سازى بود ؛ امّا طرح اشكال ، همان‌طور كه قبل از تنبيه نيز اشاره شد ، مقدّماتى در شريعت داريم به نام « مقدّمات مفوّته » . يعنى مقدّماتى كه اگر پيش از وقت واجب انجام نشوند ، باعث مىشوند كه در زمان واجب قدرت بر امتثال واجب پيدا نكنيم و ترك آنها پيش از وقت ، سبب تفويت واجب در وقت شود .\r\nمثل قطع مسافت قبل از موسم حج يا غسل جنابت قبل از طلوع فجر در ماه رمضان ، مشكل اين است كه ، از طرفى اجماعى است كه اين‌گونه مقدّمات پيش از وقت ذى المقدّمه واجب هستند و بايد اتيان شوند . و از طرفى طبق قانون تبعيّت ، تا ذى المقدّمه واجب نباشد ، مقدّمه واجب نمىشود ؛ چون وجوب مقدّمه معلول وجوب ذى المقدّمه است .\r\nحال آيا مقدّمات مزبور مادّهء نقضى بر اين قانون عقلى است ؟ آيا قانون عقلى بدين‌وسيله نقض مىشود ؟ اساسا مگر حكم عقلى تخصيص بردار و قابل نقض شدن است ؟ چه بايد كرد كه هم وجوب اين‌ها پيش از وقت محفوظ بماند كه اجماعى است و هم گردى بر دامن قانون تبعيّت ننشيند ؟ مرحوم آخوند مىفرمايد « با بياناتى كه داشتيم اين مشكل حلّ شده است » و آن مسئله شرط متأخر بود كه گفتيم .\r\nدر اين‌گونه موارد چه مانعى دارد كه بگوئيم كه قبل از موسم حج ، قبل از طلوع فجر و . . . ،\r\n\r\n","description":"","footnote":"","page_name":" 150 ","page_number":158},
  {"content":"\r\n\r\nوجوب حج و صوم و . . . فعلى است ؛ منتهى مشروط به شرط متأخر است كه دخول وقت و مجىء موسم باشد و آن هم لحاظش در امر مولى دخيل است . پس مولى از هم‌اكنون وجود شرط در ظرف خودش فرض كرده و امر صادر مىكند . در نتيجه هم‌اكنون وجوب حج و صوم و . . . فعلى است و در نتيجه مقدّمات مفوّتهء آنها نيز فعلى مىشوند و هيچ محذورى پيش نمىآيد و قانون تبعيّت هم لطمه نمىخورد و منخرم نمىشود .\r\nقوله : كان معلوم الوجود : البته شرط متأخرى كه فرض وجودش مىشود ، بايد از امورى باشد كه در آينده حتما واقع شده و معلوم الوجود باشد ، تا از الآن امر و ايجاب فعلى براى ذى المقدّمه درست شود . و على الفرض در ما نحن فيه آن امر استقبالى مسئله دخول وقت مىباشد كه قطعى الوقوع در مستقبل است .\r\nقوله : ضرورة فعليّة : ممكن است بپرسيد : « مگر پيش از وقت ، ذى المقدّمه مقدور ما است كه از الآن وجوب فعلى پيدا مىكند ؟ » در جواب مىفرمايند : آرى مقدور ما است .\r\nمنتهى مقدور بلاواسطه نيست . مقدور مع الواسطه است و آن واسطه تمهيد و تهيّهء مقدّمات است ، تا در موسم حج در مكّه باشد و خود واجب را اتيان كند .\r\nو وقتى الآن مقدور بود ، مانعى ندارد كه از حالا وجوبش فعلى باشد . در نتيجه هيچ محذورى ندارد كه از هم‌اكنون وجوبى از واجب به مقدّمات آن ترشّح كند و مقدّمات مفوّتهء آن‌هم از حالا واجب شوند . ( البته بنا بر اينكه ملازمه‌اى باشد و مقدّمهء واجب وجوب شرعى داشته باشد كه خواهد آمد . ) با اين محاسبات ، محذور وجوب مقدّمه پيش از ذى المقدّمه حلّ شد .\r\nقوله : و انّما اللازم : در مورد مقدّمه دو چيز مطرح است :\r\n1 - اصل وجوب و امر به مقدّمه از سوى مولى 2 - اتيان آن در خارج از سوى عبد و آنكه تابع ذى المقدّمه است و در رتبه متأخر از ذى المقدّمه است . امر اوّل يعنى اصل وجوب مقدّمه است ؛ امّا اتيان آن در خارج نه تنها متأخر نيست بلكه بايد متقدم باشد و پيش از ذى المقدّمه اتيان شود و حاكم به اين لزوم و لابديّت عقل انسان است . ( و ربطى به شارع ندارد و متوقّف بر قول به ملازمه هم نيست . ) چرا كه مقدّميت ، يعنى همين‌كه مقدّمه قبلا\r\n\r\n","description":"","footnote":"","page_name":" 151 ","page_number":159},
  {"content":"\r\n\r\nاتيان شود و ذى المقدّمه وجودا بر او متوقف باشد . و اختصاص به مقدّمات مفوّته هم ندارد ، در ساير مقدّمات هم مطلب از اين قرار است كه قبل از اتيان به واجب بايد آنها را اتيان كنيم . پس وجوبا مقدّمه تابع ذى المقدّمه است ؛ ولى وجودا ذى المقدّمه بر مقدمه متوقّف است .\r\nقوله : فانقدح : غير از راه حلّ شرط متأخر كه عنوان كرديم ، راه‌حلهاى ديگرى هم از معضل مقدّمات مفوّته ذكر شد . كه به آنها اشاره مىشود از قبيل واجب معلّق فصولى ، كه وجوب را فعلى و واجب را استقبالى دانست و نتيجه گرفت كه قبل از وقت هم ( حج و صوم و . . . ) واجب به وجوب فعلى هستند و محذورى ندارد كه مقدّمات آن نيز واجب باشد و مسألهء تبعيّت به حال خود باقى است . واجب مشروط شيخ اعظم ، كه تمام شروط و از جملهء دخول وقت و مجىء موسم و . . . را شرط واجب و قيد مادّه دانست و معتقد بود كه اصل وجوب در تمام اين موارد قبل از وقت هم فعلى است و مانعى ندارد كه مقدّمات آن نيز واجب فعلى باشند .\r\nمرحوم آخوند مىفرمايد : راه تفصّى و فرار از معضل مزبور تنها منحصر به راه صاحب فصول يا شيخ اعظم نيست كه ناچار باشيم و به آن مبانى تن دردهيم ، بلكه راه سوّمى وجود دارد كه راه شرط متأخر است و ما از اين راه معضل را حلّ كرديم و گره كور را گشوديم .\r\nقوله : فانقدح : اگر در شرع مقدّس به مواردى برخورديم كه مقدّمه‌اى پيش از ذى المقدّمه واجب شده ، مثل وجوب غسل استحاضه يا جنابت در شب يا پيش از اذان صبح در ماه رمضان يا غير ماه رمضان كه روزه گرفتن براى فردا واجب باشد ( مثل نذر معيّن ، قضاء با ضيق وقت و . . . ) ، ديگر احساس وحشت نمىكنيم ؛ زيرا به حكم برهان انّى ( از معلول پى به علّت بردن ) يقين مىكنيم كه پيشاپيش ذى المقدّمه واجب بوده كه اين مقدّمات واجب شده‌اند . ( چون وجوب اين‌ها معلول وجوب آن است و از معلول وجود علّت را كشف مىكنيم . ) و اصل وجوب قبلا آمده و لو واجب و امتثال بعد است كه هيچ محذورى ندارد .\r\n\r\n","description":"","footnote":"","page_name":" 152 ","page_number":160},
  {"content":"\r\n\r\nقوله : و لو فرض : گفتيم كه از طريق وجوب مقدّمهء مفوّته پيش از زمان واجب و ذى المقدّمه كشف مىكنيم كه ، ذى المقدّمه نيز از قبل واجب بوده ( برهان انّى ) ولى حالا اگر چنين فرض شود كه ، ما يقين به عدم وجوب ذى المقدّمه پيش از وقت داشته باشيم و قاطع باشيم به اينكه مثلا روزه پيش از اذان صبح واجب نيست ، كه وقتى ذى المقدّمه پيش از وقت واجب نباشد ، مقدّمات آن نيز پيش از وقت ، واجب به وجوب غيرى نخواهند بود و محال است كه وجوب مقدّمى پيدا كنند ؛ چرا كه وجوب مقدّمه تابع وجوب ذى المقدّمه و معلول آن است و انفكاك معلول از علّت محال است . مع الوصف اگر دليل خاص ( مثلا اجماع ) بر وجوب ( مثلا غسل استحاضه ) قائم شد ، خواهيم گفت كه چنين وجوبى قطعا مقدمى و غيرى نيست ، بلكه وجوب نفسى است ؛ يعنى غسل مزبور مستقلّا واجب و داراى مصلحت ملزمه است . منتها واجب نفسى دوگونه است :\r\n1 - واجب نفسى غير تهيّئى : واجبى است كه زمينه را براى واجب ديگر فراهم نمىكند .\r\nمثل زكات خمس ، حج و . . .\r\n2 - واجب نفسى تهيّئى : واجبى است كه زمينه‌ساز واجب ديگر است و مكلّف را مستعدّ و مهيّاى انجام واجب ديگر مىنمايد . مثل نماز ظهر كه زمينه را براى امتثال عصر فراهم مىكند و مغرب نسبت به عشاء و . . .\r\nحال ما نحن فيه از اين قبيل است . يعنى خود غسل استحاضه پيش از اذان صبح واجب است . ضمنا مكلّف را براى واجب مستقلّ ديگر يعنى صوم فردا مهيّا مىكند . آنگاه اگر وجوب نفسى را هم اختيار كنيم ، محذورى پيش نمىآيد و قانون تبعيّت مقدّمه از ذى المقدّمه صدمه نمىبيند .\r\nنتيجه : در رابطه با مقدّمات مفوّته مشكلى مطرح شد كه براى آن مشكل ، چهار راه حل ارائه شد .\r\n1 - واجب مشروط به نحو شرط متأخر\r\n2 - واجب مشروط به نحوى كه شيخ اعظم فرمود .\r\n3 - واجب معلّق صاحب فصول\r\n\r\n","description":"","footnote":"","page_name":" 153 ","page_number":161},
  {"content":"\r\n\r\n4 - واجب نفسى تهيّئى\r\nقوله : ان قلت : مقدّمات وجوديّهء واجب دوگونه است .\r\n1 - مقدّمات مفوّته : مقدماتى كه پيش از وقت مقدور ما است و بايد انجام شود ، و گرنه موجب تفويت واجب مىشود .\r\n2 - مقدمات غير مفوّته : مقدماتى كه پس از دخول وقت واجب هم مىتوان انجام داد ، مثل تحصيل ساتر و استقبال و مكان مباح و تطهير لباس و بدن براى نماز .\r\nحال اشكال به برهان انّى است كه گفتيم : « وجوب مقدّمات مفوّته قبل از وقت واجب كاشف از وجوب ذى المقدّمه است . » مستشكل مىگويد : اگر وجوب مقدّمه‌اى پيش از وقت واجب ، كاشف از وجوب ذى المقدّمه پيش از وقت باشد .\r\n( مثلا وجوب تحصيل طهارت مائى ساعت هشت صبح براى كسى كه در وقت واجب تمكن از آن ندارد ، كاشف از وجوب نماز از هشت صبح باشد ، ) لازمه‌اش آنست كه جميع مقدّمات وجوديّهء آن واجب ( مثل تحصيل قبله - ساتر و . . . ) پيش از وقت و از هشت صبح واجب باشند ؛ زيرا علّت آنها - كه وجوب ذى المقدّمه باشد - تحقّق يافته و معلول هم از علّت جدا نيست . پس اين‌ها نيز بايد از قبل واجب باشند ؛ با اين تفاوت كه واجب دو قسم است .\r\n1 - پاره‌اى از واجبات ، مضيّق هستند ، يعنى وقت آنها تنگ است و بايد فورى انجام شوند .\r\n2 - برخى از واجبات موسّع‌اند . يعنى وقت آنها وسيع است و فوريّت ندارند . در نتيجه مقدّمهء مفوّته بايد از نوع واجب مضيّق باشد و فورا در هشت صبح بايد انجام شود ؛ ولى ساير مقدّمات واجب بايد موسع باشند و مكلّف بتواند از هشت صبح تا پس از دخول وقت و پيش از واجب ، هر زمان كه مايل بود آنها را انجام دهد ؛ ولى اصل وجوب حتمى است . پس اگر وجوب مقدّمه‌اى ، كاشف از وجوب ذى المقدّمه بود ، بايد مقدّمات ديگر واجب نيز و لو از نوع واجب موسّع ، از قبل واجب باشند . اگر ساير مقدّمات هم واجب شدند ، لازمه‌اش آنست كه چنانچه يكى از آنها بالعرض مضيّق شد ، و لو بالذات موسّع\r\n\r\n","description":"","footnote":"","page_name":" 154 ","page_number":162},
  {"content":"\r\n\r\nباشد ( يعنى اگر تأخير بيندازيم پس از دخول وقت مقدور ما نخواهد بود ) بايد مبادرت كرده و فورا آن را نيز انجام دهيم . مثلا همان هشت صبح مكان مباحى را پيدا كنيم ، قبلهء واقعى را بدست آورديم و . . . درحالىكه كسى چنين فتوايى نداده . پس معلوم مىشود كه ساير مقدّمات را قبل از وقت واجب نمىدانند . در نتيجه مشخص مىشود كه ذى المقدّمه هم از قبل واجب نيست ؛ زيرا از نبود معلول به نبود علّت مىرسيم .\r\nقوله : قلت : مرحوم آخوند در جواب مىفرمايند : اتّفاقا همين‌طور است و چاره‌اى نداريم جز اينكه به آن سخن ملتزم شويم و راه گريزى نداريم از اينكه بگوئيم ، ساير مقدّمات هم از حالا واجب مىشوند ، و به آن لازم ملتزم مىشويم ، و لو مشهور نگفته باشند ؛ ولى وقتى برهان ما را بدان هدايت كرد ، ما مىپذيريم .\r\nقوله : الّا اذا : قدرت دو شعبه دارد . 1 - قدرت مطلقه 2 - قدرت خاصّه\r\nمنظور از قدرت مطلقه قدرت بر انجام واجب ، از ابتداى وجوب آن تا زمان انجام واجب و بالاخره امتثال و اتمام واجب است . ( از هشت صبح كه وجوب آمد ، انجام واجب به وسيلهء انجام مقدّمات آن مقدور باشد ) منظور از قدرت خاصّه ، قدرت بر انجام واجب در زمان خود واجب است و كارى به زمانهاى قبل نداريم .\r\nحال قدرت بر واجب نسبت به مقدّمات مفوّته بايد قدرت مطلقه باشد ، يعنى قدرت از آغاز وجوب واجب ، و مقدور بودن واجب از ابتدا به اين است كه مقدّمات مفوّته را انجام دهيم . آنگاه اگر نسبت به ساير مقدّمات هم قدرت مطلقه معتبر باشد ، مثل مقدّمهء مفوّته مىشوند و مطلب همان است . يعنى از هشت صبح واجب مىشوند و اگر مضيّق شدند ، فوريّت پيدا مىكنند ؛ مگر كسى بگويد نسبت به اين‌ها قدرت خاصه ، يعنى قدرت بر واجب در زمان خود واجب شرط است . آنگاه اگر پيش از وقت هم مقدور باشند ، انجام آنها لازم است . آرى پس از دخول وقت واجب اگر مقدور بودند ، بايد انجام شوند و واجب مقيّد به آنها است و اگر مقدور نبودند ، اين شروط ساقط مىشوند و واجب بدون آنها انجام مىشود .\r\n\r\n","description":"","footnote":"","page_name":" 155 ","page_number":163},
  {"content":"\r\n\r\n\r\nتتمّة\r\nاين تتمّه با واجب مطلق و مشروط مناسب‌تر است تا با واجب منجّز و معلّق . ولى به‌هرحال به هر دو ارتباط دارد و لذا در پايان تقسيم واجب به معلّق و منجّز ذكر مىكنند :\r\nدانستيم كه قيودى كه در خطاب اخذ مىشوند ، متفاوت هستند .\r\nبرخى از آنها قيد هيئت هستند و به اصل وجوب برمىگردند و تا نباشند اصلا وجوبى نيست . ضمنا فرقى ندارد كه به نحو شرط متأخر باشند . ( مثل فرا رسيدن موسم حج بر مسلك آخوند ) يا به نحو شرط مقارن باشند ( مثل استطاعت براى حج بر مسلك مشهور ) و يا به نحو شرط متقدّم باشند ( مثل آمدن امروز كه شرط وجوب اكرام فردا است . ) و برخى از آنها قيد واجب و مادّه هستند و بدون آن نيز اصل وجوب و تكليف هست ، ضمنا فرقى ندارد كه اين قيود لازم التحصيل و مورد تكليف و امر غيرى باشند ( مثل تحصيل طهارت و ساتر و . . . براى نماز ) و يا مفروض الحصول باشند ( مثل عنوان مسافر و حاضر و . . . كه قبلا در تنبيه گذشت و مثل استطاعت براى حج بر مسلك شيخ اعظم . ) حال كه دو دسته قيود داريم ، مىگوئيم : در مواردى كه يقين داريم ، فلان قيد به اصل وجوب و هيئت برمىگردد ، به يقين عمل مىشود و حكم مىكنيم به اينكه ، تا فلان قيد نيامده اصلا امرى و وجوبى از سوى مولى وجود ندارد و تحصيل مقدّمات هم لازم نيست .\r\nپس اگر الآن يقين هم داشته باشيم كه دو ماه ديگر استطاعت خواهد آمد . ( بنا بر احراز قيد هيئت بودن ) انجام مقدمات و قطع مسافت و . . . لازم نيست ؛ زيرا علم به استطاعت كه شرط نيست ، خود استطاعت شرط است و هنوز حاصل نشده است . در مواردى كه يقين مىكنيم ، فلان قيد به مادّه و واجب برمىگردد و اصل وجوب قيدى ندارد ، باز به يقين عمل مىكنيم و مىگوئيم كه قبل از مجىء موسم هم وجوب حج آمده ، پس بايد مقدّمات\r\n\r\n","description":"","footnote":"","page_name":" 156 ","page_number":164},
  {"content":"\r\n\r\nآن را فراهم كنيم يا اگر مىدانيم كه دو ماه ديگر استطاعت خواهد آمد و آن موقع دسترسى به حج نخواهيم پيدا كرد ، بايد از حالا دست به كار شويم . امّا اگر ثبوتا و در مقام احتمال و تصوّر به هيچ‌كدام يقين نداشتيم و امر دائر بود ميان اينكه قيد به هيئت برگردد يا به مادّه و هر دو هم محتمل بود ، چه بايد كرد ؟ مثلا وقتى مىفرمايد : « صلّ متطهّرا » ، ما نمىدانيم كه قيد تطهّر ، به اصل وجوب نماز برمىگردد يا به خود نماز ؟ يا مثلا وقتى مىفرمايد : « اكرم زيدا إن جاءك » ، و ما مردّديم كه شرط و قيدى كه در پايان جمله آمده ، به اصل وجوب اكرام برمىگردد يا خود اكرام ، مقيّد به فرض مجىء است . در موارد شك و ترديد و دوران امر بين اين دو چه بايد كرد ؟\r\nمرحوم آخوند مىفرمايد : در قدم اوّل به سراغ مقام اثبات و دليل مىرويم . اگر در مقام اثبات ، دليل قانع‌كننده‌اى يافتيم كه بتواند يك احتمال را معيّن سازد ، به همان مفاد دليل عمل مىشود . ( چنان كه ما قبلا مدّعى شديم كه قيد به هيئت برمىگردد و دليل ما ظهور جملهء شرطيّه بود به بيانى كه گذشت . ) امّا اگر در مقام اثبات ، اين‌گونه دليلى را نيافتيم و كماكان مردّد و دودل مانديم ، نوبت به اصول عمليّه مىرسد در اينجا وظيفهء ما مراجعه به اصل عملى است . اصل عملى در چنين موردى ، برائت از وجوب قيد است .\r\nبيان مطلب : اگر مجىء زيد قيد هيئت باشد ، قبل از مجىء زيد اصلا وجوبى نيست .\r\nاگر قيد مادّه باشد ، قبل از آن‌هم وجوب هست . پس شك داريم كه قبل از قيد مزبور وجوب اكرام هست يا نه . آيا بدنبال آن ، تحصيل و ايجاد مقدّمه و قيد لازم است يا نه ؟\r\nشبههء وجوبيّه و شك در اصل تكليف است و در چنين موردى اخبارى و اصولى متفق القول برائتى هستند و اصل برائت از وجوب آن واجب ، پيش از آن قيد جارى مىكنيم و نيز اصل برائت از وجوب ايجاد آن قيد ( اگر مقدور اختيار باشد ) جارى مىشود .\r\nقوله : و ربّما قيل : مرحوم شيخ انصارى در تقريرات « 1 » راه ديگرى را پيموده و آن اينكه در دوران امر ميان تقييد اطلاق در جانب هيئت و ارجاع قيد به هيئت و اصل وجوب ، و يا تقييد اطلاق در جانب مادّه و ارجاع قيد به واجب ، به دو دليل اطلاق هيئت را بر اطلاق\r\n\r\n\r\n","description":"","footnote":"\r\n( 1 ) - مطارح الانظار ، ص 49 .\r\n","page_name":" 157 ","page_number":165},
  {"content":"\r\n\r\nمادّه ترجيح داده است . و با حفظ مطلب ، قيد را به مادّه و واجب برمىگردانيم و آن را تقييد مىكنيم . ( البته جناب ايشان قبلا فرمودند : لبّا و واقعا قيد به مادّه برمىگردد و محال است به هيئت برگردد و اصلا در جانب هيئت ، اطلاقى نيست و مفاد هيئت جزئى است ؛ ولى حالا بر اساس ظاهر كلام و مقتضاى قواعد عربيّت و بر مبناى مشهور بحث مىكنند ، نه بر مبناى خودشان . پس يك بحث فرضى است . )\r\nدليل اوّل : در باب مطلق و مقيّد خواهد آمد كه مطلق گاهى شمولى است ، مثل « احلّ اللّه البيع اى كلّ بيع ، حرّم الربا اى كلّ ربا و . . . » - دليل آن در جاى خود خواهد آمد - و گاهى هم بدلى است ، مثل « اعتق رقبة » يعنى فردى از افراد رقبه را بايد آزاد كنى و اختيار تعيين بدست خود مكلّف است . و در باب تعارض ، خواهد آمد كه هرگاه عامّى مثل لا تكرم الفسّاق با مطلقى مثل « اكرم العالم يا اكرم عالما » تعارض كرد ، در مادّهء اجتماع عام بر مطلق ، مقدّم مىشود . به اين دليل كه عموم عام شمولى است و اطلاق مطلق بدلى است و به همين مناط و علّت ، اطلاق شمولى از اطلاق بدلى قوىتر است و برآن مقدّم مىشود .\r\nبا توجه به اين مقدّمه ، اگر مولى به طور مطلق مىفرمود : « اكرم زيدا » دو اطلاق در كار بود :\r\n1 - اطلاق هيئت كه دالّ بر اصل وجوب اكرام است و اطلاق شمولى احوالى دارد ، يعنى جميع فروض و تقادير و حالات ممكنه را - از قبيل : فرض مجىء و عدم مجىء ، فرض راكب و راجل بودن ، فرض عالم و جاهل بودن زيد و . . . - شامل مىشود .\r\n2 - اطلاق مادّه ، يعنى خود اكرام زيد كه دالّ بر واجب فعل مكلّف است و اطلاق بدلى افرادى دارد . يعنى اكرام ، مصاديق متنوّعى دارد از قبيل : سلام كردن ، از جاى برخاستن ، اطعام كردن و . . . يكى از اين‌ها كه محقق شود ، طبيعت اكرام در ضمن آن محقّق مىشود .\r\nحال اگر بفرمايد : « اكرم زيدا إن جاءك » و قيد مجىء زيد را بياورد ، آيا اين قيد به هيئت برمىگردد ؟ آيا مفاد هيئت را كه اصل وجوب است ، تقييد مىكند ؟ آيا اين به آن معنى است كه تا مجىء زيد ( يا استطاعت يا مجىء وقت و . . . ) حاصل نشده ، اصلا امرى و تكليفى نيست ، پس وجوب برفرض مجىء است ؟ يا به مادّه برمىگردد و مفاد مادّه را كه\r\n\r\n","description":"","footnote":"","page_name":" 158 ","page_number":166},
  {"content":"\r\n\r\nواجب و فعل مكلّف است ، تقييد مىكند ؟ آيا اين به آن معنى است كه تا اين قيد نيامده امتثال ممكن نيست و ظرف امتثال واجب ظرف مجىء زيد است ؟\r\nدر چنين موردى شيخ اعظم مىفرمايد : اطلاق هيئت ، اطلاق شمولى است . ( چون در يك حال كه حال مجىء زيد باشد فقط يك مصداق اكرام كفايت مىكند و لازم نيست جميع مصاديق آن را انجام دهيم . ) پس اطلاق شمولى قوىتر از اطلاق بدلى است . در نتيجه اطلاق هيئت را - كه شمولى و اقوى است - حفظ مىكنيم و اطلاق مادّه را - كه بدلى و اضعف است - تقييد مىكنيم . پس چه‌بهتر كه در دوران امر ميان رجوع قيد به مادّه يا به هيئت ، به مادّه برگردد و اطلاق او را تقييد بزند و اطلاق هيئت به حال خود باقى باشد . پس قبل از حصول قيد اگر مقدّماتى لازم است ، بايد آنها را فراهم كنيم . مثل قطع مسافت و تهيّهء زاد و راحله براى حجّ و . . .\r\nدليل دوّم : تقييد هيئت ، موجب مىشود تا زمينه و محلّى براى اطلاق مادّه نماند و مادّه نيز داراى اطلاق نباشد ؛ ولى تقييد مادّه ، باعث نمىشود كه اطلاق هيئت از بين برود « صغرى » و هرجا امر دائر باشد ميان دو نوع تقييدى كه يكى رافع موضوع ديگرى است و ديگرى چنين نقشى ندارد همين تقييد ديگر اولويّت دارد و چه‌بهتر كه به آن ملتزم شويم « كبرى » پس تقييد مادّه ، اولويّت دارد و ما اين را برمىگزينيم و اطلاق هيئت را حفظ مىكنيم . « نتيجه »\r\nبيان صغرى : اگر ما قيد را به خود هيئت برمىگردانيم و بگوئيم كه مجىء زيد قيد اصل وجوب اكرام زيد است و تا قيد حاصل نشود ، اصلا وجوبى نيست . خودبه‌خود مادّه و واجب نيز مخصوص همين فرض خواهد بود ؛ زيرا در غير اين فرض واجبى نيست و امتثالى نخواهد بود . ( فى المثل اگر وجوب حج ، مشروط به استطاعت شد ، امتثال آن نيز مشروط به استطاعت خواهد بود و بدون حصول قيد اگر كسى حج كند ، امتثال واجب نكرده است . در صورتى كه اگر قيد را به مادّه بزنيم و بگوئيم كه امتثال در ظرف مجىء زيد يا حصول استطاعت است لازمه‌اش اين نيست كه حتما اصل وجوب و مفاد هيئت هم مقيّد شود و زمينه براى او نماند و بحث كردن از اطلاق هيئت لغو باشد ، بلكه مفاد هيئت قابليّت\r\n\r\n","description":"","footnote":"","page_name":" 159 ","page_number":167},
  {"content":"\r\n\r\nدارد كه مطلق باشد و با نبود قيد و عدم حصول آن نيز اين مفاد موجود و بالنتيجه تحصيل مقدّمات آن لازم باشد .\r\nبيان كبرى : وجه اولويّت آن است كه ، تقييد هيئت كه موجب بطلان اطلاق مادّه نيز مىشود مستلزم ارتكاب دو خلاف اصل است ، ( يكى اصالة عدم التقييد يا اصالة الاطلاق در خود هيئت ، و ديگرى در مادّه ) ولى تقييد مادّه مستلزم يك خلاف اصل است ( اصالة الاطلاق در مادّه از بين رفته ) و پرواضح است كه ارتكاب يك خلاف اصل اولى و ارجح از ارتكاب دو خلاف اصل است . زيرا بناى عقلاء و ابناء المحاورة بر تحفّظ به ظواهر و اجتناب از ارتكاب خلاف ظاهر و اصل است . البتّه نمىگوئيم كه تقييد مستلزم مجازيّت است و اصل عدم مجازيّت است يا مجازيّت خلاف اصل است ، زيرا در باب اطلاق و تقييد خواهد آمد كه تقييد باعث نمىشود كه مطلق در معناى مجازى استعمال شود ، بلكه از باب تعدّد دالّ و مدلول است . سخن ما اين است كه ، تقييد خلاف اصل است و حتّى الامكان از ارتكاب آن بايد اجتناب شود .\r\nقوله : و لا فرق : ممكن است كسى بگويد : ارتكاب تقييد در ناحيهء هيئت نيز موجب دو خلاف اصل نيست و مستلزم تقييد مادّه نيست تا اشكالى داشته باشد ، زيرا على الفرض با تقييد هيئت محلّى براى اطلاق مادّه نمىماند و اصلا اطلاقى ندارد تا تقييد شود و از باب سالبه به انتفاء موضوع است . ولى مرحوم شيخ جواب مىدهند كه ، ما هم قبول داريم كه تقييد مادّه ، تقييد مصطلح نيست كه اطلاقى باشد و ما آن را قيد زديم ؛ ولى نتيجة التقييد هست ، يعنى با ارجاع قيد به هيئت كارى كرديم كه عملا اطلاقى براى مادّه نماند و آن نيز مخصوص و محدود به همين فرض وجوب ( مثلا فرض مجىء زيد ) باشد . لذا در نتيجه و اثر ، فرقى ميان تقييد مصطلح با نتيجه التقييد نيست . خلاصة الكلام ، ارجاع قيد به مادّه و حفظ اطلاق هيئت اولويّت دارد .\r\nقوله : و انت خبير : مرحوم آخوند به هر دو دليل استاد علّامهء خود ، يعنى شيخ اعظم انصارى اعتراض كرده و به هر دو بيان ايشان پاسخ مىدهند :\r\nپاسخ بيان اوّل : به بيانى كه در وجه اوّل گفته شد ، ما نيز قبول داريم كه اطلاق هيئت ،\r\n\r\n","description":"","footnote":"","page_name":" 160 ","page_number":168},
  {"content":"\r\n\r\nشمولى و اطلاق مادّه ، بدلى است ؛ ولى قبول نداريم كه اطلاق شمولى ، قوىتر از اطلاق بدلى باشد و در نتيجه حفظ اطلاق هيئت و ارجاع قيد به اطلاق مادّه ارجح باشد ، زيرا اطلاق ، چه شمولى باشد و چه بدلى ، نيازمند به قرينهء حكمت و مقدّمات حكمت است و به بركت آنها اثبات مىگردد .\r\nپس در عرض هم و برابر هستند و هيچ‌كدام در رتبة ، مقدّم بر ديگرى نبود . و اولى نيست كه جانب آن مراعات شود . البته نتيجهء اطلاق و مقدّمات حكمت جابه‌جا و مورد به مورد فرق مىكند . در برخى موارد نتيجهء مقدمات حكمت ، اطلاق شمولى افرادى است ، مثل : احل اللّه البيع . در برخى موارد نتيجهء مقدمات حكمت ، اطلاق شمولى احوالى است ، مثل : اطلاق هيئت در ما نحن فيه و در برخى موارد نتيجهء مقدمات حكمت ، اطلاق بدلى افرادى است ، مثل : اعتق رتبة و در برخى موارد نتيجهء آنها ، اطلاق بدلى احوالى است . مثل اطلاق مادّه در ما نحن فيه كه اكرام زيد برفرض مجىء واجب و موجب امتثال است يا برفرض ديگر ، و بر يكى از فروض كه باشد كافى است . در پاره‌اى از موارد هم نتيجهء مقدمات حكمت ، تعيين و تضييق است ؛ نه اطلاق و ارسال و توسعه . مثل اينكه سابقا مىگفتيم ، در دوران امر ميان وجوب نفسى و غيرى اطلاق صيغه اقتضاى نفسى بودن مىكند . در دوران امر ميان وجوب تعيينى و تخييرى ، اطلاق صيغه وجوب تعيينى را مقتضى است . و در دوران امر ميان وجوب عينى و كفائى ، اطلاق مقتضى وجوب عينى است ؛ ولى تمام اين نتايج از راه مقدمات حكمت به دست مىآيد و هيچ‌كدام از ديگرى برتر و بالاتر نيست .\r\nنتيجه : به نظر ما وجهى براى ترجيح اطلاق هيئت بر اطلاق مادّه نيست .\r\nقوله : و ترجيح العموم : اگر كسى بگويد كه شنيده‌ايم كه اصوليّين در باب تعارض وقتى به اين مسئله مىرسند كه عامّى ( لا تكرم الفساق ) با مطلقى ( اكرم عالما ) در مورد عالم فاسق تعارض كرده ، مىگويند : عام برنده است و در مادّة الاجتماع بر مطلق مقدم مىشود ، آيا اين جز براى آن است كه عموم عام نوعا شمولى و اطلاق مطلق نوعا بدلى است ؟ آيا جز براى خاطر شمولى بودن و بدلى بودن است ؟ آيا ما نحن فيه صغراى آن باب نيست ؟ مرحوم آخوند مىفرمايد : هرگز تقديم عام بر مطلق به خاطر شمولى بودن عام و بدلى بودن مطلق\r\n\r\n","description":"","footnote":"","page_name":" 161 ","page_number":169},
  {"content":"\r\n\r\nنيست ، بلكه به مناط آنست كه ، عموم عام وضعى است و از راه وضع واضع ثابت مىشود و لذا حالت منتظره ندارد ؛ ولى اطلاق مطلق اطلاقى است ، يعنى از راه مقدّمات حكمت ثابت مىشود و حالت تعليقى دارد ، يعنى اگر مقدمات حكمت فراهم باشد اطلاقى درست مىگردد و گرنه نه . يكى از مقدّمات حكمت آن است كه قرينه و بيانى بر خلاف آن نباشد و عام معارض صلاحيت دارد كه بيانى بر خلاف مطلق باشد و موجب از بين رفتن مطلق گردد . اين است كه با وجود عام ، نوبت به مطلق نمىرسد .\r\nپس مسألهء وضعى و اطلاقى بودن ، مطرح است نه مسألهء شمولى و بدلى بودن . تازه وضعى بودن هم نيمهء راه است و تمام مقصد نيست و موضوعيت ندارد ، بلكه اظهر بودن مناط ترجيح است ، يعنى هركدام از متعارضين كه از ديگرى اقوى و اظهر باشد ، بر ديگرى مقدّم است و چون وضعى بودن سبب اظهريّت است موجب تقديم است . ( مبسوط اين مناط در باب تعارض خواهد آمد . )\r\nقوله : فلو فرض : مقدمه : عام و مطلق متعارض از لحاظ شمولى و بدلى بودن چهار قسم مىشوند :\r\n1 - هر دو شمولى باشند ، مثل : لا تكرم الفساق با اكرم العالم .\r\n2 - هر دو بدلى باشند ، مثل : اكرم اىّ عالم شئت با لا تكرم فاسقا .\r\n3 - عام شمولى و مطلق بدلى باشد ، مثل : لا تكرم الفساق با اكرم عالما .\r\n4 - عام بدلى و مطلق بدلى باشد ، مثل : اكرم اىّ عالم شئت با لا تكرم الفاسق . حال شاهد بر اينكه مناط تقديم ، شمولى بودن و بدلى بودن نيست ، آن است كه در تمام موارد چهارگانهء مزبور عموم عام بر اطلاق مطلق مقدم است ؛ چون وضعى و اظهر است ، در صورتى كه اگر شمولى و بدلى بودن ملاك بود ، مىبايست در صورت چهارم مطلق برنده شود چون شمولى است و در فرض اوّل و دوّم هيچ‌كدام مقدم نشوند ، چون هر دو شمولى يا بدلى هستند ، درحالىكه اصولىها چنين حكمى ندارند . پس مناط تقديم ، وضعى بودن و اظهريّت است .\r\nپاسخ وجه دوم : قبول داريم كه تقييد بر خلاف اصل ( اصالة الاطلاق يا اصالة عدم\r\n\r\n","description":"","footnote":"","page_name":" 162 ","page_number":170},
  {"content":"\r\n\r\nالتقييد ) است ؛ ولى دو مطلب هست :\r\n1 - واقعا اطلاقى وجود دارد و منعقد شده است و ما مىخواهيم آن را تقييد كنيم ( تقييد مصطلح ) چنين تقييدى بر خلاف اصل است .\r\n2 - يا اينكه كارى كرده‌ايم كه اطلاقى منعقد نشود و اطلاق را در نطفه خفه كرده‌ايم و جلوى انعقاد آن را گرفته‌ايم . چنين عملى گرچه از لحاظ نتيجه و اثر عملى با تقييد مصطلح يكى است و در هر دو صورت به اطلاق عمل نشده است ؛ ولى خلاف اصل نيست ، زيرا اصلا اطلاقى نبوده تا عمل مزبور بر خلاف آن باشد و مخالف اصل باشد ( نتيجة التقييد )\r\nقوله و بالجملة : اصولا اينكه مىگوئيم ، تقييد بر خلاف اصل مىباشد ، منظور كدام اصل است ؟ منظور اصالة الظهور است و اين اصل به بركت مقدّمات حكمت درست مىشود و با نبود مقدّمات حكمت ( تمام مقدّمات حكمت منتفى باشد يا برخى از آنها ) اصلا از ريشه ظهورى منعقد نشده تا با آن مخالفت شود . كارى كه از اوّل اطلاق و ظهورى درست نشود . با آنكه اطلاق بود و ما تقييد كرديم از حيث نتيجه و اثر عملى مثل هم و مشتركند ؛ ولى از حيث خلاف اصل بودن مثل هم نيستند .\r\nنتيجه : ارجاع قيد به هيئت گرچه موجب تضييق مادّه نيز مىگردد و زمينهء اطلاق آن را از بين مىبرد ؛ ولى تقييد مصطلح نيست . پس چه قيد را به مادّه برگردانيم و چه به هيئت ارجاع دهيم ، در هر حال يك خلاف اصل بيشتر نيست و از اين جهت هم آن دو در عرض هم و مساوى هستند و هيچ‌كدام اولويّت ندارد كه قيد به آن ارجاع شود و اطلاق ديگرى حفظ شود .\r\nقوله : و كانّه : منشأ توهّم شيخ اعظم : گويا جناب شيخ چنين پنداشته‌اند كه ، اطلاق همانند عموم است و همان گونه كه عموم عام ( كه وضعى بود - ثابت است و حالت منتظره ندارد ، اطلاق مطلق هم ثابت و مسلّم است و حالت منتظره ندارد . لذا فرموده : حال كه دو اطلاق داريم ، فرقى ندارد كه كارى بكنيم كه اطلاق ديگرى خودبه‌خود از بين برود يا آن را تقييد بزنيم . در هر حال دو خلاف اصل و ظاهر را مرتكب شده‌ايم . و اذا دار الامر بين ارتكاب دو خلاف ظاهر يا يك خلاف ظاهر ، ارتكاب يك خلاف اصل اولى است . غافل از\r\n\r\n","description":"","footnote":"","page_name":" 163 ","page_number":171},
  {"content":"\r\n\r\nاينكه نبايد اطلاق را با عموم مقايسه كنيم . عموم وضعى است و لذا تا فرمود : « اكرم كل عالم » ظهور وضعى در عموم پيدا شد ؛ ولى اطلاق ، اطلاقى و به بركت مقدّمات حكمت است و حالت تعليقى دارد ، يعنى اگر مقدّمات حكمت باشد ، اطلاق هست و گرنه وجود ندارد و در ما نحن فيه نسبت به اطلاق مادّه اين مقدّمات فراهم نيست ، زيرا تقييد هيئت صلاحيّت دارد كه بيان و قرينه بر خلاف بوده و جلو اطلاق مادّه را بگيرد و از اوّل دايرهء او را تنگ مىكند . در نتيجه اطلاقى منعقد نمىشود پس قياس مع الفارق است .\r\nقوله : نعم : در باب تقييد به متّصل ( مثل اكرم زيدا إن جاءك ) كه تا به حال مطرح بود ، طرح مرحوم شيخ را نپذيرفتيم ؛ اما در باب تقييد به منفصل قابل طرح است ، يعنى ابتدا مولى فرمود : « اكرم زيدا » و قيدى نياورد و براى كلام از حيث هيئت و مادّه اطلاقى منعقد شد و پس از مدّتى قيد مجىء زيد و مانند آن را آورد .\r\nدر چنين فرضى اگر امر داير شود كه قيد را به مادّه ( اكرام ) بزنيم يا به هيئت ( وجوب اكرام ) و فرض اينكه قابليّت هر دو را دارد ، براى پيشنهاد مرحوم شيخ مجالى وجود دارد ؛ زيرا كه براى مطلق اطلاقى منعقد و ظهورى محقّق شده است ( هرچند اين ظهور وضعى نيست و اطلاقى و به بركت مقدمات حكمت است ؛ ولى آن مقدمات فراهم است . ) آنگاه ارجاع به مادّه مستلزم يك خلاف ظاهر و به هيئت مستلزم دو خلاف ظاهر است . پس بايد تفصيل داد .\r\nقوله : فتأمّل : اشاره به اينكه در همين فرض ( تقييد به منفصل ) هم پيشنهاد شيخ اعظم نه بر مبناى ما قابل قبول است و نه بر مبناى خود ايشان . بيان مطلب : بر مبناى ما به محض صدور كلام و گفتن اكرم زيدا هر دو ظهور منعقد شد و ظهور استعمالى آمد و قابل رفع هم نيست ( لانّ الشّيء لا ينقلب عمّا وقع عليه ) و تقييد به منفصل با اصل ظهور مزاحمتى ندارد ، بلكه با حجيّت ظاهر منافى و معارض است . پس خلاف اصلى در بين نيست .\r\nبر مبناى شيخ اعظم انعقاد ظهور براى مطلق در گرو اين است كه قرينه‌اى بر خلاف نيايد ، آن هم چه متّصل و چه منفصل . عدم القرينه الى الابد ملاك است . پس اگر قرينه‌اى آمد و لو منفصل باشد كاشف از آن است كه از اوّل ظهورى منعقد نشده بود تا تقييد بر\r\n\r\n","description":"","footnote":"","page_name":" 164 ","page_number":172},
  {"content":"\r\n\r\nخلاف ظهور باشد .\r\nنتيجه : هنگام دوران امر ميان رجوع قيد به هيئت يا به مادّه ، مرجّحى براى ترجيح و تقديم يكى از آن دو بر ديگرى نيست و چون هركدام محتمل است و در كلام ما يصلح للقرينّيه وجود دارد ، خطاب مجمل مىشود و يكى از موارد رجوع به اصل عملى اجمال نصّ است . بر اين اساس سابقا گفتيم كه « المرجع هو الاصل العملي » و آن اصل برائت است به بيانى كه ذكر شد .\r\n\r\n","description":"","footnote":"","page_name":" 165 ","page_number":173},
  {"content":"\r\n\r\n\r\nج ) واجب نفسى و غيرى\r\nتا به حال دو قسم از تقسيمات واجب ذكر شد . 1 - واجب مطلق و مشروط 2 - واجب منجّز و معلّق .\r\nاينك تقسيم سوّم از تقسيمات واجب اين است كه واجب ، يا نفسى است يا غيرى .\r\nمرحوم آخوند براى تعريف اين دو قسم مقدّمه‌اى مىآورند : از اصول مسلّم و خدشه‌ناپذير آن است كه امرى كه از مولاى حكيم صادر مىشود و طلب و ايجابى كه از او صدور مىيابد ، يقينا براى حكمت و غرضى است و قطعا چيزى داعى و محرّك مولى بر اين امر گرديده است و امر بدون داعى و حكمت حدوثا و بقائا از مولاى حكيم محال وقوعى است ؛ چون لغو و عبث است .\r\n( البتّه ممكن است ما در خارج به تفصيل حكمت واقعى هر امرى را ندانيم ؛ ولى اجمالا مىدانيم كه در اين اوامر حكمتى وجود دارد . ) گاهى داعى مولى از اين امر و ايجاب صرفا توصّل و چاره‌جويى به يك واجب ديگر است يعنى اگر به چيزى امر مىكند نه براى وجود مصلحتى در خود آن چيز است بلكه براى اين است كه واجب ديگرى بر اين عمل وابسته ايت و تا اين نباشد آن‌هم نخواهد بود . لذا به اين شىء امر مىكند تا آن را پلى براى رسيدن به مقصود ، يعنى واجب ديگر قرار دهد . مثلا حج بدون سير و قطع مسافت موجود نمىشود و قطع مسافت مقدّمهء وجودى آن است و به سير كردن امر مىكند ؛ ولى به منظور چاره‌جوئى به مقصود يعنى حجّ ، نه براى اينكه نفس سير كردن مطلوب و محبوب است و در خود اين كار مصلحت ملزمى وجود دارد . چنين واجبى را « واجب غيرى » گويند .\r\nگاهى هم داعى مولى از امر به چيزى ، خود آن چيز است و مىخواهد همين عمل در خارج محقّق شود و قصدش توصّل و پل زدن به يك واجب ديگر نيست . مثلا به نماز و\r\n\r\n","description":"","footnote":"","page_name":" 166 ","page_number":174},
  {"content":"\r\n\r\nحج و . . . امر مىكند ، به خاطر مصالحى كه در خود اين اعمال وجود دارد اين را « واجب نفسى و استقلالى » گويند و واجب نفسى دو قسم است .\r\n1 - گاهى داعى مولى بر امر كردن ، صددرصد به خاطر محبوبيّت و مطلوبيّت ذاتى و نفسى خود واجب است . مثل معرفة الله كه اگر بدان امر شده‌ايم ، نه به خاطر فوائد و منافع و نتايج و غاياتى كه دارد او خود غاية الغايات است و مقصدى بالاتر از او نيست تا معرفت او مقدّمه‌اى براى رسيدن به هدف برتر باشد . « معرفة اللّه اعلى المعارف . « 1 » » البته معرفة اللّه كمال نفس است ؛ ولى اين دو از نظر مفهوم دو چيز مىباشند و گرنه مصداقشان يكى هستند ، يعنى كمال نفس عين معرفة الله و معرفة الله عين كمال نفس است و عارف بالله انسان كامل است و انسان كامل عارف باللّه است كه دو چيز نيستند ، تا يكى مقدّمه و سبب براى ديگرى باشد .\r\nاين نفس ناقص آدمى است كه در مسير كمال يعنى معرفة اللّه است و هرچه بيشتر و پيشتر مىرود عارفتر و كامل‌تر مىشود و با عرفان الهى اتّحاد پيدا مىكند . البته فوائد جنبى فراوانى بر معرفة اللّه وارد مىشود ؛ ولى معرفة اللّه مقدّمهء آنها نيست ، بلكه خود ، هدف است .\r\n2 - گاهى انگيزهء مولى از امر كردن ، عبارتست از فوايد و مصالح مهمّ و ملزمى كه بر يك عمل مترتّب مىشود نه به خاطر محبوبيّت آن عمل فى ذاته . مثلا اگر امر به نماز مىكند براى آن است كه نماز منافع و مصالح زيادى دارد ، معراج مؤمن است ، مقرّب است ، ناهى از فحشاء و منكر است ، مايه ياد خدا است و . . . اگر به حج امر مىكند ، براى منافعى است كه در حج نهفته است و هكذا .\r\nبيشتر واجبات عبادى و توصّلى ( از قبيل : دفن ميّت ، انقاذ غريق ، ازالهء نجاست از مسجد ، وفاى به عقد و . . . ) اين‌گونه مىباشند ، يعنى براى فوايدى كه به آنها مترتّب است ، واجب شده‌اند و خودشان غايت و هدف نيستند ، بلكه پلى براى غايات برتر و بالاتر مىباشند .\r\n\r\n\r\n","description":"","footnote":"\r\n( 1 ) - غرر الحكم و درر الكلم ، چاپ دانشگاه ، ج 6 ، ص 148 .\r\n","page_name":" 167 ","page_number":175},
  {"content":"\r\n\r\nقوله : و لكنّه : با توجه به مقدّمهء مزبور اين تعريف بدست مىآيد كه « الواجب الغيرى ما وجب لاجل التوصل الى واجب آخر . و الواجب النفسى ما وجب لا لاجل التوصّل الى واجب آخر ، بل وجب لنفسه . « 1 » »\r\nهمهء فقهاء و اصوليّين متّفقا نماز و حج و روزه و . . . را واجب نفسى مىدانند . مرحوم آخوند مىفرمايد كه اگر تعريف واجب غيرى و نفسى اين است كه ذكر شد ، بايد بگوئيم كه اين تعريف ، نه جامع افراد است و نه مانع اغيار ، جامع افراد نيست ، براى اينكه معظم واجبات - غير از مسئله معرفة اللّه - طبق تعريف مذكور ، غيرى خواهند بود نه نفسى ؛ زيرا براى فوايدى كه بر آنها مترتّب است واجب شده‌اند نه براى خود آن اعمال مادّى و جسمانى . با توجه به اينكه مشهور بلكه جمهور ، اين‌ها را واجب نفسى مىدانند ، تعريف ، جامع افراد نيست و قهرا مانع اغيار هم نخواهد بود . خلاصه اينكه طبق تعريف مزبور بايد كليّهء واجبات تعبّدى و توصّلى - غير از معرفت خداوند - واجب غيرى و مقدّمى باشند نه نفسى .\r\nقوله : فان قلت : براى پاسخ به اشكال ، دو راه حلّ در كفايه مطرح شده است :\r\nراه حلّ اوّلى همين است كه به صورت « ان قلت » مطرح شده و از كلام مرحوم شيخ انصارى در تقريرات مستفاد است « 2 » كه قبول داريم كه يك سلسله آثار و فوائد و مصالح دنيوى و اخروى و مادّى و معنوى و روحى و جسمى بر امثال نماز و روزه و حج . . . مترتّب مىشود و اين‌ها آثار ناچيزى نيستند ، بلكه بسيار مهم و اساسى و لازم هستند ؛ ولى در عين حال نمىتوانيم بگوئيم كه نماز و روزه و . . . داراى وجوب غيرى و امر مقدّمى مىباشند ؛ زيرا وجوب غيرى و مقدّمى ، تبعى و معلول ذى المقدّمه مىباشد . بايد ذى المقدّمه واجب باشد تا امرى از آن به مقدّماتش وارد شود و امر اين مقدّمات ، امر غيرى باشد . در ما نحن فيه ، آن آثار و فوائدى كه بر افعال ما مترقّب مىشود ، واجب و متعلّق امر نيست ؛ زيرا اين نتايج در اختيار مكلّف و مقدور او نيست ؛ بلكه قهرا و جبرا بر اعمال ما وارد مىشوند و لازم لا ينفكّ اعمال ما است . امر به چنين چيزى تكليف به غير مقدور است و آن قبيح\r\n\r\n\r\n","description":"","footnote":"\r\n( 1 ) - مطارح الانظار ، ص 66 .\r\n( 2 ) - مطارح الانظار ، ص 66 .\r\n","page_name":" 168 ","page_number":176},
  {"content":"\r\n\r\nاست و از مولاى حكيم صادر نمىشود .\r\nپس امر صلاتى امر مقدّمى و مترشّح از غير نيست ، بلكه واجب نفسى است . امر به وضو امر مقدّمى است ؛ زيرا ذىالمقدّمهء آنكه خود نماز باشد ، از افعال اختيارى است و قابليّت دارد كه متعلّق امر واقع شود و بدنبال آن ، امرى هم به وضو وارد مىشود و هيچ محذورى ندارد .\r\nنتيجه : اگرچه نوع واجبات عبادى و توصّلى داراى آثار و خواص و بركاتى است ، ولى امر به آنها و ايجاب آنها از سوى مولى ايجاب غيرى و مقدّمى نيست . پس اشكال رفع شد .\r\nقوله : قلت : مرحوم آخوند ، راه حلّ شيخ اعظم را قبول ندارند و در ردّ آن مىفرمايند : ما قبول نداريم كه آثار و فوائد مقدور مكلّف نباشد و مدّعى هستيم كه اين‌ها نيز تحت اختيار و قدرت مكلّف هستند . منتهى امورى كه مقدور ما است دو دسته‌اند :\r\n1 - مقدور بلاواسطه : كه مستقيما و بالمباشره و بدون واسطه مقدور ما است .\r\n2 - مقدور مع الواسطه : امرى كه مستقيما مقدور ما نيست ؛ ولى با يك يا چند واسطه مقدور مىشود اين‌ها را افعال توليدى و تسبيبى مىگويند . از ديدگاه عقلى آنچه مهم و شرط صحّت تكليف است و با بودن آن تكليف قبيح نيست ، اصل قدرت است . از نظر عقلى ، قدرت بلاواسطه باشد يا مع الواسطه فرقى ندارد . « المقدور مع الواسطه ايضا مقدور » ، « القدرة على السبب قدرة على المسبّب . » در ما نحن فيه آن آثار و خواص ، گرچه مستقيما و بلاواسطه مقدور نيست ؛ مع الواسطه و توسّط خود اين اعمال ، مقدور است . پس از اين حيث مانعى ندارد كه به خود آن مسبّبات و لوازم امر شويم و به تبع آن به اين اعمال نيز امر شويم . در نتيجه وجوب نماز و . . . نيز امر مقدّمى و غيرى مىباشد . پس اشكال به قوّت خود باقى است .\r\nقوله : و الّا : در شرع و عرف مواردى داريم كه به مسبّب امر شده‌ايم و مسبّبى مورد حكمى از احكام تكليفى ( وجوب - استحباب ، حرمت و . . . ) واقع شده است ، نظير موارد ذيل :\r\n1 - امر به تطهير : اگر تطهير به معناى وضو گرفتن يا غسل كردن باشد ، امر به آن ، امر به\r\n\r\n","description":"","footnote":"","page_name":" 169 ","page_number":177},
  {"content":"\r\n\r\nسبب است كه مستقيما مقدور است ؛ ولى اگر به معناى ايجاد طهارت باطنى و معنوى باشد ، امر به آن از نوع امر به مسبّب است كه بدون سبب يعنى وضو يا غسل ميسور نيست .\r\nمع‌ذلك به آن امر شده‌ايم .\r\n2 - تمليك : اگر تمليك به معناى ايجاد علقهء مالكيّت باشد ، مستقيما مقدور ما نيست ؛ ولى به واسطهء سببى از اسباب مملّكه از قبيل : هبه - صلح - بيع و . . . مقدور ما است و لذا قابليّت دارد كه متعلّق امر يا نهى واقع شود و بگويد كه ملّكه يا لا تملّكه و . . .\r\n3 - تزويج : اگر به معناى ايجاد علقهء زوجيّت باشد ، مستقيما مقدور نيست ولى به سبب انشاء صيغهء نكاح مقدور است و لذا مىتواند متعلّق حكم واقع شود .\r\n4 - طلاق : به معناى ايجاد فراق و بينونت ميان زوجين است و بالمباشره مقدور نيست ؛ ولى توسّط انشاء صيغه و اجراء آن مقدور است .\r\n5 - عتق : به معناى حريّت و آزادى براى عبد است و مستقيما مقدور نيست ، ولى توسّط انشاء صيغه مقدور است .\r\n6 - و . . . ،\r\nحال اگر قدرت به‌سبب قدرت بر مسبّب نبود و مقدور مع الواسطه مقدور نبود و قدرت بدون واسطه و مستقيم لازم بود ، در تمام موارد مزبور و نظائر آن حكم تكليفى و امر يا نهى كردن از تطهير و تمليك و . . . صحيح و بايسته نبود و از مولاى حكيم صادر نمىشد ، درحالىكه قطعا صادر شده و عناوين مزبور در شرع مقدّس ، محكوم به احكام تكليفى هستند . فى المثل طلاق ، گاهى واجب است گاهى مستحب و گاهى حرام است گاهى مكروه . پس معلوم مىشود قدرت بلاواسطه لازم نيست . آنگاه فوائد و آثار نماز و حج و . . .\r\nنيز به واسطهء خود اين اعمال مقدور ما است . پس قابليّت دارد كه متعلّق امر بوده و ذى المقدّمه باشد و امر صلاتى امر مقدّمى و غيرى باشد و اشكال باقى است .\r\nقوله : فالاولى : راه حلّ دوّم : مرحوم آخوند براى حلّ مشكل اين راه را پيشنهاد مىكنند .\r\nدرست است كه نماز ( مثلا ) آثار و بركاتى دارد كه برآن مترتّب است و اين آثار هم لازم و مهم مىباشند - نه اينكه صرفا مستحب يا جايز باشند - امّا ترتّب اين آثار بر مثل نماز\r\n\r\n","description":"","footnote":"","page_name":" 170 ","page_number":178},
  {"content":"\r\n\r\nموجب نشده كه مولى ما را به نماز امر كند داعى اصلى مولى از امر به نماز اين آثار نيست .\r\nگرچه اين آثار هم لازمند و حتما هم مترتّب مىشوند ؛ ولى اين‌ها جنبى است و كاشف از وجود يك عنوان حسن و راجح و مطلوبى است كه بر نماز منطبق و صادق است و نماز عند الله معنون به عنوان حسنى است كه عقل اگر آن را درك مىكرد ، خودش استقلالا به لازم بودن فعل نماز و غير لازم بودن ترك آن حكم مىنمود و فاعل آن را مدح و ستايش مىكرد و مستحق مثوبت مىدانست و تارك آن را مذمّت و سرزنش كرده و مستحق عقوبت مىدانست .\r\n[ اينكه فرموده : بل و بذمّ تاركه و با كلمهء بل ترقى آورده براى آن است كه گاهى عنوان حسن از قبيل احسان است كه فعل آن ممدوح است ، ولى ترك آن مذموم نيست ؛ امّا عنوان حسنى كه منطبق بر نماز است هم فعل آن را ممدوح و هم ترك آن را مذموم ساخته است . 
  ]\r\nآنگاه اگر امر به صلاة شده‌ايم ، به خاطر وجود مصلحت ملزمه و ترتب منافع مهم برآن نيست ؛ بلكه به خاطر اين است كه صلاة واجد عنوان حسن مىباشد و براى آن واجب شده است . البته ضمنا مقدّمهء امر مطلوب ديگر هم هست ، يعنى اگر ما نماز خوانديم به مصالح و فوايدى هم مىرسيم ؛ ولى وجوب نماز براى نيل به آنها نيست ، بلكه به خاطر تعنون آن به عنوان حسن و مطلوب است .\r\nامّا واجب غيرى اين‌گونه نيست . واجب غيرى فقط و فقط براى رسيدن به غير و تحقّق بخشيدن به واجب نفسى ، واجب شده است . البتّه ممكن است خود اين عمل مقدّمى فى نفسه و قبل از مقدّمه بودنش براى واجب ديگر ، داراى عنوان حسن و مطلوبى باشد و مستحب هم باشد ؛ ولى اين جهت در امر غيرى و مقدّمى دخيل نيست و نقشى ندارد .\r\nچيزى كه صددرصد در اين امر دخيل است ، همان جنبهء مقدّميت و توصل به غير است .\r\nپس هريك از ذى المقدّمه و واجب نفسى ( نماز ) و مقدّمه يا واجب غيرى ( وضو ) هم داراى عنوان حسن هستند و هم مقدّمه نتيجهء ديگر ؛ ولى داعى مولى از امر به نماز فقط عنوان حسن داشتن است . با قطع‌نظر از حيث مقدّميّت آن براى هدفى برتر ، و داعى بر امر به وضو فقط عنوان مقدميّت و توصّل الى الغير است با قطع‌نظر از وجدان عنوان حسن .\r\n\r\n","description":"","footnote":"","page_name":" 171 ","page_number":179},
  {"content":"\r\n\r\nقوله : و لعلّه : شايد منظور مشهور از تعريف واجب نفسى ( ما وجب لنفسه ) و واجب غيرى ( ما وجب لغيره يا لاجل غيره ) همين معنا باشد ، يعنى واجب نفسى آن است كه به خاطر انطباق عنوان حسن واجب شده و واجب غيرى آن است كه صددرصد براى توصّل به غير واجب شده نه براى عنوان حسن .\r\nقوله : فلا يتوجّه : با راه‌حلّى كه ما پيشنهاد كرديم ، مشكل اصلى حلّ مىشود . مشكل اين بود كه اكثر واجبات واجب غيرى باشند نه نفسى ؛ چون اكثر آنها براى خودشان واجب نيستند و خودشان مطلوب نمىباشند و براى غايات خارج از ذات خودشان واجب شده‌اند ، پس غيرى هستند . اشكال اين‌گونه حل شد كه اكثر واجبات براى خود واجب شده‌اند و خودشان داراى عنوان حسنى هستند كه به خاطر آن امر پيدا كرده‌اند .\r\nقوله : فتأمّل : اشاره به اشكالاتى است كه در راه حلّ مرحوم آخوند وجود دارد .\r\n1 - مىپرسيم كه آن عنوان حسن چيست ؟ جوابى نداريد . ( البته مرحوم آخوند از اين باكى ندارد ؛ زيرا مكرّر فرموده‌اند كه نامگذارى مهم نيست . در تصوير موضوع علم اصول همين را فرمودند . در تصوير قدر جامع بنا بر صحيحى همين را فرمودند . اينجا هم بفرمايند كه اسم آن عنوان هرچه باشد ، مهم نيست . )\r\n2 - حالا كه هم عنوان حسنى در كار است و هم مصالح ملزمه و فوايد لازم و مهمّى برآن عمل مترتّب است ، مىپرسيم كه چرا داعى بر ايجاب ، خصوص عنوان حسن باشد ؟ چرا خصوص مصالح ملزمهء مترتّبه نباشد ؟ چرا هر دو به ضميمهء يكديگر نباشند ؟\r\n( مرحوم آخوند ممكن است جواب دهد كه عنوان حسن ، بر خود عمل منطق و بر فوائد و لوازم ، مقدم است . ذاتى بر عرضى تقدّم دارد و امر به نماز براى اين عنوان متقدّم است و نوبت به عناوين بعدى نمىرسد . )\r\n3 - مرحوم آخوند ( ره در باب اجتماع امر و نهى ، تصريح كرده‌اند كه اكثر واجبات ، داراى حسن ذاتى نيستند تا به خاطر آن واجب و لازم باشند . آنگاه چگونه اينجا از عنوان حسنى كه موجب استقلال عقل باشد ، دم مىزنند ؟\r\n4 - شايد اشاره باشد به اينكه تطبيق اين راه حلّ بر تعريف مشهور و اينكه منظور آنها از\r\n\r\n","description":"","footnote":"","page_name":" 172 ","page_number":180},
  {"content":"\r\n\r\nواجب نفسى اين باشد كه ما وجب لاجل انطباق عنوان حسن . . . ، بعيد است و دليلى ندارد .\r\nحقّ مطلب اين است كه وجوب نفسى و غيرى ، مثل واجب مطلق و مشروط دو امر نسبى و اضافى هستند ، چه‌بسا عملى نسبت به عمل ديگر ، غيرى و مقدّمى باشد ؛ ولى همان عمل ، فى نفسه ذىالمقدّمهء عمل ديگر باشد ، مثلا تحصيل ماء مقدّمهء وضو است و وضو به نوبهء خود مقدّمه نماز است و نماز مقدّمهء آن غايات است و . . .\r\nقوله : ثم انّه : در مواردى كه يقين داريم . فلان واجب ، واجب نفسى است ، به يقين ترتيب اثر مىدهيم . در مواردى كه يقين داريم فلان واجب ، واجب غيرى است - مثل قطع مسافت ، وضو و . . . - تابع يقين هستيم . ولى در مواردى كه شك مىكنيم آيا واجب نفسى است يا واجب غيرى چه كنيم ؟ ( مثلا پس از طواف ، دو ركعت نماز واجب است ؛ ولى نمىدانيم كه اين دو ركعت يك واجب مستقلى است يا شرط صحّت طواف است ؟ يا مثلا در نماز جماعت امر به متابعت از امام جماعت شده‌ايم ؛ ولى نمىدانيم كه متابعت يك واجب نفسى است يا غيرى . مرحوم آخوند ، تحقيقى دارند كه طىّ آن چهار قدم برداشته شده است :\r\nقدم اوّل : از نظر وضعى به نتيجه نمىرسيم ؛ زيرا صيغهء افعل براى مطلق طلب وجوبى وضع شده و مطلق طلب وجوبى قدر جامع ميان طلب وجوبى نفسى و غيرى است و تعيين هر مصداق و فردى نياز به قرينهء خارجى دارد و براى خصوص طلب نفسى يا غيرى وضع نشده تا از راه وضع مشكل حل شود و شك دفع گردد .\r\nقدم دوّم : از نظر اطلاق و مقدّمات حكمت به نتيجه مىرسيم كه اطلاق صيغه ، وجوب نفسى را دلالت مىكند ؛ زيرا غيرى بودن نيازمند بيان زائد است به اينكه بفرمايد اگر فلان عمل واجب شد ، اين هم از باب مقدّمه واجب است و الّا فلا ؛ ولى نفسى بودن نيازى به اين بيان ندارد . آنگاه اگر مولى در مقام بيان بود و مقدّمات حكمت فراهم بود .\r\nمع‌ذلك شرطى و قيدى نياورد و به طور مطلق فرمود : « افعل كذا » مىگوئيم كه اين عمل ، مقدّمه عمل ديگر نيست و گرنه مولاى حكيم بيان مىكرد تا اخلال به غرض نكند . پس\r\n\r\n","description":"","footnote":"","page_name":" 173 ","page_number":181},
  {"content":"\r\n\r\nاطلاق صيغه ، خواهان نفسى بودن است .\r\nقوله : و امّا ما قيل : در اين مرحله كه مهم‌ترين گام است ، مرحوم شيخ در تقريرات با ما مخالف است و مىگويد كه از راه اطلاق هيئت نمىتوانيم به نتيجه برسيم و در موارد شك جاى تمسّك به اطلاق صيغه نيست ؛ زيرا با توجه به مطالبى كه در باب واجب مطلق و مشروط بيان كرديم ، به عقيدهء شيخ اعظم هيئت‌ها و حروف از حيث معنى مثل هم مىباشند كه وضع آنها عام و موضوع له آنها خاص است ، يعنى واضع در هنگام وضع ، يك معناى كلّى را در نظر گرفته و تصوّر كرده است ؛ ولى لفظ را براى نفس آن معناى كلّى وضع نكرده ، بلكه براى مصاديق و افراد آن قرار داده است .\r\nبر اين مبنا ، در مورد صيغهء افعل هم واضع مفهوم كلّى طلب را تصور كرده است ؛ ولى هيئت امر را براى مصاديق آن ، يعنى طلب‌هاى خاص و جزئى كه از صفات حقيقيّهء نفسانيه بوده و قائم به نفس آمر است ، وضع كرده است .\r\nپس اگر هزاران طلب در نفس مولى وجود داشته باشد ، هركدام جزئى و شخصى است و اضرب براى يكى از آن طلبها و اكرم براى طلب ديگر و . . . وضع شده است . و وقتى موضوع له ، افراد و جزئيات بودند ، اصلا از اوّل جزئى اطلاق ندارد و قابل تقييد نيست تا بگوئيم : حال كه قيدى نياورده ( مثلا نفرموده : اذا وجبت الصلاة فتوضأ ) معلوم مىشود امر به وضو اطلاق دارد و وجوب نفسى دارد . جاى تمسّك به اطلاق نيست ؛ چون اصلا موضوع ندارد و جزئى قابل تقييد يا اطلاق نيست .\r\nقوله : نعم : مرحوم شيخ ، تبصره‌اى آورده است كه اگر مفاد امر و موضوع له صيغهء افعل مفهوم طلب بود و امر بر مفهوم طلب دلالت داشت ، مفهوم طلب كلّى است و قابل تقييد هست . اگر قيد نياورد ، حمل بر اطلاق مىشود و به اطلاق آن تمسّك مىشود ؛ ولى اين مبنا هزاران مرحله از واقع به دور است و مفاد فعل امر طلب جزئى و خاص و حقيقى است كه مصداق طلب و طلب به حمل شايع است نه مفهوم طلب يا طلب به حمل اوّلى ذاتى .\r\nدليل اين مدّعا يك قياس شكل سوّم منطقى است كه حدّ وسط در هر دو مقدّمه موضوع واقع شده است . به اين بيان :\r\n\r\n","description":"","footnote":"","page_name":" 174 ","page_number":182},
  {"content":"\r\n\r\nسؤال : از ديدگاه عقلاء چه موقع فعلى از افعال مكلّفين ، متصف به وصف مطلوبيّت مىشود و مىگوئيم كه هذا الفعل مطلوب ؟\r\nجواب : هنگامى كه از جانب مولى ، طلبى به آن عمل تعلّق بگيرد ، به سبب متعلّق طلب بودن است كه عمل معنون به عنوان مطلوب مىشود . طلب هم از امر مولى استفاده مىشود ، پس مىتوان گفت كه اتّصاف فعل به مطلوب بودن ، در سايهء تعلّق امر مولى است « صغرى »\r\nسؤال از نظر وجدانى ، آيا تصاف فعل به مطلوبيّت در سايهء تعلّق مفهوم اراده و طلب به آن است يا در سايهء تعلّق مصداق و واقع و حقيقت اراده است ؟ به عبارت ديگر ، آيا ارادهء حقيقى و طلب واقعى موجب اتّصاف عمل به مطلوبيّت مىشود يا ارادهء مفهومى ؟\r\nجواب : پرواضح است كه اراده و طلب مفهومى كه مفهومى بيش نيست ، نمىتواند منشأ مطلوبيّت يا مبغوضيّت عملى گردد . اين اراده و طلب خارجى و مصداقى و حقيقى است كه اگر به فعلى وارد شد آن را حسن و مطلوب مولى مىگرداند . پس اتصاف فعل به مطلوبيّت در سايه اراده و طلب حقيقى نفسانى قائم به نفس مولى است . « كبرى »\r\nآنگاه حدّ وسط كه اتّصاف فعل به مطلوبيّت است در نتيجه حذف مىشود و مىگوئيم :\r\nپس امر به معناى طلب حقيقى است ، و طلب كذائى جزئى و شخصى است ( و اصلا الشّيء ما لم يتشخّص لم يوجد ) و جزئى هم قابل تقييد نيست . پس از اطلاق هيئت نمىتوان استفاده كرد . « 1 »\r\nقوله : ففيه : مرحوم آخوند به سخنان شيخ اعظم جواب داده است . اين جواب را با مقدّمه‌اى مىآوريم .\r\nواژهء طلب و اراده سه نوع مصداق دارد .\r\n1 - طلب حقيقى : طلب حقيقى و مصداقى عبارتست از طلبى كه قائم به نفس مولى و صفتى از صفات نفسانيّهء او است مانند علم - شجاعت ، كرم ، و . . . و حقيقتا در خارج در نفس مولى موجود است . البته وجود مادّى و محسوس ندارد تا قابل رؤيت باشد ؛ بلكه\r\n\r\n\r\n","description":"","footnote":"\r\n( 1 ) - مطارح الانظار ، ص 67 .\r\n","page_name":" 175 ","page_number":183},
  {"content":"\r\n\r\nهمان گونه كه نفس و روح مجرّد است ، صفات و كمالات او نيز مجرّد مىباشد . و شاهد بر وجود طلب حقيقى آن است كه همه ما در نفس و جان خويش چيزهائى را طالب و خواهانيم و وجود اين خواستن‌ها را وجدان مىكنيم ، و لو به زبان نياوريم و ابراز نكنيم .\r\n2 - طلب انشائى : طلبى است كه به وسيلهء صيغهء افعل انشاء مىشود . انشاء عبارتست از قصد حصول معنى به وسيلهء همين لفظ ، يعنى با همين گفتن ، طلبى را انشاء و ايجاد و اعتبار مىكند نه اينكه از واقعيّتى حكايت كند .\r\n3 - طلب ذهنى يا مصداق ذهنى : وجود ذهنى يا تصوّر طلب همان است كه هر فردى از شنيدن كلمهء طلب به آن منتقل مىشود و معناى خواستن در ذهن او مىآيد و هر تصوّرى يك وجود ذهنى است . و نسبت ميان طلب حقيقى و طلب انشائى عموم و خصوص من وجه است :\r\nگاهى طلب حقيقى هست و مولى در دل شوق مؤكّد به انجام كارى دارد ؛ ولى طلب انشائى نيست ، يعنى آن خواست قلبى را به زبان نياورده و با صيغهء افعل انشاء و ابراز نمىكند .\r\nگاهى طلب انشائى هست و با اجراء صيغهء افعل انشاء طلب مىكند ؛ ولى طلب حقيقى نفسانى نيست ، يعنى هدفش واقعا انجام كار نيست ، بلكه به قصد امتحان و آزمايش يا اعتذار و مانند آن امر مىكند\r\nگاهى هم طلب حقيقى هست و هم طلب انشائى ، كه غالبا در او امر موالى به عبيد همين قسم وجود دارد ، يعنى واقعا كارى را طالب است و بدان شوق مؤكد دارد و بدنبال آن انشاء طلب مىكند و بدان امر مىنمايد .\r\nبا توجه به اين مقدّمه ، مرحوم آخوند در جواب مىفرمايند : ( اوّلا در مبحث معانى حرفيّه و نيز در باب مشتق به مناسبت و نيز در بحث واجب مطلق و مشروط گذشت كه به نظر ما حروف و هيئات از حيث وضع با اسماء اجناس فرقى ندارند و همگى داراى عموم وضع و عموم موضوع له هستند . بنابراين مفاد هيئات هم عام و كلّى است و قابل اطلاق و تقييد هست . پس اگر قيدى نياورد با اينكه مىتوانست بياورد حمل بر اطلاق مىشود .\r\n\r\n","description":"","footnote":"","page_name":" 176 ","page_number":184},
  {"content":"\r\n\r\nثانيا برفرض در باب حروف و هيئت جملات خبريّه مبناى شما را بپذيريم ؛ ولى در خصوص هيئت امر و صيغهء افعل و هيئات انشائيّه حرف شما را قبول نداريم و مىگوئيم كه ) مفاد هيئت امر ، مصداق طلب يا طلب حقيقى نيست تا جزئى و غير قابل تقييد باشد بلكه مفاد هيئت مفهوم طلب است و مفهوم طلب كلّى و قابل تقييد است .\r\nقوله : و الّا لما صحّ : دليل اينكه ، مفاد هيئت مفهوم طلب است نه طلب حقيقى ، آن است كه طلب قابل انشاء است و مولى مىتواند با گفتن ( افعل كذا ) انشاء طلب نمايد كه انشاء ، قصد حصول معنى به نفس همين لفظ است و مولى به نفس افعل گفتن انشاء طلب مىكند « صغرى » و طلب حقيقى قابل انشاء و ايجاد به توسّط لفظ نيست ؛ زيرا طلب حقيقى از صفات واقعى و خارجى و تكوينى است كه مانند ساير صفات نفسانى ( علم - شجاعت ، سخاوت و . . . ) در خارج و در نفس پديد مىآيد و مسبّب از اسباب و عواملى است كه اگر آن اسباب در خارج و جهان تكوين يافت شود ، اين صفت هم يافت مىشود و گرنه نمىشود ، مثلا طلب حقيقى مسبّب از تصوّر و تصديق به فايده و شوق و شوق مؤكّد است كه هرگاه اين عوامل در نفس پديد آيد ، به دنبالش بلافاصله قصد و اراده و طلب هم پديد مىآيد و گرنه نمىآيد . چنين نيست كه از امور اعتبارى و قابل جعل و تشريع و انشاء باشد پس طلب حقيقى انشاءبردار نيست . « كبرى » پس مفاد صيغهء افعل كه جمله انشائيه است و معناى انشائى دارد ، همان طلب مفهومى و كلّى است كه قابل انشاء است ، نه طلب حقيقى و مصداقى و به حمل شايع . « نتيجه »\r\nقوله : نعم : دواعى و انگيزه‌هاى مولى از امر كردن و انشاء طلب نمودن فرق دارد . گاهى داعى و سبب انشاء طلب و گفتن افعل كذا وجود طلب حقيقى است ، يعنى واقعا كارى را از عبد مىخواهد و تحقّق آن در خارج مطلوب مولى است و براى جامهء عمل پوشيدن به آن خواسته ، امر مىكند و انشاء طلب مىنمايد كه غالبا او امر موالى به عبيد از اين قبيل است .\r\nگاهى محرّك و باعث مولى بر امر كردن و انشاء طلب نمودن ، صرف اختبار و امتحان است و گرنه اصل انجام مأمور به مدّ نظر نيست . در اينجا طلب انشائى هست ؛ ولى طلب\r\n\r\n","description":"","footnote":"","page_name":" 177 ","page_number":185},
  {"content":"\r\n\r\nحقيقى نيست .\r\nگاهى انگيزهء مولى از امر كردن اسباب و عوامل ديگرى از قبيل : اعتذار ، تعجيز و . . .\r\nاست كه در ابتداى باب او امر گذشت . پس مفاد امر طلب حقيقى نيست . طلب حقيقى پشتوانه امر كردن و انشاء طلب نمودن است . اگر مفاد افعل طلب انشائى يا انشاء طلب شد ، مىگوئيم كه اين معنى قابل تقييد است و مولى مىتوانست انشاء طلب را مقيّد كند و بگويد كه « اذا وجبت الصلاة فتوضأ » و چون اين قيد و شرط را نياورده و به طور مطلق فرموده : « توضّأ » ما از اطلاق استفاده كرده و بر وجوب نفسى حمل مىكنيم .\r\nقوله : و اتّصاف : مرحوم شيخ در تبصره‌اى كه آورده است مدّعى شد كه مفهوم كلّى طلب مفاد صيغه افعل نيست و سپس استدلالى كرد كه در كبراى آن فرمود : « منحصرا اتصاف فعل به مطلوبيّت در گرو اراده و طلب حقيقى است » ، تنها در اين صورت است كه مولى انشاء امر و طلب مىكند و تنها اين اراده است كه داعى مولى بر امر مىشود .\r\nمرحوم آخوند مىفرمايد كه قبول داريم كه اگر اراده حقيقى به فعلى تعلّق گرفت آن فعل به وصف مطلوبيّت متّصف مىشود ؛ ولى مىگوئيم كه اتصاف فعل به مطلوبيّت منحصر به فرض مزبور نيست و منافاتى ندارد كه در سايه تعلّق طلب انشائى هم آن فعل متّصف به مطلوبيّت شود . پس اگر طلب حقيقى نسبت به كارى باشد آن كار مطلوب مولى است ؛ چه ابراز و اظهار بكند و انشاء و بعث داشته باشد يا نداشته باشد اگر طلب انشائى هم بود باز آن عمل مطلوب است ؛ چه داعى بر اين اظهار طلب حقيقى باشد يا سبب ديگرى از اسباب ( اختبار ، اعتذار و . . . ) باشد .\r\nقوله : و لعلّ : منشأ اشتباه مرحوم شيخ دو امر است .\r\n1 - چون غالبا در اوامر موالى به عبيد ، انشاء طلب به داعى طلب حقيقى است و آمر واقعا خواهان مأمور به است ، خيال كرده كه اصلا موضوع له امر همين است ، غافل از اينكه غلبه موجب حصر نمىشود . و گرنه هر مطلقى چه‌بسا فرد غالب و اكملى دارد ؛ ولى موجب انصراف نيست .\r\n2 - شيخ ملاحظه فرموده كه در كلمات قوم مكرّر گفته مىشود كه صيغه افعل به معناى\r\n\r\n","description":"","footnote":"","page_name":" 178 ","page_number":186},
  {"content":"\r\n\r\nطلب است و كلمه طلب را مطلق مىآورند ، لذا خيال كرده كه منظور آنان از طلب ، همان طلب حقيقى و طلب به حمل شايع ( مصداق طلب ) است و مفهوم را به مصداق خلط كرده ( مفهوم طلب انشائى را با مصداق طلب حقيقى خلط كرده ) غافل از اينكه اصلا مصداق و فرد طلب حقيقى انشاءبردار نيست و مفاد امر قابل انشاء است . پس طلب حقيقى مفاد امر نيست . آنگاه اگر طلب حقيقى تقييدپذير نباشد . چون جزئى است دليل آن نيست كه مفاد هيئت هم ( طلب مفهومى ) تقييدبردار نباشد . پس مفاد هيئت كلّى و قابل تقييد است و اگر در مقام بيان بود و قيدى نياورد ما به اطلاق آن اخذ كرده و مىگوئيم كه وضو مثلا واجب نفسى است ، خواه نماز واجب باشد يا نباشد .\r\nقوله : و ان تعارف : گويا كسى مىپرسد كه اگر منظور قوم از واژه طلب ، طلب انشائى باشد پس چرا مطلق ذكر كرده و تقييد نمىكنند ؟ در جواب مىگوئيم كه به خاطر وضوح مطلب قيد نمىكنند ( در اوائل باب اوامر فرمودند كه اطلاق طلب ، به طلب انشائى انصراف دارد چه اينكه اطلاق اراده به اراده حقيقى منصرف است و لذا نيازى به آوردن قيد انشائى نيست . ) مضافا به اينكه اساسا طلب حقيقى قابل انشاء نيست ( زيرا يك امر تكوينى و مسبّب از اسباب خاصّه است . . . ) تا اطلاق كلام قوم بر اين قسم حمل شود . پس ناچار بايد بگوئيم كه منظورشان طلب انشائى است و طلب انشائى ، يعنى قصد حصول و تحقّق مفهوم طلب به لفظ طلب يا صيغه افعل ، و بيش از اين لازم ندارد .\r\nقوله : فانقدح : حال كه مفاد هيئت ، مفهوم طلب و كلّى است ؛ پس قابليّت دارد كه به شرط و قيدى مقيّد شود و بگويد : « ان وجبت الصلاة فتوضأ » و مع ذلك اگر در مقام بيان بود و اين قيد را نياورد به اطلاق صيغه تمسّك مىشود . پس از ديدگاه مرحوم آخوند در مواردى كه در نفسى و غيرى بودن ، شك داريم ، مىتوانيم از اطلاق صيغه استفاده كنيم .\r\nضمنا تفصيل مبحث طلب و اراده حقيقى و انشائى و . . . را در باب اتحاد طلب و اراده ، مباحث مادّهء امر ذكر كرديم .\r\nقدم سوّم يا استفاده از اطلاق مادّه : مرحوم شيخ در تقريرات ، پس از اينكه از اطلاق هيئت نتوانستند به نتيجه برسند و اساسا منكر اطلاق هيئت شدند ، با يك تبصره به\r\n\r\n","description":"","footnote":"","page_name":" 179 ","page_number":187},
  {"content":"\r\n\r\nاستقبال اطلاق مادّه رفته و فرموده‌اند كه از اطلاق مادّه ( اطلاق احوالى ) استفاده مىكنيم .\r\nاين‌گونه كه مولى در مقام بيان بود و مىتوانست مثلا اكرام زيد را به مجىء زيد مشروط كرده و بگويد « اكرام زيد على تقدير المجيء واجب » يا مثلا وضو را به وجوب نماز مقيّد كرده و بگويد « الوضوء على تقدير وجوب الصلاة واجب » ؛ ولى اين قيد را نياورده و به طور مطلق فرموده است كه « اكرم زيدا » يا « اكرام زيد واجب » ، يا « توضّأ يا الوضوء واجب و . . . » معلوم مىشود كه وجوب اكرام يا وضو و مانند آن ، مشروط به شرطى نيست و مقدّمه واجبى نيست ، بلكه واجب نفسى و استقلالى است . پس شيخ اعظم از راه تمسّك به اطلاق مادّه ، وجوب نفسى را استنتاج كردند « 1 » ؛ ولى مرحوم آخوند چون اطلاق هيئت را قبول داشتند و از آن طريق رفع شك كرده و وجوب نفسى را استخراج كردند ، نيازى به استفاده از اطلاق مادّه پيدا نكرده و آن را مطرح نكرده‌اند .\r\nقوله : هذا اذا كان : قدم چهارم : اگر چنانچه دستمان از اطلاق هيئت و مادّه كوتاه شد و اطلاقى در ميان نبود ، يا در اثر اجمال و ابهام و اهمال خطاب ، يعنى مولى در مقام بيان به منظور عمل كردن نبود ، بلكه در مقام اهمال و يا اجمال‌گوئى بود ، يا اصلا خطاب لفظى نداشتيم و از طريق اجماع و سيره و مانند ان ، وجوب وضو را بدست آورديم و شك كرديم كه آيا نفسى است يا غيرى ، چه بايد بكنيم ؟ مرحوم آخوند دو صورت تصوير مىكنند :\r\n1 - گاهى يقين داريم كه آن غيرى كه احتمال مىدهيم اين عمل مقدّمه‌اش باشد ( مثل نماز نسبت به وضو ) خودش واجب فعلى است ( مثلا وقت نماز فرا رسيد . و نماز واجب فعلى شد . ) در اين صورت ، اين عمل ( وضو ) حتما واجب است و بايد اتيان شود . البتّه جهت وجوبش ( نفسى و غيرى بودن ) معلوم نيست ؛ ولى اين مهم نيست . مهم علم به اصل وجوب است كه على الفرض اصل وجوب معلوم است ؛ امّا نحوه وجوبش مهم نيست ، چون قصد نفسيّت يا غيريّت كه لازم نيست . قصد امتثال امر خودش را مىكنيم .\r\n2 - گاهى آن غير كه احتمال مىدهيم اين عمل مقدّمه‌اش باشد ، واجب فعلى نيست مثلا پيش از وقت نماز است و نماز فعلا واجب نيست . در اين صورت وضو هم واجب\r\n\r\n\r\n","description":"","footnote":"\r\n( 1 ) - مطارح الانظار ، صفحه 67 .\r\n","page_name":" 180 ","page_number":188},
  {"content":"\r\n\r\nنخواهد بود ؛ زيرا شك در اصل وجوبش داريم ( اگر مقدّمه نماز نباشد ، واجب است و اگر مقدّمه نماز باشد ، واجب نيست . ) و در شبهه وجوبيّه بدويّه اصل برائت جارى مىشود .\r\n\r\nدو تذنيب\r\nدر خاتمه تقسيم واجب به نفسى و غيرى ، دو مطلب را به عنوان تذنيب و دنباله و تتمّه مطلب اصلى عنوان مىكنند :\r\n\r\nتذنيب اوّل : تفاوت عمدهء امر نفسى و استقلالى\r\n- يا واجب نفسى با امر غيرى و مقدّمى و واجب غيرى - در اين است كه در واجبات نفسى و اوامر استقلالى ( امر به نماز ، روزه ، حج و . . . ) اطاعت و موافقت و امتثال آنها موجب استحقاق مثوبت است و متقابلا مخالفت و عصيان با آنها ، موجب استحقاق عقوبت است .\r\nدليل مطلب حكم عقل مستقلّ است ، حاكم در باب اطاعت و عصيان و استحقاق مثوبت يا عقوبت عقل است و عقل مستقل است به اينكه شخص مطيع و فرمانبردار مستحق مدح و ثواب است . چه اينكه شخص عاصى و سركش مستحق ذمّ و عقاب است .\r\nو ترديدى نيست كه همه عقلاء عالم ، عبد مطيع و فرمانبردار را ستايش كرده و بندهء عاصى و متمرّد و متجرّى را سرزنش مىنمايند .\r\nامّا در واجبات غيرى و اوامر مقدّمى ، اختلاف است و در مجموع پنج وجه مطرح است .\r\n1 - اوامر غيرى ، صددرصد با اوامر نفسى متفاوت است ، به اين معنى كه نه موافقت و امتثال امر غيرى موجب استحقاق ثواب است و نه مخالفت و عصيان آن موجب استحقاق عقوبت است .\r\n2 - اوامر مقدّمى ، صددرصد مثل اوامر استقلالى است ، به اين معنى كه امر غيرى نيز\r\n\r\n","description":"","footnote":"","page_name":" 181 ","page_number":189},
  {"content":"\r\n\r\nامتثالش موجب ثواب و عصيانش موجب عقاب است . از اين جهت با امر نفسى فرقى ندارد .\r\n3 - امر غيرى در استحقاق مثوبت مثل امر نفسى است و موافقت هركدام جداگانه ثواب دارد ؛ ولى در استحقاق عقوبت مثل هم نمىباشند ، يعنى امر نفسى مخالفتش عقاب‌آور است ؛ ولى در امر غيرى اين‌گونه نيست .\r\n4 - عكس فرض قبلى ، يعنى در استحقاق عقوبت بر مخالفت ، مثل هم‌اند ؛ امّا در استحقاق مثوبت فرق دارند . به اين معنى كه امر نفسى موجب استحقاق مثوبت هست ولى امر غيرى اين‌طور نيست .\r\n5 - اگر امر مقدّمى يك امر اصلى باشد ، يعنى بالاصالة و مستقيما از سوى مولى به آن امر شده‌ايم ، مثلا فرموده : « ادخل السوق و اشتر اللحم » كه دخول به بازار ، مقدّمه خريدن ما يحتاج زندگى است ؛ ولى به صراحت به خود آن امر شده‌ايم . چنين امر مقدّمى ، مثل امر نفسى است و داراى ثواب و عقاب است ؛ ولى اگر امر غيرى يك امر تبعى باشد ، يعنى مولى مستقيما بدان امر نكند و تنها به ذى المقدّمه امر كند ؛ ولى عقل با ملازمه از امر به ذى المقدّمه امر به مقدّمه را استكشاف مىكند و به تبع ذى المقدّمه براى مقدّمه امرى درست مىشود . چنين امرى ، مثل امر نفسى نيست و موجب استحقاق مثوبت يا عقوبت نمىباشد .\r\nمنظور مرحوم آخوند وجه اوّل است ، يعنى ايشان مدّعى است كه امتثال امر مقدّمى به عنوان اينكه امر مقدّمى مىباشد ، ثواب ندارد و عصيان امر مقدّمى هم به اين عنوان عقاب‌آور نيست .\r\nدليل مرحوم آخوند باز هم استقلال عقل است . عقل هر عاقلى مستقلّ است به اينكه اگر مولى عبدش را به عملى امر كند كه آن عمل هزار و يك مقدّمه داشته باشد و عبد آن عمل را با تمام مقدماتش ترك كند ، يك استحقاق عقاب بيشتر نيست و آن بر ترك خود واجب و ذى المقدّمه است ، نه بر مقدّمات .\r\nتبصره : همين‌كه عبد اوّلين مقدّمه را ترك كرد ، از همان لحظه مىتوان او را مستحق كيفر\r\n\r\n","description":"","footnote":"","page_name":" 182 ","page_number":190},
  {"content":"\r\n\r\nدانست ؛ امّا اين استحقاق كيفر بر ترك مقدّمه نيست ، بلكه در اين ظرف و در نزد ترك مقدّمه است .\r\n( كلمهء على نمىآيد و نمىگوئيم كه ، استحق العقاب على ترك المقدّمة » كلمهء فى يا عند مىآيد ، يعنى در ظرف ترك مقدّمه و در نزد آن و هم‌زمان با آن او را محكوم مىكنيم و مستحقّ عقاب مىدانيم ؛ امّا بر ترك واجب اصلى و اينكه يقين داريم كه اين ترك مقدّمه به آن ترك ذى المقدّمه منجر خواهد شد . )\r\nمتقابلا عقل هر عاقلى مستقلّ است به اينكه اگر واجبى داراى هزار و يك مقدّمه باشد و مكلّف ، آن عمل را با تمام مقدّماتش بجا بياورد ، يك استحقاق مثوبت بيشتر نيست و آن بر انجام خود واجب و ذى المقدّمه است و گرنه مقدّمات آن ثواب ندارد .\r\nتبصرة : مكلّفى كه اين‌همه مقدّمه را انجام مىدهد ، دو صورت دارد .\r\n1 - گاهى قصدش از انجام مقدّمات ، رسيدن به ذى المقدّمه و درك واجب اصلى و نفسى نيست ، بلكه اغراض و نيّات ديگرى دارد . مثلا قطع مسافت مىكند و به مكّه مىرود ولى براى تجارت يا سياحت و تفريح و . . . يا مثلا تطهير لباس و بدن مىكند براى اينكه از آلودگى متنفّر است و از تميزى و پاكى لذّت مىبرد و . . .\r\nدر اين فرض اگر بدنبال مقدّمات مزبور ، ذى المقدّمه را انجام دهد ، فقط ثواب خود ذى المقدّمه را دارد آن‌هم ثواب يك عمل معمولى كه براى رسيدن به آن زحمتى متحمّل نشده است .\r\n2 - ولى گاهى از ابتدا كه شروع به انجام مقدّمات مىكند ، صددرصد چشم به مقصد دوخته و تمام هدفش رسيدن به ذى المقدّمه و انجام آن است . در اين فرض مقدّمات هرچه زيادتر باشند ، ثواب واجب بيشتر مىگردد ، زيرا آن واجب « اشقّ و احمز الاعمال » مىگردد و برحسب اساس روايات : « افضل الاعمال احمزها » « 1 » ، يعنى عمل هرچه شاق‌تر باشد ، فضيلت و ثوابش بيشتر است .\r\nپس چنين مقدّماتى در ازدياد و فزونى ثواب ذى المقدّمه نقش دارند و در هر حال به\r\n\r\n\r\n","description":"","footnote":"\r\n( 1 ) - بحار الانوار ، ج 70 ، ص 191 ، حديث 2 ، باب 53 .\r\n","page_name":" 183 ","page_number":191},
  {"content":"\r\n\r\nپاى خود مقدّمه ثوابى نوشته نمىشود .\r\nقوله : و عليه ينزّل : آيات و روايات فراوان در ابواب مختلف داريم كه دلالت دارند بر اينكه خود مقدّمات موجب استحقاق مثوبت مىباشند ، به عنوان نمونه موارد زير را مىآوريم .\r\n1 - در روايات داريم كه هر قدمى كه براى زيارت حضرت سيّد الشهداء ( ع ) برداشته مىشود ، ثواب آزاد كردن بنده‌اى از اولاد حضرت اسماعيل را دارد .\r\nعن ابى سعيد القاضى قال : دخلت على ابى عبد الله ( ع ) فى غرفة له فسمعته يقول : من اتى قبر الحسين ماشيا كتب الله له بكلّ خطوة و بكلّ قدم يرفعها و يضعها عتق رقبة من ولد اسماعيل . « 1 »\r\nهمچنين روايات بسيار شيرين و جالبى در همان باب آمده است . « 2 » از جمله اوّلين حديث شريف آن باب كه ، عن الحسين بن ثوير بن ابى فاختة قال : قال لى ابو عبد الله ( ع ) : يا حسين من خرج من منزله يريد زيارة الحسين بن على بن ابى طالب ( ع ) ان كان ماشيا كتب اللّه له بكلّ خطوة حسنة ، و حطّ بها عنه سيئة ، و ان كان راكبا كتب الله له بكلّ حافر حسنة ، و حطّ عنه بها سيئة ، حتّى اذا صار بالحائر كتبه الله من الصالحين ، اذا قضى مناسكه كتبه اللّه من الفائزين ، حتّى اذا اراد الانصراف أتاه ملك فقال له : انا رسول ربّك يقرئك السلام و يقول لك : استأنف فقد غفر لك ما مضى .\r\n2 - روايتى درباره قدم برداشتن براى زيارت امير المؤمنين ( ع ) آمده است كه مىفرمايد :\r\nعن ابى عبد الله ( ع ) قال : من زار امير المؤمنين ( ع ) ماشيا كتب الله له بكلّ خطوة حجّة و عمرة ، فان رجع ماشيا كتب الله له بكلّ خطوة حجّتين و عمرتين . « 3 »\r\n3 - رواياتى كه درباره پياده رفتن به سوى حج وارد شده است ؛ من‌جمله روايت ابو المنكدر از امام باقر ( ع ) قال : قال ابن عبّاس : ما ندمت على شىء صنعت ندمى على ان\r\n\r\n\r\n","description":"","footnote":"\r\n( 1 ) - وسائل الشيعة ، ج 10 ، باب 41 ، ابواب المزار و ما يناسبه ، ص 343 ، حديث 6 .\r\n( 2 ) - وسائل الشيعة ، ج 10 ، باب 41 ، روايت 1 و 2 و 3 و 4 و 5 .\r\n( 3 ) - وسائل الشيعة ، ج 10 ، باب 24 ، من ابواب المزور حديث اوّل .\r\n","page_name":" 184 ","page_number":192},
  {"content":"\r\n\r\nلم أحجّ ماشيا لأني سمعت رسول الله ( ص ) يقول : من حجّ بيت الله ماشيا كتب الله له سبعة آلاف حسنة من حسنات الحرم ، قيل : يا رسول اللّه و ما حسنات الحرم ؟\r\nقال : حسنة الف الف حسنة ، و قال فضل المشاة فى الحج كفضل القمر ليلة البدر على سائر النجوم ، و كان الحسين بن على ( ع ) يمشى الى الحجّ و دابّته تقاد ورائه . « 1 » و روايات ديگرى كه در همان باب آمده است .\r\n4 - آيات شريفه‌اى كه درباره قدم برداشتن براى جهاد آمده است ، از قبيل :\r\n  ما كانَ لِأَهْلِ الْمَدِينَةِ وَ مَنْ حَوْلَهُمْ مِنَ الْأَعْرابِ أَنْ يَتَخَلَّفُوا عَنْ رَسُولِ اللَّهِ وَ لا يَرْغَبُوا بِأَنْفُسِهِمْ عَنْ نَفْسِهِ ذلِكَ بِأَنَّهُمْ لا يُصِيبُهُمْ ظَمَأٌ وَ لا نَصَبٌ وَ لا مَخْمَصَةٌ فِي سَبِيلِ اللَّهِ وَ لا يَطَؤُنَ مَوْطِئاً يَغِيظُ الْكُفَّارَ وَ لا يَنالُونَ مِنْ عَدُوٍّ نَيْلًا إِلَّا كُتِبَ لَهُمْ بِهِ عَمَلٌ صالِحٌ إِنَّ اللَّهَ لا يُضِيعُ أَجْرَ الْمُحْسِنِينَ ، وَ لا يُنْفِقُونَ نَفَقَةً صَغِيرَةً وَ لا كَبِيرَةً وَ لا يَقْطَعُونَ وادِياً إِلَّا كُتِبَ لَهُمْ لِيَجْزِيَهُمُ اللَّهُ أَحْسَنَ ما كانُوا يَعْمَلُونَ   « 2 »\r\n5 - رواياتى كه دربارهء طى طريق و سلوك براى طلب علم آمده است از قبيل : روايت قدّاح از امام صادق از پدر بزرگوارش از اجداد طاهرينش از رسول خدا ( ص ) قال : من سلك طريقا يطلب فيه علما سلك الله به طريقا الى الجنة .\r\nو انّ الملائكة لتضع اجنحتها لطالب العلم رضا به ، و انّه ليستغفر لطالب العلم من فى السماء و من فى الارض حتّى الحوت فى البحر و فضل العالم على العابد كفضل القمر على سائر النجوم ليلة البدر ، و انّ العلماء ورثة الانبياء ، انّ الانبياء لم يورّثوا دينارا و لا درهما و لكن ورّثوا العلم ، فمن اخذ منه اخذ بحظّ وافر « 3 »\r\n6 - رواياتى كه دربارهء سير و سلوك معنوى ، براى تهذيب نفس و جهاد با نفس آمده است . از قبيل : قال الصادق ( ع ) : طوبى لمن جاهد فى الله نفسه و هواه و من هزم جند هواه ظفر برضى الله تعالى و من جاوز عقله نفسه الامّارة بالسوء بالجهد و الاستكانة و الخشوع على بساط خدمة الله فقد فاز فوزا عظيما و لا حجاب اظلم و اوحش بين العبد و بين الله\r\n\r\n\r\n","description":"","footnote":"\r\n( 1 ) - وسائل الشيعة ، ج 8 ، باب 32 ، من ابواب وجوب الحج و شرائطه ، ص 56 ، حديث 9 .\r\n( 2 ) - سورهء توبه ، آيهء 121 - 120 .\r\n( 3 ) - بحار الانوار ، ج 1 ، ص 164 ، حديث دوّم .\r\n","page_name":" 185 ","page_number":193},
  {"content":"\r\n\r\nتعالى من النفس و الهوى و ليس لقطعهما و قتلهما سلاح و آلة الافتقار الى الله تعالى و الخشوع و الجوع و الظمأ بالنّهار و السّهر بالليل فان مات صاحبه مات شهيدا و ان عاش و استقام ادّاه عاقبته الى رضوان الله الاكبر . « 1 »\r\nحال اين سؤال مطرح است كه اگر امتثال مقدّمهء واجب و اتيان به آن موجب استحقاق مثوبت نمىشود ، پس اين آيات و رواياتى كه ثوابهاى كلانى را به مقدّمه بار كرده ، چه جواب مىدهيد ؟\r\nمرحوم آخوند دو جواب مىدهند :\r\n1 - وقتى عقل قاطع و مستقلّ بود كه مقدّمه موجب ثواب نيست ، بايد اين ظواهر را توجيه و تنزيل كرد و ما اين‌ها را بر مطلبى كه در فراز قبل گفتيم ، حمل مىكنيم و مىگوئيم كه اگر مقدّمات به قصد توصّل به ذى المقدّمه انجام شوند ، موجب دشوارتر شدن واجب مىگردند و به هر نسبت مشقّت بيشتر باشد ، ثواب خود واجب بيشتر مىشود . پس در حقيقت ثواب مال ذى المقدّمه است و مجازا به مقدّمه نسبت داده شده است .\r\n2 - اين روايات و آيات بر ظاهرش ابقاء شده و به ظاهر آنها اخذ مىشود و مىگوئيم كه خصوص مقدّمات مزبور داراى ثواب هستند ؛ ولى نه روى ضابطه و قاعده و استحقاق مثوبت بلكه از باب تفضّل است و خداوند فضل و كرم بىپايان دارد و دوست دارد كه به بندگانش به هر بهانه‌اى ثوابى بدهد و اينكه محذورى ندارد ، در ناحيهء استحقاق عقوبت كاملا عدل و انصاف مراعات شده است . و يك گناه يك كيفر دارد ؛ ولى در ناحيهء ثواب يك حسنة ده پاداش دارد و اين جز با تفضّل سازگار نيست . و به قول قرآن :  « مَنْ جاءَ بِالْحَسَنَةِ فَلَهُ عَشْرُ أَمْثالِها وَ مَنْ جاءَ بِالسَّيِّئَةِ فَلا يُجْزى إِلَّا مِثْلَها وَ هُمْ لا يُظْلَمُونَ »  « 2 »\r\nقوله : و ذلك : شايد بپرسيد كه فلسفهء تنزيل و حمل مزبور چيست ؟ چرا آيات و روايات مزبور را بر ظاهرش ، ابقاء نكرديد ؟ مرحوم آخوند مىفرمايد : كه سرّ مطلب آن است كه ثواب و عقاب از تبعات و آثار و لوازم و معاليل قرب به مولى الموالى و بعد از مولاى على الاطلاق است ، يعنى قرب به مولاى حقيقى موجب استحقاق مثوبت است و بعد از\r\n\r\n\r\n","description":"","footnote":"\r\n( 1 ) - مستدرك الوسائل ، ج 2 ، ص 270 .\r\n( 2 ) - سورهء انعام ، آيه 60 .\r\n","page_name":" 186 ","page_number":194},
  {"content":"\r\n\r\nجنابش سبب استحقاق عقاب است .\r\nقرب و بعد ، مخصوص اطاعت و معصيت واجب نفسى و امر استقلالى است و گرنه اطاعت امر غيرى و انجام مقدّمات ، قطع‌نظر از ذى المقدّمه ، اطاعت مولى و مقرّب به سوى او نيست تا ثواب داشته باشد و معصيت و ترك مقدّمه با قطع‌نظر از واجب نفسى ، مبعّد از مولى نيست تا مؤاخذه و عقاب داشته باشد . ازاين‌رو ناگزير شديم از ظواهر آن آيات و روايات صرفنظر كرده و به تنزيل مزبور تن دردهيم .\r\nقوله : اشكال و دفع : بدنبال مطلبى كه در تذنيب اوّل گفته شد ، دو اشكال مهم مطرح مىشود كه اشكال اوّل مستقيما مربوط به مطلب مزبور مىباشد . اشكال دوّم هم به موقع مطرح مىشود .\r\nاشكال اوّل : گفتيم كه امر مقدّمى استقلالا داراى اطاعت و امتثال نيست ( چه اينكه داراى معصيت و مخالفت هم نيست ) و بدنبال آن استقلالا داراى قرب نبوده و ما را به مولى نزديك نمىكند ( چه اينكه داراى بعد هم نبود ) و بدنبال آن استقلالا موجب مثوبت و استحقاق ثواب نيست ( چنان كه موجب عقوبت هم نبود . ) مستشكل مىگويد كه اگر امتثال امر مقدمى و غيرى ، موجب استحقاق ثواب نيست پس چگونه است كه برخى از مقدّمات كه طهارت ثلاث باشد استقلالا داراى ثواب هستند و بر اتيان آنها ثواب مترتّب است ؟ آيا دربارهء خصوص طهارت ثلاث ( وضو و غسل و تيمّم ) قاعدهء مزبور نقص شده است ؟\r\nاشكال دوّم : ترديدى نيست در اينكه امر مقدّمى ، يك امر توصّلى است و تمام غرض از اين امر توصّل و رسيدن به ذى المقدّمه است و اينكه به چه قصدى انجام شود ، مهم نيست . حال اگر امر مقدّمى توصّلى است ، پس چگونه است كه خصوص طهارت ثلاث تعبّدى هستند و عباديّت دارند و حتما بايد به قصد قربت اتيان شوند ؟ آيا قانون توصّلى بودن در اين مورد نقض شده است ؟\r\nقوله : و امّا الثانى : در جواب به دو اشكال مزبور ، چهار راه حلّ ارائه شده است :\r\nراه اوّل تحقيق خود صاحب كفايه است : اصولا طهارات ثلاث پيش از آنكه مقدّمهء واجبى ( از قبيل نماز و طواف و صوم و . . . ) قرار بگيرند ، ذاتا داراى استحباب نفسى بوده و\r\n\r\n","description":"","footnote":"","page_name":" 187 ","page_number":195},
  {"content":"\r\n\r\nيك امر استحبابى عبادى نفسى به آنها تعلّق گرفته بود ، و همان‌طور كه نافلهء شب مستحب نفسى است و جداگانه داراى ثواب است ، طهارات ثلاث هم مستحب نفسى هستند . وضو نور است و وضو بر وضو ، نور على نور است . در نتيجه ترتّب ثواب بر اين اعمال از ناحيهء همان امر نفسى است .\r\nچه اينكه عباديّت و قصد قربت نيز از همان ناحيه است و ربطى به امر غيرى ندارد . امر غيرى و مقدّمى كه بعدا مىآيد ( مثلا پس از دخول وقت ، وضو متعلّق امر غيرى واقع مىشود و امرى از نماز به وضو هم وارد مىشود . ) به ذوات اين اعمال و پيكرهء اين افعال تعلّق نمىگيرد تا مشكل ايجاد كند ، بلكه به اعمال عبادى با وصف عبادى بودن تعلّق مىگيرد ، يعنى وضوى عبادى مثلا مقدّمهء نماز و متعلّق امر غيرى واقع مىشود ، نه ذات الوضوء .\r\nآنگاه هر دو مشكل حلّ مىشود ؛ زيرا ترتّب ثواب مربوط به امر غيرى نيست ، بلكه از آن امر نفسى استحبابى است . و قصد قربت هم ربطى به امر غيرى ندارد ، بلكه مربوط به امر نفسى طهارات ثلاث است . پس قواعد مسلّم امر غيرى نقض نشد .\r\nقوله : و الاكتفاء : به نظر مرحوم آخوند در خصوص طهارات ثلاث ، دو نوع امر وجود دارد :\r\n1 - امر استحبابى نفسى كه با قطع‌نظر از مقدميّت ثابت است .\r\n2 - امر وجوبى غيرى كه به لحاظ مقدميّت و در اين فرض ثابت است .\r\nو اين دو در طول هم هستند و منافاتى ندارند و مسئله ثواب و عباديّت مربوط به امر نفسى شد .\r\nحال اين تحقيق زمينه‌ساز طرح اشكالى شده است به اين‌طور كه اگر عباديت و قصد قربت از ناحيهء يك امر استقلالى نفسى است و ربطى به امر غيرى ندارد ، پس بايد در مقام امتثال ، طهارت ثلاث را به قصد همان امر استحبابى نفسى بجا آوريم تا موجب ترتّب ثواب و تصحيح عباديّت براى آنها شود و نبايد آنها را به قصد امر غيرى بجا آوريم ، درحالىكه اجماعى است كه اتيان به اين اعمال به قصد امر غيرى كافى است و قصد امر\r\n\r\n","description":"","footnote":"","page_name":" 188 ","page_number":196},
  {"content":"\r\n\r\nنفسى داشتن لازم نيست و بلكه پس از دخول وقت ، به قول مشهور فقط بايد به قصد امر غيرى اتيان شوند و نه امر نفسى .\r\nجواب مرحوم آخوند : اينكه اجماعا اكتفا به قصد امر غيرى كافى است ، براى آن نيست كه امر غيرى اصالت و استقلال دارد و به تنهائى موجب ترتّب ثواب و عباديّت مىباشد بلكه براى آن است كه امر غيرى امرى مرآتى و طريقى و عنوان مشير به آن امر نفسى استحبابى است . و در ضمن قصد امر غيرى آن امر استحبابى هم شده است .\r\nبيان مطلب : امر غيرى به مقدّمه وارد مىشود و مقدّمه در ما نحن فيه ذوات طهارات ثلاث نيست ، بلكه اعمال عبادى است . قاعدهء كلّى آن است كه هر امرى ، فقط به جانب متعلّق خود دعوت مىكند . در ما نحن فيه ، متعلّق امر غيرى عمل عبادى است . پس ما عمل عبادى را به قصد امر غيرى مىآوريم و عباديت هم با امر نفسى درست شده است .\r\nپس در ضمن امر غيرى قصد امر نفسى هم شده است و از اين جهت كفايت مىكند ، چرا كه اجماع بر كفايت قائم شده و گرنه كافى نبود .\r\nقوله : فافهم : شايد امر به دقّت باشد و اشاره به اين باشد كه اگر كسى امر غيرى را واسطه و عنوان مشير و طريق قرار داده و به اين عنوان عمل را انجام دهد ، بايد صحيح باشد ؛ ولى اگر كسى براى امر غيرى اصالت قائل شد ( مثل نوع مردم عوام ) نبايد عمل او صحيح باشد ؛ چون امر غيرى را طريق قرار نمىدهد پس بايد نوع مردم اعمالشان باطل باشد و اين قابل التزام نيست .\r\nقوله : و قد تفصّى : مرحوم شيخ انصارى در تقريرات « 1 » براى حلّ دو اشكال مزبور دو راه ديگر را آورده است .\r\nراه اوّل ، از دو راه حلّ مرحوم شيخ و راه دوّم ، از مجموع چهار طريق مبتنى بر ذكر مقدّمه‌اى مىباشد : عناوينى كه تحت امر مىروند دو دسته مىباشند :\r\n1 - عناوين قهرى : عناوينى كه قصد و اراده و اختيار مكلّف در تحقّق آنها نقشى ندارد ، مثلا عنوان قطع مسافت از باب مقدّمه متعلّق امر واقع شده است . ( البتّه بنا بر ثبوت ملازمه )\r\n\r\n\r\n","description":"","footnote":"\r\n( 1 ) - مطارح الانظار ، ص 71 .\r\n","page_name":" 189 ","page_number":197},
  {"content":"\r\n\r\nولى لازم نيست كه مكلّف به قصد قطع مسافت حركت كند تا عنوان مزبور صدق كند ، بلكه با اختيار برود يا در حال خواب و مستى و بيهوشى او را ببرند يا كشان‌كشان و با اجبار او را ببرند ، از ارض مباح باشد يا از اراضى غصبى باشد و . . . در هر حال عنوان مزبور محقّق مىشود .\r\nيا مثلا عنوان تطهير لباس و بدن به عنوان مقدّمهء نماز ، تحت امر رفته ؛ ولى لازم نيست كه به قصد تحصيل طهارت لباس و بدن و امتثال امر مقدّمى ، جامه يا بدن را بشويد ، تا عنوان مزبور صدق كند ، بلكه اگر حتّى بادى هم بوزد و جامه را در آب بياندازد و شسته شود كفايت مىكند . و هكذا اباحهء مكان ، استقبال و . . .\r\n2 - عناوين اختيارى : عناوينى كه قصد و اراده در آنها دخيل است و بدون قصد ، عنوان مزبور صادق نيست . مثل عنوان تعظيم و تحقير و . . . كه تا قيام و قعود به قصد تكريم و تحقير نباشد عنوان تعظيم و تحقير و . . . محقّق نمىشود . اين دسته نيز دوگونه مىباشد :\r\n1 - عناوينى كه براى مكلّف به تفصيل معلوم است ، مثل عنوان صلاتى ، صومى و . . .\r\n2 - عناوينى كه به تفصيل معلوم نيست و يك علم اجمالى به وجود عنوان واقعى در ميان است .\r\nبا توجه به مقدّمهء مزبور ، در باب طهارات ثلاث ، حركات خاصّه ( غسلات و مسحات در وضو ، غسلات تنها در غسل ، مسحات تنها در تيمّم . ) موضوعيّت ندارد ، بلكه يك عنوانى در واقع و عند اللّه وجود دارد كه او مطلوب و مقصود مولى از اين حركات است و اين اعمال به آن عنوان مطلوب و تحت امر هستند . و اگر علم تفصيلى به آن عنوان داشتيم ، حتما همان عنوان را قصد مىكرديم و كارى به امر غيرى نداشتيم ؛ ولى چون از آن عنوان اطلاعى نداريم ، چاره‌اى نيست ، جز اينكه امر غيرى و مقدّمى را واسطه و عنوان مشير و مرآت به سوى آن عنوان قرار داده و بگوئيم كه اين حركات را بايد به قصد امر غيرى اتيان كرد ؛ ولى نه براى اينكه امر غيرى هدف است ، بلكه براى اينكه امر غيرى ، وسيله‌اى براى رسيدن به آن عنوان و احراز آن عنوان واقعى است .\r\nدر نتيجه ، ترتّب ثواب به همان عنوان واقعى مربوط مىشود ، قصد قربت هم به اعتبار\r\n\r\n","description":"","footnote":"","page_name":" 190 ","page_number":198},
  {"content":"\r\n\r\nهمان عنوان واقعى است و ربطى به امر غيرى ندارد ، پس باز هم هر دو اشكال بر طرف شد .\r\nقوله : و فيه : مرحوم آخوند اين راه حل را نپسنديده و به آن دو جواب مىدهند .\r\nالف ) جواب اوّل : قصد امر دوگونه است :\r\n1 - قصد امر غائى : يعنى وضو را به قصد امر غيرى انجام مىدهيم ؛ ولى امر غيرى موضوعيّت ندارد بلكه غايت آن رسيدن به عنوان واقعى است ، داعى و محرّك بر فعل آن ، احراز عنوان واقعى است و براى ايجاد آن عنوان ، انجام مىدهيم و در مقام نيّت مىگوئيم كه وضو مىگيرم به قصد امتثال امر غيرى به منظور احراز عنوان واقعى كه داعى بر فعل اين مطلب است .\r\n2 - قصد امر وصفى : يعنى واجب و مأمور به بودن و قصد امر غيرى داشتن را به صورت وصف در نظر بگيريم و در مقام نيّت بگوئيم كه وضوى واجب و مأمور به به امر غيرى را بجا مىآورم ؛ ولى غايت اين فعل چيست ؟ و داعى و محرّك ما بر اين عمل واجب كدام است ؟ مطرح نيست و لازم نيست كه اتيان به وضوى واجب ، براى خاطر احراز عنوان واقعى باشد ، بلكه چه‌بسا امر ديگرى داعى بر فعل مزبور گرديده است ، مثلا به داعى تبريد و خنك شدن با آب خنك وضو مىگيرد ، به داعى تسخين و گرم شدن با آب داغ وضو مىگيرد يا غسل مىكند ، به انگيزهء تنظيف وضو مىگيرد و . . .\r\nهركدام از دو قصد امرى كه ذكر شد ، صلاحيّت دارد كه عنوان مشير بوده و ما را به عناوين واقعى برسانند و خود قصد امر موضوعيّت نداشته باشد ، امّا قصد امر غائى كه پرواضح است ؛ زيرا صريحا در نيّت رسيدن به عنوان واقعى را مدّ نظر دارد . و امّا قصد امر وصفى هم عنوان مشير است ؛ زيرا وقتى مىگويد « وضوى واجب و مأمور به را بجا مىآورم » خود وصف واجب و مأمور به بودن ، يعنى متعلّق امر بودن و فرض اين است كه حركات خاصه بدون عنوان واقعى مأمور به و متعلّق امر نيست پس باز اشاره به عنوان واقعى دارد .\r\nبا توجه به اين مطالب ، راه منحصر نيست در قصد امر غائى كه شيخ مطرح كرد و فرمود :\r\n\r\n","description":"","footnote":"","page_name":" 191 ","page_number":199},
  {"content":"\r\n\r\nاتيان به طهارات ثلاث به قصد امر غيرى لاجل احراز نفس العنوان . . . است ، بلكه راه ديگرى هم هست كه قصد امر وصفى باشد .\r\nجواب دوّم : با اين بيان مشكل عباديّت و قصد قربت را حلّ كرديد و معلوم شد كه قصد قربت بر طهارات ثلاث براى خاطر آن عنوان واقعى است نه به خاطر امر غيرى ؛ ولى مشكل ترتّب ثواب را حلّ نكرديد ؛ زيرا در بيان شما نبود كه آن عنوان واقعى عبادى حتما يك عنوانى است كه ثواب بر خود آن عنوان مترتّب است يا بر ذى المقدّمه ، از اين جهت بيان شما ناقص است .\r\nقوله : و ثانيهما : وجه دوّم از دو وجه مرحوم شيخ و وجه سوّم از مجموع چهار راه حلّ ، وجهى است كه باز هم شيخ اعظم در تقريرات « 1 » آورده و خود نيز آن را پسنديده است . و وجه مورد نظر اين است كه واجبات نفسى و غايات يا ذىالمقدّمه‌ها از يك نظر چهار دسته مىشوند .\r\n1 - واجباتى كه در خود آنها هم قصد قربت لازم نيست چه رسد به مقدّمات آنها كه به طريق اولى معتبر نيست ، مثل حجّ كه از لحظهء احرام ، عملى عبادى است و بايد با قصد قربت اتيان شود ؛ ولى مقدّمات آن از قبيل تهيّهء زاد و راحله ، قطع مسافت ، استطاعت و . . .\r\nهمگى توصّلى هستند .\r\n3 - واجباتى كه نه تنها در خود آنها قصد قربت معتبر است و بدون آن غرض مولى تحصيل نمىشود ، بلكه در پاره‌اى از مقدّمات آنها هم قصد قربت معتبر است ، مثل نماز كه خودش يك عمل صددرصد عبادى و قربى است . بخشى از مقدّماتش هم از قبيل طهارات ثلاث قربى هستند .\r\n4 - واجباتى كه هم خود آنها عبادت هستند و در صحّت آنها قصد قربت دخالت دارد و هم كلّيهء مقدّمات آنها عبادت بوده و قصد قربت مىطلبند . شايد براى اين قسم مثالى در شريعت نيابيم و فعلا به اين قسم نيز كارى نداريم .\r\nحال راه سوّم اين است كه طهارات ثلاث عبادت هستند و قصد قربت لازم دارند ؛ ولى\r\n\r\n\r\n","description":"","footnote":"\r\n( 1 ) - مطارح الانظار ، ص 71 .\r\n","page_name":" 192 ","page_number":200},
  {"content":"\r\n\r\nاين قصد قربت مقتضاى امر غيرى و مستفاد از آن نيست تا بگوئيد كه امر غيرى توصّلى است و عبادت درست‌كن نيست .\r\nبلكه قصد قربت مستفاد از امر نفسى است ، يعنى مولى كه امر به نماز كرده غرضى دارد كه آن غرض صلاتى بدون قصد قربت به خود نماز و به برخى از مقدّمات آن ( طهارات ثلاث ) حاصل نمىشود . براى تحصيل غرض صلاتى ناگزير بايد پاره‌اى از مقدمات آن را هم به قصد قربت بياوريم و لزوم قصد قربت در طهارت از ناحيهء امر نفسى به صلاة پيدا مىشود نه از ناحيهء امر غيرى ، تا مشكل شود .\r\nقوله : و فيه : مرحوم آخوند به اين وجه يك اشكال دارند . اين‌گونه كه شما با بيان مزبور ، مشكل عباديّت و قصد قربت را حلّ كرديد و ثابت كرديد كه قصد قربت از ناحيهء امر غيرى نيامده است ؛ ولى مشكل ترتّب ثواب را حلّ نكرديد نگفتيد كه چرا ثواب بر اين‌ها مترتب است ، با اينكه امر غيرى موجب مثوبت نيست ؟\r\n( البته جناب محشّى يعنى مرحوم مشكينى فرموده : اين اعتراض به مرحوم شيخ وارد ، نيست ، زيرا كه شيخ مشكل ترتّب ثواب را از راه ديگرى كه مسألهء تفضّل و . . . باشد حلّ كرده و فعلا با دو وجهى كه مطرح كرده ، درصدد حلّ مشكل عباديت و قصد قربت است .\r\nمضافا به اينكه ممكن است كسى به دفاع از مرحوم شيخ بگويد : وقتى عباديت و قصد قربت درست شد بالملازمه ترتّب ثواب هم درست مىشود ؛ زيرا خود مرحوم آخوند قبلا فرمودند كه ثواب و عقاب فرع بر قرب و بعد است و وقتى قرب پذيرفته شد ؛ لازمه‌اش آن است كه ثواب داشتن هم پذيرفته شود . )\r\nقوله : و امّا : راه حلّ چهارم : اين راه نيز در تقريرات « 1 » اين‌گونه مطرح شده است كه در مثل طهارات ثلاث به دو امر توصّلى ملتزم مىشويم : امر اوّل ، همان امر غيرى و مقدّمى است كه به ذات وضو و غسل و تيمم « بدون وصف قصد قربت » تعلّق گرفته است . و طبعا در خود اين امر سخن از عباديّت و قصد قربت مطرح نيست و مطلوب به آن ، ذات العمل است .\r\n\r\n\r\n","description":"","footnote":"\r\n( 1 ) - مطارح الانظار ، ص 71 .\r\n","page_name":" 193 ","page_number":201},
  {"content":"\r\n\r\nامر دوّم كه متمّم الجعل است ، به قصد قربت تعلّق گرفته يعنى مىگويد كه « افعل وضوئك به قصد امره » ، آن وضويى را كه به امر مقدّمى بدان امر شدى با قصد امتثال همان امر اوّل بجا بياور ! اين امر نيز توصّلى است و لازم نيست ما وضوى به قصد امر اوّل را به قصد امر ثانى بجا آوريم ؛ بلكه به قصد امر اوّل كافى است .\r\nحال اگر كسى اين راه را بپيمايد نتيجه آن است كه هم امر مقدّمى توصّلى بوده و لطمه‌اى نخورده و هم عباديّت اين‌ها با امر طولى و ثانوى تكميل و تتميم شده است .\r\nقوله : لا يكاد يجزى : از اين راه سه جواب مىتوان داد :\r\n( 1 - اين راه نيز مثل دو راه قبل مشكل عباديّت و قصد قربت را حلّ كرد ؛ ولى مشكل ترتّب ثواب را حلّ نكرد . مگر كسى از راه ملازمه پيش آيد كه قبلا بدان اشاره شد . )\r\n2 - آيا ذات الوضوء مقدميّت دارد ؟ خير ، ذات وضو بدون قصد قربت مقدّمه نيست ، و وقتى مقدّمه نباشد ، امر غيرى هم ندارد ؛ زيرا امر مقدّمى به چيزى تعلّق مىگيرد كه حقيقتا و به حمل شايع مقدّمه باشد . پس اصلا طلب غيرى در كار نيست تا زمينه را براى امر ثانى و متمّم الجعل فراهم كند .\r\n3 - در باب تعبّدى و توصّلى عدّه‌اى از همين راه وارد شدند و براى اثبات اين مطلب كه اشتراط و اعتبار قصد قربت در عبادات ، شرعى است نه عقلى ، مسئله متمّم الجعل و وجود دو امر را مطرح كردند ، آنجا جواب داديم ، حال نظير آن جواب در ما نحن فيه هم مىآيد كه وجدانا ما در باب مقدّمات واجب دو امر توصّلى نداريم و اين راه حلّ مجرّد فرض است و با واقعيّت تطابق ندارد . ( آرى بر مسلك ما كه براى وضو امر استحبابى نفسى قائل بوديم منافاتى ندارد كه وضو قطع‌نظر از مقدميّت داراى امر استحبابى نفسى و عبادى باشد و پس از مقدّمه شدن واجب به وجوب غيرى باشد ، بدون آنكه عباديّت و ترتب ثواب از راه امر غيرى بيايد . )\r\nنتيجه : بهترين راه حلّ دو مشكل مزبور ، راه اوّل است كه تحقيق آخوند بود .\r\nتذنيب دوّم :\r\n\r\nتذنيب دوّم در مورد اين است كه هريك از طهارات ثلاث غاياتى دارند ،\r\nمثلا يكى از\r\n\r\n","description":"","footnote":"","page_name":" 194 ","page_number":202},
  {"content":"\r\n\r\nغايات وضو ، اقامهء نماز است و غايت ديگر آن طواف است .\r\nغايت سوّم قرائت قرآن است و غايت چهارم مسّ خطّ مصحف ، يا مسّ نام خدا و اسماء حسناى الهى است و . . . حال آيا حتما بايد وضو را براى يكى از غايات مذكور انجام دهيم تا موجب امتثال امر مولى شود و بدنبال آن سبب قرب به مولى و بالاخره سبب استحقاق مثوبت گردد ؟ يا بدون قصد توصّل به غايتى از غايات مزبور هم مىتوان وضو گرفت و مستحق مثوبت گرديد ؟\r\nمرحوم آخوند بر اساس مبانى و مسالكى كه در تذنيب اوّل دربارهء حلّ اشكال مطرح شد ، محاسبه مىكنند ؛ امّا بر مبناى حق كه تحقيق ما را به آن رهبرى كرد ، معلوم شد كه اساسا مسألهء عباديّت و قصد قربت كردن به طهارات ثلاث ، ربطى به مقدّميّت آنها ندارد ، بلكه پيش از آن و با قطع‌نظر از اينكه مقدّمهء واجبى واقع شوند ، ذاتا يك سلسله عبادات مستحبّى هست كه رجحان ذاتى دارند و مأمور به به امر نفسى هستند و گاهى بالعرض مقدّمهء واجبى هم قرار مىگيرند .\r\nبر اين مبنا اگر مكلّف وضو را به قصد امتثال امر نفسى بجا آورد ، قطعا صحيح و مجزى است و موجب امتثال امر است و عباديّت و قرب و ثواب هم دارد و اگر باقى بر وضو باشد ، مىتواند همان عمل را مقدّمهء نماز هم قرار دهد و لازم نيست وضو را به قصد توصّل به غايتى از غايات و ذىالمقدّمه‌اى از ذىالمقدّمه‌ها انجام دهد . و نيز به قصد رجحان و مطلوبيّت و محبوبيّت ذاتى هم كه ملاك امر نفسى هستند ، مىتواند بجا آورد .\r\nپس از مقدّمهء واجب شدن هم مىتواند به قصد امتثال امر غيرى بجا آورد كه بالاجماع كافى بود ، و يا به قصد ملاك و مناط امر ( رجحان ذاتى ) بجا آورد ؛ ولى به قصد امر نفسى نمىتواند بجا آورد ؛ زيرا با آمدن امر غيرى و وجوب فعلى پيدا كردن وضو ، امر نفسى با حدّ خودش باقى نمانده بلكه در امر غيرى مندك شده است .\r\nپس بر مسلك حق كه طهارات را ذاتا و قطع‌نظر از مقدميّت ، عبادت مىدانست ، قصد همان امر ذاتى كافى است و قصد توصّل به غايتى از غايات لازم نيست . پس اگر كسى ساعت هشت صبح وضو بگيرد ، فقط براى مصلحت و مطلوبيّتى كه در خود وضوء است و\r\n\r\n","description":"","footnote":"","page_name":" 195 ","page_number":203},
  {"content":"\r\n\r\nقصد توصّل به نماز و طواف و . . . را نداشته باشد ، آن وضو صحيح است .\r\nامّا بر مسالك ديگر كه براى طهارت ثلاث رجحان ذاتى قائل نبوده و آنها را مأمور به به امر نفسى نمىدانستند ، بلكه صرفا مأمور به به امر غيرى مىدانستند و مصحّح اعتبار و اشتراط قصد قربت را امر غيرى مىدانستند ( البته امر غيرى موضوعيّت نداشت ، بلكه طريق و عنوان مشير به عنوان واقعى بود . ) بر اين مبانى حتما بايد طهارات ثلاث را به قصد امر غيرى بجا آوريم و به نيّت توصّل به غايتى از غايات انجام دهيم تا صحيح و عبادت و مقرّب و موجب ثواب باشد ، و گرنه امر غيرى امتثال نشده و اين‌ها عبادت نشده‌اند ؛ زيرا امتثال امر غيرى به اين است كه عمل به قصد توصّل به غير انجام گردد . پس اگر كسى بدون قصد غايتى از غايات وضو بگيرد بايد باطل باشد .\r\nقوله : بل : بلكه قصد امر غيرى هم موضوعيت ندارد و تمام مناط و ملاك همان قصد توصّل است . پس اگر كسى در حال وضو از امر غيرى غافل بود ؛ ولى به نيّت رسيدن به نماز ، وضو گرفت ، كفايت مىكند .\r\nقوله : بل : تا به حال فرض بر اين بود كه مقدّمهء واجب داراى طلب و وجوب هست و امر غيرى شرعى و مولوى دارد ؛ ولى قصد خود امر لازم نيست و قصد ملاك امر غيرى كه توصّل الى الغير باشد ، كافى است .\r\nحالا فرض را بر اين مىگذاريم كه حتّى اگر مقدّمه داراى امر هم نباشد و وجوب شرعى هم نداشته باشد ، باز بايد به قصد توصّل اتيان شود تا عبادت گرديده و مقرّب شود و موجب ثواب گردد . پس كاملا ثمره مبناى ما با مبانى ديگر روشن شد .\r\nقوله : و هذا هو السرّ : سرّ اينكه بر مسالك ديگر قصد توصّل لازم شد ، اين بود كه بدون آن ، عمل عبادت نمىشود و ارزشى ندارد . . . مرحوم شيخ در تقريرات « 1 » اگرچه از حيث نتيجه با ما موافق است و مىگويد كه مقدّمه را بايد به قصد توصّل به غايتى از غايات انجام داد و گرنه عبادت نخواهد بود و موجب امتثال نمىگردد ؛ ولى در راهى كه رفته ما مناقشه داريم ، شيخ اعظم سه مقدّمه را به ترتيب ذكر كرده و نتيجه گرفته است .\r\n\r\n\r\n","description":"","footnote":"\r\n( 1 ) - مطارح الانظار ، ص 72 .\r\n","page_name":" 196 ","page_number":204},
  {"content":"\r\n\r\nالف ) مقدّمهء واجب منحصرا به عنوان مقدميّت ، واجب مىشود و امر به آن تعلّق مىگيرد . در حقيقت اين عنوان مقدّميت است كه كه امر دارد نه عنوان وضوئى و غسلى و . . .\r\nب ) حال كه مقدّمه بما هى مقدّمة مأمور به است ، پس بايد در مقام امتثال هم همان مقدميّت را قصد كنيم و گرنه امر مولى امتثال نمىشود .\r\nج ) قصد مقدميّت هم بدون قصد توصّل ممكن نيست ، چون مقدّمه يعنى چيزى كه موصله است و ما را به ذى المقدّمه مىرساند و از انجام ذى المقدّمه متمكّن مىسازد .\r\nپس بايد مقدّمهء واجب را به قصد توصّل انجام دهيم . مثلا وضو را به نيّت رسيدن به نماز و . . . انجام دهيم تا عباديت و مقربيّت و استحقاق ثواب محقّق شود .\r\nقوله : فانّه فاسد جدّا : مرحوم آخوند به مقدّمهء اوّل شيخ اعظم اعتراض دارند كه آن را با مقدّمه‌اى مىآوريم . بارها گفته شده است كه عناوين و حيثيّات و اوصاف و خصوصيّاتى كه در لسان دليل و متعلّق خطاب اخذ مىشوند ، به دو دسته تقسيم مىشوند .\r\n1 - حيثيات تقييدى : يعنى تمام موضوع براى حكم ، نفس همين عنوان و حيثيّت است و ذات و موصوف و معنون و متحيّث به اين حيثيّت ، بدون اين حيثيّت محكوم به حكمى نيست . مثلا عنوان خمريّت تمام موضوع حرمت است و مادامىكه خمريّت بر مايعى صادق باشد ، حرمت هست و همين‌كه تبديل به سركه شد و عنوان خمريّت منتفى شد ، حرمت هم منتفى مىشود . هكذا عنوان صلاتى و غصبى و . . .\r\n2 - حيثيّات تعليلى : يعنى تمام موضوع براى حكم ، خود ذات و موصوف است و اين وصف و عنوان و حيثيّت هيچ دخلى به موضوع ندارد ؛ ولى فلسفهء ثبوت حكم براى موضوع و واسطه در ثبوت حكم براى موضوع است . مثلا وجوب اكرام براى زيد ثابت شده و فرموده : « اكرم زيدا » ؛ ولى وقتى مىپرسيم : « چرا اكرام زيد واجب شد ؟ » . جواب مىدهد كه چون دانشمند است يا چون متّقى است و . . .\r\nبا توجه به اين مقدّمه از كلام شيخ اعظم استفاده مىشود كه عنوان مقدّمه بما هى مقدّمة موضوع و متعلّق وجوب و امر است و حيث مقدميّت ، حيث تقييدى است و مقدّمه\r\n\r\n","description":"","footnote":"","page_name":" 197 ","page_number":205},
  {"content":"\r\n\r\nبه حمل اوّلى ذاتى مأمور به است و اگر هم در ظاهر ، امر به وضو شده‌ايم در واقع امر به مقدّمه شده‌ايم ؛ ولى اين درست نيست . چرا كه عنوان مقدّميت حقيقتا و خارجا و مصداقا و به حمل شايع مقدّمه و موقوف عليه نيست و ما را به واجب نمىرساند و واجب در خارج بر او توقف ندارد . اگر شما بارها ، اين عنوان را تلفّظ يا تصوّر نمائيد ، به جائى نمىرسيد و غرض از مقدّمه را كه موصليّت باشد ، تأمين و تحصيل نمىكند . علاوه بر اينكه عنوان مقدميّت ، يك عنوان قهرى است كه وقتى وضو گرفتيم برآن منطبق مىشود و يك عنوان قصدى و اختيارى نيست كه مأمور به و موجب مثوبت گردد . پس مقدّمه بما هى مقدّمة متعلّق امر نيست ، آنكه مقدّمهء واقعى است و حقيقتا امر به آن تعلّق گرفته و خارجا هم غايت و ذى المقدّمه برآن وابسته است .\r\nمصاديق خارجى مقدّمه يا مقدّمهء به حمل شايع است . معنونات به عنوان مقدميّت است ، نه خود عنوان مقدميّت . معنونات يعنى وضو - غسل - تيمّم - قطع مسافت ، نصب سلّم و . . . كه خود اين‌ها سه نوع عنوان دارند . مثلا وضو يك عنوانش غسل و شستن است كه از عناوين قصديّه نيست و كارى با او نداريم و يك عنوان اين حركات خاصه وضو است كه از عناوين اوّليه يعنى اختياريّه است و يك عنوانش مقدّميت است و وضو به عنوان اينكه وضو است ، واجب غيرى و مقدّمى است نه به عنوان اينكه مقدّمه است .\r\nسؤال : پس عنوان مقدميّت چه محلّى از اعراب دارد ؟\r\nجواب : مقدّمه بودن ، علّت وجوب وضو و . . . است و حيثيّت تعليلى است نه تقييدى .\r\nيعنى اگر بپرسيد كه چرا وضو واجب شده است ، خواهيم گفت كه چون مقدّمه نماز است و بدون آن نماز ميسور نيست .\r\n\r\n","description":"","footnote":"","page_name":" 198 ","page_number":206},
  {"content":"\r\n\r\n\r\nد ) چند تفصيل در مقدمهء واجب\r\nدر آغاز مسألهء مقدّمهء واجب گفته شد كه اصل بحث بر محور ملازمه است ؛ ولى پيش از آن و به عنوان مقدّمات اين مبحث ، چهار امر را مىآوريم كه در امر اوّل جايگاه اين مسئله تبيين شد و در امر دوّم ، چهار تقسيم از تقسيمات مقدّمهء واجب ذكر شد . در امر سوّم ، چهار تقسيم از تقسيمات خود واجب مطرح است و تا به حال سه تقسيم بيان شد :\r\n1 - واجب مطلق و مشروط 2 - واجب منجّز و معلّق 3 - واجب نفسى و غيرى . بجا بود كه الآن وارد تقسيم چهارم شده و تقسيم واجب را به اصلى و تبعى بيان كنند ؛ ولى پيش از آن به امر چهارم از امور مقدّمى پرداخته‌اند و هدف اصلى در امر چهارم ، بيان چند تفصيل از صاحب معالم و شيخ اعظم و صاحب فصول و نقد و بررسى آنها است قبل از ورود به تفاصيل مزبور ، مقدّمه‌اى را ذكر مىكنند :\r\nمقدّمه از هر حيث تابع ذى المقدّمه است . در اصل وجوب تابع است ، يعنى اگر ذى المقدّمه واجب باشد ، مقدّمه هم واجب مىشود . در كيفيّت وجوب هم تابع است ، يعنى اگر وجوب ذى المقدّمه فعلى باشد ، وجوب مقدّمه هم فعلى است . اگر وجوب ذى المقدّمه بالقوّه باشد ، وجوب مقدّمه نيز بالقوّه است . اگر وجوب ذى المقدّمه مطلق باشد ، وجوب مقدّمه نيز مطلق است . مثل نماز و وضو . اگر وجوب ذى المقدّمه مشروط باشد ، وجوب مقدّمه هم مشروط است . مثل حج و قطع مسافت نسبت به استطاعت . پس من جميع الجهات ، تبعيّت محفوظ است .\r\nدليل مطلب : از ديدگاه مشهور ، وجوب مقدّمه معلول و مترشّح از وجوب ذى المقدّمه است . شكى نيست در اينكه معلول تابع علّت است و تخلّف و اختلاف ندارد . پس وجوب مقدّمه هم تابع وجوب ذى المقدّمه است . با توجه به اين مقدّمه ، سه تفصيل مشار اليه را\r\n\r\n","description":"","footnote":"","page_name":" 199 ","page_number":207},
  {"content":"\r\n\r\nبيان مىكنيم .\r\n1 - تفصيل صاحب معالم « 1 » : از ديدگاه ايشان ، وجوب مقدّمهء واجب و امر به مقدّمه مشروط به ارادهء ذى المقدّمه است ، يعنى اگر مكلّف در خارج ، با ميل و رغبت ذى المقدّمه را اراده كند در اين صورت به مقدّمات آن امر خواهد شد و اگر آن را اراده نكرد به اين هم امر نخواهد شد .\r\n[ فروض متصوّره چهار فرض است :\r\nالف ) ارادهء مقدّمه شرط وجوب خود مقدّمه باشد . اين بالاجماع باطل است . چنين نيست كه اگر مكلّف به ميل خودش تصميم به انجام مقدّمه گرفت ، امر بيايد و مقدّمه واجب شود . خير ، چه اراده بكند و چه نكند ، امر به مقدّمه مىآيد .\r\nب ) اراده ذى المقدّمه شرط وجوب خود ذى المقدّمه شود . اين نيز بالاجماع باطل است . مثلا به محض دخول وقت ، امر به نماز مىآيد ، چه مكلّف اراده بكند يا نه .\r\nج ) ارادهء مقدّمه ، سبب وجوب ذى المقدّمه شود . اين نيز قطعا باطل است .\r\nد ) ارادهء ذى المقدّمه سبب وجوب و امر به مقدّمه گردد ، اين فرض مدّ نظر معالم است . 
  ]\r\nسؤال : از كجاى كلام صاحب معالم ، اين تفصيل مستفاد است ؟\r\nجواب : ايشان در مبحث مقدّمهء واجب ، سخنى در مورد تفصيل مزبور ندارد ؛ ولى در اواخر مسألهء ضدّ به مناسبت مطرح كرده و مناسبت اين است كه : قائلين به ملازمه ميان وجوب شيئى و حرمت ضدّ آن يا طرفداران اقتضاء امر به شىء نسبت به نهى از ضدّ ، دو مسلك دارند و از دو راه ملازمه و اقتضا را اثبات كرده‌اند .\r\n1 - مسلك مقدميّت كه گفته‌اند ترك ضد مقدّمه فعل ضدّ ديگر يا مأمور به است و مقدّمهء واجب ، واجب است . . .\r\n2 - مسلك تلازم : مرحوم صاحب معالم به مسلك مقدميّت اشكالاتى وارد كرده . يكى اينكه اصلا ترك ضد مقدّمهء فعل مأمور به نيست . . . بعد فرموده است كه و ايضا . . . يعنى اشكال ديگر اين است كه برفرض قبول مقدميّت ، دليلى كه بر وجوب مقدّمهء واجب اقامه\r\n\r\n\r\n","description":"","footnote":"\r\n( 1 ) - معالم الدين ، ص 74 .\r\n","page_name":" 200 ","page_number":208},
  {"content":"\r\n\r\nشده ( دليل مشهور كه در مبحث مقدّمه واجب معالم ذكر شده و در كفايه هم به زودى خواهد آمد ) حدّ اكثر دلالت دارد بر اينكه مقدّمه واجب ، در صورتى واجب مىشود كه مكلّف مريد فعل ذى المقدّمه باشد و بيش از اين را دلالت ندارد . . . از اين جمله ، تفصيل مزبور مستفاد است .\r\nبعد هم فرموده است كه اگر كسى خوب دقت كند و به بررسى دليل بپردازد ، به تفصيل ما خواهد رسيد . ( تقريب مطلب اين است كه « لو لم يرد المكلّف فعل ذى المقدّمه كان ايجاب المقدّمة كان ايجاب المقدّمة لغوا ، لانّ ايجابها انّما هو للتوصل و مع الصارف لا توصّل قطعا فلا وجوب . . . » )\r\nقوله : و انت خبير : مرحوم آخوند در ردّ تفصيل صاحب معالم مىفرمايد :\r\nاوّلا نهضت و قيام حجّت و دليل مشهور بر وجوب مقدّمه ( در آينده خواهد آمد ) مورد مناقشه است و دلالت آن بر ملازمه خيلى واضح نيست ( كما سيأتى ) تا شما از آن تبعيّت يا مشروط بودن به اراده را استفاده كنيد .\r\nثانيا برفرض تماميّت و دلالت آن دليل بر وجوب مقدّمه ، دلالتش بر اصل تبعيّت وجوب مقدّمه از وجوب ذى المقدّمه پرواضح است و سر تا پاى استدلال به اعلا صوتش داد تبعيّت سر مىدهد زيرا وجوبش از امر به ذى المقدّمه و وجوب ذى المقدّمه بدست مىآيد و طبعا تابع خواهد بود و اگر تابع شد ، از متبوعش تخلّف نخواهد كرد .\r\nآنگاه معقول نيست كه وجوب ذى المقدّمه نسبت به ارادهء مكلّف مطلق باشد ؛ ولى وجوب مقدّمه نسبت به آن مشروط باشد . پس تفصيل صاحب معالم را قبول نداريم .\r\nقوله : و هل يعتبر : تفصيل دوّم از مرحوم شيخ انصارى در تقريرات « 1 » است . ايشان مسألهء قصد توصّل را اين‌گونه مطرح كرده است . بجا آوردن مقدمه دوگونه است .\r\n1 - گاهى صددرصد به قصد توصّل به ذى المقدّمه انجام مىدهيم و قصد هيچ امر ديگرى در آن دخيل نيست . مثلا قطع مسافت را صرفا براى رسيدن به حجّ انجام مىدهيم .\r\n2 - گاهى به قصدها و نيّات ديگر ، از قبيل تجارت ، سير و سياحت و تفريح ، تبريد و . . .\r\n\r\n\r\n","description":"","footnote":"\r\n( 1 ) - مطارح الانظار ، ص 72 .\r\n","page_name":" 201 ","page_number":209},
  {"content":"\r\n\r\nمقدّمه‌اى را انجام مىدهيم . مثلا قطع مسافت مىكنيم ؛ امّا نه براى رسيدن به حجّ ، بلكه براى تجارت و . . . آنگاه از ميان دو قسم مذكور ، خصوص قسم اوّل ، يعنى مقدماتى كه به قصد توصل انجام شده ، متّصف به وصف وجوب مىشود و قسم ثانى از ديدگاه شيخ واجب نيست .\r\nتفاوت روش شيخ و صاحب معالم : در روش معالم ارادهء ذى المقدّمه شرط اصل وجوب مقدّمه است و تا اراده نباشد ، اصلا از سوى مولى امرى به مقدّمه وارد نمىشود ؛ ولى در روش شيخ اعظم ، قصد توصّل شرط واجب و امتثال است و در اصل وجوب و تكليف دخيل نيست .\r\nقوله : او ترتّب : تفصيل سوّم از مرحوم صاحب فصول است « 1 » كه مسئله ترتّب ذى المقدّمه و موصله بودن را عنوان كرده و فرموده است كه مقدّماتى كه در خارج اتيان مىشود ، دو قسم مىباشند :\r\n1 - مقدماتى كه بدنبال انجام آنها ، ذى المقدّمه در خارج انجام مىشود و به اصطلاح از مقدّمات موصله هستند و ايصال الى المطلوب مىكنند .\r\n2 - مقدمه‌هائى كه بدنبال انجام آنها ، ذى المقدّمه در خارج انجام نمىشود و موصله نيستند . از ديدگاه فصول ، مقدّمات موصله متّصف به وصف وجوب مىشوند ؛ ولى مقدّمات غير موصله متّصف به وجوب نمىشوند .\r\nتفاوت روش شيخ و فصول : اين دو روش عام و خاص من وجه هستند . آنجا كه مقدّمه را به قصد توصّل انجام دهد ؛ ولى بدنبال آن ذى المقدّمه را نياورد ، بر مسلك شيخ اين مقدّمه واجب است ، چون قصد توصل دارد ولى بر مسلك فصول واجب نيست ، چون موصله نيست . و آنجا كه به قصد توصل انجام نداد و به قصد ديگر انجام داد و بدنبال آن تصميم جدا گرفت و ذى المقدّمه را انجام داد . بر مسلك فصول واجب است ولى بر مسلك شيخ واجب نيست .\r\nو آنجا كه مقدّمه را به قصد توصل آورد و بدنبال آن ذى المقدّمه را هم انجام داد بر هر دو\r\n\r\n\r\n","description":"","footnote":"\r\n( 1 ) - الفصول الغرويّة ، ص 86 .\r\n","page_name":" 202 ","page_number":210},
  {"content":"\r\n\r\nمسلك واجب است .\r\nقوله : الظاهر : مرحوم آخوند به پيروى از مشهور مىفرمايند كه اگر ملازمه‌اى باشد و مقدّمهء واجب ، واجب باشد ، مطلقا واجب خواهد بود و اختصاص به مقدّماتى كه به قصد توصّل اتيان شود يا مقدّماتى كه موصله باشند ، نخواهد داشت و دو تفصيل مزبور باطل است .\r\nقوله : امّا عدم : امّا ردّ تفصيل شيخ اعظم و اينكه قصد توصّل معتبر نيست ؟ ! به دو دليل اين تفصيل مردود است .\r\nدليل اوّل : اين دليل از چند سؤال و جواب تشكيل شده است .\r\nسؤال اوّل : حاكم به ملازمه ميان وجوب ذى المقدّمه و وجوب مقدّمه كيست ؟\r\nجواب : عقل بدان حكم مىكند .\r\nسؤال دوّم : عقل به كدام مناط و ملاك حكم به ملازمه مىكند ؟\r\nجواب : به مناط مقدميّت و توقّف ، يعنى چون تحقّق ذى المقدّمه در خارج وابسته به تحقّق مقدّمه است و بدون آن ممكن نيست ، از اين جهت عقل مىگويد كه اگر شارع ذىالمقدّمه‌اى را واجب كرد ، لازمه‌اش آن است كه مقدّمات آن را نيز واجب كند .\r\nسؤال سوّم : آيا تحقّق ذى المقدّمه در خارج بر وجود واقعى و تكوينى مقدّمه متوقف است يا بر وجود قصدى آن ؟\r\nجواب : پرواضح است كه بر وجود واقعى توقّف دارد نه بر وجود قصدى آن ، يعنى اگر مكلّف مقدّمه را اتيان كرد ، يقينا از انجام ذى المقدّمه متمكّن خواهد بود ، خواه مقدّمه را به قصد توصل بجا آورد يا بدون آن .\r\nنتيجه : پس قصد توصّل در ملاك وجوب دخيل نيست ، پس در فعليّت وجوب و آمدن آن‌هم دخيل نخواهد بود ؛ زيرا حكم شرعى از حيث سعه و ضيق تابع ملاك خود مىباشد .\r\nقوله : و لذا : ازقضا ، خود شيخ اعظم مطلبى دارد كه مؤيّد گفتار ما است . « 1 » در مقدّمات عبادى قصد امتثال امر غيرى با قصد توصّل ، لازم است ؛ ( چنان كه در تذنيب ثانى گذشت )\r\n\r\n\r\n","description":"","footnote":"\r\n( 1 ) - مطارح الانظار ، ص 72 .\r\n","page_name":" 203 ","page_number":211},
  {"content":"\r\n\r\nولى در مقدمات توصّلى ، قصد توصّل داشتن لازم نيست و بدون آن نيز كفايت مىكند ، چون مطلوب در توصّلى ، چون مطلوب در توصليّات ذات الواجب است ؛ به هر نيّتى كه انجام شود ، و فرضا ذات واجب هم كه اتيان شده است . پس به اعتراف خود شيخ ، قصد توصل لازم نيست .\r\nقوله : فيكون : با دليل و مؤيّدى كه آورديم ، به اين نتيجه مىرسيم كه تخصيص وجوب مقدّمه به خصوص مقدّمهء با قصد توصّل ، بىوجه و بدون مخصّص و مجوّز است و قابل قبول نيست .\r\nقوله : فافهم : اشاره به اينكه اكتفا به مقدّمهء بدون قصد توصّل و حصول غرض به‌سبب آن مستلزم اين نيست كه آن عمل متّصف به وصف وجوب هم باشد ، بلكه به زودى خواهد آمد كه چه‌بسا عملى حرام فعلى باشد و مع‌ذلك براى رسيدن به واجب به آن اكتفا شود . پس شايد تخصيص مرحوم شيخ ، به خاطر اتّصاف به وصف وجوب باشد كه اين اتّصاف در گرو قصد توصّل است نه آن مقدّميت ، در نتيجه تخصيص ايشان بلا مخصّص نخواهد بود .\r\nقوله : نعم : قصد توصّل ، شرط اصل وجوب و صحّت نيست و بدون آن‌هم مقدّمه واجب است . آرى شرط امتثال و مثوبت است ، يعنى اگر آن مقدّمه را به اين قصد بجا آوريم ، ثواب هم مىبريم . ( كما اينكه در كليّهء واجبات توصّلى ، قصد امتثال امر معتبر نيست ؛ ولى اگر به قصد مزبور باشد ، عمل رنگ عبادت پيدا كرده و موجب استحقاق مثوبت مىگردد . ) دليل مطلب همان است كه در آغاز تذنيب اوّل ذكر شد .\r\nاين‌گونه كه كسى كه از اوّل به نيّت توصّل به ذى المقدّمه ، مقدّمات را انجام مىدهد ، مثلا به نيّت حجّ قطع مسافت را شروع كند ، عرفا برآن عمل عنوان احمز و اشقّ بودن صدق مىكند و عرف مىگويد كه فلانى در راه حج خيلى زحمت كشيد و كبراى كلّى اين است كه « افضل الاعمال احمزها » از اين حيث موجب مثوبت مىگردد .\r\nقوله : فيقع : ثمرهء راى مشهور ( مطلق مقدّمه واجب است ) و رأى شيخ اعظم ( خصوص مقدّمه‌اى كه به قصد توصّل اتيان شود ، واجب است ) در اينجا ظاهر مىشود كه اگر عملى\r\n\r\n","description":"","footnote":"","page_name":" 204 ","page_number":212},
  {"content":"\r\n\r\nذاتا و با قطع‌نظر از مقدميّت حرام بود ، و فعلا و با نظر به مقدّمه شدن واجب و مأمور به گرديده است . چنانچه ما اين عمل را به قصد توصّل بجا نياوريم و به قصدهاى ديگر اتيان كنيم ، در روش مشهور ، آن عمل چون در واقع مقدميّت دارد ، فقط واجب است و فعلا حرمت و معصيتى نيست .\r\nولى در روش شيخ اعظم تا به قصد توصّل نياوريم ، وجوب پيدا نمىكند . در نتيجه همان حكم سابق بر مقدميّت كه حرمت بود ، احيا مىشود و اين عمل حرام واقعى و معصيت است .\r\nقوله : فيقع الدخول : اين قسمت مثالى براى فراز قبلى است و در واقع در آن فراز كبراى كلّى را بيان كردند و در اين بخش مصداقى از مصاديق آن را بيان مىكنند و كبرى را برآن منطبق مىكنند . ورود در ملك ديگران بدون اذن و رضايت مالك اصلى ، از باب غصب بودن حرام است . حال اگر همين عمل مقدّمهء يك واجب فعلى از قبيل انقاذ غريق ، اطفاء حريق و . . . واقع شد ( مقدّمه هم يا منحصره است و يا غير منحصره ، فعلا بحث ما در مقدّمهء منحصره است ، يعنى راه رسيدن به آن واجب فعلى منحصر به اين حرام شده و راه ديگرى ندارد . ) در اينجا چهار فرض مطرح است :\r\n1 - شخصى كه وارد در ملك ديگرى مىشود و مىداند كه اين كار غصب است و نبايد وارد شود ؛ ولى وارد مىشود ، بدون اينكه التفات و توجّهى به مقدميّت و توقّف داشته باشد و اصلا خبر از غريق و حريق و . . . ندارد تا به مقدّميت اين ورود براى انقاذ يا اطفاء التفات يابد ؛ ولى در واقع اين ورود مقدّمه واجب است .\r\nآنگاه بر مسلك شيخ اعظم ، اين دخول در ارض غير فقط حرام و معصيت است و از باب مقدّمه متّصف به وجوب نمىشود ، زيرا به قصد توصّل انجام نشده است .\r\nولى بر مسلك مرحوم آخوند و مشهور ، اين ورود در واقع مقدميّت دارد و مقدّمهء واجب ، واجب است . پس اين ورود فى الواقع واجب است و حرمت ندارد ، زيرا جمع ميان ضدّين امكان ندارد . حد اكثر اين است كه چون وى التفات و توجّه به مقدميّت نداشت و بىتوجه به مقدميّت و به قصد سير و سفر و تفريح و به زمين ديگرى وارد شده از\r\n\r\n","description":"","footnote":"","page_name":" 205 ","page_number":213},
  {"content":"\r\n\r\nاين نظر متجرى است و احكام آن باب را دارد .\r\n2 - التفات به مقدميّت هم دارد ؛ ولى مع‌ذلك به قصد توصّل وارد نمىشود ، بلكه صددرصد به قصد تفريح و سياحت وارد مىشود . در اين فرض بر مسلك شيخ اعظم اين ورود فقط حرام و معصيت است و حكم سابق را دارد و از باب مقدّمه واجب نمىشود ، زيرا به قصد توصّل اتيان نشده است . بر مسلك مشهور اين عمل از باب مقدّمه فقط واجب است و حتى بر ارتكاب اين مقدمه هم تجرّى نكرده آرى بر ذى المقدمه تجرّى كرده كه قصد توصّل به آن ندارد و به آن بىاعتنائى كرده است .\r\n3 - قوله : و امّا اذ اقصده : صورت سوّم اين است كه به زمين ديگرى وارد مىشود و التفات به مقدميّت اين عمل براى واجبى هم دارد و داعى اصلى او از ورود تفريح است ؛ ولى قصد توصّل هم ضمنا دارد و آن را مؤكّد داعى اصلى قرار مىدهد . در اين فرض هم بر مسلك شيخ اعظم باز اصل ورود حرام و معصيت است چون صددرصد به قصد توصّل نبوده ؛ ولى بر مسلك ما نه ورود ، حرام واقعى است و نه تجرّى بر ورود دارد ؛ چون ملتفت به مقدميّت است و نه تجرّى بر انقاذ غريق است ، چون ضمنا او را نيز قصد كرده . پس نه معصيتى صورت گرفته و نه تجرّى محقّق شده است .\r\n( 4 - التفات به مقدميّت دارد و صددرصد هم به قصد توصّل وارد مىشود ، چنين مقدّمه هم بر مسلك مشهور و هم بر مسلك شيخ اعظم بالفعل متّصف به وصف وجوب است و حرام نيست . )\r\nقوله : و بالجملة : قصد توصّل داشتن يكى از فوائد و بركاتى است كه بر انجام مقدّمه واجب مترتب است . اگر كسى چنين قصدى داشت ، ثواب هم مىبرد ؛ ولى شرط اتّصاف مقدّمه به وجوب نيست . زيرا چنانچه در دليل اوّل گفتيم ، ملاك وجوب كه مقدميّت و توقّف تكوينى باشد ، در نفس و ذات مقدّمه و وجود واقعى آن است ، نه در قصد توصّل و وجود قصدى آن .\r\nقوله : و الّا : دليل دوّم در ردّ شيخ : اگر قصد توصّل شرط صحّت مقدّمه باشد و مطلق مقدّمه متصف به وجوب و مأمور به بودن نشود ، بلكه خصوص مقدّمهء با قصد توصّل ،\r\n\r\n","description":"","footnote":"","page_name":" 206 ","page_number":214},
  {"content":"\r\n\r\nمتعلّق امر و واجب باشد ، لازمه‌اش آن است كه اگر مكلّف مقدّمه را بدون قصد توصّل انجام داد ، امتثال امر نكرده و واجب را انجام نداده باشد . و اگر واجب و مأمور به را انجام نداده ، لازمه‌اش آن است كه وجوب و امر به مقدّمه ساقط نشود و كماكان برعهدهء وى باقى باشد ( چون هنوز امتثال نشده تا ساقط شود ) و اگر امر به مقدّمه كماكان باقى باشد ، لازمه‌اش آن است كه عمل مزبور ( انجام مقدّمه بدون قصد توصّل ) مجزى نبوده و كفايت نكند ، در نتيجه بايد مكلّف اين عمل را اعاده كند و از سر بگيرد و به قصد توصّل بجا آورد تا مجزى باشد .\r\nدرحالىكه اين لازم باطل است و خود شيخ هم معترف است به اينكه همين عمل كافى است ، چون محصّل غرض مولى است . از راه بطلان لازم ، يعنى عدم وجوب اعاده ، بطلان ملزوم ( يعنى بقاء امر و ايجاب مقدّمه ) را كشف مىكنيم .\r\nپس معلوم مىشود كه امر هم ساقط شده و از راه سقوط امر كشف مىكنيم كه مكلّف واجب و مأمور به را انجام داده و گرنه امر ساقط نمىشد و از راه امتثال خود واجب كشف مىكنيم كه پس معلوم مىشود خصوص مقدّمهء به قصد توصل واجب نيست و قصد توصّل شرط واجب نيست ، بلكه مطلق مقدّمه واجب است . و هو المطلوب . پس باز هم كلام شيخ ردّ شد .\r\nقوله : و لا يقاس : اگر شيخ انصارى به دليل ما اعتراض كند و بفرمايد كه ما هم قبول داريم كه ذات المقدّمه و لو به قصد توصّل نباشد ، محصّل غرض و در نتيجه مسقط امر و بدنبال آن مسقط اعاده و قضاء است ؛ زيرا ممكن است يك عمل غير واجبى محصّل غرض مولى بوده و وجوب را از عهدهء مكلّف بردارد . فى المثل ممكن است عملى مستحب باشد ، ولى اگر آن را انجام داديم از انجام واجب كفايت مىكند و نيازى به اعاده نيست ، مثل زكات پيش از حلول حول كه مستحب است و جاى پرداخت زكات پس از گذشت يك سال را مىگيرد و امر زكاتى را از دوش ما برمىدارد .\r\nو بلكه چه‌بسا عملى مباح باشد و با انجام آن وجوب و امرى از عهدهء ما برداشته شود .\r\nيا كه عملى فعلا حرام باشد و مع‌ذلك مسقط وجوب و امر هم باشد كه مورد مقايسه و\r\n\r\n","description":"","footnote":"","page_name":" 207 ","page_number":215},
  {"content":"\r\n\r\nاشكال همين‌جا است . شيخ مىفرمايد : در جائى كه ورود در ارض غصبى مقدّمهء منحصره نباشد و واجب يعنى انقاذ يا اطفاء دو راه داشته باشد ؛ يكى راه حلال و مباح و ديگرى راه حرام و غصبى . در اينجا اگر مكلّفى به سوء اختيار ، مقدّمهء حرام را اختيار كرد و از راه غصبى اقدام نمود و به نقطهء انقاذ غريق يا اطفاء حريق رسيد ، اين عمل محصّل غرض مولى است و لازم نيست كه دوباره برگردد و از طريق مباح حركت كند و امر مقدّمى از دوش او ساقط مىشود ، درحالىكه مقدّمهء مزبور فعلا حرام است نه واجب . پس غير واجب هم مىتواند مسقط واجب باشد .\r\nآنگاه در ما نحن فيه هم مىگوئيم : مقدّمهء اگر به قصد توصل انجام شود هم واجب است و هم مسقط امر ؛ ولى اگر بدون اين قصد انجام شود و لو محصّل غرض و مسقط امر باشد ؛ ولى هرگز متّصف به وجوب نمىباشد شرط اتّصاف مقدّمه‌اى به وصف واجب بودن آن است كه به قصد توصّل اتيان شود . پس قصد توصّل شرط واجب است .\r\nقوله : و ذلك : مرحوم آخوند در جواب اعتراض مزبور مىفرمايد : قياس ما نحن فيه ( مقدّمهء منحصره ) در مورد مذكور در اشكال ( مقدّمهء غير منحصره ) مع الفارق است ؛ زيرا گرچه مقدّمه منحصره و غير منحصره هر دو مقتضى و ملاك امر را دارند و موجب محصول غرض مولى مىشوند ؛ ولى در مقدّمه غير منحصره مانع وجود دارد و جلو تأثير مقتضى و ملاك را مىگيرد و اجازه نمىدهد كه آن امر مقدّمه به فعليّت برسد و آن مانع عبارتست از مسألهء حرمت فعلى ، فرد حرام چون منحصر فيه نيست و ما شرعا به آن مضطر نيستيم ، حرمتش كه از باب غصب بود از بين نمىرود و بالفعل حرام است ، آنگاه معقول نيست . كه بالفعل واجب هم باشد ، و گرنه اجتماع وجوب و حرمت در شيئى واحد مىشود كه از مصاديق اجتماع امر و نهى در شيئى واحد است . و چنين چيزى از محالات است كه در باب نواهى مبسوطا خواهد آمد .\r\nامّا در مقدّمه منحصره مانعى از فعليّت وجوب مقدّمى نيست و حرمت آن در اثر تزاحم با واجب اهمّ ( انقاذ غريق ) از بين رفته است . آنگاه ملاك و مقتضى وجوب و امر ، كه مقدميّت و توقّف باشد ، موجود است و مانعى هم از به فعليّت رسيدن وجوب نيست .\r\n\r\n","description":"","footnote":"","page_name":" 208 ","page_number":216},
  {"content":"\r\n\r\n« فيؤثر المقتضى اثره » ، پس چنين مقدّمه‌اى فعلا فقط واجب است و فرقى ميان قصد توصل و غير قصد توصّل نيست . به هر قصدى اتيان شود محصّل غرض است و مانعى هم از امر بدان نيست . پس چنين مقدّمه‌اى بالفعل واجب است .\r\nقوله : و العجب : جناب شيخ در تقريرات « 1 » تفصيل صاحب فصول را ( كه مىفرمود ، مقدّمات موصله ، يعنى مقدّماتى كه ما را ايصال الى المطلوب مىكنند و بدنبال آنها ذى المقدّمه محقّق مىشود ، واجب هستند و مقدّمه‌اى كه به دنبالش ذى المقدّمه محقّق نشود ، واجب نيست . ) آورده است و شديدا بر اين تفصيل اعتراض كرده و فرموده كه حاكم به وجوب مقدّمه عقل است و از نظر عقل ، ملاك حكم به ملازمه اين است كه اگر اين مقدّمه نباشد ، ذى المقدّمه هم نخواهد بود و اگر باشد ، ذى المقدّمه هم امكان وجود خواهد داشت . در اين مناط فرقى نيست ميان مقدّماتى كه ذى المقدّمه بر آنها مترتّب شود و يا مقدماتى كه به دنبالشان ذى المقدّمه نيايد .\r\nمرحوم آخوند مىفرمايد : ما از شيخ اعظم در شگفتيم كه چگونه توجّه نكرده‌اند كه دقيقا همين اعتراض به تفصيل خود ايشان وارد است . جا دارد كسى بگويد كه ملاك در حكم به ملازمه ، مسألهء توقّف و مقدميّت است و اينكه ذى المقدّمه بر وجود واقعى و تكوينى مقدّمه موقوف است و در اين جهت ميان قصد توصّل داشتن يا نداشتن فرقى نيست و قصد مزبور در غرض امر به مقدّمه نقشى ندارد .\r\nقوله : و امّا عدم : نقد و بررسى تفصيل صاحب فصول « 2 » اصل تفصيل را مكرّر بيان كرديم . اجمال مطلب اينكه ، اگر بدنبال انجام مقدّمات ، ذى المقدّمه را هم انجام داد ، اين كاشف از اتّصاف آن مقدّمات به وصف وجوب است و اگر انجام نداد كاشف از اين است كه مقدّمات مزبور واجب نبوده‌اند .\r\nمرحوم آخوند به دو دليل تفصيل فصول را ردّ مىكنند . به تعبير بهتر به اين تفصيل دو جواب مىدهند :\r\nجواب اوّل كبراى كلّى : آنچه در غرض مولاى حكيم دخالت دارد ، در واجب هم به\r\n\r\n\r\n","description":"","footnote":"\r\n( 1 ) - مطارح الانظار ، ص 75 و 76 .\r\n( 2 ) - الفصول الغرويّة ، ص 86 .\r\n","page_name":" 209 ","page_number":217},
  {"content":"\r\n\r\nعنوان جزء يا شرط دخيل است و آنچه در غرض دخيل نيست ، در واجب و مأمور به هم معتبر نيست . مولاى حكيم بدون حكمت و غرض به چيزى امر نمىكند و سعه و ضيق دائرهء مأمور به به مقدار سعه و ضيق غرض است . و آن غرض و فايده هم بايد مستقيما بر خود مأمور به و متعلّق امر وارد شود و معقول نيست براى غرضى كه در آن عمل است ، اين عمل واجب شود .\r\nمثلا براى فايده‌اى كه در روزه هست . نماز را واجب كند . يا براى آثار و بركاتى كه در حجّ است ، جهاد را واجب كند و . . . بايد بر خود مأمور به ، فايده‌اى مترتب باشد تا امر به آن حكيمانه باشد و اين فايده داعى و محرّك و باعث بر امر به آن باشد .\r\nبا توجه به كبراى كلّى ، ايجاب مقدّمه هم بايد داراى حكمت و غرض باشد و آن فايده هم مستقيما بايد بر خود مقدّمه مترتّب شود تا امر به آن لغو نباشد و غرضى كه بر انجام مقدّمه وارد مىشود ، چيزى جز قدرت و تمكّن بر ذى المقدّمه و واجب نيست . يعنى اگر مكلّف مقدّمه را انجام داد ، مىتواند به ذى المقدّمه برسد و آن را انجام دهد . اگر مقدّمه يا مقدّمات را كلّا ترك كرد ، هرگز به ذى المقدّمه نخواهد رسيد ( يلزم من عدمه العدم ) .\r\nآنگاه در اين غرض از امر به مقدّمه كه قدرت و توانائى بر ذى المقدّمه بود ، فرقى ميان مقدّمهء موصله و غير موصله نيست ، چه بدنبال مقدّمات ، ذى المقدّمه را بياورد و ترتّب حاصل شود و چه نياورد و ترتّب حاصل نشود ، در هر حال امر به مقدّمه حكيمانه و داراى غرض و فايده بوده و عبث و لغو نيست .\r\nقوله : و امّا ترتّب : در روش صاحب فصول ، فلسفهء امر مولى به مقدّمات عبارتست از ترتّب ذى المقدّمه بر اين مقدّمات حكمت و غرض و فايدهء امر به مقدّمهء مسألهء ترتّب است ، داعى و باعث و محرّك مولى بر امر به مقدّمهء مسألهء ترتّب است ، مناط و ملاك و غايت امر مولى به مقدّمه ، ترتّب ذى المقدّمه است و بالجمله اگر از صاحب فصول بپرسيم « لم أمرنا بالمقدّمة ؟ » « چرا مولى ما را به مقدّمهء واجب امر كرده ؟ » در جواب مىگويد : « انّما امرنا بالمقدّمة لاجل ترتّب ذى المقدّمه » ، « يعنى امر به مقدّمه فقط و فقط به منظور رسيدن به ذى المقدّمه و ترتّب و تحقّق آن بدنبال اين مقدّمات است . »\r\n\r\n","description":"","footnote":"","page_name":" 210 ","page_number":218},
  {"content":"\r\n\r\nولى در روش آخوند ، فلسفهء امر به مقدّمه و غايت و ثمره و فايدهء اين امر و داعى مولى بر اين امر عبارتست از قدرت و تمكّن مكلّف از انجام ذى المقدّمه كه اگر مقدّمه را نياورد چنين تمكّنى برايش حاصل نمىشود ؛ ولى اگر آنها را انجام دهد ، چنين قدرتى پيدا مىكند . اگر از مرحوم آخوند بپرسيم : « لما ذا امرنا المولى بالمقدّمة ؟ » جواب خواهند داد :\r\n« انّما وجب المقدّمة و امرنا به و صار مأمورا به لاجل التمكّن من الاتيان بذي المقدّمه . » امّا مسألهء ترتّب ذى المقدّمه بر اين مقدّمات به هيچ وجه نمىتواند غرض از امر به مقدّمه بوده و داعى مولى بر ايجاب مقدّمه و باعث و برانگيزانندهء مولى بر طلب و امر به مقدّمات باشد .\r\nبيان مطلب : بطور كلّى افعال اختيارى ما مكلّفين و من‌جمله خصوص واجبات ( چه واجب شرعى و چه واجب عرفى ) در تقسيمى دو دسته مىباشند :\r\n1 - افعال مباشرى : افعالى كه بالمباشره و مستقيما از ما صادر مىشود و مقدور بلاواسطه است و ما با اراده و اختيار و قصد خود ، آن افعال را با اعضاء و جوارح خودمان انجام مىدهيم . مانند نماز و روزه و حج و . . . ( شرعيّات ) و رفتن به پشت‌بام ، مشى الى السوق و . . . ( عرفيّات ) ويژگى اين افعال آن است كه هرچند مجموع مقدّمات آنها را هم انجام دهيم ، باز نسبت به ذى المقدّمه مختار و مخيّر هستيم و چنين نيست كه ذى المقدّمه جبرا و قهرا از ما صادر شود . غالب واجبات و افعال اختيارى ما از اين قبيل است .\r\n2 - افعال تسبيبى و توليدى : افعالى كه مستقيما از ما صادر نمىشود و مقدور بلاواسطه نيست ، بلكه مع الواسطه مقدور ما است و ما فقط مىتوانيم بالمباشره ، اسباب و مقدّمات آن فعل را انجام دهيم و بدنبال آن ترتّب مسبّب قطعى و قهرى است و در اختيار ما نيست ، مثل احراق كه اصل سوزاندن فلان شخص يا شيئى مستقيما مقدور ما نيست و اين‌طور نيست كه اگر ما خواستيم و اراده كرديم ، آتش ، فلان چيز را بسوزاند يا نسوزاند .\r\nآرى سبب و علّت تامّهء آنكه القاء در نار باشد مقدور ما است و وقتى با اختيار و اراده فلانى را در آتش افكنديم ، بدنبال آن حتما احراق خواهد آمد و خواهد سوخت . و هكذا عتق و طلاق و ملكيّت و زوجيّت و . . . كه به‌سبب اجراء صيغه مقدور ما است نه مستقيما ،\r\n\r\n","description":"","footnote":"","page_name":" 211 ","page_number":219},
  {"content":"\r\n\r\nتعداد كمى از افعال اختيارى ما از اين قرار است .\r\nبا توجه به اين مقدّمه ، مرحوم آخوند مىفرمايد كه ترتّب واجب در خارج بر مقدّمهء آن ، غايت و غرض مولى از امر به مقدّمات نيست ، چرا كه در غايت واجبات كه افعال مباشرى هستند ، واجب و ذى المقدّمه بر انجام تمام مقدّمات هم مترتّب نمىشود و اثر و فايدهء مجموع مقدّمات هم نيست ، چه رسد به اينكه اثر و فايدهء يك يا چند مقدّمه باشد ( كه منظور نظر صاحب فصول وجوب يكايك مقدّمات است . ) سرّ مطلب آن است كه در همان موارد كم و افعال مباشرى ، چه در شرعيات و چه در عرفيّات ، پس از انجام كلّيهء مقدّمات هم واجب يك فعل اختيارى است و بگونه‌اى است كه ممكن است مكلّف اراده بكند و آن را انجام دهد يا ممكن است اراده نكند و انجام ندهد .\r\nفى المثل نماز ، شش مقدّمه دارد ؛ ولى چنين نيست كه اگر مكلّف وضو گرفت و روبه‌قبله ايستاد ، و اباحهء مكان و تطهير ثوب و بدن و ستر عورت و . . . را تحصيل كرد ، به دنبالش حتما نماز مترتّب شود ، بلكه اگر بخواهد و اراده كند وارد نماز مىشود و اگر نخواسته باشد ، مشغول كار ديگرى مىشود ( ان شاء فعل و ان لم يشأ لم يفعل\r\nنتيجه : ذى المقدّمه بر انجام مجموع مقدّمات هم مترتّب نمىشود ، چه رسد به اينكه بر انجام يكايك مقدّمات مترتّب شود تا شما بگوئيد كه خصوص فلان مقدّمه و يا مقدّمهء ديگر واجب هستند ، آن هم به مناط ترتّب ذى المقدّمه . پس ايجاب مقدّمه به اين منظور بايد لغو و عبث و غير حكيمانه باشد .\r\nآرى نسبت به افعال توليدى و تسبيبى ، اين مطلب قابل قبول است ؛ زيرا بدنبال انجام سبب و علّت و مقدّمه ، مسبّب و معلول و ذى المقدّمه حتما برآن مترتب مىشود ، آن هم نه نسبت به جزء علّت و علّت ناقصه و يك يا چند مقدّمه ، بلكه نسبت به علّت تامّه و مجموع مقدّمات ، مطلب از اين قرار است و معلول برآن مترتّب مىشود و تخلّف معلول از علّت تامّه محال است .\r\nقوله : و من هنا : از نظر مشهور اين فراز ، نتيجهء بيانات قبل است . اين‌گونه كه اگر ما خصوص مقدّمات موصله را واجب بدانيم و بگوئيم كه مقدّمه‌اى واجب است كه\r\n\r\n","description":"","footnote":"","page_name":" 212 ","page_number":220},
  {"content":"\r\n\r\nذى المقدّمه برآن مترتّب شود ، لازمه‌اش آن است كه نسبت به واجبات و افعال مباشرى به كلّى منكر وجوب مقدّمه شويم ، حتّى نسبت به مجموع مقدّمات هم منكر وجوب شويم ، و در افعال توليدى هم نسبت به خصوص يك يا چند مقدّمه منكر وجوب مقدّمه شويم ، چون باز هم ترتّبى نيست و تنها نسبت به علّت تامّهء واجبات توليدى كه بدنبال آن حتما معلول يعنى خود واجب متحقق و مترتّب مىشود ، قائل به وجوب مقدّمه شويم و بگوئيم كه تنها اين سنخ از مقدّمات داراى امرى غيرى هستند .\r\nهرگز صاحب فصول به چنين لازمى ملتزم نيست . وى در فرض موصله بودن و ترتّب ذى المقدّمه ، يكايك مقدّمات را واجب و مأمور به مىداند نه خصوص علّت تامّهء واجبات توليدى را . ( و از نظر مرحوم مشكينى فراز مزبور جواب دوّمى است ، از سخنان فصول كه جواب اوّل ، مسألهء تمكّن و ترتّب بود ، و جواب دوّم ، مسئله تخصيص امر مقدّمى به خصوص علّت تامّه در افعال تسبيبى است . )\r\nقوله : فان قلت : مستشكل مىگويد كه وجهى براى نتيجه‌گيرى مزبور و تخصيص وجوب علّت تامّه به خصوص واجبات توليدى نيست و چه خوب بود اين‌گونه تعميم مىداديد كه از ميان مقدّمات ، خصوص علت تامّه واجب است اما مطلقا يعنى چه سبب تامّ در افعال مباشرى و چه در افعال توليدى ، و سرّ اين تعميم آن است كه هر فعل اختيارى و از جمله افعال واجبى كه از ما صادر مىشوند ، ممكن الوجود هستند و هر ممكنى هم محتاج به مؤثر و علت تامّه است و بدون آن تحقّق ممكن از محالات است . پس در افعال مباشرى هم علّت تامّهء وجود دارد و تا نباشد ، معلول محال است و همين‌كه بود شد ، معلول حتمى و واجب است پس چرا به علّت تامّهء واجبات توليدى اختصاص داديد ؟\r\nقوله : قلت : مرحوم آخوند در جواب ، اوّل كبراى كلّى را تصديق كرده و اعتراف نموده است كه ما نيز قبول داريم كه افعال اختيارى مكلّفين ممكن الوجود هستند و هر ممكن هم علّت مىخواهد و بدون علّت تامّه محال است ؛ ولى ميان افعال توليدى و تسبيبى با افعال اختيارى و مباشرى اين فرق وجود دارد كه در افعال مباشرى ، يكى از اجزاء علّت تامّه و بلكه جزء اخير آن ، اراده و اختيار خود انسان است و اين اراده مبادى و مقدّماتى دارد\r\n\r\n","description":"","footnote":"","page_name":" 213 ","page_number":221},
  {"content":"\r\n\r\n( تصور و تصديق و شوق و . . . ) و متأسفانه اين مبادى قابليّت تعلّق امر به آنها را ندارند .\r\nلذا در افعال مباشرى مجموع مقدّمات و علّت تامّهء واجب كه در ضمن آن اراده هم هست ، هرگز واجب نخواهد بود و تحت امر نمىرود و ساير مقدمات بدون اراده هم كه نتيجه‌بخش نيست و موجب ترتّب واجب و ذى المقدّمه نمىباشد تا به اين مناط واجب شوند .\r\nسؤال : چرا اراده و مبادى آن قابل اتّصاف به وجوب نيستند ؟\r\nجواب : براى اينكه اين مبادى ، خودشان امر اختيارى و مقدور نيستند و تكليف به آنها تكليف به غير مقدور است كه از مولاى حكيم صادر نمىشود .\r\nسؤال : چرا اين مبادى ، غير مقدور هستند ؟\r\nجواب : زيرا اگر مقدور و اختيارى باشند لازمه‌اش آن است كه مسبوق به اراده و اختيار ديگرى باشند كه آن نيز مبادى خود را دارد و مبادى نيز اگر اختيارى باشند ، بايد مسبوق به اراده سوّمى باشند « و هلمّ جرّا » در نتيجه اختيارى بودن خود اختيار و اراده و مبادى آن مستلزم تسلسل است كه محال قطعى است .\r\n( البته اين مبناى آخوند ناتمام است كه در جاى خود بحث شده )\r\n( امّا در افعال توليدى جزء اخير علّت تامّه اراده نيست ، بلكه القاء در نار ، اجراء صيغه و . . . مىباشد كه آن هم مقدور ما است . پس امر به مجموع مقدّمات يا علّت تامّه ، امر به مقدور است و بدنبال آن‌هم ترتّب واجب هست و مناط را دارد . اين وجه تخصيص است ، پس تخصيص بلاوجه نيست . )\r\nقوله : و لانّه : جواب دوّم مرحوم آخوند از تفصيل فصول ، سه مقدّمه دارد .\r\n1 - اگر مكلّف در خارج مقدمه‌اى را آورد ، فى المثل قطع مسافت كرد ، نصب مسلّم نمود ، مشى الى السّوق داشت و . . . آيا وجدانا و نزد عقلاء انسان حق ندارد حكم به سقوط امر مقدّمى كند و بگويد كه اين امر از دوش مكلّف برداشته شد ، حتما بايد منتظر ترتّب ذى المقدّمه باشد و اگر بدنبال آن حج و كون على السطح و . . . محقّق شد ، بگويد كه امر مقدّمى ساقط شد ؟ يا اينكه جاى انتظار كشيدن نيست و از هم‌اكنون جازمانه ( قاطعانه )\r\n\r\n","description":"","footnote":"","page_name":" 214 ","page_number":222},
  {"content":"\r\n\r\nمىتوان گفت كه امر مقدّمى ساقط شد و تنها امر به ذى المقدّمه و طلب و ايجاب ذى المقدّمه است كه باقى مىماند ؟ وجدانا جا دارد بگوئيم كه امر و ايجاب مقدّمه با انجام مقدّمه ساقط شد و در اين حكم حالت منتظره‌اى هم نداريم . عقلا هم جاى سقوط است ، زيرا بقاء امر مقدّمه از قبيل طلب حاصل خواهد بود كه از محالات قطعى است .\r\nتنظير : ما نحن فيه كه قطع مسافت مثلا مقدمه بود و انجام داديم ، نظير آنجائى است كه اصلا قطع مسافت مقدّمه نباشد كه قطعا امر نخواهد داشت ، يا مقدّمه هست ولى پيش از امر به واجب و به تبع آن به اين مقدّمه ، ما آن را انجام داده بوديم كه باز هم قطعا امر نخواهد آمد ، زيرا لغو و عبث و طلب حاصل است . حال اينجا هم كه امر آمد و مقدّمه را واجب كرد و ما آن را انجام داديم ، باز بقاء امر معقول نيست و حتما ساقط مىشود ، چه بدنبال آن ذى المقدّمه مترتّب بشود يا نشود .\r\n2 - عوامل سقوط وجوب و امر سه عامل است :\r\nالف ) موافقت و اطاعت و امتثال : اگر امرى را آن‌گونه كه هست ، امتثال كرديم و غرض مولى را تحصيل كرديم ، يقينا آن امر ساقط مىشود ، زيرا بقاء آن از اين پس ، بلا غرض و لغو خواهد بود .\r\nب ) مخالفت و عصيان : اگر با امرى مخالف بوديم و در ظرف خود انجام نداديم ، معصيتى محقّق شده و آن امر هم ساقط مىشود . مثلا امر ادائى مخصوص وقت معيّنى است و اگر در آن‌وقت اين واجب را انجام نداديم ، آن امر معصيت شد و ساقط شد و امر قضائى امر ديگرى است .\r\nج ) ارتفاع موضوع تكليف : اگر تكليفى موضوعش از بين رفت و سالبه به انتفاء موضوع شد باز بقاء امر نامعقول است .\r\nمثلا ميّتى بود و امر به تجهيز آن ( تغسيل و تكفين و تدفين ) شديم ؛ اما قبل از هر اقدامى ، سيلى آمد و ميّت را با خود به قعر دريا برد ، يا صاعقه‌اى آمد و او را به خاكستر تبديل كرد .\r\nدر اين فرض اصلا ميّتى نيست تا امر به غسل و كفن‌ودفن باقى باشد .\r\n3 - اينكه پس از اتيان به مقدّمه ، امر به آن ساقط مىشود ( وجدانا و به حكم عقل ) به\r\n\r\n","description":"","footnote":"","page_name":" 215 ","page_number":223},
  {"content":"\r\n\r\nخاطر كدام عامل است ؟ آيا به خاطر معصيت و مخالفت امر است ؟ قطعا نه ، چون على الفرض مخالفتى صورت نگرفته است . آيا به خاطر ارتفاع موضوع است ؟ قطعا نه ، چون موضوع كه مثلا حج باشد ، به قوّت خود باقى است پس معيّنا به خاطر امتثال و موافقت امر مقدّمى است .\r\nنتيجه : اگر ترتّب ذى المقدّمه در اتّصاف مقدّمه به وجوب معتبر باشد ، نبايد به مجرّد انجام مقدّمه به ضرس قاطع حكم به سقوط امر كنيم ، بلكه بايد منتظر ترتّب بمانيم ، درحالىكه منتظر نمانديم پس ذى المقدّمه ، مترتب بشود يا نشود ، مقدّمه واجب بوده و انجام آن موجب امتثال امر و واجب شده و سبب سقوط امر مىگردد . پس باز هم مسألهء ترتّب نقشى ندارد .\r\nقوله : ان قلت : معترض مىگويد : شما در بيان دوّم خود ، با اشاره به سه مطلب ، نتيجه گرفتيد كه ترتّب در اتّصاف مقدّمه به وجوب نقشى ندارد . در مطلب دوّم عوامل سقوط امر و تكليف را در سه چيز خلاصه كرديد و . . . ولى به عقيدهء ما عوامل سقوط امر ، تنها منحصر به سه عامل مزبور نيست ، بلكه عامل چهارمى هم وجود دارد .\r\nمثلا گاهى عملى واجب و مأمور به نيست و مع‌ذلك چون محصّل غرض مولى است ، موجب سقوط امر مىگردد و اين مخصوص توصليّات است كه قصد قربت لازم ندارند و دو مورد دارد .\r\nالف ) گاهى بواسطهء فعل ديگران ، امرى از عهدهء انسان برداشته مىشود . فى المثل بر زيد تطهير ثوب از باب مقدّمه براى نماز ، واجب بود ؛ ولى بكر اين كار را انجام داده ، يا بادى وزيد و جامهء نجس را داخل آب كر انداخت و خودبه‌خود پاك شد كه بدين‌وسيله غرض مولى از امر به تطهير ثوب و ايجاب آن بر زيد ، حاصل شد و امر مزبور از دوش زيد برداشته شد ؛ با اينكه فعل غير ، مأمور به و واجب بر زيد نيست و معنى ندارد كه مولى بگويد ، بر زيد واجب است كه ديگرى لباس او را تطهير كند . فعل ديگرى در اختيار زيد نيست كه بر زيد واجب شود . پس موردى يافتيم كه عملى كه مأمور به و واجب نيست ، موجب حصول غرض مولى و بدنبال آن باعث سقوط امر مولى شود .\r\n\r\n","description":"","footnote":"","page_name":" 216 ","page_number":224},
  {"content":"\r\n\r\nب ) گاهى واجبى به سبب فعل خود انسان ساقط مىشود ؛ ولى فعل نفسى كه بالفعل واجب و مأمور به نيست ، بلكه فعلا حرام است و مع‌ذلك چون محصّل غرض مولى است ، مسقط امر است . فى المثل ورود در ارض غصبى براى انقاذ غريق اگر مقدّمهء نحصره نباشد و راه حلالى هم وجود داشته باشد ، حرام فعلى است . با اين حال اگر كسى از اين راه رفت و به مقصد رسيد و غرضى كه توصّل به انقاذ غريق يا اطفاء حريق باشد حاصل شد ، امر مقدّمى از عهدهء او ساقط مىشود . يا كسى كه با مركب غصبى قطع مسافت مىكند و خود را به مكّه مىرساند ، اگرچه اين طى طريق ، غصب و حرام است ؛ ولى بالاخره او را به مكّه مىرساند و موجب حصول غرض مولى مىشود . در نتيجه موجب سقوط امر مقدمى به قطع مسافت مىگردد .\r\nپس مواردى هست كه غير واجب ، كار واجب را مىكند و مسقط امر مىگردد . حال چه مانعى دارد كه در ما نحن فيه هم بگوئيم كه درست است كه به مجرّد اتيان به مقدّمه ، حكم به سقوط امر مقدّمى مىشود و منتظر نمىمانيم كه آيا ذى المقدّمه برآن مترتب مىشود يا نمىشود ؛ ولى اين حكم به سقوط امر ، به خاطر امتثال امر مقدّمى و اتّصاف اين مقدّمه به وجوب نيست ، بلكه به خاطر حصول غرض مولى مىباشد و اتّصاف مقدّمه به وجوب و مطلوبيّت ، فقط در گرو ترتّب ذى المقدّمه است .\r\n( نكته : اينكه معترض از توصليّات مثال زد و اين‌ها را مطرح كرد ، بدان جهت است كه در تعبّديات اوّلا به فعل غير ، امر تعبّدى و لو مقدّمى باشد ساقط نمىشود و فعل النفس بالمباشره لازم است . ثانيا باز امر تعبّدى با فعل حرام هم ساقط نمىشود ؛ ولى در توصليّات چنين نيست . )\r\nقوله : قلت : مرحوم آخوند در جواب مىفرمايد كه درست است كه گاهى فعل الغير يا عمل محرّمى محصّل غرض مولى مىشود و مسقط امر است ؛ ولى اين موارد از بحث ما دور است ، زيرا نسبت به فعل غير ، اصلا امرى متوجّه ما نمىشود ، چون فعل غير ، مقدور ما نيست و مربوط به اراده و اختيار غير است و معنى ندارد بگوئيم كه ما نسبت به آن امر داشتيم و با فعل غير اين امر ساقط شد . فعل حرام هم گرچه مقدور ما است و مقتضى\r\n\r\n","description":"","footnote":"","page_name":" 217 ","page_number":225},
  {"content":"\r\n\r\nموجود است ؛ ولى در سايهء حرمت فعلى مانع دارد و هرگز وجوب فعلى پيدا نمىكند ( و گرنه اجتماع ضدين مىشود ) پس باز فعلا نسبت به مقدّمه كذائى امرى نيست تا با فعل حرام ساقط شود .\r\nو بحث ما در موردى است كه عملى كه محصّل غرض مولى است ، اوّلا فعل اختيارى خود ما باشد ( مثل نصب سلّم براى كون على السطح ، و قطع مسافت براى حجّ و . . . ) ثانيا مانعى از اتّصاف آن به وجوب و از تعلّق طلب به آن در ميان نباشد . ( مثل مقدّمه‌اى كه ذاتا مباح يا مستحب بوده و حالا مقدّمهء واجب شده ) نسبت به چنين عملى ملاك و مقتضى براى وجوب غيرى و مقدّمى موجود است و مانع هم از به فعليّت رسيدن وجوبش نيست ، پس حتما واجب مىشود و در اين مناطى كه ما گفتيم فرقى ميان موصله بودن و نبودن نيست . به زودى خواهد آمد كه مقدّمه نقصى ندارد و مسئله ترتّب هم ربطى به مقدّميت ندارد .\r\nنتيجه : به عقيدهء ما ، مطلق مقدّمه واجب است و مسألهء ترتّب و عدم ترتّب ذى المقدّمه در اين اتّصاف نقشى ندارد .\r\nقوله : و قد استدلّ : تاكنون اصل تفصيل فصول را آورديم و از آن دو جواب داديم . در اينجا به بيان ادلّهء صاحب فصول بر تفصيل مذكور مىپردازيم و آنها را مورد نقد و بررسى قرار مىدهيم در مجموع چهار دليل به نفع صاحب فصول اقامه شده . فعلا سه دليل مطرح است كه مستقيما از زبان فصول عنوان شده است .\r\nصاحب فصول اوّل فرموده است كه مسألهء توصّل و ترتّب يا موصله بودن ، شرط واجب و امتثال است و در اصل وجوب و امر نقشى ندارد ، يعنى امر مولى به مقدّمه ، مشروط به ترتّب ذى المقدّمه نيست ، بلكه امر و تكليف مطلق است ؛ ولى امتثال اين امر و تحقّق آن در خارج ، مشروط به ترتّب است و ترتّب شرط صحّت است . سپس سه دليل براى اين مطلب مىآورد :\r\nدليل اوّل : حاكم به ملازمه ، عقل انسان است و ملازمه ميان وجوب ذى المقدّمه و وجوب مقدّمه عقلى است ( اگرچه ملزوم يعنى وجوب ذى المقدّمه ، شرعى است و لازم و\r\n\r\n","description":"","footnote":"","page_name":" 218 ","page_number":226},
  {"content":"\r\n\r\nنتيجهء اين ملازمه هم كه وجوب مقدّمه باشد ، شرعى است . )\r\nو عقل ما بر بيش از وجوب مقدّمهء موصله دلالت نمىكند ، يعنى وقتى ما به عقل خود مراجعه مىكنيم ، عقل ما فقط ميان ذى المقدّمه با مقدّمات موصله ملازمه را درك مىكند ، نه در غير آن . ( به قول مرحوم مشكينى : اين استدلال همان قدر متيقن است ، يعنى دوران امر ميان اقلّ و اكثر است و اينكه آيا مطلق مقدّمه واجب است يا خصوص مقدّمهء موصله ؟\r\nشكى نيست در اينكه قدر متيقّن كه على كلّ حال ملازمه در آن محرز است . خصوص مقدّمه موصله است و ما زاد مشكوك است ، لذا ما به قدر متيقن اكتفا مىكنيم . )\r\nدليل دوّم : عدم اباء عقل ، بلكه قضاء ضرورت است . ايشان سه فرض را در نظر گرفته است :\r\n1 - آيا مولاى حكيم مىتواند بگويد كه من از شما ذى المقدّمه ( مثلا حج ) را مىخواهم و حج ، مطلوب من است ؛ ولى مقدّمات آن مطلقا مطلوب من نيست ، چه موصله و چه غير موصله ، حتّى به تبع ذى المقدّمه هم ، اراده‌ام به مقدمات وارد نشده است ؟ به نظر فصول ، از ضروريات و بديهيّات است كه چنين تصريحى قبيح است ، از مولاى حكيم صادر نمىشود . او نمىتواند از مقدّمات به كلى قطع‌نظر كند ؛ مگر ملتفت نباشد و غافل باشد .\r\n2 - آيا آمر حكيم مىتواند صريحا بگويد كه من از شما حج را مىطلبم ؛ ولى خصوص مقدّمات موصلهء آن را نمىخواهم و اين‌ها مطلوب من نيستند ؟ جواب فصول اين است كه چنين تصريحى به طريق اولى قبيح است و از حكيم صادر نمىشود .\r\n3 - آيا مولاى حكيم مىتواند چنين بگويد كه من از شما ذى المقدّمه و حج را مىخواهم و به آن امر مىكنم ؛ ولى نسبت به مقدّمات آن تفكيك قائل هستم و خصوص مقدّمات موصله را خواهانم و به آنها نيز امر مىكنم ؛ ولى مقدّمات غير موصله را نمىخواهم و آنها براى من وجودشان كالعدم است ؟ فصول در جواب مىفرمايد : آرى عقل ابا و امتناعى از اين تصريح ندارد و آن را زشت نمىشمارد ، بلكه ضرورت و بداهت به جواز چنين تصريحى حاكم است .\r\nسپس صاحب فصول چنين نتيجه‌گيرى كرده است كه اين جواز تصريح در فرض سوّم و\r\n\r\n","description":"","footnote":"","page_name":" 219 ","page_number":227},
  {"content":"\r\n\r\nآن قبح تصريح در دو فرض قبلى آيه و نشانهء آن است كه ميان وجوب ذى المقدّمه و وجوب مقدّمهء موصله ، ملازمه هست ؛ ولى ميان ذى المقدّمه و مقدّمات غير موصله ، ملازمه‌اى وجود ندارد و اين‌ها واجب و مطلوب و مراد و مأمور به نيستند و گرنه هرگز تصريح به خلاف جايز نمىشد ، درحالىكه بالوجدان جايز است .\r\nقوله : لا يأبى العقل . . . اشاره به فرض سوّم است .\r\nقوله : بل الضرورة . . . باز هم اشاره به فرض سوّم است به بيان بهتر و قاطع‌تر .\r\nقوله : كما انّها قاضية : اشاره به فرض اوّل است .\r\nقوله : او على تقدير : اشاره به فرض دوّم است .\r\n( ما براى چينش طبيعى بحث ، در مقام توضيح ، ترتيب مزبور در كفايه و كلام فصول را مراعات نكرديم . )\r\nقوله : و ايضا : دليل سوّم : فلسفهء وجودى مقدّمه چيست ؟ اصلا ما در افعالمان مقدّمات را براى چه چيز مىخواهيم و انجام مىدهيم ؟ مولى چرا از ما مقدّمات را مىطلبد ؟ تمام حكمت و غرض از مقدّمه ، مسألهء توصّل و وسيله‌سازى و رسيدن به ذى المقدّمه و حصول ذى المقدّمه است و غرض اين است كه به دنبال اين مقدّمات ، آن ذى المقدّمه در خارج متحقّق شود و بر اين‌ها مترتّب شود . مقصد و مقصود ديگرى در ميان نيست .\r\nحال اگر فلسفهء وجودى مقدّمه اين باشد ، پس ناگزير مسألهء توصّل و ترتّب و حصول ذى المقدّمه بدنبال آن ؛ در مطلوبيّت مقدّمه و متعلّق امر واقع شدن مقدّمه دخيل خواهد بود و ايفاى نقش خواهد كرد و مقدّمه جداى از آن مطلوب نخواهد بود . ( زيرا مطلوب بالذات كه نيست . ) اين مطلب دو دو تا چهارتاست . كه هرگاه كسى چيزى را ( مثلا پل را ، بليط اتوبوس را ، خودكار را ) صرفا براى رسيدن به چيز ديگر ( مثلا عبور از رودخانه ، مسافرت ، كتابت و . . . ) بخواهد ، و قصد ديگرى نداشته باشد ، يقينا اگر آن كارها بدون رسيدن به اين اهداف و خالى از اين‌ها باشد ، مطلوب فاعل نخواهد بود .\r\nدر نتيجه : مقدّمه‌اى مطلوب مولى است و به وصف وجوب متّصف است كه ما را به\r\n\r\n","description":"","footnote":"","page_name":" 220 ","page_number":228},
  {"content":"\r\n\r\nذى المقدّمه برساند ، بدنبال آن ذى المقدّمه بيايد . نه هر مقدّمه‌اى . انتهى كلامه « 1 » .\r\nقوله : و قد عرفت : مرحوم آخوند به هر سه دليل صاحب فصول جواب مىدهند :\r\nجواب دليل اوّل : ما هم با شما هم‌عقيده‌ايم كه ، حاكم به ملازمه ميان وجوب ذى المقدّمه و وجوب مقدّمات آن عقل است ؛ ولى مدّعى هستيم كه عقل به وجوب مطلق مقدّمه حكم مىكند و ملازمه را ميان وجوب ذى المقدّمه و وجوب مطلق مقدمات آن ادراك مىكند ، نه خصوص مقدّمات موصله ( البته باز تاكيد مىكنيم كه اگر مانعى در ميان نباشد ، مثل اينكه بالفعل فلان مقدّمه حرام نباشد و گرنه و لو ملاك دارد ولى وجوب فعلى ندارد تا جمع ميان ضدّين نشود ) و مناط وجوب ، مسألهء مقدميّت و توقف است و اينكه از نبود اين مقدمات ، نبود ذى المقدّمه پيش مىآيد و اين مناط در مطلق مقدّمه است چه مقدّمه‌اى كه با قصد توصل اتيان شود و يا بدون اين قصد ( كه تفصيل شيخ اعظم بود و قبلا ردّ شد ) و نيز چه مقدّمات موصله و چه غير موصله ( كه تفصيل فصول است . ) در تمام اين موارد و صور ، مقدّمه نقش خود را ايفاء مىكند و نقصى ندارد و مسألهء ترتب و عدم ترتب ، هيچ ربطى به مقدميّت ندارد و نقشى در مناط وجوب مقدّمه ندارد و منوط به ارادهء مكلّف است « 2 » .\r\nنتيجه : هيچ دليلى بر اختصاص وجوب مقدّمه به خصوص مقدمات موصله نداريم و مسألهء قدر متيقّن هم درست نيست ، زيرا ترديدى نداريم تا به قدر متيقن اخذ كنيم ، ما قاطع هستيم كه از نظر عقلى ملاك وجوب در مطلق مقدمات وجود دارد و حكم عقل به ملازمه هم به مقدار سعهء ملاك است و در مطلق مقدّمه است .\r\nقوله : و قد انقدح : جواب دليل دوّم : صاحب فصول براى دليل دوّمش ، سه فرض را در نظر گرفته است و در فرض سوّم دارد كه عقلا مانعى وجود ندارد كه مولاى حكيم چنين بگويد كه ذى المقدّمه را از شما مىخواهم و مقدّمات موصله را نيز مىطلبم ؛ ولى مقدّمات غير موصله مطلوب من نيستند . سپس فرمود كه نه تنها عقلا مانعى ندارد ، بلكه ضرورت و\r\n\r\n\r\n","description":"","footnote":"\r\n( 1 ) - الفصول الغرويّة ، ص 86 .\r\n( 2 ) - به زودى در تحت عنوان : نعم اين مطلب تشريح خواهد شد .\r\n","page_name":" 221 ","page_number":229},
  {"content":"\r\n\r\nبداهت به جواز چنين تصريحى حاكم است . . . .\r\nمرحوم آخوند مىفرمايد كه از جواب دليل اوّل ، جواب اين دليل هم روشن مىشود اين‌گونه كه ملاك وجوب و مقتضى امر به مقدّمه در مطلق مقدّمه موجود است و حكم عقل هم دائر مدار ملاك است . پس عقلا ميان مطلق مقدّمه با ذى المقدّمه ملازمه است و بدنبال آن مطلق مقدّمه ، واجب است و وجهى براى تخصيص وجوب ، به مقدّمهء موصله وجود ندارد .\r\nبا اين حساب قبول نداريم كه عقلا تصريح مزبور بلامانع باشد ، بلكه مولاى حكيمى كه گزافه‌گوى نيست ، نمىتواند چنين تصريحى بكند ( زيرا بر خلاف حكمت است و امتناع وقوعى دارد . ) و اينكه فصول ادّعاى ضرورت و بداهت كرد و گفت : بالضرورة چنين تصريحى روا است ، ادعائى گزاف و خالى از دليل است ؛ زيرا ملاك وجوب در هر دو صورت ( موصله و غير موصله ) وجود دارد . پس حكم به وجوب مقدّمه هم در هر دو فرض خواهد بود ، و از اين حيث تفاوتى ميان مقدّمه‌ها نيست .\r\nقوله : نعم : تنها تفاوتى كه ميان مقدّمهء موصله و غير موصله وجود دارد آن است كه بدنبال مقدّمهء موصله ، مطلوب نفسى و ذى المقدّمه حصول و تحقّق مىيابد ؛ ولى بدنبال مقدّمات غير موصله ، مطلوب نفسى حاصل نمىشود ، امّا قضيّه حصول يا عدم حصول مطلوب نفسى ربطى به مقدّمه نداشته و سبب تفاوت در ماهيّت مقدّمه نمىشود و مقدّمه را به دو قسم تقسيم نمىكند ، بلكه تفاوت مذكور ، به حسن اختيار مكلّف مربوط مىشود ، يعنى اگر مكلّف يك انسانى باشد كه روحيّهء اطاعت و انقياد و تسليم ، در او قوى و بالا است حتما بدنبال انجام مقدّمات ، اراده خواهد كرد و خود واجب را انجام خواهد داد ( حسن استفاده از اختيار ) و اگر روحيّهء طاعتش ضعيف و لرزان و متزلزل باشد ، چه‌بسا شيطان او را فريب دهد و بدنبال انجام مقدّمات ، عزم و اراده و تصميم به انجام ذى المقدّمه نگيرد و آن را انجام ندهد ( سوءاستفاده از اراده ) ولى نه حصول ذى المقدّمه به‌سبب اراده و اختيار ، موجب مزيّت و كمالى براى مقدّمه است ، و نه عدم حصول آن به سبب عدم اراده ، باعث منقصت و عيبى در مقدّمه است .\r\n\r\n","description":"","footnote":"","page_name":" 222 ","page_number":230},
  {"content":"\r\n\r\nقوله : و جاز : مرحوم آخوند در ادامه سه فرض را ذكر مىكنند .\r\n1 - با توجّه به آنچه كه در فراز قبلى تحت عنوان « نعم » مطرح شد ، مولاى آمر مىتواند چنين تصريح كند كه در مورد مقدّمه موصله مطلوب نفسى من حاصل شد و در مورد مقدّمهء غير موصله مطلوب نفسى من حاصل نشد ولى اين‌ها ربطى به مقدّمه ندارد و تأثيرى در مطلوبيّت يا عدم مطلوبيّت ندارد .\r\n2 - با توجه به مطلبى كه در تقسيم چهارم از تقسيمات واجب خواهد آمد ( اصلى و تبعى ) كه وجوب مقدّمه برفرض ثبوتش ، يك وجوب تبعى و ضمنى و به تبع امر به ذى المقدّمه است و گرنه استقلالا و اصالة ملحوظ و متصوّر نيست و هيچ مصلحتى را تامين نمىكند ، اگر مكلّفى تمام يا بعض مقدّمات را انجام داد ؛ ولى به ذى المقدّمه نرسيد و آن را انجام نداد ، مولى مىتواند تصريح كند كه مطلوب و مقصود من اصلا حاصل نشده است .\r\nاگر بگوئيد كه مقدمات را كه فى الجملة انجام داده‌ايم ، مىگوييم كه آنها اصلا مورد التفات و توجه و لحاظ مولى نبوده‌اند تا مطلوب باشند يا نباشند .\r\n3 - در صورتى كه در فرض دوّم التفات به مقدميّت پيدا كند ، مىتواند بگويد كه مقصود غيرى حاصل شد و شخص ، مقدمات را انجام داد ، ولى فايده‌اى ندارد . اما بلافاصله مىفرمايند : « فافهم » اشاره به اينكه فايدهء مقدّمه ، تمكّن مكلّف از اتيان به ذى المقدّمه بود و اين فايده حاصل شده ، پس نمىتواند بگويد كه فايده‌اى ندارد .\r\nقوله : ان قلت : مستشكل مىگويد كه بالاخره اين مطلب قابل انكار نيست كه برخى مقدّمات به وصف موصله بودن متّصف هستند و برخى به وصف غير موصله بودن ، و بالجمله تقسيم مقدّمه به دو قسم موصله و غير موصله كه جاى بحث ندارد . حال چه مانعى دارد كه همين اتّصاف ، سبب تفاوت آن دو شود ، يعنى مقدّمهء موصله ، چون موصله است ، مطلوب است و تصريح به عدم مطلوبيت آن جايز نيست . مقدّمهء غير موصله ، چون موصله نيست ، مطلوب هم نيست و تصريح به عدم مطلوبيّت آن‌هم جايز است ؟ البته ما هم قبول داريم كه در اثر و نتيجه كه تمكن از ذى المقدّمه باشد فرقى ندارند ؛ ولى در اتصاف به دو وصف مزبور فرق دارند و همين موجب فرق آن دو در وجوب و عدم وجوب ،\r\n\r\n","description":"","footnote":"","page_name":" 223 ","page_number":231},
  {"content":"\r\n\r\nمطلوبيت و عدم مطلوبيّت باشد .\r\nقوله : قلت : اگر دو وصف مذكور حقيقتا وصف به حال خود مقدّمه بود و مقدّمه دو نوع يا دو وصف داشت ، حق با شما بود ؛ ولى وصفهاى مزبور ، وصف به حال متعلّق است و ربطى به مقدّمه ندارد و تفاوتى در ناحيهء مقدّمه ايجاد نمىكند ، بلكه وصف موصله بودن را از وجود ذى المقدّمه در خارج انتزاع مىكنيم و به مقدّمه نسبت مىدهيم و وجود ذى المقدّمه هم مربوط به ارادهء ماست و وصف غير موصله بودن را از عدم ذى المقدّمه بدنبال مقدّمه ، انتزاع مىكنيم و عدم وجود ذى المقدّمه هم به عدم ارادهء ما مربوط مىشود ، و گرنه مقدّمه در هر دو صورت مقدّمه است و يك خصوصيت بيشتر ندارد ، يك اثر بيشتر ندارد و ماهيّت آن عوض نشده است .\r\nقوله : و امّا ما افاده : جواب از دليل سوّم فصول : وى در دليل سوّم فرمود كه فلسفهء مطلوبيّت و امر به مقدّمه از سوى مولى و ايجاد آن از سوى مكلّف ، تماما توصّل به ذى المقدّمه و ترتب و حصول ذى المقدّمه در خارج است . پس توصّل و ترتّب و حصول در اصل مطلوبيّت و وجوب دخيل است و تا مقدّمه‌اى موصله نباشد ، مطلوب مولى نخواهد بود .\r\nمرحوم آخوند مىفرمايد كه هرگز غايت و فايدهء امر به مقدّمه مسألهء توصّل نيست ، بلكه مسألهء تمكّن است بدليل اينكه غايت و فايده بايد چيزى باشد كه هميشه بر اين عمل مترتب شود تا بتواند داعى مولى بر امر به آن باشد و چيزى كه هميشه بر انجام مقدّمه مترتّب است ، مسألهء تمكن از ذى المقدّمه مىباشد .\r\nامّا مسألهء توصّل و ترتّب هميشگى نيست ، بلكه گاهى در سايه اراده كردن و انجام دادن ذى المقدّمه اين توصل و ترتب حاصل مىشود و گاهى در اثر اراده نكردن و عدم اتيان به ذى المقدّمه ، توصّل حاصل نمىشود و چنين چيزى نمىتواند داعى بر امر مقدّمه باشد .\r\nپس غايت از امر به مقدّمه ، تمكن است و اين فايده و مناط در مطلق مقدّمه است ، پس بايد مطلق مقدّمه واجب باشد نه خصوص مقدّمهء موصله . ( البته سخن آخوند و صاحب فصول به اين نحو قابل جمع است كه تمكن از وصول به ذى المقدّمه ، غرض اولى و مستقيم از\r\n\r\n","description":"","footnote":"","page_name":" 224 ","page_number":232},
  {"content":"\r\n\r\nمقدّمه است و آخوند روى اين تكيه كرده و توصّل به واجب غرض اقصى و نهائى از مقدّمه است كه فصول روى آن تكيه كرده )\r\nقوله : و صريح الوجدان : در حقيقت دليل سوّم صاحب فصول از دو مقدّمه ( صغرى و كبرى ) تشكيل شده بود ، صغرى اين بود كه هدف از امر به مقدّمه و غرض از مطلوبيّت آن صرفا توصّل به ذى المقدّمه و ترتّب ذى المقدّمه است .\r\nكبرى هم اين بود كه صريح وجدان حاكم است به اينكه كسى كه چيزى را براى چيز ديگرى مىخواهد ، نه براى خودش . اگر شيئى ديگر محقّق نشود ، اين شىء نيز مطلوب او نيست . نتيجه هم اين بود كه ، پس اگر بدنبال مقدّمه ذى المقدّمه بيايد ، آن مقدّمه هم مطلوب خواهد بود و گرنه مطلوب نخواهد بود .\r\nمرحوم آخوند در مقام جواب دو بيان دارند :\r\nبيان اوّل ردّ صغرى است كه فرمودند : اساسا مطلوبيّت مقدّمه و داعى مولى بر امر به مقدّمه به خاطر توصّل و ترتّب ذى المقدّمه نيست ، بلكه براى تمكّن است كه نتيجهء وجوب مطلق مقدّمه است .\r\nبيان دوّم ردّ كبرى است و در مجموع به دو بيان آن را ردّ مىكنند :\r\nبيان اوّل : تجرّد مقدّمه و ذى الغاية يعنى قطع مسافت ، از ذى المقدّمه و غايت يعنى حج اگر به سبب عدم حصول قطع مسافت باشد ، يعنى چون قطع مسافت نكرد ، حج بجا نياورد ، جا دارد كسى بگويد كه مطلوب غيرى حاصل نشد . ولى اگر نياوردن غايت ( حج ) به خاطر تحقّق نيافتن ساير مقدّمات ( اراده و مبادى آن ) باشد ، در اين فرض جا ندارد كسى بگويد كه قطع مسافت مطلوب نيست و مطلوب غيرى حاصل نشده است ؛ زيرا قطع مسافت قصور و نقصى ندارد و نرسيدن به حج به قصورى در قطع مسافت مستند نيست ، بلكه به نبود اراده و مبادى آن مستند است .\r\nو به عقيدهء ما در چنين فرضى صريح الوجدان حاكم و قاضى است به اينكه مقدّمه بر صفت مطلوبيّت غيرى واقع شده و مطلوب غيرى حاصل شده است . پس در اتّصاف مقدّمه به وصف مطلوبيّت ، عنوان ايصال و ترتّب دخيل نيست .\r\n\r\n","description":"","footnote":"","page_name":" 225 ","page_number":233},
  {"content":"\r\n\r\nقوله : كيف : در واقع اين فراز دليلى بر وقوع مقدّمه بر صفت مطلوبيّت است . اگر ذات المقدّمه و مطلق المقدّمه ( قطع مسافت ) مطلوب نباشد و مقدّمهء موصله - يا مقدّمه‌اى كه ذى المقدّمه برآن مترتب شود و بدنبال آن حاصل شود و وجود پيدا كند - مطلوب باشد ، لازمه‌اش اين است كه مقدّمه با قيدى ( وجود و ترتّب ذى المقدّمه برآن ) مطلوب باشد ، پس در حقيقت وجود ذى المقدّمه از قيود مقدّمه است . وجود ذى المقدّمه ، مقدّمهء وجود مقدّمه است و مىتوان به صورت جمله شرطيه و ملازمه گفت كه اگر غايت و ذى المقدّمه حاصل شود ، ذى الغاية و مقدّمه واجب مىشود و گرنه نمىشود يا مىتوان به صورت و صفيّه گفت كه مقدّمه‌اى كه ذى المقدّمه برآن مترتب شود ، واجب و مطلوب است و چنين چيزى « كما ترى » يعنى باطل است ؛ زيرا مطلوب نيست و گرنه تقييد لغو بود .\r\nفى المثل نماز مقيّد به طهارت و استقبال ، مطلوب مولى است ، حال اگر نماز باشد ولى قيد طهارت نباشد ، مطلوب نيست . در ما نحن فيه هم ذات مقدّمه كه مطلوب غيرى نيست ، مقدّمه‌اى كه به دنبالش ذى المقدّمه بيايد مطلوب است و مسئله حصول و توصّل قيد است و مقيّد بما هو مقيّد مقدميّت و مطلوبيّت دارد . پس حصول و وجود غايت به لحاظ اينكه قيد مقدّمه است ، مطلوب به طلب نفسى است . پس غايت ، هم واجب غيرى است و هم نفسى و اين اجتماع مثلين است كه منجر به اجتماع نقيضين مىشود و آن هم محال بديهى است . ( بعضىها دليل مزبور را به صورت دور بيان كرده‌اند كه آن نيز صحيح است و بيان دور به اين صورت است كه وجود ذى المقدّمه ، مقدّمه باشد براى مقدّمه ، و خود مقدّمه هم كه مقدّمهء وجود ذى المقدّمه است و اين دور است و محال ، يا وجوب غايت متوقف بر وجوب ذى الغايه و مقدّمه باشد و وجوب ذى الغايه هم معلول و موقوف به وجوب غايت است و اين دور است . )\r\nقوله : و لعلّ : بارها گفته شد كه حيثيّت تقييدى داريم و حيثيت تعليلى :\r\nحيث تقييدى آن است كه خود حيثيّت و جهت و عنوان در موضوع و متعلّق حكم به عنوان تمام موضوع يا جزء موضوع يا قيد موضوع دخيل است . مثل عنوان صلاتيّت كه تمام موضوع براى وجوب است و حركات و سكنات و اقوال و افعال و هيئات ، اگر معنون\r\n\r\n","description":"","footnote":"","page_name":" 226 ","page_number":234},
  {"content":"\r\n\r\nبه عنوان صلاتى نباشند حكمى ندارند و مثل تصرّف غصبى كه قيد غصبيّت دخيل در موضوع حكم است و تصرّف غصبى حرام است و نه مطلق تصرّف .\r\nحيث تعليلى آن است كه تمام موضوع خود ذات و موصوف است و حيثيّت مزبور در اصل موضوع و متعلّق دخيل نيست ؛ ولى فلسفهء حكم را بيان مىكند . مثل تنجّس كه بر آب عارض مىشود ؛ ولى سبب عروض آن ، تغيير يكى از اوصاف ثلاثهء آب در سايهء ملاقات با نجس است و . . .\r\nحال جناب فصولى پنداشته است كه حيث موصله بودن و توصّل به ذى المقدّمه توسّط مقدّمه ، حيث تقييدى است و در اصل موضوع دخيل است و مقدّمه‌اى مطلوب است كه موصله باشد . غافل از اينكه تقييد مزبور مستلزم محذور دور و اجتماع مثلين است . و حقّ اين است كه حيث مزبور حيث تعليلى است ، يعنى امر غيرى روى ذات مقدّمه رفته ؛ ولى اگر پرسيده شود كه چرا مولى اين مقدّمه را واجب كرده است و هدف از ايجاب آن چيست ، در جواب مىگوئيم كه فلسفه و علّت امر به مقدّمه عبارتست از : توصّل و رسيدن به ذى المقدّمه ، و جناب فصول ميان دو حيثيّت مذكور خلط كرده است .\r\n( نظير خلطى كه سابقا براى شيخ اعظم پيش آمده بود كه خيال مىكرد امر مقدّمه روى عنوان مقدّميت و مقدّمه به حمل اوّلى وارد شده ، غافل از اينكه امر روى معنون به اين عنوان رفته و خود وضو امر دارد و عنوان مقدميّت حيث تعليلى است نه تقييدى . )\r\nقوله : مع ما عرفت : بيان دوّم : در بيان اوّل قبول مىكرديم كه غرض توصّل و ترتّب است ؛ ولى مىگفتيم كه اين عنوان حيث تقييدى نيست ، بلكه حيث تعليلى است ؛ ولى در اين بيان مىگوئيم كه اصولا مسألهء ترتّب ذى المقدّمه حتى به عنوان غرض و غايت و حيث تعليلى هم مطرح نيست ، بلكه حيث تعليلى از امر به مقدّمه عنوان تمكّن است ، يعنى امر غيرى روى خود مقدّمه ( بدون قيد و شرط ) رفته ولى اگر سؤال شود كه چرا مولى مقدّمه را واجب كرده ، يا چرا عقل مقدّمه را لازم كرده است ، جوابش اين است كه چون بدون آن تمكّن حاصل نمىشود و مكلّف نمىتواند واجب نفسى را انجام دهد . ( آرى غرض اقصى توصّل است ، ولى غرض ادنى و مستقيم ، تمكّن است ) اين هم كه مربوط به مطلق مقدّمه\r\n\r\n","description":"","footnote":"","page_name":" 227 ","page_number":235},
  {"content":"\r\n\r\nاست و اختصاص به مقدّمهء موصله ندارد .\r\nقوله : ثم إنّه : دليل چهارمى كه به نفع فصول اقامه شده است . ( البته اين دليل در كلام خود فصول نيست ؛ ولى ممكن است كسى بدان استشهاد كند ، بايد جواب دهيم . ) در كلام فصول ، در دليل دوّم آمده بود كه عقلا مانعى ندارد ، بلكه ضرورت حاكم است به اينكه مولاى حكيم مىتواند بگويد كه حج را از شما مىخواهم و مقدّمهء موصله را نيز مىطلبم ؛ ولى مقدّمات غير موصله مطلوب من نيست و وجودش كالعدم است .\r\nولى آنچه الآن مطرح است ، اين است كه وجدانا صحيح است مولى بگويد كه من از شما حج را مىخواهم ، مقدّمهء موصله را هم واجب مىكنم ؛ ولى ساير مقدّمات را تماما منع و تحريم مىكنم ( چون فايده‌اى بر آنها مترتب نيست . ) و اين جواز تصريح به منع و حرمت ، دليل آن است كه مقدّمات غير موصله مطلوب نيست و گرنه امكان نداشت كه مولى صريحا آنها را تحريم كند و باعث جمع ميان وجوب و حرمت شود چون اجتماع ضدّين و محال است . پس صحّت تصريح مزبور ، دليل بر تفصيل فصول است .\r\nمرحوم آخوند به اين دليل هم دو جواب مىدهند :\r\nجواب اوّل : برفرض بپذيريم كه تصريح مزبور صحيح است و مولاى حكيم مىتواند بگويد كه ساير مقدّمات را كلّا تحريم كرديم و بدنبال آن بپذيريم كه ساير مقدّمات بالفعل واجب به وجوب غيرى نيستند و فقط حرمت دارند ؛ ولى مىپرسيم كه سبب عدم مطلوبيّت فعلى ساير مقدّمات چيست ؟ آيا به علت اينكه واجد مناط و ملاك و مقتضى وجوب نيستند و فاقد آن هستند ، واجب نشده‌اند ؟ يا به دليل اينكه فعلا مبتلا به مانع شده‌اند ، واجب نيستند ؟ قطعا به خاطر فقد مقتضى نيست ، چرا كه مقتضى و ملاك ، يعنى مقدميّت و توقّف در اين‌ها نيز موجود است . پس به سبب ابتلاء به مانع ، امرى نيامده است ( نظير ورود در ارض غصبى ، اگر مقدّمهء غير منحصرهء انقاذ غريق باشد ، با اينكه مقدميّت دارد و ما را به ذى المقدّمه مىرساند ، مع‌ذلك چون راه منحصر به آن نيست ، حرمت فعلى غصب مرتفع نشده و وجوب نمىآيد . ) و بحث ما در جائى است كه مانعى در ميان نباشد .\r\nقوله : مع انّ : جواب دوّم : در جواب اوّل فرض را بر تسليم و قبول صحّت منع و تحريم\r\n\r\n","description":"","footnote":"","page_name":" 228 ","page_number":236},
  {"content":"\r\n\r\nگذاشتيم ؛ ولى در اين جواب مىگوئيم كه اساسا قبول نداريم كه مولى بتواند از ساير مقدّمات نهى كرده و آنها را تحريم كند و بگويد : لا تفعل كذا و كذا .\r\nمولاى حكيم نمىتواند چنين كارى بكند ، چرا كه دو محذور بزرگ دارد ( البته مرحوم آخوند اوّل مطلبى دارند و سپس با و بالجمله مطلبى دارند كه ظاهرش اين است كه خلاصهء مطلب اوّل است و در مجموع يك جواب بيش نيست ؛ ولى محشّين از جمله مرحوم مشكينى از اين عبارت دو جواب استفاده كرده‌اند ، و ما هر دو را مىآوريم . )\r\nمحذور اوّل : نهى و تحريم ساير مقدّمات مستلزم آن است كه اگر كسى واجب را ترك كند معصيت و مخالفتى صورت نگيرد ، اين لازم بالاجماع باطل است . پس ملزوم هم باطل است .\r\nبيان مطلب : مكلّف در خارج از دو حال خارج نيست . يا واجب نفسى را مىآورد كه بحثى نيست ، يا آن را ترك مىكند .\r\nدر اين صورت كه ترك كرده ( مثلا حج را نياورده ) مقدّمات آن ( چه بجا آورده باشد و چه نياورده باشد ) موصله نخواهند بود و وقتى موصله نبودند ، حرام و منهى خواهند بود و وقتى حرام شدند ، مانع شرعى پيدا مىكنند و مانع شرعى ، مثل مانع عقلى است . همان‌طور كه اگر عقلا مكلّف قدرت انجام واجب و ذى المقدّمه نداشت ، عدم اتيان ، معصيت و مخالفت شمرده نمىشود ، هكذا اگر شرعا هم قدرت بر انجام آن نداشته باشد نبايد معصيت كار و معاقب باشد . درحالىكه قطعا مؤاخذه دارد و مستحق عقوبت است ، پس وجهى براى تحريم ساير مقدّمات نيست .\r\nمحذور دوّم : نهى مزبور مستلزم طلب حاصل است و اين لازم محال است ، پس نهى مزبور محال است .\r\nبيان مطلب : ايجاب ذى المقدّمه و واجب نفسى ، متوقّف است بر جواز اتيان به مقدّمه شرعا ( زيرا اگر اتيان به مقدّمه جايز نباشد و ممنوع باشد ، ما راهى بسوى ذى المقدّمه و واجب نفسى نخواهيم داشت ) و جواز مقدّمه هم متوقّف بر موصله بودن آن است ( زيرا اگر موصله نباشد مشمول نهى و تحريم فرضى مىشود ) و موصله بودن هم متوقّف بر حصول\r\n\r\n","description":"","footnote":"","page_name":" 229 ","page_number":237},
  {"content":"\r\n\r\nو ترتّب ذى المقدّمه است ( چون تا ذى المقدّمه محقق نشود وصف موصله بودن براى مقدّمه انتزاع نمىشود . ) پس بايد ذى المقدّمه را بياوريم تا مقدّمه موصله شود تا انجامش جايز شود و ايجاب ذى المقدّمه هم بجا باشد . اين همان محذور مزبور است كه طلب حاصل و موجود باشد ، يعنى پس از وجود و تحقّق ذى المقدّمه ، تازه امر و ايجاب به آن صادر مىشود و طلب حاصل محال است ، زيرا طلب هميشه به امر استقبالى تعلّق مىگيرد ، نه به حالى . پس اصل صحّت نهى از ساير مقدّمات را قبول نداريم .\r\nنتيجه : به عقيدهء ما همان‌طور كه تفصيل صاحب معالم و شيخ انصارى ( ره ) باطل بود ، تفصيل صاحب فصول هم باطل است . مقدّمهء واجب اگر واجب باشد ، مطلقا واجب است ، چه موصله باشد و چه غير موصله . ( البته مرحوم مشكينى در حاشيه ، رأى فصول را اختيار كرده و از ادلّهء فصول حمايت كرده و به اشكالات مرحوم آخوند جواب داده است . )\r\nقوله : بقى شىء : ثمرهء نزاع در مقدّمهء موصله\r\nمباحث اصولى بايستى داراى ثمرات فقهى و عملى باشند و گرنه بحث اصولى نخواهد بود . حال بحث دربارهء اينكه آيا مطلق مقدّمه واجب است ؟ يا خصوص مقدّمهء موصله ؟\r\nچه ثمره‌اى دارد ؟ به عبارتى ، ثمرهء قول مشهور با قول صاحب فصول كجاها ظاهر مىشود ؟\r\nصاحب فصول « 1 » فرموده است كه ، ثمره در ضدّ خاص عبادى ظاهر مىشود ، بيان اجمالى مطلب ، فرض كنيد اوّل وقت نماز وارد مسجد شديم و آنجا را ملوّث و آلوده به نجاست يافتيم ، بلافاصله امر به تطهير مسجد و ازالهء نجاست از مسجد ، به ما متوجّه شد .\r\nپس مأموربه‌اى خواهيم داشت ، به نام ازالهء نجاست از بيت اللّه و خانه خداوند .\r\nاين مأمور به اضدادى دارد كه با آن قابل جمع نيستند . ضدّ عام دارد كه ترك ازاله باشد و ضد خاص دارد كه افعال وجودى از قبيل تحصيل علم - تجارت - عبادت و . . . باشند . يكى از اضداد خاصّهء مأمور به ، ضدّ خاص عبادى يعنى نماز است . حال اگر كسى مأمور به را رها كرد و مشغول نماز شد ، بر مسلك فصول ، اين نماز صحيح و مجرى است ؛ ولى بر مسلك\r\n\r\n\r\n","description":"","footnote":"\r\n( 1 ) - الفصول الغرويّة ، ص 100 ؛ و تحقيق المقام .\r\n","page_name":" 230 ","page_number":238},
  {"content":"\r\n\r\nمشهور در باب مقدّمهء واجب ، بايد حكم به بطلان و فساد اين عبادت نمود .\r\nبيان تفصيلى مطلب : نخست بايد پنج مطلب را به عنوان مبانى اين ثمره ، مفروض و مسلّم بگيريم :\r\n1 - در مسألهء ضدّ خواهد آمد كه آيا ترك يكى از دو ضدّ مقدّمهء فعل ضدّ ديگر است ، يا ملازمه دارد با فعل ضد ديگر و متلازمان هستند ، يا مقارنت اتّفاقيّه دارند ؟ فعلا بنا را بر مقدّميّت گذاشته و مسلك مقدّميّت را اختيار كرده و مىگوئيم كه ترك ضدّ عبادى مقدّمهء فعل مأمور به است .\r\n2 - به‌زودى خواهد آمد كه آيا اساسا مقدّمهء واجب ، واجب است يا نه ؟ آيا ملازمه ميان وجوب ذى المقدّمه و وجوب مقدّمه هست يا نه ؟ اقوالى مطرح است و فعلا بنا را بر وجوب گذاشته و مىپذيريم كه مقدّمهء واجب ، فى الجملة - قطع‌نظر از وجوب مطلق مقدّمه يا وجوب مقدّمهء موصله - واجب است .\r\n3 - باز در مسألهء ضدّ خواهد آمد كه آيا امر به شىء مقتضى نهى از ضدّ هست يا نه ؟ آيا ميان وجوب شيئى و حرمت ضدّ آن ملازمه وجود دارد يا نه ؟ اقوالى مطرح است و فعلا بنا را بر اقتضاء گذاشته و مىگوئيم كه امر به شىء هم مقتضى نهى از ضد مىباشد .\r\n4 - در باب نواهى مسأله‌اى است اين‌گونه كه آيا نهى از عبادت يا معامله‌اى دالّ بر فساد و بطلان آن است يا نه ؟ باز اقوالى است و فعلا بنا را بر اقتضاى فساد نسبت به عبادات گذارده و مىگوئيم كه نهى از عبادت مستلزم فساد آن عبادت است .\r\n5 - در جاى خود بحثى است كه آيا عباديّت يك عمل در گرو وجود امر فعلى و قصد امتثال آن امر است يا وجود امر فعلى لازم نيست و ملاك امر هم كه باشد ( مطلوبيّت و محبوبيّت ذاتيّه و رجحان ذاتى و داراى مصلحت ملزمه بودن ) كفايت مىكند و مىتوان آن را به قصد ملاك بجاى آورد ؟ به عقيدهء مشهور بايد امر فعلى باشد و عمل را به نيّت امتثال آن امر بجا آوريم تا عبادت باشد ؛ ولى به عقيدهء محقّقين از متأخّرين وجود ملاك هم كافى است . فعلا بنا را بر اين مىگذاريم كه وجود ملاك هم كافى است .\r\nبا توجه به اين مبانى ، بر مسلك مشهور - كه مطلق مقدّمه را واجب مىدانند - اگر كسى\r\n\r\n","description":"","footnote":"","page_name":" 231 ","page_number":239},
  {"content":"\r\n\r\nفعل مأمور به ( ازالهء نجاست ) را كنار گذاشت و ضد خاص عبادى ( نماز ) را انجام داد عملش ، ( نماز ) باطل است . به دليل اينكه ترك ضدّ خاص ، مقدّمهء فعل مأمور به است ( مبناى اوّل ) و مقدّمهء واجب مطلقا واجب است ( مبناى دوّم ) پس ترك ضد خاص عبادى ، واجب است ، يعنى امر به ترك آن داريم و امر به شىء مقتضى نهى از ضد است ( مبناى سوّم ) پس ضدّ ترك ضدّ كه خود فعل ضدّ باشد منهى است و نهى در عبادات هم دالّ بر فساد است ( مبناى چهارم ) پس اگر مكلّف به جاى ازالهء مشغول نماز شود ، نمازش باطل و فاسد خواهد بود .\r\nبر مسلك صاحب فصول ، درست است كه ترك ضدّ ، ( يعنى ترك نماز ) مقدّمهء فعل مأمور به ( يعنى فعل ازاله ) است ؛ ولى هر مقدّمه‌اى كه واجب نيست تا فعلش حرام باشد ، بلكه مقدّمهء موصله واجب است و در ما نحن فيه كسى كه ازاله را ترك مىكند و نماز مىخواند ، ترك نماز او را به ازاله نخواهد رساند . زيرا كه وى چه نماز بخواند و چه بيكار بنشيند به ازاله نخواهد رسيد ؛ چون صارف درونى و كراهت باطنى دارد و ذاتا از ازاله متنفّر است و خودبه‌خود تارك است . پس با اين فرض ترك ضدّ ، مقدّمهء موصله نيست و وقتى موصله نبود ، در نتيجه از باب مقدّمه واجب نيست و وقتى واجب نبود ، ضدّ ترك هم كه خود فعل نماز باشد ، حرام نخواهد بود ( چون امر به شيئى نيست تا مقتضى نهى از ضدّ باشد ) و وقتى فعل ضدّ حرام و منهى نماز باشد ، حرام نخواهد بود ( چون نهى از شيئى دالّ بر فساد است كه فعلا نهيى نيست ) پس براى كسى كه صادف دارد و به ازاله نمىرسد ، ترك نماز واجب نيست و فعل نماز حرام و منهى نيست ، البته مأمور به به امر فعلى هم نيست ؛ زيرا در سايهء مزاحمت با واجب اهمّ امر فعلى و مهم از فعليّت مىافتد ؛ ولى ملاك امر را دارد ( مبناى پنجم ) پس اگر نماز را به قصد ملاك امر اتيان كرد ، بايد اين عمل صحيح باشد و وجهى براى فساد و بطلان آن نيست . اين بود بيان ثمره .\r\nقوله : و ربّما اورد : مرحوم شيخ انصارى در تقريرات « 1 » به ثمرهء مزبور اين‌گونه اعتراض كرده است كه اين ثمره را قبول نداريم ، بلكه يا مطلقا بايد حكم به بطلان ضدّ خاص عبادى\r\n\r\n\r\n","description":"","footnote":"\r\n( 1 ) - مطارح الانظار ، ص 78 .\r\n","page_name":" 232 ","page_number":240},
  {"content":"\r\n\r\nنمود - چه بر مسلك مشهور و چه فصول - يا بر هر دو مبنا بايد حكم به صحّت كرد . چون خود فصول قبول دارد كه بر مسلك مشهور ضد خاص عبادى باطل است ، پس بايد بر مسلك خودش هم حكم به بطلان كند ، باز براى بيان مطلب نكاتى را از باب مقدّمه مىآوريم .\r\n1 - قانون قطعى و بديهى و اوّلى آن است كه اجتماع دو نقيض محال و ارتفاع آن دو نيز محال است .\r\n2 - مناطقه مىگويند : « نقيض كلّ شىء رفعه » ، يعنى نقيض هر چيزى رفع و برداشتن آن چيز است . مثلا نقيض انسان ، لا انسان است و نقيض لا انسان ، لا لا انسان است يا نقيض وجود ، رفع وجود است . اينكه در السنه متداول است كه نقيض وجود ، عدم است مسامحه دارد ، عدم نقيض وجود نيست ، بلكه « لازم النقيض » است ؛ يعنى نقيض وجود رفع وجود است و رفع وجود با عدم عينان نيستند و داراى يك معنى نمىباشند ؛ ولى متلازمان هستند و ميانشان در مصداق ملازمه است و بر هر مصداقى كه عدم صدق كند ، رفع وجود هم صادق است و بالعكس .\r\nكما اينكه نقيض عدم هم وجود نيست ، بلكه « رفع العدم » است و رفع عدم با وجود ملازمه دارد و تصادق مصداقى دارند ، نه تطابق مفهومى . اينكه در السنه مشهور است كه سلب سلب ، ايجاب است يا نفى نفى ، اثبات است ، باز مسامحه دارد و اين دو لازم و ملزوم يكديگر هستند ، نه عين همديگر پس نقيض مستقيم هر چيزى ، رفع آن چيزى است .\r\n3 - قانون متناقضين اين است كه اگر يكى از آنها واجب شد ، ديگرى حتما حرام خواهد بود و بالعكس .\r\n4 - حكم مزبور مخصوص نقيض مستقيم نيست ، بلكه نقيض غير مستقيم يا لازم النقيض يا فرد النقيض نيز همين حكم را دارد . اگر نقيضى واجب شد ، نقيض ديگر يا لازم نقيض ديگر حرام خواهد بود .\r\n5 - به قول مناطقه دو كلّى كه ميان آنها از نسبت اربع عموم و خصوص مطلق باشد ( انسان و حيوان ) ميان دو نقيض ( لا انسان و لا حيوان ) نيز عموم و خصوص مطلق خواهد\r\n\r\n","description":"","footnote":"","page_name":" 233 ","page_number":241},
  {"content":"\r\n\r\nبود و لكن برعكس خود دو كلّى يعنى نقيض اخصّ اعم و نقيض اعم اخص خواهد بود .\r\n( كه لا انسان اعمّ از لا حيوان است با اينكه خود انسان اخصّ از خود حيوان بود . )\r\n6 - قانون متلازمان آن است كه هر حكمى يكى از آن دو داشت ديگرى هم محكوم به همان حكم بايد باشد كه اگر يكى از آن دو واجب بود ديگرى هم بايد واجب باشد . و اگر حرام بود ديگرى هم حرام خواهد بود .\r\nبا حفظ مطالب مزبور ، بر مسلك شما كه مطلق ترك ضدّ را مقدّمهء فعل مأمور به نداستيد و خصوص ترك موصل را از باب مقدّمه واجب دانستيد ، فعل ضدّ ( نماز ) اگرچه نقيض ترك موصل نيست تا بگوئيم كه ترك موصل كه واجب شد نماز كه نقيض آن است ، بايد حرام باشد و حرمت مقتضى فساد است . . . ، خير آن دو نقيضان نيستند ؛ زيرا اگر نقيضان بودند ارتفاع آنها محال بود ، درحالىكه ارتفاع ممكن است يعنى در موردى هم ترك موصل نباشد و هم فعل ضدّ ، به اينكه مجرّد ترك باشد ، يعنى صرفا نماز نمىخواند ؛ ولى چون صارف و رادع قلبى دارد ، ازاله را هم انجام نمىدهد و فارغ البال نشسته يا ايستاده است .\r\nپس فعل ضد ، نقيض ترك موصل نيست ؛ ولى لازم النقيض يا فردى از افراد نقيض مىباشد ( در عبارت آمده است كه لازم لما هو من افراد النقيض . اين تعبير كاملى نيست و بجا بود بفرمايد كه « لازم لما هو النقيض » يا « فرد من افراد النقيض » بيان لازم نقيض بودن :\r\nنقيض ترك موصل ، عبارتست از رفع ترك موصل ؛ يعنى ترك موصلى نباشد و از آنجا كه ترك موصل نسبت به مطلق الترك اخصّ است ، نقيض ترك موصل ، يعنى رفع ترك موصل اعمّ از نقيض مطلق ترك خواهد بود . نقيض ترك مطلق رفع ترك مطلق است و يك فرد بيشتر ندارد كه فعل ضدّ باشد ( كما سيأتى در ادامه ) ولى نقيض ترك موصل ، رفع ترك موصل است و دو فرد يا دو « لازم » دارد ؛ زيرا وقتى مىگوئيم كه ترك موصل نيست ، اعمّ از اين است كه تركى باشد ؛ ولى موصل نباشد . يا اصلا تركى نباشد ، بلكه فعل ضدّ باشد و هر دو را شامل است . پس نقيض اخصّ اعم است .\r\nبنابراين لازم نيست فعل ضدّ نقيض مستقيم ترك موصل باشد تا حرام باشد ، بلكه كافى\r\n\r\n","description":"","footnote":"","page_name":" 234 ","page_number":242},
  {"content":"\r\n\r\nاست كه لازم النقيض باشد كه هست و همين‌كه لازم النقيض شد ، خود ترك موصل از باب مقدّمهء واجب ، واجب است و به حكم اقتضاء امر به شىء نسبت به نهى از نقيض ، نقيض ترك موصل يا لازم النقيض حرام است . پس فعل ضد كه لازم نقيض است ، حرام است و حرمت در عبادت مستلزم فساد است . پس باز هم بايد حكم به بطلان نماز بكنيم و وجهى براى صحّت آن نيست .\r\nقوله : و الّا : مرحوم شيخ در ادامه دليلى آورده است و مىفرمايد كه اگر لازم نقيض بودن كافى نباشد و براى فعل ضدّ ( يعنى نماز ) حرمت را ثابت نكند و بدنبال آن فساد را برايمان روشن نكند ، لازمه‌اش آن است كه ، بر مسلك مشهور هم فعل ضدّ حرام و فاسد نباشد ؛ زيرا بر مسلك مشهور هم كه ترك مطلق - چه موصل باشد و چه نباشد - را از باب مقدّمه ، واجب مىدانند ، فعل ضدّ نقيض ترك ضدّ نيست ، بلكه لازم النقيض است .\r\nچرا كه به حكم قانون « نقيض كلّ شىء رفعه » نقيض ترك مطلق عبارتست از رفع ترك مطلق يا ترك ترك مطلق . و رفع الترك با فعل الضد عينان نيستند كه دو لفظ و يك معنى داشته باشند تا در نتيجه فعل ضد هم نقيض مستقيم ترك مطلق باشد ، بلكه متلازمان در مصداق هستند ، يعنى در خارج بر آنچه كه عنوان رفع الترك صدق مىكند ، عنوان فعل ضدّ هم صدق مىكند . پس بر مسلك مشهور هم فعل ضدّ نقيض مستقيم ترك مطلق نيست [ تا بگوئيد كه ترك مطلق از باب مقدّمه واجب است و امر به شىء مقتضى نهى از ضد و نقيض آن است ، پس نقيض ترك مطلق حرام و منهى است و نهى در عبادت دالّ بر فساد است ، پس فعل ضدّ ( نماز ) باطل است 
  ] بلكه فعل ضد لازم النقيض است اگر لازم النقيض بودن كافى باشد براى اينكه فعل ضدّ خاص حرام و فاسد باشد ، بايد بر هر دو مسلك ( مشهور و فصول ) ضد خاص عبادى باطل باشد ، چون اين فعل ضد لازم النقيض است .\r\nاگر لازم نقيض بودن كافى نيست و بايد نقيض مستقيم باشد ، پس بايد بر هر دو مسلك ، ضدّ عبادى صحيح باشد ؛ زيرا نقيض مستقيم نيست تا حرام باشد . پس حرام نيست و چون ذاتا عبادت است و واجد ملاك امر است پس به قصد ملاك قابل اتيان است و بايد صحيح باشد و از آنجا كه بر مسلك مشهور وجود ملازمه و لازم النقيض بودن كافى بود ،\r\n\r\n","description":"","footnote":"","page_name":" 235 ","page_number":243},
  {"content":"\r\n\r\nبراى اثبات حرمت فعل ضدّ ، همچنين بر مسلك فصول هم بايد كافى باشد ، چون از اين حيث فرقى ندارند .\r\nالبته فرق ديگرى دارند كه تأثيرى در ما نحن فيه ندارد : بر مسلك مشهور لازم النقيض منحصرا فعل ضدّ است و به عبارت ديگر ، نقيض يعنى رفع الترك فقط يك مصداق و فرد دارد كه فعل ضد باشد ؛ ولى بر مسلك فصول ، نقيض مذكور ( رفع ترك موصل ) دو لازم و دو فرد دارد . يكى مجرّد ترك غير موصل است و ديگرى فعل ضدّ است ؛ ولى اين مقدار فرق موجب تفاوت در ما نحن فيه نمىشود ، يعنى باعث نمىشود كه بر مسلك مشهور فعل ضد فاسد و باطل باشد ؛ ولى بر مسلك فصول صحيح باشد .\r\nنتيجه : از ديدگاه شيخ اعظم ، ثمره‌اى كه فصول براى قول مشهور و قول خودش ذكر كرد ، ناتمام است .\r\nقوله : قلت : مرحوم آخوند به دفاع از صاحب فصول و در ردّ اعتراض شيخ اعظم مىفرمايد كه اتّفاقا همين دو لازم و مصداق داشتن يا يك لازم داشتن موجب فرق است .\r\nبيان مطلب : امّا بر مسلك فصول كه خصوص ترك موصل را از باب مقدّمه واجب مىدانست و نقيض آن رفع ترك موصل بود ، به دو بيان ثابت مىكنيم كه ضد خاص عبادى حرام نيست :\r\n1 - اساسا فعل ضدّ لازم النقيض نيست و ميان فعل ضد با نقيض مستقيم ( رفع ترك موصل ) ملازمه‌اى نيست تا بگوئيد كه هر حكمى « احد المتلازمين » داشت ، ملازم ديگر هم دارد ، يا هر حكمى ملزوم داشت لازم هم دارد ؛ زيرا اگر ملازمه‌اى بود و فعل ضد لازم نقيض بود ، قانون ملازمه اين است كه انفكاك لازم از ملزوم محال است و جدائى يكى از متلازمان از ديگرى ممتنع است . درحالىكه تفكيك فعل ضدّ از رفع ترك موصل ممكن است به اينكه فعل ضد نباشد و مجرّد ترك باشد . در اينجا رفع ترك موصل صدق مىكند ، چون بالاخره ترك موصل رفع شده و محقّق نشده ؛ ولى فعل ضدّ صدق نمىكند ؛ پس اين دو متلازمان نيستند ، بلكه مجرّد مقارنت اتّفاقيّه‌اند كه گاهى با يكديگر هستند . به اينكه ترك موصل نيست و رفع شده ضمنا فعل ضد هم هست .\r\n\r\n","description":"","footnote":"","page_name":" 236 ","page_number":244},
  {"content":"\r\n\r\nگاهى با هم نيستند ، مثل مجرّد ترك و هيچ دليلى نداريم كه دو امرى كه احيانا و گاهى با يكديگر مجتمع مىشوند و بر موردى صدق مىكنند ، هر حكمى احدهما داشت ، حتما ديگرى هم واجد آن حكم باشد .\r\nپس هيچ محذورى ندارد كه رفع ترك موصل حرام باشد ؛ ولى مقارن اتّفاقى آن حرام نباشد . وقتى حرمت نبود ، فساد و بطلان هم نيست و به قصد ملاك امر ، قابل اتيان است و اگر آورديم صحيح خواهد بود .\r\n2 - برفرض كه ملازمه‌اى در بين باشد و واقعا فعل ضد لازم النقيض باشد ؛ ولى به زودى در مسألهء ضد خواهد آمد كه هيچ دليلى عقلى يا شرعى نداريم مبنى بر اينكه هر حكمى يكى از دو متلازم داشت . حتما ملازم ديگر هم بايد بالفعل واجد همان حكم باشد ، بلكه آنچه مسلّم است اين است كه اگر يكى از متلازمان محكوم به حكمى شد - مثلا واجب بود - ملازم ديگر محال است كه بالفعل محكوم به ضد آن باشد ، يعنى مثلا حرام باشد .\r\nفى المثل اگر استقبال به سمت مشرق واجب شد ، استدبار به سمت مغرب حرام باشد ، چنين چيزى تكليف بما لا يطاق است و مكلّف نمىتواند درآن‌واحد هم كارى بكند كه استقبال الى المشرق مراعات شود و هم كارى بكند كه استدبار الى المغرب نداشته باشد .\r\nو بالعكس . يعنى اگر يكى از متلازمان حرام شد ، ديگرى محال است كه بالفعل واجب باشد . فى المثل اگر رفع ترك موصل حرام باشد ؛ ولى فعل ضد واجب باشد . اما اينكه حتما هركدام هر حكمى داشت ديگرى هم واجد همان حكم باشد را قبول نداريم . هيچ مانعى ندارد كه احدهما فعلا محكوم به حكمى باشد و ديگرى هيچ حكمى نداشته باشد ( و لو واقعا داشته باشد ، ولى فعلا ندارد . ) با اين حساب ، گيرم كه فعل ضد لازم نقيض باشد ؛ ولى دليلى ندارد كه اگر نقيض حرام شد ، فعل ضد هم حرام باشد .\r\nآرى واجب فعلى نيست ؛ ولى ملاك امر را دارد و مىتوان به قصد امر اتيان كرد . پس صاحب فصول مىتواند به دو بيان از اعتراض شيخ جواب داده و تصحيح ضد عبادى را بر مسلك خود به كرسى بنشاند .\r\nو امّا بر مسلك مشهور كه مطلق ترك را از باب مقدّمه واجب مىدانستند ، به دو بيان\r\n\r\n","description":"","footnote":"","page_name":" 237 ","page_number":245},
  {"content":"\r\n\r\nثابت مىكنيم كه فعل ضد حرام و باطل است .\r\n1 - اصولا ما قاعده « نقيض كلّ شىء رفعه » را قبول نداريم . چون در جاى خود مبتلا به اشكالهائى است . بر اساس همين اشكالها ، بعض قاعده را به اين صورت تغيير داده‌اند كه « رفع كلّ شىء نقيضه » و برخى تعميمى ايجاد كرده و گفته‌اند كه « نقيض كل شىء رفعه او مرفوعه » به قول حاجى سبزوارى « 1 » :\r\n « نقيض كلّ رفع او مرفوع * تعميم رفع لهما مرجوع » \r\nمدّعى هستيم كه فعل ضدّ ، نقيض مستقيم ترك مطلق است ، نه اينكه لازم النقيض باشد ؛ زيرا مناط تناقض آن است كه متناقضين با يكديگر معاندت و منافات ذاتى داشته باشند و ايجاب با سلب از اين قبيل هستند و تعاند ذاتى دارند .\r\nپس فعل ضد ، نقيض مستقيم ترك مطلق است و ترك مطلق از باب مقدّمه واجب است و امر به شىء مقتضى نهى از نقيض است ، پس فعل الضد منهى است و نهى در عبادات دالّ بر فساد است . پس اگر مكلف ازالهء نجاست نكرد و مشغول نماز شد ، اين نماز باطل است .\r\n2 - برفرض قاعدهء مزبور را بپذيريم كه فعل ضد نقيض مستقيم ترك مطلق نيست ، بلكه لازم النقيض است و نقيض مستقيم ترك ضدّ ، رفع ترك ضدّ است و رفع الترك با فعل الضد مفهوما يكى نيستند و مصداقا اتحاد دارند و ملازمه دارند ؛ ولى باز هم مدّعى هستيم كه اگر ترك مطلق ، از باب مقدّمه ، واجب شد ، حتما فعل ضد منهى و حرام و بدنبال آن فاسد خواهد بود ، زيرا مصداق يا لازم منحصربه‌فرد است و عنوان رفع ترك مطلق ، مرآت و عنوان مشير بسوى آن است و حكم در ظاهر از آن عنوان است ولى در واقع از آن معنون است ، پس واقعا اين فعل ضد است كه حرام است و لو در ظاهر رفع ترك مطلق حرام باشد ، و اگر فعل ضد حرام شد نهى در عبادات مفسد هم هست پس بايد فاسد باشد . پس ثمرهء مزبور بجا است و اعتراض شيخ اعظم وارد نيست .\r\n( نكته : در اوائل كلام شيخ سخن از ملازمه و لازم النقيض بودن مطرح شد كه معناى\r\n\r\n\r\n","description":"","footnote":"\r\n( 1 ) - شرح منظومه ، بخش منطق ، ص 60 .\r\n","page_name":" 238 ","page_number":246},
  {"content":"\r\n\r\nملازمه اينست كه دو چيز باشند ولى متلازم باشند ولى در اواخر كلام ، سخن از فرد و مصداق نقيض بودن مطرح شد كه فلان نقيض دو فرد دارد ، آن ديگرى يك فرد دارد ، كه معناى فرد و كلّى اينست كه در خارج متحدند و به يك وجود موجودند و حكمى كه براى احدهما بود براى ديگرى هم هست . حال اگر مرحوم شيخ از اوّل بجاى لازم نقيض ، مصداق نقيض بودن را مطرح مىكرد اعتراض شيخ اعظم وارد بود و دفاعيّه آخوند ره ناتمام بود و در نتيجه حقّ اين بود كه ثمره‌اى نيست . و در هر حال اصل ظهور ثمره بر مبناى مقدميّت ترك احد ضدّين براى ضدّ ديگر مبتنى شد و در مسألهء ضدّ خواهد آمد كه مقدميّتى نيست ، پس ثمره‌اى هم نيست . )\r\n\r\n","description":"","footnote":"","page_name":" 239 ","page_number":247},
  {"content":"\r\n\r\n\r\nه ) واجب اصلى و تبعى\r\nتقسيم چهارم از تقسيمات واجب كه به مناسبت مقدّمهء واجب مطرح شده به صورت زير است : واجب يا اصلى است و يا تبعى ( البتّه جا داشت اين تقسيم را در امر ثالث و به دنبال تقسيم سوّم از تقسيمات واجب يعنى واجب نفسى و غيرى مىآورند . ولى گويا غفلتى شده و يا به هر دليل ديگر آن را تأخير انداخته و پس از اتمام امر رابع به فكر جبران افتاده و آن را در اينجا آورده‌اند . ) مكرّر در جاى خود گفته شده كه هر واجبى براى اينكه به مرحلهء فعليّت و تنجّز برسد ، مراحلى را طىّ مىكند .\r\nاوّلين مرحله مربوط به خطور و تصوّر واجب در نفس مولى است . يعنى به آن عمل التفات و توجه پيدا كرده و آن را با همهء خصوصيّات در دل تصوّر كند و ملاحظه نمايد .\r\nمرحلهء دوّم مرحلهء تصديق به فايده است . يعنى مولى به اين نتيجه برسد كه فلان كار داراى مصلحت ملزمه است و به حال عباد سودمند است .\r\nمرحله سوّم شوق و ميل قلبى به آن كار پيدا كردن است .\r\nمرحله چهارم شوق مؤكّد پيدا كردن يا ارادهء نفسانى و طلب قلبى به آن كار است .\r\nمرحلهء پنجم : در اين مرحله اگر موانعى سر راه نباشد ، مسئله جعل و تشريع و امر كردن به آن كار است .\r\nمرحله ششم : در اين مرحله اگر مكلّف علم و اطلاعت پيدا كرد ، مرحله فعليّت و تنجّز فرامىرسد .\r\nحال از مراحل مزبور ، چهار مرحله اوّل مربوط به مقام ثبوت و واقع و نفس الامر است و مرحله اصلى ما مرحله چهارم يعنى مرحله اراده و طلب نفسانى مىباشد . و دو مرحله اخير مربوط به مقام اثبات و دلالت است . حال بحث در اين است كه آيا تقسيم واجب به\r\n\r\n","description":"","footnote":"","page_name":" 240 ","page_number":248},
  {"content":"\r\n\r\nاصلى و تبعى به لحاظ مقام ثبوت و واقع است و آيا پيش از اينكه واجب متعلّق خطاب واقع شود و دليلى برآن دلالت كند و خطابى از مولى نسبت به آن صادر شود ، به دو قسم مزبور تقسيم مىشود ؟ يا به اعتبار مقام اثبات و دلالت است و پس از صدور خطاب و دلالت دليل بر وجوب امرى اين تقسيم مطرح مىشود كه آيا اين واجبى كه مفاد خطاب و مدلول دليل مىباشد ، اصلى است يا تبعى ؟\r\nدر مجموع تا زمان مرحوم آخوند سه ضابطه و تعريف از واجب اصلى و تبعى عرضه شده كه هركدام نتيجه‌اى دارد :\r\nضابطهء اوّل : مشهور اصوليّين و من‌جمله مرحوم صاحب معالم « 1 » و مرحوم محقّق قمى « 2 » فرموده‌اند :\r\n« الواجب الاصلى ما كان مقصودا بالافادة من الخطاب » ، يعنى واجب اصلى آن است كه افاده و تفهيم آن از خطاب و كلام ، مراد و مقصود متكلّم باشد . » يعنى متكلّم از اوّل كه فلان كلام را مىگويد ، قصدش تفهيم و رساندن همين واجب است به‌گونه‌اى كه عرف و اهل اطلاع كه كلام را مىشوند ، فورا قضاوت مىكنند كه مراد متكلّم فلان امر است .\r\nمثال : معمولا در كنايات كه ذكر ملزوم و اراده لازم مىكنند ، مخاطب مىفهمد كه مراد متكلّم افاده لازم است ، در مجازات كه بر خلاف حقيقت قرينه مىآورند ، شنونده مىفهمد كه مراد معناى مجازى است و در كلمات ديگر مدلول مطابقى مقصود بالافهام است ، مدلول تضمّنى و مدلول التزامى لفظى كه لزومش بيّن به معناى اخصّ است ، نيز اين‌گونه است . يعنى مقصود بالافهام است و لذا تا مولى مىگويد : « إن جاءك زيد فاكرمه » قضاوت عرف اين است كه « ان لم يجئك فلا تكرمه » و اين را به گردن متكلم گذاشته و مىگويند :\r\nكلام شما و جمله شرطيه شما ظهور در اين مفهوم دارد و . . . پس اين‌ها نيز مقصود بالافهام هستند .\r\nو نيز قسمتى از دلالات كه نه منطوق صريح نام دارند و نه مفهوم ، بلكه منطوق غير صريح مىباشند و دلالت سياقى نام دارند از قبيل دلالت اقتضا و تنبيه نيز از اين باب\r\n\r\n\r\n","description":"","footnote":"\r\n( 1 ) - معالم الاصول ، ص 67 .\r\n( 2 ) - قوانين الاصول ، ص 101 .\r\n","page_name":" 241 ","page_number":249},
  {"content":"\r\n\r\nهستند و آن معنا مراد متكلم است و بدون آن صحّت و يا صدق كلام مورد خدشه است و . . . تمام موارد مذكور طبق تعريف مزبور ، در واجب اصلى داخل مىباشند .\r\nضمنا واجب اصلى به معناى مذكور ، گاهى يك واجب نفسى است كه براى مصلحتى در خودش واجب شده است .\r\nمثل وجوب نماز كه مستقيما از امر أقيموا الصلاة مستفاد است و مقصود به افاده است و مصلحت ملزمه هم در خود نماز است . و گاهى يك واجب غيرى است و براى مصلحت در غير واجب شده است .\r\nمثل اينكه مولائى به عبدش مىگويد كه همين‌الان برمىخيزى و لباسهايت را مىپوشى و سوار ماشين مىشوى و از مغازه فلان امانت را برمىدارى و مىبرى به فلان‌كس تحويل مىدهى و برمىگردى . در اينجا غرض اصلى ردّ امانت به صاحب آن است ، ولى تمام كارهاى مقدماتى را يك‌به‌يك ذكر كرده و هركدام را با خطابى فهمانيده است از اين جهت اين مقدّمات واجب اصلى هستند ولى چون مصلحت در خود آنها نيست و آنها مقدّمه هستند نامشان واجب اصلى غيرى است .\r\n« و الواجب التبعى ما لم يكن مقصودا بالافادة من الخطاب » ، يعنى هدف متكلّم از فلان كلام و خطاب ، افاده كردن اين واجب نيست ، بلكه هدف افاده واجب ديگرى است ، ولى اين واجب لازم الخطاب است و با ملازمه عقلى و محاسبه و تجزيه و تحليل وجوب ، اين نيز فهميده مىشود ؛ و گرنه از نظر عرف و اهل لسان هرگز آن كلام ظهورى در اين ندارد .\r\nمثال : دلالت اشاره كه نوعى از دلالتهاى سياقى مىباشد از اين قبيل است ، مثلا در آيه‌اى مىفرمايد :\r\n « وَ الْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ »  « 1 » كه درصدد بيان مدّت ارضاع است كه بايد نوزاد دو سال تمام از شير مادر تغذيه كند . در آيه ديگر مىخوانيم :  « وَ حَمْلُهُ وَ فِصالُهُ ثَلاثُونَ شَهْراً »  « 2 » يعنى مجموع مدّت باردارى و فصال و جدائى نوزاد از شير سى ماه است .\r\nهيچ‌كدام از دو آيه مذكور مستقيما درصدد بيان اقلّ الحمل نمىباشند ، ولى وقتى اين دو\r\n\r\n\r\n","description":"","footnote":"\r\n( 1 ) - سوره بقره ، آيه 233 .\r\n( 2 ) - سوره احقاف ، آيه 15 .\r\n","page_name":" 242 ","page_number":250},
  {"content":"\r\n\r\nآيه را كنار هم گذاشته و محاسبه مىكنيم و 24 ماه را كه دوران رضاع و سپس فصال است از 30 ماه كم مىكنيم به اين نتيجه مىرسيم كه كمترين مدّت حمل شش ماه است .\r\nيا مثلا در آيه‌اى فرموده است :  « شَهْرُ رَمَضانَ الَّذِي أُنْزِلَ فِيهِ الْقُرْآنُ »  « 1 » اين آيه مستقيما دلالت دارد بر اينكه قرآن مجيد در ماه مبارك رمضان نازل گرديده است و كارى به شب قدر و غيره ندارد . و آيه ديگر فرموده است :   « إِنَّا أَنْزَلْناهُ فِي لَيْلَةِ الْقَدْرِ »   « 2 » يعنى ما قرآن را در شب قدر نازل كرديم و كارى به ماه رمضان ندارد .\r\nولى وقتى اين دو آيه را كنار يكديگر گذارده و به صورت قياس منطقى بيان مىكنيم ، يك نتيجه سوّمى بدست مىآيد و آن اينكه شب قدر در ماه مبارك رمضان و يكى از شبهاى اين ماه است .\r\nمثال ديگر : كلّيهء استلزامات عقليّه از قبيل مقدّمه واجب ، مسئله اجزاء ، مسألهء ضد و دلالت نهى بر فساد و اجتماع امر و نهى در شيئى واحد ، همگى از نوع واجب تبعى مىباشند . يعنى مقصود متكلم از امر به ذى المقدّمه ، افاده وجوب خود ذى المقدّمه است نه افادهء وجوب مقدّمه .\r\nولى وجوب مقدّمه لازم الخطاب است و عقل از راه ملازمه حكم مىكند كه اگر ذىالمقدّمه‌اى واجب شد ، به ناچار بايد مقدّمات آن نيز واجب شود ، و هكذا در ساير ملازمات عقليّه .\r\nحال در موردى شارع فرمود : اگر به فلان نقطه از سفر رسيدى بايد نماز را قصر بخوانى ، كه مستقيما درصدد افادهء وجوب قصر است و مقصود بالافهام وجوب قصر است . ولى بالتبع و به حكم ملازمه شرعى مىگوئيم لازمهء كلام مولى آن است كه در آن نقطه روزه هم باطل شود و افطار واجب گردد .\r\nحال واجب تبعى به معناى مذكور هم گاهى واجب نفسى است و گاهى واجب غيرى .\r\nواجب نفسى مثل همين مثال اخير يعنى وجوب افطار كه مصلحت در خود آن است و مقدّمه چيزى نيست .\r\n\r\n\r\n","description":"","footnote":"\r\n( 1 ) - سوره بقره ، آيه 185 .\r\n( 2 ) - سوره قدر ، آيه 1 .\r\n","page_name":" 243 ","page_number":251},
  {"content":"\r\n\r\nواجب غيرى هم مثل مثال قبلى يعنى وجوب مقدّمه كه از امر به ذى المقدّمه به تبع دانسته مىشد .\r\nكاملا ملاحظه شد كه طبق ضابطه و تعريف مذكور ، تقسيم واجب به اصلى و تبعى به لحاظ مقام اثبات و دلالت است و پس از اينكه خطابى و كلامى صادر شد ، آنگاه سخن از مقصود به افهام بودن و نبودن مطرح مىشود .\r\nضمنا هريك از واجب اصلى و تبعى قابل انقسام به نفسى و غيرى و هريك از واجب نفسى و غيرى قابل اتّصاف به اصلى و تبعى بودند .\r\nضابطهء دوّم : مرحوم صاحب فصول « 1 » فرموده است :\r\n« الواجب الاصلى ما فهم وجوبه بخطاب مستقلّ أى غير لازم لخطاب آخر » ، يعنى واجب اصلى آن است كه وجوبش توسط خطاب مستقلّ و جداگانه‌اى فهميده شود و دليل مستقلّى برآن دلالت كند نه اينكه لازمه خطاب ديگر و تابع او باشد . خود واجب اصلى دو شعبه دارد :\r\nگاهى واجب اصلى نفسى است . مانند أقيموا الصلاة ، كن على السطح و . . . كه وجوب نماز و كون على السطح هريك از خطاب علىحده‌اى بدست مىآيد و ضمنا مصلحت هم در خود اين عمل است .\r\nو گاهى واجب اصلى غيرى است . مانند اغسلوا وجوهكم ، انصب السّلم و . . . كه وجوب وضو و نصب سلّم هركدام به خطاب مستقلّى است و هيچ‌كدام از امر به ذىالمقدّمهء آنها بدست نيامده است ولى وجوبشان غيرى است . يعنى براى مصلحتى كه در نماز و كون على السطح است اين‌ها واجب شده‌اند .\r\n« و الواجب التبعى ما لم يفهم وجوبه بخطاب مستقلّ يا ما فهم وجوبه تبعا لخطاب آخر » يعنى واجب تبعى آن است كه وجوبش تابع خطاب ديگر است و خود داراى يك خطاب مستقلّى نيست . واجب تبعى نيز دو شعبه دارد :\r\nگاهى واجب تبعى نفسى است . مانند وجوب افطار در هنگام وجوب قصر كه قبلا\r\n\r\n\r\n","description":"","footnote":"\r\n( 1 ) - الفصول الغرويّة ، ص 82 .\r\n","page_name":" 244 ","page_number":252},
  {"content":"\r\n\r\nآورديم .\r\nو گاهى واجب تبعى غيرى است . مانند وجوب مقدّمه به تبع امر به ذى المقدّمه كه آن را هم قبلا آورديم . و مانند مفهوم شرط كه مدلول تبعى است و به تبع منطوق است و خطاب مستقل ندارد ، بلكه لازم الكلام است .\r\nطبق اين ضابطه نيز كاملا روشن است كه تقسيم واجب به اصلى و تبعى به لحاظ مقام اثبات و دلالت است و ربطى به مقام ثبوت و واقع ندارد .\r\nضمنا هركدام از واجب اصلى و تبعى به واجب نفسى و غيرى قابل تقسيم است كه در ضمن بيان با مثال توضيح داده شد .\r\nفرق و ثمره دو ضابطه مذكور :\r\nاوّلا منظور محقق قمى و مشهور از كلام يا خطاب ، خصوص دليل لفظى است و لفظ خطاب و مخاطبه در اين معنى ظهور دارد . پس آن دسته از واجباتى را كه با دليل لبّى ( اجماع و عقل ) ثابت مىشود ، شامل نيست . ولى مراد فصول از خطاب ، طبق تصريح خودش « 1 » مطلق دليل است ، چه لفظى و چه لبّى .\r\nثانيا در مثل مفاهيم ( مفهوم شرط و وصف و غايت و حصر و . . . ) ثمره روشن مىشود كه طبق تعريف ميرزاى قمى اين‌ها از مداليل اصلى كلام و واجب اصلى هستند . زيرا مقصود به افهام هستند ، ولى طبق تعريف فصول اين‌ها مدلول تبعىاند و در واجب تبعى داخل مىباشند . زيرا با خطاب مستقل فهميده نشده‌اند .\r\nضابطهء سوّم : مرحوم شيخ در تقريرات « 2 » سخنى دارد كه مرحوم آخوند در كفايه از ايشان پيروى كرده و همان سخن را آورده است . طبق اين تعريف ، تقسيم واجب به اصلى و تبعى به لحاظ مقام ثبوت و واقع است و ربطى به مقام اثبات ندارد . البته به لحاظ مقام اثبات هم اين تقسيم ممكن است ، ولى از حيث رتبه مقام ثبوت جلوتر است و ما به اين لحاظ تقسيم را مىآوريم :\r\n« الواجب الاصلى ما تعلّقت به ارادة مستقلّه » ، يعنى واجب اصلى آن است كه ، يك\r\n\r\n\r\n","description":"","footnote":"\r\n( 1 ) - الفصول الغرويّة ، ص 82 .\r\n( 2 ) - مطارح الانظار ، ص 78 .\r\n","page_name":" 245 ","page_number":253},
  {"content":"\r\n\r\nارادهء نفسانى و طلب باطنى و قلبى مستقلّ به آن تعلّق گرفته و واقعا آن امر مطلوب و مراد مولى از عبد است .\r\nاگر سؤال شود كه منشأ اين ارادهء مستقلّ چيست ؟ خواهيم گفت : منشأ آن التفات و توّجه تفصيلى به آن واجب است .\r\nيعنى مولى آن عمل را تصور كرده است و ملاحظه كرده كه خصوصيّاتى كه موجب طلب مىشود ، ( ملاك و مناط وجوب كه در واجب نفسى مصلحت ملزمه است و در واجب غيرى مقدميّت و توقّف است . ) در اين عمل وجود دارد و عملى ذات الملاك است . لذا آن را خواسته و متعلّق طلب قرار داده است .\r\nواجب اصلى را نيز مىتوان به اين صورت دسته‌بندى كرد :\r\nگاهى واجب نفسى است ، يعنى مستقلّا متعلّق اراده و طلب واقع شده و مولى خود آن عمل را اراده كرده است و مصلحت هم در خود آن عمل است . مثل نماز ، حج و . . . و گاهى واجب غيرى است ، يعنى گرچه مولى به آن التفات تفصيلى پيدا كرده و آن را طلبيده و خود آن عمل متعلّق اراده واقع شده است ، ولى مصلحت در خود آن كار نيست ، بلكه مصلحت در عمل ديگرى است و اين را كه لحاظ كرد و از ما خواسته است براى رسيدن به واجب ديگرى است . مثل قطع مسافت ، وضو ، نصب سلّم و . . .\r\n« و الواجب التبعى ما لم يتعلّق به ارادة مستقلّه بل متعلّق للارادة تبعا لارادة غيره » .\r\nيعنى يك اراده و خواست قلبى جداگانه‌اى به آن تعلّق نگرفته است ( زيرا اصلا مولى به آن التفات و توجّهى پيدا نكرده است و اگر توجه مىكرد حتما آن را مىخواست و مطلوبش بود . ) و صددرصد به تبع ارادهء چيز ديگر ، اين عمل هم متعلّق اراده واقع شده است . يعنى عقل با ملازمه به گردن مولى مىگذارد كه اگر ذى المقدّمه را اراده كرده ، لازمه‌اش آن است كه مقدّمه را هم اراده بكند و لو خود مولى توجّهى به مقدّمه ندارد ، يا اگر عملى را واجب كرده ، لازمه‌اش آن است كه اضداد آن را تحريم كند ، و لو مولى توجّهى به اضداد نداشته و آنها را تحريم نكرده است .\r\nقوله : و منها تقسيم : اين فراز اشاره به ضابطهء سوّم يعنى ضابطه خود آخوند است .\r\n\r\n","description":"","footnote":"","page_name":" 246 ","page_number":254},
  {"content":"\r\n\r\nقوله : لا به لحاظ الاصالة : اين فراز اشاره به ضابطهء اوّل يعنى ضابطهء مشهور است . و ضابطهء فصول در كفايه مطرح نشده است .\r\nقوله : و على ذلك : اين فراز در حقيقت بيان ثمرهء دو ضابطهء قبل از ضابطهء سوّم است .\r\nبنا بر دو ضابطهء قبلى - همان‌طورىكه در ضمن خود آنها بيان شد - هريك از واجبات اصلى و تبعى قابل انقسام به واجب نفسى و غيرى هستند ، يعنى واجب اصلى يا نفسى است يا غيرى ، واجب تبعى هم يا نفسى است يا غيرى - چنان كه با مثال گذشت - ولى بنا بر ضابطهء سوّم واجب اصلى قابل اتصاف به نفسى و غيرى است و مىتوان آن را به دو قسم تقسيم كرد . ولى واجب تبعى اين‌گونه نيست . يا به بيان كفايه مىتوانيم از اين طرف شروع كرده و بگوئيم كه واجب غيرى قابل انقسام به اصلى و تبعى هست . به اين بيان كه عملى كه مقدّمهء واجب ديگرى هست ، گاهى در مقام تصوّر ، مورد التفات و توجّه تفصيلى مولى واقع مىشود و مولى آن را تصور مىكند و مىبيند كه واجد ملاك است ، و حتما آن را براى رسيدن به مقصدى مىخواهد و مىطلبد و متعلّق ارادهء قلبى او است . اين واجب نامش واجب غيرى اصلى است .\r\nو گاهى اصلا به اين مقدّمه التفات و توجّهى نكرده و در نتيجه اراده مستقلّى به آن تعلّق نمىگيرد ، بلكه فقط به ذى المقدّمه ملتفت بوده و همان مورد اراده‌اش واقع شده ، و نسبت به مقدّمه يك ارادهء اجمالى تبعى در ميان است كه بنا بر ملازمه به گردن مولى گذاشته مىشود و مىگوئيم كه لازمه ارادهء ذى المقدّمه و امر به آن ، ارادهء مقدّمه هم هست . نام اين قسم واجب غيرى تبعى است .\r\nولى واجب نفسى قابل اتّصاف به اصلى و تبعى نيست ، زيرا واجب نفسى آن است كه مصلحت ملزمه در خود آن عمل باشد . اگر چنين بود آن عمل حتما متعلّق طلب و اراده استقلالى خواهد بود ، چه غير واجب باشد و چه نباشد . و تبعيّت معنى ندارد . پس طبق ضابطهء آخوند بايد گفت كه در حقيقت تقسيم واجب به اصلى و تبعى تقسيمى در عرض تقسيم واجب به نفسى و غيرى نيست ، بلكه در طول آن بوده و قسمى از آنكه خصوص واجب غيرى باشد ، به اين دو قسم تقسيم مىشود .\r\n\r\n","description":"","footnote":"","page_name":" 247 ","page_number":255},
  {"content":"\r\n\r\nقوله : نعم : ولى بر مبناى نظريهء محقق قمى و صاحب فصول كه تقسيم را به لحاظ مقام اثبات و دلالت مىدانستند ، هريك از واجب نفسى و غيرى قابل انقسام و اتصاف به اصلى و تبعى هستند - به بيانى كه در ضمن دو ضابطه گذشت و نيازى به اعاده نيست - پس طبق اين دو ضابطه تقسيم واجب به اصلى و تبعى در عرض تقسيم قبل بوده و تقسيم مستقلّى است و در طول آن نيست .\r\nقوله : لكن الظاهر : مرحوم آخوند مجدّدا ادّعاى خويش را تكرار كرده و مىفرمايند : به عقيدهء ما واجب فىنفسه و با قطع‌نظر از دلالت دليل و خطاب ، دو قسم مىشود و متّصف به وصف اصلى و تبعى مىگردد ، و اين‌گونه نيست كه به لحاظ مقام اثبات و دلالت اين دو قسم را دارا باشد .\r\nدليلى هم اقامه مىكنند و آن اينكه ، قانون تقسيم اين است كه اگر تقسيمى بخواهد كامل و بىنقص باشد ، بايد حاصر باشد و هيچ فردى از افراد مقسم از يكى از اقسام آن خارج نباشد . بلكه اگر به دو قسم يا ده قسم تقسيم مىشود ، اين اقسام كليّه مصاديق آن را شامل شود و گرنه تقسيم ناقص خواهد بود . آنگاه اگر تقسيم به لحاظ مقام اثبات و دلالت باشد حاصر نخواهد بود ، زيرا آن واجبى كه در واقع و نفس الامر هست ولى هنوز مدلول دليلى واقع نشده و به مقام اثبات نرسيده است ، از اين اقسام خارج است و نه اصلى به لحاظ مقام اثبات است و نه تبعى .\r\nامّا اگر به لحاظ مقام ثبوت باشد تقسيم حاصر است و كمبود ندارد . زيرا هر عملى يا مستقلا مورد التفات و توجّه و تصور مولى قرار مىگيرد و يا مورد التفات و در نتيجه متعلق ارادهء مستقل نيست ، اوّلى واجب اصلى و دوّمى واجب تبعى است و شقّ ثالث ندارد چون ارتفاع نقيضين محال است . پس ما صلاح مىدانيم كه تقسيم به لحاظ مقام ثبوت باشد .\r\n[ البته اين مطلب قابل مناقشه است زيرا ظاهر تقسيم واجب به اصلى و تبعى در قبال نفسى و غيرى آن است كه اين يك تقسيم مستقلّ و جداگانه‌اى است و در عرض تقسيمات قبلى است . درحالىكه طبق بيان مرحوم آخوند ، تقسيم واجب به اصلى و تبعى در طول تقسيم قبلى بوده و به قسمى از اقسام آن يعنى واجب غيرى مربوط مىشود و گرنه واجب\r\n\r\n","description":"","footnote":"","page_name":" 248 ","page_number":256},
  {"content":"\r\n\r\nنفسى اين دو قسم را ندارد .\r\nولى طبق بيان محقّق قمى و صاحب فصول يك تقسيم جدائى است و هريك از نفسى و غيرى قابل اتّصاف به هريك از اصلى و تبعى مىباشند . و اينكه مرحوم آخوند فرمودند :\r\nاگر به لحاظ مقام اثبات باشد ، لازم مىشود تقسيم حاصر نباشد ما قبول نداريم .\r\nزيرا اوّلا مقسم در كلام مشهور عنوان واجب است و واجب ظهور در فعليّت دارد ، يعنى واجب فعلى است و تا به درجهء خطاب و دلالت و صدور و ابلاغ نرسد ، واجب فعلى نمىشود ، هرچند كه شأنى و اقتضائى باشد و در جاى خود خواهد آمد كه مرحلهء شأنيّت و اقتضاء را نبايد از مراحل حكم شمرد . مراحل حكم مرحلهء انشاء و فعليّت و تنجّز است .\r\nپس تا به مرحلهء اثبات نرسد اصلا واجبى نيست تا اشكال شود كه تقسيم اين مرحله را شامل است يا نه . ثانيا به قول مرحوم مشكينى : « مع انّ ما لم يكن مفاد دليل داخل فى التّبعى لكونه ما لم يكن مفاد خطاب مستقل او لم يكن مقصودا من اللّفظ فالاقوى تقسيمه اليهما بحسب ما انعقد اصطلاحهم عليه . » 
  ]\r\nقوله : ثمّ انّه : گاهى يقين مىكنيم كه فلان واجب اصلى است . در اينجا احكام و آثار واجب اصلى برآن مترتّب مىشود . و گاهى يقين مىكنيم كه فلان واجب تبعى است . در اينجا هم آثار تبعى بودن بار مىشود . ولى گاهى در اصل وجوب واجبى ترديد نداريم ، اما در كيفيّت آنكه آيا اصلى است يا تبعى ، شك داريم .\r\nحال در مقام شك وظيفه چيست ؟ آيا اصلى داريم كه از آن استفاده كنيم ؟\r\nمرحوم آخوند مىفرمايد : بستگى دارد كه ما واجب تبعى را چگونه معنى كنيم ؟ سلبى و عدمى يا اثباتى و وجودى ؟ اگر براى واجب تبعى يك معناى سلبى و نفسى قائل شويم و بگوئيم كه واجب تبعى آن است كه يك ارادهء مستقلّى برآن تعلّق نگرفته باشد ( ما لم يتعلّق ارادة مستقلّه ، يا ما ليس متعلّقا للارادة المستقلّة كه لم و ليس براى نفى است ) .\r\nطبق اين تعريف در مقام شك از اصالة العدم استفاده مىكنيم و مىگوئيم كه قطعا يك زمانى ( در ازال و قبل از شريعت ) اين واجب متعلّق ارادهء مستقلّ نبود و الآن شك مىكنيم كه متعلّق ارادهء مستقلّ واقع شده يا نه ؟ در اينجا استصحاب عدم تعلّق ارادهء مستقلّ ( عدم\r\n\r\n","description":"","footnote":"","page_name":" 249 ","page_number":257},
  {"content":"\r\n\r\nازلى ) جارى كرده و نتيجه مىگيريم كه فلان واجب مشكوك يك واجب تبعى است ، آنگاه هر اثر شرعى كه وجوب تبعى داشت ، بر اين مستصحب مترتّب مىشود . ( اصلى عملى بايد داراى اثر عملى باشد و گرنه جارى نمىشود . )\r\nقاعدهء كلّى : در كلّيهء موضوعاتى كه ( موضوعات و متعلّقات احكام ) به يك امر عدمى متقوّم باشند و قوام آنها به امر عدمى باشد ( يعنى مركب از دو جزء وجودى و عدمى باشند . شكى نيست كه قوام مركّب به اجزاء او است و يك جزء آن عدمى است ، پس فلان موضوع متقوم به امر عدمى است ) اگر جزء وجودى وجدانا محرز باشد ، جزء عدمى را با اصل عدم مىتوانيم احراز كنيم و بعد آثار شرعى اين عدمى مترتب شود . براى روشن شدن مطلب چند مثال مىآوريم :\r\n1 - ميته از موضوعاتى است كه محكوم به حرمت و نجاست است و برخى آن را امر عدمى دانسته و در تعريف آن گفته‌اند : « الميتة عبارة عمّا لم يذكّ » ، يعنى ميته آن حيوانى است كه تذكيه نشده و با شرائط ذبح نشده باشد ، آنگاه در خارج به حيوانى برخورد مىكنيم كه كشته شدن آن براى ما محرز است ، ولى نمىدانيم كه تذكيه شده يا نه ؟ ميته است يا نه ؟ با استصحاب عدم تذكيه ( از حال حيات به حال ممات ) نتيجه مىگيريم كه ميته است . پس حرام و نجس است .\r\n2 - آب قليل موضوع است براى اينكه به مجرّد ملاقات با نجس متنجّس شود ، و ما قليل را امر عدمى مىگيريم يعنى آبى كه به حدّ كرّ نرسيده است .\r\nحال مقدار آبى است كه تدريجا مجتمع شده و ما يقين داريم كه تا لحظهء قبل در حدّ كرّ نبود ، الآن شك مىكنيم كه به اين حدّ رسيده يا نه ؟ از استصحاب عدم كريّت استفاده مىكنيم و نتيجه‌اش قليل بودن و اثرپذيرى و انفعال است .\r\n3 - غصب حرام است ، ولى غصب عبارتست از تصرّف در ملك ديگران بدون اذن مالك ، حال در موردى جزء اوّل وجدانا محرز است و مشاهده مىكنيم كه زيد در ملك ديگران راه مىرود ولى جزء دوّم مشكوك است و نمىدانيم كه آيا اذن و رضايت حاصل شده يا نه ؟ از استصحاب عدم اذن و رضا مدد مىگيريم و نتيجه‌اش اثبات غصبيّت و\r\n\r\n","description":"","footnote":"","page_name":" 250 ","page_number":258},
  {"content":"\r\n\r\nحرمت است .\r\nقوله : نعم : امّا اگر براى واجب تبعى يك معناى اثباتى قائل شديم و گفتيم كه واجب تبعى هم يك امر وجودى خاصّ ( در قبال واجب اصلى ) است و قوامش به امر عدمى نيست ( جزء عدمى ندارد ) و لو لازم يك امر عدمى هست .\r\n( مثلا بگوئيم : « الواجب التبعى ما تعلّقت به ارادة غير مستقلّة » كه سخن از تعلّق ارادهء غير مستقل است نه عدم تعلّق ، و تعلّق امر اثباتى است . ) اينجا جاى استصحاب عدم تعلّق ارادهء مستقل نيست و نمىتوانيم بگوئيم كه زمانى ارادهء مستقلّى در كار نبود ، پس الآن هم نيست . زيراكه عدم تعلّق ارادهء مستقل مستقيما داراى اثر شرعى نيست . بلكه لازمى دارد كه چون ارادهء غير مستقل بدان تعلّق گرفته ، پس واجب تبعى است ، و چنين اصلى مثبت است و حجّت نيست .\r\nقوله : فافهم : اشاره به اين است كه برفرض حجيّت اصل مثبت ، در ما نحن فيه اين اصل مبتلا به معارض است و حجّت نيست . زيرا همان‌طورىكه اصل عدم تعلّق ارادهء مستقل است هكذا اصل عدم تعلّق اراده غير مستقل است و لازمهء اوّلى تعلّق ارادهء غير مستقل است و لازمهء دوّمى تعلّق ارادهء مستقلّ و تعارضا و تساقطا . پس نوبت به استفاده از استصحاب نمىرسد .\r\n( البته راه ديگرى مطرح مىشود كه اصل برائت مىباشد . يعنى آن غيرى كه احتمال مىدهيم اين عمل تابع آن و آن غير متبوع اين باشد ، اگر آن غير واجب باشد ، اين عمل قطعا واجب است يا به عنوان واجب اصلى و يا تبعى ، ولى اگر آن غير وجوب نداشته باشد ، اين عمل مشكوك الوجوب مىشود يعنى اگر اصلى باشد واجب است و اگر تبعى باشد واجب نيست و در باب شبههء وجوبيّه و شك در اصل تكليف اصل برائت جارى مىشود . )\r\n\r\n","description":"","footnote":"","page_name":" 251 ","page_number":259},
  {"content":"\r\n\r\n\r\nثمره مسئله مقدّمه واجب\r\nآنچه از آغاز مسألهء مقدّمهء واجب تاكنون مطرح شد تماما مربوط به چهار امر مقدّماتى بود .\r\nاينك پيش از ورود در اصل مبحث ( ملازمه ) ثمرهء نزاع را تحت عنوان « تذنيب » بيان مىكنند كه جا داشت اين بحث را تحت عنوان امر خامس مطرح مىكردند . على اىّ حال مرحوم آخوند پنج ثمره را متعرّض شده و مورد بحث و بررسى قرار داده‌اند :\r\n\r\n1 - اوّلين و مهم‌ترين ثمره‌اى كه به عنوان ثمرهء مسألهء اصولى از اين مبحث انتظار داريم آنست كه نتيجهء اين مسئله در طريق استنباط حكم شرعى كلّى الهى باشد .\r\nزيرا ضابطهء مسئله اصولى آن است كه نتيجه‌اش در طريق استنباط حكم الهى واقع شود و كبراى كلّى قياس استنباط و اجتهاد حكم فرعى كلّى قرار بگيرد .\r\nخوشبختانه اين ثمره بر مبحث مقدّمهء واجب مترتّب است . زيرا اصل بحث در اين مسئله بر محور ملازمه دور مىزند ، عدّه‌اى ملازمه را قبول ندارند ، بر اين مسلك ثمره‌اى ظاهر نمىشود و عدّه‌اى بلكه مشهور ملازمه را قبول دارند ، آنگاه بر اين مسلك نتيجهء مسئله ( كه ثبوت ملازمه بود ) كبراى قياس استنباط واقع مىشود و به ضميمهء صغرى حكم شرعى كلّى را نتيجه مىدهد . فى المثل مىگوئيم :\r\nنماز در اسلام واجب است . ( صغرى ) .\r\nميان وجوب چيزى و وجوب مقدّمات آن ملازمهء عقليّه وجود دارد . ( كبرى )\r\nپس ميان وجوب نماز و وجوب مقدّمات نماز ملازمه وجود دارد . ( نتيجه )\r\nپس مقدمات نماز هم واجب به وجوب شرعى هستند . ( نتيجه نهائى )\r\nاز طريق ملازمه به وجوب شرعى مقدّمه رسيديم كه يك حكم فرعى كلّى است و بر\r\n\r\n","description":"","footnote":"","page_name":" 252 ","page_number":260},
  {"content":"\r\n\r\nهمهء مصاديقش صادق است .\r\n( از عبارت كفايه اين‌گونه فهميده مىشود كه تشكيل صغرى و كبرى به اين سبك است :\r\nفلان شىء ( مثلا قطع مسافت ) مقدّمهء واجب ( مثلا حج ) است . ( صغرى )\r\nهر مقدّمه واجبى واجب است . ( كبرى ) پس فلان شىء واجب است . ( نتيجه )\r\nولى اين كبرى مستقيما قاعده يا مسألهء فقهى است كه موضوعش فعلى از افعال مكلّف و محمولش حكمى از احكام شرعيّه است و با مبحث فقهى بودن تناسب دارد ، و اگر منظور آخوند ( ره ) اين باشد كه فلان شىء مقدّمهء واجب است ( صغرى ) و ميان وجوب مقدّمه با وجوب ذى المقدّمه ملازمه است . ( كبرى ) پس فلان شىء واجب است . « نتيجه » خيلى جالب نيست ، زيرا ظاهر كبرى مىرساند كه وجوب مقدّمه ملزوم و وجوب ذى المقدّمه لازم است . به‌هرحال بيانى كه ما آورديم اظهر است . )\r\nقوله : و منه قد انقدح : در اين فراز به سه ثمرهء ديگر اشاره مىكنند :\r\n\r\n2 - يكى از اين ثمرات ، مسألهء موافقت نذر و عدم موافقت آن است :\r\nشخصى نذر كرده كه واجبى را انجام دهد . آنگاه در مقام عمل مقدّمه‌اى از مقدّمات واجبى را انجام مىدهد .\r\nدر اينجا اگر مقدّمهء واجب را واجب بدانيم ، نتيجه‌اش موافقت نذر است و ناذر به نذر خويش عمل كرده است . ولى اگر قائل به وجوب مقدّمه نشويم ، نتيجه‌اش عدم موافقت نذر است . پس ثمرهء وجوب و عدم وجوب مقدّمه در موافقت و عدم موافقت نذر ظاهر مىشود .\r\n\r\n3 - يكى ديگر از ثمرات ، حصول فسق و عدم حصول فسقى است :\r\nاز ديدگاه اسلام ارتكاب كبيره موجب سقوط از عدالت و حصول فسق است و نيز اصرار بر حرام هم سبب فسق است . روى اين اصل اگر شخصى واجب و ذىالمقدّمه‌اى را با همهء مقدّمات آن ( مثلا ده مقدّمه ) عمدا ترك كرد ، اگر مقدّمهء واجب را واجب بدانيم در نتيجه وى يازده واجب را ترك كرده و يقينا به كار او اصرار بر حرام صدق مىكند و موجب حصول فسق است . ولى اگر مقدّمهء واجب را واجب ندانيم . وى تنها يك واجب را ترك\r\n\r\n","description":"","footnote":"","page_name":" 253 ","page_number":261},
  {"content":"\r\n\r\nكرده و يك حرام را مرتكب شده و با ارتكاب يك حرام اصرار محقّق نمىشود و سبب حصول فسق نمىشود .\r\n\r\n4 - يكى ديگر از ثمرات جواز و عدم جواز اخذ اجرت است :\r\nمىدانيم كه به عقيدهء مشهور فقهاء اخذ اجرت بر واجبات حرام است و اين مبحث مبسوطا در كتب فقهى بيان شده است . حال اگر مقدّمه واجب را واجب بدانيم ، نتيجه‌اش حرمت اخذ اجرت در مقابل مقدّمهء واجب است و اگر واجب ندانيم ، نتيجه‌اش جواز اخذ اجرت است .\r\nمرحوم آخوند به اين سه ثمره يك اشكال مشترك دارند و سپس به هركدام يك اشكال اختصاصى دارند :\r\nاشكال مشترك : از ضابطه‌اى كه براى مسئله اصولى ذكر كرديم و از بيان ثمرهء اوّلى روشن شد كه آن ضابطه بر اين موارد منطبق نيست و اين سه مورد به عنوان ثمرهء مسألهء اصولى نخواهند بود :\r\nامّا مسألهء موافقت نذر و عدم موافقت آن : اين مطلب ربطى به مسألهء اصولى ندارد و نتيجهء يك صغرى و كبراى فقهى است . به اين بيان كه اگر ملازمه را كه مسألهء اصولى است پذيرفتيم ، نتيجهء آن وجوب شرعى مقدّمه است و خود اين نتيجه يك مسألهء فقهى و يك حكم شرعى فرعى كلّى الهى است و كبراى كلّى هم اين است كه وفاء به نذر واجب است كه اين نيز حكم كلّى و قاعدهء فقهى است . و اگر كسى عمل منذور را مطابق با نذر انجام داد موافقت نذر حاصل مىشود . كه اين هم به حكم عقل است . و اگر كسى نذر كرد كه واجبى را انجام دهد ، امر  وَ لْيُوفُوا نُذُورَهُمْ  « 1 » دامن‌گيرش مىشود و بايد بدان وفا كند .\r\nآنگاه اگر ناذر مقدّمهء واجب را انجام داد و ما مقدّمه را واجب مىدانستيم نتيجه‌اش وفاء به نذر و حصول موافقت است ولى اين نتيجه نه خودش حكم شرعى است ( عقل حكم به اجزاء و امتثال مىكند ) و نه نتيجهء مستقيم مسئله اصولى است بلكه مسألهء اصولى يعنى ملازمه موجب تنقيح موضوع و تمهيد صغراى كبراى كلّى گرديد و كبراى كلّى برآن\r\n\r\n\r\n","description":"","footnote":"\r\n( 1 ) - سورهء حج ، آيه 29 .\r\n","page_name":" 254 ","page_number":262},
  {"content":"\r\n\r\nموضوع و مصداق منطبق شد و انطباق كلّى بر مصاديق شأن مسألهء فقهى است و ربطى به اصول ندارد .\r\nو امّا مسئله حصول فسق و عدم آن : اين نيز ربطى به مسألهء اصولى ندارد و نتيجهء مستقيم آن نيست . بلكه نتيجهء يك صغرى و كبراى فقهى است كه بر آنها مترتب مىشود و مسألهء فقهى است آرى مسألهء اصولى تنقيح موضوع كرد و پس از تمهيد مصداق و صغرى ، انطباق كبراى فقهى برآن قهرى و عقلى است و ربطى به مسألهء اصولى ندارد . به اين بيان كه با مسألهء اصولى ملازمه ، وجوب شرعى مقدّمه ثابت شد - كه مسأله‌اى فقهى است - كبراى كلّى هم اين است كه اصرار بر حرام موجب فسق مىگردد . آنگاه اگر مكلّف واجبى را با همهء مقدّماتش ترك كرد و ما مقدّمه را واجب مىدانستيم ، نتيجه‌اش تحقّق يافتن اصرار بر حرام است و اصرار كه آمد ، فسق را بدنبال دارد . و تطبيق كبرى بر صغرى عقلى است و از شئون قاعدهء فقهى است كه فقيه آن را بر مصاديقش منطبق مىسازد .\r\nو امّا مسألهء جواز و عدم جواز اخذ اجرت : اين مسئله نيز ربطى به ملازمه ندارد ، بلكه ما يك كبراى كلّى فقهى داريم كه اخذ اجرت بر واجبات حرام است و اين كبرى مصاديقى مىطلبد كه بر آنها صدق كند و منطبق شود . حال اگر ملازمه را انكار كرديم و وجوب شرعى مقدّمه را ردّ كرديم ، نتيجه‌اش جواز اخذ اجرت بر مقدّمه است . ولى اگر ملازمه را اثبات كرديم ( مسئله اصولى ) نتيجه‌اش وجوب شرعى مقدّمه است ( مسئله فقهى ) و اين نتيجه به نوبت خود صغراى كبراى كلّى فقهى قرار مىگيرد كه حرمت اخذ اجرت بر واجبات باشد .\r\nو نتيجه‌اش حرمت اخذ اجرت بر مقدّمه است . ولى اين نتيجه مستقيما مربوط به انطباق كبراى مذكور بر صغراى مزبور بوده و شأن مسألهء فقهى را دارا است .\r\nقوله : مع انّ : اشكالهاى اختصاصى : مرحوم آخوند به هريك از سه ثمرهء مزبور يك اشكال اختصاصى مىكنند :\r\nاشكال مخصوص موافقت و عدم موافقت نذر : اين ثمره ربطى به ملازمه و وجوب يا عدم وجوب مقدّمه ندارد ، بلكه صددرصد وابسته به قصد و نيّت شخص ناذر است كه فروض مختلف دارد :\r\n\r\n","description":"","footnote":"","page_name":" 255 ","page_number":263},
  {"content":"\r\n\r\n1 - قصد ناذر از نذر واجب ، نذر خصوص واجب نفسى است و اين را از نيّت گذرانده است . در اين فرض بديهى است كه اگر وى مقدّمهء واجبى را بجا آورد ، مطلقا وفاء به نذر نكرده است .\r\nيعنى خواه ملازمه را بپذيريم يا نه ، مقدّمه واجب را واجب بدانيم يا نه وى وفاء به نذر نكرده است . زيرا اگر ملازمه را نپذيريم و مقدّمه را واجب ندانيم ، پرواضح است كه انجام مقدّمه موجب موافقت نذر نيست . چون نذر واجب كرده نه غير واجب ، و اگر مقدمه را واجب بدانيم ، باز با انجام مقدّمه ، نذر امتثال نشده است . چرا كه وى خصوص واجب نفسى را نذرى كرده و وجوب مقدّمه « برفرض قبول » يك وجوب غيرى است نه نفسى .\r\n2 - ناذر در مقام نذر فقط قصد واجب كرده و گفته است : « للّه علىّ ان افعل واجبا » و واجب را مطلق آورد . و مقيّد به خصوص نفسى نكرده است . در اين فرض هم اطلاق واجب به واجب نفسى منصرف مىشود ، آنگاه با انجام دادن مقدّمهء واجب وفاء به نذر حاصل نمىشود .\r\n3 - اگر مقصود و منوى ناذر يك عنوان عامّى باشد كه مقدّمه را هم شامل مىشود ، ( مثلا نذر كرده كه يك عمل لازمى را انجام دهد ، كارى را كه لا بدّ منه است انجام دهد و . . . ) در اين فرض اگر مقدّمهء واجبى را انجام داد نذر موافقت شده است . زيرا وى يك عمل لازم و حتمى را نذر كرده و مقدّمهء واجب هم و لو شرعا لازم و واجب نباشد ، ولى قطعا از نظر عقلى لازم و لا بدّ منه است ، ولى باز هم ثمره‌اى ظاهر نمىشود و فرقى ميان قول به وجوب مقدّمه و عدم آن يا قول به ملازمه و عدم آن نيست . زيرا اگر ملازمه را بپذيريم ، مقدّمه لازم شرعى هم مىشود و موجب موافقت نذر است و اگر نپذيريم هم باز مقدّمه وجوب و لزوم عقلى كه دارد و مشمول عموم نذر مىباشد و انجام آن سبب وفاء به نذر است .\r\n( البته فرض پنجم و ششمى هم مطرح است كه مرحوم آخوند متعرض نشده و در آن دو فرض ثمره ظاهر مىشود :\r\nالف ) اگر خصوص وجوب غيرى را نذر كند ، در اينجا ثمره ظاهر مىشود . يعنى اگر مقدّمهء واجب واجب باشد ، نذر موضوع پيدا كرده و منعقد مىشود و گرنه اصلا منعقد\r\n\r\n","description":"","footnote":"","page_name":" 256 ","page_number":264},
  {"content":"\r\n\r\nنمىشود .\r\nب ) اگر مطلق وجوب شرعى مولوى را ( اعمّ از نفسى و غيرى ) نذر كند ، باز ثمره ظاهر مىشود . يعنى اگر مقدّمه واجب را واجب بدانيم ، با انجام آن موافقت نذر شده و گرنه نه . )\r\nقوله : و لا يكاد : اشكال اختصاصى ثمرهء دوّم : اگر فرضا مقدّمه واجب را واجب و ترك آن را حرام بدانيم ، باز ترك يك واجب با همهء مقدّماتش موجب اصرار و حصول فسق نمىشود . زيرا اگر واجبى داراى دهها مقدّمه باشد و ما همهء آنها را واجب بدانيم ، به مجرّد ترك اوّلين مقدّمه معصيت مولى محقّق مىشود به دنبال اين ترك عمدى قطعا مكلّف از انجام ذى المقدّمه متمكن نيست و با نبود تمكن قطعا وجوب ذى المقدّمه منتفى مىشود .\r\nچون در غير اين صورت تكليف به غير مقدور خواهد بود . با رفتن وجوب ذى المقدّمه وجوب ساير مقدّمات هم كه تبعى و به تبع وجوب ذى المقدّمه بود ، ساقط مىشود ، در نتيجه اين مكلّف يك حرام و معصيت بيشتر مرتكب نشده است . يك حرام هم اصرار بر حرام نيست و تا اصرار نباشد ، فسق نيست .\r\n( جواب مرحوم آخوند چندان جالب نيست . زيرا مىتوان گفت درست است كه با ترك اوّلين مقدّمه شخص بر انجام ذى المقدّمه قدرت ندارد ، ولى اين عدم قدرت با اين اضطرار به سوء اختيار خود او است و اضطرارى كه از سوء الاختيار ناشى شود ، منافاتى با اختيار و اراده ندارد و مسقط تكليف نيست . پس كماكان وجوب واجب باقى است و مخالفت آن حرام و معصيت است ، پس وجوب ساير مقدّمات هم باقى است و در نتيجه اگر وجوب مقدّمات را پذيرفتيم ، عنوان اصرار بر حرام و به دنبال آن حصول فسق مترتب مىشود . و حقّ در جواب اين است كه اصرار و ارتكاب هر حرامى موجب حصول فسق نيست ، بلكه ارتكاب حرامهاى نفسى كه عقاب و مؤاخذه دارند موجب فسق است و مقدّمه واجب برفرض كه فعلش واجب و تركش حرام باشد ، موجب عقوبت نيست و در نتيجه موجب فسق هم نيست . )\r\nقوله : و اخذ الاجرة : و امّا اشكال اختصاصى ثمرهء سوّم : ما اصل كبراى كلّى ( حرمت اخذ اجرت بر واجبات ) را قبول نداريم و معتقديم كه اخذ اجرت بر واجبات مطلقا ( چه توصّلى\r\n\r\n","description":"","footnote":"","page_name":" 257 ","page_number":265},
  {"content":"\r\n\r\nو چه تعبّدى ) جايز است . آنگاه برفرض كه مقدّمهء واجب ، واجب باشد ، نتيجه‌اش حرمت و عدم جواز اخذ اجرت نيست و ثمرهء مزبور مترتب نمىشود چون صغرى بدون ضمّ كبرى منتج نيست و در كبرى حرمت اخذ اجرت بر واجب را قبول نداريم . بيان مطلب به شرح زير است :\r\nاما واجبات توصّلى : در اين مورد سه فرض وجود دارد :\r\n1 - واجب عملى است كه وجود مجّانى و بلاعوض آن واجب است و با قيد مجّانى بودن واجب است مثل تجهيز ميّت كه برحسب روايات حقّى است كه ميّت بر گردن احياء دارد و واجب كفائى است كه بايد گروه يا فردى آن حق را ادا كنند و حق ندارند در برابر آن مزد بگيرند . تنها در اين قسم اخذ اجرت بر واجب جايز نيست .\r\n( 2 - واجب عملى است كه اصلا وجود عوض‌دار آن واجب است . مثل مواردى كه من به الكفايه نيست و به يك نفر منحصر شده است . آن فرد هم راهى براى امرارمعاش ندارد و اگر به اين واجب مشغول شود زندگى او مختلّ مىشود ، در اينجا براى جمع ميان دو حقّ ، عوض گرفتن جايز بلكه لازم است . البته اين فرض را مرحوم مشكينى در حاشيه آورده است ولى در متن كفايه نيست . )\r\n3 - واجب عملى است كه خصوص وجود مجّانى آن مطلوب نيست ، بلكه مطلق وجود و اصل وجود مطلوب است خواه با عوض و خواه مجّانى . مانند صناعاتى كه مورد نياز جامعه است و به عنوان واجب كفائى مطرح است ( خياطت ، بنايى ، كارگرى ، كشاورزى ، مهندسى ، طبابت و . . . ) و اگر اين صناعات نباشد ، نظام زندگى مردم مختلّ مىشود . در اين قسم چيزى كه بر صاحب فنّ واجب است ، اصل طبابت و نجّارى كردن و . . . مىباشد نه طبابت مجّانى ، و در اينجا هيچ مانعى ندارد كه اخذ اجرت جايز باشد و چه‌بسا مىتوان گفت كه اخذ اجرت واجب است .\r\nبه خاطر اينكه اگر طبيب تمام وقت طبابت كند و اجرت هم نگيرد ، نظام زندگى خودش مختلّ مىشود . اگر مهندس على الدوام مشغول مهندسى باشد و مزدى دريافت نكند ، زندگى خود او از بين مىرود\r\n\r\n","description":"","footnote":"","page_name":" 258 ","page_number":266},
  {"content":"\r\n\r\n( و اصولا كسى رغبت نمىكند كه اين‌همه زحمت بكشد و مجّانى كار كند . آرى ممكن است عدّهء معدودى به عنوان علاقه و عشق ، طبابت و . . . كنند و عدّهء قليلى به خاطر شهرت و آوازه كار كنند . ولى نوع انسانها براى درآمد و تأمين زندگى و رفاه آن كار مىكنند و دست به كارهاى سنگين مىزنند ، و اگر اخذ اجرت حرام باشد كسى حاضر نمىشود كارهاى شاقّ را انجام دهد و راحت و آسايش خود را فدا كند . ) ( مرحوم آخوند فى الجملة و نسبت به قسم اوّل ظهور ثمره را قبول كردند . چون در آن بخش كبراى كلّى داريم كه اخذ اجرت برآن واجبات حرام است و مقدمهء آنها هم كذلك ، يا خود آنها اگر مقدّمهء واجبى باشند اخذ اجرت حرام است . )\r\nقوله : و امّا الواجبات التعبّدية : اخذ اجرت بر واجبات تعبّدى نيز محذورى ندارد و به عقيدهء ما جايز است . زيرا عمده مانعى كه مطرح شده است ، مسألهء منافات اخذ اجرت با قصد قربت است و اينكه عبادت بايد صددرصد به قصد قربت باشد و اگر صددرصد براى اخذ اجرت شد يا قصد قربت با اخذ اجرت مشتركا در قصد انسان دخيل بودند ، عبادت باطل است . به همين دليل مشهور فتوى به حرمت اخذ اجرت بر واجبات عبادى داده‌اند .\r\nلكن به عقيدهء ما اين مشكل قابل حلّ است . زيرا اگر اخذ اجرت بر نفس اتيان عبادت باشد و اصلا نيّتى جز اجاره و وفاى به آن و رسيدن به اجرت نداشته باشد ، اين با عباديّت و قصد قربت منافى است و با هم جمع نمىشوند . ولى ما مىگوئيم كه اصل انجام عبادت به قصد قربت است و داعى مستقيم او تقرّب به مولى است ، ولى اگر از او بپرسيم كه چرا اين نماز يا روزه يا حجّ با قصد قربت را انجام مىدهد ؟\r\nدر جواب خواهد گفت : چون پول گرفته و اجير شده‌ام . داعى بر انجام عبادات به قصد قربت ، مسألهء اجاره است و اين از قبيل داعى بر داعى يا داعى به سوى داعى است كه دو داعى متفاوت و در طول هم وارد ؛ داعى اصلى و مباشرى قصد قربت است و داعى بر اين اتيان قربى اخذ اجرت است .\r\n( نظير نماز حاجت كه داعى بر اصل نماز قصد قربت است ولى داعى بر اين عبادت با قصد قربت ، مسألهء قضاء حاجت است . و نظير عبادات بسيارى از مردمان كه با قصد قربت\r\n\r\n","description":"","footnote":"","page_name":" 259 ","page_number":267},
  {"content":"\r\n\r\nانجام مىدهند ، ولى محرّك آنها بر اين عبادات به قصد قربت مسألهء ترس از جهنّم يا طمع در بهشت است . ) پس هم قصد قربت موضوعيت دارد و هم اخذ اجرت ، و از اين ناحيه مشكلى نيست و اين مقدار مسلّم است كه اجاره بر عبادات هم بسان اجاره بر توصليّات بايد داراى شروط صحّت اجاره باشد يعنى در مورد اجاره ، منفعت حلال قابل اعتنائى وجود داشته باشد كه به شخص مستأجر برمىگردد و گرنه اجاره از طرف مستأجر سفيهانه و از طرف اجير اكل مال به باطل خواهد بود .\r\nپس مىتوان متعلّق اجاره را ( چه عبادتى از عبادات باشد و چه عمل غير عبادى باشد . ) به دو بخش تقسيم كرد : بخشى از آنها مواردى است كه در آن عمل منفعتى به دهندهء عوض عود كند . مثل صوم و صلاة و حج استيجارى و استنابى و . . . بر اين امور اجاره صحيح است . و بخشى از آنها مواردى است كه از عمل اجير منفعتى به مستأجر عود نمىكند . مثل اجاره بر واجبات شخصى كه زيد اجير شود و پول بگيرد تا نماز يوميّهء خود را بخواند ، روزه‌هاى خود را بگيرد ، حج خويش را بجاى آورد و . . . بر اين‌ها اجاره باطل است و مخصوص واجبات هم نيست . در مستحبّات عبادى هم قصّه چنين است . مثل اجير شدن براى نماز شب خواندن و . . . پس واجب يا مستحب بودن . عبادى يا توصّلى بودن ملاك نيست ، بلكه منفعت حلال داشتن مهم است .\r\nنتيجه : چه ملازمه را بپذيريم و چه نپذيريم ، چه وجوب مقدّمه را قبول كنيم و چه قبول نكنيم ، درهرصورت ثمره اين نيست كه على الوجوب اخذ اجرت برآن حرام مىباشد و على عدم الوجوب جايز باشد .\r\n5 - قوله : و ربّما يجعل :\r\n\r\n5 - پنجمين و آخرين ثمره‌اى كه براى مسألهء مقدّمه واجب ذكر شده به شرح زير است :\r\nاگر فرض كنيم مقدّمه‌اى كه ذاتا و با قطع‌نظر از مقدميّت حرام باشد ، فعلا مقدّمهء واجبى قرار گرفته است ، ( مثل ورود در زمين غير بدون رضايت مالك كه غصب و حرام است . ولى همين ورود مقدّمهء انقاذ غريق يا اطفاء حريق و مانند آن مىباشد . ) در چنين فرضى گفته شده كه ثمره ظاهر مىشود :\r\nبه اين بيان كه اگر مقدّمهء واجب را واجب بدانيم و ملازمه را بپذيريم ، در ورود در زمين\r\n\r\n","description":"","footnote":"","page_name":" 260 ","page_number":268},
  {"content":"\r\n\r\nغير ، اجتماع وجوب و حرمت پيش مىآيد كه اجتماع امر و نهى در شيئى واحد است و احكام آن باب را خواهد داشت در اين صورت اگر اجتماعى شديم ، احكامى دارد و اگر امتناعى شديم باز احكامى دارد كه تمام آنها بر اين مقدّمه حرام مترتب مىشود .\r\nولى اگر مقدّمهء واجب را واجب ندانيم و ملازمه قائل نشويم ، در نتيجه ورود در ملك ديگران فقط حرام است و حكم ديگرى ندارد . آنگاه اين مورد از موارد و مصاديق باب اجتماع امر و نهى در شيئى واحد نخواهد بود و احكام آن مسئله را هم نخواهد داشت .\r\nقوله : و فيه : مرحوم آخوند به اين ثمره سه جواب مىدهند :\r\nجواب اوّل : چه قائل به ملازمه بشويم و چه نشويم ، چه وجوب مقدمه را بپذيريم و چه نپذيريم ، در هر حال ما نحن فيه از مصاديق باب اجتماع امر و نهى در شيئى واحد نخواهد بود و از اين حيث ثمرى ندارد . زيرا كه در باب اجتماع امر و نهى در شيئى واحد ويژگى و خصوصيتى مطرح است و آن اينكه امر به عنوان مستقلّى بنام نماز و نهى به عنوان مستقلّ ديگرى بنام غصب تعلق گرفته است و دو عنوان مزبور حيثيّت تقييدى هستند . يعنى تمام موضوع براى وجوب ، عنوان صلاتى است و تمام موضوع براى حرمت ، عنوان غصبى است . آنگاه مكلّف به سوء اختيار يا به غير سوء اختيار ميان آن دو را در عمل واحد يعنى نماز در مكان غصبى جمع كرده و عمل واحد مجمع دو عنوان و مورد تصادق دو كلّى گرديده است . آنگاه بحث مىشود كه آيا در چنين موردى اجتماع امر و نهى جايز است كه عمل مزبور هم واجب باشد و هم حرام ؟ يا جايز نيست ؟\r\nو خوشبختانه يا متأسّفانه اين ويژگى در ما نحن فيه نيست ، زيرا ورود در زمين غير اگرچه به عنوان غصبيّت حرام است ، ولى به عنوان مقدميّت واجب نيست ، چرا كه تا به حال دو بار گفته شد ( يكى در بحث مقدّمهء داخلى يا اجزاء ، و ديگرى در بحث اعتبار قصد توصّل از زبان شيخ اعظم ) كه عنوان مقدميّت ، عنوان تقييدى نيست و وجوب روى مقدميّت نيامده است زيرا عنوان مقدميّت ما را به ذى المقدّمه نمىرساند بلكه مصاديق مقدّمه است كه موجب توصّل مىشوند . مقدّمه به حمل اوّلى نقشى ندارد بلكه مقدّمه به حمل شايع است كه موصله است و حيث مقدميّت يك حيث تعليلى است و مصداق\r\n\r\n","description":"","footnote":"","page_name":" 261 ","page_number":269},
  {"content":"\r\n\r\nمقدّمه در ما نحن فيه همان ورود در زمين غير است كه به همين عنوان اصلى و اوّلىاش مقدّمهء واجب قرار گرفته است . پس دو عنوان در كار نيست تا ما نحن فيه از مصاديق باب اجتماع امر و نهى شود . اگر بخواهيم ما نحن فيه را در بابى از ابواب داخل كنيم مىتوانيم آن را در باب نهى از عبادت يا معامله داخل كنيم و بگوئيم كه اين عمل مقدّمهء عبادى بود ( مثل وضو ) و حال حرام هم هست ( وضو با آب غصبى ) آيا نهى در عبادت دالّ بر فساد آن است يا نه ؟ اين احكام برآن مترتب مىشود . يا فلان عمل مقدّمهء توصلى بود و حرام هم هست . ( ورود در ملك غير ) آيا نهى در معاملات ( به معناى اعمّ كلمه يعنى مطلق امور توصّلى ) چه احكامى دارد ؟ و آن احكام در مورد اين مقدّمه مترتب مىشود . ( و در بحث اجتماع امر و نهى ميان شيئى واحد ، فروق گوناگون دو مسألهء اجتماع امر و نهى با دلالت نهى بر فساد خواهد آمد . )\r\nجواب دوّم : ( اين جواب در بعض نسخه‌هاى كفايه نيست و خط بطلان برآن كشيده شده است . ولى در بعض نسخ هست و لذا ما مطرح مىكنيم : ) چه قائل به ملازمه بشويم و چه نشويم باز ما نحن فيه از مصاديق آن باب نيست و اصلا اجتماع وجوب و حرمت در شيئى واحد پيش نمىآيد تا جايز باشد يا نه .\r\nبيان مطلب : بنا بر عدم ملازمه جواب واضح است . زيرا ورود در زمين غير فقط حرام است و وجوبى نيست تا سخن از اجتماع باشد . و اما بنا بر ملازمه اگر ورود در ملك غير كه حرام است مقدّمهء منحصرهء واجب ( انقاذ غريق ) نباشد ، بلكه مقدّمهء مباحى هم داشته باشد ، باز اين مقدّمه حرام به حرمت خود باقى است و وجوبى ندارد . ( البتّه مانع دارد نه اينكه مقتضى ندارد . كما مرّ ) و اگر مقدّمهء منحصرهء واجب باشد و ما هم ملازمه را بپذيريم و چنين مقدّمه‌اى واجب باشد باز هم اجتماع پيش نمىآيد . زيرا دوران امر ميان يك حرام ( مقدّمه يا غصب ) و يك واجب ( انقاذ غريق ) پيش مىآيد و مكلّف قدرت بر امتثال هر دو ندارد . پس مسئله از مصاديق باب تزاحم مىشود و احكام آن باب اين است كه اگر حرام مفسدهء قويترى داشته باشد ، همان فعلى مىشود و واجب از فعليّت مىافتد . در اين فرض اصلا ذى المقدّمه واجب نيست تا مقدّمهء آن واجب شود . پس اجتماعى در كار نيست . و\r\n\r\n","description":"","footnote":"","page_name":" 262 ","page_number":270},
  {"content":"\r\n\r\nاگر واجب مصلحت اقوى داشته باشد همان فعلى مىشود و حرمت مقدّمه از فعليّت مىافتد و مقدّمه فقط واجب مىشود و باز هم اجتماعى در كار نيست . اگر هم هر دو مساوى بودند ، باز جاى تخيير عقلى است و يكى را اختيار مىكنيم و همان فعلى مىشود و ديگرى از فعليّت مىافتد . فاين الاجتماع ؟ ! !\r\nجواب سوّم : برفرض ملازمه را بپذيريم و مقدّمهء واجب را واجب بدانيم ، و برفرض كه اين مورد از مصاديق باب اجتماع امر و نهى در شيئى واحد باشد ، ولى مسألهء وجوب و عدم وجوب مقدّمه و نيز مسألهء اجتماع امر و نهى يا عدم اجتماع آن در غرض اصلى از مقدّمه كه مسألهء توصّل به ذى المقدّمه باشد ، دخيل نيست و در اين جهت نقشى ندارد .\r\nچرا كه مقدّمهء واجب يا توصّلى است و قصد قربت لازم ندارد و يا تعبّدى است و قصد قربت مىطلبد .\r\nاگر توصّلى باشد ( مثل قطع مسافت با مركب غصبى ، ورود در زمين غير و . . . ) با انجام اين مقدّمه ، غرض كه امكان توصّل است مطلقا حاصل مىشود ، يعنى چه مقدّمهء واجب را واجب بدانيم و چه واجب ندانيم ، برفرض وجوب چه در مسألهء اجتماع امر و نهى داخل بشود و چه نشود ، و برفرض دخول در آن مسألهء چه در آنجا اجتماعى شويم و چه امتناعى ، اين جهات فرقى به حال ما نداشته و منافاتى با رسيدن به غرض ندارد . پس در اين قسم از مقدّمات ( توصليّات ) ثمره‌اى ظاهر نشد . ( نه از زاويهء نزاع در اجتماع و امتناع در آن باب ، و نه از ناحيهء نزاع در وجوب مقدّمه )\r\nامّا اگر مقدّمه‌اى تعبّدى باشد ( وضو يا غسل با آب غصبى ، تيمّم به خاك نجس و . . . ) و على الوجوب در مسئله اجتماع داخل شود ، ولى باز اگر در آن مسئله امتناعى شويم و بگوييم كه اجتماع امر و نهى در شيئى واحد محال است ( و ضمنا جانب نهى را بر جانب امر ترجيح دهيم ) با انجام چنين مقدّمه‌اى غرض حاصل نمىشود و امكان توصّل به ذى المقدّمه مطلقا وجود ندارد ، يعنى چه ملازمه را بپذيريم و چه نپذيريم ، چه مقدّمهء واجب را واجب بدانيم و چه ندانيم ، در هر حال خصوص اين مقدّمه محصّل غرض نيست .\r\n\r\n","description":"","footnote":"","page_name":" 263 ","page_number":271},
  {"content":"\r\n\r\nولى اگر در آن مسئله اجتماعى شويم و بگوييم : هيچ مانعى ندارد كه امر و نهى در شيئى واحد اجتماع كنند ، در نتيجه با وضوى كذائى به مقصد مىرسيم و غرض مطلقا تأمين مىشود يعنى چه ملازمه را قبول داشته باشيم يا نه ، مقدّمهء واجب را واجب بدانيم يا نه ، ( سرّ مطلب آن است كه مقدّمات عبادى خودش امر مستقل دارد ، مثل امر  فَاغْسِلُوا  « 1 » و  فَاطَّهَّرُوا  « 2 » و  فَتَيَمَّمُوا  « 3 » كه به قصد امتثال امرش مىآوريم و وجوب شرعى مولوى از اين امر استفاده مىشود و نيازى به ملازمه و مانند آن نيست ) پس از نقطه‌نظر بحث مقدّمهء واجب ثمره‌اى پيدا نشد ، بلكه از نظر اجتماع و امتناع ثمره داشت كه با مباحث اجتماع امر و نهى مناسب است نه با باب مقدّمهء واجب .\r\nنتيجه : از ميان پنج ثمره‌اى كه ذكر شد ، تنها ثمرهء اوّل به عنوان ثمرهء اصلى و مستقيم مسألهء اصولى پذيرفته شد كه نتيجه‌اش وجوب شرعى مقدّمه بود . البته آن هم از لحاظ عملى ثمرهء مهمّى نداشت زيرا نه ثوابى بود و نه عقابى ، ولى در عين حال گمان نشود كه مبحث طولانى و دقيق مقدّمهء واجب كلّا بىفايده است . بلكه فوايد بسيارى از قبيل شرط متأخر ، مقدّمات مفوته ، مقدّمات عبادى و . . . در ضمن آن مطرح شد .\r\n\r\n\r\n","description":"","footnote":"\r\n( 1 ) - سوره مائده ، آيه 6 .\r\n( 2 ) - سوره مائده ، آيه 6 .\r\n( 3 ) - سوره مائده ، آيه 6 .\r\n","page_name":" 264 ","page_number":272},
  {"content":"\r\n\r\n\r\nتأسيس اصل\r\nدرحقيقت مطالبى كه در كفايه به عنوان مقدمات اين مسئله ( مقدّمهء واجب ) ذكر شده شش مطلب است . چهار مطلب مستقيما تحت عنوان امر اوّل و ثانى و ثالث و رابع مطرح شد ، و مطلب پنجم كه بيان ثمره بود ، به عنوان تذنيب ذكر شد . و اينك مطلب ششم كه دربارهء تاسيس اصل است .\r\nفايدهء تأسيس اصل اين است كه در صورت شك و تحيّر از آن استفاده مىشود . اگر از راه ادلّه و استدلالهاى بعدى يقين به ملازمه پيدا كرديم به قطع عمل مىشود و حكم به وجوب شرعى مقدّمه مىكنيم و ترديدى هم نخواهيم داشت و جاى مراجعه به اصل نيست . و نيز اگر از راه استدلال به عدم ملازمه قاطع شديم باز طبق قطع عمل مىشود و جاى مراجعه به اصل نيست ولى اگر ادلّهء طرفين قانع‌كننده نبود و خود ما هم دليلى بر يك طرف نتوانستيم اقامه كنيم و مردّد مانديم كه آيا ملازمه هست يا نه ؟ آيا مقدّمه واجب واجب است يا نه ؟ در اينجا آيا اصلى داريم كه مرجع و ملاك ما باشد و با اجراى آن تكليف خود را در ظاهر روشن كنيم يا نه ؟ مرحوم آخوند در دو مقام بحث مىكنند كه قبل از آن مقدّمه‌اى مىآوريم :\r\nدر مباحث استصحاب خواهد آمد كه اصل سببى ( اصلى كه در ناحيهء سبب جارى مىشود و تكليف را روشن مىكند ) بر اصل مسبّبى ( اصلى كه در جانب مسبّب جارى مىشود ) تقدّم دارد و مادامىكه اصل سببى قابل جريان باشد نوبت به اصل مسبّبى نمىرسد ، آرى اگر به هر دليل اصل سببى جارى نشد آنگاه نوبت به اصل مسبّبى مىرسد .\r\nبا حفظ اين مقدّمه مىگوئيم :\r\n\r\nمقام اوّل در اجراء اصل در مسألهء اصولى يعنى بحث ملازمه است :\r\nآيا مىتوان گفت :\r\n\r\n","description":"","footnote":"","page_name":" 265 ","page_number":273},
  {"content":"\r\n\r\nاصل اينست كه ميان وجوب ذى المقدّمه با وجوب مقدّمه ملازمه وجود دارد ؟ يا اصل عدم ملازمه است ؟ يا جاى چنين اصلى نيست ؟ مرحوم آخوند مىفرمايد كه جاى چنين اصلى نيست ؛ زيرا اصل مزبور يا اصل برائت است كه قطعا اينجا جاى اصل برائت نيست ؛ نه برائت عقلى و نه برائت شرعى . ملازمه كه در اختيار ما نيست و فعل اختيارى ما نيست كه بگوئيم : شما از اين ملازمه « بريء الذّمه » هستيد يا نه . ملازمه‌اى بر ذمّه شما آمد يا نه .\r\nچنين چيزى معقول نيست . و يا استصحاب است ، خوشبختانه اين هم در مورد ملازمه جارى نيست و نمىتوان گفت كه زمانى ملازمه بود و الآن مشكوك است . پس بقاء ملازمه را استصحاب مىكنيم ، يا زمانى عدم ملازمه ثابت بود و الآن مشكوك است . استصحاب عدم جارى مىشود ، جاى اين اصلها نيست ؛ چون‌كه اوّلا در استصحاب يقين سابق و شك لاحق لازم است و اين اركان در ما نحن فيه ناتمام است ؛ زيرا حالت سابقهء يقينى نيست ، بلكه اگر در واقع ملازمه ثابت باشد ، اين ملازمه ازلى است و هميشه بوده و هست و خواهد بود و شكى در بقاء آن نيست كه مجراى استصحاب باشد و اگر در واقع ملازمه‌اى نباشد ، عدم آن ازلى است و هيچ‌گاه ملازمه نبوده و نيست و نخواهد بود . پس يقين سابقى بر يك طرف نداريم تا استصحاب جارى مىشود .\r\n( اگر بگوئيد كه چگونه ملازمه يا عدم آن را ازلى مىدانيد درحالىكه طرفين ملازمه ، يعنى وجوب ذى المقدّمه و وجوب مقدّمه حادث هستند و بعد از شريعت پيدا شده‌اند ؟\r\nدر جواب مىگوئيم كه در قضاياى شرطيه صدق و كذب تالى و مقدّم ، امكان و امتناع آنها نقشى در صدق و كذب ملازمه ندارد ، ممكن است مقدّم و تالى هر دو كذب باشند ؛ ولى ملازمه صدق باشد مثل اين است كه بگوئيم : اگر الآن شب بود ، هوا تاريك بود ، كه فعلا نه شب است و نه هوا تاريك است ؛ ولى قضيّهء شرطيه و به صورت اگر و اما صادق است . يا مقدم و تالى محال باشند ؛ ولى ملازمه حق و واقع و صادق باشد . مثل  « لَوْ كانَ فِيهِما آلِهَةٌ إِلَّا اللَّهُ لَفَسَدَتا »  « 1 » پس مانعى ندارد كه طرفين ملازمه حادث و مسبوق به عدم باشند ؛ ولى خود ملازمه برفرض ثبوت قديم و ازلى باشد . )\r\n\r\n\r\n","description":"","footnote":"\r\n( 1 ) - سوره انبياء ، آيه 22 .\r\n","page_name":" 266 ","page_number":274},
  {"content":"\r\n\r\n( و ثانيا مسألهء ملازمه و عدم ملازمه هركدام كه باشد يك مسألهء عقلى است و حاكم به آن عقلى است و در مباحث استصحاب خواهد آمد كه استصحاب در احكام عقليّه جارى نمىشود و مخصوص احكام شرعيه و موضوعات آنها است . اين دليل در متن كفايه نيامده )\r\n\r\nمقام دوّم در اجراء اصل در مسألهء فقهى :\r\nاگر در مقام اوّل اصل جارى شد ، نوبت به اين اصل نمىرسيد ، زيرا اصل سببى مقدّم است و ملازمه سبب وجوب مقدّمه و مولّد آن است . ولى چون در آن مرحله اصلى نداريم ، نوبت به اصل مسبّبى مىرسد . آيا در شك در وجوب مقدّمه اصلى داريم يا نه ؟\r\nمرحوم آخوند مىفرمايد كه آرى در اين مقام اصل عملى داريم ( البته اصل برائت جارى نيست ، چون برفرض مقدّمه واجب باشد عقابى نيست و . . . ) و آن استصحاب عدم وجوب است كه اركانش تامّ است به اين بيان : زمانى مقدّمهء واجب داراى وجوب شرعى نبود و آن‌وقتى بود كه هنوز به ذى المقدّمه امر نشده بوديم و در حق ما واجب نشده بود ؛ ولى الآن و پس از امر به ذى المقدّمه شك داريم كه آيا مقدّمه هم شرعا واجب شد يا خير ؟\r\nاز اصل عدم وجوب مقدّمه استفاده مىكنيم .\r\nقوله : و توهّم : در رابطه با جريان اصل در مسألهء فرعى و فقهى توهّم اشكالى شده كه اصل اشكال مبتنى بر چند نكته است و بايد به اين نكات توجه كنيم :\r\nالف ) در باب استصحاب خواهد آمد كه مستصحب ، يا بايد مستقيما خودش حكم شرعى و مجعول شارع باشد . مثل وجوب نماز جمعه . يا بايد موضوع حكم شرعى و داراى اثر شرعى باشد ، مثل خمريّت كه موضوع حرمت است ، كرّيت كه موضوع طهارت ملاقى است ، عدالت كه موضوع قبول شهادت است و . . .\r\nب ) ذاتيّات شىء داراى جعل مستقل نيست ، لوازم ذات نيز به تبع ذات مجعولند و جعل استقلالى ندارند . تنها اعراض مفارق هستند كه قابل جعل به جعل جدا هستند . مثل سياهى و سفيدى براى جسم .\r\nج ) عوارض لازمه ، يا لازم ذات و ماهيّت هستند كه در هر وعائى ماهيّت باشد آنها هم\r\n\r\n","description":"","footnote":"","page_name":" 267 ","page_number":275},
  {"content":"\r\n\r\nهستند مثل زوجيّت براى اربعه و فرديّت براى ثلاثه و يا لازم وجود خارجى هستند كه پس از اينكه ملزوم و ماهيّت در خارج موجود شد اين لوازم را دارد . مثل حرارت كه لازم وجود نار در خارج است . يا لازم وجود ذهنى هستند ، مثل كليّت كه در ذهن بر انسان عارضى مىشود و هكذا نوعيت و جنسيت و . . . از معقولات ثانيهء منطقى .\r\nبا حفظ اين نكات ، متوهّم مىگويد كه در ناحيهء وجوب مقدّمه هم در فرض شك ، اصل عدم وجوب جارى نمىشود ؛ چونكه وجوب مقدّمه از لوازم ذات و ماهيّت وجوب ذى المقدّمه است و لوازم ذات مستقلّا مجعول نيستند ، پس خود وجوب مقدّمه مستقيما مجعول شارع نيست تا قابل استصحاب باشد و نيز داراى اثر شرعى هم نيست ( نه ثوابى و نه عقابى و نه چيز ديگرى ) و اگر هم وجوب مقدّمه موضوع اثر شرعى باشد در ما نحن فيه و در مسألهء اصولى مهم نيست ( مثلا نذر كرده كه اگر مقدّمه داراى وجوب باشد يك درهم صدقه بدهد كه اين ثمرهء مهمّى نيست و به در اصولى نمىخورد . ) و وقتى مستصحب ما نه خود مجعول شرعى است و نه داراى اثر شرعى پس جاى استصحاب نيست .\r\nقوله : مدفوع : مرحوم آخوند توهّم مزبور را دفع مىكنند كه اين نيز مبتنى بر نكاتى است .\r\n1 - جعل يا تكوينى است ، يعنى در عالم تكوين و خارج چيزى را ايجاد كردن . مثل خلق ارض و سماء و . . . و يا تشريعى است ، يعنى در عالم اعتبار چيزى را ايجاد كردن . مثل جعل وجوب و . . .\r\n2 - جعل يا جعل بسيط است كه مفاد كان تامّه است ، يعنى اصل ايجاد يك شيئى . مثل ايجاد جسم . يا جعل تأليفى است كه مفاد كان ناقصه است يعنى ايجاد چيزى براى چيز ديگر مثل اعطاء بياض به جسم .\r\n3 - جعل يا اصلى و استقلالى و بالذات است . مثل جعل ذات و ماهيّت و ايجاد آن ، و يا تبعى است . مثل جعل لوازم ذات و . . .\r\nبا حفظ اين نكات درست است كه وجوب مقدّمه از لوازم ذات وجوب ذى المقدّمه است و مجعول بالذات نيست نه به جعل بسيط كه اصل ايجاد مقدّمه يا وجوب مقدّمه\r\n\r\n","description":"","footnote":"","page_name":" 268 ","page_number":276},
  {"content":"\r\n\r\nباشد و نه به جعل تأليفى كه ايجاب آن براى رسيدن به ذى المقدّمه باشد ؛ ولى مجعول به جعل تبعى كه هست و به تبع جعل وجوب براى ذمّه المقدّمه ، براى مقدّمه هم جعل مىشود ( البته تعبير بالعرض و بتبع . . . خيلى مناسب نيست ؛ زيرا كلمهء بالعرض اين معنى را تداعى مىكند كه اسناد وجوب به مقدّمه مجازى و ثانيا و بالعرض است . درحالىكه چنين نيست ، مقدّمه گرچه تابع ذى المقدّمه است ؛ ولى على الملازمة حقيقتا واجب است و اسناد وجوب به آن اسناد الى ما هو له است نه اينكه مجازى باشد . ) به عقيدهء ما مهم اصل مجعول شرعى بودن است و امّا اينكه استقلالى باشد يا تبعى ، مهم نيست .\r\nخوشبختانه اصل مجعوليّت در مورد مقدّمه هست و به تبع مىتواند مجعول باشد . پس مستصحب ما مجعول شرعى است و عند الشك از استصحاب عدم وجوب استفاده مىشود . و از اين حيث مشكلى ندارد .\r\nقوله : و لزوم : توهّم ديگر : به نظر مرحوم آخوند ، در مسألهء اصولى ملازمه ، اصلى نداريم كه توسّط آن عدم ملازمه را احراز كنيم . متوهّم مىگويد كه ما از راه اجراء اصل در مسألهء فقهى مىرسيم به اصل در مسألهء اصولى و احراز عدم ملازمه .\r\nبيان مطلب : اصل عدم وجوب مقدّمه در فرض شك در وجوب مقدّمه جارى مىشود و گرنه با يقين به وجوب يا به عدم وجوب مقدّمه كه جاى اصل نيست و اصل موضوع ندارد . و شك در وجوب مقدّمه هم در فرض وجوب ذى المقدّمه است ، يعنى اگر وجوب ذى المقدّمه مسلّم شد ، جاى بحث از وجوب مقدّمه است و گرنه با يقين به عدم وجوب ذى المقدّمه يا با شك در وجوب آنكه نوبت به شك در وجوب مقدّمه نمىرسد .\r\nو نتيجهء اجراء اصل عدم وجوب مقدّمه با فرض احراز وجوب ذى المقدّمه ، عبارتست از تفكيك دو وجوب از يكديگر ، يعنى اينكه ذى المقدّمه واجب باشد ؛ ولى مقدّمه واجب نباشد و تفكيك اين دو از يكديگر مساوى است با قول به نفى ملازمه ، زيرا اگر ملازمه بود كه انفكاك محال است و هيچ‌گاه لازم از ملزوم جدا نمىشود ، احد المتلازمين از ديگرى جدا نمىشود . پس از راه جريان اصل عدم وجوب مقدّمه به نفى ملازمه رسيديم و عدم ملازمه را احراز كرديم و وضع مسألهء اصولى هم در فرض شك روشن شد . پس چگونه\r\n\r\n","description":"","footnote":"","page_name":" 269 ","page_number":277},
  {"content":"\r\n\r\nمىگفتيد كه در مسألهء اصولى اصلى نداريم ؟\r\nقوله : لا ينافى : مرحوم آخوند در جواب توهم مزبور مىفرمايند كه نتيجه‌بخش بودن اصل مزبور و احراز عدم ملازمه به سبب آن ، بستگى دارد به اينكه ملازمه مربوط به چه مرتبه‌اى از حكم باشد ؟ در مجموع سه احتمال وجود دارد .\r\n1 - نزاع در ملازمه ميان دو حكم واقعى ( وجوب واقعى ذى المقدّمه و وجوب واقعى مقدّمه ) باشد و ربطى به حكم ظاهرى و وظيفهء فعلى نداشته باشد . طبق اين احتمال هرگز با اصل عدم وجوب مقدّمه ، نفى ملازمه ميان دو حكم واقعى احراز نمىشود ، زيرا اصل عملى كارى با واقع و حكم واقعى ندارد و صرفا يك وظيفهء ظاهرى و عملى براى ما معيّن مىكند و دلالت مىكند كه مقدّمه وجوب فعلى ندارد و امّا اينكه وجوب واقعى هم ندارد ، ربطى به اصل ندارد ، تا از راه نفى آن به نفى ملازمهء واقعى برسيم .\r\n2 - نزاع در ملازمه ميان دو حكم فعلى و ظاهرى باشد . عدّه‌اى مىگويند كه ميان وجوب فعلى ذى المقدّمه با وجوب فعلى مقدّمه ملازمه است و عدّه‌اى آن را انكار مىكنند . اگر نزاع در اين مرحله باشد ، اصل عدم وجوب فعلى مقدّمه اين نتيجه را مىدهد كه پس ملازمهء فعليّه هم منتفى است و به درد احراز نفى ملازمه مىخورد ، به همان بيانى كه متوهّم گفت .\r\n3 - نزاع و دعوا در ملازمهء مطلقه باشد ، يعنى قائل به ملازمه مىگويد كه هم ميان وجوب واقعى مقدّمه و ذى المقدّمه ملازمه هست و هم ميان وجوب فعلى آن دو و منكرين هم هر دو را انكار مىكنند . در اين فرض عبارت كفايه دو نسخه دارد :\r\nالف ) عبارت اين باشد كه : « لصحّ التمسّك . . . » ، يعنى باز هم از راه اصل عدم وجوب مقدّمه مىتوانيم به بطلان ملازمه برسيم و احراز عدم ملازمه در مرتبهء فعليّت برسيم كه مستقيما نتيجهء اصل است ( و بعد هم از راه عدم الفصل به نفى ملازمهء واقعى برسيم .\r\nب ) عبارت اين باشد كه : « لما صحّ . . . » ، يعنى در اين فرض تمسّك به اصل ، براى نفى ملازمهء واقعى به درد مىخورد . نه براى نفى ملازمهء فعلى . ( شايد به اين دليل كه طرفدار ملازمهء مطلقه مىگويد كه قاطع هستم و شك ندارم تا اصل جارى كنم ، منكر ملازمه نيز\r\n\r\n","description":"","footnote":"","page_name":" 270 ","page_number":278},
  {"content":"\r\n\r\nهمين را مىگويد ، پس جاى اصل نيست . ) ولى عبارت اوّل صحيح است و منظور روشن شد و على الظاهر از سه احتمال مزبور ، احتمال اوّل صحيح است كه طبق آن در مسألهء اصولى اصلى نداريم .\r\nنتيجه : در مسئله اصولى ملازمه اصلى نداريم ؛ ولى در مسألهء فقهى وجوب مقدّمه اصل عدم وجوب داريم و در فرض شك از آن استفاده مىكنيم .\r\n\r\n","description":"","footnote":"","page_name":" 271 ","page_number":279},
  {"content":"\r\n\r\n\r\nمباحث اصلى مقدمهء واجب\r\nقوله : اذا عرفت : حال كه مطالب مقدّماتى را عموما طىّ شش بحث آورديم ، وارد در اصل بحث مىشويم . آيا ميان وجوب شرعى ذى المقدّمه و وجوب شرعى مقدّمات آن ، ملازمهء عقليّهء وجود دارد يا خير ؟ در نتيجه آيا مقدّمهء واجب ، شرعا واجب است يا نه ؟\r\nاقوال و نظريّات در مسئله زياد است و به ترتيب كفايه تا به حال سه نظريّه را در امر رابع از امور مقدّماتى آورده و نقد كرده‌ايم .\r\n1 - تفصيل صاحب معالم كه ارادهء ذى المقدّمه را شرط وجوب مقدّمه مىدانست .\r\n2 - تفصيل صاحب فصول كه مقدّمهء موصله را واجب و غير موصله را غير واجب مىدانست .\r\n3 - تفصيل شيخ اعظم كه قصد توصّل را دخالت مىداد .\r\n4 - اينك نظريّهء چهارمى مطرح است كه رأى مشهور و مختار صاحب كفايه است .\r\nمقدّمهء واجب ، مطلقا واجب است و ملازمه را ميان وجوب ذى المقدّمه و وجوب مطلق مقدّمه قبول دارند . حضرات مشهور براى اثبات مدّعاى خود به براهين متعدّدى استدلال كرده‌اند . شيخ اعظم در تقريرات « 1 » دوازده دليل از قول بزرگان آورده است . مع الاسف هيچ‌كدام از آن ادلّهء خالى از عيب و نقص نيست . ( و به زودى مهم‌ترين دليل مشهور را كه پايه و اساس ادلّهء ديگر است ، از قول ابو الحسين بصرى آورده و نقد مىكنيم تا حساب ساير ادلّه تصفيه شود . ) به عقيدهء ما قوىترين دلايل بر وجوب مقدّمهء واجب ، دو دليل است .\r\nدليل اوّل - مراجعه به وجدان : هر انسانى به وجدان خود مراجعه كند ، خواهد يافت كه وقتى ذىالمقدّمه‌اى متعلّق ارادهء او قرار مىگيرد ( مثلا حج را مىخواهد ، تحصيل علم را\r\n\r\n\r\n","description":"","footnote":"\r\n( 1 ) - مطارح الانظار ، ص 83 .\r\n","page_name":" 272 ","page_number":280},
  {"content":"\r\n\r\nمىخواهد ، تجارت را مىخواهد و . . . ) و اين ذى المقدّمه ، مقدماتى دارد كه بدون اين‌ها آن نيز قابل انجام نيست . يقينا اين مقدّمات نيز مورد اراده و قصد و خواست او خواهند بود و محال است كه نباشد ، منتهى اگر التفات و توجّه تفصيلى به اين مقدّمات پيدا كند ، ارادهء تفصيلى به آنها خواهد داشت و اگر التفات اجمالى داشته باشد ارادهء اجمالى خواهد داشت به‌گونه‌اى كه اگر نسبت به همين مقدّمات توجّه تفصيلى پيدا مىكرد حتما يكايك آنها را مىخواست ( منتهى ارادهء اين‌ها براى رسيدن به ذى المقدّمه است نه براى خودشان ) و نه تنها مقدّمات را هم اراده مىكند ، بلكه گاهى و بلكه خيلى از جاها مستقيما امر به مقدّمات هم مىكند . مثلا مىگويد : « برخيز و لباسهايت را بپوش و برو منزل فلانى و فلان امانت را از او بگير و به فلانى كه صاحب امانت است تحويل بده در اينجا يكايك مقدّمات را ذكر كرده و به آنها امر كرده است . يا مىگويد : ادخل السوق ( امر به مقدّمه ) و اشتر اللحم امر به ذى المقدّمه ) كه به خود مقدّمه نيز امر كرده كه قطعا دالّ بر وجوب است ، منتهى اگر امر مستقلّ جداگانه به مقدّمه تعلّق بگيرد ، نامش واجب غيرى اصلى است و اگر از راه ملازمه بدست آيد ، نامش واجب غيرى تبعى است .\r\nممكن است كسى تصور كند كه در اين موارد كه امر به مقدّمه شده است ، اين امر مولوى شرعى نيست تا دالّ بر وجوب شرعى بوده و نتيجه‌بخش باشد ، بلكه يك امر ارشادى بوده و مكلّف را راهنمايى مىكند كه مثلا دخول سوق هم مقدّمهء خريدن گوشت است و . . .\r\nولى اين تصور باطل است . زيرا اوّلا نيازى به ارشاد نيست و خود مكلّف مىفهمد .\r\nثانيا اصل در اوامر آن است كه مولوى باشند نه ارشادى و تا امكان حمل بر مولويّت باشد ، نوبت به ارشاديّت نمىرسد . و ثالثا امر به مقدّمه پرتوى از امر به ذى المقدّمه است و از امر به ذى المقدّمه امرى به مقدّمه ترشّح كرده است و امر به ذى المقدّمه قطعا مولوى شرعى است . پس امر به مقدّمه هم كه معلول آن است حتما بايد مولوى باشد ، و امر مولوى هم بر وجوب شرعى دلالت دارد . پس وجدانا مولى نسبت به مقدّمات واجب اراده و طلب دارد و آنها را هم مىخواهد و مادامىكه درصدد آن است كه ذى المقدّمه انجام شود ، هرگز راضى به ترك مقدّمات نيست و معناى وجوب مقدّمه جز اين نيست .\r\n\r\n","description":"","footnote":"","page_name":" 273 ","page_number":281},
  {"content":"\r\n\r\nقوله : و يؤيّد : دليل دوّم : ابتدا اين امر را به عنوان مؤيّد ذكر مىكنند و سپس ترقّى كرده و آن را به صورت يك دليل بلكه از واضح‌ترين براهين ملازمه ذكر مىكنند : ترديدى نيست كه هم در شرعيّات و هم در عرفيّات اوامر غيرى و مقدّمى بسيار است ( مثلا در شرعيّات امر به وضو و غسل و تيمّم و تطهير ثوب و . . . و در عرفيات امر به دخول سوق ، نصب سلّم و . . . ) و اين امر بىجهت و بدون ملاك به اين مقدّمات تعلّق نمىگيرد ، بلكه حتما روى ضابطه و ملاك است . ملاك امر به اين مقدّمات ، مسألهء مقدميّت و توقّف است . حال به سه بيان ثابت مىكنيم كه كليّهء مقدّمات اين‌گونه هستند : ( حتّى مقدّماتى كه امر مستقلّى ندارند ولى به تبع امر به ذى المقدّمه آنها نيز امر دارند و از راه ملازمه به گردن مولى مىگذاريم كه به آنها نيز امر دارد . )\r\n1 - به ضميمهء عدم قول به فصل مىگوئيم كه مقدّمات ديگر هم واجب است .\r\n2 - از راه وحدت مناط : ملاك وجوب و امر غيرى كه مسألهء توقف و مقدميّت باشد ، در اين‌ها نيز هست . پس امر به آنها هم صحيح و بلامانع است .\r\n3 - حكم الامثال فيما يجوز و فيما لا يجوز سواء ، مقدّمات ديگر مثل اين مقدّمات هستند . پس آنها نيز واجب به وجوب غيرى مىباشند .\r\nقوله : و التفصيل : در اين فراز دو توهّم را دفع مىكنند .\r\nتوهّم اوّل : اگر كسى بگويد كه مناط وجوب ، مطلق مقدميّت و توقّف نيست تا بگوئيد كه همهء مقدمات واجب هستند ، بلكه مناط وجوب ، سببيّت و عليّت تامّه است و مقدّمه چون سبب است ، واجب است . پس مقدّماتى كه چنين نباشند ( مقتضى تنها ، شرط تنها ، معدّ تنها و . . . ) واجب نيستند .\r\nجواب اين است كه توهّم مذكور ، تفصيل ميان مقدّمات سببى و غير سببى را نتيجه مىدهد و به زودى خواهد آمد كه اين تفصيل باطل است و از حيث ملازمه و وجوب فرقى ميان مقدّمات سببى و غيره نيست .\r\nتوهّم دوّم : اگر كسى بگويد كه مناط وجوب مطلق مقدميّت نيست ، بلكه خصوص مقدميّت شرعيه بودن است و فلان مقدّمه چون شرعى است ، واجب است ؛ پس\r\n\r\n","description":"","footnote":"","page_name":" 274 ","page_number":282},
  {"content":"\r\n\r\nمقدّمه‌اى كه شرعى نباشد ، بلكه عقلى و عادى باشد ، واجب نيست . جواب اين است كه نتيجهء توهّم مزبور عبارتست از تفصيل ميان مقدّمهء شرعى و غير شرعى و به زودى خواهد آمد كه اين تفصيل نيز باطل است و فرقى ميان مقدّمات نيست .\r\nنتيجه : به عقيدهء ما ملاك وجوب مقدّمه ، مسألهء مقدميّت و توقّف است و اين مناط در كليّهء مقدّمات ( سببى و غيره ، شرعى و غيره ) وجود دارد . پس به حكم اين مناط كليّهء مقدّمات ، وجوب شرعى دارند و تفصيل در كار نيست .\r\nقوله : و لا بأس : با مشهور در اصل مدّعا اتّفاق‌نظر داريم و مطلق مقدّمهء واجب را واجب مىدانيم ؛ ولى در طرز استدلال برآن مدّعا و طىّ طريق به سوى آن مقصد ، تفاوت داريم به اعتقاد ما عمده دليل ملازمه ، مسألهء مراجعه به وجدان است به بيانى كه گذشت . ولى ديگران دلائل متعدّد و متنوّعى دارند . ما آن ادلّه را قبول نداريم . اينك مهم‌ترين دليل مشهور را كه به منزله پايه و اساس ساير ادلّه و استدلالات مىباشد ، نقل و نقد مىكنيم و ساير ادلّه هم كه از اين دليل گرفته شده است ، اعتبار خود را از دست مىدهد ، و آن دليل اصلى ، استدلالى است كه ابو الحسين بصرى آورده است . اين دليل از دو قضيّهء شرطيّه تشكيل شده است :\r\nالف ) « لو لم تجب المقدّمة لجاز تركها » . يعنى اگر مقدّمهء واجب ، شرعا واجب نباشد ، لازمه‌اش آن است كه ترك آن و عدم اتيان به مقدّمه جايز باشد . بيان ملازمه روشن است ؛ زيرا در ميان احكام خمسه تنها واجب است كه تركش ممنوع است و منع من الترك دارد و گرنه ساير احكام اين‌گونه نيستند . وقتى ويژگى مذكور مخصوص ، واجب شد ؛ اگر فلان امر واجب نشد پس منع از ترك هم ندارد و جايز الترك است .\r\nب ) شرطيّهء دوّم يك قضيّه منفصله است كه به دو متّصله منحلّ مىشود ، به اين بيان :\r\n« و حينئذ اى حين از جاز تركها فامّا ان يبقى الواجب بوجوبه و امّا ان يخرج الواجب المطلق عن وجوبه و يصير مشروطا » ، يعنى اگر مقدّمه جايز الترك شد ، از دو حال خارج نيست . يا باز هم كماكان ذى المقدّمه و واجب به وجوبش باقى است و يا واجب از واجب مطلق بودن ، خارج شده و مشروط مىگردد ( مشروط به ارادهء مقدّمه و اتيان آن در خارج ) و\r\n\r\n","description":"","footnote":"","page_name":" 275 ","page_number":283},
  {"content":"\r\n\r\nهر دو شق منفصله مبتلا به اشكال است . به اين بيان : فان بقى الواجب على وجوبه يلزم التكليف بما لا يطاق ، يعنى اگر باز هم واجب به وجوبش باقى باشد ( با توجه به اينكه اين واجب بر مقدماتى توقف دارد و آن مقدّمات هم جايز الترك گرديده است ) تكليف بما لا يطاق و به غير مقدور و به محال لازم مىشود . ( چون واجب و ذى المقدّمه بدون آن مقدّمات مقدور مكلّف نيست و محال است انجام شود . ) كه قبيح است و از مولاى حكيم صادر نمىشود . « و ان لم يبق الواجب على وجوبه بل خرج عن وجوبه المطلق يلزم الخلف » ، يعنى اگر با جواز ترك مقدّمه ، ذى المقدّمه هم از واجب مطلق بودن خارج شود ، خلف فرض لازم مىشود ، يعنى آنچه را فرض كرديم كه واجب مطلق است ، مطلق نباشد بلكه مشروط به اتيان به مقدّمه باشد و خلف و محال و باطل است .\r\nپس در شرطيّه دوّم لازم به هر دو قسم آن باطل گرديد و وقتى لازم باطل شد از ابطال لازم به ابطال ملزوم همين شرطيه مىرسيم كه جواز ترك بود و نتيجه مىگيريم كه پس جواز ترك هم باطل است و اين ملزوم به نوبهء خود لازم و تالى شرطيّه اول بود كه ابطال شد و از راه ابطال اين لازم به بطلان ملزوم در شرطيّهء اوّل مىرسيم كه عدم وجوب مقدّمه باشد و وقتى عدم وجوب باطل شد نقيض آنكه خود وجوب مقدّمه باشد ثابت مىشود و هو المطلوب .\r\nقوله : و فيه : مرحوم آخوند در ردّ استدلال مذكور مىفرمايند كه در قدم اوّل ، استدلال مذكور به ظاهرش قابل مناقشه است و ملازمه‌ها خيلى روشن نيست و نياز به دو اصلاح دارد كه نخست بايد اين دو اصلاحيّه را انجام دهيم تا قدرى استدلال سروسامانى پيدا كند .\r\nاصلاح اوّل : در شرطيّه اوّل گفتند كه « لو لم تجب المقدّمة لجاز تركها » منظورتان از اين جواز ترك چيست ؟ جواز دو معنى دارد :\r\nالف ) به معناى اخصّ كه خصوص اباحه باشد و جواز ترك يعنى مباح است .\r\nب ) به معناى اعمّ كه عبارتست از عدم منع از ترك ، يعنى ترك ممنوع نيست خواه ترك مباح باشد يا مستحب و يا مكروه و يا اصلا حكمى فعلا نداشته باشد .\r\n\r\n","description":"","footnote":"","page_name":" 276 ","page_number":284},
  {"content":"\r\n\r\nظاهر تعبير آن است كه مرادتان اباحه باشد و مىخواهيد بگوئيد كه اگر مقدّمه واجب نباشد لازمه‌اش آن است كه مباح باشد و اين درست نيست و هيچ ملازمه‌اى ميان عدم وجوب با اباحه نيست ، مگر احكام منحصر در وجوب و اباحه است كه اگر چيزى واجب نشد ، حتما مباح باشد . ممكن است واجب نباشد و مباح هم نباشد ، بلكه مستحب باشد .\r\nو ممكن است اصلا محكوم به حكم فعلى نباشد ، نظير متلازمين كه ممكن بود يكى از آنها واجب باشد و ملازمه ديگر فعلا محكوم به هيچ حكمى نباشد و نظير اهمّ و مهم كه با وجود امر فعلى به اهمّ ، مهم هيچ حكمى ندارد . حال چه مانعى دارد كه ذى المقدّمه واجب باشد ؛ ولى مقدّمهء واجب ، نه واجب باشد ، نه مباح و نه مستحب و فعلا هيچ حكم شرعى نداشته باشد . آنچه لازم است ، اين است كه محال است ذى المقدّمه واجب باشد و مقدّمه حرام باشد ، چون قابل امتثال نخواهد بود ؛ امّا اينكه مقدّمه هم فعلا محكوم به حكم شرعى باشد دليل ندارد .\r\nپس اگر مراد اباحهء شرعيّه باشد ، ملازمه را قبول نداريم و لذا ناچاريم بگوييم منظور شما از جواز ترك مجرّد عدم منع شرعى است « و جاز تركها اى لا يمنع شرعا تركها » ، تا ملازمه درست شود .\r\nاصلاح دوّم : در شرطيّه دوّم گفتيد كه « و حينئذ » كه كلمهء حين ، ظرف است به كلمهء « اذ » اضافه شده و تنوين آخر جاى مضاف اليه است . اى حين اذ كان كذا و منظور از كان كذا همان جواز ترك است ، يعنى « حين اذ جاز تركها فامّا ان يبقى . . . » باز اگر ظاهر تعبير را بگيريم ، شرطيّهء ثانى ناتمام است ؛ زيرا مجرّد جواز ترك مستلزم آن محذورات نمىباشد .\r\nبراى اينكه ممكن است ترك جايز باشد ؛ ولى مكلّف در خارج عملا مقدّمه را ترك نكند و بجا آورد . اگر بجا آورد نمىتوان گفت « امّا ان يبقى . . . » ؛ زيرا در اين فرض واجب به وجوبش باقى است و محذور تكليف به محال نيست . پس براى سروصورت دادن به شرطيّه ثانى ، بايد بگوئيم كه مراد شما از جواز ترك ، همان ترك عملى و خارجى است ، يعنى حين اذ جاز تركها و تركها يا و حين اذ تركها . . .\r\nقوله : ما لا يخفى : پس در قدم اوّل دو اصلاح مرتكب شديم و اينك در قدم دوّم به نقد\r\n\r\n","description":"","footnote":"","page_name":" 277 ","page_number":285},
  {"content":"\r\n\r\nو ردّ آن مىپردازيم . شما كه در تالى شرطيّهء اوّلى و مقدّم شرطيّهء دوّمى سخن از جواز ترك ( عدم منع از ترك يا ترك خارجى ) به ميان آورديد ، منظورتان چيست ؟ دو احتمال وجود دارد :\r\n1 - منظورتان خصوص جواز ترك يا عدم منع شرعى باشد ، يعنى اگر مقدّمه شرعا واجب نبود ، شرعا جايز الترك خواهد بود ، شرعا ممنوع الترك نخواهد بود ، اگر مرادتان اين باشد ، هيچ‌كدام از دو قضيّهء شرطيّهء متّصله‌اى كه در شرطيّهء دوّم مطرح كرديد صادق نبوده و هيچ‌كدام از دو محذور پيش نمىآيد . بيان ذلك :\r\nاوّلا شقّ اوّل را اختيار كرده و مىگوئيم كه برفرض مقدّمه ، شرعا جايز الترك باشد ، باز هم واجب و ذى المقدّمه به وجوبش باقى است .\r\nگفتيد كه بقاء وجوب مستلزم تكليف بما لا يطاق است . مىگوئيم كه خير تكليف به محال پيش نمىآيد ؛ زيرا عقل كه حجّت باطنى است ، مستقل است به لزوم و لابديّت اتيان مقدّمه و همان براى ما كافى است . لابديّت عقلى تكليف به محال پيش نمىآيد و اگر به حرف عقل گوش نكرد و مقدّمه را به سوء الاختيار ترك كرد خودش مقصّر است و مستحق عقوبت است .\r\nثانيا شقّ دوّم را برگزيده و مىگوئيم كه با جواز ترك مقدّمه ، واجب از وجوبش خارج مىشود . شما گفتيد كه مستلزم خلف است و اينكه واجب مطلق واجب مطلق نباشد ، بلكه مشروط باشد ، جواب اين است كه نگران نباشيد ، هيچ مطلقى مشروط نمىشود ، زيرا خروج واجب از وجوب و سقوط وجوب در سايهء امتثال كه نيست . در سايهء ارتفاع موضوع هم كه نيست ، بلكه در سايهء عصيان است . با اينكه عقل او را ارشاد به انجام مقدّمه مىكرد و او هم متمكن از انجام ذى المقدّمه در سايه انجام مقدّمه بود ، مع‌ذلك نخواست و نكرد .\r\nپس مقصّر و عاصى است و واجب مطلق ، كماكان مطلق است كه موجب معصيت است ، نه اينكه مشروط شود .\r\n2 - اگر منظورتان از جواز ترك ، جواز ترك شرعى و عقلى هر دو باشد و بخواهيد بگوئيد كه اگر چيزى شرعا واجب نشد ، لازمه‌اش آن است كه شرعا و عقلا جايز الترك باشد ،\r\n\r\n","description":"","footnote":"","page_name":" 278 ","page_number":286},
  {"content":"\r\n\r\nخواهيم گفت كه در اين فرض شرطيّهء ثانى صحيح است و آن دو محذور پيش مىآيد ، زيرا وقتى مقدّمه شرعا و عقلا جايز الترك بود ، هيچ ملزمى ندارد و كاملا قابل ترك است و اگر ترك شد ، همان دو تالى فاسد را دارد ؛ ولى شرطيّهء اوّلى را نمىپذيريم .\r\nچه كسى گفته است كه اگر مقدّمه شرعا واجب نبود ، لازمه‌اش اين باشد كه شرعا و عقلا جايز الترك باشد ؟ خير حدّ اكثر اين است كه شرعا جواز ترك دارد و شارع آن را واجب نكرده است ، ولى عقل كه داريم . عقل هر عاقلى اين حكم ارشادى را دارد كه وقتى در صدد انجام و امتثال ذى المقدّمه هستى ، از انجام دادن مقدّمه ناگزيرى و اصولا معناى مقدميّت همان لابديّت و لزوم عقلى است .\r\nنتيجه : اساس استدلال را دو ملازمه يا دو شرطيّه تشكيل مىداد و هرگونه كه محاسبه كرديم ، نتوانستيم صدق هر دو ملازمه را ثابت كنيم و وقتى دو شرطيّه ناتمام باشد ، استدلال هم ناتمام است . ما اين دليل مشهور را قبول نداريم .\r\nقوله : و امّا التفصيل : تا به حال چهار نظريّه دربارهء مقدّمهء واجب بيان شد .\r\n1 - تفصيل معالم 2 - تفصيل فصول 3 - تفصيل شيخ اعظم 4 - رأى مشهور و مرحوم آخوند .\r\nاينك به سه رأى ديگر هم اشاره مىكنيم كه در مجموع هفت نظريّه مىشود .\r\n1 - گروهى از متأخّرين از مرحوم آخوند ، مثل مرحوم مظفّر در اصول فقه « 1 » برآنند كه مقدّمهء واجب ، مطلقا واجب به وجوب شرعى نيست و دقيقا برعكس مشهور تا زمان آخوند نظر داده‌اند . اين رأى در كفايه مطرح نشده و ما هم تعقيب نمىكنيم .\r\n2 - عدّه‌اى ميان مقدّمهء سببى و غير سببى تفصيل داده و گفته‌اند كه از ميان مقدّمات ، مقدّمهء سببى واجب است ( منظور از سبب عبارتست از علّت تامّه و به تعبيرى . جزء اخير علّت تامّه در فرضى كه علّت تامّه مركّب باشد و خلاصه اينكه سبب آن است كه بدنبال تحقّق آن مسبّب كه اثر او است به طور قهرى و جبرى برآن مترتّب مىشود و منوط به اراده و اختيار كسى نيست . مانند عقود و ايقاعات و كليّهء افعال توليدى و تسبيبى و منظور از غير\r\n\r\n\r\n","description":"","footnote":"\r\n( 1 ) - اصول الفقه ، ج 1 و 2 ، ص 293 - 292 .\r\n","page_name":" 279 ","page_number":287},
  {"content":"\r\n\r\nسبب عبارتست از مقتضى ، شرط ، عدم المانع ، معدّ و كليّهء مقدّماتى كه بدنبال آنها با ارادهء مكلّف ذى المقدّمه انجام مىگيرد ، و خلاصه ، مقدّمات فعل مباشرى و ارادى ) و مقدّمات غير سببى واجب نيستند .\r\nدليل اين تفصيل : ابتدا نكته‌اى را به عنوان اصل مسلّم مطرح مىكنند : از ديدگاه عدليّه و اماميّه تكليف بايد به فعلى باشد كه مقدور مكلّف است و تكليف به ما لا يطاق قبيح است و از مولاى حكيم صادر نمىشود . با توجه به اين اصل ، مستدل مىگويد : در مواردى كه در ظاهر شرع و در خطاب شارع مقدّس ، امرى به مسبّب تعلّق گرفته است - مثلا امر به ايجاد ملكيّت ، زوجيّت ، فراق ، حريّت ، طهارت و . . . نموده است - با توجّه به اينكه مسبّب مستقيما مقدور ما نيست و آنچه مقدور ما مىباشد ، نفس سبب است و با توجه به اينكه تكليف هم بايد به امر مقدور باشد ، به ناچار اوامرى را كه روى مسبّبات وارد شده است از مسبّبات گرفته و به اسباب مىدهيم و مىگوئيم كه در واقع اين امر ، به سبب تعلّق گرفته .\r\nپس خود اسباب فى الواقع داراى امر مولوى و شرعى هستند . پس واجب مىباشند ؛ ولى در غير اين موارد دليلى بر وجوب شرعى مقدّمه نداريم .\r\nقوله : و لا يخفى ما فيه : مرحوم آخوند به اين تفصيل و استدلال آن ، دو جواب مىدهند .\r\nجواب اوّل : اصولا استدلال شما از ما نحن فيه دور است و ربطى به تفصيل مزبور ندارد ؛ زيرا سخن در وجوب غيرى مقدّمه است كه كدام مقدّمه ، واجب به وجوب غيريى است و كدام مقدّمه واجب نيست ؛ ولى طبق بيان شما ثابت نشد كه مقدّمهء سببى وجوب غيرى دارد ، بلكه ثابت كرديد كه امرى كه به مسبّب وارد شده بود ، در واقع به سبب وارد شده و امر مسبّب امر نفسى و استقلالى بود نه غيرى . پس سبب امر نفسى دارد و اين چه ربطى به وجوب مقدّمى و غيرى دارد ؟ !\r\nجواب دوّم : اصولا دليل شما نادرست و باطل است ؛ زيرا چه كسى گفته است كه مسبّبات مقدور نيستند تا ناگزير شويم به اينكه امر آنها را به اسباب بدهيم ؟ خير مسبّبات هم مقدور هستند و امر هم در ظاهر به آنها تعلّق گرفته و تا مىتوانيم حفظ ظاهر كرده و امر را به خود مسبّب مىدهيم و نيازى به توجيه و تأويل و انصراف نيست و اگر بگوئيد كه\r\n\r\n","description":"","footnote":"","page_name":" 280 ","page_number":288},
  {"content":"\r\n\r\nچگونه مسبّب مقدور ما است ، خواهيم گفت كه مقدور دو نوع است : گاهى بلاواسطه چيزى مقدور است و گاهى مع الواسطه ، و مسبّبات مقدور باواسطه هستند كه بواسطهء اسباب باشد و قدرت شرط عقلى است و بيش از اين لازم ندارد . پس تفصيل مزبور از ريشه فاسد است .\r\n3 - قوله : و امّا التفصيل : آخرين تفصيل آن است كه بعضىها ميان مقدّمات شرعى و غير شرعى فرق قائل شده و اين‌گونه تفصيل داده‌اند كه شرايط شرعى وجوب غيرى و شرعى دارند ( نظير وضو ، غسل ، تيمّم و . . . ) ولى شروط عقلى و عادى و در يك كلام شروط غير شرعى ، وجوب شرعى غيرى ندارند . مثل قطع مسافت ، نصب سلّم ، مشى الى السوق و . . .\r\nدليل اين تفصيل : مقدّمات عقلى را خود عقل ادراك مىكند و حكم به لزوم و لابديّت آن مىنمايد و نيازى به بيان شارع و امر شرعى ندارد . مقدّمات عادى هم برحسب عادت ، به خوبى قابل درك است و هر انسانى مىفهمد كه براى كون على السطح بايد نصب سلّم كرد و . . . و نيازى به خطاب شارع نيست ؛ ولى مقدّمات شرعى را ما نمىفهميم .\r\nمثلا اينكه نماز حتما با وضو و روبه‌قبله و . . . باشد ، براى عقل به تنهائى قابل درك نيست و نياز به امر شارع و بيان مولى دارد . لذا مفصّل مىگويد : « لو لا الايجاب الشرعى لما كان شرطا » يعنى اگر مقدّمه داراى امر و وجوب شرعى نباشد ، لازمه‌اش آن است كه اصلا شرط نباشد ، پس براى احراز شرطيّت نياز به امر شرعى است . پس مقدّمهء شرعى امر دارد ؛ ولى مقدّمات ديگر ندارند .\r\nقوله : و فيه : به اين تفصيل هم سه جواب مىتوان داد .\r\nالف ) چه كسى گفته كه لو لا الايجاب الشرعى لما كان شرطا ؟ خير ممكن است امر شرعى نباشد و شرطيّت معلوم بشود . البته خطاب شرعى لازم است ؛ ولى حتما به صورت امر و ايجاب بودن لزومى ندارد . فى المثل با خطاب لا صلاة الّا بطهور ، لا صلاة الّا مع الاستقبال و . . . شرطيت احراز شود ، با اينكه امرى هم نيست . پس چنين نيست كه اگر ايجاب شرعى نبود ، شرط هم نباشد ، مگر كسى بگويد از نفس اين تعابير وجوب شرعى طهور و استقبال و . . . مستفاد است كه خيلى بعيد است )\r\n\r\n","description":"","footnote":"","page_name":" 281 ","page_number":289},
  {"content":"\r\n\r\nب ) در تقسيم دوّم از تقسيمات مقدّمه گفته شد كه كليّهء مقدّمات ، اعم از شرعى و عادى و غيره به مقدّمهء عقلى برمىگردد و مقدّمه يك قسم بيشتر ندارد و آن مقدّمهء عقلى است .\r\nآنگاه تفصيل مزبور موضوعيت ندارد . يا بايد مطلق مقدّمه را واجب بدانيد و يا اينكه آن را واجب ندانيد .\r\nج ) سبك استدلال شما مستلزم دور است . بيان ذلك : موضوع نسبت به حكم به منزلهء علّت نسبت به معلول است . بدين معنى كه اگر موضوع نباشد ، حكم هم قطعا نيست و رتبهء علّت مقدّم بر رتبهء معلول است . پس موضوع از حيث رتبه پيش از حكم است و حكم وابسته به آن است . آنگاه اگر موضوع هم وابسته به حكم باشد ، دور پيش مىآيد كه محال و باطل است .\r\nبا توجه اين مقدّمه ، ايجاب و امر شرعى ، موضوعش مقدّمه و شرط است كه تا موضوع محرز نشود ، حكمى هم نيست . پس ايجاب بر شرطيت وابسته است . آنگاه اگر بنا باشد به حكم استدلال شما شرطيّت هم از راه همين امر ثابت شود و موضوع هم وابسته به اين حكم باشد ، دور لازم مىآيد كه محال است .\r\nقوله : و الشّرطيّة : اگر مستدل بگويد كه در شروط شرعى ، شرطيّت از امر و تكليف انتزاع مىشود و طبعا وابسته به امر است ، و چاره‌اى نداريم جز تسليم به اين مطلب و لو مستلزم دور باشد .\r\nمرحوم آخوند مىفرمايد كه آرى شرطيت از تكليف انتزاع مىشود ( بر مبناى انتزاعى بودن احكام وضعى فى الجملة يا بالجمله از احكام تكليفى ) ، امّا نه از تكليف غيرى و امر شرطى كه مستلزم دور بود ، بلكه از تكليف نفسى و امر استقلالى ، يعنى مولى كه امر به نماز مىكند ، مطلق نماز كه مأمور به نسبت . حصّه‌اى از نماز متعلّق امر است و آن صلاة مقيّد به قيد و شرط است بما هو مقيّد ، يعنى نماز مقيّد به وضو و استقبال واجب است و از اين امر به مقيّد ، قيد و شرط بودن وضو انتزاع مىشود نه از امر غيرى تا دور باشد .\r\nقوله : فافهم : اشاره به اينكه شرطيت را از امر نفسى هم انتزاع كنيم دور است ؛ زيرا كه امر نفسى موضوعش مقيّد بما هو مقيّد است و قيد هم در اين موضوع دخيل است . پس امر\r\n\r\n","description":"","footnote":"","page_name":" 282 ","page_number":290},
  {"content":"\r\n\r\nوابسته به آن است و از طرفى قيديّت را هم از همين امر بدست مىآوريم . پس قيد هم وابسته به امر مىباشد و اين دور است ( راه حلّ دور از زبان مرحوم مشكينى در حاشيه آن است كه در مقام ثبوت و تصور و لحاظ ، امر و ايجاب وابسته به قيد است و در مقام اثبات و كشف و دلالت قيديّت و شرط بودن از راه امر منكشف مىشود پس دو مقام است و دورى پيش نمىآيد . )\r\nتتمّة : همان‌طور كه احكام تكليفى نفسى به پنج دسته تقسيم مىشود كه شامل واجب ، حرام ، مستحب ، مكروه و مباح است ، مقدّمات افعال اختيارى نيز پنج دسته مىشوند .\r\n1 - مقدّمهء واجب 2 - مقدّمهء مستحب 3 - مقدّمهء مباح 4 - مقدّمهء مكروه 5 - مقدّمهء حرام .\r\nتا به حال دربارهء مقدّمهء واجب به تفصيل بحث شد و رأى ما عبارت شد از قبول ملازمه و فتوى به وجوب شرعى مقدّمه .\r\nامّا راجع به مقدّمهء مستحبّات ( از قبيل مقدّمات نافلهء شب ، مقدّمات قضاء حاجت مؤمن ، مقدّمات زيارت امام حسين ( ع ) و . . . ) مرحوم آخوند مىفرمايد كه مقدّمهء مستحب ، مثل مقدّمهء واجب است و اقوالى كه در آنجا بود در اينجا صدق مىكند . بر مسلك ما كه ملازمه را پذيرفتيم ، مقدّمهء مستحب هم مستحب غيرى شرعى است و دليل ملازمه همان مسألهء مراجعه به وجدان است كه مبسوطا گذشت .\r\nراجع به مقدّمه مباح هم بحثى نداريم چرا كه وقتى ذى المقدّمه مباح بود قطعا مقدّمه هم مباح خواهد بود و فرع زائد بر اصل نداريم .\r\nامّا راجع به مقدّمات حرام و مكروه : آيا مقدّمهء مكروه هم شرعا مكروه است ؟ آيا مقدّمهء حرام هم شرعا حرام است ؟ مرحوم آخوند تفصيل مىدهد و مىگويد : اگر مقدمهء حرام يا مكروه از آن مقدّماتى باشد كه با انجام تمام آنها هم انسان قدرت دارد كه حرام يا مكروه را بجا نياورد و چنين نيست كه جبرا حرام از او صادر شود ، چنين مقدّمه‌اى قطعا حرام نيست ؛ زيرا هيچ دخالتى در حصول مطلوب ( ترك حرام يا مكروه مطلوب است ) ندارد .\r\nآنكه دخيل در ترك حرام و مكروه مىباشد ، اراده و كراهت باطنى است و ربطى به مقدّمات ندارد و وقتى مقدّمات مزبور در حصول غرض دخالتى نداشتند ، پس معنى ندارد\r\n\r\n","description":"","footnote":"","page_name":" 283 ","page_number":291},
  {"content":"\r\n\r\nكه طلب تركى از اين حرام يا مكروه به آن مقدّمات وارد شود و فعل آنها را حرام و ترك آنها را مطلوب سازد .\r\nمثلا زنا يا شرب خمر مقدّماتى دارد كه اگر همهء آنها هم فراهم باشد ، تا مكلّف نخواهد ، در حرام نمىافتد . پس آن مقدّمات نقشى ندارد . تفاوت واجب و حرام همين‌جا است كه در واجبات ، اگر مقدّمات واجب انجام نگيرد ، مكلّف قدرت بر انجام واجب و ذى المقدّمه و امتثال آن ندارد ، ولى در محرّمات اگر همهء مقدمات را هم انجام دهد ، باز ترك حرام كه مطلوب است مقدور او است و چنين نيست كه بايد آنها را ترك كند تا بتواند حرام را ترك كند . خير آنها را بياورد يا نياورد از ترك حرام توانمند است .\r\nاگر مقدّمه حرام از مقدّماتى باشد كه بدنبال انجام آنها جبرا حرام صادر شود و مكلّف قدرت بر ترك حرام نداشته باشد ، به عبارت ديگر ، مقدّمه ، علّت تامّهء صدور حرام باشد ، چنين مقدّمه‌اى حتما حرام است . فى المثل القاء در نار سبب احراق است و خصوص اين مقدّمه حرام است و طلب تركى از ذى المقدّمه به اين مقدّمه ترشّح مىكند .\r\nبه عبارت ديگر ، در باب حرام و مكروه آن دسته از محرّمات كه فعل مباشرى باشند به اين معنى كه پس از انجام تمام مقدّمات هم باز بايد اراده كند و مباشرتا انجام دهد ، اين مقدّمات حرام نيستند . ولى اگر حرام از افعالى توليد و تسبيبى باشد ، مقدّمهء آن‌هم حرام است . آن هم جزء اخير علّت تامّه كه بدنبال آن مسبّب حتما خواهد آمد .\r\nقوله : لا يقال : مستشكل مىگويد كه افعال اختيارى ما اعمّ از واجب و حرام ، امورى ممكن الوجود هستند و هر ممكنى نيازمند به علّت است و تا علّت تامّه نشود ، معلول محقّق نمىشود و فعل صادر نمىگردد ؛ زيرا در قانون فلسفى داريم كه « الشّيء ما لم يجب لم يوجد » روى اين اصل ، كلّيهء افعال ، اعمّ از فعل توليدى و تسبيبى يا فعل مباشرى ، داراى مقدّمه‌اى هستند كه جزء اخير از علّت تامّه را تشكيل مىدهد و تا نيايد ، فعل هم نمىآيد و با آمدن آن فعل حتما مىآيد . منتهى در فعل توليدى جزء اخير از علّت تامّه عبارتست از القاء از بلندى ، القاء در نار ، القاء در دريا ، شليك گلوله ، فرود آمدن شمشير و . . . و در فعل مباشرى جزء اخير ارادهء انسان است . حال كه در همه جا علّت تامّه مطرح است پس چرا\r\n\r\n","description":"","footnote":"","page_name":" 284 ","page_number":292},
  {"content":"\r\n\r\nجزء اخير از علّت تامّهء فعل توليدى را حرام دانسته و مىگوئيد كه اين‌گونه مقدمه‌هاى حرام ، حرام مىباشند ؛ ولى جزء اخير از علّت تامّهء فعل مباشرى را حرام نمىدانيد و فرق مىگذاريد ؟\r\nقوله : فانّه يقال : مرحوم آخوند در مقام جواب نخست اعتراف مىكنند كه در هر ممكنى ، مقدّمه‌اى هست ( جزء اخير از علّت تامّه ) اگر نباشد صدور فعل ممكن نيست ؛ ولى فرق افعال توليدى و مباشرى در آن است كه در فعل توليدى ، آخرين مقدّمه چيزهائى از قبيل : القاء در نار و دريا و . . . است كه مقدور و اختيارى است و قابليّت دارد كه متعلّق نهى و تحريم واقع شود . لذا اين‌گونه سبب‌الحرام‌ها ، حرام‌اند .\r\nولى در فعل مباشرى ، آخرين مقدّمهء صدور فعل ، اراده و مبادى آن است و به عقيدهء مرحوم آخوند ، اراده و مبادى آن ، اختيارى و تحت قدرت و ارادهء مكلّف نيستند و گرنه تسلسل لازم مىآيد ( اگر اراده اختيارى باشد ، يعنى مسبوق به ارادهء ديگرى باشد و آن نيز اختيارى باشد ، يعنى مسبوق به ارادهء ثالثى باشد هكذا ، تسلسل مىشود و آن محال است . ) روى اين اصل ساير مقدّمات فعل مباشرى كه نقشى در حصول مطلوب ( ترك حرام و مكروه ) ندارند تا از باب مقدّمه حرام باشند و اين مقدّمه هم كه نقش دارد ، مقدور نيست تا مورد نهى و تحريم واقع شود . بر اين اساس ما تفصيل داده و مقدّمات فعل توليدى را حرام دانستيم ؛ ولى مقدّمات فعل مباشرى را حرام ندانستيم . البته مبناى مرحوم آخوند ناتمام است و برخى از مبادى اراده در اختيار ما است كه در جاى خود بيان شده است .\r\n\r\n","description":"","footnote":"","page_name":" 285 ","page_number":293},
  {"content":"\r\n\r\n\r\nفصل پنجم مسألهء ضدّ\r\nيكى از مباحث دقيقى كه در باب اوامر به مناسبت مطرح مىشود ، مسألهء ضدّ است .\r\nقبل از هر سخنى ، مقدّمه‌اى لازم است . آيا مبحث ضد از مباحث علم فقه است يا علم اصول فقه ؟ بستگى دارد كه چگونه اين مسئله عنوان شود . اگر عنوان مسئله اين باشد كه ضدّ واجب و مأمور به حرام است يا نه ، مسأله‌اى فقهى خواهد بود كه موضوع آن فعلى از افعال مكلّف ( فعل ضدّ ) و محمول آن حكمى از احكام شرعيه است و طرح آن در علم اصول استطرادى خواهد بود . ولى اگر به دو صورت ذيل عنوان شود مستقيما مسأله‌اى اصولى بود . و نيازى به استطرادى بودن ندارد .\r\n1 - آيا امر به شىء مقتضى نهى از ضدّ هست يا نيست ؟\r\n2 - آيا ميان وجوب شيئى ( مثلا ازالهء نجاست از مسجد ) با حرمت ضدّ آن ( مثلا نماز اوّل وقت » ملازمه وجود دارد يا نه ؟ سرّ اصولى بودن آن طبق اين دو عنوان اين است كه ضابطهء مسألهء اصولى برآن منطبق است و آن وقوع نتيجهء اين مسئله است در طريق استنباط حكم شرعى و كبراى كلّى قياس استنباط بودن است . به اين بيان :\r\n« ازل النجاسة عن المسجد » فعل امر است و ظهور در وجوب ازاله دارد . پس ازاله واجب است ( صغرى ) و بر مبناى اقتضاء كه خواهد آمد ، امر به شىء مقتضى نهى از ضد است ( كبرى ) پس امر به ازاله مقتضى نهى از ضد است يا پس ضدّ مأمور به حرام است .\r\n( نتيجه )\r\nازالهء نجاست از مسجد واجب است ( صغرى )\r\n\r\n","description":"","footnote":"","page_name":" 286 ","page_number":294},
  {"content":"\r\n\r\nميان وجوب شرعى ازاله ( مأمور به ) با حرمت شرعى صلاة اوّل وقت ( ضدّ مأمور به ) ملازمهء عقلى وجود دارد ( كبرى ) پس ضدّ مأمور به حرام است « نتيجه »\r\nحال كه مسألهء ضد از مسائل اصولى شد ، آيا از مباحث الفاظ است يا از مباحث عقليّه ؟\r\nاز برخى عناوين و ادلّه استفاده مىشود كه از مباحث الفاظ است ؛ زيرا در مقام بيان گفته‌اند كه امر به شىء اقتضاى نهى از ضدّ دارد يا نه كه سخن از اقتضاء و دلالت امر است و امر از الفاظ است پس كلام در مدلول لفظ است و لذا اين را در رديف مباحث الفاظ و باب اوامر آورده‌اند و نيز در مقام استدلال گفته‌اند كه اگر اقتضائى باشد ، يا به نحو مطابقه خواهد بود يا تضمّن و يا التزام . از مجموع اين مطالب استفاده مىشود كه مسئله از مباحث الفاظ است . ولى از تعابير ديگر و استدلالهاى ديگر استفاده مىشود كه از مباحث عقليّه است ؛ زيرا سخن از ملازمهء عقلى است و در مقام استدلال هم سخن از مسلك مقدميّت و تلازم به ميان آمده است كه با عقلى بودن مسئله مىسازد .\r\nبا توجه به اين مقدّمه ، سخن در اين است كه آيا امر به چيزى ( مثلا به ازاله ) مقتضى نهى از ضدّ آن ( مثلا نماز ) است يا نه ؟ آيا ملازمه ميان وجوب شيئى و حرمت اضداد آن است يا نه ؟ به نظر آخوند ، تحقيق مطلب ايجاب مىكند كه چهار امر را ترسيم كنيم و در اين چهار امر ابعاد گوناگون مسئله را بررسى كنيم .\r\nامر اوّل : در بيان واژهء اقتضاء و كلمهء ضدّ است .\r\nامر دوّم : در بيان اقتضاء نسبت به ضدّ خاص است .\r\nامر سوّم : در بيان اقتضاء نسبت به ضدّ عام است .\r\nامر چهارم : در بيان ثمرهء فقهى و عملى اين مسئله است .\r\nدر پايان هم مسأله‌اى به نام ترتّب مطرح است .\r\n\r\nامر اوّل : در عنوان مسئله دو واژه وجود دارد كه بايد تبيين شود . 1 - منظور از اقتضاء چيست ؟\r\nمىفرمايند : « اقتضاء در اينجا اعمّ است از اينكه به نحو عينيّت باشد كه - خود دو احتمال دارد .\r\nالف ) عينيّت مفهومى ، يعنى امر به شىء با نهى از ضدّ مترادفان و دو لفظ باشند كه يك\r\n\r\n","description":"","footnote":"","page_name":" 287 ","page_number":295},
  {"content":"\r\n\r\nمعنى دارند و مانند انسان و بشر هستند . مثلا « ازل النجاسة عن المسجد » با « لا تترك الإزالة » مترادف باشند و يكى بالمطابقه بر ديگرى دلالت كند و نهى از ضد مدلول مطابقى امر به شىء باشد .\r\nب ) عينيّت مصداقى ، يعنى امر به شىء با نهى از ضد هركدام مفهومى دارند و در خارج بر آنچه « ازل النجاسة » صدق مىكند ، « لا تترك الإزالة » نيز صادق است . احتمال اوّل منظور قائلين به عينيّت است . -\r\n- يا ممكن است به نحو جزئيّت باشد ، يعنى امر به شىء به دلالت لفظيّهء تضمّنى بر نهى از ضد دلالت مىكند و نهى از ضد لا تترك الصلاة جزء معناى امر به شىء ( اقم الصلاة ) است . و يا به نحو استلزام لفظى باشد كه امر به شىء به دلالت لفظيّهء التزاميّه - كه شرطش آن است كه لزومش لزوم بيّن بالمعنى الاخصّ باشد - بر نهى از ضد دلالت مىكند و به مجرّد تصور امر به شىء نهى از ضد هم تصور مىشود .\r\n- يا به نحو استلزام عقلى باشد كه لزومش غير بيّن است ، يعنى به حكم برهان امر به شىء مستلزم نهى از ضدّ است و ربطى به عالم الفاظ ندارد . و آن برهان يا مسلك تلازم است كه ميان امر به شىء با حرمت ضد آن يا طلب فعل يكى از دو ضد با طلب ترك ضدّ ديگر ملازمه است و حكم از احد المتلازمين به ديگرى سرايت مىكند .\r\nيا مسلك مقدميّت است كه نهى از ضد و ترك ضد ، مقدّمهء فعل مأمور به است . ( كه مبسوطا خواهد آمد . ) دليل بر تعميم اقتضاء آن است كه عنوان مسئله همهء اقوال را شامل شود ؛ زيرا عدّه‌اى طرفدار دلالت لفظى هستند با شعبى كه داشت ؛ مطابقى - تضمّنى - التزامى . عدّه‌اى هم طرفدار دلالت عقليّه هستند و اگر اقتضاء را فقط به معناى اثباتى و دلالت لفظى معنى كنيم ، برخى اقوال را شامل نيست . چه اينكه اگر ثبوتى هم معنى كنيم ، برخى ديگر را شامل نيست و لذا ناچاريم از تعميم دادن .\r\n2 - منظور از ضدّ چيست ؟ ضدّ در اصطلاح علوم عقلى ، يكى از اقسام متقابلان بوده و قسيم نقيض مىباشد ؛ زيرا نقيضان ، دو امرى را گويند كه يكى از آنها وجودى و ديگرى عدمى است و ميان آن دو كمال منافات و منافرت وجود دارد . به‌گونه‌اى كه نه اجتماع آنها\r\n\r\n","description":"","footnote":"","page_name":" 288 ","page_number":296},
  {"content":"\r\n\r\nدر شيئى واحد . درآن‌واحد ممكن است و نه ارتفاع آن دو . مثل زيد انسان است ، يا زيد انسان نيست .\r\nضدّان دو امرى را گويند كه هر دو وجودى باشند و ميانشان كمال منافرت و معاندت باشد ، به‌طورىكه اجتماع آنها محال باشد ؛ ولى ارتفاع آن دو گاهى ممكن است . اگر ضدّان ثالث داشته باشد ، مثل سياهى و سفيدى كه ثالث آنها رنگهاى ديگر است و محال است كه جسمى هم سياه باشد و هم سفيد ؛ ولى ممكن است نه سفيد باشد و نه سياه ، بلكه قرمز ، زرد ، خاكسترى ، بنفش و . . . باشد . گاهى ارتفاع نيز محال است ، اگر ضدّان ثالث نداشته باشند ، مثل حادث و قديم كه محال است موجودى هم حادث و هم قديم باشد يا نه حادث و نه قديم باشد .\r\nامّا در علم اصول در خصوص مسألهء ضدّ ، اين واژه به معناى اعمّى اطلاق مىشود و منظور از ضدّ عبارتست از مطلق چيزى كه با مأمور به معاند و منافى است . خواه امرى از امور وجودى باشد كه نامش ضدّ خاص است ، مثل فعل صلاة نسبت به ازاله و يا امرى عدمى باشد ، يعنى عدم مأمور به و ترك آنكه نامش ضد عامّ است . مثل ترك ازاله نجاست و اين ترك اعمّ اين است كه با فعلى از افعال وجودى همراه باشد يا مجرّد ترك باشد .\r\n\r\n","description":"","footnote":"","page_name":" 289 ","page_number":297},
  {"content":"\r\n\r\nاحكام ضد خاص\r\n\r\nامر ثانى : اين امر دربارهء احكام ضدّ خاص است .\r\nآيا امر به شىء مقتضى نهى از ضدّ خاص هست يا نه ؟\r\nدر مسئله پنج قول وجود دارد .\r\n1 - آرى ، مقتضى است ، به نحو عينيّت و به دلالت مطابقه .\r\n2 - آرى مقتضى است ، به نحو دلالت تضمّنى .\r\n3 - آرى مقتضى است ، به نحو دلالت التزاميه لفظيّه .\r\n4 - آرى مقتضى است ، به نحو لزوم عقلى و برهانى .\r\n5 - خير ، اصلا امر به شىء مقتضى نهى از ضد خاص نيست و بر حرمت شرعى آن دلالت ندارد . از ميان اقوال مذكور قول 4 و 5 مطرح است و اقوال ديگر چون مهم نيست و بديهى البطلان است و در كتبى از قبيل معالم « 1 » و قوانين « 2 » و . . . مطرح شده است . لذا مرحوم آخوند به آنها متعرض نيستند .\r\nآنان كه طرفدار اقتضاى عقلى هستند ، از دو راه استدلال كرده‌اند : 1 - مسلك مقدّميّت 2 - مسلك تلازم ، از اين دو مسلك نيز مسلك مقدميّت مهم‌تر است و طرفدار زياد دارد كه مرحوم آخوند همّت كرده و اوّل از همه اين راه را نقل و نقد مىكنند .\r\n\r\nمسلك مقدميّت\r\nترديدى نيست در اينكه ضدّان ( نماز و ازاله ) تنافى و تعاند دارند ، و لازمهء تنافى ، تمانع\r\n\r\n\r\n","description":"","footnote":"\r\n( 1 ) - معالم الاصول ، ص 67 - 62 .\r\n( 2 ) - قوانين الاصول ، ص 108 به بعد .\r\n","page_name":" 290 ","page_number":298},
  {"content":"\r\n\r\nوجودى است يعنى هركدام مانع از وجود و تحقّق ديگرى است . پس وجود هريك از قبيل وجود مانع براى تحقّق ديگرى است ، و عدم هركدام از قبيل عدم مانع براى ديگرى خواهد بود ، و عدم مانع از مقدّمات است ( مقتضى ، سبب ، شرط ، معدّ ، عدم المانع ) و مقدّمهء واجب ، واجب است . پس عدم المانع هم واجب است و وقتى عدم ضد به عنوان عدم المانع واجب شد وجود آن حرام مىشود و هو المطلوب . پس ميان وجوب شيئى با حرمت ضدّ آن ملازمهء عقلى وجود دارد .\r\nقوله : و هو توهّم فاسد : مرحوم آخوند از مسلك مقدميّت سه جواب مىدهند :\r\nجواب اوّل : ما نيز قبول مىكنيم كه ضدّان ( مثلا سواد و بياض ) با يكديگر تنافى و تعاند و تنافر وجودى دارند و درآن‌واحد اجتماعشان محال است و معقول نيست كه در آن واحد و در حال واحد هر دو موجود باشند و يافت شوند .\r\nپس وجودها با يكديگر تنافى دارند ؛ ولى وجود هركدام با عدم ديگرى ( مثلا سفيدى با عدم سياهى ) هيچ منافاتى نداشته ، بلكه كاملا ملائم و سازگار هستند . پس هركدام با عدم ديگرى قابل اجتماع و تصادق هستند و وجدانا بيش از اين مستفاد نيست ، امّا اينكه وجود يكى بر عدم ديگرى وابسته باشد و عدم ديگرى مقدّمهء وجود اين يكى باشد و از لحاظ رتبه تقدّم داشته باشد ، هيچ دليلى ندارد ، بلكه معيّت و هم‌رتبه بودن مستفاد است . و برهانا نيز مقدميّت و توقّف استفاده نمىشود به اين بيان :\r\nخود ضدّان قطعا در عرض هم هستند و از قواعد مسلّم ضدّان در عرض هم بودن و در رتبهء واحده بودن است و اجتماع آنها در شيئى واحد درآن‌واحد محال است و گرنه در دو زمان كه مانعى ندارد ( مثلا در آن قبل جسم سفيد باشد و در آن بعد سياه باشد كه گير ندارد يا مثلا در اوّل وقت مشغول ازالهء نجاست باشد و رد وسط وقت نماز بخواند كه محذور و محالى لازم نمىآيد . ) و نيز از مسلّمات است كه هريك از ضدّان داراى نقيضى هستند ( مثلا نقيض سياهى ، نبود سياهى است و نقيض سفيدى عدم آن است . ) و باز از مسلّمات است كه هركدام از سفيدى و سياهى با نقيض خودش در عرض هم بوده و اجتماع آنها محال است . و گرنه در اين زمان يا محل سفيدى باشد و در زمان يا محلّ ديگر عدم سفيدى\r\n\r\n","description":"","footnote":"","page_name":" 291 ","page_number":299},
  {"content":"\r\n\r\nباشد كه محالى پيش نمىآيد . آنگاه به حكم قياس مساوات مىگوئيم .\r\nسفيدى مثلا هم‌رتبه با سياهى است « صغرى »\r\nو سياهى در عرض نقيض خود ، يعنى عدم سياهى است « كبرى »\r\nپس سفيدى هم‌رتبه با چيزى است كه او هم‌رتبه با عدم سياهى است « نتيجه »\r\nو كبراى كلّى قياس مساوات هم اين است كه هم‌رتبه بودن با چيزى كه او هم‌رتبه با چيز ديگر است ، باعث مىشود كه شيئى اوّل هم هم‌رتبه با شىء سوّم باشد .\r\nنتيجه اينكه سفيدى هم‌رتبه با عدم سياهى است و اين دو در عرض هم هستند و عدم سياهى ، عدم مجامع است كه با سفيدى اجتماع مىكند . در نتيجه وجود احد الضدّين با نقيض ضدّ ديگر در عرض هم مىباشند و مقدميّت و توقّفى در كار نيست و هيچ‌كدام از لحاظ رتبه مقدّم بر ديگرى نيستند .\r\nقوله : فكما انّ : جواب دوّم : اين جواب در حقيقت يك قياس اولويّت است بدين گونه كه تنافى ميان دو ضدّ قوىتر و شديدتر است يا تنافى دو نقيض با يكديگر ؟ ترديدى نيست كه منافات و معاندت ميان متناقضين قوىتر است و به همين دليل در جاى خود بيان شده كه استحاله اجتماع ضدّين ، اجتماع مثلين ، دور ، تسلسل و . . . به امتناع تناقض برمىگردد و اين اصل و اساس همه آنها است .\r\nآنگاه در باب متناقضين كه تنافى شديدتر است ، احدى تفوّه نكرده به اينكه مثلا انسان بر رفع لا انسان وابسته باشد ، بلكه هم مىگويند كه انسان با لا انسان متناقض است و اجتماع آن دو محال است ( مثلا نمىتوان گفت كه زيد انسان است و زيد انسان نيست ) ولى با عدم لا انسان منافاتى ندارد و با او جمع مىشود و تصادق دارند . و گرنه ارتفاع نقيضين پيش مىآيد كه آن نيز محال است . حال اگر در متناقضين مطلب از اين قرار است در ضدّين كه تنافى به آن پايه نيست به طريق اولى مطلب چنين خواهد بود كه عدم يكى مقدمهء وجود ديگرى نيست بلكه هم‌رتبه با وجود ديگرى است .\r\nقوله : كيف : جواب سوّم : گاهى مانع يك‌طرفه است ، يعنى يك مانع و يك ممنوع بيشتر نداريم ، مثل رطوبت كه مانع از تأثير نار است و سپر كه مانع از تأثير تير و نيزه و شمشير\r\n\r\n","description":"","footnote":"","page_name":" 292 ","page_number":300},
  {"content":"\r\n\r\nاست و . . . گاهى مانع طرفينى است ، يعنى دو چيز تمانع وجودى دارند . و ضدّان از اين قبيل هستند كه هركدام از تحقّق ديگرى ممانعت و جلوگيرى به عمل مىآورد .\r\nبا توجه به اين مقدّمه همان‌طور كه در ما نحن فيه ( ضدّان ) مطارده و معاندت طرفينى است ، اگر بنا باشد وجود يكى از دو ضدّ بر عدم ضدّ ديگر متوقّف باشد ، لازمه‌اش آن است كه عدم ضدّ ديگر هم بر وجود اين ضدّ متّكى و متوقّف باشد ؛ زيرا همان گونه كه عدم المانع از مقدّمات وجود ضدّ ديگر است ، وجود مانع هم از مقدّمات عدم ضدّ ديگر است ، چرا كه اگر ضدّ ديگر موجود نمىبود مانعى از تحقّق اين ضدّ نبود ، پس اگر سخن از توقّف به ميان آيد ، توقّف طرفينى است .\r\nدر نتيجه مسلك مقدميّت و توقّف مستلزم دور است ، و دور محال و باطل است ، و مستلزم المحال محال ، پس مسلك مقدميّت محال و باطل است .\r\nقوله : و ما قيل : مرحوم محقّق خوانسارى « 1 » از اشكال دور جوابى داده‌اند كه با بيان مقدمه‌اى بيان مىشود .\r\nو آن اينكه اگر چيزى بخواهد موجود و متحقّق شود و جامه هستى بپوشد حتما بايد پيشاپيش علّت تامّه آن با همه اجزائش ( مقتضى ، شرط ، عدم المانع ، معدّ ) موجود باشد و بدان ضرورت وجود بدهد تا بدنبال آن ، معلول متحقّق شود و تا زمانى كه يكى از هزاران جزء از اجزاء علّت تامّه معدوم باشد ، معلول وجوب وجود نيافته و موجود نمىشود .\r\n« الشّيء ما لم يجب لم يوجد » ؛ ولى در ناحيه عدم و نيستى اگر چيزى بخواهد معدوم شود ، كافى است كه يكى از اجزاء علت تامّه آن معدوم شود ، آنگاه با نبود تمام اجزاء علّت تامّه معلول نابود است و با نبود بعض اجزاء هم معدوم و ممتنع الوجود است .\r\nو اصولا نبودن هر جزئى از اجزاء علت وجود علت تامّه عدم آن شىء است . منتها اگر دو يا چند جزء يا همهء اجزاء علّت تامّه معدوم باشد بايد محاسبه كرد . اگر اين اجزاء در عرض يكديگر باشند ، عدم معلول به همگى آنها منتسب است ، چرا كه ترجيح بلامرجح محال است و اگر بعضى از حيث رتبه يا زمان جلوتر از بعضى ديگر بودند ، عدم به\r\n\r\n\r\n","description":"","footnote":"\r\n( 1 ) - به نقل مطارح الانظار ، ص 109 .\r\n","page_name":" 293 ","page_number":301},
  {"content":"\r\n\r\nآنها مستند است و تا به عامل اسبق مىتوان مستند كرد نوبت به عوامل متأخر نمىرسد .\r\nبا توجه به اين مقدّمه محقّق خوانسارى مىگويد : توقّف فعلى طرفينى نيست تا دور پيش آيد ، بلكه يك‌جانبه و از سوى وجود است . بيان ذلك : وجود يكى از دو ضدّ در خارج قطعا در گرو وجود و تحقّق علّت تامّه آن است و يكى از اجزاء علّت تامّه ، عدم المانع است و تا عدم المانع نباشد ، آن ضد موجود نمىشود و عدم ضدّ ديگر از قبيل عدم المانع است و تا ضد ديگر باشد اين ضد موجود نمىشود . پس توقّف وجود ضد بر عدم ضد ديگر يك توقف فعلى است ، ولى توقّف عدم ضد ديگر بر وجود اين ضد فعلى و تنجيزى نيست ، بلكه شأنى و تعليقى و بالقوّه است ، به اين معنى كه ضدّ ديگر اگر مقتضى براى وجود داشته باشد ، كلّيهء شرايط وجود را هم دارا باشد . تنها در اين فرض نبودش مستند به وجود ضد ديگر مىشود ؛ ولى اين يك احتمال است ، و احتمالات فراوانى به تعداد شروط مختلف موجود است كه به هركدام مىتواند مستند باشد . پس از طرف وجود ، توقّف فعلى و حتمى است ؛ ولى از طرف عدم ، توقّف فعلى و حتمى نيست و لذا دور مصطلح محقّق نمىشود .\r\nقوله : و لعلّه : اين جمله در واقع به منزلهء ترقّى از مطلب قبلى است و لذا بهتر بود با كلمه « بل » ذكر شود ، و آن اينكه نه تنها در ناحيهء عدم ، احتمال استناد عدم به نبود مقتضى يا شرط وجود دارد ، بلكه هميشه عدم ضد مستند به نبود مقتضى است ( و رتبهء مقتضى از رتبهء عدم المانع يا وجود المانع جلوتر است و ارجح آن است كه عدم ، مستند به آن باشد . ) و در ما نحن فيه نبود ضد ( مثلا ازاله نجاست از مسجد ) مستند به وجود مانع ( مثلا نماز اوّل وقت ) نيست ، بلكه مستند به نبود مقتضى ( يعنى ارادهء ازاله ) است كه چون شخصى از ازاله متنفر است و صارف قبلى دارد ، اصلا آن را اراده نمىكند تا محقّق شود . ( البته مرحوم آخوند طبق مبناى خودش در باب طلب و اراده كه جبرى مىانديشد ، مسئله عدم تحقّق ضد ديگر را به عدم تعلّق ارادهء ازلى الهى مستند و منتهى مىكند و مىفرمايد كه از ازل ارادهء الهى به اين فعل ضد بار نشده و وقتى خدا نخواهد ، حتما آن فعل موجود نمىشود ( مفهوم جملهء شرطيهء اذا اراد اللّه شيئا ان يقول له كن فيكون ، آن است كه اذا لم يرد اللّه شيئا فلا\r\n\r\n","description":"","footnote":"","page_name":" 294 ","page_number":302},
  {"content":"\r\n\r\nيكون و لا يتحقّق . . . ) قطع‌نظر از اين مسائل ، فعلا جزء اخير علّت تامّه در افعال مباشرى ارادهء شخص مكلّف است و وقتى مكلّف اراده نكرد ، شيئى موجود نمىشود . چه ضدش را انجام بدهد يا نه . در نتيجه عدم ضد هميشه مستند به نبود مقتضى است و هيچ‌گاه مستند به وجود مانع ، يعنى ضد ديگر نيست تا مستلزم دور باشد .\r\nقوله : فان قلت : محقّق خوانسارى در ادامه به خودش اشكالى وارد كرده و جواب داده است . امّا اشكال ، گاهى شخص واحد و ارادهء واحده در كار است و گاهى دو شخص و دو اراده .\r\nحال مطالبى كه تا به حال ذكر شد ، بر اين اساس بود كه مكلّف يك نفر است و يك اراده بيشتر ندارد و درآن‌واحد وقتى نماز را اراده كرد ، ديگر محال است كه ترك آن را يا فعل ضد ديگر ، يعنى ازاله را هم در همان آن اراده كند و لذا عدم ضد ديگر هميشه به نبودن اراده ( كه مقتضى مىباشد ) مستند است و دورى پيش نمىآيد . ولى فرض را مىبريم به مواردى كه دو ضد متعلّق دو اراده باشد . فى المثل جسمى در نقطه‌اى ساكن است و يك انسان خواهان حركت و انتقال آن جسم است و بدان فشار وارد مىكند تا به حركت درآورد و انسان ديگر خواهان سكون آن است و لذا در مقابل با تمام قدرت دفاع مىكند و اجازه نمىدهد كه جسم از جاى خود منتقل شود . ازقضا در اين كشمكش و آزمون قدرت ، آنكه مريد حركت بود ، غلبه كرده و جسم حركت مىكند . در چنين موردى نمىتوان گفت كه نبود ضد ديگر يعنى سكون ، مستند به نبود مقتضى يعنى ارادهء سكون است . چرا كه ارادهء سكون هم موجود است و مقتضى دارد و نبود سكون صددرصد به وجود مانع مستند مىشود و دور پيش مىآيد ، يعنى وجود حركت متوقف بر عدم سكون به عنوان توقّف شيئى بر عدم المانع است ، و متقابلا نبود سكون هم مستند به وجود حركت به عنوان وجود مانع است و اين دور است و همين‌كه فى الجملة مسلك مقدميّت مستلزم دور باشد ، كافى است كه باطل گردد و لازم نيست به صورت بالجمله و در همهء موارد مبتلا به اين محذور باشد .\r\n[ نكته : حركت و سكون از نظر اصطلاح منطق و فلسفه ، ضدّان نيستند ، بلكه از نوع ملكه\r\n\r\n","description":"","footnote":"","page_name":" 295 ","page_number":303},
  {"content":"\r\n\r\nو عدم ملكه هستند ؛ ولى از نظر اصطلاح اصولى در مبحث ضد ، اين‌ها از اضداد هستند ، چون با يكديگر تنافى دارند و قابل جمع نيستند و مطلق معاندت منظور است . 
  ]\r\nقوله : قلت : محقق خوانسارى اين‌گونه جواب مىدهد كه در همين‌جا كه پاى دو نفر در ميان است ، چنين نيست كه عدم ضد ( سكون ) مستند به وجود ضد ديگر ( حركت ) باشد ، بلكه باز هم مستند به نبود يا كمبودى در ناحيهء مقتضى است ؛ زيرا مقتضى كه فقط اراده نيست تا بگوئيد كه در مثال مزبور اراده نسبت به هر دو ضد موجود است ، بلكه مقتضى مجموع اراده و قدرت است و در فرض مزبور شخصى كه خواهان سكون بود ، مغلوب شد و قدرت او تأثير نكرد . پس مقتضى ضعف دارد و تا عدم ضد قابل استناد به عامل اسبق ( ضعف مقتضى ) است . از نظر فنّى نوبت به استناد آن به عامل متأخر ( وجود مانع ) نمىرسد . پس هميشه و همه جا نبود ضد مستند به نبود مقتضى است و ربطى به وجود مانع ندارد و دورى هم پيش نمىآيد و مسلك مقدميّت تامّ است .\r\nقوله : غير سديد : به نظر مرحوم آخوند ، فرمايشات محقّق خوانسارى در جواب از اشكال دور ، سديد ، و مستحكم و متقن نيست ؛ زيرا گرچه با بيانات ايشان اشكال دور مصطلح مرتفع شد و انصافا ما نيز با ايشان هم‌عقيده‌ايم كه بالفعل همه جا نبود ضد مستند به نبود يا كمبود در ناحيهء مقتضى است نه متوقّف بر وجود ضد ديگر ؛ ولى سخن ما آن است كه مسلك مقدميّت مستلزم ملاك و مناط دور است ( ملاك استحاله دور عبارتست از توقّف دو چيز بر يكديگر كه منجر مىشود به تقدّم شيئى بر خودش و از زاويه‌اى موجب تاخّر شىء از خودش مىگردد و تمام اين‌ها تناقض و محال است . ) همين كافى است براى بطلان اين مسلك .\r\nبيان ذلك : خود شما قبول داريد كه وجود ضد وابسته به نبود ضد ديگر است . پس مىتوان گفت كه وجود ضد موقوف است و عدم ضد ديگر موقوف عليه است .\r\nاز طرف ديگر شما نيز معترف بوديد كه عدم ضد ديگر هم در شرايط خاصّى ( وقتى كه مقتضى براى وجودش باشد ، شرايط وجودش نيز باشند و . . . ) مستند به وجود ضد است .\r\nپس عدم ضد هم صلاحيّت دارد كه وابسته به وجود ضد ديگر باشد ( و لو فعلا مستند به آن\r\n\r\n","description":"","footnote":"","page_name":" 296 ","page_number":304},
  {"content":"\r\n\r\nنباشد ) و همين مقدار كافى است ، براى حكم به اينكه عدم ضد موقوف و وجود ضد ديگر موقوف عليه است ، آنگاه وجود ضد ديگر از آن حيث كه موقوف بر عدم ديگرى است ، متأخّر است و از آن جهت كه موقوف عليه است ( هرچند بالقوّه باشد ) متقدّم است . اين تقدّم شيئى بر خودش يا تأخر شىء از خودش مىباشد كه هر دو تناقض و محال است ، يعنى اين شىء در رتبهء متقدم هم هست و هم نيست .\r\nو اين محذور قابل مناقشه نمىباشد . ما به اين دليل مسلك دور را باطل مىدانيم .\r\nقوله : و المنع عن صلوحه : اگر محقّق خوانسارى يا هركسى كه طرفدار مسلك مقدميّت است در جواب بگويد كه از ناحيهء وجود ضد توقّف حتمى است ؛ ولى از ناحيهء عدم ضد ديگر نه . توقف فعلى در كار است و نه توقّف شأنى و بالقوّه و بگويد كه وجود ضد حتى صلاحيّت آن را هم ندارد كه عدم بر او مستند باشد ، به اين بيان ، وابستگى عدم ضد بر وجود ضد ديگر به صورت قضيّهء شرطيّه بيان مىشود ، يعنى گفته مىشود كه اگر فلان ضد ( سياهى ، حركت ، نماز و . . . ) مقتضى براى وجود داشته باشد ، شرائط وجود را هم دارا باشد ، در اين فرض نبود آن مستند به وجود ضد ديگر ( سفيدى ، سكون ، ازاله و . . . ) خواهد بود . خاصيّت جمله شرطيّه اين است كه صدق ملازمه تابع صدق و كذب يا امكان و استحالهء طرفين قضيّه ، يعنى مقدم و تالى نيست ، بلكه چه‌بسا طرفين قضيّه دروغ محض باشد يا از محالات باشد مع‌ذلك ، قضيّهء شرطيّه صادق باشد . فى المثل در وسط روز بگوئيم كه اگر الآن شب باشد ، هوا تاريك است . اين قضيّه راست است و ملازمه ميان مقدم و تالى مسلّم است ، درحالىكه الآن شب نيست ، هوا هم تاريك نيست و مقدم و تالى هركدام جداى از ديگرى كذب است .\r\nيا مثلا به قول قرآن :  « لَوْ كانَ فِيهِما آلِهَةٌ إِلَّا اللَّهُ لَفَسَدَتا »  « 1 » اين شرطيه نيز صدق محض است و ملازمه قطعى است . درحالىكه مقدّم و تالى از محالات است ، يعنى وجود آلهة و خدايان متعدّد به حكم برهان محال است ، فساد و بىنظمى و فروپاشى ارض و سماء هم به حكم حسّ و تجربه قطعا نيست . ( البته نظام فعلى مدّ نظر است و نظام نزديكى قيامت\r\n\r\n\r\n","description":"","footnote":"\r\n( 1 ) - سوره انبياء ، آيه 22 .\r\n","page_name":" 297 ","page_number":305},
  {"content":"\r\n\r\nبحث ديگرى است ) حال در ما نحن فيه هم قضيّه شرطيه صادق است و ملازمه واقعا ميان وجود مقتضى و شروط ضد با استناد عدم آن به وجود مانع محرز است ؛ ولى خود مقدّم از محالات است و هيچ‌گاه ضدّ ديگر مقتضى ندارد . كما اينكه تالى نيز باطل است ، يعنى عدم ضد به خاطر وجود ضد ديگر نيست .\r\nپس در شرطيّه حتى امكان و شأنيّت و صلاحيّت و بالقوّه بودن هم مطرح نيست ، بلكه اگر از محالات هم باشد به صورت شرطيّه صادق است . پس عدم مانع هميشه مستند به عدم مقتضى است و محال است مستند به وجود مانع باشد .\r\nقوله : مساوق : مرحوم آخوند مىفرمايد كه اگر شما صلاحيّت و قابليّت را هم انكار كنيد ناخودآگاه يا ناخواسته اساس مطلب را انكار كرده‌ايد و تيشه به ريشه زده‌ايد ؛ زيرا اساس مسلك مقدميّت را تمانع ضدان تشكيل مىداد و اينكه ضدان اجتماع در وجود پيدا نمىكنند ؛ ولى لازمهء منع صلاحيّت آن است كه اصلا عدم ضد ربطى به وجود ضد ديگر ندارد ، بلكه صرفا چون مقتضى ندارد موجود نشده كه اگر مقتضى مىداشت موجود مىشد . خواه ضد ديگر موجود باشد يا نه . اين يعنى اين دو تا ضديتى با هم نداشته باشند ، تمانع وجودى ندارند ، و خود شما هم ملتزم به چنين مطلبى نيستيد .\r\nنتيجه : صلاحيّت توقّف عدم بر وجود حتمى است و محذورات شبه دور هم قطعى است و به اين دليل مسلك مقدميّت را در اينجا قبول نمىكنيم .\r\nقوله : ان قلت : مستشكل در اينجا دو سؤال مطرح مىكند .\r\n1 - آيا تمانع ميان دو ضد قابل انكار است ؟\r\nجواب : هرگز قابل انكار نيست و مانند آتشى است كه بر بلنداى مناره‌اى برافروخته باشد ، بلكه مانند خورشيدى است كه در هواى صاف در وسط آسمان قرار گرفته باشد . كه همگان آن را مىبينند و باور مىكنند ، پس تمانع ضدان از بديهيّات است و جاى ترديد ندارد . معناى تمانع اين است كه وجود هركدام مانع از وجود ديگرى است و قهرا عدم هركدام از قبيل عدم المانع براى وجود ديگرى خواهد بود .\r\n2 - آيا عدم المانع از مقدّمات هست يا نه ؟\r\n\r\n","description":"","footnote":"","page_name":" 298 ","page_number":306},
  {"content":"\r\n\r\nجواب : اين نيز قابل انكار نيست و از مسلّمات است و وقتى مقدّمات را تقسيم مىكنند مىگويند كه مقدّمه يا مقتضى است يا شرط است يا معدّ است يا عدم المانع است و يا سبب و علّت تامّه .\r\nحال كه به دو مطلب مزبور اقرار كرديد ، ما از اين دو مطلب قياس شكل اوّلى ترتيب داده و مىگوئيم كه عدم ضد از قبيل عدم المانع براى وجود ضد ديگر است « صغرى »\r\nو عدم المانع از مقدمات است « كبرى »\r\nپس عدم ضد از مقدمات وجود ضد ديگر است « نتيجه »\r\nمقدّمهء واجب هم مطلقا واجب است . پس عدم ضد واجب است و قهرا وجود ضد حرام و منهى است و هو المطلوب . آنگاه استدلال ما يك قياس شكل اوّل و بديهىّ الانتاج است و قابل خدشه نيست و شبهات دور و شبه دور و مانند آن از قبيل شبهه در يك امر بديهى است . گيريم ، نتوانيم به آنها جواب دهيم ؛ ولى خودبه‌خود قابل اعتنا نيست و مسلك مقدميّت تامّ است .\r\nقوله : قلت : از شروط مسلّم انتاج هريك از اشكال اربعه ، به ويژه شكل اوّل آن است كه اوسط در هر دو مقدّمه ( صغرى و كبرى ) تكرار شود و به يك معنى تكرار شود و گرنه قياس عقيم خواهد بود . با توجه به اين مقدّمه ، در ما نحن فيه حدّ وسط كه كلمهء عدم المانع باشد ، در صغرى و كبرى به يك معنى نيست ، بلكه در صغرى كه سخن از تمانع ضدّان بود ، منظور تمانع وجودى بود ، يعنى هر ضدى مانع از وجود ضد ديگر است و عدم هريك از قبيل عدم المانع از وجود ضد ديگر است . سابقا در جواب اوّل از مسلك مقدميّت مبسوطا بيان شد كه وجود هر ضدى با عدم ضد ديگر ملايمت و سازگارى دارند و با يكديگر جمع مىشوند و بيان شد كه اين‌ها هم‌رتبه هستند و تقدّم و توقّفى در ميان نيست ؛ ولى در كبرى كه سخن از مقدميّت عدم المانع بود ، منظور عدم المانع از اصل وجود نبود ، بلكه عدم المانع از تأثير مقتضى موجود بود كه چيزى موجود است مثل نار و اگر رطوبتى نباشد تأثير هم مىگذارد و رطوبت مزاحم تأثير او است اين‌ها دو مرحله جداگانه است كه نبايد خلط شود .\r\n\r\n","description":"","footnote":"","page_name":" 299 ","page_number":307},
  {"content":"\r\n\r\nپس استدلال شما نه تنها شكل اوّل و بديهى الانتاج نيست ، بلكه مغالطه‌اى بيش نيست .\r\nقوله : نعم : گفتيم در مورد ضدّان تمانع وجودى است و هر ضدّى مانع از تحقّق مقتضى براى ضد ديگر است ؛ ولى اين مطلب تبصره‌اى هم دارد . گاهى علت و مقتضى براى ضدّان هر دو موجود است ؛ ولى علّت تامّهء يكى از آنها مانع مىشود از تأثير علّت ديگرى و جلو تأثير مقتضى موجود را مىگيرد . فى المثل شخصى هم فرزندش در حال غرق شدن است و هم برادرش و نسبت به هر دو حالت شفقت و مهرورزى دارد ؛ ولى شفقت او نسبت به فرزند بيشتر است و اين مانع مىشود از اينكه به نجات برادر اقدام كند و به نجات فرزند مىپردازد . در اين موارد عدم هركدام از قبيل عدم المانع از تأثير است . ( ولى هميشه اين‌طور نيست و نوعا يكى از دو ضد مقتضى ندارد و لذا موجود نيست . مثل ما نحن فيه كه وجود صارف و كراهت باطنى مانع از اقدام به ازاله شده نه وجود ضد ، ضمن اينكه بحث ما در باب ضدان در مانعيّت خود ضدين است نه در مانعيّت علّت‌ها . مضافا اينكه مىتوان گفت مقتضى در يكى ناقص است و تنها شفقت و خواستن كه نيست ، بايد قدرت هم باشد كه نيست و لذا عدم ضد ديگر مستند به نقصان مقتضى است نه به وجود مانع . )\r\nقوله : و ممّا ذكرنا : اين فراز زمينه‌سازى براى فراز بعدى ، يعنى قول مصنّف « فانقدح . . . » مىباشد ما مطلب را به اين شكل عنوان مىكنيم كه در مورد مقدميّت عدم ضد يا وجود ضد پنج مسلك وجود دارد .\r\n1 - مسلك فصول « 1 » و صاحب حاشيه « 2 » و ديگران آن است كه عدم هر ضدى از مقدّمات وجود ضدّ ديگر است و اين همان نظريّه‌اى است كه تا به حال مطرح بود و ردّ شد .\r\n2 - محقق خوانسارى « 3 » در نظريّهء اوّل تقييد و تفصيلى داده و فرموده است كه اگر ابتدا به ساكن هيچ‌كدام از دو ضد موجود نباشند و يكى از آنها بخواهند موجود شود ، وجود يكى وابسته به عدم ضد معدوم نيست ؛ ولى اگر اوّل ضدّى موجود شد ( مثلا سفيدى در جسم\r\n\r\n\r\n","description":"","footnote":"\r\n( 1 ) - الفصول الغرويّة ، ص 99 .\r\n( 2 ) - هداية المسترشدين ، ص 230 .\r\n( 3 ) - به نقل مطارح الانظار ، ص 92 .\r\n","page_name":" 300 ","page_number":308},
  {"content":"\r\n\r\nهست ) و بعدا ضد ديگر مىخواهد موجود شود ، اينجا متوقّف بر عدم و ارتفاع ضد موجود است ( رفعا توقف هست ، ولى دفعا نيست ) اين همان نظريّه‌اى است كه الآن مطرح است و مرحوم آخوند آن را ردّ كرده و مىفرمايد كه مطلقا مقدميّت و توقّفى در ميان نيست و در اين جهت فرقى ميان ضد موجود و ضد معدوم وجود ندارد و همان‌جا هم كه ضدّى موجود شده و ضد ديگر بعدا مىخواهد موجود شود ، متوقّف بر عدم ضد موجود نيست ، بلكه به بيانى كه سابقا در جواب اوّل داشتيم ازآنجاكه وجود ضد حادث ، با ضد قبلى تنافى دارد ، قهرا با عدم آن جمع مىشود و وجود و عدم در يك‌مرتبه مىباشند ، نه اينكه طوليّت و ترتّب و توقّفى در ميان باشد .\r\n3 - عدّه‌اى « 1 » مطلب را اين‌گونه معكوس كرده‌اند كه عدم هر ضدى وابسته به وجود ضد ديگر است و وجود مقدّمهء عدم است . اين نيز به همان بيان كه دو نظر قبل مردود شد ، مردود است .\r\n4 - عدّه‌اى « 2 » گفته‌اند كه توقّف طرفينى است ، يعنى هم وجود هر ضدى وابسته به عدم ضد ديگر است و هم عدم هر ضدى وابسته به وجود ضد آخر است . اين نظريّه نيز باطل و مردود است ، ضمن اينكه محذور دور در اينجا حتمى است .\r\n5 - رأى مشهور و مرحوم آخوند آن است كه از هيچ طرف مقدميّتى نيست . نه وجود ضد مقدّمهء عدم ضد ديگر است و نه عدم ضد ديگر مقدّمه وجود اين ضد است ، بلكه ضدّان در عرض هم بوده و هركدام با نقيض ديگرى هم در عرض هم مىباشند و مقدميّتى در بين نيست .\r\nنتيجه : مسلك مقدميّت به بيانات مختلف ردّ شد و تماما مربوط به صغرى بود كه عدم ضد مقدّمهء وجود ضد ديگر باشد و اشكال كبروى نكردند ، چون خود آخوند كبرى را قبول دارند كه مقدّمهء واجب ، واجب است ؛ ولى متأخرين فرموده‌اند كه برفرض مقدميّتى در ميان باشد ، اصلا قبول نداريم كه مقدّمهء واجب ، واجب باشد تا نتيجه بگيريد . مضافا اينكه\r\n\r\n\r\n","description":"","footnote":"\r\n( 1 ) - به نقل مطارح الانظار ، ص 108 ، از قول كعبى .\r\n( 2 ) - مطارح الانظار ، ص 108 ، از حاجبى و عضدى نقل كرده .\r\n","page_name":" 301 ","page_number":309},
  {"content":"\r\n\r\nبرفرض قبول وجوب شرعى مقدّمه نتيجه آن است كه عدم ضد واجب است ؛ ولى بدنبال آن بايد ثابت كنيد كه وجود ضد حرام است . اين باز از باب امر به شىء مقتضى نهى از ضد است و مبتنى بر قبول اقتضاء در ضد عام است كه بحثش خواهد آمد و آن هم مورد مناقشه است . پس اين مسلك به بيانات عديده مورد مناقشه واقع شد .\r\n\r\nمسلك تلازم\r\nعدّه‌اى از طرفداران اقتضاى عقلى ، مسلك مقدميّت را نپذيرفته و از راه مسلك تلازم طىّ طريق كرده و گفته‌اند كه ترديدى نيست در اينكه وجود ضد ( ازاله نجاست ) با عدم ضد ديگر ( صلاة ) متلازمان مىباشند و هرجا احدهما بود ، ديگرى هم هست . « صغرى »\r\nو قانون متلازمين اين است كه هر حكمى يكى از آن دو داشت ، حتما ديگرى هم بايد داشته باشد و حكم از احدهما به ديگرى سرايت مىكند « كبرى »\r\nپس وجوب ازاله به عدم صلاة هم سرايت كرده و عدم صلاة واجب مىشود « نتيجه » آنگاه عدم صلاة كه واجب شد ، قهرا وجود آن حرام و منهى خواهد بود و مطلوب ما هم همين است كه ضد خاص منهى عنه باشد و امر به شىء مقتضى نهى از ضد خاص باشد .\r\nمرحوم آخوند در جواب مىفرمايد كه ما صغرى را قبول داريم كه هر ضدى با عدم ضد ديگر متلازمان هستند ، ولى كبرى را قبول نداريم كه هر حكمى يكى از آن دو داشت ، حتما و لزوما بايد ديگرى هم داشته باشد ، بلكه آنچه مسلّم است و دليل عقلى دارد اين است كه نمىشود يكى از متلازمين بالفعل واجب باشد و ملازم ديگر بالفعل حرام باشد و محكوم به حكمى بر خلاف حكم ملازم خود باشد ؛ زيرا در اين صورت امتثال ممكن نخواهد بود ؛ امّا اينكه حتما ملازم ديگر فعلا همان حكم ملازم خود را داشته باشد ، دليل ندارد بلكه هيچ مانعى ندارد كه ملازم ديگر خالى از حكم باشد .\r\nقوله : و عدم خلوّ : اگر بپرسيد كه ما رواياتى « 1 » داريم مبنى بر اينكه هيچ واقعه‌اى فعلا يا تركا خالى از حكم الهى نيست ، مع الوصف چگونه مىگوئيد كه ملازم ديگر هيچ حكمى\r\n\r\n\r\n","description":"","footnote":"\r\n( 1 ) - وسائل الشيعة ، ج 18 ، ص 129 ، باب 12 ، ابواب صفات قاضى .\r\n","page_name":" 302 ","page_number":310},
  {"content":"\r\n\r\nندارد ؟\r\nجوابش آن است كه آن روايات نظر به حكم واقعى دارد ، يعنى در واقع و عند اللّه هيچ واقعه‌اى خالى از حكم نيست ، بلكه احكامى دارد كه ميان عالم و جاهل مشترك است و اين منافاتى ندارد با اينكه آن واقعه بالفعل محكوم به هيچ حكمى نباشد . پس از ناحيهء تلازم هم حرمت ضد مأمور به ثابت نشد ، بلكه حكم واقعى ضد همان است كه قبل از ابتلاء به مضاده داشته و الآن هم همان است ( مثلا نماز واجب بوده ) ولى فعلى نمىشود .\r\nدر اثر ابتلاء به مزاحم اقوى\r\nنتيجه : به عقيدهء مرحوم آخوند در مقام اوّل يا ضد خاص امر به شىء مقتضى نهى از ضد نمىباشد .\r\n\r\n","description":"","footnote":"","page_name":" 303 ","page_number":311},
  {"content":"\r\n\r\nاحكام ضد عام\r\n\r\nامر ثالث : آيا امر به شىء ( مثلا امر به نماز ) مقتضى نهى از ضد عام آن شىء هست يا نه ؟\r\nمنظور از ضد عام عبارتست از ترك مأمور به كه اعمّ از اينكه با فعلى از افعال وجودى همراه باشد كه همان ضد خاص خواهد بود و در امر ثانى يا مقام اوّل گذشت و يا با فعلى همراه نباشد و مجرّد ترك مأمور به باشد كه فعلا اين مطرح است ، آيا ميان وجوب شيئى ( نماز مثلا ) با حرمت ترك آن شىء ملازمه وجود دارد و اگر نماز شرعا واجب شد ، لازمه‌اش اين است كه ترك نماز شرعا حرام باشد . يا چنين ملازمه‌اى نيست ؟\r\nآيا امر به شىء مقتضى نهى از ترك آن شىء هست يا نه ؟ آيا اقم الصلاة بر لا تترك الصلاة دلالت دارد يا نه ؟ وجوه و احتمالات هفت امر است .\r\n1 - عدم اقتضاء رأسا ، يعنى اصلا امر به شىء بر نهى از ترك دلالتى ندارد و چنين نيست كه در كنار وجوب شرعى نماز ، حرمت شرعى ترك نماز هم مطرح باشد ، حدّ اكثر يك حرمت و نبايد عقلى است و رأى جماعتى از متأخرين اين وجه است .\r\n2 - اقتضاء به نحو دلالت مطابقى يا عينيّت ، يعنى امر به شىء عين نهى از ضد عام آن است و صلّ عين لا تترك الصلاة است كه خود دو شعبه دارد .\r\nالف ) عينيّت مفهومى ، يعنى آن دو مثل انسان و بشر بوده و مترادفان هستند .\r\n3 - ب ) عينيّت مصداقى ، يعنى بر آنچه در خارج امر به شىء صادق است ، نهى از ترك هم صدق مىكند و لو مفهوما متّحد نيستند . مثل ضاحك و ناطق .\r\n4 - اقتضا به نحو دلالت تضمّنى ، يعنى امر به شىء به دلالت تضمّنى بر نهى از ضد عامّ دلالت دارد .\r\n5 - اقتضا به نحو دلالت التزامى لفظى ، يعنى به مجرّد تصوّر امر به شىء نهى از ضد عام\r\n\r\n","description":"","footnote":"","page_name":" 304 ","page_number":312},
  {"content":"\r\n\r\nهم تصوّر مىشود . مثل حاتم و سخاوت كه لزوم بيّن به معناى اخصّ دارند .\r\n6 - اقتضاء به نحو دلالت التزامى عقلى كه لزومش بيّن به معناى اعمّ باشد .\r\n7 - اقتضاء به نحو استلزام عقلى آن هم از نوع لزوم غير بيّن كه نيازمند به استدلال و برهان است .\r\nمرحوم آخوند در متن ، سه نظريّه را صريحا عنوان كرده ؛ ولى از همين مقدار ، وضع احتمالات ديگر هم روشن مىشود و ما به ترتيب كتاب پيش مىرويم .\r\n1 - مرحوم صاحب معالم قائل به دلالت لفظيّهء تضمّنى شده و فرموده است كه : امر به شىء به دلالت تضمّنى بر نهى از ضد عامّ آن شىء دلالت مىكند . صلّ به تضمّن بر لا تترك الصلاة دلالت دارد . دليل صاحب معالم : صيغهء افعل ( مثلا صلّ ) به دلالت مطابقى بر وجوب دلالت دارد ( چنان كه در مباحث اوّليهء مادّه و صيغهء امر گذشت ) و وجوب از ديدگاه مشهور مركّب از دو جزء است . 1 - طلب فعل يا اذن در فعل يا رجحان فعل 2 - منع يا نهى از ترك .\r\nوجوب يعنى از شما مىخواهم كه انجام بدهى و مىخواهم كه ترك نكنى . يا مىخواهم كه انجام دهى و نمىخواهم كه ترك كنى ، كراهت دارم ترك را ، تو را از ترك آن زجر و ردع مىكنم ( بر اساس اختلاف مبانى كه نهى طلب ترك باشد يا زجر و ردع از فعل ) و يك جزء وجوب همان نهى از ترك است . آنگاه امر به فعل كه به دلالت مطابقى بر وجوب دلالت دارد به دلالت تضمّنى هم بر نهى از ترك دلالت مىكند . « 1 »\r\nقوله : و التحقيق : حقّ آن است كه رأى صاحب معالم باطل است ؛ زيرا\r\n[ اوّلا اصل وضع صيغهء افعل براى وجوب قابل بحث است ، آنچه مسلّم مىباشد آن است كه امر مولى بر طلب عالى از دانى دلالت مىكند و امّا الزام و بايد و وجوب ، به حكم عقل و از لوازم عقلى دلالت امر بر طلب مذكور است ، نه اينكه مدلول وضعى فعل امر باشد تا سخن از دلالت وضعى تضمّنى به ميان آيد . مرحوم آخوند اين‌گونه جواب نمىدهند . چرا كه ايشان در اين جهت با مشهور و صاحب معالم هم‌عقيده بوده و معتقد\r\n\r\n\r\n","description":"","footnote":"\r\n( 1 ) - معالم الاصول ، ص 63 .\r\n","page_name":" 305 ","page_number":313},
  {"content":"\r\n\r\nهستند كه فعل امر دالّ بر وجوب است و براى خصوص طلب وجوبى وضع شده است و قبلا اين مطلب گذشت . 
  ] « 1 »\r\nثانيا اصولا مجعولات و معتبرات عرفى و شرعى خواه وضعى باشند ( ملكيّت ، زوجيّت ، رقيّت و . . . ) خواه تكليفى ، ( وجوب ، حرمت و . . . ) يك سلسله امور بسيطه‌اى بيش نيستند . ملكيّت علقه و رابطهء خاصّى ميان مالك و مملوك است . زوجيّت هم رابطهء مخصوصى ميان زوجين است و . . . وجوب هم عبارتست از طلب الفعل ، منتهى طلب فعل از امورى است كه مقول به تشكيك بوده و داراى مراتب است ، مرتبهء نازلهء آن استحباب است كه رجحان فعل مىباشد و مراتب متوسّطهء آن ، مستحبهاى مؤكّد است و مرتبهء عاليهء آن ، وجوب و طلب الزامى است .\r\nدليل بر بساطت وجوب از ديدگاه فلسفى آن است كه طلب و اراده از كيفيّات نفسانيّه است و كيفيّات نفسانيّه از اعراض هستند و اعراض از بسائط مىباشند . البته در مورد واجب الوجود لذاته مطلب از اين قرار نيست و آن ذات ، محلّ عروض عوارض نيست ، بلكه آنجا اراده از سنخ وجود است و وجود هم از ديدگاه فلسفى حقيقتى بسيط است نه مركّب . از نقطه‌نظر فقهى و اصولى هم اگر وجوب مركّب از دو طلب ( طلب فعل و طلب ترك ترك ) يا يك طلب و يك زجر و ردع باشد ، يعنى مركّب از دو بايد يا يك بايد و يك نبايد باشد ، لازم مىآيد . هر تكليفى دو تكليف باشد و بدنبال آن دو امتثال و عصيان در بين باشد و بدنبال آن دو ثواب و عقاب مطرح باشد ، درحالىكه احدى از فقهاء به اين لوازم ملتزم نيستند و همه برآنند كه يك تكليف ، يك تكليف است و يك امتثال يا عصيان دارد و يك ثواب يا عقاب دارد . پس اصلا وجوب مركّب نيست تا سخن از دلالت تضمّنى مطرح شود و قضيّهء دلالت تضمّنى سالبه به انتفاء موضوع است . پس سخن صاحب معالم مردود است .\r\nقوله : نعم : اگر كسى بپرسد كه چرا از قديم الايّام وجوب را ، طلب الفعل به ضميمهء منع از ترك تعريف كرده‌اند ؟ آيا از اين تعريف ، مركّب بودن وجوب مستفاد نيست ؟ در جواب\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 104 - 103 .\r\n","page_name":" 306 ","page_number":314},
  {"content":"\r\n\r\nمىگوييم :\r\nطبق مطلبى كه بيان كرديم و مبرهن ساختيم ( بساطت وجوب ) بايد گفت كه تعريف مذكور ، تعريف حدّى و به اجناس و فصول نيست تا منع از ترك فصل وجوب و داخل در ذات وجوب بوده و قوام وجوب به آن دو بوده و وجوب ماهيّتى مركب از آن دو باشد ، بلكه تعريف رسمى و به عرض خاصّهء لازمه است . لازم عقلى - كه وجوب طلب اكيد و شديد بود - عبارتست از منع از ترك ، يعنى از نظر عقلى حالا كه مولى اين فعل را از تو خواسته ، نبايد ترك كنى و مخالفت نمائى و حقّ مولويّت را مراعات نكنى . مشهور لازم شىء را به جاى خود آن شىء گرفته‌اند و در تعريف اخذ كرده‌اند و از اين‌گونه اشتباهات فراوان پيش مىآيد .\r\nقوله : بمعنى : حال كه منع از ترك از لوازم وجوب شد ، بايد ديد چه نوع لزومى در ميان است ؟\r\nآيا لزومش از نوع لزوم بيّن به معناى اخصّ است كه به مجرّد تصوّر طلب فعل و امر به فعل ، نهى از ترك هم حتما تصوّر مىشود ؟ قطعا اين نيست ، زيرا ما مىتوانيم در مقام امر كردن تمام توجّه خود را به جانب فعل عطف كرده و از ترك به كلّى قطع‌نظر كنيم ، چه رسد به تصوّر منع از ترك . درحالىكه اگر لزومش بيّن به معناى اخصّ بود ، اين تفكيك محال بود آرى لزومش لزوم بيّن بالمعنى الاعمّ است كه اگر مولى و آمر به جانب ترك متوجه و ملتفت شود ، هرآينه حتما ترك مأمور به مبغوض او خواهد بود و هرگز راضى به ترك نخواهد شد و به مجرّد لحاظ و تصوّر ، اين نهى و مبغوضيّت مىآيد ؛ ولى ابتدا به ساكن ممكن است اصلا توجّه و تصوّرى پيدا نكند . ضمنا نوبت به لزوم غير بيّن و استدلال و برهان نمىرسد .\r\nدر فراز قبلى دلالت تضمّنى ردّ شد . در اين فراز هم لزوم بيّن بالمعنى الاخصّ و لزوم غير بيّن ردّ شد .\r\nمختار آخوند ( ره ) همين است كه لزوم بيّن بالمعنى الاعم باشد ، پس اصل اقتضاء و استلزام را ايشان قبول دارند . ضمنا احتمال اوّل هم كه عدم اقتضاء بود ، از ديد مرحوم آخوند مردود است .\r\n\r\n","description":"","footnote":"","page_name":" 307 ","page_number":315},
  {"content":"\r\n\r\nقوله : و من هنا : صاحب فصول طرفدار عينيّت شده و فرمود امر به شىء عين نهى از ضد عام است و صلّ عين لا تترك الصلاة است « 1 » ( عينيّت مفهومى يا حدّ اقلّ اتّحاد مصداقى ) مرحوم آخوند مىفرمايد كه با توجه به مطالب گفته شده - كه منع از ترك ، لازم عقلى وجوب است نه جزء آن - ابطال نظريّه عينيّت هم روشن شد ، چرا كه عينيّت به معناى اتّحاد و اين‌همانى است . درحالىكه لزوم و ملازمه و لازم و ملزوم بودن ( كه ثابت شد ) فرع بر اثنينيّت و دوئيّت است و لازم و ملزوم دو چيز هستند نه يك چيز ، پس اتحاد و يگانگى باطل است .\r\nقوله : نعم : آرى به يك معنى مىتوان عينيّت را پذيرفت : منظور فصول و ديگران از عينيّت اين باشد كه در موارد امر به شىء ، يك طلب بيشتر نيست كه حقيقتا و اوّلا و بالذات به فعل و وجود نسبت داده مىشود و بعث و تحريك به سمت فعل است و ثانيا و بالعرض و مجازا به ترك نسبت داده مىشود و طلب ترك ترك يا زجر و ردع از ترك ( بر اساس اختلاف مبانى در معناى نهى ) ناميده مىشود و گرنه در جانب ترك حقيقتا طلبى نيست .\r\nقوله : فافهم : ظاهر كلام قائلين به عينيّت يا دلالت مطابقى آن است كه حقيقتا در جانب ترك مأمور به ، نهى وجود دارد و طلب ترك حقيقى يا زجر حقيقى از ترك در كار است نه صرف مجازيّت . پس توجيهى كه در نعم به بعد آورديم قابل قبول نيست و همان اشكالى كه در « و من هنا » داشتيم وارد است .\r\nنتيجه : مرحوم آخوند در مقام ثانى ، يعنى درباره با ضد عام ، اقتضاء را پذيرفته و از نوع اقتضاء عقلى آن هم لزوم بيّن بالمعنى الأعمّ دانستند .\r\n\r\n\r\n","description":"","footnote":"\r\n( 1 ) - الفصول الغروية ، ص 92 .\r\n","page_name":" 308 ","page_number":316},
  {"content":"\r\n\r\n\r\nامر چهارم ثمره مسألهء ضد\r\nهر مسأله‌اى از مسائل اصولى بايستى داراى يك يا چند ثمرهء فقهى و عملى باشد و گرنه طرح آن در علم اصول بىفايده خواهد بود . بر اين اساس ثمره و فايدهء عملى مسألهء ضد چيست ؟ چندين ثمره براى آن ذكر شده « 1 » كه ما دو ثمره را مطرح مىكنيم .\r\n1 - اصلىترين و عام‌ترين ثمرهء مسألهء ضد عبارتست از حرمت و عدم حرمت شرعى ضد بيان مطلب : همان گونه كه در مسألهء مقدّمه واجب گفته شد كه بنا بر ملازمه ميان وجوب ذى المقدّمه و وجوب مقدّمه ، وجوب شرعى مقدّمه استنتاج مىشد و بنا بر عدم ملازمه هم حدّ اكثر يك لابديّت عقلى درست مىشد و وجوب شرعى استفاده نمىشد و . . .\r\nهمچنين در مسألهء ضد هم مىگوئيم كه بنا بر ملازمه ميان وجوب شيئى و حرمت اضداد آن و به عبارت ديگر ، بنا بر اقتضاى امر به شىء نسبت به نهى از ضد ، نتيجه حرمت شرعى ضدّ است و بنا بر عدم ملازمه و عدم اقتضا ، ضد مأمور به تنها ممنوعيّت عقلى پيدا مىكند و حرمت شرعى ندارد . اين ثمرهء مستقيمى است كه از يك مسألهء اصولى انتظار مىرود كه نتيجهء آن مسئله در طريق استنباط حكم شرعى ( حرمت ضد ) واقع شود . اين ثمره مترتب است و كسى با آن مخالفتى ندارد ؛ ولى چندان ثمرهء مهمّى نيست ، زيرا برفرض ثبوت حرمت ، يك حرمت تبعى ثابت مىشود كه مستقلّا داراى اطاعت و عصيان و بدنبال آن داراى ثواب و عقاب نيست . مرحوم آخوند اين ثمره را در كفايه نياورده‌اند .\r\n2 - ثمرهء مهمى كه مورد بحث و بررسى واقع شده و جناب شيخ بهائى آن را انكار كرده و\r\n\r\n\r\n","description":"","footnote":"\r\n( 1 ) - مطارح الانظار ، ص 118 .\r\n","page_name":" 309 ","page_number":317},
  {"content":"\r\n\r\nمشهور « 1 » پذيرفته‌اند و اين ثمره مخصوص ضد خاصّ عبادى ( از قبيل نماز نسبت به ازالهء نجاست ) مىباشد ، آن است كه اگر در مسألهء ضد خاصّ قائل به اقتضا شديم و گفتيم كه امر به شىء مقتضى نهى از ضد است ، لازمه‌اش آن است كه در مثال ازاله و صلاة ، صلاة اوّل وقت متعلّق نهى گرديده و شرعا حرام و مبغوض باشد ، آنگاه دو مطلب ديگر هم به اين اضافه مىكنيم .\r\n1 - در باب نواهى خواهد آمد كه نهى در عبادات دالّ بر فساد و بطلان عبادت است .\r\n2 - نهى هم گاهى اصلى است مثل : « لا تصلّ فى الدار المغصوبة » و گاهى تبعى است مثل « ما نحن فيه » كه به تبع امر به شىء ، نهى از ضد درست مىشود و گرنه مستقيما نهيى در كار نيست . حال بپذيريم كه نهى مطلقا دالّ بر فساد است ، خواه اصلى و خواه تبعى . آنگاه به ضميمه اين امور مىگوئيم كه اگر مكلّف در اوّل وقت ازاله را ترك كرد و مشغول نماز شد ، چنين نمازى منهى و باطل است ؛ امّا اگر قائل به عدم اقتضا شديم و گفتيم كه امر به شىء مقتضى نهى از ضد نيست ، لازمه‌اش آن است كه اگر مكلّف ازاله را ترك كرد و مشغول نماز شد ، نمازش صحيح باشد ، چون نهى كه ندارد تا موجب مبغوضيّت عمل شود و از طرفى نماز عبادت است و رجحان ذاتى دارد و به قصد مصلحت انجام مىشود و محكوم به صحّت است .\r\nقوله : و عن البهائى : مرحوم شيخ بهائى ثمرهء مذكور را انكار و ردّ كرده و مدّعى شده كه ضد خاص عبادى مطلقا فاسد و باطل است ، چه بر مسلك اقتضاى امر به شىء نسبت به نهى از ضد و چه بر مبناى عدم اقتضا . پس ثمره‌اى ميان اين دو مبنا ظاهر نمىشود . بيان مطلب : امّا بنا بر اقتضا كه مشهور هم فرمودند : « ضد عبادى باطل است ، زيرا متعلّق نهى تبعى است و نهى در عبادات هم دالّ بر فساد و بطلان است . » امّا بنا بر عدم اقتضا : درست است كه ضد عبادى نهى شرعى ندارد تا حرام باشد ؛ ولى اين مقدار كافى نيست ، حتما بايد داراى امر فعلى باشد و به قصد امتثال امر اتيان شود تا عبادت گرديده و محكوم به صحّت شود و در ما نحن فيه ، نماز اوّل وقت در سايهء ابتلا به مانع و مزاحم اقوى ( امر به\r\n\r\n\r\n","description":"","footnote":"\r\n( 1 ) - قوانين الاصول ، ج 1 ، ص 115 ؛ مطارح الانظار ، ص 118 .\r\n","page_name":" 310 ","page_number":318},
  {"content":"\r\n\r\nازاله ) داراى امر فعلى نيست و تا امر نباشد ، عباديّتى نيست ، پس باز هم محكوم به بطلان است . پس ميان قائل به اقتضاء و عدم آن در ضد عبادى ثمره ظاهر نشد . « 1 »\r\nقوله : و فيه : مرحوم آخوند ثمرهء مزبور را قبول دارند و لذا در صدد دفاع از آن برآمده و اشكال شيخ بهائى ( ره ) را پاسخ مىدهند . در باب صحّت عبادت دو مبنا وجود دارد :\r\n1 - عباديّت در گرو امر فعلى و قصد امر است و قوام عبادت به اين است كه امر فعلى داشته باشد و مكلّف آن را به قصد امتثال امر فعلى انجام دهد تا صحيح و مجزى باشد و گرنه عبادت نخواهد بود . مبناى مشهور در صحّت عبادت همين است .\r\n2 - وجود امر فعلى و قصد امتثال آن لازم نيست ، بلكه كافى است كه ملاك امر باشد و مكلّف عبادت را به قصد ملاك و مقتضى ( مصلحت ملزمه و غير ملزمه بر مبناى عدليه كه احكام را دائر مدار مصالح و مفاسد در متعلّقات مىدانند ، و غرض يا هر چيز ديگرى بر مبناى اشاعره كه احكام را دائر مدار مصالح و مفاسد نمىدانند . ) انجام دهد . مبناى جمله‌اى از متأخّرين همين است و دليل كفايت قصد ملاك ، رجوع به وجدان است كه اگر عبدى مشاهده مىكند كه فرزند دلبند مولى در حال غرق شدن است يا منزل مولى در حال آتش گرفتن است و فعلا مولى در آنجا حضور ندارد تا امر به انقاذ غريق يا اطفاء حريق بكند ؛ ولى عبد به مقتضاى عقل فطرى يقين دارد كه اين انقاذ يا اطفاء مطلوب مولى است و ملاك را احراز كرده است ، در اينجا لازم نيست منتظر بماند تا امرى بيايد ، بلكه ملاك امر را دارد و بايد اقدام كند و گرنه نزد عقلاء هيچ عذر و بهانه‌اى نخواهد داشت .\r\nبا توجه به اين مقدمه مرحوم آخوند مىفرمايد : بر مسلك اقتضا مطلب همان است كه مشهور گفتند و شيخ بهائى ( ره ) نيز پذيرفتند كه ضد عبادى محكوم به بطلان است ؛ ولى بر مسلك عدم اقتضاء اين عبادت باطل نيست ؛ زيرا متعلّق نهى نيست تا موجب مبغوضيت و حرمت و بطلان شود . البته همان‌طور كه شيخ بهائى فرمود متعلّق امر فعلى هم نيست ، چون با واجب اهم تزاحم پيدا كرده و اهم مانع شده از اينكه امر به مهم فعلى شود و گرنه طلب ضدّين و تكليف بما لا يطاق مىشود ؛ ولى ملاك امر ( كه مصلحت و رجحان و\r\n\r\n\r\n","description":"","footnote":"\r\n( 1 ) - زبدة الاصول ، ص 82 .\r\n","page_name":" 311 ","page_number":319},
  {"content":"\r\n\r\nمطلوبيت باشد ) در اين نماز وجود دارد و مقتضى براى صحّت موجود است ، آنگاه اگر فعلا و بالعرض نهيى بدان تعلّق مىگرفت ، موجب مبغوضيّت و مبعّديّت مىگرديد ؛ ولى بر مسلك عدم اقتضا فرض اين است كه نهيى در كار نيست ، پس مقتضى موجود و مانع مفقود است ، و اگر نماز را به قصد ملاك امر انجام داديم ، حتما صحيح و مجزى است . پس ثمره‌اى كه مشهور فرمودند كماكان به قوّت خود باقى است .\r\n\r\n","description":"","footnote":"","page_name":" 312 ","page_number":320},
  {"content":"\r\n\r\n\r\nامر پنجم مسألهء ترتّب\r\nقوله : ثمّ انّه : گروهى از بزرگان ( از قبيل محقّق ثانى ، كاشف الغطاء « 1 » و ميرزاى كبير شيرازى ) مدّعى شده‌اند كه حتّى بر مسلك مشهور هم ( كه صحّت عبادت در گرو امر فعلى و قصد امتثال آن مىدانند ) كارى مىكنيم كه ضد عبادى امر فعلى پيدا كند و ثمرهء مزبور ظاهر شود ، يعنى بر مبناى قول به اقتضا ، ضد عبادى باطل باشد و بر مسلك قول به عدم اقتضا ، ضد عبادى صحيح باشد ، حتّى اگر امر لازم باشد ، ما كارى مىكنيم كه امر درست شود ، منتهى نه امر عرضى و در عرض امر به اهم ، بلكه يك امر طولى و ترتّبى .\r\nبيان مطلب :\r\nفرض اين است كه ابتدا به ساكن دو امر مطلق داريم . 1 - امر به ازاله كه مىگويد : « ازل النجاسة عن المسجد » و كارى به امر صلاتى ندارد ، يعنى ازاله مطلقا واجب است چه نماز واجب باشد يا نه . 2 - امر به نماز كه مىگويد : « اقم الصلاة » و كارى به امر ديگر ندارد و ظاهرش اين است كه نماز مطلقا واجب است چه ازاله بكند يا نه ، و به اطلاق هر دو نمىتوان عمل كرد ؛ زيرا مستلزم طلب ضدّين درآن‌واحد است كه تكليف به محال مىباشد .\r\nپس ناچاريم از خير يكى از آنها بگذريم و به حكم عقل امر به اهم را ( ازاله در سايهء فورى بودن و ضيق وقت واجب اهم است . ) كه نمىتوان ناديده گرفت ، ناگزير بايد از امر به مهم ( امر صلاتى كه در اثر وسعت وقت مهم است ) صرفنظر كنيم . حال امر به مهم را به كلى\r\n\r\n\r\n","description":"","footnote":"\r\n( 1 ) - كشف الغطاء ، ص 27 .\r\n","page_name":" 313 ","page_number":321},
  {"content":"\r\n\r\nناديده بگيريم يا از اطلاق آن صرف‌نظر كرده و معلّق و مقيّد سازيم ؟ قانون اين است كه « الضرورات تتقدّر بقدرها » ، و مقدار ضرورت عبارتست از صرفنظر از اطلاق امر به مهم .\r\nپس امر به مهم را مقيّد مىسازيم تا در طول امر به اهم قرار گرفته و محذورى نداشته باشد و در مقام تقييد دو راه پيشنهاد شده\r\n1 - يا امر به مهم را به معصيت و عدم اطاعت امر به اهم مقيّد مىسازيم و مىگوئيم كه در واقع منظور شارع مقدّس اين است كه « ازل النجاسة عن المسجد » و « ان عصيت فاقم الصلاة » كه امر به نماز مقيّد به عصيان امر به ازاله شده و در رتبهء متأخر است ، ضمنا شرط عصيان از قبيل شرط متأخر است ؛ زيرا همين اوّل وقت كه معصيتى نيست ، در ثانى و ثالث وقت ( مثلا در ظرف نيم ساعت آنى ) اگر ازاله نكرد ، معصيت محقّق مىشود ؛ ولى قبل از آن و از اوّل وقت مىگويد كه اگر در آينده معصيت كردى ، از هم‌اكنون امر به نماز دارى و در طول امر به ازاله است و تا امر به ازاله را معصيت نكند نوبت به امر صلاتى نمىرسد .\r\n2 - يا امر به مهم را به بنا و عزم بر معصيت امر اهم مقيّد مىكنيم و مىگوئيم كه در واقع منظور شارع اين است كه « ازل النجاسة و ان به نيت على المعصية او عزمت عليها فاقم الصلاة » كه امر به نماز مقيّد به بنا و عزم بر معصيت امر به اهم است و تا اين بنا نباشد امر به مهم هم نيست و چنين شرطى يا از نوع شرط متقدّم است . اگر يك آن بناگذارى بر معصيت ، كافى باشد ، و لو بقا و استمرار نداشته باشد . يا شرط مقارن است ، اگر بقاء و تداوم اين بناگذارى تا آخر نماز باشد كه از قبيل استقبال الى القبله نسبت به نماز مىشود .\r\nحال جماعتى از بزرگان از راه امر طولى و ترتّبى به دو نحو مذكور در صدد برآمده‌اند كه براى ضد عبادى امر طولى و ترتّبى درست كرده و نتيجه بگيرند كه حتّى اگر عبادت قصد امر بطلبد ما در اينجا امر داريم و اگر كسى نماز را به قصد امر مذكور انجام دهد قطعا صحيح است . و درصدد تقريب امر ترتّبى مدّعى شده‌اند كه آنكه محذور دارد و محال است ، امر به ضدين در عرض هم مىباشد كه تكليف به محال است و جمع بين ضدّين نشايد . امّا امر به ضدّين در طول هم و به نحو ترتّبى به يكى از دو وجه مذكور مانعى ندارد و محال نيست ، چون هيچ‌گاه امر به مهم در رتبهء امر به اهم نيست تا محال پيش آيد و تا امر به\r\n\r\n","description":"","footnote":"","page_name":" 314 ","page_number":322},
  {"content":"\r\n\r\nاهم فعلى است ، نوبت به امر به مهم نمىرسد . آرى وقتى امر به اهم ساقط شد ، امر به مهم مىآيد . و نه تنها مانع عقلى ندارد و عقلا ممكن است و امكان وقوعى دارد ، بلكه در عرفيّات كثيرا چنين اوامر طولى و ترتّبى واقع شده و وجود خارجى دارد ( مولائى به عبدش مىگويد كه فلان كار را بكن و اگر نكردى لااقل فلان كار ديگر را انجام بده . ) و اگر محال بود هرگز واقع نمىشد . ادلّ دليل على امكان شىء وقوعه الخارجى .\r\nقوله : قلت : مرحوم آخوند قضيّهء ترتّب و امر طولى را قبول ندارد و در مجموع دو اشكال به اين مطلب دارند .\r\n1 - اشكال اصلى ترتّب آن است كه به همان دليل كه امر به دو ضد و طلب دو ضد در عرض هم و درآن‌واحد محال و ممتنع است ( مناط استحاله آن است كه طلب ضدين در حقيقت طلب محال است و از مولاى حكيم صادر نمىشود و در حقيقت برمىگردد به اجتماع نقيضين در ارادهء مولى كه اجتماع نقيضين مطلقا محال است . همچنين تكليف به محال و غير مقدور است و عبد قدرت بر جمع ميان ضدّين و امتثال هر دو درآن‌واحد ندارد كه چنين تكليفى هم از مولاى حكيم صادر نمىشود . ) دقيقا به همين مناط و ملاك امر به ضدّين و طلب آن دو در طول هم و به نحو ترتّب محال است .\r\nبيان مطلب : بحث در موردى است كه ضدّان اهم و مهم هستند ، يعنى ازالهء نجاست كه مأمور به مىباشد ، اهم است و صلاة اوّل وقت كه ضد عبادى مىباشد ، مهم است و جمع ميان آنها درآن‌واحد شدنى نيست ، آنگاه اگرچه امر به مهم ( اقم الصلاة ) در مرتبهء امر به اهم ( ازل النجاسة ) نيست و دو مرتبه از آن متأخر است ( اوّل بايد امر به اهم باشد و سپس مكلّف آن را معصيت كند يا بنا را بر معصيت آن بگذارد تا نوبت به امر به مهم برسد و تا مادامىكه معصيت يا عزم بر معصيت اهم نباشد امر به مهم فعلى نمىشود ، پس رتبهء امر به مهم پس از امر به اهم است ) و در مرتبهء امر به اهم چيزى مانع فعليّت نيست و اجتماع طلب ضدّين پيش نمىآيد ؛ امّا در مرتبهء امر به مهم امر به اهم كماكان فعلى است و در اين مرحله اجتماع پيش مىآيد ، بيان مطلب :\r\nفرض اين است كه امر به اهم از فعليّت نيفتاده و كماكان باقى است ، زيرا سقوط امر يا\r\n\r\n","description":"","footnote":"","page_name":" 315 ","page_number":323},
  {"content":"\r\n\r\nدر سايهء امتثال آن است كه على الفرض امر به ازاله امتثال نشده و يا در سايهء ارتفاع موضوع است ، يعنى شخص ديگر ازالهء نجاست كرد و اين واجب كفائى را انجام داد و از عهدهء من ساقط شد كه على الفرض اين هم نيست . يا در سايهء معصيت امر به اهم است كه آن هم حاصل نشده ، چون معصيت در ظرف نيم ساعت آينده محقق مىشود و هنوز محقّق نشده تا مسقط امر باشد . و صرف بناگذارى و تصميم بر معصيت و عدم اتيان هم كه مسقط امر نيست . پس در مرتبهء امر به مهم ، امر به اهم همچنان فعلى است . از طرفى هم امر به مهم مشروط به عصيان امر به اهم يا عزم بر عصيان آن بود و اين شرط حاصل شده و قانون اين است كه هر واجب مشروطى با حصول شرطش فعلى و منجّز و مطلق مىشود . پس امر به مهم هم در اين مرتبه فعلى مىشود . در نتيجه الآن و در مرتبهء امر به مهم ، امر به اهم نيز فعلى است و همان محذور عود مىكند كه اجتماع طلب دو ضد درآن‌واحد باشد و طلب ضدّين درآن‌واحد طلب محال و تكليف به محال است و از مولاى حكيم صادر نمىشود .\r\nپس ترتّب مستلزم محال است و مستلزم المحال ، محال . پس ترتّب محال و باطل است .\r\nقوله : لا يقال : مستشكل قبول دارد كه در مرتبهء متأخر ، يعنى مرتبهء امر به مهم امر به اهم هم فعلى است و طلب ضدين و امر فعلى به دو ضد پيش مىآيد ؛ و لكن اجتماع دو طلب كه به دو ضد متعلّق شده‌اند ، درآن‌واحد دوگونه است .\r\n1 - گاهى ابتدا به ساكن و بدون دخالت اراده و اختيار مكلّف است . مثل اينكه ابتدا به ساكن مولاى حكيم يا عاقل و ملتفت هم بگويد تحرّك و هم بگويد « اسكن » هم بگويد « قم » و هم بگويد : « اجلس » و . . . چنين چيزى از محالات است و از حكيم امتناع صدورى دارد .\r\n2 - گاهى امر به دو ضد به سبب سوء اختيار مكلّف است و از اراده و آزادى او سرچشمه مىگيرد و خودش مقصّر است در اينجا جمع ميان دو امر و طلب ، به دو ضد و فعليّت يافتن هر دو امر محذورى ندارد و هيچ برهانى بر امتناع و استحالهء آن نيست و ما نحن فيه از اين قبيل است ، زيرا اگر مكلّف امر به اهم را معصيت نمىكرد يا بنا را بر عصيان آن نمىگذاشت نوبت به امر مهم نمىرسيد و اين امر دربارهء او فعلى نمىشد ؛ ولى از اختيار و آزادى سوءاستفاده\r\n\r\n","description":"","footnote":"","page_name":" 316 ","page_number":324},
  {"content":"\r\n\r\nكرد و اهم را ناديده گرفت و امر به مهم هم در حق او فعلى شد . البته هم‌زمان امر به اهم هم فعلى است و طلب ضدين است ؛ ولى چون از سوء اختيار مكلّف سرچشمه مىگيرد ، اشكالى ندارد و محالى هم پيش نمىآيد . به قول بزرگان : « الامتناع بسوء الاختيار لا ينافى الاختيار . »\r\nقوله : فانّه يقال : مرحوم آخوند به اشكال مذكور دو جواب مىدهند :\r\n1 - جواب حلّى : قاعدهء كلّى : اگر چيزى عقلا محال بود قانون عقلى تخصيص‌بردار نيست و هميشه و در همه حال محال است . نه اينكه در حالى و در ظرفى محال باشد ؛ ولى در حال ديگر محال نباشد . با توجه به اين قاعده مىگوئيم كه فلسفهء استحالهء امر به دو ضد و طلب ضدّين عبارتست از اينكه طلب دو ضد و جمع ميان آن دو در حقيقت طلب يك امر محال و ممتنع است و طلب محال از مولاى حكيم ( كه غافل هم نيست و توجّه به محال بودن آن دارد ) و كار لغو و عبث و قبيح انجام نمىدهد ، محال است . اين استحالهء عقلى كلّى است و چنين نيست كه در فرض سوء اختيار اين طلب محال حكيمانه باشد و در فرض ديگر غير حكيمانه . على كلّ حال در مرتبهء متأخّره اجتماع دو طلب نسبت به دو ضد محال است .\r\n2 - جواب نقضى : اگر به صرف سوء اختيار ، اجتماع طلب ضدين در مرتبهء متأخر جايز باشد ، لازمه‌اش آن است كه ابتدا به ساكن هم مولى بتواند امر به ضدّين را بر يك امر اختيارى و ارادى معلّق كرده و در عرض هم به دو ضد امر داشته باشد . مثلا بگويد : « افعل كذا و ان عصيت بسوء الاختيار فاجمع بين الضدّين يا فتحرّك و اسكن » بيان ملازمه : ما نحن فيه و لو در صورت و ظاهر دو امر طولى است ، يعنى فرموده : « ازل النجاسة و ان عصيت فاقم الصلاة » ، ولى با توجّه به اينكه امر به اهم در مرتبهء امر به مهم همچنان فعلى است ، گويا فرموده كه « ازل النجاسة ( يا افعل كذا ) و ان عصيت فازل النجاسة و اقم الصلاة ( يا فاجمع بين الضدّين ) » اگر چنين چيزى جايز و ممكن شد ، ديگر نوبت به امر طولى و ترتّبى نمىرسد همان دو امر عرضى را دارد و محذورى هم ندارد و اساس ترتّب باطل مىشود .\r\nبيان بطلان لازم : چنين طلب دو ضدى در عرض هم با تعليق بر امر اختيارى قطعا باطل\r\n\r\n","description":"","footnote":"","page_name":" 317 ","page_number":325},
  {"content":"\r\n\r\nاست و شما هم قائل به استحالهء آن هستيد . پس ملزوم هم كه اجتماع امر اهم و مهم در رتبهء بعد باشد بايد محال باشد ، چه فرقى دارد كه شما ما نحن فيه را تجويز مىكنيد ؛ ولى افعل كذا و ان عصيت فاجمع بين الضدين را منع مىكنيد ؟\r\nقوله : ان قلت : در حقيقت به جواب نقضى اشكال وارد شده است . ( و لذا مرحوم آخوند جواب نقضى را به تأخير انداخت و گرنه على القاعده بايد جواب نقضى پيش از جواب حلّى باشد ) مستشكل مىگويد كه ما نحن فيه ( امر طولى ) با مادّهء نقضى كه شما ذكر كرديد ( امر عرضى ) فرق دارند و قياس مع الفارق است .\r\nفرق اين است كه در مورد مادّهء نقض اجتماع دو طلب به دو ضد در عرض هم است و چون متعلّق دو امر تضادّ دارند و ضدّان تمانع وجودى دارند و هركدام طارد ديگرى است .\r\nلذا اجتماع آنها ممكن نيست ؛ ولى در ما نحن فيه مطارده‌اى نيست ، زيرا امر به مهم در رتبهء امر به اهم نيست تا مطارده و تمانع در ميان باشد ، بلكه در طول آن است و معلّق به عصيان و عدم اتيان امر به اهم است و بر اين تقدير فعلى مىشود . آنگاه مادام كه مكلّف مريد انجام اهم است ، نوبت به مهم نمىرسد تا مطارده‌اى باشد . وقتى ارادهء معصيت كرد و بنا را بر ترك اهم گذاشت ، نوبت به مهم مىرسد پس قياس ناتمام است و ما نحن فيه جايز است و لو مادّهء نقض مذكور جايز نباشد .\r\nقوله : قلت : مرحوم آخوند به اين اشكال هم دو جواب مىدهند .\r\n1 - چه كسى به شما گفته كه در ما نحن فيه مطارده نيست ؟ معيار مطارده آن است كه دو چيز در يك آن امرشان فعلى باشد همچنين متضادين هم باشند . همين مقدار براى مطارده كافى است كه اين معيار در ما نحن فيه وجود دارد ، زيرا اگرچه امر به مهم در رتبه امر به اهم و برفرض ارادهء اتيان به اهمّ نيست ؛ ولى امر به اهم در رتبهء امر به مهم هست و الآن كه مكلّف بنا را بر ترك اهم گذاشته ، هم امر صلاتى فعلى است و هم امر به ازاله فعلى است . ضمنا صلاة و ازاله با هم جمع نمىشوند و تمانع دارند و معناى مطارده همين است . پس در اينجا هم تمانع هست و ملاك استحاله را دارند .\r\n2 - برفرض در ما نحن فيه مطاردهء طرفينى در ميان نباشد و امر به مهم طارد امر به اهم\r\n\r\n","description":"","footnote":"","page_name":" 318 ","page_number":326},
  {"content":"\r\n\r\nنباشد . ( چون در مقام او نيست ) ولى از طرف اهم كه طارديّت هست و امر به اهم على كل حال طارديّت دارد ( چه انجام شود و امتثال گردد و چه معصيت شود ) و چون اهم و اقوى است ، با وجود فعليّت امر به اهم هرگز امر به مهم فعلى نمىشود تا امر ترتّبى درست كنيد و عبادت را به قصد امر بياوريد . اگر روزى امر به اهم ساقط شود ، نوبت امر به مهم فرامىرسد ؛ ولى تا ساقط نشده جاى فعليّت امر به مهم نيست .\r\nقوله : ان قلت : مستشكل مىگويد كه تا اينجا با دليل عقلى ثابت كرديد كه امر ترتّبى محال است ، درحالىكه ما در خارج ، چه در عرفيّات و چه شرعيّات موارد فراوانى داريم كه ظهور در وقوع و تحقّق خارجى امر ترتّبى و طولى دارند و نشانهء وقوع ترتّب هستند . ( اما در عرفيّات : مولائى به عبدش مىگويد : « انقذ ولدى و ان عصيت فانقذ اخى » يا پدرى به فرزندش مىگويد : « بايد به مدرسه به روى و اگر نرفتى بايد فلان مقدار قرآن تلاوت كنى و . . . » و امّا در شرعيات : در ماه مبارك رمضان كه روزه واجب است مسافرت مهمى به منظور حفظ جان يا آبرو و مانند آن پيش آمده كه سفر هم بر او واجب شده است شارع مىفرمايد :\r\n« سافر و ان عصيت فصم و . . . » ) بهترين دليل بر امكان چيزى ، تحقّق خارجى آن شىء است ؛ زيرا اگر ممكن نبود كه واقع نمىشد . وقوع فرع بر امكان است . حال شما كه ترتّب را مستحيل دانستيد ، اين موارد را كه ظهور در وقوع امر ترتّبى دارند چگونه حلّ مىكنيد ؟ و چاره در اين موارد چيست ؟\r\nقوله : قلت : قاعدهء كلّى : وقتى چيزى به حكم برهان عقلى محال و ممتنع شد و يقين به استحالهء آن پيدا كرديم ، وظيفه آن است كه مفاد برهان را اخذ كنيم و ظواهرى را كه بر خلاف برهان قاطع است ، به نوعى توجيه كنيم و به حكم اين قانون كلّى ، ترتّب محال است و مواردى كه در شرع و عرف خلاف آن را نشان مىدهد ، به دو نحو توجيه كنيم .\r\n1 - يا مىگوئيم كه در موارد مذكور و مانند آن ، امر به مهم پس از اعراض و رفع يد و صرف‌نظر كردن از امر به اهم است ، يعنى مولى در قدم اوّل به اهم امر مىكند و در قدم دوّم كه مىگويد : « و ان عصيت فافعل كذا » از امر اهم تجاوز كرده و آن را ناديده گرفته و امر به مهم مىكند و اينكه محذورى ندارد و جمع بين ضدين نمىشود . بحث ما در فرض بقاء امر\r\n\r\n","description":"","footnote":"","page_name":" 319 ","page_number":327},
  {"content":"\r\n\r\nبه اهم است كه محذور داشت .\r\n2 - و يا امر به مهم يك امر مولوى نيست ، بلكه ارشادى است ؛ يعنى ارشاد به حكم عقل است كه عقل هم مىفهمد حالا كه اهم را معصيت كردى ، وقت خود را تلف نكن و بيهوده نگذران ، بلكه لااقل مهم را انجام بده تا مستحق مثوبت شوى و قدرى از كيفر واجب اهم كاسته شود و به كلّى بىنصيب و محروم نمانى . امر مولى هم ارشاد به همين مطلب است و آنكه محذور دارد جمع ميان دو امر مولوى است و گرنه يك مولوى و يك ارشادى محذورى ندارد چون امر ارشادى امر و طلب نيست تا طلب ضدّين پيش آيد .\r\n2 - قوله : ثمّ انّ : اشكال دوّمى كه مرحوم آخوند بر مسألهء ترتّب دارند اين است كه قول به ترتّب لازمى دارد كه قابل التزام نيست و طرفداران ترتّب هم بدان ملتزم نيستند . بيان مطلب :\r\nمعناى ترتّب اين شد كه در فرض عصيان بعدى يا عزم بر معصيت هم امر به اهم فعلى است و هم امر به مهم فعلى مىشود و طلب ضدّين در اين مرحله مانعى ندارد . از شما مىپرسيم كه اگر مكلّف در اوّل وقت هر دو امر را مخالفت كرد ، يعنى نه ازالهء نجاست يا انقاذ غريق و . . . كرد و نه نماز خواند ، آيا يك عقاب دارد يا دو عقاب ؟ وحدت عقاب است يا تعدّد عقاب ؟ اگر بگوئيد كه يك عقاب بيشتر نيست ، خلاف قاعده است ؛ زيرا وقتى تكاليف متعدّد بود ، عقاب هم متعدّد خواهد شد . تعدّد اسباب موجب تعدّد مسبّبات است ( مرحوم آخوند به اين بخش متعرّض نيست ) و اگر بگوئيد كه دو عقاب در كار است ، اين با حكمت مولى سازگار نيست ؛ زيرا مكلّف درآن‌واحد قدرت بر امتثال هر دو را ندارد و نمىتواند جمع بين ضدّين كند و عقاب بر چنين امرى ، عقاب بر كارى است كه مقدور نيست و عقلاء عقاب كردن كذائى را ناپسند مىشمارند و مولائى را كه عبدش را بر امر غير مقدور مؤاخذه كند ، توبيخ مىكنند . پس قول به ترتّب مستلزم تعدّد عقاب است و اين لازم باطل است . ملزوم هم باطل خواهد بود .\r\n( البته مرحوم آخوند از يك نكته غافل شده كه قائل به ترتّب مىگفت كه چون به سوء اختيار است لذا جمع بين هر دو طلب مىشود و اين گرچه مقدور نيست ؛ ولى منشأش\r\n\r\n","description":"","footnote":"","page_name":" 320 ","page_number":328},
  {"content":"\r\n\r\nسوء اختيار خود مكلّف است . و الامتناع بسوء الاختيار لا ينافى الاختيار ، و لذا عقاب كردن بر هر دو خلاف حكمت نيست و مكلّف با دست خودش خود را در اين مخمصه انداخته ، نظير اينكه انسان مقدمه را به اختيار خود ترك كند و در نتيجه در زمان واجب ، قدرت بر امتثال واجب نداشته باشد . كه كسى نگفته كه عقابى نيست و نظير كسى كه از بلندى خود را پرت مىكند كه ما بين زمين و آسمان قدرت ندارد كه جلو هلاكت خويش را بگيرد ؛ ولى كسى نگفته اين كار هلاكت نيست و عقاب ندارد و مشمول نهى و لا تلقوا بايديكم الى التهلكة نيست ، بلكه حتما خودكشى كرده و حتما خسر الدنيا و الآخرة گرديده است . )\r\nقوله : و لذا : مرحوم آخوند در تأييد اشكال مذكور مىفرمايد كه استاد ما ميرزاى شيرازى ( ره ) از مسألهء ترتّب جانبدارى مىكرد و آن را قبول داشت و ما همين اشكال را وارد مىكرديم كه ترتّب لازمى دارد كه قابل التزام نيست . . . و استاد درصدد تصحيح ترتّب و حلّ مشكل بود ؛ ولى بالاخره هم راه‌حلّى پيدا نشد و به عقيدهء ما اشكال دوّم هم وارد است .\r\nقوله : فقد ظهر : در مسئله ضد خاص عبادى كه مورد نزاع بود و مشهور فرمودند : ثمرهء مسألهء ضد در اينجا ظاهر مىشود و شيخ بهائى آن را انكار كرد و فرمود على كلّ حال ضد عبادى باطل است . . . و ما هيچ راهى نداريم براى تصحيح عبادت و حكم به صحّت آن ، مگر از راه ملاك امر و قصد ملاك را كافى دانستن ( راهى كه آخوند طى كرد . ) و گرنه از راه ترتّب و امر فعلى درست كردن موفّق نشديم و نتيجه‌اى نگرفتيم .\r\nقوله : نعم : اين فراز در واقع استدراك و تبصره‌اى از فراز قبلى است . در فراز قبلى تنها راه صحّت ضد عبادى را داشتن ملاك امر و قصد ملاك كردن دانستيم ؛ ولى حالا مىخواهيم بگوئيم كه در بعضى موارد راهى براى تصحيح عبادت از راه امر فعلى و قصد امر كردن وجود دارد و به شيخ بهائى مىگوئيم كه برفرض عبادت محتاج به امر فعلى باشد ، ما امر فعلى درست مىكنيم آن هم نه امر ترتّبى كه مردود شد .\r\nبيان مطلب : گاهى ضد عبادى يك واجب مضيقى است و با واجب اهم تزاحم پيدا كرده و در اينجا كه بلاشك امر به مهم ( ضد عبادى ) به فعليّت نمىرسد و قصد امر كردن\r\n\r\n","description":"","footnote":"","page_name":" 321 ","page_number":329},
  {"content":"\r\n\r\nمعنى ندارد . گاهى ضد عبادى يك واجب موسّع است . مثل نماز ظهر و عصر كه وقتش وسيع است . در اينجا هم گاهى مزاحمت ضد خاص با يك واجب اهم در تمام وقت واجب موسّع است . باز امر به مهم به كلّى ساقط مىشود و هرگز به فعليّت نمىرسد و قصد امر ممكن نيست و تنها به قصد ملاك مىتوانيم بجا آوريم ؛ ولى گاهى مزاحمت در بعضى از اوقات واجب موسّع است نه در تمام آن‌وقت . مثلا نماز در اوّل وقت به انقاذ غريق مبتلا شده و مزاحم اقوى دارد ، ولى نماز وسط وقت و آخر وقت مزاحمى ندارد . در چنين فرضى امر به طبيعت صلاة ساقط نشده و از بين نمىرود . آرى نسبت به روزهاى ديگر قدرى دايرهء اين امر كوچكتر مىشود ، چرا كه فرد اوّل وقت اين واجب در اثر ابتلا به مزاحم اقوى از تحت طبيعت مأمور به خارج شده ؛ ولى از حيث ملاك و مصلحت داشتن و وافى به غرض بودن فرقى ميان اين فرد مبتلا به مزاحم با ساير افراد وجود ندارد و هر دو محصّل غرض مولى هستند . آنگاه اگر ما مىخواستيم اين فرد اوّل را به قصد امر خصوص همين فرد اتيان كنيم جا داشت بگوئيد كه خصوص اين فرد كه امر ندارد ؛ ولى ما اين فرد را به قصد امر به كلّى و طبيعت اتيان مىكنيم و طبيعت صلاة امر دارد و اين طبيعت بر فرد اوّل هم منطبق مىشود . « فالانطباق قهريّ و الا جزاء عقلى » يعنى وقتى انطباق و صدق آمد به حكم عقل اين عمل مجزى است ، چون كمبودى ندارد . پس برفرض عبادت ، نياز به امر فعلى داشته باشد . ما به بيان مذكور امر درست كرديم و عبادت را به قصد اين امر مىآوريم .\r\nقوله : و دعوى : قاعدهء كلّى : هر امرى ما را به سوى متعلّق خود دعوت و تحريك مىكند .\r\nمثلا امر به نماز فقط ما را به سوى نماز دعوت مىكند و به سوى چيزى كه متعلّق امر نيست داعويّت ندارد با حفظ اين قاعده مىگوئيم كه در اينجا دو عنوان وجود دارد : 1 - طبيعى صلاة قطع‌نظر از اينكه تحت امر رفته باشد يا نه 2 - طبيعت صلاة با لحاظ ويژگى تحت امر بودن و موصوف به اين وصف بودن . آنگاه فرد اوّل از نماز اگرچه در طبيعت صلاة داخل است - زيرا نماز اوّل وقت هم نماز است نه اينكه ماهيّت ديگرى باشد - ولى اين مقدار كفايت نمىكند چيزى كه مفيد فايده است ، آنست كه نماز اوّل وقت در طبيعت صلاتى كه مأمور به است داخل باشد تا امر صلاتى ما را بدان دعوت كند و بتوانيم آن را به قصد امر\r\n\r\n","description":"","footnote":"","page_name":" 322 ","page_number":330},
  {"content":"\r\n\r\nبياوريم . مع الاسف در اثر ابتلا به مزاحم اقوى اين فرد از نماز در نماز متعلّق امر و مأمور به داخل نيست . « فما قصد لم يقع و ما وقع لم يقصد » پس امر صلاتى فعلا مضيّق شده و ما را به فرد اوّل وقت دعوت نمىكند تا بتوانيم آن را به قصد امر بياوريم .\r\nقوله : فاسدة : مرحوم آخوند مىفرمايد كه ادّعاى مزبور فاسد و باطل است ، زيرا خروج يك فرد از تحت امر گاهى تخصّصا و موضوعا است . مثل جاهل كه از تحت امر « اكرم العالم » خارج است و اكرام جاهل به قصد امر به اكرام عالم نقشى ندارد . و گاهى تخصيصا و حكما است مثل زيد عالم كه از وجوب اكرام علماء استثناء شده است و تخصيص كاشف از اينست كه اين فرد از آغاز واجد ملاك نبوده و اكرام او مصلحت نداشته است . باز هم اكرام زيد عالم به قصد امتثال امر « اكرم العلماء » بىفايده است . ولى گاهى خروج به وسيله مزاحمت و تزاحم است ؛ يعنى اين فرد هم مثل ساير افراد داراى ملاك است و مقتضى دارد ولى در سايهء ابتلا به مزاحم اقوى فعلا از تحت امر خارج است و مانع دارد . ما نحن فيه از اين قبيل است زيرا نماز اوّل وقت از لحاظ مصلحت و رجحان با نمازهاى ديگر فرقى ندارد و قصورى در اين فرد از لحاظ فرديّت و وجدان ملاك وجود ندارد . در چنين فرضى ما اگر به عقل ( كه در باب اطاعت و عصيان مستقل و حاكم است ) مراجعه كنيم ، فرقى ميان اين فرد با ساير افراد نمىبينيم . عقل در مقام امتثال آنها را برابر مىبيند چون هر دو واجد ملاك هستند و مصلحت ملزمه صلاتى را تأمين مىكنند ، يعنى هر دو فرد طبيعى صلاة هستند و انطباق صلاة بر هر دو قهرى است و اجزاء هركدام عقلى است . پس مىتوان فرد اوّل وقت را به قصد امر به طبيعت و كلّى انجام داد .\r\nقوله : هذا على القول : در پايان به دو مبنا اشاره مىكنند :\r\nبحث اول اينكه آيا اوامر ( صلّ ، صم و . . . ) به طبايع و عناوين كليّه ( صلاة ، صوم و . . . ) تعلّق مىگيرند يا به افراد و معنونات خارجيّه با مشخصات فردى كه دارند ؟ تفصيل مطلب دو فصل ديگر خواهد آمد . فعلا مىگوئيم كه در ما نحن فيه مكلّف مىتواند نماز اوّل وقت را به قصد امر بجا آورد بدون اينكه ميان دو مبناى مذكور تفاوتى باشد . امّا بر مبناى تعلّق اوامر به طبايع كه پرواضح است ، زيرا طبيعت صلاة كماكان داراى امر فعلى است و لو\r\n\r\n","description":"","footnote":"","page_name":" 323 ","page_number":331},
  {"content":"\r\n\r\nقدرى مضيق شده و ما فرد اوّل وقت را به قصد امر به كلّى و طبيعى انجام مىدهيم . و امّا بر مبناى تعلّق امر به فرد هم باز اتيان به فرد مزاحم به قصد امر صحيح است . منتهى خود اين فرد كه امر ندارد تا به قصد امرش اتيان شود . ولى ساير افراد كه مزاحم ندارند داراى امر هستند و ما اين فرد را به قصد امر باقى افراد بجا مىآوريم ، به لحاظ اينكه اين فرد و ساير افراد در ملاك و مقتضى و داشتن مصلحت صلاتى متّحد و مثل هم هستند و لذا يكى را به قصد امر ديگرى مىآوريم .\r\nقوله : فتأمّل : شايد اشاره به دقّت مطلب باشد و شايد اشاره به ضعف مطلب باشد . زيرا اين فرد با فرد ديگر مباين هستند و انجام دادن فردى به قصد امر فرد ديگر كه مباين با او است مشكل است .\r\nقوله : ثم لا يخفى : تا به حال همهء تلاش مرحوم آخوند صرف اثبات امتناع ترتّب بود و به دو بيان ثابت كردند كه ترتّب محال و باطل است . ولى حالا مىفرمايند كه اگر بنا را بر امكان ترتّب بگذاريم و بگوئيم كه برفرض محال ترتّب امرى ممكن و معقول است و ثبوتا محذورى ندارد در مقام اثبات نيازى به دليل جداگانه‌اى نيست بلكه خود اطلاق دو دليل كافى است براى قول به ترتّب ، به اين بيان كه امر به اهم ( ازل النجاسة ) اطلاق دارد ، امر به مهم نيز ( اقم الصلاة ) اطلاق دارد و اخذ به اطلاق هر دو ممكن نيست زيرا جمع بين ضدّين است . به ناچار بايد از خير يكى بگذريم و چون از اهم نمىتوان صرفنظر كرد بايد از مهم صرفنظر كنيم . آنگاه امر دائر است كه از دليل مهم به كلّى صرفنظر كنيم يا از اطلاق آن رفع يد كنيم ؟ قانون اينست كه « الضرورات تتقدّر بقدرها » مقدار ضرورت رفع يد از اطلاق است يعنى اطلاق امر به مهم را مقيد سازيم و بگوئيم كه اگر اهم انجام نشد مهم را انجام بده و اين همان امر ترتّبى است كه محذورى ندارد . آرى اجتماع آن دو در عرض هم محال است نه در طول هم . آنگاه در جواب شيخ بهائى عرض مىكنيم كه برفرض عبادت محتاج به امر باشد و قصد ملاك كافى نباشد ، ما براى صحّت عبادت امر درست كرديم و آن همين امر ترتّبى است . ولى چه كنيم كه ثبوتا ترتّب محال بود و نوبت به بحثهاى اثباتى نمىرسد .\r\n\r\n","description":"","footnote":"","page_name":" 324 ","page_number":332},
  {"content":"\r\n\r\n\r\nفصل ششم امر آمر با علم او به انتفاء شرط امر\r\nفصل اوّل در رابطه با مادّهء امر بود كه مشتمل بر چهار مبحث بود .\r\nفصل دوّم در مورد هيئت امر يا صيغهء افعل بود كه داراى نه مبحث بود .\r\nفصل سوّم دربارهء مبحث مهم اجزاء بود .\r\nفصل چهارم در مورد مبحث مهم مقدّمهء واجب بود كه طولانىترين بحث بود .\r\nفصل پنجم مربوط به مبحث مهم ضد بود .\r\nو اينك فصل ششم در اين‌باره است كه آيا امر آمر با علم به انتفاء شرط امر جايز است يا خير ؟ مقدّمه - شرايط دو دسته مىباشند :\r\n1 - شروط مأمور به از قبيل : اراده كردن كه شرط اتيان به هر مأموربه‌اى است و طهارت و استقبال كه شرط صحّت نماز مىباشند و . . . اين‌گونه شرائط مورد بحث نيست زيرا و لو مولى يقين داشته باشد كه بسيارى از انسانها اراده نمىكنند ، نماز نمىخوانند و واجبات را انجام نمىدهند مع‌ذلك امر كردن از مولى صحيح و بايسته و براى اتمام حجّت است .\r\n « لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ  « 1 » و  لِئَلَّا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ »  « 2 »\r\n2 - شروط امر و تكليف از قبيل : حيات ، قدرت و . . . كه عمدهء بحث در مورد قدرت است .\r\nاين بخش چهار فرض پيدا مىكند :\r\n\r\n\r\n","description":"","footnote":"\r\n( 1 ) - سوره انفال ، آيه 42 .\r\n( 2 ) - سورهء نساء ، آيه 165 .\r\n","page_name":" 325 ","page_number":333},
  {"content":"\r\n\r\nالف ) هريك از آمر و مأمور علم به وجود شرط تكليف دارند . يعنى هر دو مىدانند كه فردا مكلّف زنده است و قدرت بر انجام فلان عمل هم دارد در اين فرض امر كردن به فلان كار جايز است :\r\nب ) هر دو نسبت به بود و نبود شرط تكليف جاهل هستند و نمىدانند كه فردا مكلّف خواهد مرد و نخواهد توانست فلان كار را انجام دهد ، باز امر كردن بلامانع است .\r\nج ) مولى و آمر جاهل به نبود شرط است ولى مكلّف و مأمور عالم است ، باز امر كردن قبيح نيست .\r\nد ) كلام در فرضى است كه مولاى آمر مىداند كه فلان شرط از شروط تكليف منتفى است ( عبد هم به اين امر عالم باشد يا جاهل ) مثلا مىداند كه مكلّف فردا صبح مىميرد مع‌ذلك مىگويد : فردا بايد مسافرت به روى ، يا مىداند كه فردا مكلّف قدرت بر روزه گرفتن نخواهد داشت مع‌ذلك به او امر مىكند كه : صم غدا . سخن در اينست كه آيا چنين امرى از مولاى حكيم جايز و ممكن و معقول است يا خير ؟\r\nعدليّه و به ويژه اماميّه اتفاق‌نظر دارند كه چنين امرى جايز نيست ، به اين دليل كه تحقّق معلول بدون علّت تامّه از محالات است . بيان مطلب : شرط ( مثلا قدرت ) از اجزاى علّت تامّهء امر مولى است و در ما نحن فيه اين جزء از علّت ينتفى است و قانون علّت تامّه مركّب آنست كه « المركّب ينتفى بانتفاء بعض اجزائه » ، پس علّت تامّه امر منتفى است پس صدور امر هم منتفى و محال است و گرنه لازم مىآيد كه چيزى بدون علّت تامّه متحقّق شود كه اين هم از محالات قطعى است .\r\nدر مقابل اماميّه ، به اكثر عامّه و اهل سنّت ( به ويژه اشاعره ) نسبت داده شده كه آنان طرفدار جواز و امكان چنين امرى هستند و مىگويند كه امر آمر با علم وى به نبود شرط امر جايز است .\r\nولى دليلى كه ما بر امتناع اين امر اقامه كرديم پاسخگوى ادّعاى آنان است .\r\nقوله : و كون : ازآنجاكه سخن اشاعره به ظاهرش واضح البطلان است و مستلزم تحقّق معلول بدون علّت تامّه است و سخنى است كه هيچ عاقلى بدان تفوّه نمىكند . لذا عدّه‌اى\r\n\r\n","description":"","footnote":"","page_name":" 326 ","page_number":334},
  {"content":"\r\n\r\nدرصدد توجيه و موجّه جلوه دادن اين سخن برآمده‌اند و در مجموع دو توجيه در متن كفايه ذكر شده است :\r\n1 - توجيه اوّل : جواز در عنوان مسئله ( هل يجوز . . . ) به معناى امكان است و امكان دو شاخه دارد :\r\nالف - امكان ذاتى در مقابل امتناع ذاتى : برخى از امور از نظر ذات و طبيعت از محالات هستند ، مثل اجتماع دو نقيض ، ارتفاع آن دو ، سلب شىء عن نفسه و . . . ، بسيارى از امور نظر به ذاتشان ممكن هستند . اگرچه فعلا و بالعرض و نظر به نبود علّت تامّهء از محالات هستند ولى ذاتا امرى ممكن و شدنى هستند ، مانند همهء ممكناتى كه هنوز موجود نشده‌اند و در آينده موجود مىشوند و اگر ممكن نبودند در آينده هم هرگز موجود نمىشدند . همچنين ممكناتى كه هم‌اكنون موجودند و نظر به علّت تامّهء خود ، واجب الوجود هستند و گرنه نظر به ذات ممكن‌الوجودند و هكذا .\r\nب - امكان وقوعى در قبال امتناع وقوعى : بعضى از چيزها ممتنع الوجود هستند و بر وقوع آنها تالى فاسد مترتّب مىشود و لو ذاتا ممكن است . مثلا امر فعلى به مهم با وجود امر فعلى به اهم از محالات است چون مستلزم اجتماع ضدّين مىشود ولى ذاتا و قطع‌نظر از تزاحم امرى ممكن است . همهء ممكنات نظر به نبود علّت تامّهء آنها ممتنع الوجود بالغير مىباشند ولى نظر به ذات ممكن الوجود بالذات هستند . صدور ظلم از خداوند ذاتا ممكن است ولى به علت حكيم و عادل بودن خداوند ، ممتنع الوجود است . ولى بعضى از امور داراى امكان وقوعى هستند يعنى از وقوع آنها تالى فاسد و محال پيش نمىآيد . مثل عنقاء ، غول ، دريائى از جيوه ، كوهى از ياقوت . انسان دوسر و . . .\r\nحال توجيه اوّل اينست كه مراد از جواز در عنوان مسئله جواز به معناى امكان ذاتى است ، يعنى آيا چنين امرى ذاتا ممكن است يا مثل امر به جمع بين نقيضين ذاتا محال است ؟ و كارى به امكان وقوعى نداريم و واضح است كه امكان وقوعى ندارد چون هيچ معلولى بدون علّت تامّه ممكن نيست . مرحوم آخوند مىفرمايد كه اين توجيه از محلّ نزاع بزرگان به دور است زيرا بحث از صرف امكان و امتناع ذاتى به درد مباحث منطقى و\r\n\r\n","description":"","footnote":"","page_name":" 327 ","page_number":335},
  {"content":"\r\n\r\nفلسفى مىخورد و كاملا در آن مباحث كاربرد دارد ، ولى به درد مباحث اصول نمىخورد .\r\nاصولى دنبال امكان وقوعى و وقوع است تا ثمرهء عملى مترتّب كند ، نه دنبال امكان ذاتى با قبول امتناع وقوعى .\r\n2 - قوله : نعم : توجيه دوّم از خود صاحب كفايه است و آن اينكه حكم شرعى يا امر مولى كه مبيّن حكم شرعى است مراتبى دارد . فعلا دو مرتبهء آن مدّ نظر است :\r\n1 - مرتبهء انشاء و جعل و تشريع حكم كه امرى از مولى صادر مىشود و قانونى تشريع مىگردد .\r\n2 - مرتبهء فعليّت و بعث و زجر كه مكلّف هم بايد آن را به كار بندد و عملا پياده كند .\r\nحال مىگوييم : در عنوان مسئله ، از كلمهء امر در امر الآمر بعض مراتب امر يعنى مرتبهء انشاء اراده شود و از ضمير شرطى كه به كلمهء امر برمىگردد بعض مراتب ديگر يعنى مرتبهء فعليّت اراده شود . ( اين را استخدام گويند كه از مرجع ضمير چيزى و از خود ضمير چيز ديگرى اراده شده است )\r\nممكن است منظور اين باشد كه آيا مولى با اينكه مىداند اين دستور هيچ‌گاه به مرحلهء فعليّت نخواهد رسيد ، آيا نفس انشاء اين امر و اصدار فرمان و امر از مولى جايز است يا خير ؟\r\nاگر منظور از عنوان مسئله اين باشد ما هم طرفدار جواز و امكان عقلى هستيم و مىگوئيم كه چنين چيزى ممكن الوقوع است . و بهترين دليل بر امكان اين امر عبارتست از وقوع خارجى آن در شرعيّات و عرفيّات و اگر ممكن نبود ، واقع نمىشد .\r\nدر شرعيّات : امر خداوند به ابراهيم كه اصل امر صادر شد ولى هرگز به فعليّت نرسيد ، و خداوند هم مىدانست كه اين امر به فعليّت نمىرسد و مسألهء ذبح تحقّق نمىيابد ولى مع‌ذلك امر كرد .\r\nدر عرفيّات : مولائى به عبدش مىگويد كه ادخل النّار . با اين وجود مىداند كه اين كار محقّق نخواهد شد و قبل از ورود در آتش ، ممانعت خواهد كرد ولى امر مىكند . پس نمونه زياد دارد و ادلّ دليل على امكان شىء و قرعه .\r\n\r\n","description":"","footnote":"","page_name":" 328 ","page_number":336},
  {"content":"\r\n\r\nقوله : و قد عرفت : اين فراز هم در واقع تاييدى بر توجيه مزبور است . در اوائل مبحث اوامر گذشت كه صدور امر از مولى ، دواعى و انگيزه‌هاى گوناگونى دارد : گاهى اوقات و بلكه اكثر اوقات به داعى بعث و تحريك حقيقى است . گاهى به انگيزه اختبار و امتحان است . گاهى به هدف اعتذار و بهانه‌جوئى است . و گاهى به قصد تهديد و تعجيز و تسخير و . . . است .\r\nپس چنين نيست كه صدور امر پيوسته به انگيزه بعث حقيقى باشد و امر به فعليّت برسد و انجام شود ، گاهى هم به انگيزه‌هاى ديگر است كه اصل انشاء امر بجا و بايسته است اگرچه در سايهء فقدان شرط هرگز به درجهء فعليّت نرسد . البته در اين‌گونه موارد صدق و اطلاق امر ، يك اطلاق مسامحى و توسعى است ولى با وجود قرينه بر اختبار و اعتذار و . . .\r\nاطلاق امر بلامانع است .\r\nقوله : و قد ظهر : ضمنا با توجيهى كه ما آورديم ، نزاع از ميان برداشته مىشود و ميان طرفين صلح و آشتى ايجاد مىشود . به اين صورت : عدليّه كه قائل به عدم جواز شدند منظورشان عدم جواز است با حفظ وحدت مرتبه . انشاء امر با نبود شرط همين مرتبه يا فعليّت امر با عدم شرط همين مرتبه جايز و ممكن نيست و معلول بدون علّت است و اين را مخالفين اثبات نمىكنند . اشاعره كه طرفدار جواز شدند منظورشان جواز با اختلاف مرتبه است ( به بيانى كه در توجيه آورديم ) و اين را عدليّه نفى نمىكنند . پس با حفظ اتّحاد رتبه هر دو مىگويند جايز نيست و با حفظ اختلاف مرتبه هر دو مجوّز هستند ، پس نزاع معنوى در ميان نيست . فتأمّل جيّدا .\r\n\r\n","description":"","footnote":"","page_name":" 329 ","page_number":337},
  {"content":"\r\n\r\n\r\nفصل هفتم تعلّق اوامر و نواهى به طبايع يا افراد\r\nيكى از مباحثى كه در باب اوامر مطرح مىشود آنست كه آيا اوامر ( از قبيل اقم الصلاة ، آتوا الزكاة و . . . ) و نواهى ( از قبيل لا تغصب ، لا تشرب الخمر و . . . ) به طبايع و عناوين كلّى ( عنوان صلاتى و غصبى و . . . ) تعلّق مىگيرند ، يا به مصاديق و افراد و معنونات ؟ در ظاهر خطاب ( كه به صورت قضيّهء حقيقيّه است ، حكم شرعى « وجوب يا حرمت » ) به عناوين و ماهيّات شده است ولى آيا واقعا و در باطن هم حكم به عناوين تعلّق دارد يا از عناوين به معنونات سرايت كرده و در واقع به مصاديق و افراد بار شده است ؟ مجموع احتمالاتى كه مرحوم آخوند مطرح كرده ، پنج احتمال است كه به ترتيب طبيعى پيش مىرويم و كارى با ترتيب كتاب نداريم .\r\nاحتمال اوّل : طبيعت و ماهيّت من حيث هى هى متعلّق طلب قرار گرفته باشد . اين احتمال باطل است زيرا كه « الماهيّة من حيث هى ليست الّا هى » يعنى طبيعت و ماهيّت از آن جهت كه طبيعت و ماهيّت است ، تنها حكمى كه دارد اينست كه خودش خودش مىباشد . هر ماهيّتى خودش خودش است . مفهوم انسان مفهوم انسان است . مفهوم فرس مفهوم فرس است و . . . و محكوم به هيچ حكم ديگرى نيست ، نه مطلوب است و نه مبغوض ، نه مصلحت دارد و نه مفسده و . . . و اصولا ماهيّت با حيثيّت مزبور ( من حيث هى هى ) قابل ايجاد در خارج نيست و مفهومى ذهنى بيش نيست . پس طبيعت من حيث هى متعلّق طلب فعل ( در باب امر ) يا طلب ترك ( در باب نهى ) واقع نمىشود .\r\nقوله : نعم : آرى طبيعت من حيث هى متعلّق امر واقع مىشود زيرا امر به معناى طلب\r\n\r\n","description":"","footnote":"","page_name":" 330 ","page_number":338},
  {"content":"\r\n\r\nايجاد است و وقتى به طبيعت تعلّق مىگيرد ، به معناى طلب ايجاد طبيعت است . و اينكه محذورى ندارد .\r\nقوله : فافهم : اشاره به اين است كه طبيعت من حيث هى همان گونه كه متعلّق طلب واقع نمىشود ، همچنين متعلّق امر نيز قرار نمىگيرد . چرا كه اساسا طبيعت من حيث هى قابل ايجاد در خارج نيست تا توسط امر وجود آن طلب شود .\r\nاحتمال دوّم : طبيعت من حيث هى متعلّق امر يا نهى واقع شود و وجود يا عدم آن غايت و هدف از اين امرونهى يا طلب فعل و ترك باشد . يعنى اگر سؤال شود چرا به طبيعت من حيث هى امر شده‌ايم ، در جواب بگوئيم كه لتوجد ، يعنى به منظور اينكه اين طبيعت در خارج ايجاد شود ، يا اگر سؤال شود چرا از طبيعت من حيث هى نهى شده‌ايم ، در جواب بگوئيم كه لتترك ، يعنى براى اينكه طبيعت مزبور در خارج ترك شود .\r\nاين احتمال نيز باطل است زيرا اصولا طبيعت من حيث هى قابل ايجاد در خارج نيست تا متعلّق طلب وجود يا طلب عدم قرار بگيرد و به منظور وجود يافتن يا ترك شدن قابل تعلق طلب نيست . خلاصه اينكه افزودن لتوجد يا لتترك مشكلى را حلّ نمىكند .\r\nاحتمال سوّم : طبيعت موجوده در خارج متعلّق طلب واقع شود و از ما بخواهند كه آن را ايجاد كنيم . اين احتمال نيز باطل است زيرا طلب و امر بر طبيعت موجوده عارض نمىشود ، چون طلب حاصل است كه محال است و هميشه بر طبيعتى كه معدوم است و قابل ايجاد است عارض مىشود . و لو صاحب فصول چنين توهمى كرده است . « 1 »\r\nاحتمال چهارم : مطلوب مولى طبيعت است و اوامر به طبايع بار مىشود امّا نه طبيعت من حيث هى و نه طبيعت موجوده بلكه به ايجاد طبيعت در خارج تعلّق مىگيرند و مطلوب مولى از اوامر ؛ صرف ايجاد طبايع است ، يعنى مولى طبيعتى از طبايع ( مثلا نماز ) را با همه خصوصيات و قيود و اجزاء و شرايطى كه در آن دخيل است و محصّل غرض مولى و موجب مصلحت پيدا كردن آن مىشود ، در نظر مىگيرد و ما را به ايجاد آن طبيعت امر مىكند . خصوصيّات و مشخصات فرديّه در غرض مولى دخالتى ندارد . البته طبيعى و\r\n\r\n\r\n","description":"","footnote":"\r\n( 1 ) - الفصول الغرويّة ، ص 126 .\r\n","page_name":" 331 ","page_number":339},
  {"content":"\r\n\r\nكلّى بدون اين ويژگيهاى فردى در خارج يافت نمىشود و به قول حكماء « الشّيء ما لم يتشخّص لم يوجد » ، ولى منظور اينست كه اگر برفرض محال امكان انفكاك وجود داشت و كلّى بدون اين خصوصيّات قابل تحقّق بود ، هرآينه ايجاد همان كلّى مطلوب مولى بود نه اين خصوصيّات .\r\n( همان گونه كه در قضاياى طبيعيّه كه حكم روى ذات و طبيعت رفته از قبيل : « الانسان كذا و كذا » و سور قضيّه بيان نشده مطلب از اين قرار است كه احكام مال طبيعت و ماهيّت انسان است قطع‌نظر از خصوصيات فردى ، اگرچه انسان بدون خصوصيّات فردى قابل تحقّق نباشد . و بلكه در قضاياى محصوره هم كه سور قضيّه ذكر شده از قبيل : « كلّ انسان ضاحك » و . . . مشهور گمان كرده‌اند كه اين قضيه به تعداد افراد انسان منحل مىشود و حكم مال افراد است . باز به عقيدهء ما حكم روى افراد با خصوصيات فردى بار نشده بلكه حكم روى طبيعت بار شده است و منظور اينست كه « كلّ ما وجد فى الخارج و اتّصف بالإنسانيّة فهو ضاحك » خواه زيد باشد يا بكر و خواه از اين نژاد باشد يا آن نژاد و . . . پس خصوصيات فردى دخالتى ندارد . )\r\nمختار مرحوم آخوند همين احتمال است و لذا در اوّل فصل مىفرمايند كه اوامر و نواهى به طبايع بار شده‌اند .\r\nقوله : و فى مراجعة الوجدان : دليل مرحوم آخوند مراجعه به وجدان است : هر انسانى اگر در رابطه با اوامر و طلبهاى خود دقّت كند و به وجدانش مراجعه كند ، خواهد يافت كه وقتى مىگويد : « اعتق رقبة » يا « اشتر اللحم » و . . . مطلوبش اصل ايجاد طبيعت عتق رقبه يا اشتراء لحم است و به خصوصيّات خارجيّه و عوارض مشخصه نظر ندارد ، اگرچه ايجاد طبيعت بدون هيچ تشخّصى امكان‌پذير نيست ، ولى اگر امكانش بود تمام نظر طالب و آمر به اصل ايجاد طبيعت بود نه به خصوصيات فردى .\r\nاحتمال پنجم : مطلوب مولى افراد است يعنى طبيعت با ملاحظهء خصوصيّات و مشخّصات فردى نه قطع‌نظر از آن . فرق احتمال چهارم با پنجم در اين است كه در احتمال چهارم مطلوب طبيعت با قطع‌نظر از خصوصيّات بود يعنى طبيعت با وجود سعى ( گسترده\r\n\r\n","description":"","footnote":"","page_name":" 332 ","page_number":340},
  {"content":"\r\n\r\nو توسعه‌دار ) آن متعلّق امر بود ولى در احتمال پنجم مطلوب مولى طبيعت با ملاحظهء خصوصيات است كه خصوصيات فردى در اصل مطلوب دخيل است و در واقع امر روى طبيعت با آن خصوصيات رفته و مطلوب ايجاد طبيعت با اين خصوصيّات است .\r\nبطلان اين احتمال هم با بيانى وجدانى كه براى اثبات احتمال چهارم داشتيم روشن مىشود .\r\nقوله : الحق انّ . . . : اشاره به احتمال چهارم است .\r\nقوله : و فى مراجعة الوجدان : اشاره به دليل احتمال چهارم است .\r\nقوله : قبالا لخصوص : اشاره به احتمال پنجم و ردّ آن است .\r\nقوله : لا انّها بما هى هى : اشاره به احتمال اوّل و ردّ آن است .\r\nقوله : لا انّه يريد : اشاره به احتمال سوّم و ردّ آن است .\r\nقوله : و لا جعل الطلب : اشاره به احتمال دوّم و ردّ آن است .\r\n( ثمره بحث : يك ثمرهء فرضى دارد و آن اينكه اگر امكان داشت طبيعت بدون ويژگيهاى فردى اتيان شود ، بنا بر قول به طبايع صحيح بود و بنا بر قول به افراد صحيح نبود . و يك ثمرهء واقعى دارد - كه قبلا در ذيل قضيّهء ترتّب مطرح شد - و آن اينكه فرد اول نماز با ازاله مزاحمت داشت و اتيان آن فرد به قصد امر محلّ بحث بود و گفتيم كه بنا بر تعلّق امر به طبايع ما مىتوانيم فرد مزاحم را هم به قصد امر به طبيعت انجام دهيم و صحيح باشد ، ولى بنا بر تعلّق امر به افراد كار مشكل بود و خصوص فرد اوّل وقت ، امر نداشت تا بشود آن را به قصد امرش انجام داد و به قصد امر افراد ديگر هم محلّ تأمّل بود . )\r\nقوله : هذا بناء على اصالة الوجود : يكى از مسائل اساسى فلسفه كه بسيارى از مسائل فلسفى برآن مبتنى مىباشد ، مسألهء اصالت وجود يا ماهيّت است . مشائين و پيروان حكمت متعاليه طرفدار اصالت وجود هستند . يعنى مىگويند : آنكه اصيل است و واقعيّت دارد و صحنهء خارج را پر كرده و منشأ همهء آثار مىباشد و اين‌همه آوازه‌ها در گيتى از آن اوست ، هستى اشياء است و چيستى يا ماهيّت اشياء يك امر اعتبارى است كه به تبع وجود در خارج متحقّق مىگردد و گرنه اصالتى ندارد .\r\n\r\n","description":"","footnote":"","page_name":" 333 ","page_number":341},
  {"content":"\r\n\r\nاشراقيّون و مير داماد « 1 » طرفدار اصالت ماهيّت هستند و مىگويند : آنكه اصيل و واقعيّت‌دار است و تمام آثار از اوست ، ماهيّت و چيستى اشياء است و وجود امرى اعتبارى است . هركدام از دو گروه براهين و اشكال و جوابهاى فراوانى دارد كه در مباحث فلسفى مطرح است . ولى هدف از طرح اين دو مبنا در ما نحن فيه طرح اين سؤال است كه آيا اين اختلاف‌نظر فلسفى تأثيرى در تعلّق امر به طبيعت يا فرد دارد يا نه ؟ ممكن است توهّم شود كه آرى تأثير دارد . يعنى اگر كسى در آن مسألهء فلسفى طرفدار اصالت وجود شد ، در ما نحن فيه بايد بگويد كه اوامر به طبايع به ملاحظهء وجود آنها تعلّق مىگيرد و مطلوب مولى ايجاد طبيعت و وجود بخشيدن به آن است . ولى اگر كسى در آنجا ماهيّت را اصيل دانست در ما نحن فيه بايد بگويد كه اوامر به طبايع من حيث هى هى تعلّق مىگيرند و مطلوب مولى طبيعت من حيث هى است .\r\nولى مرحوم آخوند مىفرمايد : دو مبناى مذكور تأثيرى در بحث ما ندارد و موجب اختلاف‌نظر نمىشود . امّا بنا بر اصالت وجود كه پرواضح است ، زيرا مطلوب مولى وجود بخشيدن به طبيعت است و ايجاد آن در خارج مصلحت دارد و منشأ آثار است . و امّا بنا بر اصالت ماهيّت هم مطلوب ، ماهيّت من حيث هى نيست ، زيرا خود طرفداران اصالت ماهيّت تصريح دارند كه منظورشان ماهيّت من حيث هى نيست بلكه ماهيّت متحقّقه و متحصّله است و در ما نحن فيه مىگويند كه مطلوب مولى ماهيّت متحقّقه است . البته نه به اين معنى كه ماهيّت پس از متحقّق شدن متعلّق طلب واقع شود تا طلب حاصل پيش آيد بلكه به اين معنى كه امر مولى به نفس طبيعت بار مىشود و از مكلّف مىطلبد كه آن طبيعت را در خارج ايجاد كند و تحقّق بخشد ، با اين تفاوت كه بنا بر اصالت وجود ، ماهيّت به تبع وجود در خارج متحقّق مىشود و بنا بر اصالت ماهيّت ، ماهيّت بنفسها و استقلالا و مستقيما در خارج متحقّق مىشود . پس هر دو گروه قبول دارند كه مطلوب مولى ماهيّت من حيث هى نيست بلكه يا وجود طبيعت است ( بنا بر اصالت وجود ) و يا طبيعت موجوده و ماهيّت متحقّقه است ( بنا بر اصالت ماهيّت ) .\r\n\r\n\r\n","description":"","footnote":"\r\n( 1 ) - قبسات ، ص 37 .\r\n","page_name":" 334 ","page_number":342},
  {"content":"\r\n\r\n\r\nفصل هشتم نسخ وجوب\r\nفصل هشتم از فصولى كه در باب اوامر مطرح مىباشد آنست كه هرگاه مولى عملى را براى مدّتى بر بندگانش واجب كند و سپس وجوب را نسخ كرده و از عهدهء بندگان بردارد ، پس از نسخ وجوب ، چه حكمى براى آن عمل ثابت مىشود ؟\r\nمثال معروف مسئله : در صدر اسلام مدّتى بر مسلمين واجب شده بود كه به سمت بيت المقدس نماز بگذارند و قبلهء مسلمانان بيت المقدس بود . سپس به خاطر مصالحى قبله تغيير كرد و مسلمين مأمور شدند به سمت كعبه نماز بگذارند ، و وجوب نماز به سوى بيت المقدس نسخ شد ، آيا پس از نسخ وجوب اصل جواز نماز به آن سوى به قوّت خود باقى است ؟ يا آن هم از بين مىرود ؟ در اين مسئله احتمالاتى وجود دارد :\r\n1 - پس از نسخ وجوب ، در مورد فلان عمل حكم اسبق زنده مىشود . يعنى حكمى كه پيش از وجوب داشت عود مىكند . اگر حكم شرعى داشته همان برمىگردد و گرنه حكم عقلى آن احيا مىشود .\r\n2 - با نسخ وجوب : منع از ترك منتفى مىشود ولى اصل جواز به معناى اعمّ ( اذن در فعل كه قدر مشترك ميان وجوب و ندب و اباحه و كراهت است ) كماكان باقى است و از بين نرفته است .\r\n3 - پس از نسخ وجوب ، جواز به معناى اخصّ يعنى خصوص اباحه باقى مىماند و عملى كه تا به حال واجب بود و فعل آن الزامى بود از حالا به بعد مباح است و فعل و تركش مساوى است .\r\n\r\n","description":"","footnote":"","page_name":" 335 ","page_number":343},
  {"content":"\r\n\r\n4 - با نسخ وجوب ، استحباب زنده مىشود و فلان عمل مستحب مىگردد .\r\n5 - پس از نسخ وجوب ، حكم فلان عمل مجمل مىشود و قدر مسلّم اينست كه از حالا به بعد واجب نيست و امّا اينكه آيا مستحب يا مباح يا مكروه و يا حرام است ، هركدام محتمل است و دليلى بر تعيين هيچ‌كدام نيست . و اين در صورتى است كه واقعه خالى از حكم شرعى نباشد . ولى اگر قائل به جواز خلوّ واقعه از حكم شرعى شديم هيچ مانعى ندارد كه احتمال پنجمى هم بيايد كه فلان عمل در واقع محكوم به هيچ حكم شرعى نباشد .\r\nتحقيق مطلب همين قول پنجم است و مختار آخوند هم همين است . دليل ايشان كه دو بار هم تكرار مىكنند آنست كه هيچ‌كدام از دليل منسوخ و دليل ناسخ بر خصوص هيچيك از چهار احتمال مذكور ( ندب - اباحه - كراهت - حرمت ) به هيچ‌يك از دلالات ( مطابقه - تضمن - التزام لفظى و التزام عقلى ) دلالتى ندارد . دليل منسوخ در زمان خودش بر وجوب فلان عمل دلالت داشت . امّا اگر وجوب رفت چه مىشود ؟ از دليل منسوخ مستفاد نيست . دليل ناسخ هم فقط بر رفع و نسخ وجوب دلالت دارد و اينكه از حالا به بعد فلان عمل واجب نيست . امّا اينكه محكوم به چه حكمى از احكام اربعهء باقيمانده است ، از دليل ناسخ دانسته نمىشود ، و نيازمند دليل ديگرى هستيم كه آن هم نيست .\r\n[ ان قلت : دليل منسوخ كه امر به فلان عمل بود بر وجوب دلالت داشت و وجوب مركب از جواز و اذن در فعل با منع از ترك بود . با آمدن دليل ناسخ قدر مسلّم منع از ترك مرتفع شد . امّا اينكه اصل جواز و اذن در فعل ( كه جنس است و قدر جامع ميان چهار حكم ) هم از بين رفته باشد ، مسلّم نيست . زيرا المركّب ينتفى بانتفاء بعض اجزائه ، پس كماكان خود دليل منسوخ يا امر ، بر بقاء جواز به معناى اعمّ كلمه دلالت دارد .\r\nقلت : اوّلا همان گونه كه در امر ثالث از امور مربوط به مسألهء ضد گفته شد ، احكام شرعيه و من‌جمله وجوب مركّب نيست بلكه حقيقتى بسيط است كه همان الزام و بايد باشد . و قانون بسائط اينست كه تا ناسخ نيامده بود الزام بود و همين‌كه ناسخ آمد الزام مرتفع شد و اجزائى در ميان نيست تا سخن از بقاء بعض اجزاء مطرح شود .\r\n\r\n","description":"","footnote":"","page_name":" 336 ","page_number":344},
  {"content":"\r\n\r\nثانيا برفرض مركّب بودن وجوب از اذن در فعل با منع از ترك . وقتى ناسخ آمد و وجوب را برداشت قانون مركّبات اينست كه « المركّب قد ينتفى بانتفاء بعض اجزائه و قد ينتفى بانتفاء جميع اجزائه . » حال شايد كلّ وجوب از بين رفته باشد و « اذا جاء الاحتمال بطل الاستدلال . »\r\nو ثالثا اصولا جواز به معناى اعمّ جنس است و جنس بدون فصلى از فصول تحقّق و تحصّلى ندارد ، پس محال است كه با نسخ وجوب ، جواز به معناى اعمّ يا جنس وجوب به حال خود باقى باشد .\r\nان قلت : چه مانعى دارد كه بگوئيم : تا نسخى نبود جواز كه جنس بود - در ضمن منع از ترك و با اين فصل ( فصل وجوب ) موجود و متحصّل بود . ولى حالا كه نسخ آمد و منع از ترك را برداشت ، به جاى آن فصل ديگرى كه اذن در ترك است ( فصل اباحه ) بيايد و اذن در فعل در كنار اذن در ترك محقّق شود و در نتيجه جواز به معناى اخصّ يا اباحه ثابت شود .\r\nقلت : اوّلا چنان كه گفتيم احكام ، مركّبات نيستند بلكه بسائطاند . ثانيا چنان كه گفتيم :\r\n« المركّب قد ينتفى بانتفاء جميع اجزائه » ، پس از كجا جواز باقى مانده تا با فصل ديگرى جمع شود . و ثالثا از كجا جواز با فصل اباحه متحقّق شود ؟ چرا با فصل كراهت نباشد ؟ چرا با فصل ندب نباشد ؟ همه اين‌ها محتمل است و « اذا جاء الاحتمال بطل الاستدلال » . دو « ان قلت » و « قلت » كه آورديم در متن كفايه نيامده ولى ما به جهت تكميل بحث آورديم . 
  ]\r\nقوله : و لا مجال : ممكن است كسى از راه استصحاب پيش آيد و بگويد كه ما دليل ديگرى بر بقاء جواز به معناى اعمّ داريم و آن دليل استصحاب است . به اين بيان كه بالاخره وجوب اگر مركب باشد كه جواز و اذن در فعل جزء است و قبل از نسخ ثابت بود ، و اگر هم بسيط باشد باز اذن در فعل ملازم با وجوب است و تا اذن در فعل نبود كه نوبت به وجوب نمىرسيد در هر حال قبل از نسخ ، جواز به معناى اعمّ متيقّن بود و حالا پس از نسخ شك مىكنيم كه آيا جواز مذكور هم مرتفع شد و يا كماكان باقى است ؟ بقاء جواز به معناى اعمّ را استصحاب مىكنيم و مىگوئيم كه كماكان فلان عمل جايز است و حرام نيست .\r\n\r\n","description":"","footnote":"","page_name":" 337 ","page_number":345},
  {"content":"\r\n\r\nمرحوم آخوند مىفرمايد : اين استصحاب هم قابل جريان نيست . ( به چند دليل : اوّلا جواز مذكور نه جزء وجوب است - چون ديديم كه وجوب بسيط است - و نه لازم وجوب است - چون با رفتن ملزوم ، لازم هم قطعا مىرود و شك نداريم تا استصحاب كنيم - ثانيا بقاء جنس بدون فصل معنى ندارد . و ثالثا : ) در جاى خود خواهد آمد كه استصحاب فرد داريم و استصحاب كلّى . استصحاب كلّى هم يا كلّى قسم اوّل است يا كلّى قسم ثانى و يا كلّى قسم ثالث . كلّى قسم ثالث آنست كه اگر يقين كرديم كه فردى از كلّى مثلا زيد در منزل موجود است و كلّى انسان هم در ضمن آن موجود است و پس از مدتى آن فرد اوّل قطعا از منزل خارج شده ولى احتمال مىدهيم كه هم‌زمان با رفتن زيد ، بكر وارد منزل شده است ، الآن كلّى طبيعى انسان به وجود بكر موجود است . در جاى خود خواهد آمد كه در كلّى قسم ثالث نه استصحاب فرد قابل جريان است و نه استصحاب كلّى . ما نحن فيه از اين قبيل است يعنى كلّى و قدر جامع جواز در ضمن منع از ترك بود و در ضمن وجوب محقّق بود و با نسخ ، اين فرد يا نوع قطعا مرتفع شد ، ولى شك داريم كه كلّى در ضمن فرد يا نوع ديگر موجود شد و كماكان باقى است يا نه ؟ در اينجا نه استصحاب فرد جارى مىشود و نه استصحاب كلّى .\r\nقوله : ما لم يكن : البته استصحاب كلّى قسم ثالث دو شعبه دارد :\r\n1 - گاهى فرد جديدى كه حادث مشكوك الحدوث است مباين با فرد متيقّن است . مثل زيد و بكر در مثال مذكور ، در اين قسم به دليلى كه بعدا خواهد آمد قطعا استصحاب فرد يا كلّى جارى نيست .\r\n2 - گاهى فرد مشكوك الحدوث از مراتب قويّه يا ضعيفهء فرد متيقّن است كه عرفا و عقلا از مراتب محسوب مىشود و مباين نيست . مثلا سياهى قوى يا متوسّطى در جسم بود و الآن شك داريم كه كلّا مرتفع شده يا هنوز مرتبهء ضعيفه‌اى از آن وجود دارد كه اگر باشد چيزى غير از سياهى قبلى نيست بلكه عرف مىگويد : اين همان است كه قدرى ضعيف‌تر و كم‌رنگ‌تر شده است در چنين فرضى استصحاب بقاء كلّى سياهى جارى مىشود و اركان استصحاب تام است و وحدت قضيّهء متيقّنه و مشكوكه هم محفوظ است . ولى ما نحن فيه\r\n\r\n","description":"","footnote":"","page_name":" 338 ","page_number":346},
  {"content":"\r\n\r\nاز اين قسم هم نيست ، زيرا احكام شرعيّه عقلا و عرفا با يكديگر متباين و متضاد هستند و هيچ‌كدام از مراتب ديگرى نيست وجوب غير از اباحه است پس نمىتوان استصحاب كرد .\r\nقوله : غير الوجوب : ممكن است كسى بگويد كه وجوب و استحباب از مراتب يك حقيقت هستند كه آن حقيقت طلب فعل مىباشد . يعنى طلب كه حقيقت واحدى است ، مرتبهء ضعيفهء آن استحباب و طلب ندبى است و مرتبه اكيده و شديدهء آن وجوب و طلب ايجابى است . ( همانند سياهى جسم كه مرتبهء ضعيفه و كم‌رنگ دارد تا مرتبهء قويّه و پررنگ ) آنگاه تا وجوب نسخ نشده بود طلب فعل در ضمن مرتبهء قويّه متحقّق بود ، ولى حالا كه وجوب نسخ شده شك مىكنيم كه آيا بطور كلّى طلب فعل منتفى شده و يا اصل طلب و لو در ضمن مرتبهء ضعيفه ( استحباب ) باقى است ؟ اگر باقى باشد اين همان طلب است كه قبلا بود و طلب حادث و جديدى نيست . حال چه مانعى دارد كه از استصحاب بقاء اصل طلب استفاده كنيم ؟ اركان استصحاب كه كمبودى ندارد ، يقين سابق داريم . شك لاحق در بقاء داريم ، وحدت قضيّهء متيقّنه و مشكوكه را داريم ، چرا استصحاب نكنيم ؟ ما از استصحاب طلب استفاده مىكنيم . نتيجه آنست كه اگر در موردى وجوب نسخ شد استحباب باقى مىماند و عمل مزبور از اين به بعد مستحب خواهد بود .\r\nمرحوم آخوند در جواب مىفرمايد : اگرچه به دقت عقلى وجوب و استحباب دو مرتبه از مراتب يك حقيقت ( طلب ) مىباشند و از يك مقوله هستند ، ولى در ديد عرف و عقلاء عالم آن دو متباين و متغاير هستند . عرف ، وجوب را غير از ندب مىداند و هرگز نمىگويد كه اين آن است . معيار در استصحاب هم ديد عرف است كه از ديدگاه عرف قضيّهء مشكوكه و متيقّنه اتّحاد داشته باشند و شك ما در بقاء ما كان باشد نه به دقّت عقلى و در ما نحن فيه عرفا وحدت مذكور منتفى است ، پس استصحاب نيست . بلكه سرايت دادن حكم موضوعى به موضوع ديگر و اجراء حكم موضوعى بر موضوع ديگر است كه قياس است نه استصحاب .\r\nنتيجه : وقتى وجوب نسخ شد حكم آن عمل مجمل مىشود و داراى پنج احتمال است :\r\n\r\n","description":"","footnote":"","page_name":" 339 ","page_number":347},
  {"content":"\r\n\r\n1 - محكوم به هيچ حكم شرعى نباشد . ( بنا بر جواز خلوّ واقعه از حكم شرعى )\r\n2 - محكوم به استحباب باشد .\r\n3 - محكوم به اباحه باشد .\r\n4 - محكوم به كراهت باشد .\r\n5 - محكوم به حرمت باشد .\r\nتعيين هريك از احتمالات محتاج به دليل خاصّ است و اگر از خود دليل ناسخ يا منسوخ يا دليل اجتهادى ديگر و يا از راه استصحاب يكى از محتملات تعيين شد كه‌چه بهتر و اگر ره به جائى نبرديم نوبت به اصل عملى مىرسد و چون شبههء تحريميّه بعد الفحص و اليأس است به قول اصوليّين مجراى اصل برائت است و به گفتهء اخباريها مجراى اصالة الاحتياط است .\r\n\r\n","description":"","footnote":"","page_name":" 340 ","page_number":348},
  {"content":"\r\n\r\n\r\nفصل نهم واجب تخييرى\r\nفصل نهم از فصول باب اوامر دربارهء اينست كه گاهى مولاى آمر معيّنا به عمل معيّنى امر مىكند ، مثلا مىفرمايد : « أقيموا الصلاة » در اينجا تكليف روشن است كه مشخّصا همين عمل مصلحت دارد و فقط به همان امر داريم و در مقام امتثال هم بايد همان را بجا آوريم و عدل يا بديلى در عرض او نيست و حتّى در خصوص نماز بديل طولى ندارد . و گاهى مولى به دو يا چند عمل امر مىكند ، آن هم به گونه‌اى كه مطلوب مولى انجام دادن همهء آنها است حال به صورت مجموعى و هركدام جزء علّت باشند و يا به نحو انحلالى كه هركدام جداجدا واجب هستند . ولى گاهى به يكى از دو يا چند عمل امر مىكند و مىگويد : « افعل احد الامرين او الامور » ، « افعل هذا او ذاك » ، « افعل امّا هذا و امّا ذاك » كه تمام اين‌ها دالّ بر تخيير مىباشند .\r\nمثال معروف مسئله خصال كفّاره است : اگر كسى در ماه رمضان عمدا و بدون مجوّز شرعى روزه‌اش را بخورد بايد كفّاره بپردازد . اين فرد ميان يكى از اين سه كار مغير است :\r\n1 - عتق رقبه 2 - صيام شهرين متتابعين 3 - اطعام ستّين مسكينا حال در رابطه با ماهيّت و حقيقت واجب تخييرى اقوالى وجود دارد كه در معالم الاصول « 1 » پنج قول ذكر شده است و در كفايه چهار قول از آن اقوال ذكر شده است كه عبارتند از :\r\n1 - اماميّه برآنند كه در اين‌گونه موارد تمام آن دو يا چند عمل متّصف به وجوب مىباشند و همه واجب‌اند منتهى على البدل و به نحو واجب تخييرى كه سنخى از واجب\r\n\r\n\r\n","description":"","footnote":"\r\n( 1 ) - معالم الدين ، ص 75 - 74 .\r\n","page_name":" 341 ","page_number":349},
  {"content":"\r\n\r\nاست و معناى وجوب جميع على البدل آنست كه انجام دادن همهء آنها لازم نيست و ترك همه نيز جايز نيست و هركدام را كه بخواهد ترك كند حتما بايد به جاى آن ديگرى را بجا آورد .\r\n2 - اشاعره مىگويند كه در اين‌گونه موارد همهء آن چند كار واجب نيست بلكه يكى از آنها بطور غير معيّن واجب است ( در اينكه مراد از واحد لا بعينه چيست ، سه احتمال وجود دارد كه در ادامه خواهد آمد . )\r\nمرحوم صاحب معالم از قول علّامه نقل كرده كه نزاع گروه اوّل و دوّم در اين مسئله نزاع لفظى است و تنها اختلاف در تعبير دارند و خود معالم هم اين را تاييد كرده است « 1 » ولى در واقع نزاع معنوى است و ثمره در مثل نذر و عهد و يمين ظاهر مىشود كه اگر كسى نذر كرد سه واجب را انجام دهد و سه عدل واجب تخييرى را انجام داد بنا بر قول اوّل سه واجب را انجام داده و به نذرش وفا كرده ولى بنا بر قول دوّم هر سه را هم كه انجام دهد يك واجب انجام شده و هنوز به نذرش وفا نكرده است .\r\n3 - معتزله مىگويند كه در اين‌گونه موارد هر دو يا سه يا چند عمل واجب مىباشند و هركدام داراى مصلحت ملزمه است و معيّنا واجب است . منتهى به گونه‌ايست كه جمع ميان آنها ممكن نيست . و با انجام يكى از آنها بقيّه از دوش انسان ساقط مىشوند ( شبيه واجب كفائى كه بر چند نفر واجب است و اگر همه ترك كنند همه عقاب دارند ولى با انجام بعضى از عهدهء ديگران ساقط مىشود . )\r\n4 - در اين‌گونه موارد واجب واقعى يكى از اين كارها است ، كه عند اللّه معيّن و مشخّص است ولى عندنا مبهم و مجهول است . آنگاه اگر در مقام عمل تصادفا عمل ما مصادف با واجب واقعى بود و همان را انجام داديم فهو المطلوب و گرنه عمل مباح و غير واجبى را انجام داده‌ايم كه موجب سقوط واجب از عهدهء ما مىگردد .\r\n( 5 - در اين‌گونه موارد واجب واقعى يكى است كه نه نزد مكلّف معلوم است و نه خداوند از پيش آن را تعيين كرده است . بلكه تابع اختيار و انتخاب مكلّف است و هركسى\r\n\r\n\r\n","description":"","footnote":"\r\n( 1 ) - معالم الدين ص 75 - 74 .\r\n","page_name":" 342 ","page_number":350},
  {"content":"\r\n\r\nهر فردى را اختيار كرد همان در حقّ وى ثبت و ضبط و واجب مىگردد . صاحب معالم فرموده است : اين قولى است كه هركدام از معتزله و اشاعره آن را به ديگرى نسبت داده‌اند و خودشان از آن قول تبرّى جسته‌اند « 1 » البته با مبانى اشاعره بهتر مىسازد . )\r\nقوله : و التحقيق : پس از ذكر اقوال ، خود مرحوم آخوند تحقيقى دارند و آن اينكه امر به يكى از دو يا چند كار به صورت تخييرى در مقام ثبوت و تصوّر از دو حال خارج نيست :\r\n1 - يا به ملاك غرض واحد است ، يعنى مولى يك غرض و هدف بيشتر ندارد و يك مصلحت ملزمه بيشتر نيست . اين غرض واحد با هريك از آن اعمال قابل تحصيل است و هركدام از اين‌ها مىتوانند بدان قيام كنند و با انجام همان يكى تمام غرض و مطلوب حاصل مىشود . در نتيجه اصل امر مولى و ايجاب تخييرى هم ساقط مىشود ، زيرا با حصول غرض ، بقاء امر عبث و بدون حكمت است و از مولاى حكيم صادر نمىشود . حال اگر امر به يكى از دو يا چند كار از اين قبيل باشد بايد گفت : در اين‌گونه موارد واجب واقعى و حقيقى همان قدر جامع و قدر مشترك ميان چند كار است ( چه جامع ماهوى باشد مثل انسان كه قدر جامع ميان زيد و بكر است ، و چه جامع انتزاعى باشد مثل عنوان احدهما يا احدها كه قدر مشترك ميان عتق و اطعام و صيام است . و لو اين‌ها هركدام از مقوله‌اى هستند . ) و وقتى قدر جامع واجب شد تخيير ميان آنها هم تخيير عقلى خواهد بود نه شرعى و از بحث ما خارج است .\r\nقوله : و ذلك : در اينجا سه سؤال به ترتيب مطرح مىشود :\r\n1 - چرا مىگوئيد كه واجب واقعى قدر جامع ميان آن دو است ؟ چه مانعى دارد كه هركدام بخصوصه واجب باشد ؟\r\nجواب : براى اينكه غرض واحد بما هو واحد از دو يا چند عمل به عنوان اينكه متعدّد و كثير هستند هرگز صادر نمىشود . يعنى از كثير بما هو كثير ، بدون اينكه ميان اين كثير جهت اشتراك و وحدتى باشد و قدر جامع داشته باشند فرض واحد صار نمىشود . زيرا از قوانين مسلّم عقلى آنست كه ميان علّت و معلول سنخيّت باشد ، و گرنه هر چيزى از هر چيزى\r\n\r\n\r\n","description":"","footnote":"\r\n( 1 ) - معالم الاصول ، ص 75 - 74 .\r\n","page_name":" 343 ","page_number":351},
  {"content":"\r\n\r\nمىتواند صادر شود و هرج‌ومرج پيش مىآيد كه معقول نيست . به حكم قانون سنخيّت مىگوئيم كه واحد بما هو واحد با كثير بما هو كثير سنخيّت ندارد و لذا صدور آن از كثير محال است ، مگر اينكه ميان كثير و متعدّد جهت وحدتى باشد كه از آن حيث دو يا چند امر در يك چيز بتواند تأثير كند . پس در واقع همان قدر جامع و ويژگى مشترك واجب است .\r\n2 - چرا تخيير عقلى است نه شرعى ؟\r\nجواب : قانون كلّى آنست كه هرگاه مولى ما را به يك كلّى و قدر جامعى امر كند كه داراى دو يا چند فرد است و خصوصيّات فردى در غرض مولى دخيل نباشد ، حتما به حكم عقل ما مخيّر هستيم كه هر فردى را اتيان كنيم و هركدام را آورديم كلّى برآن صدق مىكند و منطبق مىشود و غرض مولى حاصل مىشود .\r\n3 - پس چرا مولى در ظاهر به قدر جامع ميان آن دو امر نكرده بلكه خود آن دو يا چند كار را متعلّق امر و خطاب شرعى قرار داده است ؟ مثلا فرموده است : « اطعم أو صم او اعتق »\r\nجواب : گاهى اگر مولى امر به كلّى و قدر جامع بكند ، خود مكلّف به حكم عقلش مصاديق را مىشناسد و خود را ميان آنها مخيّر مىبيند . مثل اكرم انسانا ، اعتق رقبة و . . . ولى گاهى مصاديق را نمىشناسد و نمىداند كه قدر جامع بين چه چيزهائى منظور است ؟ مثلا اگر بگويد : « افعل احد الامور » ، انسان نمىداند كه مراد از اين امور كدام است ؟ و لذا نام مىبرد و بيان مىكند تا بفهميم كه قدر جامع اين دو يا چند عمل منظور است .\r\n2 - قوله : و ان كان : و يا امر به يكى از دو يا چند كار به ملاك اغراض متعدّد است . يعنى در هركدام از آن كارها غرض و حكمتى وجود دارد و هركدام جداگانه داراى مصلحت ملزمه هستند و بر اين اساس بدانها امر كرده است منتهى اين اغراض بگونه‌اى است كه با يكديگر قابل جمع نيستند و مكلّف نمىتواند همه را تحصيل كند ، بلكه بگونه‌اى است كه با انجام يكى از آنها و رسيدن به غرض آن ، باقى كارها بىفايده است و محلّ آنها فوت شده و هرگز مكلّف نخواهد توانست به آنها برسد . چنين تخييرى شرعى بوده و در اين فصل مورد بحث ما است . سخن در بيان ماهيّت و حقيقت اين نوع از واجب است كه آيا قسم مستقلّ و سنخ جدائى است و قسيم واجب تعيينى است . يا قسمى از آن است ؟ و آيا همهء\r\n\r\n","description":"","footnote":"","page_name":" 344 ","page_number":352},
  {"content":"\r\n\r\nاين چند كار معيّنا واجب مىباشند يا يكى از آنها واجب و بقيّه غير واجب مىباشند ؟\r\nهمان گونه كه در اوّل فصل ملاحظه شد ، پنج نظريّه در اين رابطه مطرح بود ، مرحوم آخوند نظريّهء اوّل را كه منسوب به اماميّه بود ، اختيار مىكند و مىفرمايد كه در حقيقت هريك از چند كار واجب هستند ، آن هم سنخ خاصّى از وجوب كه وجوب على البدل باشد . يعنى اتيان همهء آنها واجب نيست و ترك همه نيز جايز نيست و ربطى به واجب تعيينى ندارد ، بلكه قسمى از مطلق واجب و قسيمى براى واجب تعيينى است . دليل مطلب فرض اين است كه واجب تخييرى سنخ ديگرى از واجب است . اين سنخ آثار و مزاياى خاصّى دارد كه از راه اين آثار به آن مؤثره پى مىبريم و از اين لوازم آن ملزوم را كشف مىكنيم ، و آنها سه اثر و لازم مىباشند :\r\n1 - ترك هركدام از كارها جايز نيست مگر الى البدل باشد ، يعنى قصد مكلّف اين باشد كه اگر هم اين كار را ترك مىكند آن كار ديگر را بجاى اين انجام دهد . اين ويژگى در واجب تعيينى نيست .\r\n2 - ثواب بر فعل يكى از آن دو مترتّب است نه بر فعل هر دو .\r\n3 - عقاب بر ترك هر دو مترتب مىشود نه بر ترك يكى از آنها .\r\nپس از راه آثار و تبعات مذكور كشف مىكنيم كه واجب تخييرى و امر به يكى از چند كار ، سنخ خاصّى از وجوب است و واجب دو قسم است : 1 - تعيينى 2 - تخييرى\r\nقوله : فلا وجه : همان گونه كه گفتيم نظريّه اشاعره در اين‌گونه موارد اين است كه واجب واقعى يكى از آن دو كار است ، آن هم به صورت لا على التعيين و غير مشخّص . اين نظريّه باطل است زيرا اگر منظور از احدهما ، احدهماى مفهومى باشد ( يعنى مفهوم يكى از آن دو واجب است ) كه قطعا باطل است ، زيرا يكى مفهومى نه واجب است نه حرام ، نه مصلحت دارد و نه مفسده و مفهومى بيش نيست . و اگر منظور احدهماى مصداقى است ( مصداق احدهما واجب است ) باز هم قطعا باطل است زيرا عنوان احدهما در خارج مصداقى ندارد ، در خارج خصوص اين فرد معيّنا موجود است ، و خصوص آن فرد هم معيّنا موجود است و چيزى به نام احدهما در خارج نداريم .\r\n\r\n","description":"","footnote":"","page_name":" 345 ","page_number":353},
  {"content":"\r\n\r\nقوله : الّا ان يرجع : با بيانى كه گذشت سخن اشعرى به ظاهرش واضح الفساد است ( چه احد مصداقى مراد باشد و چه مفهومى ) و لذا مرحوم آخوند درصدد توجيه برآمده و احتمال سوّمى ذكر مىكنند كه شايد مراد اشاعره اين باشد كه در واقع قدر جامع ميان آن دو و جهت مشتركه بينهما واجب است ( منتهى جامع انتزاعى كه عنوان احدهما باشد . ) و اگر منظور اشاعره اين باشد ، برمىگردد به قسم اوّل از دو شقّ مذكور در تحقيق آخوند و تخيير هم عقلى مىشود و از بحث ما خارج است ( اصولا تخيير عقلى با واجب تعيينى منافاتى ندارد و هر واجب تعيينى اگر كلّى بود . مثل : اعتق رقبة تخيير عقلى را بدنبال دارد و عقل مىگويد : شما آزاديد كه عتق رقبه را در ضمن هر فردى از افراد رقبه كه خواستيد انجام دهيد . )\r\nقوله : و لا احدهما : نظريّهء بعض معتزله كه قبلا به صورت قول چهارم ذكر شد ، اين است كه در اين‌گونه موارد واجب واقعى يكى از دو كار است كه نزد خداوند كاملا معيّن و مشخّص است ولى نزد ما مبهم است . مرحوم آخوند مىفرمايد : اين رأى هم باطل است ، زيرا در ظاهر خداوند به هر دو كار امر كرده است و حكمت كار از دو حال خارج نيست ، يا كار دوّم و سوّم و . . . در واقع داراى غرض و حكمت نيست و يا كارهاى ديگر هم محصل غرض است . اگر اين كارها داراى غرض نيست ، پس چرا در ظاهر بدان امر كرده است ؟ چرا معيّنا امر به واجب واقعى نكرده است ؟ آيا اين امر به يكى از دو كار در ظاهر خطاب عبث نيست ؟ و اگر كارهاى ديگر هم محصّل غرض است ، در اين صورت وجهى براى تعيين احدهما نيست و ترجيح بدون مرجّح است .\r\nقوله : و لا كلّ واحد : نظريّهء سوّم از پنج نظريّه رأى معتزله بود كه مىگفتند : « در اين‌گونه موارد تمام چندين كار واجب هستند و به صورت تعيينى هم واجب‌اند نه على البدل ، منتهى با انجام يكى از واجبات ، ساير واجبات ساقط مىشوند . »\r\nمرحوم آخوند مىفرمايد : اين نظريّه هم باطل است زيرا از دو حال خارج نيست يا استيفاء مصلحت از بقيّهء واجبات هم ممكن است و مكلّف مىتواند آنها را انجام داده و به مصالح آنها دست يابد و يا ممكن نيست . اگر ممكن است وجهى براى سقوط نيست و اگر\r\n\r\n","description":"","footnote":"","page_name":" 346 ","page_number":354},
  {"content":"\r\n\r\nممكن نيست وجهى براى وجوب تعيينى هركدام نيست و لغو است .\r\nنظريّهء پنجم هم كه به وضوح باطل است و هركس از آن برائت مىجويد و به ديگرى نسبت مىدهد .\r\nپس نظريّهء اوّل حق است و واجب تخييرى سنخ خاصّى از وجوب است .\r\nقوله : فتدبّر : امر به دقّت است .\r\nقوله : بقى الكلام : گاهى خصال و افراد و اطراف واجب تخييرى با يكديگر متباين هستند و دوران بين متباينان يا متباينات است ، در اين بخش هم تخيير عقلى معقول و ممكن است و هم تخيير شرعى ، تخيير عقلى مثل تخيير ميان اكرام زيد و بكر در مقام امتثال امر به اكرام انسان . و تخيير شرعى مانند تخيير ميان عتق رقبه و اطعام شصت مسكين و صيام شهرين متتابعين كه هركدام از يك مقولهء جدا مىباشند و تخيير ميان آنها شرعى است و تا به حال در اين قسمت بحث شد . ولى گاهى اطراف واجب تخييرى اقل و اكثر مىباشند نه متباينين ، مانند يك تسبيحه يا سه تسبيحه در ركعت 3 و 4 در نماز يا رسم خط قصير و خط طويل و . . . سؤال اينست كه آيا ميان اقل و اكثر هم تخيير معقول است ؟ آيا واجب تخييرى داريم كه بين اقلّ و اكثر مخير باشيم ؟ عقلا ممكن است ( رسم الخط ) ، شرعا ممكن است ( سه يا يك تسبيحه ) ؟\r\nممكن است كسى بگويد : چنين تخييرى از محالات است زيرا يك طرف تخيير اقلّ است كه پيش از اكثر موجود مىشود و همين‌كه اقلّ موجود شد غرض مولى حاصل مىشود .\r\n( چون فرض ما اينست كه اقلّ هم اين نقش را دارد و گرنه معيّنا اكثر واجب خواهد بود نه اقلّ ) و وقتى غرض حاصل شد ، امر مولى هم ساقط مىشود و گرنه بقاء آن بدون غرض و حكمت مىشود ، و وقتى امر ساقط شد پس اكثر و ما زاد واجب نخواهد بود بلكه زياده بر واجب و يك عمل مستحبّى خواهد بود . پس على كلّ حال ( چه اقلّ را به تنهائى بجا آوريم و چه در ضمن اكثر ) معيّنا اقلّ واجب است و تخييرى در كار نيست .\r\nقوله : لكنّه : مرحوم آخوند رأى مذكور را نمىپذيرند و معتقدند كه تخيير ميان اقل و اكثر هم قابل تصوير و ممكن است و دو فرض درست مىكنند :\r\n\r\n","description":"","footnote":"","page_name":" 347 ","page_number":355},
  {"content":"\r\n\r\n1 - گاهى هركدام از اقلّ و اكثر با حدّ وجودى خود محصّل غرض مولى هستند كه حدّ اقلّ عبارتست از به شرط لا بودن ، يعنى اقلّ به شرط اينكه اكثر بدان ضميمه نشود . و حدّ اكثر به شرط شىء بودن است يعنى به شرط ضميمه شدن اكثر . حال عقلا چه مانعى دارد كه اقلّ با حدّ وجودىاش محصّل غرض باشد و اكثر هم با حدّ خودش محصّل غرض باشد ؟\r\nفى المثل اگر خط دو سانتى ترسيم كنيم و دست برداريم همين موجب امتثال امر ( ارسم خطّا ) است و اگر خط نيم‌مترى ترسيم كنيم عرفا اين مجموعه با همهء اجزائش محصّل غرض و موجب امتثال امر است نه اينكه دو سانت آن محصّل غرض باشد و زايد برآن دخيل در اصل غرض نباشد . و وقتى چنين تصويرى ممكن و معقول شد ، دليلى ندارد كه معيّنا اقل را واجب بدانيم و وجوب را بدان اختصاص دهيم چه اينكه تخصيص وجوب به اكثر هم بىدليل است به ناچار بايد حكم به تخيير كرده و بگوئيم كه يكى از آن دو على البدل واجب هستند و هركدام انجام شد ، همان محصّل غرض و مسقط امر است .\r\nقوله : ان قلت : معترض مىگويد : در باب اقلّ و اكثر گاهى اكثر يك‌دفعه و به يكباره موجود مىشود و گاهى تدريجا و اندك‌اندك پديد مىآيد . و وجود دفعى دوگونه است : گاهى دفعهء عقلى است مثل اينكه چوبى يك مترى را داخل مركّبى كرده و به صورت افقى بر روى زمين يا تخته و لوحى بگذارد و بردارد كه درآن‌واحد يك خط يك مترى پديد مىآيد . و گاهى دفعهء عرفى است كه مورد نظر معترض است و در مقابل تدريجى عرفى است و منظور آنست كه گچى را بر روى تخته سياهى بگذارد به طور مستمر و مداوم و بىوقفه آن را بكشد تا خطى يك‌مترى توليد شود كه از نظر عقلى اين كار تدريجا و در چندين آن صورت گرفته است . ولى از لحاظ عرفى آن را دفعى حساب مىكنند . در مقابل تدريجى كه در لابلاى ترسيم خط يك‌مترى وقفه يا وقفه‌هائى حاصل شده و به هر دليل لختى درنگ كرده و مجدّدا آن را ادامه داده است . يا مثل گفتن سه تسبيحه در ركعت سوّم و چهارم كه وقتى تسبيحه اوّلى را گفت نفسى مىكشد و تسبيحهء دوّم را مىگويد و هكذا .\r\nحال معترض مىگويد : فرض شما را در بخش اوّل ( وجود دفعى اكثر ) قبول مىكنيم كه در اينجا از ديدگاه عرف و عقلاء امتثال به وجود اكثر است و اكثر محصّل غرض مولى\r\n\r\n","description":"","footnote":"","page_name":" 348 ","page_number":356},
  {"content":"\r\n\r\nاست نه اقلّ ، چون اقلّ و لو در ضمن اكثر هست ولى وجود جدائى ندارد تا آن را محصّل غرض بدانيم . امّا در بخش دوّم فرض شما را ( وجود تدريجى اكثر ) قبول نمىكنيم ، زيرا به محض اينكه مثلا خطى پنج‌سانتى ترسيم كرد و قلم را برداشت يا متوقف شد يا به محض اينكه تسبيحهء اوّل را گفت و سكوت كرد ، اقلّ با حدّ وجودىاش موجود شد و به محض تحقّق اقلّ غرض حاصل شد ( زيرا فرض بحث ما در اينست كه هركدام از اقلّ و اكثر با حدّ خودشان محصّل غرض باشند ، پس اقلّ هم محصّل غرض مىباشد و گرنه از بحث خارج است و بىترديد اكثر واجب تعيينى است و بايد اكثر اتيان شود . ) و به مجرّد حصول غرض ، امر مولى ساقط شد و بدنبال آن معنى ندارد كه اكثر هم واجب باشد ، چون بقاء وجوب و امر بلاغرض و عبث خواهد بود . در نتيجه در اين‌گونه موارد معيّنا اقلّ واجب است و اكثر اضافه بر سازمان بوده و واجب نيست بلكه در مواردى مستحب است ( دو تسبيحهء ديگر ) و در مواردى مباح است ( رسم خط طويل )\r\nقوله : قلت : مرحوم آخوند در جواب معترض مىفرمايد كه قضيّهء تدريجى بودن وجود اكثر يا دفعى بودن آن در مطلب ما فرقى ندارد و تأثيرى نمىگذارد ، زيرا وجدانا اگر كسى يك تسبيحه گفت و بدان اكتفا كرد و به ركوع رفت يا خط كوتاهى ترسيم كرد و دست برداشت و رفت سر جاى خود نشست ، در اينجا همين اقلّ است كه محصّل غرض است .\r\n( اقلّ به شرط لا ) امّا اگر كسى بنا را بر گفتن هر سه تسبيحه گذاشته و تسبيحهء اوّل را كه گفت نفسى كشيد و بعد ادامه داد تا سه تسبيحه را كامل كرد اينجا قضاوت عقل و وجدان اينست كه اكثر محصّل غرض است ( اكثر به شرط شىء ) و يا چند سانتى كه رسم خط نمود ، مركّب قلمش تمام شد و مجدّدا قلم را به مركّب زد يا از قلم ديگرى بهره گرفت و خط يك مترى كشيد و بعد دست برداشت ، باز اقلّ را محصّل حساب نمىكنند و مىگويند كه مولى از او خواسته بود كه خطى ترسيم كند او هم خطّ يك‌مترى ترسيم كرد كه مصداق كلّى رسم الخطّ است . خلاصه اينكه اگر اقلّ به شرط لا و بدون انضمام باشد ، همان محصّل غرض است و اگر به شرط شىء و مع الانضمام باشد اين اكثر است كه محصّل غرض است و غرض بر كلّ اكثر مترتّب است .\r\n\r\n","description":"","footnote":"","page_name":" 349 ","page_number":357},
  {"content":"\r\n\r\nقوله : و بالجملة : همان‌طورىكه در فراز « لكنّه ليس كذلك » . . . پيش از طرح « ان قلت » . . .\r\nگفتيم ، اقل و اكثر دو فرض دارد . تا به حال فرض اوّل را گفتيم و از آن دفاع كرديم و آن اينكه هرگاه هريك از اقلّ و اكثر با حدّ وجودى خود محصّل غرض باشند ، حتما جاى تخيير است و تخصيص وجوب به يكى از آن دو بدون مخصّص و مجوّز است . منتهى اين سؤال مطرح مىشود كه آيا تخيير مزبور يك تخيير عقلى است يا شرعى ؟ مرحوم آخوند مطلب را بر تحقيقى كه قبلا داشتند مبتنى مىكنند و مىفرمايند كه اگر مولى يك غرض بيشتر ندارد و هركدام از اقلّ و اكثر به تنهائى مىتوانند آن مصلحت واحده را جبران و تأمين كنند در اين فرض به ناچار و به حكم قانون الواحد ( قبلا بيان شد ) بايد گفت كه واجب واقعى قدر جامع ميان اقل و اكثر است ( ذكر تسبيحه ، رسم خطّ ) و تخيير هم عقلى است نه شرعى . و اگر دو فرض در ميان است و بر اين اساس به هر دو ( اقل و اكثر ) امر كرده ولى جمع ميان آن دو ممكن نيست ، در اين صورت تخيير ، شرعى است و همان اقوال خمسه در ماهيّت واجب تخييرى مطرح است .\r\n2 - قوله : نعم : فرض دوّم اينست كه غرض مولى فقط و فقط بر اقلّ مترتب شود و اقلّ مطلقا محصّل غرض باشد چه به تنهائى موجود شود و چه در ضمن اكثر حتّى در فرضى هم كه در ضمن اكثر موجود مىشود اين اقلّ است كه نقش دارد و اكثر در مصلحت صلاتى دخيل نيست . البته در اينجا تخيير معنى ندارد و معيّنا اقل واجب است و اكثر واجب نيست بلكه به اختلاف موارد مختلف مىشود يعنى گاهى اكثر مستحب است و گاهى مباح است . ( البته تشخيص اينكه كجاها اقل و اكثر از قبيل فرض اوّل است و كجاها از قبيل فرض دوّم مىباشد ؟ اين‌ها برعهدهء فقيه است كه در ابواب مختلف فقهى وقتى با اقل و اكثر برخورد مىكند ، دقت كرده و تشخيص دهد )\r\n\r\n","description":"","footnote":"","page_name":" 350 ","page_number":358},
  {"content":"\r\n\r\n\r\nفصل دهم واجب كفائى\r\nفصل دهم از فصول باب اوامر پيرامون واجب كفائى است ، واجب در تقسيمى دو قسم مىباشد :\r\n1 - واجب عينى : آنست كه بر همهء مكلّفين واجب مىشود با انجام بعضى از دوش ديگران ساقط نمىشود مثل نمازهاى يوميّه ، روزهء ماه مبارك رمضان و . . .\r\n2 - واجب كفائى : آنست كه بر همهء مكلّفين واجب مىشود ولى با انجام فرد يا دسته‌اى از افراد از عهدهء بقيّهء مكلّفين ساقط مىشود . مانند تجهيز ميّت ، ازالهء نجاست از مسجد ، انقاذ غريق ، جواب سلام و . . .\r\nحال بحثى است در رابطه با ماهيّت واجب كفائى كه چه سنخ واجبى است ؟ اگر بر همه واجب است چرا با انجام بعضى از بعض ديگر ساقط مىشود ؟ آخوند ( ره ) مىفرمايد :\r\nهمان‌طورىكه واجب تخييرى در قبال واجب تعيينى سنخ خاصّى از واجب است ، واجب كفائى نيز در قبال واجب عينى سنخ معيّنى از وجوب است و واجبات دين ما دو دسته مىباشند : 1 - عينى 2 - كفائى . خصايص واجب كفائى آنست كه :\r\nالف ) ابتدا بر همهء مكلّفين واجب مىشود ، زيرا واجب كردن آن بر خصوص فردى يا گروهى از واجدين شرايط ، ترجيح بلا مرجّح است . مثلا همگان مخاطب به خطاب تجهيز ميّت هستند .\r\nب ) با انجام بعضى از بعض ديگر ساقط مىشود ، زيرا با فعل بعض غرض مولى حاصل مىشود و با حصول غرض امر هم ساقط مىشود و گرنه بقاء آن لغو و غير حكيمانه\r\n\r\n","description":"","footnote":"","page_name":" 351 ","page_number":359},
  {"content":"\r\n\r\nخواهد بود .\r\nج ) هر فرد يا گروهى كه سبقت گرفت و واجب را انجام داد ، همان گروه ثواب عمل را مىبرد . ثواب نيّت مال كسى است كه نيّت انجام واجب را داشته است .\r\nد ) اگر همه باهم واجب را انجام دادند ، همه مستحقّ ثواب هستند . مثل جواب سلام از سوى ده نفر ، نماز بر ميّت به جماعت و . . . از قبيل توارد دو يا چند علّت بر معلول واحد است كه مشتركا تأثير مىگذارند . و ما نمىتوانيم معلول را به يكى از آنها مستند كنيم .\r\nضمنا هركدام ثواب كامل را مىبرند نه اينكه يك ثواب ميان همهء آنها تقسيم شود .\r\n) و اگر همگان آن را واجب را ترك كنند ، همه معاقب خواهند بود ، چون بر همه واجب بود و همگى مخاطب به اين خطاب بودند .\r\n( باز تشخيص اينكه در چه مواردى واجب كفائى است ، به عهدهء فقيه در فقه است و از راههاى متعدّدى مىتوان به نتيجه رسيد از قبيل : عدم قابليّت فعل براى تكرار . مثلا اگر فرمود : « اقتلوا فلانا » و يك نفر پيدا شد و فلانى را به قتل رساند ، ديگر موضوع حكم باقى نيست تا ديگران هم قتل را تكرار كنند . يا از راه اينكه با انجام بعضى موضوع منتفى مىشود و غريقى نيست تا انقاذش واجب باشد ، يا از راه اجماع و مانند آن كفائى بودن فهميده مىشود . )\r\n\r\n","description":"","footnote":"","page_name":" 352 ","page_number":360},
  {"content":"\r\n\r\n\r\nفصل يازدهم واجب مضيّق و موسّع\r\nيكى از فصولى كه در باب اوامر مطرح مىشود ، آنست كه هر واجبى به حكم عقل ، زمان خاصى دارد و ناگزير در زمانى انجام مىگيرد . به عبارت ديگر هر واجبى ظرف زمانى دارد ( زيرا واجب فعل ما است و ما چون جنبهء جسمانى و مادّى داريم افعالمان در پوشش زمان و مكان است و بالاخره هر كارى را در زمانى انجام مىدهيم و انفكاك افعال ما از زمان محال است ) ولى سخن در اينست كه در پاره‌اى از واجبات علاوه بر اينكه زمان عقلا دخالت دارد ( به عنوان ظرفيّت ) شرعا هم دخالت داده شده است و در لسان دليل و خطاب شارع در متعلّق حكم اخذ شده است ( به عنوان قيديّت ) و حتما بايد فلان واجب را در فلان وقت خاص انجام دهيم . مثل نمازهاى يوميّه ، روزهء ماه رمضان ، حجّ و . . . چنين واجباتى را واجب موقّت مىنامند . يعنى داراى وقت معيّن مىباشند . و در برخى از واجبات ، زمان در خطاب شارع اخذ نشده و قيديّت ندارد و بگونه‌اى است كه اگر ممكن بود عمل را از زمان منفك كنيم ، اصل عمل واجب بود . مثل جواب سلام ، تجهيز ميّت ، انقاذ غريق و . . .\r\nواجب موقّت از نظر مقدار زمانى كه در آن اخذ شده به حسب مقام تصوّر و ثبوت سه قسم دارد :\r\n1 - گاهى مقدار زمانى كه براى آن منظور شده كمتر از مقدار زمانى است كه انجام واجب طول مىكشد . مثلا عمل يك روز طول مىكشد ولى مولى براى آن نصف روز را منظور كرده است . چنين فرضى محال و تكليف بما لا يطاق است و از مولاى عاقل هم صادر نمىشود تا چه رسد به مولاى حكيم .\r\n\r\n","description":"","footnote":"","page_name":" 353 ","page_number":361},
  {"content":"\r\n\r\n2 - گاهى مقدار زمان تعيين شده به اندازهء مدّتى است كه عمل طول مىكشد ، نه سرسوزنى كمتر است و نه ذرّه‌اى افزونتر . مثل روزهء ماه مبارك كه از اوّل طلوع فجر صادق تا اذان مغرب است . نام اين واجب را واجب مضيّق گويند كه وقت آن ضيق است .\r\n3 - و گاهى مقدار زمان تعيين شده بيش از مدّتى است كه انجام عمل طول مىكشد يعنى انجام كار از سوى مكلّف نيم ساعت طول مىكشد ولى وقتى كه از سوى مولى تعيين شده شش ساعت است مانند نمازهاى يوميّه كه وقت آنها وسيع است . چنين واجبى را واجب موسّع گويند . در رابطه با واجب موسّع چند بحث كوتاه مطرح است :\r\nالف ) واجب موسّع از آن رهگذر كه كلّى است ، داراى دو دسته افراد و مصاديق مىباشد :\r\n1 - افراد دفعى يا در عرض هم ، مانند اينكه در همان اوّل وقت مىتوان نماز را در منزل خواند يا در مسجد ، مىتوان به جماعت خواند يا فرادا ، مىتوان در صف اوّل ايستاد يا صفوف بعدى و . . .\r\n2 - افراد تدريجى يا در طول هم ، مثل اينكه مىتوان نماز ظهر را در اوّل وقت آن بجا آورد يا در وسط وقت يا در آخر وقت ، حال نسبت به افراد عرضى قطعا تخيير عقلى است يعنى ما امر به كلّى شديم و عقل ما را ميان افرادش مخيّر مىكند ( مثل اعتق رقبة ) ولى نسبت به افراد طولى و تدريجى محل بحث است كه آيا تخيير شرعى است ؟ يا عقلى ؟\r\nمرحوم آخوند مىفرمايد كه تخيير عقلى است و جاى توهّم شرعى بودن نيست ، زيرا نسبت افراد طولى به خود واجب نسبت افراد به طبايع است كه وقتى به طبيعت و كلّى امر شديم و داراى افرادى بود ، عقل ما را مخيّر مىسازد . ( و به قول مرحوم مشكينى در حاشيه : « لانّ طريق احرازه امّا القطع بتعدّد الغرض بحسب الخصوصيات و امّا تعدّد الامر و كلاهما مفقودان . ) و در معالم الاصول از راه برهان سبر و تقسيم پيش آمده بود كه طريق مطلوبى است . » « 1 »\r\nب ) آيا واجب موسّع عقلا ممكن است يا محال است ؟\r\n\r\n\r\n","description":"","footnote":"\r\n( 1 ) - معالم الاصول ، ص 76 - 77 .\r\n","page_name":" 354 ","page_number":362},
  {"content":"\r\n\r\nج ) برفرض امكان آيا واقع شده است يا نه ؟\r\nدر رابطه با اين دو مبحث در كتابهاى مطوّله ( معالم الاصول « 1 » قوانين « 2 » و . . . ) سخنان فراوانى مطرح شده است . مرحوم آخوند مىفرمايد : به نظر ما وقوع واجب موسّع ( در شرعيّات مثل نمازهاى يوميّه ، و در عرفيّات هم مثل اينكه مولائى به عبدش مىگويد : در ظرف امروز بايد فلان كار را انجام دهى درحالىكه آن كار نيم ساعت طول مىكشد . ) هم قطعى و جاى ترديد نيست تا چه رسد به امكان آن و وقتى هر دو مسئله مقطوع است ، نوبت به طرح مطالب مطوّلات نمىرسد و ما به اين شبهات و وساوس اعتنائى نداريم .\r\n\r\n\r\n","description":"","footnote":"\r\n( 1 ) - معالم الاصول ، ص 75 به بعد .\r\n( 2 ) - قوانين الاصول ، ج 1 ، ص 119 - 118 ؛ و هداية المسترشدين ، ص 257 - 256 .\r\n","page_name":" 355 ","page_number":363},
  {"content":"\r\n\r\n\r\nفصل دوازدهم تبعيّت قضا از اداء\r\nقوله : ثمّ انّه : يكى از فصولى كه در باب اوامر مطرح مىشود و در برخى از كتب به صورت يك اصل يا فصل جدا مطرح شده و در برخى كتب مثل كفايه در دنبالهء مبحث واجب موقّت مطرح شده است ، مسألهء تبعيّت قضاء از اداء است . در صورتى كه انسان واجب موقّت را در وقت خودش انجام دهد ، قطعا امتثال حاصل شده است . ولى اگر به هر دليلى واجب موقّت در وقت خودش فوت شود و انجام نگيرد ، چنانچه دليل خاص بر وجوب قضاء و اتيان به آن در خارج وقت دلالت كند باز بحثى نيست و ما تابع دليل هستيم ، كما اينكه اگر دليل خاص بر عدم وجوب قضاء دلالت كند ، باز تابع دليل مىباشيم .\r\nانّما الكلام در فرض نبود دليل خاص است . يعنى ما هستيم و امر به اداء يا امر به موقّت ، و بحث در اين است كه آيا قضاء تابع اداء است و آيا همان امر اوّل براى قضا كفايت مىكند ؟ آيا خود امر به موقت بر اين دلالت مىكند كه اگر واجب را در وقتش انجام ندادى حتما بايد در خارج وقت انجام دهى و نيازى به امر جديد نيست ؟ يا قضاء تابع اداء نيست و نيازمند به امر جديد است و هركجا دليل جديدى نداشتيم حكم به عدم وجوب قضاء مىكنيم ؟\r\nمرحوم آخوند مىفرمايد : امر به موقّت ( مثل امر « اقم الصلاة لدلوك الشمس الى غسق الليل » كه بر وجوب نماز در وقت معين دلالت دارد . ) به هيچ وجه ( نه به دلالت مطابقه و نه تضمّن و نه التزام لفظى و نه عقلى ) بر وجوب اين واجب موقّت در خارج وقت دلالت ندارد ، يعنى از خود اين امر فقط وجوب نماز در وقت معيّن استفاده مىشود . امّا اينكه اگر\r\n\r\n","description":"","footnote":"","page_name":" 356 ","page_number":364},
  {"content":"\r\n\r\nنماز در وقت خودش فوت شد ، در خارج وقت واجب باشد از اين امر مستفاد نيست . بلكه چه‌بسا كسى بتواند ادّعا كند كه امر به موقّت نه تنها بر وجوب نماز در خارج وقت دلالت ندارد ، بلكه بر عدم وجوب دلالت دارد ( نه تنها مثبت نيست كه نافى است ) به اين صورت كه جمله وصفيّه و مقيّد بما هو مقيّد هم داراى مفهوم باشد و وقتى مىگويد كه نماز در اين وقت واجب است مفهومش اين باشد كه نماز در خارج از اين وقت واجب نيست . حالا اگر هم ما اين سخن بالاتر را ادّعا نكنيم ( چون جملهء وصفيّه مفهوم ندارد ) ولى حدّ اقل اين مقدار مسلّم است كه امر به موقّت بر وجوب موقّت در بيرون از آن‌وقت دلالتى ندارد .\r\nنتيجه : پس قضاء تابع اداء نيست و به امر اوّل نمىباشد بلكه محتاج به امر جديد است .\r\nقوله : نعم : فقط در يك صورت قضاء تابع اداء بوده و به امر اوّل است و آن صورتى است كه داراى سه خصوصيّت باشد :\r\n1 - دليل توقيت منفصل باشد : دليل دالّ بر توقيت گاهى متّصل به امر است مثل اقم الصلاة لدلوك الشمس . . . و گاهى منفصل از امر است مثلا دليلى فرموده : « اقم الصلاة » و دليل ديگرى فرموده است : « اجعل صلاتك فى وقت كذا . » شرط اوّل آنست كه اين دليل منفصل باشد ، زيرا اگر متّصل باشد از اوّل جلوى اطلاق امر صلاتى را مىگيرد .\r\n2 - اين دليل توقيت اطلاق نداشته باشد و بقول مطلق بر لزوم مراعات وقت و تقييد واجب به وقت دلالت نكند . يعنى مفادش اين نباشد كه على كلّ حال و هرجا بخواهد واجب محقّق شود . حتما بايد همراه وقت باشد بلكه فى الجملة بر مراعات وقت دلالت كند . ( بعدا وجه فى الجملة خواهد آمد . )\r\n3 - دليل اصلى كه اصل وجوب نماز را دلالت مىكند و نامش دليل واجب است ( اقم الصلاة ) اطلاق داشته باشد و مقيّد به وقت خاصى نباشد و معنايش اين باشد كه على اىّ حال اصل وجوب نماز ثابت است چه در اين وقت و چه در غير اين وقت .\r\nنتيجهء سه ويژگى مذكور : هرجا چنين بود به اطلاق بلا معارض دليل واجب اخذ كرده و مىگوئيم كه پس از انقضاء وقت مزبور هم اصل نماز واجب است و اين را اطلاق امر اوّل ثابت مىكنيم . و در اين فرض قضاء تابع اداء است . ( البته اين هم در واقع قضاء نيست كه تابع\r\n\r\n","description":"","footnote":"","page_name":" 357 ","page_number":365},
  {"content":"\r\n\r\nاداء باشد يا نه ) اگر سؤال شود پس دليل توقيت را كه بر تقييد نماز به وقت دلالت مىكرد ، چه مىكنيد ؟ در جواب خواهيم گفت : اين تقييد برحسب تمام و كمال مطلوب است نه اصل مطلوب . يعنى اگر نماز بخواهد نماز تامّ و كامل و داراى صددرجه مصلحت شود ، بايد در وقت انجام شود ، و گرنه در خارج وقت واجد نود درجه مصلحت خواهد بود . و اين اندازه مصلحت هم قابل اغماض نيست .\r\nقوله : و بالجملة : مبناى بحث مذكور ( قضاء تابع اداء است يا نه ؟ ) عبارتست از وحدت يا تعدّد مطلوب : يعنى در مواردى كه امر به مقيّد بما هو مقيّد تعلّق مىگيرد ( قيد و شرط هرچه كه مىخواهد باشد ) و من‌جمله در ما نحن فيه كه امر به موقّت بار شده است ، يعنى نماز مقيّد به اين وقت ، آيا مقيّد بما هو مقيّد يك مطلوب است يا دو مطلوب است كه يكى ذات عمل و ديگرى بودن عمل در وقت مىباشد ؟ اگر يك مطلوب باشد ، نتيجه آنست كه اگر كسى نماز را در وقت خودش انجام ندهد ، كلّ مطلوب مولى معصيت مىشود و امر به سبب عصيان ساقط مىشود و در خارج وقت اين امر نيست كه داعى باشد و لذا نياز به امر جديد داريم . اما اگر دو مطلوب باشد ، نتيجه آنست كه اگر نماز در وقت خودش انجام شد هر دو مطلوب حاصل مىشود و اگر در وقت انجام نشد مطلوب دوّم فوت مىشود ولى مطلوب اوّل كه اصل نماز باشد به قوت خود باقى است و بايد اتيان شود . لذا نياز به امر جديد نداريم و همان امر اوّل در خارج وقت هم داعويّت دارد . اين مقام ثبوت بود كه دو احتمال داديم و نتيجهء هريك را بيان كرديم .\r\nو امّا در مقام اثبات آيا مقتضاى قاعده وحدت مطلوب است يا تعدّد مطلوب ؟ و آيا قضاء تابع اداء است يا به امر جديد است ؟ در جواب مىگوئيم : چيزى كه به ذهن متبادر مىشود ، اين است كه وحدت مطلوب است ، يعنى مقيّد بما هو مقيّد يك مطلوب است كه آن هم معصيت شد و ساقط شد و اثبات اينكه به نحو تعدّد مطلوب باشد ، دليل مىطلبد . اما از خود دليل واجب ، وجوب در خارج وقت استفاده نمىشود مگر در تبصره‌اى كه ذكر كرديم . ( كه دليل توقيت منفصل باشد . . . ) اگر دليلى از خارج تعدّد مطلوب را اثبات كرد ، حكم به وجوب ذات عمل در خارج وقت مىكنيم و گرنه شك مىكنيم كه قضاء واجب\r\n\r\n","description":"","footnote":"","page_name":" 358 ","page_number":366},
  {"content":"\r\n\r\nاست يا نه ؟ شبههء وجوبيّه و شك در اصل تكليف است و مجراى اصل برائت است .\r\nان قلت : چه مانعى دارد از استصحاب بقاء وجوب استفاده كنيم و بگوئيم : وقت معيّنى براى اداى نماز وجود داشت و الآن كه آن‌وقت سپرى شده ، شك در بقاء وجوب نماز مىكنيم و استصحاب بقاء وجوب جارى مىكنيم .\r\nقلت . آخوند ( ره ) مىفرمايد : اينجا جاى استصحاب نيست ، زيرا از اركان مسلّم استصحاب آنست كه قضيّهء متيقّنه و مشكوكه وحدت داشته باشند . اما در ما نحن فيه تغاير دارند . قضيّهء متيقّنه عبارت است از نماز در فلان وقت كه وقت قيدش بود ، يعنى عمل واجد قيد . و قضيّهء مشكوكه عبارتست از نماز در خارج آن‌وقت يعنى عمل فاقد قيد . مقيّد با وجود قيد با مقيّد بدون وجود قيد عقلا و عرفا دو چيز محسوب مىشوند و حكم يكى را به ديگرى سرايت دادن از نوع قياس است نه استصحاب .\r\n\r\n","description":"","footnote":"","page_name":" 359 ","page_number":367},
  {"content":"\r\n\r\n\r\nفصل سيزدهم امر به امر\r\nيكى از مباحثى كه در باب اوامر مطرح مىباشد مبحث امر به امر است :\r\nگاهى مولائى مستقيما و بلاواسطه عبدش را بر انجام كارى امر مىكند ، چنين امرى حتما دالّ بر وجوب است و عبد بايد آن را امتثال كند . ولى گاهى غير مستقيم و باواسطه يا واسطه‌هايى امر مىكند و به ديگرى مىگويد : تو به فلانى امر كن كه فلان كار را انجام دهد .\r\nاين را امر به امر مىگويند ، يعنى مولى عبد اوّل را امر مىكند كه او عبد ثانى را به انجام كارى امر كند .\r\nسؤال اينست كه آيا امر به امر هم مثل امر مستقيم است و بر مأمور ثانى امتثال آن واجب است يا نه ؟ در اين مورد مرحوم آخوند سه صورت فرض مىكنند :\r\n1 - گاهى امر به امر طريق محض است ، يعنى غرض مولى از اين امر به امر ، صرفا حصول مأمور به در خارج است . ولى به دلائلى مستقيما امر نمىكند و كسى را واسطه مىكند كه او بيايد و بندگان را به فلان كار امر كند . در اينجا وسائط ، جز تبليغ و ابلاغ امر مولى نقش ديگرى ندارند مثل رئيس جمهورى كه به نخست وزير مىگويد كه به وزير كشور امر كند ؛ يا نخست وزيرى كه به وزير كشور مىگويد كه به استانداران امر كند و . . . ( امر به امر از باب مثال است و گاهى ممكن است امر به امر به امر به امر و . . . باشد و چندين واسطه پيدا كند كه همهء آنها مبلّغ پيام و دستور مولى هستند . ) يا مثل اوامر و نواهى انبياء و رسولان الهى كه امر و نهى خداوند را به مردم ابلاغ مىكنند و از روى هوا و هوس سخن نمىگويند . ( و ما ينطق عن الهوى ان هو الّا وحى يوحى ) .\r\n\r\n","description":"","footnote":"","page_name":" 360 ","page_number":368},
  {"content":"\r\n\r\nحكم اين قسم آنست كه بر مأمور دوّم كه غرض مولى صدور فعل از او است از هر راهى كه يقين به امر مولى پيدا كرد امتثال امر واجب است چه از راه امر مأمور اوّل باشد چه از راه ديگر .\r\n2 - گاهى امر به امر صرفا موضوعيّت دارد و تمام غرض مولى اينست كه آن واسطه يا مأمور اوّل راه و رسم امارت و امر و نهى كردن را ياد بگيرد . مثل سلطانى كه مىخواهد فرزندش را عادت دهد تا وقتى بزرگ شد و جانشين پدر شد شيوهء زمامدارى بداند . حكم اين قسم اين است كه اگر مأمور دوّم يقين كرد كه امر به امر موضوعيّت دارد ، امتثال واجب نيست .\r\n3 - و گاهى امر به امر طريقت دارد ، ولى طريق خاص است . يعنى منظور مولى اينست كه مأمور ثانى دستور را اجرا كند ولى نه مطلقا بلكه تنها در صورتى كه از كانال مأمور اوّل اين امريّه به او رسيد ، امتثال دارد .\r\nنتيجه اين صورت هم آنست كه اگر مأمور ثانى از طرق ديگر يقين به امر كرد ، امتثال واجب نيست .\r\nقوله : و قد انقدح : تا به حال مقام ثبوت و احتمالات بيان شد و سه صورت تصوير شد ، و امّا مقام اثبات و دلالت : گاهى امر به امر به كمك قرينه وضعش روشن مىشود كه از نوع اوّلى است يا دوّم يا سوّم و ما تابع قرينه هستيم . ولى اگر دليل و قرينه‌اى بر هيچ‌كدام نبود ، آيا از اطلاق امر به امر حكمى مستفاد است ؟ مرحوم آخوند مىفرمايد كه از امر به امر عند الاطلاق هيچ‌كدام از سه صورت مستفاد نيست و مجمل است و در نتيجه مأمور ثانى شك مىكند كه امتثال اين امر و انجام مأمور به آيا واجب است يا نه ؟ شبههء وجوبيّه و شك در اصل تكليف است و مجراى اصل برائت است .\r\n\r\n","description":"","footnote":"","page_name":" 361 ","page_number":369},
  {"content":"\r\n\r\n\r\nفصل چهاردهم امر بعد از امر\r\nآخرين فصل از فصول باب اوامر دربارهء امر پس از امر است . گاهى مولى دو بار به انجام كارى امر مىكند . مثلا بار اوّل مىگويد : اضرب زيدا ، بار ثانى هم همين را تكرار مىكند و دوباره به همان عمل هم امر مىكند ، اين را امر بعد از امر گويند كه خود دو شعبه دارد :\r\n1 - امر ثانى پس از امتثال امر اوّل صادر مىشود . در اينجا قطعا امر ثانى هم جداگانه امتثال مىطلبد و بايد عمل تكرار شود .\r\n2 - پيش از امتثال امر اوّل امر ثانى هم صادر مىشود . اين فرض محل بحث است كه آيا امر ثانى حمل بر تأسيس مىشود و مكلّف بايد هر دو امر را جداجدا امتثال كند يا امر دوّم حمل بر تاكيد مىشود و تكرار عمل لازم نيست ، بلكه يك‌بار امتثال كند كفايت مىكند ؟\r\nامر پس از امر به چهار نوع متصور است :\r\n1 - هر دو امر اطلاق داشته باشند ، مثل اضرب زيدا ، اضرب زيدا . در اينجا امر ثانى حمل بر تاكيد امر اوّل مىشود و يك‌بار كه زيد را بزند امر مولى را امتثال كرده است ( زيرا كه امر مولى به اصل ايجاد طبيعت بار شده است و صرف ايجاد به اوّلين وجود صدق مىكند و قابل تثنيه و تكرار نيست ) به قول مرحوم آخوند : مقتضاى اطلاق مادّه ضرب كه دالّ بر اصل طبيعت است تاكيد است . يعنى امر ثانى مؤكد امر اوّل مىباشد چرا كه طلب جديد و تأسيسى دو بار به يك طبيعت بار نمىشود و صرف وجود ، دو بار قابل ايجاد نيست . اگر منظور مطلق الوجود بود ، حتما قيدى و قرينه‌اى مىآورد و لااقل مىفرمود : اضرب زيدا مرّة اخرى و مانند آن مقتضاى اطلاق هيئت كه هركدام طلب جدائى مىباشد ، عبارتست\r\n\r\n","description":"","footnote":"","page_name":" 362 ","page_number":370},
  {"content":"\r\n\r\nاز تأسيس بودن نه تأكيد . ولى ظاهر اطلاق مادّه بر ظاهر اطلاق هيئت تقدّم دارد زيرا وجدانا در اين‌گونه موارد عرف تكرار و تعدّد را نمىفهمد و تاكيدى بودن و اهتمام به اين امر را مىفهمد .\r\n( 2 - يكى مطلق باشد و ديگرى مقيد باشد . مثل اعتق رقبة \" ، ان ظاهرت فاعتق رقبة \" در اين فرض قانون مطلق و مقيّد پياده مىشود و مطلق بر مقيّد حمل مىشود و يك مطلوب بيشتر نيست كه مقيّد باشد . )\r\n3 - هر دو مشروط و مقيّد باشند و شرط هر دو يك چيز باشد . مثل : ان افطرت فاعتق رقبة ، ان افطرت فاعتق رقبة . باز حمل بر تأكيد مىشود به بيان صورت اوّل .\r\n4 - هر دو مقيّد باشند و هركدام داراى سبب و شرط جدا باشند ، مثل : ان ظاهرت فاعتق رقبة ، ان افطرت فاعتق رقبة \" كه در اينجا قطعا به تعداد شرطها و سببها مشروط و مسبّب تكرار مىشود و تعدّد اسباب موجب تعدّد مسبّبات است . مگر اينكه دليل خاصّى بر تداخل داشته باشيم و گرنه على القاعده جاى تكرار و تعدّد مسبّبات است .\r\nپايان مبحث اوامر\r\n\r\n","description":"","footnote":"","page_name":" 363 ","page_number":371},
  {"content":"\r\n\r\n\r\nالمقصد الثانى باب نواهى\r\nمقصد اوّل از مقاصد ثمانيهء كفاية الاصول دربارهء اوامر بود كه به تفصيل بحث شد .\r\nمقصد دوّم از مجموعهء هشت مقصد كفاية الاصول دربارهء نواهى است و در اين مقصد سه فصل مطرح است كه عمدهء آنها فصل دوّم و سوّم است .\r\n( فصل اوّل )\r\n\r\nفصل اوّل از فصول نواهى دربارهء پنج مطلب است .\r\n\r\nالف ) مادهء نهى\r\nمطلب اوّل : تمام بحثهايى كه در مورد مادّهء امر ( ا - م - ر ) مطرح بود دربارهء مادّهء نهى ( ن - ه - ى ) نيز مطرح است و آن چهار بحث بود :\r\n1 - مادّهء امر در موارد مختلفى استعمال مىشد كه شاخص‌ترين آنها امر به معناى طلب بود ، واژهء نهى نيز چنين است و مثل امر بر طلب دلالت مىكند . با اين تفاوت كه در مورد امر ، اقوال مختلفى وجود داشت و رأى آخوند ( ره ) اين بود كه مادّهء امر مشترك لفظى است و براى دو معناى طلب و شيئى جداگانه وضع شده است . ولى در باب نهى از اين اقوال مطرح نيست و ظاهرا همه قبول دارند كه نهى حقيقت در خصوص طلب است .\r\n2 - مادّهء امر به معناى طلب ، ظهور در طلب الزامى ( وجوبى ) داشت ، مادّهء نهى نيز\r\n\r\n","description":"","footnote":"","page_name":" 364 ","page_number":372},
  {"content":"\r\n\r\nعند الاطلاق ظهور در طلب الزامى ( تحريمى ) دارد و اطلاق آن بر كراهت قرينه مىخواهد .\r\n3 - در باب امر علوّ واقعى معتبر بود ، در صدق نهى نيز علوّ واقعى معتبر است . البتّه اقوال ديگرى هم وجود داشت .\r\n4 - آنجا سخن از اتّحاد طلب و اراده بود و اينجا سخن از اتحاد طلب و كراهت است .\r\n\r\nب ) هيئت نهى\r\nمطلب دوّم : تمام بحثهايى كه دربارهء هيئت امر ( صيغهء افعل ) مطرح بود در رابطه با هيئت نهى ( صيغهء لا تفعل ) نيز مطرح است . از قبيل معانى مختلف داشتن ، در تمام آنها در طلب انشائى استعمال شدن و دواعى و انگيزه‌ها مختلف بودن ، عند الاطلاق در طلب الزامى استعمال شدن ، ظهور جمله‌هاى خبريّه در مقام انشاء و . . .\r\nبنابراين نهى مثل امر دالّ بر طلب است با اين تفاوت كه امر به معناى طلب فعل است و متعلّق طلب در باب اوامر ، وجود شيئى است يعنى مطلوب مولى آن است كه عبد اين شىء را در خارج ايجاد كند . ولى نهى به معناى طلب ترك است و مطلوب مولى در اين باب ، عدم و ترك متعلّق است و مىخواهد كه مكلّف شرب خمر نكند ، غيبت نكند و . . .\r\nوقتى امر و نهى مثل هم شدند پس آنچه در امر معتبر بود ( علوّ يا استعلاء ، الزام و . . . ) در نهى نيز همان خصوصيات معتبر و شرط است .\r\n( نكته : بر مسلك مشهور ، نهى نيز مثل امر داراى معناى طلبى است و دالّ بر طلب است .\r\nبا اين تفاوت كه يكى طلب فعل و ديگرى طلب ترك است و مرحوم آخوند بر اين مسلك مشى كرده‌اند . ولى بر مسلك عدّه‌اى از متأخرين اصلا نهى به معناى طلب نيست بلكه به معناى زجر و ردع و منع از فعل است و لازم عقلى اين منع از فعل عبارتست از طلب ترك و الزام به ترك ، و تفصيل مطلب در جاى خود بايد عنوان شود . )\r\n\r\nج ) مطلوب به نهى چيست ؟\r\nقوله : نعم : مطلب سوّم : بنا بر اينكه نهى هم دالّ بر طلب باشد ( بر مبناى دلالت نهى بر\r\n\r\n","description":"","footnote":"","page_name":" 365 ","page_number":373},
  {"content":"\r\n\r\nزجر و ردع ، اين بحث بىموضوع است . ) اين پرسش عنوان مىشود كه متعلّق طلب در باب نواهى چيست ؟ مطلوب مولى از نهى كردن چيست ؟ آيا مطلوب مولى كفّ النفس از فعل است ؟ يا مقصد مولى مجرّد ترك و بجا نياوردن است ؟\r\n( تفاوت كفّ نفس و مجرّد ترك اين است كه اوّلا كف‌ّنفس يك امر وجودى است و به معناى خوددارى كردن است . ولى مجرّد ترك امر عدمى و به معناى انجام ندادن است . ثانيا مجرّد ترك اعمّ از كف‌ّنفس است . زيرا كف‌ّنفس در موردى است كه مكلّف قدرت بر ارتكاب حرام داشته باشد و همچنين ميل باطنى به ارتكاب هم در او باشد . ثالثا با وجود قدرت و ميل و داشتن مقتضى براى انجام حرام ، با اراده و اختيار خويش از آن خوددارى كند . ولى مجرّد ترك اعمّ است يعنى اگر قدرت نداشته باشد و انجام ندهد ترك صدق مىكند . اگر قادر باشد ولى مايل نباشد و قلبا از حرام متنفّر باشد و انجام ندهد ، باز ترك صادق است . و اگر قدرت و ميل دارد ولى كف‌ّنفس كرده و انجام ندهد ، باز هم ترك صادق است . پس مجرّد ترك يا عدم فعل و اتيان ، اعمّ است . )\r\nمشهور اصوليّين مىگويند : مطلوب به نهى مجرّد ترك است و مرحوم آخوند هم فرموده است : « و الظاهر هو الثانى » يعنى به عقيدهء ما هم متعلّق نهى مجرّد ترك است . در كلمات بزرگان دلايل فراوانى اقامه شده كه بهترين دليل ، مسألهء فهم عرف و قضاوت عقلاء است و شايد آخوند ( ره ) با كلمهء « و الظاهر » به اين دليل اشاره دارند كه اگر مولايى عبدش را از كارى نهى كند و عبد در خارج آن عمل را انجام ندهد ، خردمندان او را مطيع و ممتثل مىشمارند و از اينكه آيا او ميل باطنى هم داشت و خوددارى كرد يا نداشت او را تفتيش نمىكنند . يعنى كف‌نفس ملاك نيست بلكه مجرّد ترك ملاك است . و شايد منظور آخوند قضيّهء تبادر باشد كه بازگشت به متفاهم عرفى دارد .\r\nولى عدّه‌اى گفته‌اند كه مطلوب به نهى بايد كف‌ّنفس باشد و محال است كه مجرّد ترك مطلوب باشد . عمده شبهه‌اى كه موجب توهّم مزبور شده و به عنوان دليل اين گروه مطرح مىباشد ، آنست كه از طرفى نهى مثل امر تكليف است و به اعتقاد عدليّه تكليف بايد به امر مقدور بار شود و تكليف بما لا يطاق از محالات است . از طرف ديگر مجرّد ترك امر عدمى\r\n\r\n","description":"","footnote":"","page_name":" 366 ","page_number":374},
  {"content":"\r\n\r\nاست ( عدم اتيان ) و امور عدمى مقدور ما نيستند . زيرا اوّلا عدم چيزى نيست و شيئيّتى و ذاتى ندارد تا مقدور ما باشد يا نباشد . و ثانيا عدم الفعل سابق بر ما است و قبل از به دنيا آمدن ما نيز بوده و چگونه مقدور ما باشد ؟ مگر ممكن است متأخرى در متقدمى تأثير بگذارد ؟ و ثالثا نه تنها عدم سابق بر ما است ، بلكه ازلى است و از ازل استمرار داشته و امر ازلى نمىتواند مقدور ما باشد ، قدرت اثر متجدّد و حادث و نو مىطلبد . و از طرف ديگر كف‌ّنفس امر وجودى است و مقدور ما است و ما مىتوانيم با اختيار و ارادهء خود ، از حرام خوددارى كنيم .\r\nنتيجه : ناگزير بايد مطلوب به نهى كف‌ّنفس باشد نه مجرّد ترك و گرنه تكليف به محال خواهد بود كه قبيح است و از مولاى حكيم صادر نمىشود .\r\nجواب : مرحوم آخوند مىفرمايد : ما به مقدّمه دوّم استدلال شما اعتراض داريم و مىگوئيم كه عدم نيز مقدور ما است و هر سه بيان شما را جواب مىدهيم :\r\nبيان اوّل : همين‌قدر به شما بگويم كه اگر عدم و ترك چيزى مقدور نباشد ، وجود و فعل آن نيز مقدور نخواهد بود ، زيرا قدرت به هر دو طرف وجود و عدم يا فعل و ترك نسبت دارد و صحّت فعل و ترك است و قادر كسى است كه اگر بخواهد انجام مىدهد و اگر نخواهد انجام نمىدهد . خود شما هم قبول داريد كه فعل حرام ( شرب خمر ، غيبت و . . . ) مقدور مكلّف است به ناچار بايد بپذيريد كه ترك نيز مقدور است . وجود فعل در گرو وجود اراده و اختيار است و عدم آن در گرو عدم اراده است ، « عدم العلّة علّة العدم » ، پس ترك نيز مقدور است .\r\nبيان دوّم و سوّم : اگر منظور ما اين باشد كه مطلق عدم و ترك حرام مطلوب مولى است ، ( اعمّ از عدم سابق و لاحق ، عدم ازلى و ابدى ) جا دارد شما بگوئيد كه مطلق عدم مقدور ما نيست . و نيز اگر منظور ما اين باشد كه خصوص عدم ازلى يا عدم سابق بر ما مطلوب مولى است ، باز جاى اشكال باقى است . ولى منظور ما آنست كه بقاء و استمرار آن عدم سابق و عدم ازلى مقدور ما است و در اين مقطع زمانى كه ما مكلّف هستيم ، زمام امر آن عدم ازلى در اختيار ما است كه اگر خواستيم آن را ابقاء كرده و تداوم مىبخشيم و اگر نخواستيم ، آن را\r\n\r\n","description":"","footnote":"","page_name":" 367 ","page_number":375},
  {"content":"\r\n\r\nقطع كرده و مرتكب حرام مىشويم و عدم به اين اعتبار محلّ تكليف است نه به اعتبارات ديگر ، و به اين اعتبار وجدانا مقدور ما است و ما هستيم كه آن را ادامه مىدهيم يا قطع مىكنيم .\r\nنتيجه : هيچ الزامى در ميان نيست تا ما طرفدار كف‌ّنفس شويم پس حقّ با مشهور است و مطلوب مولى از نهى ، مجرّد ترك است .\r\n( نكته : اين مقدار را مىپذيريم كه استحقاق مثوبت در گرو كف‌ّنفس است ، يعنى اگر كارى مقدور ما نبود و ترك كرديم يا ميل نداشتيم و انجام نداديم ، ثوابى به ما نمىدهند ولى اگر با وجود ميل و قدرت ، براى رضاى خداوند از حرام اجتناب كرديم حتما ثواب هم داريم ، مثل تروك احرام يا تروك صوم و يا ترك هر حرامى به قصد قربت . )\r\n\r\nد ) دلالت نهى بر مرّه و تكرار\r\nقوله : ثم انّه : مطلب چهارم : در باب اوامر اين بحث مطرح بود كه آيا صيغهء افعل عند الاطلاق بر مرّه ( يك‌بار انجام دادن ) دلالت مىكند ؟ يا بر تكرار و دوام ؟ يا بر هيچ‌كدام دلالت ندارد و براى طلب ايجاد طبيعت وضع شده است ؟ يا بر هر دو دلالت مىكند و مشترك لفظى است ؟ و يا توقّف كرده و نمىدانستيم كدام است ؟ همان گونه كه گفتيم رأى محقّقان اين بود كه فعل امر وقتى بدون قرينه به كار مىرود ، بر اصل طلب فعل و ايجاد طبيعت دلالت مىكند و خصوصيّت مرّة يا تكرار از مفاد آن بيرون است ؛ حال در باب نواهى نيز اين بحث مطرح است كه صيغهء لا تفعل وقتى كه بدون قرينه به كار مىرود ، آيا از آن مرّه استفاده مىشود ؟ يا تكرار و دوام ؟ يا هيچ‌كدام ؟ قدر مسلّم اين است كه كه كسى در باب نواهى قائل به مرّه نشده است ولى عدّه‌اى از بزرگان از قبيل صاحب معالم « 1 » و محقّق قمى « 2 » تكرار را اختيار كرده و مدّعى شده‌اند كه نهى ظهور وضعى در دوام و تكرار دارد و براى طلب ترك مكرّرا و دائما وضع شده است .\r\nولى مرحوم آخوند به حق مدّعى هستند كه صيغهء لا تفعل مثل صيغهء افعل وقتى كه بطور\r\n\r\n\r\n","description":"","footnote":"\r\n( 1 ) - معالم الاصول ، ص 96 .\r\n( 2 ) - قوانين الاصول ، ج 1 ، ص 38 .\r\n","page_name":" 368 ","page_number":376},
  {"content":"\r\n\r\nمطلق و بدون هيچ قرينه‌اى استعمال مىشود ، بر اصل طبيعت دلالت دارد و مطلوب مولى در امر ، طلب ايجاد طبيعت و در نهى ، طلب ترك طبيعت است و از نظر وضعى دلالتى بر دوام و تكرار يا مرّه ندارد . آرى از نقطه‌نظر عقلى يك فرق اساسى دارند و آن اينكه در باب اوامر مطلوب ايجاد طبيعت است و به حكم عقل قانون ايجاد طبيعت آنست كه « الطبيعة توجد بوجود فرد ما » يعنى كلّى طبيعى با وجود يك فرد از افرادش هم موجود مىشود و مطلوب مولى حاصل مىشود و لذا با مرّة و يك‌بار هم امتثال حاصل مىشود . ولى در باب نواهى مطلوب مولى اعدام طبيعت است و به حكم عقل قانون اعدام طبيعت آنست كه « الطبيعة تترك به ترك جميع افرادها و تنعدم بانعدام جميع افرادها » ، و چون مطلوب مولى ترك اصل طبيعت است ، عقل مىگويد كه شما ناگزيريد كلّيهء افراد طولى ( اين زمان ، زمان بعد ، زمان سوّم و . . . ) و عرضى ( اين مكان يا آن مكان ، اين ظرف يا آن ظرف و . . . ) يا تدريجى و دفعى طبيعت را ترك كنيد . تا مطلوب حاصل شود . اين تفاوت به حكم عقل است و ربطى به وضع واضع و ظهور لفظى ندارد .\r\nنكته : نهى گاهى مطلق است يعنى به زمان يا حال خاصى مقيّد نيست . مثل نوع نواهى وارده در كتاب و سنّت ( لا تشرب الخمر ، لا يغتب ، لا تقربوا الزنا و . . . ) و گاهى مقيّد به زمان خاصّى است مثل نهى خانمها از نماز و روزه در ايام عادت و قاعدگى ، و يا مقيد به حال خاصى است مثل حال صحّت و مرض و . . . كه در اين حالات كارهاى خاصّى منهى واقع شده نه مطلقا . حال مطلوب مولى ترك طبيعت است و ترك طبيعت هم به ترك تمام افراد آن است ، و لا فرق كه طبيعت مطلقه باشد يا مقيّده . اگر مطلقه باشد ، مطلوب ترك تمام افراد طولى و عرضى آن تا آخر عمر است . و اگر مقيده باشد ، مطلوب ترك تمام افراد دفعى و تدريجى آن در همان زمان يا حال معيّن مىباشد . پس بستگى به سعه و ضيق دائره طبيعتى دارد كه تركش طلب شده است .\r\n\r\nه ) سقوط نهى با معصيت\r\nقوله : ثم انّه : مطلب پنجم : دو بار نظير اين مطلب در باب اوامر ذكر شد :\r\n\r\n","description":"","footnote":"","page_name":" 369 ","page_number":377},
  {"content":"\r\n\r\n1 - در مسألهء فور و تراخى كه بر مسلك فور اين بحث عنوان شد كه اگر مكلّف دستور مولى را به فوريّت امتثال نكرد و عمدا تأخير انداخت ، در اصل گناهكار بودن او ترديدى نيست . ولى آيا به مجرّد معصيت و مخالفت ، امر هم از دوش او ساقط مىشود ؟ يا امر مولى كماكان به قوّت خودش باقى است و در آنات بعدى هم مكلّف را به انجام كار دعوت مىكند ؟ مسئله بر وحدت و تعدّد مطلوب مبتنى بود كه گذشت .\r\n2 - در مسألهء تبعيّت قضا از اداء كه اگر مكلّف مأمور به را در وقت خودش انجام نداد آيا همان امر اوّل بر وجوب اين عمل در خارج وقت ( قضا ) دلالت مىكند ؟ يا لزوم قضا و تدارك در خارج از وقت مقرّر ، نياز به امر جديد دارد و از امر اوّل مستفاد نيست ؟ به بيانى كه گذشت ، مسئله مبتنى بر وحدت يا تعدّد مطلوب بود .\r\nما گفتيم كه نهى دالّ بر دوام و تكرار است و مطلوب مولى ترك كليّهء افراد طولى و عرضى عمل حرام است . ( البته به حكم عقل نه به دلالت وضعى ) اينك در باب نواهى اين بحث مطرح مىشود كه اگر مكلف يك‌بار با نهى مولى مخالفت كرد و عمل منهىّ را انجام داد ، آيا پس از اين هم كماكان نهى مولى به قوّت خود باقى است و بر طلب ترك و مطلوب بودن ترك آن عمل در زمانهاى بعدى دلالت دارد و مفاد نهى اين است ؟ يا با يك‌بار مخالفت و معصيت ، نهى ساقط مىشود و از اين پس آن عمل حرام نيست و ترك آن مطلوب مولى نيست ؟ ( همان مسألهء وحدت و تعدّد مطلوب است )\r\nاز نظر مقام ثبوت ، دو فرض وجود دارد :\r\n1 - مجموع تروك من حيث المجموع يك مطلوب باشد و هيچ‌كدام استقلال نداشته باشند ، مثل تروك صوم كه در ماه مبارك رمضان مكلّف بايد در ظرف زمانى معيّن ( از اذان صبح تا اذان مغرب ) از مفطرات اجتناب كند و اكل و شرب و . . . را ترك كند و چنين نيست كه اگر نصف روز ترك كرد و بعد مرتكب اكل شد ، به همان اندازه ثواب ببرد . بلكه مجموع ترك اكل از آغاز تا انجام زمان مزبور ، يك مطلوب است و مثل مبطلات نماز كه در نماز بايد ترك شوند و از آنها اجتناب كنيم و ترك آنها از اوّل تا آخر مطلوب مولى است و به صورت مجموعى هم مطلوب است نه به صورت جداجدا .\r\n\r\n","description":"","footnote":"","page_name":" 370 ","page_number":378},
  {"content":"\r\n\r\n2 - هر تركى از تروك جداگانه يك مطلوب است و نهى به تعداد افراد طولى و عرضى انحلال و تعدّد پيدا مىكند و در نوع محرّمات مطلب از اين قرار است ؛ مثلا در باب غيبت و شرب خمر و كذب و زنا و قمار و . . . چنين نيست كه اگر يك‌بار مكلّف اين نهى را مخالفت كرد ، براى هميشه آزاد باشد . بلكه هربارى حساب جداگانه‌اى داشته و استقلالا حرام است و اگر هزار بار غيبت كند ، باز بار هزارويكم غيبت حرام است و نهى لا يغتب در حقّ او فعلى است . و در مقام اثبات چهار مرحله بحث داريم :\r\n1 - ظهور وضعى : آيا صيغه نهى ظهور وضعى در فرض اوّل دارد و دلالت مىكند بر اينكه پس از مخالفت و معصيت ، ترك آن عمل مراد و مطلوب نيست و فعلش حرام نيست ؟ يا ظهور وضعى در فرض دوّم دارد و دلالت مىكند بر اينكه اگر هم يك‌بار مخالفت كنى ، باز بايد در بارهاى بعدى از آن عمل اجتناب كنى ؟ مرحوم آخوند مىفرمايد : خير ، چنين دلالتى و ظهور وضعىاى ندارد و در مطلب چهارم هم قبلا ديديم كه صيغهء لا تفعل بر طلب ترك طبيعت دلالت دارد و كارى به مرّه و تكرار و مخالفت يك‌بار و چند بار و مطلوبيّت پس از آن يا عدم مطلوبيّت و . . . ندارد .\r\n2 - ظهور اطلاقى : ممكن است از اطلاق صيغهء لا تفعل استفاده كرده و بگوئيم كه مولى در مقام بيان بود و نفرمود : لا تفعل مادامىكه مخالفت و معصيت نكنى ، بلكه بطور مطلق فرمود : « لا تفعل » كه اطلاقش فرض مخالفت را هم مىگيرد . يعنى « لا تفعل و ان خالفت » ، يعنى حتّى اگر يك‌بار هم مخالفت كردى ، براى مراتب بعدى نبايد مخالفت كنى ، پس كماكان نهى به قوّت خود باقى است ، آيا از اين ظهور مىتوان استفاده كرد ؟ مىفرمايد : اين بستگى دارد كه نهى مولى از اين جهت در مقام بيان باشد و مقدّمات حكمت فراهم باشد و گرنه جاى تمسّك به اطلاق نيست .\r\nنكته : هر خطابى ممكن است داراى جهات عديده باشد و از بعضى جهات در مقام بيان نباشد و ما بايد از همان جهتى كه در مقام بيان است ، به اطلاقش تمسّك كنيم . مثلا « اعتق رقبة » از لحاظ ايمان و كفر در مقام بيان است و قابل استناد است ، ولى ممكن است از لحاظ عالم و عامى بودن در مقام بيان نبوده و قابل استناد نباشد . در ما نحن فيه نيز بايد خطاب\r\n\r\n","description":"","footnote":"","page_name":" 371 ","page_number":379},
  {"content":"\r\n\r\nلا تفعل از همين زاويه ( مخالفت و عدم آن ) در مقام بيان باشد و اطلاقش احراز شود تا قابل استناد باشد و گرنه جاى تمسّك به اطلاق نيست .\r\n3 - دليل خاص : اگر توسّط اجماع يا ضرورت دين و يا هر دليل خاص ديگر يك طرف ثابت شد ، باز ما تابع دليل هستيم و حكم به بقاء نهى بر قوّت خودش و مطلوبيت ترك كماكان مىكنيم يا حكم به عدم بقاء مىنمائيم .\r\n4 - اگر دستمان از تمام ادلّهء اجتهادى و اصول لفظى كوتاه شد و خطاب لا تفعل مجمل بود و ندانستيم كه پس از يك‌بار مخالفت آيا باز هم ترك مطلوب است و نهى به قوّت خود باقى است ؟ يا نهى ساقط شده و از اين پس ترك مطلوب نيست ؟ و شك در اين معنا كرديم ، نوبت به اصول عمليّه مىرسد . در اينجا دو اصل مطرح است :\r\n1 - اصل برائت : شك داريم كه آيا پس از يك‌بار مخالفت ، الآن اين عمل حرام و تركش مطلوب است يا خير ؟ شبههء تحريميّه و شكّ در اصل تحريم ، مجراى اصل برائت است .\r\n2 - استصحاب بقاء طلب ترك : قبل از يك‌بار مخالفت ، ترك مطلوب مولى بود . ولى پس از آن شك داريم كه مطلوبيّت ترك باقى است يا خير ؟ استصحاب بقاء جارى كنيم و اگر استصحاب قابل جريان باشد ، بر برائت مقدّم است . [ ولى به فرمودهء مرحوم مشكينى در حاشيه اين استصحاب قابل جريان نيست : « لانّه ان كان المراد استصحاب كلّى الطلب فهو من قبيل القسم الثانى من اقسام استصحاب الكلّى ، و يأتى فى بابه عدم حجيّته اذا كان من قبيل المجعولات ، و ان كان المراد استصحاب شخصه المردّد - نظير استصحاب الكريّة فيما اذا شككنا انّ الكرّ ألف و مائتا رطل او تسعمائة و كان هنا ماء به قدر الاوّل و نقص عنه - فلا مجرى له ؛ لعدم تعلّق الشكّ بما تعلّق به اليقين على كلّ تقدير . » « 1 » 
  ]\r\n\r\n\r\n","description":"","footnote":"\r\n( 1 ) - كفاية الاصول مع حواشى المحقق المشكيني ، ج 2 ، ص 97 ، چاپ حكمت .\r\n","page_name":" 372 ","page_number":380},
  {"content":"\r\n\r\n\r\nفصل دوّم اجتماع امر و نهى در شيئى واحد\r\nفصل دوّم از فصول باب نواهى ، دربارهء مبحث معروف اجتماع امر و نهى در شيئى واحد است . آيا اجتماع امر و نهى در شيئى واحد ممكن است ؟ يعنى در آنجا هم امر فعلى باشد و امتثال بطلبد و هم نهى فعلى باشد ؟ يا چنين اجتماعى از محالات است و امكان ندارد كه يك عمل معيّن هم متعلّق امر باشد و هم متعلّق نهى و معيّنا يكى از آن دو فعلى شده و ديگرى به فعليّت نمىرسد ؟ مثال معروف مسئله نماز در مكان غصبى است كه اكوان و بودنهاى در ضمن نماز ، حركتها و سكونهاى ضمن نماز در مكان غصبى امر واحدى است و بخواهد به عنوان اينكه عنوان صلاتى بر او منطبق است ، امر داشته باشد و به لحاظ انطباق عنوان غصبى ، نهى داشته باشد .\r\nاقوال در مسئله : سه نظريّه اساسى در مسئله وجود دارد :\r\n1 - مشهور اماميّه و معتزله مىگويند كه چنين اجتماعى از محالات است ، آن هم مطلقا ؛ يعنى هم از ديدگاه دقيق عقلى و هم به ديد سطحى عرفى محال است .\r\n2 - جمهور اشاعره مىگويند كه چنين اجتماعى عقلا و عرفا جايز و ممكن است و محذورى ندارد .\r\n3 - عدّه‌اى از محقّقان از قبيل محقّق اردبيلى « 1 » و غيره مىگويند كه به دقّت عقلى اجتماع جايز است و مانعى ندارد كه شيئى واحد هم امر داشته باشد و هم نهى ، ولى به ديد عرف و عقلا جايز نيست .\r\n\r\n\r\n","description":"","footnote":"\r\n( 1 ) - مجمع الفائدة و البرهان ، ج 2 ، ص 110 .\r\n","page_name":" 373 ","page_number":381},
  {"content":"\r\n\r\n\r\nمقدّمات بحث\r\nمرحوم آخوند مىفرمايد كه پيش از هرگونه سخن و بحثى پيرامون اقوال در مسئله و بيان اصل مطلب ، لازم است امورى را به عنوان مقدّمات مسئله ذكر كنيم :\r\nمقدمهء اول قوله : الاوّل : ده امر را به عنوان مقدّمات مسئله مىآورند :\r\n\r\nامر اوّل از امور مقدّماتى دربارهء كلمهء واحد است .\r\nاينكه در عنوان مسئله گفته شد اجتماع امر و نهى در شيئى واحد ، منظور از اين واحد چيست ؟ به طور كلى واحد گاهى واحد شخصى است ، يعنى شخص واحد است كه قابل صدق و حمل بر كثيرين نيست . مثلا زيد يك شخص است ، نماز زيد در مكان غصبى در زمان خاص يك شخص است . و گاهى واحد كلّى است . يعنى يك كلّى است ، و افراد گوناگونى دارد و قابل صدق بر كثيرين است ولى خود كلّى ، واحد است . يك كلّى است نه صد كلّى . و واحد كلّى هم گاهى واحد نوعى است يعنى يك نوع است مثل انسان كه نوع واحد است و ده نوع نيست . و گاهى واحد جنسى است يعنى يك جنس است نه صد جنس ، مثل حيوان ، البته از ديدگاه منطق و فلسفه نوع و جنس هركدام احكامى دارند ، ولى از ديدگاه اصولى كلّى بودن مهم است و نوع يا جنس بودن مهم نيست . پس واحد يا شخصى است يا نوعى و يا جنسى .\r\nاز طرفى واحد يا واحد حقيقى است و يا واحد مجازى است . واحد حقيقى ، يعنى حقيقتا واحد است و اسناد وحدت به آن يك اسناد حقيقى و از باب وصف به حال خود شىء است . سه قسم مزبور همگى از اين سنخ بودند . يعنى وقتى مىگوئيم : شخص واحد ، نوع واحد ، جنس واحد ، واقعا وحدت بر خود آنها حمل مىشود . ولى واحد مجازى حقيقتا واحد نيست و اسناد وحدت به او واقعى نيست . بلكه از باب وصف به حال خود متعلّق و اسناد شىء الى غير ما هو له است . مثلا اگر كسى بگويد كه زيد و بكر وحدت دارند ، منظور اين نيست كه زيد و بكر يك چيزند و در خارج به يك وجود موجودند . خير آن دو قطعا متعدّد و در خارج متباين و به دو وجود جدا موجودند . بلكه منظور آنست كه آن دو در يك\r\n\r\n","description":"","footnote":"","page_name":" 374 ","page_number":382},
  {"content":"\r\n\r\nنوع داخل‌اند و اين را واحد بالنوع مىگويند ، در مقابل واحد نوعى . خود انسان واحد نوعى است يعنى يك نوع است ؛ ولى افراد آن واحد بالنوع هستند يعنى در تحت يك نوع داخل‌اند . و مفهوم انسان برآن دو صادق است و اتّحاد در اين مفهوم جامع دارند ولى اتّحاد مصداقى ندارند . يا مثلا اگر كسى بگويد : انسان و فرس وحدت دارند ، منظور اين نيست كه اين دو نوع حقيقتا در خارج يكى شده‌اند . چنين چيزى از محالات است . منظور آنست كه اين‌ها در تحت يك جنس داخل مىباشند كه حيوان باشد و حيوان را واحد جنسى و انواع آن را واحد بالجنس گويند كه در تحت جنس داخل‌اند و مفهوم واحدى جامع آن دو است ؛ و گرنه مصداق آنها مباين است . پس اسناد وحدت به زيد و بكر يا انسان و فرس يك اسناد مجازى و غير واقعى است .\r\nهمچنين وحدت گاهى مصداقى است و گاهى مفهومى است .\r\nوحدت مصداقى يعنى دو عنوان در يك وجود خارجى اتّحاد و تصادق دارند . مثل عنوان صلاتيّت و غصبيّت كه در اكوان و حركات و سكنات صلاتى تصادق دارند .\r\nوحدت مفهومى يعنى دو چيز در مفهوم واحد شركت دارند و در تحت آن داخل مىباشند و از لحاظ مصداق خارجى هرگز تصادفى ندارند . بلكه تباين كلّى دارند ، مثلا سجده براى خداوند با سجده براى بت هر دو در تحت مفهوم كلّى سجود مندرج هستند ، ولى در خارج آنجا كه مصداق سجده براى خداست ، هرگز سجده براى بت در آنجا صادق نيست و بالعكس آنچه مصداق سجده براى بت باشد مصداق سجده براى اللّه نيست .\r\nبا توجه به اين نكات مىگوئيم : گاهى عمل واحد به عنوان واحد و جهت واحده مىخواهد هم متعلّق امر باشد و هم متعلّق نهى ، مثلا نماز به عنوان نمازى هم مأمور به باشد و هم منهى عنه . به اتّفاق كلمهء مسلمين چنين اجتماعى از محالات است و از مواردى است كه اجتماع نقيضين در ارادهء مولى پديد مىآيد و محال است كه خداوند در لحظهء معيّنى هم طالب فعل نماز باشد و هم طالب ترك آن . به قول صاحب معالم « 1 » اين مورد از مواردى است كه نفس تكليف از جانب مولى محال است .\r\n\r\n\r\n","description":"","footnote":"\r\n( 1 ) - معالم الدين ، ص 98 - 97 .\r\n","page_name":" 375 ","page_number":383},
  {"content":"\r\n\r\nو گاهى عمل واحدى به دو عنوان و از دو جهت مىخواهد تحت امر و نهى برود . يعنى دو عنوان بر اين يك عمل منطبق است كه به يك عنوان مأمور به و به عنوان ديگر منهى عنه مىشود . مثل اكوان صلاتى كه به عنوان نماز بودن امر دارد و به عنوان غصب بودن نهى دارد . بحث ما در باب اجتماع امر و نهى در شيئى واحد ، چنين مواردى است كه شيئى واحد داراى دو وجه و حيثيّت و جهت و عنوان باشد كه به يك عنوان امر و به عنوان ديگر نهى پيدا كند .\r\nصاحب فصول « 1 » واحد در عنوان مسئله را واحد شخصى دانسته و بحث را به آن اختصاص داده است . مثل نماز زيد در مكان غصبى در زمان خاص . ولى مرحوم آخوند مىفرمايد : ما هيچ دليلى نداريم كه مراد از واحد ، واحد شخصى باشد بلكه مراد از واحد مطلق امر واحدى است كه داراى دو عنوان و وجه است چه واحد شخصى باشد مثل نماز زيد در دار غصبى و چه واحد كلّى ( نوعى يا جنسى ) باشد كه قابل صدق بر كثيرين است مثل نماز در مكان غصبى يا حركت و سكون يا كون صلاتى در مكان مغصوب كه بر نماز زيد و بكر و حسن و خالد و . . . صدق مىكند و عنوان كلّى صلاتى و غصبى هم برآن حركت و سكون يا كون كلّى منطبق و صادق است . ( ازقضا اين قسم با بحثهاى اصولى مسانخ‌تر است كه از قواعد كلّى بحث دارد و مثال به نماز زيد در مكان غصبى با بحثهاى فقهى انسب است . )\r\nقوله : و انّما ذكر : گويا صاحب فصول از مرحوم آخوند مىپرسد : اگر واحد در عنوان مسئله اعمّ از شخصى و كلّى است ، پس چرا كلمهء واحد را آورده‌اند كه ظهور در واحد شخصى دارد ؟ مرحوم آخوند مىفرمايد : مواردى وجود دارد كه متعلّق امر و نهى متعدّد است و دو عنوان در كار است ، ولى هرگز تصادق نداشته و اجتماع در وجود پيدا نمىكنند و در خارج بر مورد واحدى صدق نمىكنند آوردن كلمه واحد براى اين است كه چنين مواردى را از بحث خارج كند . مثل سجده براى خدا و براى بت كه دو عنوان است كه يكى تحت امر رفته و ديگرى تحت نهى ، و اتّحاد مفهومى هم دارند يعنى در تحت يك مفهوم\r\n\r\n\r\n","description":"","footnote":"\r\n( 1 ) - الفصول الغرويّة ، ص 124 .\r\n","page_name":" 376 ","page_number":384},
  {"content":"\r\n\r\nداخل‌اند و واحد بالنوع يا بالجنس هم هستند ولى اتحاد مصداقى ندارند و هرگز در خارج سجدهء معيّنى مصداق هر دو نيست تا سخن از اجتماع امر و نهى مطرح شود . آوردن كلمهء واحد بدين منظور است ، و اين‌گونه نيست كه واحد مخصوص واحد شخصى شود و واحد نوعى و جنسى را شامل نشود ، بلكه واحد كلّى را هم شامل است . مثل حركت و سكون كلّى يا اكوان كلّيه كه بر حركت و سكون زيد و خالد و تقى و . . . صادق است و ضمنا اين اكوان كلّى معنون به عنوان صلاتى و غصبى هستند و مورد بحث است كه آيا اجتماع امر و نهى در چنين واحدى جايز است يا محال و ممتنع است .\r\nمقدمهء دوم قوله : الثانى :\r\n\r\nامر دوّم از امورى كه به عنوان مقدّمه مىآوريم ، دربارهء بيان فرق ميان مسألهء اجتماع امر و نهى در شيئى واحد است\r\n( كه فعلا مورد بحث ما است ) با مسألهء دلالت نهى بر فساد ( كه مسألهء بعدى است ) : از نظر تاريخچهء اين دو مسئله و اينكه از چه زمانى اين‌ها به عنوان دو مسألهء جدا مطرح شده ، اجمالا بايد بدانيم كه در كلمات سيّد مرتضى در الذريعة و شيخ طوسى در عدّة الاصول و محقّق اوّل در معارج مسأله‌اى با عنوان « اجتماع امر و نهى در شيئى واحد » اصلا مطرح نشده ، و اين بزرگان تنها به طرح مسألهء دلالت نهى بر فساد اكتفا كرده‌اند . در كلام علّامه در مبادى بطور مختصر فقط چند سطرى در اين رابطه مطرح شده و به صورت يك فصل جدا عنوان نشده است . ولى وقتى به معالم الاصول و قوانين و فصول و كفايه و متأخرين از آخوند تا زمان ما مىرسيم ، مىبينيم اين دو بحث را به عنوان دو مسألهء جداگانه عنوان كرده‌اند و هر روز كه از طرح مسألهء اجتماع مىگذرد منقّح‌تر و واضح‌تر مىگردد .\r\nحال اين سؤال مطرح مىشود كه فرق اين دو مسئله چيست ؟ چرا به صورت جداگانه عنوان شده‌اند ؟ ( در باب معاملات فقط جاى دلالت نهى بر فساد است كه اگر معامله‌اى متعلّق نهى واقع شده ، مثل نهى از بيع در وقت نماز جمعه ، آيا فاسد و باطل است يا نه ؟ و مسألهء اجتماع امر و نهى در اينجا موضوع ندارد ، چون معاملات امرى ندارند تا سخن از\r\n\r\n","description":"","footnote":"","page_name":" 377 ","page_number":385},
  {"content":"\r\n\r\nاجتماع امر و نهى به ميان آيد . ولى در عبادات جاى هر دو باب است ، چون عبادت حتما امر دارد يا ندبى يا ايجابى ، از طرفى ممكن است همين عبادت متعلّق نهى شود مثل نماز در مكان غصبى كه هم مصداق باب اجتماع امر و نهى است كه صلاتيّت و غصبيّت يك جا جمع شده‌اند و هم مصداق دلالت نهى بر فساد است . حال جاى اين توهم است كه چرا هر دو را تبديل به يك مسئله نكنيم ؟ و مثل قدماء فقط دلالت نهى بر فساد را بيان نكنيم ؟ يا فقط مسألهء اجتماع امر و نهى در شيئى واحد را عنوان نكنيم ؟ چه فرق اساسى دارند كه موجب شده تا دو مسئله عنوان شود ؟ )\r\nدر جواب مىگوئيم كه تفاوتهاى متعدّد و متنوّعى ميان دو مسئله ذكر شده وجود دارد كه اهمّ آنها چهار وجه الفرق است كه مرحوم آخوند در كفايه عنوان كرده و مورد بررسى قرار داده است :\r\n1 - وجه الفرق اوّل از خود صاحب كفايه است كه آن را با مقدّمه‌اى ذكر مىكنيم :\r\nدر اوّل كفاية آنجا كه سخن از تمايز و تعدّد علوم بود ، مرحوم آخوند فرمودند : تمايز علوم از يكديگر به موضوعات آنها نيست و نيز به محمولات آنها نيست و به مجموع موضوعات و محمولات ( مسائل ) هم نيست . بلكه تمايز علوم به اغراض است كه هر علمى غرض خاصّى را تعقيب مىكند ( غرض از علم نحو صيانت زبان از خطاى گفتارى است ، غرض از علم منطق صيانت فكر از خطاى در انديشه است و . . . ) بر همين اساس علوم از يكديگر ممتاز مىباشد . حال نظير آن مطلب را اينجا در رابطه با اختلاف و تنوع مسائل يك علم از يكديگر بيان مىكنند و آن اينكه اختلاف مسائل يك علم و تمايز آنها از يكديگر به اختلاف موضوعات آنها نيست زيرا چه‌بسا موضوع ، واحد باشد ولى مسائل ، متعدّد باشد . مثلا مادّهء امر يك موضوع است ولى چهار مسئله داشت كه گذشت . صيغهء افعل موضوع واحدى است ولى آن‌همه مسائل متنوّع داشت . جسم طبيعى موضوع واحدى است ولى از زواياى گوناگون در فلسفهء طبيعى مورد بحث واقع مىشود و هركدام مسألهء جداگانه‌اى را تشكيل مىدهند . و چه‌بسا موضوع متعدّد باشد ولى مسئله يك مسئله باشد .\r\nمثلى شرط و وصف و استثناء و حال و ظرف و غايتى كه عقيب جمله‌هاى متعدّد باشند كه\r\n\r\n","description":"","footnote":"","page_name":" 378 ","page_number":386},
  {"content":"\r\n\r\nهمهء آنها در يك مسئله در علم اصول مطرح مىشود و در همه يك بحث مطرح است كه آيا موجب تخصيص جملهء اخير مىشوند ؟ يا به جميع جمله‌هاى ما قبل عود مىكنند ؟ پس مناط وحدت يا تعدّد مسئله ؛ وحدت و تعدّد موضوع نيست . و نيز اختلاف مسائل به اختلاف محمولات هم نيست زيرا چه‌بسا محمول واحد باشد و مع‌ذلك مسائل متعدّد باشد . مثلا در فقه مسائل فراوانى داريم كه محمول آنها وجوب است ، مثل : الصلاة واجبة ، الصوم واجب ، الحجّ واجب و . . . يا محمول آنها حرمت است ، مثلا : خمر حرام است ، غيبت حرام است و . . . از مكاسب محرّمة و چيزهاى حرام ديگر ، و شكى نيست كه هركدام از اين‌ها مسئله جدايى است . و نيز تعدّد مسائل تنها به تفاوت مجموع موضوعات و محمولات آنها نيست زيرا چه‌بسا با وحدت موضوع يا محمول هم مسائل متعدّد باشد كه قبلا مثالى زده شد . آرى حق اين است كه تمايز مسائل علمى از يكديگر مثل تمايز خود علوم از يكديگر ، به اغراض و جهات و حيثيّات است . يعنى در هر مسأله‌اى از زاويهء خاصّى بحث مىشود و غرض خاصّى دنبال مىشود كه همين غرضهاى مختلف ، موجب اختلاف و تعدّد مسائل مىگردد .\r\nبا حفظ اين مقدّمه مىگوئيم : جهت و حيثيّت بحث در مسألهء اجتماع امر و نهى با جهت و حيث بحث در مسألهء دلالت نهى بر فساد ، فرق دارد ، از هركدام غرض خاصّى منظور نظر است .\r\nجهت مورد بحث در مسألهء اجتماع امر و نهى : مرحوم آخوند در اينجا دو بيان دارند\r\n1 - تعدّد الوجه و العنوان . . . 2 - فالنزاع فى سراية . . . به نظر مىرسد خيلى عبارت سليسى ( روان ) نيست و لذا براى توضيح اين بخش عنان سخن را به مرحوم مظفّر در اصول مىسپاريم كه دو مقام از بحث درست كرده و اساس دعوا را در مسألهء اجتماع امر و نهى برآن دو مبتنى كرده است :\r\n1 - هميشه در ظاهر خطاب ، حكم ( وجوبى يا تحريمى ) روى عنوان و طبيعت كلّى بار مىشود . مثل عنوان صلاتى و عصبى و . . . ولى آيا حكم از عنوان به معنون و مصداق خارجى سرايت مىكند يا نه ؟ اگر عدم سرايت را اختيار كرديم ، نتيجه جواز اجتماع است .\r\n\r\n","description":"","footnote":"","page_name":" 379 ","page_number":387},
  {"content":"\r\n\r\nزيرا دو عنوان مستقل در ميان است و هيچ مانعى ندارد كه يكى امر داشته باشد و ديگرى نهى داشته باشد . ولى اگر سرايت را اختيار كرديم بحث ديگرى مطرح مىشود :\r\n2 - فرض بحث ما در مورد واحدى است كه داراى دو عنوان باشد و مجمع العنوانين باشد . حال آيا تعدّد عنوان موجب تعدّد معنون مىشود ( و لو به دقّت عقلى ) يا موجب تعدّد معنون نمىشود ؟ اگر تعدّد عنوان موجب تعدّد معنون بشود ، باز محذورى نيست و اجتماع جايز است . چون درحقيقت در خارج دو كار هم‌زمان صورت مىگيرد و اجتماع موردى دارند و يكى واجب و ديگرى حرام است ( مثل نماز خواندن و غيبت شنيدن ، نماز و نظر به نامحرم و . . . ) و اگر تعدّد عنوان موجب تعدّد معنون نشود ، مىگوئيم و لو دو عنوان در كار است ولى معنون يكى است و حكم هم در واقع به همان يكى تعلّق دارد . همان‌طورىكه شيئى واحد به عنوان واحد محال است هم امر داشته باشد و هم نهى ( اجتماع نقيضين در ارادهء مولى مىشد ) همچنين شىء واحد داراى دو عنوان هم محال است هم امر و هم نهى داشته باشد . پس مجرّد تعدّد عنوان كارى از پيش نمىبرد و نزاع در حقيقت در اصل سرايت هريك از امر و نهى به متعلّق ديگرى است . اصل توجّه نهى و تعلّق آن و فعليّت آن مورد بحث است و غرض آنست كه چيزى كه متعلّق امر است ( به عنوان صلاتى ) آيا ممكن است متعلّق نهى نيز باشد ( به عنوان غصبى ) يا امكان ندارد ؟ و درحقيقت بحث صغروى است .\r\nجهت بحث در مسألهء دلالت نهى بر فساد : در اينجا سخن از اصل سرايت و توجّه نهى نيست زيرا قطعا نهيى به عبادتى ( نماز در مكان غصبى ) متوجّه شده و مولى فرموده است :\r\n« لا تصلّ فى الدار المغصوبة » ، بلكه نزاع در مفسد بودن آن نسبت به عبادت است يعنى اين نهيى كه مسلّم و مفروغ عنه است و حتما به عبادت تعلّق گرفته ، آيا دالّ بر فساد و بطلان آن عبادت هست ؟ يا صرفا دالّ بر تحريم و حكم تكليفى است ؟ و درحقيقت بحث كبروى است . پس كاملا روشن شد كه جهات و حيثيّات دو مبحث ، متفاوت است و جا دارد كه دو مسئله عنوان شود .\r\nقوله : نعم : در باب اجتماع امر و نهى در شيئى واحد چهار احتمال مطرح است :\r\n\r\n","description":"","footnote":"","page_name":" 380 ","page_number":388},
  {"content":"\r\n\r\n1 - اجتماعى شده و بگوئيم كه هيچ مانعى ندارد كه در اين‌گونه موارد هم امر فعلى باشد و امتثال بطلبد و هم نهى .\r\n2 - امتناعى شده و بگوئيم كه اجتماع محال است و ضمنا در اين‌گونه موارد هريك از امرونهى از فعليّت ساقط مىشوند . و هيچ‌كدام امتثال نمىطلبند .\r\n3 - امتناعى شده و جانب امر را بر جانب نهى ترجيح دهيم ( به يكى از مرجّحات باب تزاحم كه خواهد آمد ) و بگوئيم كه در اين‌گونه موارد ، نهى به فعليّت نمىرسد و تنها امر است كه فعلى شده و امتثال مىطلبد .\r\n4 - امتناعى شده و جانب نهى را بر جانب امر ترجيح دهيم ( مرجّحات خواهد آمد . ) و بگوئيم كه در چنين مواردى تنها نهى است كه به فعليّت مىرسد و بايد امتثال شود و امر ساقط مىشود .\r\nحال بنا بر احتمال اوّل مسألهء اجتماع ربطى به مسئله دلالت نهى بر فساد ندارد ، زيرا وقتى امرونهى هر دو فعلى بودند قطعا نماز صحيح است و نوبت به بحث از فساد و بطلان نمىرسد . البته در سايهء غصب كار حرامى هم كرده كه عقاب دارد ولى مبطل نماز نيست و اعاده و قضا را ايجاب نمىكند .\r\nو بنا بر احتمال دوم نيز مسئله ما ربطى به مسألهء آن ندارد و اصلا نهيى نيست تا سخن از فساد باشد . و بنا بر احتمال سوّم نيز مسألهء ما جداى از مسألهء آتى است ، چرا كه تنها امر فعلى است و امتثال مىطلبد . و نماز صحيح است و نهيى نيست كه سخن از مفسد بودن آن به ميان آيد . پس تنها بنا بر احتمال چهارم است كه مسألهء ما صغرايى از صغريات و مصداقى از مصاديق باب دلالت نهى بر فساد مىگردد . چون اصل توجّه نهى محرز است و سخن از مفسد بودن آن مطرح است .\r\nنتيجه : با توجه به مطالب مذكور تفاوت دو مسئله به روشنى مشخص مىشود .\r\n2 - قوله : و امّا ما افاده : وجه الفرق دوّم از مرحوم صاحب فصول است كه با ذكر مقدّمه‌اى آغاز مىكنيم : نسبت ميان دو عنوان و طبيعت و مفهومى كه يكى متعلّق امر و ديگرى متعلّق نهى است از چهار حال خارج نيست :\r\n\r\n","description":"","footnote":"","page_name":" 381 ","page_number":389},
  {"content":"\r\n\r\nالف ) يا تباين كلّى است و بر هيچ فردى در خارج تصادق ندارد . مثل نماز و شرب خمر ، چنين چيزى قطعا از بحث خارج است و مانعى ندارد كه يكى امر و ديگرى نهى داشته باشد .\r\nب ) و يا تساوى كلّى است و بر جميع افراد يكديگر صدق مىكنند . باز قطعا از بحث خارج است و به منزلهء شيئى واحد به عنوان واحد است .\r\nج ) و يا تباين جزئى يعنى عموم و خصوص من وجه است مثل صلاة و غصب كه گاهى نماز هست و غصب نيست ( نماز در مكان مباح ) و گاهى غصب بدون نماز است و گاهى هر دو با هم اجتماع مىكنند و نماز در مكان غصبى .\r\nد ) و يا عموم و خصوص مطلق است . مثل حركت و تدانى به فلان مكان كه اوّلى مطلق و عام است و دوّمى خاص و مقيّد است . و محلّ بحث در دو قسم اخير است . پس از بيان اين مقدمه به ادامه بحث مىپردازيم .\r\nصاحب فصول فرموده : فرق دو مسئله در معاملات پرواضح است . ( چون معاملات امر ندارند تا سخن از اجتماع و عدم اجتماع امرونهى مطرح باشد . و تنها مصداق مسألهء دلالت نهى بر فساد مىباشد . ) و امّا در عبادات ، فرق آنست كه در مسألهء اجتماع امرونهى ، متعلّق امرونهى دو طبيعت و موضوع جدا است و هركدام به طبيعت خاصّى بار شده‌اند ، ضمنا فرقى ندارند كه آن دو موضوع از حيث نسبت عام و خاص من وجه باشند ، مثل نماز و غصب ، يا عام و خاصّ مطلق باشند ، مثل حركت و تدانى ( نزديك شدن ) به فلان مكان .\r\n( تعريض به محقّق قمى است كه بعدا رأى ايشان خواهد آمد ) ولى در مسألهء نهى در عبادات ، متعلّق امر و نهى يك طبيعت و ذات است . منتها همين طبيعت به نحو مطلق ، تحت امر رفته و به نحو مقيّد به قيدى متعلّق نهى شده است . مثل صلّ و لا تصلّ فى الدار المغصوبة . پس فرق موضوعى دارند يعنى در باب اجتماع ، متعلّق و موضوع دو طبيعت است و در باب نهى در عبادات ، موضوع يك طبيعت است . « 1 »\r\nمرحوم آخوند مىفرمايد : اين وجه الفرق فاسد است و صرف تعدّد موضوعات و طبايع\r\n\r\n\r\n","description":"","footnote":"\r\n( 1 ) - الفصول الغرويّة ، مبحث دلالت نهى بر فساد ، ص 140 ، و مبحث اجتماع امر و نهى .\r\n","page_name":" 382 ","page_number":390},
  {"content":"\r\n\r\nيا وحدت آنها باعث نمىشود كه دو مسألهء جدا عنوان شود . بلكه بايد تعدّد جهتى و غرضى در ميان باشد ، و با وجود تعدّد غرض هم نيازى به فرض تعدّد موضوع نيست . بلكه اگر غرض متعدّد بود ، مسئله متعدّد مىشود . چه موضوع واحد باشد چه متعدّد باشد .\r\nو برعكس اگر غرض واحد بود مسئله يكى مىشود چه موضوع واحد باشد چه متعدّد باشد . ( مبسوطا اين مطالب را در مقدّمهء وجه الفرق آخوند ( ره ) با ذكر مثال آورديم . ) پس مناط ، وحدت و تعدّد جهت و حيثيّت بحث است نه وحدت و تعدّد موضوع و طبيعت .\r\n3 - وجه الفرق سوّم از مرحوم محقّق قمى است « 1 » كه مرحوم آخوند به صورت جداگانه آن را نياورده و در كلام فصول تعريضى بود كه مرحوم آخوند هم با سكوتش آن را امضاء كرده ، و سخن محقّق قمى اينست كه در مسألهء اجتماع امرونهى ، نسبت ميان متعلّق امر و نهى از نسب اربع عموم و خصوص من وجه است . ( مثل صلاة و غصب به بيانى كه گذشت ) ولى در مسئله نهى در عبادت ، نسبت ميان آن دو عموم و خصوص مطلق است ( مثل نماز و نماز در دار غصبى . )\r\nمرحوم صاحب فصول در ردّ اين وجه الفرق فرمودند كه ملاك ، دو عنوان يا يك عنوان بودن است . و امّا اينكه نسبت ميان آن دو چه نسبتى باشد ، مهم نيست . چه‌بسا در باب اجتماع امرونهى نسبت دو عنوان ، عموم و خصوص من وجه باشد ، مثل نماز و غصب ، يا عموم و خصوص مطلق باشد ، مثل حركت و تدانى ، و هر دو از باب اجتماع هستند ، درحالىكه طبق بيان ميرزاى قمى ، بايد دوّمى از باب دلالت نهى بر فساد باشد . مرحوم آخوند هم گويا اين را قبول دارند .\r\n4 - قوله : و من هنا انقدح : وجه الفرق چهارم از مدقّق شيروانى در حاشيه بر معالم است . « 2 » و آن اينكه مسألهء اجتماع امرونهى در شيئى واحد از مسائل عقليّهء علم اصول است و كلام در اين است كه آيا عقلا اجتماع امرونهى در شيئى واحد جايز است يا خير ؟\r\nولى مسألهء دلالت نهى بر فساد از مسائل الفاظ علم اصول است و كلام در اينست كه آيا نهى به دلالت لفظيّهء التزاميّه بر فساد و بطلان منهى عنه دلالت مىكند يا خير ؟ پس اين دو مسئله\r\n\r\n\r\n","description":"","footnote":"\r\n( 1 ) - قوانين الاصول ، ج 1 ، ص 155 .\r\n( 2 ) - معالم الاصول ، ص 100 .\r\n","page_name":" 383 ","page_number":391},
  {"content":"\r\n\r\nاز دو مقوله بوده و ربطى به هم ندارند و دو مسألهء جداگانه محسوب مىشوند .\r\nمرحوم آخوند به دو بيان وجه الفرق مذكور را ردّ مىكنند :\r\nجواب اوّل : ما اصل تفريق شما را قبول نداريم . به نظر ما همان‌طور كه مسألهء اجتماع امرونهى صددرصد عقلى است ، ( و در امر رابع خواهد آمد ) مسألهء دلالت نهى بر فساد را هم مىتوانيم بگونه‌اى عنوان كنيم كه عقلى باشد و آن اينكه نهى دالّ بر تحريم است و تحريم نشانهء مبغوضيّت است . آنگاه آيا ميان مبغوضيّت عبادت يا معامله‌اى با فاسد و باطل بودن آن ملازمهء عقليّه وجود دارد يا نه ؟ مىبينيم كه سخن از حكم عقل و ملازمهء عقلى است . پس مسألهء دلالت نهى بر فساد هم قابليّت دارد كه عقلى باشد و چنان نيست كه نزاع در آن مسئله منحصر به دلالت لفظ و ظهور باشد و صددرصد لفظى باشد . پس هر دو عقلى هستند و از اين زاويه فرقى ندارند .\r\n( البته مرحوم آخوند چون آن مسئله را از مباحث الفاظ مىدانند و مىگويند كه نزاع در دلالت لفظ نهى است ، لذا در جواب شيروانى اين‌گونه جواب دادند كه نزاع اختصاص به دلالت لفظ ندارد و امكان طرح مسئله به صورت عقلى هم وجود دارد . ولى حقّ اينست كه نزاع در آن مسئله هم مربوط به ملازمهء عقلى است و صددرصد عقلى مىباشد و از اين حيث فرقى ميان دو مسئله وجود ندارد . )\r\nجواب دوّم : برفرض قبول كنيم كه نزاع در مسألهء اجتماع امرونهى ، در يك امر عقلى است و در مسألهء دلالت نهى بر فساد ، در يك امر لفظى است ؛ ولى صرف اين مطلب كافى نيست كه ما دو مسئله منعقد ساخته و آن دو را از يكديگر تفكيك كنيم . بلكه يك مسئله عنوان كرده و در آن ، ميان حكم عقل و دلالت لفظ فرق مىگذاريم . ( چه اينكه مسألهء دلالت نهى بر فساد قطعا يك مسئله است ، ولى برخى در آنجا ميان دلالت و ظهور لفظ با حكم عقل تفصيل داده‌اند همچنين مسألهء اجتماع امرونهى يك مسئله است ، ولى مقدّس اردبيلى ميان حكم و عقل و عرف در همين يك مسئله ، تفصيل قائل شده است . ) پس اگر بخواهيم دو مسئله عنوان كنيم ، چاره‌اى نداريم جز اينكه مسئله تعدّد جهات و حيثيّات را مطرح كنيم . و بگوئيم كه چون جهت بحث در مسألهء اجتماع امرونهى ( اصل سرايت و توجّه نهى )\r\n\r\n","description":"","footnote":"","page_name":" 384 ","page_number":392},
  {"content":"\r\n\r\nبا جهت بحث در مسئله دلالت نهى بر فساد ( بعد از فراغ از اصل سرايت ، مفسد بودن آن مطرح است ) فرق دارد ، همين امر موجب طرح دو مسئله مىشود كه هركدام غرضى را تعقيب مىكنند .\r\n( ترتيب طبيعى بحث ايجاب مىكرد كه ما دو جواب را به گونهء مذكور بياوريم و گرنه در كفاية اوّل جواب دوّم را ذكر كرده‌اند و سپس جواب اوّل را . )\r\nمقدمهء سوم قوله : الثالث :\r\n\r\nمقدمه سوّم را با ذكر نكته‌اى شروع مىكنيم و آن اينكه در آغاز كفايه فرمودند : گاهى علوم متعدّد در بعضى از مسائل با يكديگر تداخل مىكنند\r\nيعنى يك مسئله هم از مسائل اين علم است و هم از مسائل علم ديگر ، زيرا هر علمى غرض و جهت عامه‌اى دارد و چون اين مسئله غرض از هر دو علم را تأمين مىكند و صغراى هر دو جهت عامّه مىباشد ، لذا در هر دو علم مطرح مىشود و در هركدام به منظورى طرح مىگردد . با حفظ اين نكته مىگوئيم كه يكى از اين مسائل ، مسألهء اجتماع امرونهى در شيئى واحد است . سؤال اينست كه آيا مسألهء اجتماع از مسائل علم اصول است ؟ يا از مسائل علم فقه است ؟ يا از مسائل علم كلام است ؟ يا از مبادى تصديقيّهء علم اصول است ؟ يا از مبادى احكاميّه است ؟ در جواب مىفرمايند كه ضابطه هريك از علوم و امور مذكور بر اين مسئله منطبق است و قابليّت دارد كه مصداق هريك از پنج امر مذكور باشد .\r\n1 - مسئله اصولى باشد : ضابطهء مسئله اصولى آنست كه نتيجهء آن مسئله در طريق استنباط حكم شرعى فرعى كلّى الهى واقع شود و با انضمام آن به صغرى مجتهد بتواند به يك حكم شرعى كلّى دست يابد و آن را استنباط كند . به ديگرسخن نتيجهء آن مسئله كبراى كلّى قياس استنباط واقع شود . اين ضابطه در مسألهء ما وجود دارد ، زيرا اصل مسئله اينست كه آيا اجتماع امرونهى در شيئى واحد جايز است يا خير ؟ در اين مسئله پس از بحث و بررسى ، عدّه‌اى جواز اجتماع را نتيجه مىگيرند و عدّه‌اى امتناع و عدم جواز را . آنگاه هريك از اين نتايج در طريق استنباط واقع مىشود . به اين بيان :\r\n\r\n","description":"","footnote":"","page_name":" 385 ","page_number":393},
  {"content":"\r\n\r\nبنا به قول به جواز مىگوئيم كه نماز در مكان غصبى از افعالى است كه مجمع دو عنوان است يعنى هم عنوان مأمور به برآن منطق است و هم عنوان منهى عنه . و در يك كلام از امورى است كه امرونهى در آن مجتمع شده‌اند « صغرى » و اجتماع امرونهى جايز است « كبرى » پس نماز مذكور بالفعل هم امر دارد و هم نهى دارد ، پس صحيح است و اعاده و قضا واجب نيست « نتيجه » صحّت نماز و عدم وجوب اعاده همان حكم كلّى است كه از قياس مذكور بدست مىآيد .\r\nو بنا بر قول به امتناع و عدم جواز هم مىگوئيم كه نماز در مكان غصبى از كارهايى است كه امرونهى هر دو در آنجا جمع شده‌اند « صغرى » و اجتماع امرونهى محال است « كبرى » پس نماز در خانهء غصبى محال است كه بالفعل داراى امرونهى هر دو باشد . آنگاه اگر جانب امر را ترجيح داديم ، يك نتيجه مىگيريم و اگر جانب نهى را ترجيح داديم ، نتيجهء ديگرى مىگيريم .\r\n2 - مسئله فقهى باشد : ملاك فقهى بودن يك مسئله آنست كه موضوع آن فعلى از افعال مكلّفين و محمول آن حكمى از احكام شرعيّه باشد ، و اين ضابطه در مسألهء ما وجود دارد ، زيرا مىتوانيم آن را اين‌گونه مطرح كنيم : آيا نماز در مكان غصبى هم واجب است و هم حرام يا نه واجب است و نه حرام يا فقط واجب است و يا فقط حرام است ؟ آيا نماز كذائى صحيح است يا باطل ؟ آيا نماز كذائى وجوب اعاده و قضا دارد يا خير ؟ اگر با اين عناوين مطرح شود ، حتما فقهى خواهد بود .\r\n3 - مسئله كلامى باشد : ضابطهء كلامى بودن يك مسئله آنست كه در آن مسئله از احوالات مبدأ و معاد ، صفات مبدأ ، افعال مبدأ و . . . گفتگو شود . اين ضابطه در مسألهء ما وجود دارد و مىتوانيم بگوئيم كه آيا خداوند مىتواند به طبيعتى مثل نماز امر كند و از طبيعتى مثل غصب نهى كند . با توجه به اينكه مىداند كه اين دو عنوان در مثل نماز در مكان غصبى مجتمع خواهند شد و محذور و تالى فاسد ايجاد خواهد كرد ، آيا با اين ويژگى مىتواند امرونهى كند يا نمىتواند ؟ چنين چيزى از ممكنات است و مقدور بارىتعالى است يا از محالات است و مقدور الهى نيست ؟ اگر اين‌گونه مطرح شد ، بحث از احوال مبدأ\r\n\r\n","description":"","footnote":"","page_name":" 386 ","page_number":394},
  {"content":"\r\n\r\nخواهد بود .\r\n4 - مسئله از مبادى تصديقيّه باشد : مبادى تصديقيّه عبارتند از مبادى و مقدماتى كه در رابطه با اصل وجود موضوع و تصديق به وجود آن بحث مىكند . مثل بحث از اصل وجود كتاب و سنّت و اجماع و . . . و اين ضابطه در مسألهء ما وجود دارد ، زيرا موضوع علم اصول نزد مشهور ادلّهء اربعه است و يكى از آنها عقل است . در اينجا سخن از وجود حكم عقل است كه آيا عقل حكم به جواز يا امتناع مىكند يا نه ؟\r\n5 - مسئله از مبادى احكاميّه باشد : مبادى احكاميّه عبارتند از مبادى و مقدّماتى كه از برخى از احوالات و عوارض و شئونات احكام شرعيّه بحث مىكند ، مثلا حكم شرعى يا تكليفى است يا وضعى . آيا احكام تكليفيّه تماما با يكديگر تضادّ دارند يا خير ؟ آيا حكم وضعى مستقلّ بالجعل است يا از حكم تكليفى انتزاع مىشود ؟ و . . . كه اين امور نه مستقيما مسألهء فقهى است و نه اصولى ، ولى ابتدا بايد اين مبانى روشن شود تا به درد فقيه در فقه و اصولى در اصول بخورد . اين ضابطه در مسئله ما وجود دارد . به اين صورت كه آيا اجتماع امرونهى در شىء واحدى كه داراى دو عنوان است مثل اجتماع امرونهى در شيئى واحد داراى عنوان واحد ، از محالات است و اجتماع ضدين است ؟ يا محال نيست ؟ بدين گونه از مبادى كلامى خواهد بود .\r\nپس ملاكات و ضوابط هريك از پنج امر مذكور ، در مسألهء اجتماع امرونهى وجود دارد ، بر همين اساس سلايق مختلف شده و عدّه‌اى از قبيل محقّق قمى « 1 » اين مسئله را از مسائل علم كلام دانسته‌اند و عدّه‌اى از قبيل شيخ بهائى « 2 » از مبادى احكاميّه دانسته‌اند و عدّه‌اى مثل شيخ انصارى « 3 » و ميرزاى نائينى « 4 » از مبادى تصديقيّه دانسته‌اند .\r\nمرحوم آخوند مىفرمايد : اگرچه جهات و حيثيّات همهء اين علوم در مسألهء ما وجود دارد و در هر علمى قابل طرح است ، ولى جهت و ضابطه و غرض مسألهء اصولى هم در آن موجود است ( به بيانى كه گذشت ) و ما اين مسئله را مستقيما از مسائل اصولى مىدانيم و\r\n\r\n\r\n","description":"","footnote":"\r\n( 1 ) - قوانين الاصول ، ج 1 ، ص 199 .\r\n( 2 ) - زبدة الاصول .\r\n( 3 ) - مطارح الانظار ، ص 126 .\r\n( 4 ) - فوائد الاصول ، ج 1 و 2 ، ص 398 .\r\n","page_name":" 387 ","page_number":395},
  {"content":"\r\n\r\nذكر آن در اصول بجا است ؛ نه اينكه كلامى يا فقهى باشد و ذكر آن در اصول استطرادى باشد . آرى اگر مسئله در فقه ذكر شود ، از مسائل فقه خواهد بود و اگر در كلام ذكر شود ، از مسائل كلام خواهد بود و چنانچه در صدر اين امر ثالث آورديم ، منافاتى ندارد كه مسألهء واحده‌اى در چندين علم مطرح شود . چون غرض هركدام را تأمين مىكند و علوم با يكديگر در پاره‌اى از مسائل تداخل مىكنند .\r\nمقدمهء چهارم قوله : الرابع :\r\n\r\nمقدّمهء چهارم در بيان اين مطلب است كه حال كه مسألهء اجتماع امرونهى ، از مسائل علم اصول قلمداد شد ، آيا از مسائل عقليّهء علم اصول است\r\nو سخن از حكم عقل و ملازمهء عقليّه است ؟ يا از مباحث الفاظ علم اصول است و در ظهور و دلالت لفظ بحث داريم ؟ مرحوم آخوند مىفرمايد : از لابلاى مطالبى كه در امر ثانى آورديم ( كه نزاع در سرايت هركدام و در تعدّد عنوان . . . بود ) كاملا روشن شد كه اين مسئله صددرصد عقلى است زيرا سخن از اين است كه آيا حكم از عنوان به معنون سرايت مىكند يا نه ؟ و برفرض سرايت آيا تعدّد عنوان موجب تعدّد معنون مىشود يا نه ؟ و اين هر دو مبحث صددرصد عقلى و به حكم عقل است و ربطى به عالم الفاظ و ظهورات ندارد .\r\nو ثمرهء عقلى بودن آنست كه در عنوان مسئله توسعه قائل شويم و به جاى اجتماع امر و نهى در شيئى واحد ( كه كلمهء امرونهى ظهور در طلب فعل يا ترك با قول دارند ) بگوئيم :\r\nاجتماع وجوب و تحريم در شيئى واحد جايز است يا نه ؟ خواه اين وجوب و تحريم از طريق دليل لفظى يعنى امرونهى بدست آيد و خواه از طريق دليل لبّى يعنى اجماع و سيره و حكم عقل امّا كسانى كه گمان مىكنند نزاع اختصاص به ظهور لفظى دارد و مسئله يك مسألهء لفظى است ، منشأ توهّم آنان دو امر است كه هر دو قابل جواب است :\r\n1 - تعبير به اجتماع امرونهى در عنوان مسئله : اين تعبير آنان را به اشتباه انداخته و گمان مىكنند كلام در دلالت امرونهى است و مسئله از مسائل الفاظ است .\r\nمرحوم آخوند مىفرمايد : قطعا چنين توهّمى باطل است و چنان كه گفتيم ، نزاع\r\n\r\n","description":"","footnote":"","page_name":" 388 ","page_number":396},
  {"content":"\r\n\r\nصددرصد عقلى و در سرايت است . و امّا تعبير به امرونهى در عنوان مسئله از باب غلبه است يعنى ازآنجاكه غالبا وجوب و تحريم از راه امرونهى لفظى بدست مىآيد ، لذا تعبير به آن دو كرده‌اند و دالّ را به جاى مدلول به كار برده‌اند ، و گرنه مختص به ايجاب و تحريم حاصله از امرونهى لفظى نداشته و نزاع تعميم دارد .\r\n2 - تفصيل مقدّس اردبيلى « 1 » : ايشان فرمودند كه عقلا اجتماع امرونهى در شيئى واحد جايز است ولى عرفا محال است . حال ممكن است كسى توهم كند كه چون پاى عرف به ميان آمده و عرف با ظواهر و مداليل الفاظ سروكار دارد پس مسئله يك مسألهء لفظى است و نزاع مختص به ايجاب و تحريم مستفاد از امرونهى لفظى است .\r\nولى مرحوم آخوند مىفرمايد : اصلا مقدّس اردبيلى كارى به الفاظ و ظهورات و مداليل آنها ندارد ، بلكه سخن او اين است كه ما در خارج يك عملى داريم به نام نماز در مكان غصبى كه دو عنوان نماز و غصب بر او منطبق است ، آنگاه اگر از زاويهء ديد عقلى ( كه اهل دقّت و موشكافى است ) به اين شىء واحد بنگريم ، بايد بگوئيم دو عمل است و تعدد عنوان موجب تعدد معنون مىشود . و وقتى دو چيز بود مانعى ندارد كه يكى واجب و ديگرى حرام باشد . ولى اگر از زاويهء ديد مسامحى عرفى ( كه ظاهربين و سطحىنگر است ) به آن نگاه كنيم عرف مىگويد : وجدانا اين يك عمل است ، هرچند كه دو عنوان دارد ولى يك معنون بيشتر نيست و محال است كه شيئى واحد هم واجب باشد و هم حرام ، اجتماع ضدّين است . پس اصلا صحبت از ظهور و دلالت لفظى نيست .\r\nقوله : غاية الامر : تفسير ديگر براى تفصيل مقدّس اردبيلى : ايشان هم قبول دارند كه مسئله صددرصد عقلى است و نزاع در حكم عقل به جواز و امتناع اجتماع امرونهى است ، و خود ايشان در اين مسئله طرفدار جواز و امكان عقلى شده و مىفرمايد : چون تعدّد عنوان در ميان است و موجب تعدّد معنون مىشود ، لذا مانعى ندارد كه امرونهى در شيئى واحد اجتماع كنند . تا اينجا مسألهء اصولى اجتماع امرونهى تكليفش روشن شد ، منتهى پس از اثبات جواز و امكان عقلى ، اين بحث مطرح مىشود كه آيا چنين اجتماعى\r\n\r\n\r\n","description":"","footnote":"\r\n( 1 ) - مجمع الفائدة و البرهان ، ج 2 ، ص 110 .\r\n","page_name":" 389 ","page_number":397},
  {"content":"\r\n\r\nواقع شده يا خير ؟ ( چون خيلى چيزها ممكن هستند ولى هنوز واقع نشده‌اند ) و منظور محقّق اردبيلى از امتناع عرفى عدم وقوع است . يعنى مىخواهد بگويد ادلّهء لفظى بر عدم وقوع دلالت دارند و اين مطلبى زائد بر مبحث اصولى اجتماع امرونهى است . ( ولى اين تفسير صحيح نيست . زيرا كدام لفظ دالّ بر عدم وقوع است ؟ خود امر صلّ و نهى لا تغصب چنين دلالتى دارند ؟ آيه و روايت ديگرى چنين دلالتى دارد ؟ هيچ‌كدام چنين دلالتى ندارند . و شايد امر به تدبّر ، اشاره به همين مطلب باشد . )\r\nمقدمهء پنجم قوله : الخامس :\r\n\r\nمقدّمه پنجم از مقدّمات مسألهء اجتماع امرونهى ، دربارهء اين است كه همان گونه كه وجوب ( در باب اوامر ) تقسيماتى داشت [ همچنين حرمت هم تقسيماتى دارد 
  ]\r\n( از قبيل : وجوب نفسى و وجوب غيرى ، وجوب تعيينى و تخييرى ، وجوب عينى و كفائى ) همچنين حرمت هم تقسيماتى دارد ، از قبيل : حرمت نفسى و غيرى ، ( با اين تفاوت كه در وجوب غيرى به عقيدهء آخوند هر مقدّمه‌اى واجب بود ، ولى در حرمت غيرى هر مقدّمهء حرامى حرام نيست بلكه خصوص مقدّمهء سببى يا مقدّمه‌اى كه علّت تامّهء وقوع حرام باشد ، يعنى جزء اخير از علّت تامّه حرام است . ) حرمت تعيينى و حرمت تخييرى مثل نهى از يكى از دو كار ، يا ورود در مكان غصبى حرام است و يا مجالست با اغيار ، و نيز حرمت عينى و حرمت كفائى ( البته براى حرمت كفائى مثالى در شرعيّات نيست و مىتوان اين‌گونه مثال زد كه ترك امر به معروف يا جهاد و . . . حرام است يعنى همگان حق ندارند ترك كنند بلكه اقلّا بعضى مىتوانند ترك كنند ، يا مثال ديگر : مولائى ده تا عبد دارد و به آنها مىگويد : انجام فلان كار بر همهء شما حرام است و همگى حق ارتكاب نداريد و لااقل يكى از شما بايد ترك كند كه از ديگران كافى باشد . به‌هرحال وجود مثال مهم نيست . )\r\nحال اين بحث مطرح مىشود كه آيا محل نزاع در مسألهء اجتماع امرونهى يا ايجاب و تحريم در شيئى واحد ، به امرونهى نفسى تعيينى عينى اختصاص دارد و شامل غيرى و تخييرى و كفائى نمىشود ؟ يا نزاع تعميم دارد و هريك از نفسى و غيرى ، تعيينى و\r\n\r\n","description":"","footnote":"","page_name":" 390 ","page_number":398},
  {"content":"\r\n\r\nتخييرى ، عينى و كفائى را شامل مىشود ؟ اين بحث داراى دو وجه است :\r\n1 - مرحوم آخوند مىفرمايد : نزاع تعميم دارد و مختصّ به وجوب و حرمت نفسى و تعيينى و عينى نيست . بلكه بحث در اينست كه آيا اجتماع وجوب و حرمت در شيئى واحد جايز است يا نه ؟ چه وجوب و حرمت هر دو نفسى باشند يا هر دو غيرى يا يكى نفسى باشد و ديگرى غيرى ، و باز چه هر دو تعيينى باشند يا تخييرى يا مختلف ، و نيز چه هر دو عينى باشند يا كفائى و يا مختلف ، و براى اثبات اين عموميّت به سه مورد استشهاد مىكنند :\r\nشاهد اوّل : ملاك نزاع در مسئله عام است و هريك از اقسام مذكور را شامل مىشود .\r\nبيان مطلب : مناط نزاع عبارتست از لزوم اجتماع ضدّين كه طرفداران جواز اجتماع مىگويند . چون دو عنوان در كار است پس اجتماع جايز است و غائلهء اجتماع ضدّين پيش نمىآيد . و طرفداران امتناع مىگويند : چون معنون واحد است ، محذور اجتماع ضدين پيش مىآيد و تعدّد عنوان هم نقشى ندارند ( تفصيل مطلب در آينده ، و در مقام ذكر ادلّهء طرفين ) حال اين ملاك عام است و فرقى نيست ميان اينكه امرونهى يا وجوب و حرمت هر دو نفسى باشند يا هر دو غيرى باشند يا مختلف باشند ، قائل به امتناع مىگويد : در تمام اين‌ها آن محذور هست . و قائل به جواز مىگويد در هيچ‌كدام آن محذور نيست . و هكذا در تعيينى و تخييرى و كفائى و عينى .\r\nشاهد دوّم : لفظ امرونهى يا ايجاب و تحريم هم كه در عنوان مسئله آمده اطلاق دارد يعنى اصوليّون نگفته‌اند : اجتماع امرونهى نفسى يا وجوب و تحريم تعيينى و عينى ، تا شامل غيرى و تخييرى و كفائى نشود بلكه به صورت كلّى ذكر كرده‌اند كه هركدام از امرونهى نفسى و غيرى و مختلف و . . . را شامل است ، و وجهى براى تخصيص نيست .\r\nشاهد سوّم : در آينده هم كه ادلّهء طرفين و نقض و ابرام از سوى طرفين مطرح خواهد شد باز خواهيم ديد كه آن ادلّه عام هستند و شامل هريك از اجتماع امرونهى نفسى و غيرى و تعيينى و تخييرى و . . . مىشوند .\r\n2 - ولى جناب صاحب فصول قائل به اختصاص شده و فرموده است : امرونهى مذكور\r\n\r\n","description":"","footnote":"","page_name":" 391 ","page_number":399},
  {"content":"\r\n\r\nدر محلّ بحث در اين مسئله ، به امرونهى نفسى و تعيينى و عينى اختصاص دارد و شامل وجوب و حرمت غيرى يا تخييرى يا كفائى و اجتماع آن دو ، نمىشود .\r\nعمده دليل فصول مسئله انصراف است و مدّعى است كه امرونهى در عنوان به امرونهى نفسى و تعيينى و عينى انصراف دارد و شامل بقيّه نمىشود . « 1 »\r\nمرحوم آخوند مىفرمايد : منظورتان از انصراف امرونهى به نفسىها و تعيينىها و كفائيها چيست ؟ آيا مراد انصراف مادّهء امر يعنى همين لفظ امرونهى در عنوان بحث است و مدّعى هستيد كه كلمهء امرونهى عند الاطلاق به امرونهى نفسى و تعيينى و عينى انصراف دارند ؟ يا منظور ، انصراف هيئت امرونهى يعنى صيغهء لا تفعل و افعل است و مىگوئيد كه فعل امرونهى عند الاطلاق بر خصوص وجوب و حرمت نفسى و تعيينى و عينى حمل مىشوند ؟ هركدام را اراده كنيد ، محذور دارد :\r\nامّا انصراف مادّه : انصراف منشأ لازم دارد ، منشأ انصراف مورد ادّعاى شما چيست ؟ آيا غلبهء وجود ، منشأ انصراف است ؟ يا غلبهء استعمال ؟ اگر غلبهء وجود را منشأ انصراف دانسته و مىگوئيد كه در خارج در اوامر و نواهى موالى به عبيد ، امرونهى نفسى بيشتر از امرونهى غيرى است . و اين بيشتر بودن موجب انصراف است ، در جواب خواهيم گفت :\r\nاوّلا اصل غلبهء وجود را قبول نداريم و امرونهى غيرى هم فراوان است . ثانيا برفرض غلبهء وجود ، ارزشى ندارد و موجب انصراف نيست ، بايد انصراف ظهورى و در سايهء كثرت استعمال و انس ذهن باشد نه انصراف بدوى . و اگر غلبه و كثرت استعمال را منشأ انصراف مىدانيد ، مىگوئيم كه اصل كثرت استعمال را قبول نداريم و لفظ امرونهى در امرونهى غيرى و تخييرى هم كثير الاستعمال است و اختصاص به نفسى و تعيينى و عينى ندارد .\r\nو امّا انصراف صيغهء افعل و لا تفعل به وجوب و حرمت نفسى تعيينى عينى :\r\nمرحوم آخوند ابتدا مىفرمايد : « و ان سلّم » يعنى بسيار خوب در باب صيغه اين انصراف را مىپذيريم ( در باب اوامر گفتيم كه اطلاق صيغه مقتضى عينيت و نفسيّت و تعيينى بودن است . ) ولى در رابطه با مادّهء امرونهى نپذيرفتيم . بعد بلافاصله جبران كرده و مىفرمايد :\r\n\r\n\r\n","description":"","footnote":"\r\n( 1 ) - الفصول الغرويّة ، ص 138 .\r\n","page_name":" 392 ","page_number":400},
  {"content":"\r\n\r\nدر ما نحن فيه هيئت امرونهى هم به امرونهى نفسى تعيينى عينى انصراف ندارد ، زيرا انصراف يا لفظى و ظهورى است كه در سايهء كثرت استعمال پديد مىآيد و يا انصراف و انسباق و تبادر ، حاقّى و از متن لفظ است كه در سايهء وضع بدست مىآيد و يا انصراف اطلاقى است كه در سايهء اطلاق و مقدّمات حكمت پيدا مىشود و در مورد بحث ما هيچ‌كدام وجود ندارد :\r\nامّا انصراف لفظى : اصل كثرت استعمال صيغهء امرونهى را در وجوب و حرمت نفسى قبول نداريم بلكه اين صيغه‌ها در غيرى هم فراوان به كار رفته‌اند و هكذا در تخييرى و . . .\r\nو امّا انصراف وضعى : صيغهء امرونهى براى اصل طلب فعل يا ترك به نحو الزامى ( وجوب يا تحريم ) وضع شده‌اند نه خصوص ايجاب نفسى يا تحريم نفسى يا خصوص تعيينى و . . . و اين خصوصيّات از متن لفظ به ذهن تبادر نمىكند .\r\nو امّا انصراف اطلاقى : سابقا در رابطه با دلالت صيغهء افعل بر نفسيّت و عينيّت و تعيينيّت از اطلاق و مقدّمات حكمت استفاده كرديم ، ولى در ما نحن فيه جاى اين انصراف هم نيست چون فرع بر اطلاق و مقدّمات حكمت است ( كه نتيجهء آنها حمل بر فرد خاص مىباشد ) و در مورد بحث ما مقدمات حكمت فراهم نيست ، زيرا يكى از مقدّمات حكمت آنست كه قرينه‌اى بر خلاف نباشد و در مورد بحث ما قرينه داريم بر اينكه مراد خصوص نفسى و تعيينى و عينى نيست ، بلكه اعمّ است و آن قرينه عبارتست از شاهدى كه در بالا ذكر شد كه عموميّت ملاك نزاع نسبت به جميع اقسام بود .\r\nقوله : و كذا ما وقع : اين بيان ، شاهد سوّم بر وجه اوّل است كه قبلا در جاى خود ذكر كرديم .\r\nقوله : مثلا : در اين فراز مثالى از وجوب و حرمت تخييرى مىآورند و آن را توضيح مىدهند كه اين مطلب نيز در محل بحث داخل است : از طرفى مولى به صورت واجب تخييرى به نماز و روزه امر كرده و فرموده است : « صلّ او صم » و از طرف ديگر به نحو حرام تخييرى يكى از دو كار را تحريم كرده و فرموده است : « لا تدخل الدار او لا تجالس الاغيار » .\r\n( ويژگى واجب تخييرى آنست كه با انجام يكى از دو فرد آن واجب محقق مىشود و\r\n\r\n","description":"","footnote":"","page_name":" 393 ","page_number":401},
  {"content":"\r\n\r\nامتثال حاصل مىشود . ولى حرام تخييرى آنست كه با ارتكاب يكى ، حرام محقّق نمىشود بلكه با ارتكاب هر دو به حرام مىافتد . ) حال به دنبال اين امرونهى تخييرى ، مكلّف وارد همان مكان منهى مىشود و نماز را در آن مكان مىخواند و ضمنا مجالست با اغيار هم مىكند ، در اينجا بر اين نماز در مكان منهى هم امر تخييرى صدق مىكند و هم نهى تخييرى ؛ هم واجب تخييرى است و هم حرام تخييرى ؛ و همان بحثهايى كه در حرام و واجب تعيينى ( صلّ و لا تغصب ) مطرح است در واجب و حرام تخييرى هم مطرح است .\r\nاين موضوع نيز در محل نزاع داخل است . اينجا نيز ادلّهء طرفين و نقد و ايراد و جوابهاى آتى ، جارى و سارى است . و وجهى براى اختصاص نزاع به امرونهى نفسى تعيينى عينى نيست .\r\nمقدمه ششم قوله : السادس :\r\n\r\nمقدّمهء ششم از مقدّمات اجتماع امرونهى ، دربارهء اعتبار قيد مندوحه است :\r\nمكلّفى كه ميان امرونهى در شيئى واحد جمع مىكند ، گاهى اين جمع لا بسوء الاختيار است . يعنى در اثر اضطرار و ناچارى چنين جمعى صورت گرفته است . مثل كسى كه در دار غصبى محبوس است و ناگزير نماز را در مكان غصبى بجا مىآورد . و گاهى بسوء الاختيار است ، يعنى مكلّف در وسعت بود و راه فرار داشت و مىتوانست نماز را در مكان غير غصبى بخواند ، ولى عمدا وارد زمين غصبى شده و جمع ميان كرده است . كه از اين حالت تعبير به مندوحه شده است كه به معناى در وسعت بودن و راه چاره داشتن مىباشد . مرحوم صاحب فصول « 1 » مدّعى شده است كه بايد در عنوان مسئله ، قيد مندوحه افزوده شود و بگوئيم : « اجتماع امرونهى در شيئى واحد با وجود مندوحه و تمكّن در مقام امتثال » ايشان فرموده‌اند : آنهائى هم كه اين قيد را نياورده‌اند ، به خاطر عدم قبول آن نيست بلكه بر وضوح و بداهت آن اكتفا كرده‌اند و نيازى به ذكرش نديده‌اند . دليل اعتبار اين قيد را مسألهء تكليف به محال ذكر كرده و فرموده‌اند : اگر مكلّف مندوحه نداشته باشد و مضطرّ به\r\n\r\n\r\n","description":"","footnote":"\r\n( 1 ) - الفصول الغرويّة ، ص 139 .\r\n","page_name":" 394 ","page_number":402},
  {"content":"\r\n\r\nجمع بين امرونهى شود در اين صورت اجتماع امرونهى مستلزم تكليف به ما لا يطاق است كه از مولاى حكيم صادر نمىشود و بر مسلك عدليّه محال است و جاى اختلاف نيست . آن چيزى كه محلّ نزاع است ، فرض وجود مندوحه و تمكّن در مقام امتثال است كه آيا با اين وجود ، اجتماع امرونهى جايز است يا خير ؟\r\nمرحوم آخوند مىفرمايد : در اينجا دو مقام از بحث مطرح است : مقام اوّل در رابطه با اينكه نفس تكليف از ناحيهء مولى محال و ممتنع است . اين تكليف اجتماع ضدّين يا نقيضين در ارادهء مولى است و چنين چيزى استحالهء ذاتى دارد . مقام دوّم در رابطه با اينكه اصل تكليف از سوى مولى محال ذاتى نيست و اجتماع نقيضين نمىشود ، ولى متعلّق تكليف مقدور مكلّف نيست و در مقام امتثال نمىتواند آن را انجام دهد . چنين چيزى تكليف به محال است و امتناع وقوعى از مولاى حكيم دارد نه امتناع ذاتى .\r\nحال بحث ما در مسألهء اجتماع امرونهى در شيئى واحد ، مربوط به مقام اوّل است و اينكه آيا چنين چيزى ممكن است يا محال ؟ آنها كه مىگويند محال است به اين دليل محال مىدانند كه اجتماع ضدين در ارادهء مولى مىشود و به نظر آنان تعدّد عنوان هم كارى از پيش نمىبرد . و آنها كه اجتماع را جايز مىدانند ، دليلشان اين است كه تعدّد عنوان موجب تعدّد معنون مىشود و در نتيجه اجتماع ضدّين پيش نمىآيد و نفس تكليف و امر و نهى بلامانع است . مقصد اصلى لزوم اجتماع ضدين و عدم آن است و در اين مرتبه وجود مندوحه و عدم آن نقشى ندارد ، و سخن از مقام امتثال نيست تا مندوحه معتبر باشد . پس از اينكه در مقام اوّل جواز اجتماع را ثابت كرديم ، نوبت مىرسد به اينكه اگر اين امرونهى بخواهد فعلى شود و امتثال بطلبد ، بايد موردى فرض كنيم كه مكلّف مندوحه داشته باشد و متمكّن از امتثال هركدام باشد و بسوء الاختيار ميان آن دو جمع شود . در اين مرحله وجود مندوحه شرط است و البته منحصر به آن‌هم نيست ، بلكه وجود عقل و بلوغ و غيره نيز شرط است چون اگر غير از اين باشد تكليف به محال و غير مقدور مىشود كه از مولاى حكيم صادر نمىشود . ( البته بر مسلك عدليّه محال است و گرنه بر مسلك اشاعره اشكالى ندارد . )\r\n\r\n","description":"","footnote":"","page_name":" 395 ","page_number":403},
  {"content":"\r\n\r\nو بالجمله : اعتبار مندوحه مربوط به مقام امتثال است تا تكليف به محال پيش نيايد و محلّ نزاع ما مربوط به مقام تشريع و اصل تكليف و توجّه امرونهى از ناحيهء مولى به شىء واحد است و در اين مرحله وجود و عدم مندوحه نقشى ندارد .\r\nمقدمه هفتم قوله : السابع :\r\n\r\nمقدّمهء هفتم از مقدّمات مسألهء اجتماع امرونهى اين‌گونه مطرح مىشود : سابقا در باب اوامر اين بحث مطرح شد كه آيا اوامر و نواهى به طبايع تعلّق مىگيرند يا به افراد ؟\r\nعدّه‌اى قائل به طبايع بودند و عدّه‌اى قائل به افراد . كه اصل دعوا در بحثهاى پيشين مطرح شد اينك اين سؤال مطرح مىشود كه آيا مسألهء اجتماع امرونهى در شيئى واحد ، مبتنى بر مسألهء تعلّق اوامر و نواهى بر طبايع يا افراد است ( اگر كسى در آن مسئله قائل به طبايع شد ، در اينجا قائل به جواز اجتماع شود ، و اگر كسى در آن مسئله قائل به افراد شد در اينجا طرفدار امتناع اجتماع شود . ) يا ربطى به آن مسئله ندارد و مبتنى برآن نيست ؟ ( پس قائل به طبايع يا افراد هركدام در اين مسئله مىتوانند اجتماعى يا امتناعى شوند . ) در رابطه با مبتنى بودن مسئله اجتماع امرونهى بر مسئله تعلق اوامر و نواهى بر طبايع يا افراد دو توهّم وجود دارد :\r\nتوهّم اوّل : قول به جواز يا امتناع در مسئله ما ، مبتنى بر قول به طبايع در مسئله سابقه است . يعنى اگر در آن مسئله قائل به تعلّق اوامر و نواهى به طبايع شديم ، در اينجا جا دارد كه بحث از جواز و امتناع داشته باشيم پس عدّه‌اى طرفدار جواز اجتماع مىشوند . به اين دليل كه دو طبيعت و عنوان در ميان است و مانعى ندارد . كه يكى از آن دو تحت امر برود و ديگرى تحت نهى برود . همچنين عدّه‌اى طرفدار امتناع مىشوند . به اين دليل كه و لو دو طبيعت است ولى مطلوب مولى طبيعت من حيث هى نيست ، مطلوب مولى وجود طبيعت است و فرض اينست كه هر دو طبيعت در خارج به يك وجود موجود مىشوند و يك وجود نمىتواند هم مطلوب باشد و هم مبغوض باشد . ولى اگر در آن مسئله طرفدار تعلّق اوامر و نواهى به افراد شديم ، در اينجا جاى نزاع نيست بلكه همهء اصوليّون بايد به\r\n\r\n","description":"","footnote":"","page_name":" 396 ","page_number":404},
  {"content":"\r\n\r\nاتّفاق كلمه طرفدار امتناع باشند و بگويند كه اجتماع امرونهى در شيئى واحد محال است ، زيرا محال است كه فرد واحد ، متعلّق دو حكم ايجابى و تحريمى واقع شود ، چه داراى عنوان واحد باشد كه قطعا محال است و چه داراى دو عنوان باشد كه على الفرض عناوين نقشى ندارد و خود فرد و معنون متعلّق امرونهى است كه آن هم شىء واحد است و اجتماع وجوب و حرمت در آن موجب اجتماع ضدّين در واحد شخصى است و از مصاديق نفس التكليف محال است . خلاصهء توهّم اوّل اين شد كه بنا بر قول به طبايع در آن مسئله ، جاى اختلاف و نزاع در مسألهء ما هست . ولى بنا بر قول به افراد در آن مسئله ، جايى براى نزاع و اختلاف نيست و همگان متّفقا بايد فتوى به امتناع بدهند .\r\nتوهّم دوّم : مسألهء اجتماع امرونهى كاملا بر مسألهء طبايع و افراد مبتنى است و از فروعات آن باب است ، بدين صورت كه اگر كسى در آن مسئله قائل به طبايع شد ، در اينجا طرفدار جواز مىشود . چرا كه ( صلاة و غضب ) دو طبيعت است و يكى متعلّق امر و ديگرى متعلّق نهى واقع شده است . اين دو طبيعت گرچه اتّحاد وجودى دارند و در خارج به يك وجود موجود مىشوند ، ولى ما كارى به وجود خارجى آن دو نداريم ، متعلّق امرونهى خود طبايع و ماهيّات هستند كه ذاتا با يكديگر مغايرت دارند و هيچ مانعى ندارد كه امر به طبيعتى و نهى به طبيعت ديگرى بار شود و هر دو هم به فعليّت برسند .\r\nولى اگر كسى در آن مسئله قائل به افراد شد ، در مسألهء ما حتما بايد امتناعى شود . چرا كه امرونهى به فرد خارجى يعنى طبيعت با خصوصيّات فرديّه بار مىشوند و فرد خارجى يك شخص واحد است و محال است كه شيئى واحد شخصى خارجى هم امر داشته باشد و هم نهى ، هم مطلوب مولى شود و هم مبغوض مولى گردد . چون در اين صورت اجتماع ضدّين در ارادهء مولى مىشود و استحالهء ذاتيّه دارد . خلاصهء توهم دوّم اين شد كه بنا بر طبايع در آن مسئله ، بايد در مسألهء خودمان قائل به جواز شويم و بنا بر افراد در آنجا بايد در اينجا امتناعى شويم .\r\nقوله : و انت خبير : دو توهّم فوق نقطهء مشتركى داشتند و آن اينكه بنا بر قول به افراد بايد قائل به امتناع شويم و جايى براى قول به جواز وجود ندارد . و مرحوم آخوند همين‌قدر\r\n\r\n","description":"","footnote":"","page_name":" 397 ","page_number":405},
  {"content":"\r\n\r\nمشترك را نشانه‌گيرى كرده و دفع مىكنند . ايشان مىفرمايند : هر دو توهّم فاسد است ، زيرا همان‌طور كه در مقدّمه اوّل ذكر شد ، بحث ما در شىء واحدى است كه داراى دو وجه و عنوان باشد . ( و گرنه واحد داراى وجه واحد كه بحثى ندارد و قطعا اجتماع امرونهى در چنين واحدى محال است . ) در اين صورت يا اين تعدّد عنوان مجدى و مفيد است و موجب تعدّد معنون مىشود و غائلهء اجتماع ضدّين را مرتفع مىكند . و يا تعدّد عنوان مفيد نيست و موجب تعدّد معنون نمىشود و حكم هم مال معنون است كه على الفرض واحد است و لو معنون به صد عنوان باشد . اگر تعدّد وجه و عنوان مجزى و كافى است ( يا بر مسلك عدم سرايت حكم از عنوان به معنون و يا بر مسلك سرايت ولى تعدّد عنوان موجب تعدّد معنون باشد ) بايد مطلقا مفيد باشد ، يعنى مطلقا حكم به جواز اجتماع بكنيم چه در آن مسألهء قبلى طرفدار طبايع باشيم و چه طرفدار افراد باشيم . و فرقى ميان آن دو نيست :\r\nبنا بر قول به تعلّق امر به طبايع ، مسألهء پرواضح است و متوهّم نيز تصريح به جواز كرد زيرا دو عنوان مستقلّ در كار است و حكم هم مال عناوين است و كارى به مصاديق ندارد و هيچ محذورى ندارد كه يك طبيعت و عنوان كلّى امر داشته باشد ( مثل نماز ) و طبيعت كلّى ديگر نهى داشته باشد . ( غصب ) .\r\nبنا بر قول به تعلّق امر به افراد هم مىگوئيم : درست است كه اين موجود خارجى يعنى صلاة در مكان غصبى كه مجمع العنوانين است ، در ظاهر و به ديد عرفى يك وجود شخصى است ؛ ولى با دقّت عقلى دو وجود و دو فرد است كه هم‌زمان موجود مىشوند يكى فرد صلاة و ديگرى فرد غصب ، زيرا بر اين نماز در مكان غصبى يا همان اكوان و بودنها در حالات مختلف نماز ، هم عنوان صلاتى منطبق است و فردى از افراد صلاة است زيرا ويژگيهاى صلاتى را دارد و هم عنوان غصبى منطبق بوده و فردى از افراد غصب است و ويژگيهاى غصبى را دارد . حال اگر بگوئيم كه اين موجود خارجى فقط مصداق نماز است ، ترجيح بلامرجح مىشود و اگر بگوئيم كه فقط مصداق غصب است باز ترجيح بلامرجح مىشود . به ناچار بايد گفت هم فرد نماز است و هم فرد غصب و هر دو در خارج به وجود واحد عرفى موجود مىشوند ولى به دقّت عقلى دو فرد هم‌زمان موجود مىشوند و هيچ\r\n\r\n","description":"","footnote":"","page_name":" 398 ","page_number":406},
  {"content":"\r\n\r\nمانعى ندارد كه يكى واجب باشد و تمام احكام نماز بر او مترتّب شود . و ديگرى حرام و غصب باشد و تمام احكام غصب بر او مترتّب شود .\r\nقوله : و الّا : يعنى اگر تعدّد عنوان مفيد نيست و محذور اجتماع نقيضين را برنمىدارد ( بر مسلك سرايت و عدم اقتضاى تعدّد وجه و عنوان نسبت به تعدّد معنون ) بايد مطلقا مفيد نباشد يعنى چه بر مسلك طبايع و چه بر مسلك افراد ، بايد فتوى به امتناع اجتماع بدهيم و فرق ميان دو مبنا نيست :\r\nامّا بنا بر تعلق امرونهى به افراد مسئله پرواضح است ، زيرا على الفرض فرد واحد و وجود واحد و لو صد عنوان داشته باشد ، فايده‌اى ندارد و معنون واحد است ، و محال است كه عمل واحد هم مطلوب باشد و هم مبغوض .\r\nو امّا بنا بر قول به طبايع : درست است كه دو طبيعت در كار است ولى طبيعت من حيث هى كه متعلّق امرونهى نيست تا بگوئيم محذورى ندارد . مطلوب مولى وجود و ايجاد طبيعت است . ( فرق اعتبارى است ، زيرا وجود فىنفسه لحاظ مىشود و ايجاد در رابطه با فاعل منظور مىشود . ) و عناوين ، عنوان مشير و مرآت هستند و وجود طبيعت هم كه واحد است . وجود واحد چگونه ممكن است هم مطلوب باشد و هم مبغوض ؟\r\nنتيجه : مسألهء اجتماع امرونهى مسأله‌اى مستقل است و مبتنى بر مسألهء قبلى نيست .\r\nبلكه چه در آنجا قائل به طبايع شويم و چه قائل به افراد در اينجا جاى بحث از جواز و امتناع وجود دارد .\r\nقوله : فكما انّ : اين فراز تا آخر مثال مسئله است و جواب مذكور را روى مثال محاسبه مىكنند كه ما در ضمن جواب مثال را هم قدم‌به‌قدم آورديم و نيازى به توضيح مجدّد نيست .\r\nمقدمه هشتم و نهم قوله : الثامن و التّاسع :\r\n\r\nمطالب مقدّمه هشتم و نهم مكمّل يكديگر مىباشند و لذا بهتر بود به صورت يك مقدّمه بيان مىشد .\r\nولى مرحوم آخوند ، آن دو را تفكيك كرده‌اند و\r\n\r\n","description":"","footnote":"","page_name":" 399 ","page_number":407},
  {"content":"\r\n\r\nغرض از اين دو مقدّمه بيان مناط و ملاك مسألهء اجتماع امرونهى و تفاوت آن با دو باب تعارض و تزاحم است . بطور كلّى دو دليل ( مثلا صلّ و لا تغصب ) را كه درنظر مىگيريم از پنج فرض خارج نيست :\r\n1 - هيچ‌كدام داراى ملاك و مناط و مقتضى ( ملاك امر مصلحت ملزمه و ملاك نهى مفسدهء ملزمه است ، بر مبناى عدليّه كه احكام را دائر مدار ملاكات يعنى مصالح و مفاسد مىدانند ) نيستند و هر دو كذب بوده و از مولى صادر نشده‌اند . در اين صورت هر دو خطاب طرح مىشود .\r\n2 - يكى از آن دو معيّنا داراى ملاك است و ديگرى فاقد ملاك بوده و كذب است ، باز تكليف روشن است و آن را كه ذات الملاك است اخذ نموده و ديگرى را طرح مىكنيم .\r\n3 - يكى از آن دو به صورت غير معيّن ، داراى ملاك نيست . يعنى اجمالا مىدانيم كه يكى از دو خطاب كلّا كذب است و از شارع مقدّس صادر نشده و حتّى نسبت به مادّهء افتراق هم ارزشى ندارد ؛ ولى تفصيلا نمىدانيم و آن يكى براى ما معيّن نيست . ( البتّه احتمال كذب ديگرى هم هست ولى ما كه از واقع خبر نداريم و تنها علم اجمالى به كذب احدهما داريم . ) چنين موردى از مصاديق باب تعارض است كه در تعريف آن گفته‌اند :\r\n« التعارض تكاذب الدليلين فى مقام التشريع » ، يعنى هركدام ديگرى را تكذيب كرده و مدلول التزامىاش آنست كه ديگرى از مولى صادر نشده است . و احكام تعارض را دارد .\r\n4 - هر دو خطاب داراى ملاك مىباشند ، يعنى امر صلاتى داراى صددرجه مصلحت است و نهى غصبى هم داراى صددرجه مفسده است ولى فى الجملة يعنى نسبت به مادّه‌هاى افتراق داراى مناط هستند و مادّهء تصادق را شامل نيست ، باز تكليف روشن است و نسبت به مادّه اجتماع هر دو خطاب را طرح مىكنيم و سراغ حكم ثالثى مىرويم .\r\n5 - هم امر صلاتى و هم نهى غصبى بطور مطلق داراى ملاك مىباشند ، حتّى نسبت به مادّهء اجتماع و مورد تصادق . صلاة در دار غصبى هم مثل ساير افراد صلاتى واجد مصلحت است و كمبودى ندارد ، كما اينكه غصب در ضمن نماز هم مثل ساير افراد غصب داراى مفسده است . خطابها به اطلاقشان اين مورد را هم شامل مىشوند . حال چنين\r\n\r\n","description":"","footnote":"","page_name":" 400 ","page_number":408},
  {"content":"\r\n\r\nموردى از مصاديق اجتماع امرونهى در شيئى واحد است و بحث ما در همين قسم است .\r\nدر چنين فرضى قائل به جواز مىگويد : اجتماع امرونهى در شيئى واحد جايز است ( چون تعدّد عنوان موجب تعدد معنون مىشود كما سيأتى ) و صدور چنين امرونهى از مولاى حكيم محال نيست و اجتماع ضدّين نمىشود و حتّى اگر شرائط ديگر ( بلوغ ، عقل ، مندوحه ، و . . . ) وجود داشته باشد ، به درجهء فعليّت هم مىرسد . آنگاه امر امتثال مىطلبد و نهى هم طالب ترك است و هركدام اطاعت و عصيان جدا دارد .\r\nامّا قائل به امتناع مىگويد : اين اجتماع محال است . ( به دلائلى كه خواهد آمد ) حال بايد ديد كداميك از امرونهى مناطش اقوى است ؟ ( تزاحم مقتضى و مناط ) مرجّحان جانب امر مىگويند : در مادّه اجتماع ملاك امر قوىتر است و در نتيجه تنها امر مولى به فعليّت مىرسد و باقى مىماند و نهى در سايهء مزاحمت با مناط قوىتر از فعليّت مىافتد . مرجّحان جانب نهى كه مشهور مىباشند مىگويند : مناط نهى اقوى است و در نتيجه نهى به فعليّت مىرسد و امر سقوط مىكند و ادلّهء طرفين در جاى خود خواهد آمد . و اگر هيچ‌كدام از حيث مناط قوىتر نبودند و هر دو مساوى بودند نوبت به اين مىرسد كه ايجاب و تحريم را كنار گذاشته و حكم ديگرى را ( مثلا اباحه ) ملتزم شويم .\r\nقوله : و امّا اذا : امّا اگر متعلّق امرونهى هر دو داراى ملاك نباشند ، به گونه‌اى كه مادّه اجتماع را هم شامل شوند ( و از يكى از چهار فرض قبل باشند ) چنين مواردى قطعا از باب اجتماع امرونهى نخواهد بود و اين احكام را ندارد ، بلكه بايد ملاحظه كرد كه آيا در مادّهء اجتماع يكى از آن دو به صورت معيّن يا غير معيّن داراى ملاك هست يا نيست ؟ اگر يكى داراى مناط باشد ، بايد به همان اخذ كرد و اگر هيچ‌كدام داراى ملاك نباشند بايد هر دو را كنار گذاشت و در اين جهت فرقى ميان قول به جواز يا امتناع در مسئله اجتماع نيست ، چون آن موارد ربطى به اين مسئله ندارند .\r\nقوله : هذا بحسب : ازآنجاكه مجموع مطالب امر هشتم و نهم ، صدر و ذيل يك مطلب است لذا قدرى ترتيب كتاب را بر هم زده و با نظم و ترتيب طبيعى پيش مىرويم تا تكرار مكرّرات پيش نيايد و مطالب هم انسجام لازم را داشته باشند . در مجموع سه نكته عمده\r\n\r\n","description":"","footnote":"","page_name":" 401 ","page_number":409},
  {"content":"\r\n\r\nوجود دارد :\r\nنكتهء اوّل يا مقام ثبوت : تا به حال مقام ثبوت بيان شد و خلاصهء مطلب اين است كه مورد اجتماع امرونهى موردى است كه دو عنوان متعلّق امرونهى داراى مادّهء اجتماع باشند و در موردى تصادق داشته باشند . مثل نماز در مكان غصبى كه مجمع دو عنوان غصب و صلاة است . و يكى از موارد باب تعارض هم موردى است كه متعارضين عام و خاص من وجه باشند . مثل « اكرم العلماء و لا تكرم الفساق » يا « صلّ و لا تغصب » كه در عالم فاسق يا نماز در مكان غصبى تصادق دارند . لذا با توجه به مطالب فوق ممكن است مطلب بر انسان مشتبه شود و نداند كه فلان مورد ، از موارد باب اجتماع امرونهى است يا از مصاديق باب تعارض ؟ از اين روى لازم است ضابطه و ملاك اين دو باب را بيان كنيم :\r\nضابطهء باب اجتماع امرونهى آنست كه هر دو خطاب داراى ملاك و مقتضى باشند ، يعنى در متعلّق امر مصلحت ملزمه وجود داشته باشد و در متعلّق نهى مفسدهء ملزمه موجود باشد . آن هم مطلقا يعنى حتّى نسبت به مادّهء اجتماع ؛ يعنى امر صلاتى مىگويد :\r\nحتّى نماز در مكان غصبى هم داراى مصلحت است و نهى غصبى مىگويد : حتّى غصب در ضمن نماز هم داراى مفسده است . چنين موردى مربوط به باب اجتماع امرونهى است .\r\nو ضابطهء باب تعارض آنست كه دو دليل هر دو واجد ملاك نيستند ، بلكه قدر متيقّن يكى از آن دو واقعا فاقد ملاك و كذب است و از مولى صادر نشده است . ولى ما به تفصيل اين يكى را نمىشناسيم و تنها علم اجمالى داريم . ( البته ديگرى هم ممكن است كذب باشد ولى ما نمىدانيم و از واقع خبر نداريم . ) حال يا احدهما لا على التعيين مطلقا كذب است و حتّى نسبت به مادّهء افتراقش جعل و تشريع نشده است . و يا فى الجملة يعنى نسبت به مادّهء اجتماع و تصادق كذب است امّا نسبت به مادّهء افتراق معارضى ندارد . چنين موردى از باب تعارض است .\r\nنكتهء دوّم يا مقام اثبات : ( البته ظاهر بلكه صريح اين تعبير از مرحوم آخوند مىفهماند كه ايشان در همين نكته ، مقام اثبات و دلالت را تبيين مىكنند . ولى چنان كه خواهيم ديد ، در\r\n\r\n","description":"","footnote":"","page_name":" 402 ","page_number":410},
  {"content":"\r\n\r\nاينجا هم دو جملهء شرطيّه و دو فرض ذكر مىكنند و مىگذرند و در حقيقت در نكتهء سوّم كه در مقدّمهء نهم خواهد آمد ، مقام اثبات را بيان مىكنند . ) اگر از خارج و به بركت ادلّه احراز كرديم كه دو خطاب از قبيل قسم ثانى هستند و ضابطه تعارض را دارند ، يعنى يكى از آن دو به صورت غير معيّن داراى مناط و ملاك نيست و كذب است ، در اين فرض دو دليل متعارضين مىشوند و بايد عمليّات و معالجات آن باب روى اين دو انجام پذيرد . يعنى از نظر مشهور نخست بايد به سراغ مرجّحات برويم و اگر يكى از آن دو از جهتى ( سندى ، دلالتى ، مضمونى ، خارجى و . . . ) بر ديگرى رجحان داشت ، معيّنا راجح را حفظ كرده و مرجوح را طرح كنيم و اگر دو دليل از جميع جهات مساوى بودند ، نوبت به تخيير مىرسد و مجتهد مخيّر است كه هركدام را خواست اخذ كند و طبق آن فتوى دهد .\r\nحال اگر از خارج احراز كرديم كه خطابها از قبيل اوّل هستند يعنى در متعلّق هر دو ملاك و مقتضى ( مصلحت و مفسده ) وجود دارد آن هم مطلقا يعنى حتى نسبت به مادّه اجتماع نيز هر دو واجد ملاك هستند ، در اين صورت ميان آن دو تعارضى نيست و هر دو حق و صدق هستند و چنين دو خطابى از مصاديق تزاحم ميان مقتضاها و ملاكها خواهد بود . يعنى ملاك امر كه مصلحت ملزمه است با ملاك نهى كه مفسدهء ملزمه است ، تزاحم پيدا كرده‌اند .\r\n( و مسئله اجتماع امرونهى در اين فرض داخل است ) حال قواعد باب متزاحمين پياده مىشود و قانون آن باب اينست كه در قدم اوّل هركدام از حيث مناط و ملاك قوىتر باشد ، همان را بايد اخذ كرد و همان فعلى مىشود . مثلا اگر امر داراى صددرجه مصلحت و نهى داراى 120 درجه مفسده باشد ، در اينجا نهى مقدّم است و امر از فعليّت مىافتد ، و لو از نظر مرجّحات باب تعارض ، امر را حج باشد . [ از حيث سندى يا قوت دلالتى و . . . 
  ] ولى در اينجا كارى با مرجّحات باب تعارض نداريم ، بلكه مرجّحات باب تزاحم ملاك است . ( و باب تزاحم يك مرجّح كلّى دارد كه اقوى بودن از حيث مناط مىباشد و مصاديق متنوّعى دارد ، از قبيل اينكه مضيّق و لو ازالهء نجاست باشد اهمّ از موسّع است و لو نماز باشد ، تعيينى اهمّ از تخييرى است ، مقطوع الاهميّة يا محتمل الاهميّة اهمّ از طرف مقابل است كه داراى اين احتمال نيست و . . . )\r\n\r\n","description":"","footnote":"","page_name":" 403 ","page_number":411},
  {"content":"\r\n\r\nقوله : نعم لو كان : اين فراز استدراك از فلا تعارض فى البين است و چون به نحو مبسوط در نكتهء سوّم خواهد آمد لذا در اينجا از تشريح آن خوددارى مىكنيم .\r\nقوله : التاسع : فراز اوّل اين مقدّمه تكرار ضابطهء مسألهء اجتماع امرونهى است كه در مقام ثبوت در نكتهء اوّل آورديم و نيازى به اعاده نيست .\r\nقوله : فلو كان : از اينجا در حقيقت ، بيان مقام اثبات و دلالت به عنوان نكتهء سوّم شروع مىشود :\r\nاينكه در نكته دوّم به صورت قضيّه شرطيّه گفتيم : « اگر احراز كنيم . . . » جاى اين سؤال باقى مىماند كه چگونه و از چه راهى احراز مناط مىكنيم ؟ جوابش اينست كه براى اين مسئله دو راه وجود دارد :\r\n1 - راه خصوصى : يعنى دليل خاصّى از قبيل اجماع و غيره داشته باشيم مبنى بر اينكه اين دو خطاب هر دو واجد ملاك مىباشند و هريك از طبيعت مأمور بها ( مثلا نماز ) و طبيعت منهىّ عنها ( مثلا غصب ) مشتمل بر مناط و ملاك وجوب و حرمت هستند ، آن هم مطلقا يعنى حتّى در حال اجتماع . اگر دليل خاصى براى اين موضوع داشتيم مشكلى نيست و مسئله حتما از باب اجتماع امرونهى است و قواعد و احكام اين باب را دارد .\r\n2 - راه عمومى : اگر دليل خاصّى در كار نباشد و فقط ما باشيم و اطلاق دو دليل امرونهى ، باز اگر اطلاق و مقدّمات حكمت فراهم نشود و شمول دو خطاب نسبت به مادّهء اجتماع محرز نگردد ، به قدر متيقّن اكتفا كرده و هركدام را بر مادّهء افتراقشان حمل مىكنيم ، ولى فعلا بنا را بر اين گذشته‌ايم كه اطلاق موجود است و خطابها به اطلاقشان مادّه اجتماع را هم شامل مىشوند . ( مهم‌ترين دليل هم همين اطلاقها است و گرنه دليل خاصى از قبيل اجماع و غيره نداريم و مجرّد فرض است . ) مرحوم آخوند اينجا قائل به تفصيل شده و دو صورت تصوير مىكنند ولى حقّ اين بود كه سه صورت تصوير مىكردند كه ما اين سه صورت را مىآوريم :\r\n1 - هركدام از دو اطلاق دليل امر و دليل نهى در مقام بيان حكم اقتضائى باشند و كارى به مرحلهء فعليّت و تنجّز نداشته باشند . ( در جاى خود خواهد آمد كه حكم شرعى مراتبى\r\n\r\n","description":"","footnote":"","page_name":" 404 ","page_number":412},
  {"content":"\r\n\r\nدارد از قبيل : شأنيّت و اقتضا ، تشريع و جعل ، فعليّت ، تنجّز ) يعنى دليل امر فقط دلالت مىكند كه طبيعت مأمور بها يعنى نماز داراى مصلحت ملزمه است و اين ملاك در تمام افراد آن وجود دارد . دليل نهى هم دلالت دارد كه غصب داراى مفسدهء ملزمه است و اين مناط در كليّهء افراد آن حتى در فردى كه ضمن نماز باشد هم وجود دارد . امّا اينكه امتثال بطلبد و بعث و زجر فعلى داشته باشد ، چنين نيست .\r\nحكم اين صورت آنست كه به حكم اطلاقها وجود مناط و مقتضى را مستقيما بدست آورديم و معلوم شد كه مادّهء اجتماع هر دو را دارد و قطعا از باب اجتماع امرونهى خواهد بود و ربطى به باب تعارض ندارد چه ما در مسألهء خودمان اجتماعى شويم و چه امتناعى . [ البته شايد چنين فرضى فعلا واقعيّت نداشته باشد ، زيرا الآن همهء خطابات شرعى در حقّ ما فعلى است . ولى براى صدر اسلام و نزول تدريجى احكام ، فرض خوبى است . 
  ]\r\n2 - يكى از دو اطلاق در مقام بيان حكم شأنى و اقتضائى باشد و فقط دلالت كند كه مادّه اجتماع هم داراى ملاك است . و اطلاق ديگر در مقام بيان حكم فعلى و تنجيزى باشد . باز تكليف روشن است ، زيرا حكم فعلى را گرفته و طبق آن امتثال مىكنيم . حكم اقتضائى هم در جاى خود محفوظ است ولى مزاحمتى ندارد . [ مرحوم آخوند اين صورت را متعرّض نشده‌اند . 
  ]\r\n3 - هر دو اطلاق در مقام بيان حكم فعلى باشد ، يعنى امر به اطلاقش دلالت كند كه اين فرد مادّهء اجتماع هم واجب و موجب امتثال است و نهى به اطلاقش دلالت مىكند كه اين هم حرام است و بايد اجتناب شود ، كه غالبا و بلكه نسبت به اطلاقات شرعى نوعا از اين قبيل است . حال با چنين وضعى فرضى باز اگر از خارج علم اجمالى به كذب احدهما پيدا كرديم . دو اطلاق گرچه بالذات از متزاحمين بودند ولى بالعرض از متعارضين خواهند شد . ( البته اين هم فرض نادرى است . )\r\nولى بحث ما در موردى است كه چنين علم اجمالىاى در بين نباشد و در اينجا مىفرمايند : اگر در مسألهء اجتماع امرونهى قائل به جواز اجتماع شديم مىتوانيم بگوئيم كه\r\n\r\n","description":"","footnote":"","page_name":" 405 ","page_number":413},
  {"content":"\r\n\r\nهم امر و هم نهى هر دو فعلى هستند و بالفعل نماز در مكان غصبى هم واجب است و هم حرام ( تعدّد عنوان موجب تعدّد معنون است ) از راه اثبات دو حكم فعلى ، وجود دو مناط و ملاك و مقتضى را هم اثبات مىكنيم . يعنى به حكم از اثر به مؤثر رسيدن و از معلول علّت را كشف كردن . ( برهان انّى ) از راه وجود حكم فعلى به وجود حكم شأنى و اقتضائى پى مىبريم زيرا رسيدن به فعليّت پس از عبور از مرحلهء شأنيّت و اقتضا است پس با همين اطلاقها مناطها را كشف مىكنيم و گرنه راه ديگرى نداريم .\r\nولى اگر در مسألهء اجتماع امرونهى ، امتناعى شديم و گفتيم محال است هر دو فعلى باشند ، در اين صورت دو اطلاق در حكم فعلى متنافيان مىشوند . آنگاه اگر بگونه‌اى توفيق و جمع ميان آن دو ميسّر بود ، جمع مقدّم است و نوبت به قواعد تعارض نمىرسد . و جمع به اينست كه اگر هر دو اطلاق از حيث ظهور اطلاقى مساوى بودند ، هر دو را بر حكم اقتضائى حمل مىكنيم ، يا اگر يكى از اظهر از ديگرى است اظهر را حفظ كرده و ظاهر را بر مرتبهء شأنيّت و اقتضاء حمل مىكنيم تا هر دو حفظ شود . و اگر توفيق رفيق راه نشد و نتوانستيم جمع كنيم ، نوبت به تعارض مىرسد . بر مسلك امتناع ، امرونهى مذكور كه بالذات از متزاحمين بودند ، بالعرض و در اثر قول به امتناع از متعارضين هستند و احكام آن باب را دارند . و وجه متعارض بودن آنست كه وقتى يكى از فعليّت مىافتد ، از دو حال خارج نيست : يا مقتضى و ملاك دارد ولى در سايهء ابتلاء به مزاحم قوىتر ، از فعليّت افتاده است ، و يا اصلا مقتضى و ملاك ندارد و كذب است و لذا صادر نشده است . چون هر دو احتمال وجود دارد نتيجه آنست كه ما وجود ملاك و مناط را در هر دو احراز نكرده‌ايم و اطلاق جهت احراز آن مناسب نيست و نمىتواند از مصاديق مسألهء اجتماع امرونهى باشد ، بلكه از مصاديق متعارضين است و احكام آن باب را دارد . پس اينكه در اواخر مقدّمهء هشتم فرمودند : « نعم لو كان كل منها متكفّلا للحكم الفعلى لوقع بينهما التعارض » ، بايد اضافه كنيم كه على الامتناع اين تعارض وجود دارد ولى على الاجتماع نوبت به تعارض نمىرسد ، مگر در فرض علم اجمالى مذكور كه فرض بعيد و نادرى بود .\r\nقوله : فتلخّص : در پايان يك‌بار ديگر ضابطهء مسألهء اجتماع امرونهى در شيئى واحد و\r\n\r\n","description":"","footnote":"","page_name":" 406 ","page_number":414},
  {"content":"\r\n\r\nمسألهء تعارض را بطور خلاصه بيان مىكنيم : هرگاه خطابها ( امرونهى ) هر دو داراى ملاك و مقتضى باشند و دليل ( اجماع ، دليل خاصّ ديگر ، اطلاق خود امرونهى ) بر وجود مقتضى و ملاك در هر دو حكم ( ايجاب و تحريم ) دلالت كند ، آن هم مطلقا يعنى حتّى نسبت به مادّهء اجتماع ( كه عمده همين است و كلمهء هناك اشاره به همين دارد . ) چنين موردى از مصاديق مسألهء اجتماع امرونهى در شيئى واحد خواهد بود و احكام اين مسئله را خواهد داشت . و هرگاه دو خطاب هر دو واجد ملاك نباشند و دليلى نداشته باشيم بر اينكه هر دو خطاب در مادّهء اجتماع داراى مناط هستند ، دو صورت تصوير مىشود :\r\n1 - اگر دليل بر انتفاء مناط در يكى از دو خطاب داشته باشيم ، ( نه تنها دليلى بر ثبوت مناط نيست ، بلكه دليل بر انتفاء آن در يكى از دو خطاب به صورت غير معيّن است ) چنين موردى مطلقا از مصاديق باب تعارض خواهد بود ، يعنى و لو على الجواز ، يعنى چه در مسئله اجتماع امرونهى ، قائل به جواز اجتماع بشويم و چه قائل به امتناع اجتماع بشويم ، بنا بر هر دو مسلك اينجا جاى تعارض است چون قطع به نبود مناط در يكى از آن دو داريم .\r\n2 - اگر دليل خاصى بر انتفاء مناط در يكى از دو خطاب نسبت به مادّهء اجتماع نداشته باشيم ، ( همان‌طورىكه دليلى بر اثبات نداريم ) در اينجا بايد تفصيل داد : اگر در مسألهء اجتماع امرونهى ، طرفدار جواز اجتماع شديم ، اين مورد را داخل در اين مسئله مىكنيم و از راه اطلاقها دو حكم فعلى درست مىكنيم و از اين راه هم به وجود مناط و ملاك يا حكم شأنى و اقتضائى مىرسيم و آن را كشف مىكنيم . ( اين مطلب در قسمتهاى قبلى به تفصيل گذشت )\r\nولى اگر طرفدار امتناع اجتماع شويم ، باز مورد مزبور از موارد تعارض خواهد بود . زيرا دو اطلاق در حكم فعلى با يكديگر جمع نمىشوند و تنافى دارند و يكى از آن دو حتما فعلى نيست . ولى نمىدانيم كه اين فعلى نبودن بخاطر اينست كه مناط دارد ولى مزاحم اقوى مانع شده و جلو فعليّت را گرفته ؟ يا اصلا داراى مناط نيست و كذب است ؟ و چون راهى براى احراز مناط و مقتضى نداريم ، پس از باب اجتماع امرونهى نخواهد بود و در باب تعارض داخل است .\r\n\r\n","description":"","footnote":"","page_name":" 407 ","page_number":415},
  {"content":"\r\n\r\nخلاصه اينكه سه صورت براى بحث فوق متصوّر است :\r\n1 - علم به وجود مناط و احراز وجود مناط در هر دو خطاب از راه علم يا علمى ؛ اينجا از مسألهء اجتماع است .\r\n2 - علم به عدم مناط و احراز انتفاء آن از راه دليل قطعى يا ظنى معتبر ؛ اينجا از باب تعارض است .\r\n3 - عدم العلم و عدم احراز وجود مناط در هر دو ؛ اينجا بود كه بر مسلك جواز از باب اجتماع شد و بر مسلك امتناع از باب تعارض دانسته شد .\r\nمقدمه دهم قوله : العاشر :\r\n\r\nمقدّمهء دهم و آخرين مقدّمه از مقدّمات مسألهء اجتماع امرونهى ، دربارهء ثمره و فايدهء اين بحثها است .\r\nمسألهء اصولى بايد ثمره يا ثمرات فقهى و عملى داشته باشد و نتيجه‌اش در طريق استنباط حكم شرعى واقع شود . روى اين اصل اين سؤال مطرح مىشود كه بحث از جواز اجتماع يا امتناع اجتماع ، و برفرض امتناع ، بحث از ترجيح جانب امر يا ترجيح جانب نهى ، چه ثمرات فقهى دارد ؟ در اين مقدّمه ثمرهء بحثها بيان مىشود :\r\nبطور كلّى مواردى كه امرونهى در شيئى واحد اجتماع مىكنند و مكلف مجمع العنوانين را بجاى مىآورد ، گاهى امر مولى يك امر تعبدى است و مادهء اجتماع يك عمل عبادى است ، مثل صلات در دار غصبى كه مثال معروف مسئله است . و گاهى يك امر توصّلى است و قصد قربت در آن دخيل نيست ، مثلا مولايى به عبدش مىفرمايد :\r\n« حدّث » . يعنى بايد حديث كنى و سخن بگوئى . و جاى ديگر مىفرمايد : « لا تؤد » يعنى مبادا باعث ايذاء كسى شوى كه ايذاء حرام است . مكلّف ميان آن دو را جمع مىكند يعنى حديثى مىگويد كه موذى باشد . اين سخن از آن جهت كه حديث كردن است واجب مىباشد و از آن زاويه كه باعث آزار كسى است حرام مىباشد و امر هم توصّلى است . يا مثلا يك جا مىفرمايد كه بايد براى نماز تطهير ثوب كنى كه امر توصّلى است . و در جاى ديگر مىفرمايد كه نبايد مرتكب غصب شوى حال اگر مكلف ميان آن دو را جمع كند ، و با\r\n\r\n","description":"","footnote":"","page_name":" 408 ","page_number":416},
  {"content":"\r\n\r\nآب غصبى تطهير ثوب كند ، اين عمل از آن جهت كه تطهير ثوب است واجب مىباشد و از اين جهت كه غصب است حرام مىباشد . حال نتيجه و ثمرهء مسئله را در هر دو بخش عباديات و توصليّات محاسبه مىكنيم :\r\n1 - بر مسلك جواز : اگر در آينده به اين نتيجه رسيديم كه اجتماع امرونهى در شيئى واحد جايز است و مانعى ندارد كه امرونهى هر دو فعلى باشند ، بر اين مسلك اگر كسى مادّهء اجتماع را اتيان كند ، بايد بگوئيم كه اين عمل هم صحيح و موجب امتثال امر مولى است ( اگر به قصد امر اتيان شود ) و هم بدنبال آن موجب سقوط امر است و اعاده و قضا لازم نيست و فرقى ندارد كه آن عمل واحد يك عمل توصّلى از قبيل تطهير ثوب يا سخن گفتن و . . . باشد ( كه قطعا مجزى است ) و يا يك عمل عبادى از قبيل نماز باشد كه باز هم مسقط امر صلاتى است . زيرا بر مسلك جواز در حقيقت تعدّد عنوان موجب تعدّد معنون مىگردد . در نتيجه بدقّت عقلى دو كار هم‌زمان واقع مىشود و هيچ مانعى ندارد كه يكى واجب و موجب امتثال امر مولى باشد و ديگرى حرام و معصيت باشد . اين را اجتماع موردى مىنامند . نظير نماز خواندن و استماع غيبت كه اوّلى واجب و دوّمى حرام است و يا نظير نماز و نظر به اجنبيّه و . . . پس بر مسلك جواز امر به صلوه در مادّه اجتماع فعلى است و انجام آن به قصد امرش موجب امتثال امر و ثواب و سقوط امر است و در كنار آن چون نهى لا تغصب را مخالفت كرده ، معصيتى هم محقّق شده و عقاب خودش را دارد .\r\nپس نتيجهء قول به جواز عبارت است از صحّت نماز در مكان غصبى و سقوط امر مولى ( عبادى يا توصّلى ) بوسيلهء انجام دادن مجمع العنوانين .\r\n2 - بر مسلك امتناع : اگر در مباحث آينده امتناعى شديم و به اين نتيجه رسيديم كه اجتماع امرونهى در شيئى واحد محال است در اين صورت ممكن است در يكى از دو دسته امتناعىها قرار گيريم : 1 - عدّه‌اى جانب امر را ترجيح مىدهند و مىگويند كه در مادّهء اجتماع فقط امر به فعليّت مىرسد و نهى از درجهء فعليّت مىافتد . 2 - مشهور جانب نهى را ترجيح داده‌اند و امر را كنار گذاشته‌اند كه مبسوطا خواهد آمد . حال بر اين دو مبنا نتيجهء مسئله را محاسبه كنيم :\r\n\r\n","description":"","footnote":"","page_name":" 409 ","page_number":417},
  {"content":"\r\n\r\nالف ) بر مسلك ترجيح جانب امر : بر اين مسلك اگر مكلّف مجمع العنوانين را برگزيند و مثلا نماز را در مكان غصبى بجاى آورد ، يا مثلا حديث موذى بگويد و . . . باز حقّ اين است كه اين عمل صحيح است و امر مولى را از عهدهء او ساقط مىشود و اگر به قصد امرش بياورد موجب امتثال امر هم مىشود و ثواب هم دارد و اعاده و قضا هم لازم نيست و فرقى ندارد كه آن مادّهء اجتماع يك عمل توصّلى باشد يا تعبّدى . از اين جهت اين مسلك شبيه مسلك جواز است ، با اين امتياز كه بر مسلك جواز در كنار طاعت و ثواب يك معصيت و عقابى هم محقّق مىشد ، ولى بر اين مسلك تنها اطاعت و ثواب است و معصيتى هم محقّق نخواهد شد ، زيرا فرض اين است كه نهى از فعليّت افتاده و امتثال نمىطلبد و مخالفت آن حرام نيست تا معصيت باشد . پس نتيجهء قول به امتناع و ترجيح جانب امر هم عبارت است از : صحّت نماز در مكان غصبى .\r\nب ) بر مسلك مشهور يعنى ترجيح جانب نهى : بر اين مسلك اگر مكلّف عمل واحدى را كه جامع هر دو عنوان ( مأمور به و منهى عنه ) است اختيار كرد و انجام داد ، آيا آن عمل صحيح است يا باطل ؟ مسقط امر هست يا نه ؟ باز بايد تفصيل دهيم و توصليّات را از تعبّديات جدا كنيم :\r\nاگر مجمع العنوانين يك عمل توصّلى باشد و قصد قربت لازم نداشته باشد ، نتيجه آنست كه باز با اين عمل ( و لو حرام و معصيت و مخالفت نهى باشد ) امر توصّلى ساقط مىشود . ( و مثل دو مسلك قبل است ) زيرا در توصليّات غرض مولى به ذات العمل و پيكرهء كار تعلّق مىگيرد و اينكه به چه قصدى انجام بپذيرد مهم نيست و فرض اينست كه با انجام فرد حرام هم پيكره محقّق مىشود . ( حديث كردن ، تطهير ثوب و . . . محقق مىشود ) و با حصول آن ، غرض مولى هم كه اصل ايجاد بود ، حاصل مىشود و با حصول غرض مولى امر هم ساقط مىشود و گرنه بقاء امر بدون غرض خواهد بود كه عبث و قبيح است و از حكيم صادر نمىشود .\r\nولى اگر مجمع دو عنوان يك عمل عبادى از قبيل نماز در مكان غصبى باشد ، آيا بر مسلك مشهور ( ترجيح جانب نهى ) بايد حكم به بطلان آن كنيم ؟ يا باز هم محكوم به\r\n\r\n","description":"","footnote":"","page_name":" 410 ","page_number":418},
  {"content":"\r\n\r\nصحّت است ؟ آيا اين عمل هم مسقط امر است يا خير ؟\r\nباز بايد صور مختلف مسئله را محاسبه را كرد . مرحوم آخوند در اين موارد سه صورت بيان مىكنند :\r\n1 - مكلّف با علم و التفات به حرمت غصب در اسلام ، از روى عمد و اختيار مادّه اجتماع را برگزيده و نماز را در مكان غصبى انجام داده است . چنين نمازى قطعا باطل است و مشهور بايد به بطلان آن فتوى بدهند . ( كه فتوى هم داده‌اند ) زيرا چنين عملى بالفعل مبغوض مولى و مبعّد از مولى است ، و صلاحيّت ندارد كه توسّط آن قرب به مولى حاصل شود . روح عبادت هم كه قصد قربت است و وقتى قصد قربت ميسّر نشد . عمل باطل خواهد بود .\r\n2 - كسى كه ميان آن دو را در يك عمل جمع مىكند ، ملتفت و عامد و عالم نيست بلكه غافل و ناسى و جاهل است و اصلا نمىدانست كه غصب در شريعت اسلام حرام است و از روى جهالت در مكان غصبى نماز خوانده در اينجا جاهل مقصّر است يعنى دسترسى داشت و مىتوانست از عالم و فقيه حكم مسئله را بپرسد ولى سهل‌انگارى كرد و نپرسيد و با جهل به حرمت غصب ، در مكان غصبى نماز خواند . باز بر مسلك ترجيح جانب نهى چنين عبادتى باطل است و مسقط امر نيست . زيرا صحّت عبادت در گرو سه شرط است :\r\nالف ) عمل انجام شده عملى باشد كه قابليّت داشته باشد كه بوسيلهء آن به مولى نزديك شويم و صلاحيّت مقربيّت داشته باشد .\r\nب ) مكلّف هم فعلا از قصد قربت متمكّن باشد . ج ) عملا هم در خارج قصد قربت فعلى بكند و عمل را به نيّت قربت بجاى آورد . در مورد جاهل مقصّر شرط دوم و سوّم ( ب و ج ) وجود دارد ، زيرا او در اثر جهل به حرمت و مبغوضيّت مىتوانست قصد قربت بكند ، در خارج همچنين كرده است . ولى شرط اوّل وجود ندارد ، زيرا در حقّ جاهل مقصّر هم تكاليف فعلى است و با ترجيح جانب نهى ، بالفعل اين نماز منهى است و نهى دالّ بر حرمت و مبغوضيت فعليّهء آن است و عمل مبغوض مبعّد است ، حالا چگونه ممكن است همين عمل صلاحيّت مقربيّت هم داشته باشد ؟ ! و وقتى مقرّب نبود پس عبادت انجام\r\n\r\n","description":"","footnote":"","page_name":" 411 ","page_number":419},
  {"content":"\r\n\r\nنشده وقتى عبادت انجام نشود ، غرض مولى از امر صلاتى حاصل نشده و وقتى غرض باقى باشد ، امر هم باقى است و وجهى براى سقوط آن نيست .\r\n3 - مكلّفى كه مجمع دو عنوان را اختيار كرده و نماز را در مكان غصبى خوانده است ، جاهل قاصر بوده يعنى اصلا احتمال نمىداد كه اين مكان غصبى باشد ( جهل به موضوع ) يا اصلا به مخيّله‌اش خطور نكرد كه غصب در اسلام حرام باشد و يا اگر احتمال هم مىداد ، دسترسى به عالم و فقيه نداشت و در اقصى نقاط عالم بود و اگر دسترسى به منابع هم داشت ، بعد الفحص و اليأس به اين نتيجه رسيد كه غصب جايز است ، غافل از اينكه غصب در واقع حرام است . تمام اين‌ها جاهل قاصر هستند . حال اين سؤال مطرح مىشود كه بر مسلك امتناع و ترجيح جانب نهى ، اگر شخصى از روى جهل قصورى نماز را در مكان غصبى خواند چه حكمى دارد ؟\r\nمىفرمايد : چنين كسى نمازش صحيح است و امر مولى از عهدهء او ساقط مىشود ، زيرا سه شرط مذكور در صورت دوّم را دارا است . يعنى هم اصل عمل صلاحيّت مقربيّت دارد ( زيرا در فرض جهل قصورى در حقّ جاهل قاصر نهى لا تغصب فعلى نمىشود و در نتيجه نماز فعلا مبغوض نيست تا مبعّد از مولى باشد . پس قابليّت تقرّب در آن هست . ) و هم مكلّف در اثر جاهل قاصر بودن متمكّن از قصد قربت است و چنين قصدى از او متمشّى است ، و هم بالفعل در خارج قصد قربت كرده و نماز را به اين نيّت بجا آورده است . پس عمل هم حسن و حجان ذاتى دارد و هم حسن صدورى و با اعتقاد به رجحان و حسن ؛ انجام شده است و نقصى ندارد كه مجزى و مسقط امر نباشد . چنين عملى محصّل غرض مولى از عبادت است و با حصول غرض امر هم ساقط مىشود ، چون هر امرى حدوثا و بقائا و سقوطا و ثبوتا تابع غرض آمر است .\r\nقوله : و ان لم يكن امتثالا : ولى بحثى كه مطرح مىباشد اينست كه آيا اين عمل صادره از جاهل قاصر موجب امتثال امر مولى هم هست ؟ يا بر اين عمل عنوان امتثال امر صادق نيست ؟ مرحوم آخوند اين بحث را بر دو مبنا مبتنى مىكنند ، و آن اينكه افعال اختياريهء ما كه متعلّقات احكام شرعيّه واقع مىشوند ، داراى دو دسته صفات هستند :\r\n\r\n","description":"","footnote":"","page_name":" 412 ","page_number":420},
  {"content":"\r\n\r\n1 - اتصاف برخى از افعال به مصالح و مفاسد واقعيّه و نفس الأمريّة و اينكه فلان كار در واقع مفسده دارد و فلان كار ديگر در واقع و عند اللّه مصلحت دارد . اين اوصاف ، اوصاف واقعى و نفس الامر هستند و تكوينا براى افعال ما ثابت مىباشند و تابع علم و جهل ما نيستند .\r\n2 - اتّصاف برخى افعال به حسن و قبح عقلى مىباشد . يعنى فلان كار حسن و شايسته و فاعلش مستحق تحسين است ، و فلان كار قبيح و ناشايست و فاعلش مستحق مذمت و تقبيح است . اين اوصاف ، اوصاف علمى هستند . يعنى اگر كسى با علم به حسن كارى آن را انجام داد ، قابل تحسين و مدح است و اگر با علم به قبح كارى آن را مرتكب شد ، مستحقّ مذمّت و توبيخ است و گرنه بدون علم و اطلاع مدح و ذم و تحسين و تقبيح ندارد . حال اين سؤال مطرح مىشود كه آيا احكام شرعيّه تابع جهات و ملاكات و مصالح و مفاسد واقعيّه است و علم و جهل ما در آن نقشى ندارد ؟ اگر در واقع فلان كار مفسده دارد ، حرام خواهد بود چه بدانيم و چه ندانيم ، و اگر يكى از دو مناط قوىتر بود همان فعلى مىشود چه بدانيم و چه ندانيم .\r\nبنابراين در ما نحن فيه : بايد بگوئيم : فرض اينست كه بر مسلك ترجيح جانب نهى ، ملاك نهى در واقع قوىتر است و با وجود مناط قوىتر نوبت به امر نمىرسد . پس اين عمل فعلا امر ندارد و بر انجام آن ، امتثال امر صدق نمىكند . ولى اگر گفتيم احكام شرعيّه تابع جهات فعلى است ، يعنى هرجهت و ملاكى كه بالفعل مؤثر باشد و موجب حسن يا قبح شود حكم تابع او است اگر جهت امر قوىتر باشد همان زنده مىشود . منظور از جهات فعلى يعنى حسن و قبح يا مصلحت و مفسده معلومه كه تا علم به حسن نباشد بالفعل حكم به مدح و وجوب نمىشود و تا علم به قبح نباشد حكم به حرمت نمىشود . در فرض جاهل قاصر چنين علمى نيست و چون علم به مفسده و قبح و نهى ندارد ، پس نهى در حقّ او فعلى نيست . از طرفى اعتقاد به حسن عمل دارد پس امر در حقّ او فعلى مىشود و بر نماز در مكان غصبى امتثال امر هم صدق مىكند .\r\nقوله : مع انّه : راه ديگرى هم وجود دارد كه نتيجه‌اش به اين شرح است : نماز در مكان\r\n\r\n","description":"","footnote":"","page_name":" 413 ","page_number":421},
  {"content":"\r\n\r\nغصبى اگر از جاهل قاصر صادر شود نه تنها مسقط امر است و اعاده و قضا ندارد ، بلكه امتثال امر هم محسوب مىشود و موجب استحقاق مثوبت است ؛ آن هم مطلقا يعنى چه بر مبناى تبعيّت احكام از حسن و قبح فعلى كه در گرو علم است و چه بر مبناى تبعيّت احكام از مصالح و مفاسد واقعيه كه ميان عالم و جاهل مشترك است .\r\nبيان مطلب : بحث بر مبناى تبعيت احكام از جهات و ملاكاتى كه موجب حسن و قبح فعلى مىشوند ، واضح است و در راه قبلى هم بيان شد . امّا بر مبناى تبعيّت احكام از ملاكات واقعى ( كما هو المشهور ) مىگوئيم : از نظر عقل ميان اين فرد از عبادت كه مجمع العنوانين است يعنى نماز در مكان غصبى ، با ساير افراد آن يعنى نماز در مكانهاى مباح ، هيچ فرقى از جهت وافى بودن به غرض مولى از طبيعت نقصى وجود ندارد و هر دو وافى به غرض و محصّل غرض مولى هستند . با اين تفاوت كه نماز در مكان غصبى را طبيعت نماز بما هى مأمور بها شامل نمىشود و خصوص اين فرد امر ندارد ، امّا نمازهاى ديگر را شامل مىشود . ولى عدم شمول طبيعت مأمور بها نسبت به اين فرد دو گونه است :\r\n1 - گاهى عدم شمول بخاطر نبود ملاك و مقتضى است و اصلا اين فرد واجد ملاك نيست و رجحان ذاتى ندارد .\r\n2 - گاهى عدم شمول بخاطر وجود مانع ( مزاحم قوىتر ) است ، و گرنه در اين فرد هم ملاك و مقتضى موجود است . ما نحن فيه از اين قسم است . يعنى بر مسلك امتناع و ترجيح جانب نهى ، فعلا ملاك نهى اقوى است و اين عمل در واقع منهى است و نهى مانع فعلى شدن امر به آن شده است . حال اگر جاهل قاصر اين فرد خاص را به قصد امتثال امر خودش بجا آورد ، جا دارد بپرسيم : خصوص اين فرد امر ندارد تا امتثال امر صدق كند . ولى طبيعت و كلى صلاة كه امر دارد ، چه مانعى دارد كه مكلف اين نماز در مكان غصبى را به قصد امتثال امر به طبيعت و كلى انجام دهد ؟ محذورى ندارد « بلكه الانطباق قهرى و الاجزاء عقلى . » پس از پايان راه امتثال امر بودن هم درست به‌نظر مىرسد .\r\nقوله : و من هنا : بر مسلك تحقيق صلاة در مكان غصبى در حق جاهل قاصر داراى ملاك و مقتضى است و مكلف مىتواند اين نماز را به قصد رجحان ذاتى بجاى آورد كه\r\n\r\n","description":"","footnote":"","page_name":" 414 ","page_number":422},
  {"content":"\r\n\r\nهمين كفايت مىكند و قصد امر فعلى كردن در صحت عبادات دخيل نيست . ولى از نظر مشهور صحت عبادت در گرو وجود امر فعلى و قصد امتثال آن امر است و گرنه عبادت محسوب نمىشود . حال اگر كسى در ما نحن فيه اصرار كند كه اين نماز در مكان غصبى عبادت نيست و دليل بياورد كه چون امرى ندارد تا قصد امتثال امر كنيم و عبادت محسوب شود ، خواهيم گفت : از مطالبى كه در دو راه مذكور بيان شد به اين نتيجه رسيديم كه اين عمل در حق جاهل قاصر امر فعلى هم دارد كه امر به طبيعت مىباشد و قصد امتثال امر هم ميسور است و از اين ناحيه هم مشكلى نداريم .\r\nقوله : كما يكون : نظير اين مطلب ، سابقا در مسألهء ضدّ ، در ضد خاص عبادى ذكر شد و آن اينكه براى مثال از طرفى در اوّل وقت نماز ظهر ، امر به ازالهء نجاست از مسجد شده‌ايم و از طرف ديگر نماز اوّل وقت ، ضدّ اين مأمور به است ، آن هم ضد خاص عبادى ، حال اگر كسى اوّل وقت مأمور به را ترك كرد و مشغول ضدّ خاص ( نماز ) شد آيا اين نماز صحيح است ؟ راههاى مختلفى براى صحّت نماز بيان شد : يك راه اين بود كه مكلف به قصد ملاك و محبوبيّت ذاتيّه اتيان مىكند و همين مقدار كافى است .\r\nراه ديگر اين بود كه برفرض امر لازم باشد ، ما امر طولى و ترتّبى درست مىكنيم كه مرحوم آخوند اين بيان را نپذيرفت . و راه سوّم اين بود كه بگوئيم : درست است كه نماز اوّل وقت در سايه ابتلاء به مزاحم اقوى و واجب اهمّ ( يعنى ازاله ) امر فعلى ندارد ، ولى ملاك و مقتضى در او نيز هست و عقلا اين فرد با ساير افراد در وفاء به غرض مولى فرقى ندارند .\r\nمكلف اين فرد را به قصد امر به طبيعت و كلّى ( كه قطعا امر دارد ) اتيان مىكند و بدين‌وسيله قصد امتثال امر هم درست مىشود .\r\nقوله : و بالجملة : در مورد جاهل قاصر چه جاهل به موضوع باشد ( يعنى اصلا توجه نداشته باشد كه اين مكان ، مكان غصبى است . ) و چه جاهل به حكم باشد ( يعنى بداند كه اينجا ملك غير است و غصبى است ، ولى اصلا احتمال حرمت ندهد و خيال كند كه غصب در اسلام حرام نيست ) نمازى كه در مكان غصبى مىخواند ، نه تنها صحيح است و مسقط امر مولى است و اعاده و قضا ندارد ، بلكه موجب امتثال امر هم مىباشد . چه بر\r\n\r\n","description":"","footnote":"","page_name":" 415 ","page_number":423},
  {"content":"\r\n . \r\n","description":"","footnote":"","page_name":" 416 ","page_number":424},
  {"content":"\r\n\r\nمبناى تبعيّت احكام از مصالح و مفاسد واقعيّه انجام شود و چه بر مبناى تبعيت احكام از جهات و ملاكات فعليّه ، با اين تفاوت كه بر مبناى اوّل ، طبيعت مامور بها از اين حيث كه مامور به است اين فرد را شامل نيست و بايد به قصد امر به طبيعت اتيان شود و گرنه خودش امر ندارد . ولى بر مبناى دوّم ، امر به طبيعت اين فرد را هم شامل است و اتيان آن به قصد امتثال امر خودش بلامانع است . ( و در حقيقت در حق جاهل قاصر مطلب وارونه است . يعنى بجاى اينكه نهى فعلى شود اين امر است كه در ظاهر فعلى شده و قصد امتثال پيدا كرده است . )\r\nقوله : و قد انقدح : از بيانات مذكور يك تفاوت عمده ميان باب تعارض و باب اجتماع امرونهى مشخص مىشود و آن اينكه اگر مثلا مورد « صلّ و لا تغصب » از موارد تعارض باشد و دو خطاب متعارضين باشند و ما خطاب نهى را بر امر مقدّم بداريم ، [ حال از جهت ترجيح آن بر امر ، به آن اخذ شده و يا متعارضين متكافئين بودند و ما مخيّر بوديم و جانب نهى را برگزيديم . 
  ] در اين فرض نماز در دار غصبى مطلقا باطل است ، چه در حقّ عالم عامد و چه جاهل مقصر و چه جاهل قاصر و هيچ راهى براى صحّت آن وجود ندارد ، زيرا برفرض تقديم نهى ، يقينا امر فاقد ملاك است و عملى كه داراى ملاك و مقتضى نيست ، صلاحيّت مقربيّت هم ندارد پس نمىتوان آن را بجا آورد .\r\nولى اگر مورد از موارد باب اجتماع امرونهى باشد و ما هم امتناعى شويم و جانب نهى را مقدّم بداريم ، باز در موارد فراوانى مىتوان حكم به صحّت اين نماز داد ، از قبيل : جهل قصورى به موضوع ، جهل قصورى به حكم ، جهل قصورى به هر دو ، و نسيان حكم يا موضوع يا هر دو . قبلا گفتيم كه اين نماز از جاهل قاصر صحيح است چون محصّل غرض مولى است و حتى بدين‌وسيله امتثال امر هم محقّق مىشود . ( البتّه امر به طبيعت نه امر به خصوص اين فرد )\r\nقوله : و من هنا : ثواب گاهى به اطاعت واقعى ( موافقت امر حقيقى ) تعلق مىگيرد و گاهى به اطاعت حكمى و انقياد . ( موافقت با امر اعتقادى به گونه‌اى كه شخص در اثر جهل مركب گمان كند اين كار واجب است و آن را انجام دهد و بعدا معلوم شود كه امر نبوده )\r\n\r\n","description":"","footnote":"","page_name":" 417 ","page_number":425},
  {"content":"\r\n\r\nكما اينكه عقاب هم گاهى به معصيت حقيقى تعلق مىگيرد و گاهى به تجرّى يا معصيت حكمى . حال آيا ثوابى كه بابت نماز در مكان غصبى به جاهل قاصر مىدهند ، ثواب بر انقياد و اعتقاد به موافقت است يا بر اطاعت است ؟ مىفرمايد : از ما ذكرنا ( كه گفتيم اين نماز موافق با غرض مولى و بلكه موافق امر واقعى است ) معلوم مىشود كه اين ثواب بر اطاعت است نه بر انقياد . ( البته انقياد از نظر لغوى معناى وسيعى دارد و اطاعت حقيقى هم نوعى انقياد و تسليم است . ولى در اصطلاح آقايان قسيم اطاعت است و بر موافقت اعتقادى صدق مىكند . )\r\nقوله : و قد ظهر : فقهاء عظام با اينكه نوعا در مسئله اجتماع امرونهى ، امتناعى شده و ضمنا جانب نهى را بر جانب امر مقدم داشته‌اند و على القاعده بايد فتوى به بطلان اين نماز در مكان غصبى بدهند ، ولى مع‌ذلك در كتب فقهى در موارد فراوانى كه موارد عذر است و جاهل قاصر معذور مىباشد ، حكم به صحّت كرده‌اند . مثل موارد نسيان ، جهل به حكم يا موضوع يا هر دو اگر قصورى باشد و . . . و در موارد عدم عذر ( مثل فرض التفات و عمد و فرض جهل تقصيرى ) فتوى به بطلان نماز داده‌اند . حال وجه اين فتاوى چيست ؟\r\nمىفرمايد : از مطالبى كه در امر دهم آورديم ، وجه اين فتاوى روشن مىشود و معلوم مىشود كه چرا در فرض علم و عمد فتوى به بطلان داده‌اند ؟ و هكذا در فرض جاهل مقصّر : چرا در مورد جاهل قاصر حكم به صحّت كرده‌اند ؟ و جهش همان است كه گذشت كه اين نماز از جاهل قاصر واجد همهء شروط صحّت عبادت ( سه شرط بود كه قبلا ذكر شد . ) هست پس صحيح است و بلكه موجب امتثال نيز مىباشد .\r\nقوله : اذا عرفت : تا اينجا مطالبى را كه در مسألهء اجتماع امرونهى به عنوان مقدّمات مسئله لازم بود ، طىّ ده امر بيان كرديم . و اينك وقت آن رسيده كه با بصيرت وارد اصل مسئله شويم .\r\nپايان جلد دوم شرح كفايه\r\n\r\n","description":"","footnote":"","page_name":" 418 ","page_number":426},
  {"content":"\r\n . \r\n","description":"","footnote":"","page_name":" 419 ","page_number":427},
  {"content":"\r\n . \r\n\r\n","description":"","footnote":"","page_name":" 420 ","page_number":428}
  ]