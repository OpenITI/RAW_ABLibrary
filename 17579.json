[
  {"content":"\r\n\r\nزاد المسافرين\r\nتأليف :\r\nمهدى بن على نقى شريف\r\nتحقيق :\r\nمؤسسه احياء طب طبيعى\r\nبه سفارش :\r\nمؤسسه مطالعات تاريخ پزشكى ، طب اسلامى و مكمل\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nبسم الله الرحمن الرحيم\r\nإن الذين يتلون كتب الله\r\nوأقاموا الصلاة وأنفقوا مما رزقنهم سرا وعلانية\r\nيرجون تجرة لن تبور\r\nمؤسسهء احياء طب طبيعى\r\nايران قم خيابان ارم 4 پلاك 135\r\n2936352 0251 - 7719657 0251\r\nزاد المسافرين\r\nتأليف مهدى شريف\r\nانتشارات جلال الدين\r\nچاپخانه اميران\r\nچاپ اول 1387 / 2000 عدد\r\nقيمت : 7000 تومان\r\nشابك : 7 - 61 - 8410 - 964 - 978\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n[ مقدمه ها 
  ]\r\n\r\nپيشگفتار\r\nيكى از كارهاى ابتكارى و سودمند حكيمان ما ، تأليف كتاب‌هاى كاربردى ويژه شرايط خاص است كه كتاب زاد المسافرين نمونه‌اى از آنها است .\r\nمؤلف كتاب حكيم حاج ملا محمد مهدى بن على نقى شريف كه در اواخر دوره صفويه و مقارن فتنه افاغنه ( بين سال‌هاى 1142 - 1134 هجرى ) از سفر حج به اصفهان بازگشته بود به درخواست يكى از دوستان خود به نام ميرزا محمد اسماعيل كه تجربه سفرهاى مكرر و مستمر داشت با در نظر گرفتن شرايط خاصى كه مسافران با آن روبرو بودند كتابى به نام زاد المسافرين تأليف كرد ( سال 1141 هجرى ) . در اين كتاب بخش اول ناظر بر تدابير مسافرين و دستور العمل‌هاى بهداشتى و بخش دوم درمان بيمارىهايى است كه در شرايط عدم دسترسى به پزشك انجام آن توسط مسافران ميسر است « 1 » .\r\nكتاب حاضر كه توسط مؤسسه احياء طب طبيعى قم به سفارش مؤسسه مطالعات تاريخ پزشكى ، طب اسلامى و مكمل مقابله و تصحيح شده است علىرغم گذشت بيش از 3 قرن هنوز خواندنى ، آموزنده و الهام‌بخش است و اميد مىرود اينك كه حركت ملى بازيابى ، احياء و آموزش طب سنتى در دانشگاه‌هاى علوم پزشكى كشور رسما آغاز شده است با استقبال دانشجويان و دانش‌پژوهان روبه‌رو گردد .\r\nمؤسسه مطالعات تاريخ پزشكى ، طب اسلامى و مكمل\r\n\r\n\r\n","description":"","footnote":"\r\n( 1 ) . برگرفته از ديباچه كتاب زاد المسافرين و خرقه بخيه - انتشارات ويژه مؤسسه مطالعات تاريخ پزشكى ، طب اسلامى و مكمل ( 1383 ) .\r\n","page_name":" 3 ","page_number":3},
  {"content":"\r\n\r\n\r\nسخن آغازين\r\nارزش طب سنتى چه از لحاظ علمى و كاربردى و چه از لحاظ فرهنگى و تاريخى بر هيچ‌كس پوشيده نيست . ولى متأسفانه در صدهء اخير كه تاخت‌وتاز تمدن جديد كشورمان را درنورديد ، مورد بيمهرى و بعضى اوقات مقابله و تخريب واقع گرفت .\r\nدرصورتىكه اگر با سعهء صدر و بدون طرفداريهاى كوركورانه در كنار طب جديد و ديدگاههاى جديد از آن بهره‌بردارى مىشد هم جلوى كجرويهاى طب جديد گرفته شده و طب قديم هم ديگر طب قديم نمىماند و با نيازهاى روز رشد مىكرد و از دست كاسبان حكيم‌نما در امان مىماند . و با كمترين هزينهء اقتصادى و خسارت اجتماعى تأمين‌كنندهء شرائطى مطلوب براى حفظ سلامت عمومى جامعه و تقويت فرايند پيشرفت علمى ، اجتماعى ، اقتصادى و سياسى را در اين شاخه فراهم مىكرد .\r\nپس از انقلاب شكوهمند اسلامى علىالخصوص در دههء اخير مجددا با تلاش تعدادى از محققان بارقه‌هاى اميد دوباره در دل محققين روشن شد و قدمهاى مثبتى در اين زمينه برداشته شد تا شايد بتوان دوباره با اتكاء بر منابع علمى كشور و تلاش محققين ، اين علم مهجور را به شكل علمى آن رواج داد .\r\nاين مؤسسه نيز علىرغم همهء محدوديتها با توكل بر حضرت صاحب العصر و الزمان ( عج ) ، و حمايت جمعى از علاقمندان به سهم خود تلاش نموده تا قدمهايى در اين زمينه بردارد كه خلاصه‌اى از اقدامات انجام شده به نظر مىرساند .\r\n1 - تأسيس كتابخانه تخصصى طب طبيعى در چهار قسمت خطى ، چاپ سنگى ، آرشيو نسخ خطى و كتابخانه عمومى .\r\n2 - تدريس دوره‌هاى مقدماتى و دوره‌هاى تكميلى طب طبيعى .\r\n3 - تأليف و تدوين متون درسى طب طبيعى .\r\n4 - ايجاد ارتباط ، خدمات‌رسانى و همكارى با ساير مراكز طب طبيعى .\r\n5 - ايجاد بانك گياهان دارويى ( هرباريوم ) .\r\n6 - تحقيق و تصحيح متون اصلى طب طبيعى كه اين كتاب يك نمونه از آن مىباشد .\r\nاين كتابها توسط مؤسسه مطالعات تاريخ پزشكى ، طب اسلامى و مكمل مورد توجه و مهرورزى قرار گرفت و براى اولين بار به حليه طبع مزيّن گشت و تقديم محققان و علاقمندان گرديد و جا دارد اذعان گردد بدون توجه آن موسسه شايد اين تحقيقات به مرور زمان به بوته نسيان سپرده شده و ساليان سال مهجور مىماند . لذا بدين‌وسيله از دست‌اندركاران آن مؤسسه تشكر و قدردانى مىگردد .\r\nدر خاتمه از خداوند متعال براى كليهء محققينى كه در تصحيح اين كتاب ما را يارى نموده‌اند اجر جزيل خواستاريم .\r\nمؤسسهء احياء طب طبيعى\r\nمجتبى هاتف قوچانى\r\nقم المقدسة\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nمقدمه [ درباره 
  ] مهدى ابن على نقى شريف\r\nاز مؤلف كتاب مهدى بن على نقى شريف كه در اواخر دوره صفويه مىزيسته اطلاعات كافى در دست نيست و آنچه فهرست‌نويسان در مورد ايشان گزارش كرده‌اند ، همان اطلاعاتى است كه مؤلف خود در ابتداى كتاب در مورد آن صحبت نموده است كه ما عينا آن را ذكر مىكنيم .\r\nاما بعد ؛ چنين گويد گم گشته ديار سرگردانى و مبتلاى رنج هيچ ندانى ، الواثق باللّه اللطيف ، محمد مهدى بن على نقى شريف - عفى اللّه عنهما - كه چون دوست روحانى و برادر ايمانى صاحب نسب شريف و حسب منيف ، مستجمع كمالات صورى و معنوى ، الصديق الخليل ، ميرزا محمد اسمعيل - حفظه اللّه العزيز الجليل - در اين اوان مقرون به فتن و حدثان از وطن مألوف گريزان و اكثر اوقات را مصروف به سير در بلدان مىدارد و از اين داعى خواهش نمود كه رساله‌اى ترتيب دهد متعلق به آنچه مسافر را در حفظ صحت بدن ، در سفر و تدبير در احتراز در حضر ، ضرورت است و اشعار به معالجهء بعضى از امراض كه بدون حضور و رجوع به طبيب تشخيص آن مقدور و تدبير در رفع آن ميسّر است نمايد ، و به خصوص بعضى از امراض كه اكثر اوقات مزاج انسان را انحراف از جانب اعتدال به جانب آن‌ها واقع مىشود فى الجمله بسطى داده در ذكر اسباب و علامات و معالجات آن‌ها اهتمام مىنمايد كه بدون مراجعت به اطبّا ، تواند تدبيرى نمود .\r\nلهذا با عدم استطاعت و قلّت بضاعت در اين صناعت ، با تشويش حال و توزع بال و ابتلاى به دهر خوّان و فتن زمان كه هرگز زمانى و بيانى نداده ، به مثل آن نشان « و منه المشتكى و الى اللّه المستعان » امتثال امر ايشان نموده تسويد ورقى چند نموده بر در خود نشانيد .\r\n اگر عذرم پذيرى نيست پر دور * كه مشهور است المأمور معذور \r\nمأمول از ناظرين آنكه به عين اصلاح ملاحظه فرموده بر هر غلطى - كه ملازم طبع انسان خصوصا سجيه اين نادان است - مطّلع شوند ، در اصلاح آن كوشيده و به عين انصاف پوشيده ، اكثر آن‌ها ناشى از ناسازگارى روزگار و برهم‌خوردگى كاروبار دانند .\r\nمؤلف در زمان فتنه افاغنه در اواخر صفويه مىزيسته و به گزارش شيخ آقا بزرگ تهرانى ( در كتاب الذريعه إلى تصانيف الشيعه ج 12 ص 10 ) در دهم صفر سنه 1141 به پايان رسانده است .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nخلاصه آنكه كتاب را به خواهش شخصى به نام محمد اسماعيل كه كثير السفر مىباشد ترتيب داده تا در حفظ صحت و معالجه بعضى امراض كه بدون حضور طبيب تشخيص آن مقدور است از آن بهره‌مند گردد .\r\nدر فهارس نسخ خطى كتاب ديگرى به اين مؤلف نسبت داده نشده است و براى ايشان تأليف ديگرى نمىشناسيم .\r\n\r\nزاد المسافرين\r\nاين كتاب دارى دو مطلب مىباشد :\r\nمطلب اول : در تدبير مسافرين و قوانين حفظ صحّت ايشان و تدبير امورى كه مسافر را غالبا اتفاق مىافتد .\r\nمطلب دوم : در معالجه صنفى چند از بعضى امراض كه بدون مراجعت به طبيب معالجه توان نمود .\r\nو مورد استقبال بىنظير 3 قرن اخير بوده كه شاهد آن :\r\n1 - استساخ صدها نسخهء خطى از اين كتاب .\r\n2 - چاپهاى متعدد از كتاب در ايران و هند .\r\n3 - پراكندگى نسخ خطى آن در سراسر دنيا مىباشد و كمتر كتابخانه‌اى در ايران است كه نسخه‌اى خطى از اين كتاب نداشته باشد .\r\nبطور مثال در كتابخانه حضرت آيت الله العظمى گلپايگانى 10 نسخه در كتابخانه آستان مقدس رضوى 11 نسخه و در فهرست الذريعة الى تصانيف الشيعه نسخه‌هاى متعددى از آن را معرفى كرده است .\r\n\r\nاسباب و علل استقبال از كتاب\r\n1 - سادگى درمانها و داروهاى تجويز شده براى بيماريهاى پيش پا افتاده كه سبب شده بدون نياز به طبيب كتاب قابل استفاده باشد .\r\n2 - حجم كتاب كم بوده و سبب شده نسخه‌بردارى از آن آسان باشد .\r\n3 - ضعف بينه علمى كشور و كم شدن اطباء حاذق در مناطق دور از مركز .\r\n\r\nروش ما در تصحيح كتاب\r\nمتأسفانه نسخه‌هاى مختلف اين كتاب بطور غير قابل تصورى در متن نگارش با همديگر تفاوت دارد كه گمان آن است كه تحريرهاى مكررّى از آن صورت گرفته است هر چند كه در مطالب و فصول يكسان مىباشد .\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nو لهاذا ما در تصحيح اين كتاب از چند نسخه مرغوب و كم غلط كه ذكر آن خواهد آمد به صورت انتخابى متن كتاب را تصحيح نموديم شايد از نظر بعضى اين كار مخالف با امانتدارى در نسخه باشد ولى از جهت اينكه نسخه‌هاى كتاب متن ثابتى ندارد و تحريرهاى مختلفى از آن موجود مىباشد روش انتخابى بهترين روش براى تصحيح كتاب مىباشد .\r\nالبته در كتابخانه آستان مقدس رضوى نسخه‌اى از اين كتاب به شماره 86731 گزارش شده كه به خط مؤلف است ولى پس از مراجعه به آن كتاب اشتباه اين انتساب معلوم گرديد .\r\nو در نتيجه بنا شد براى تصحيح كتاب از نسخ زير استفاده گردد .\r\n1 - نسخهء خطى مؤسسهء احياء طب طبيعى به شمارهء 22 / 3 به اندازه‌هاى 11 * 17 با خط نستعليق بسيار زيبا و عناوين شنگرف در 94 صفحه كه به علت اغلاط كم نسخه به عنوان اصل قرار گرفت .\r\n2 - نسخهء خطى كتابخانهء آيت الله العظمى گلپايگانى . اين نسخه در 102 صفحه با خط نسخ زيبا با عناوين شنگرف با زيبايى تمام كتابت شده در انتهاى كتاب تاريخ استنساخ ذكر نشده لكن باقى رساله‌هاى همين مجموعه در سنه 1229 كتابت شده . از مزاياى اين نسخه فهرست مطالب كتاب است كه به صورت جدا در برگ اول كتاب آمده است .\r\n3 - نسخهء چاپ سنگى تهران كه در ربيع الاول 1282 به ضميمه كتاب خرقهء مرتضى قلى شاملو در 161 صفحه به چاپ رسيده .\r\n4 - نسخهء چاپ تهران در سنه 1283 در 194 صفحه به چاپ رسيده .\r\n5 - نسخهء چاپ تهران در سنه 1276 در 183 صفحه .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nصفحه اول نسخه موسسه احياء طب به شماره 22 / 3\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nصفحه اول نسخه كتابخانه آيت الله العظمى گلپايگانى\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nصفحه اول نسخه چاپ تهران سنه 1282\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nصفحه اول نسخه چاپ تهران سنه 1283\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nصفحه اول چاپ تهران سنه 1276\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\n[ مقدمه مولف 
  ]\r\nبسم الله الرحمن الرحيم\r\nسپاسى افزون از خواهش بيماران به شفا ، و ستايشى متجاوز از شوق دردمندان به لقاء ، نثار بارگاه طبيبى است مهربان ، كه زبان حال خسته‌دلان بينوا را به مقال  وَ إِذا مَرِضْتُ فَهُوَ يَشْفِينِ  « 1 » گويا و درد دل مستمندان نوميد از دوا را به نويد  وَ نُنَزِّلُ مِنَ الْقُرْآنِ ما هُوَ شِفاءٌ وَ رَحْمَةٌ لِلْمُؤْمِنِينَ  « 2 » مداوا فرموده است و درود نامحدود و صلوات نامعدود بر نسخه‌نويس عطارخانهء  وَ ما أَرْسَلْناكَ إِلَّا كَافَّةً لِلنَّاسِ بَشِيراً وَ نَذِيراً  « 3 » و دواشناس بيمارستان  وَ كُنْتُمْ عَلى شَفا حُفْرَةٍ مِنَ النَّارِ فَأَنْقَذَكُمْ مِنْها  « 4 » . و سيّد انبياء و ملاذ اهل ارض و سماء ، محمّد مصطفى - صلّى اللّه عليه و آله و سلّم - و بر سيّد اوصياء و امام اتقياء ، معجون مادّت الحيات اولياء و ترياق فاروق سعداء از اشقياء ، قسيم جنّة و لظى ، مخدوم ملائكهء سماء ، علىّ مرتضى و بر ذريّه ابرار و اهل بيت اطهار آن دو عالى مقدار ، كه هر يك در معالجهء سمّيت بيش ، از بيش ضلالت و معاصى ، جدوارند « 5 » - صلوات\r\n\r\n\r\n","description":"","footnote":"\r\n( 1 ) . سوره مباركه « شعرا » آيه 80 .\r\n( 2 ) . سوره مباركه « الاسراء » آيه 82 .\r\n( 3 ) . سورهء مباركه « سبأ » آيه 28 .\r\n( 4 ) . سوره مباركهء « آل عمران » آيه 103 .\r\n( 5 ) . يعنى : ائمه اطهار سلام اللّه عليهم اجمعين در هدايت انسان‌ها از گمراهي به سوى كمال مثل گياه « جدوار » كه آن گياهي است كه پادزگياه سمّى « بيش » است ، عمل مىنمايند .\r\n","page_name":" 13 ","page_number":13},
  {"content":"\r\n\r\nاللّه و سلامه عليهم اجمعين - « يا راجع المريض الى الطبيب و آنس الحبيب الى الحبيب » .\r\nاما بعد ؛ چنين گويد گم گشته ديار سرگردانى و مبتلاى رنج هيچ ندانى ، الواثق باللّه اللطيف ، محمد مهدى بن على نقى شريف - عفى اللّه عنهما - كه چون دوست روحانى و برادر ايمانى صاحب نسب شريف و حسب منيف ، مستجمع كمالات صورى و معنوى ، الصديق الخليل ، ميرزا محمد اسمعيل - حفظه اللّه العزير الجليل - در اين اوان مقرون به فتن و حدثان از وطن مألوف گريزان و اكثر اوقات را مصروف به سير در بلدان مىدارد و از اين داعى خواهش نمود كه رساله‌اى ترتيب دهد متعلق به آنچه مسافر را در حفظ صحت بدن ، در سفر و تدبير در احتراز در حضر ، ضرورت است و اشعار به معالجهء بعضى از امراض كه بدون حضور و رجوع به طبيب تشخيص آن مقدور و تدبير در رفع آن ميسّر است نمايد ، و به خصوص بعضى از امراض كه اكثر اوقات مزاج انسان را انحراف از جانب اعتدال به جانب آن‌ها واقع مىشود فى الجمله بسطى داده در ذكر اسباب و علامات و معالجات آن‌ها اهتمام مىنمايد كه بدون مراجعت به اطبّا ، تواند تدبيرى نمود .\r\nلهذا با عدم استطاعت و قلّت بضاعت در اين صناعت ، با تشويش حال و توزع بال و ابتلاى به دهر خوّان و فتن زمان كه هرگز زمانى و بيانى نداده ، به مثل آن نشان « و منه المشتكى و الى اللّه المستعان » امتثال امر ايشان نموده تسويد ورقى چند نموده بر در خود نشانيد .\r\n اگر عذرم پذيرى نيست پر دور * كه مشهور است المأمور معذور \r\nمأمول از ناظرين آنكه به عين اصلاح ملاحظه فرموده بر هر غلطى - كه ملازم طبع انسان خصوصا سجيه اين نادان است - مطّلع شوند ، در اصلاح آن\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nكوشيده و به عين انصاف پوشيده ، اكثر آن‌ها ناشى از ناسازگارى روزگار و برهم خوردگى كاروبار دانند .\r\nو اين رساله مشتمل است بر دو مطلب :\r\nمطلب اول : در تدبير مسافرين و قوانين حفظ صحّت ايشان و تدبير امورى كه مسافر را غالبا اتفاق مىافتد .\r\nمطلب دوم : در معالجه صنفى چند از بعضى امراض كه بدون مراجعت به طبيب معالجه توان نمود .\r\n\r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\n\r\nمطلب اول : در تدبير مسافرين و قوانين حفظ صحت انسان و تدابير امورى كه مسافر را غالبا اتفاق\r\nمىافتد .\r\n\r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\n\r\nتدبير مسافر\r\nبدان كه مسافر بايد قبل از حركت ، اگر در بدن غلبهء خون [ داشته 
  ] باشد ، فصد كند و اگر اخلاط ديگرى غالب باشد ، مسهلى بياشامد و بدن را از اخلاط فاسده پاك كند ؛ به جهت آنكه گاه باشد كه حركت سفر ، تحريك اخلاط فاسده نمايد و در طى مسافرت مرضى حادث شود كه محتاج به رجوع به طبيب باشد و به دست نيايد . لهذا قبل از حركت بايد به تجويز طبيب ، بدن را از اخلاط فاسده ، تنقيه نمايد .\r\nو ديگر بايد كه قبل از حركت ، خود را عادت دهد به اغذيه‌اى كه در سفر از براى مسافر ميسر مىشود و همچنين قبل از حركت به تدريج [ خود را عادت دهد 
  ] به زحمات سفر از بىخوابى و تعب . و اگر حركت سفر در تابستان است ، به گرما و اگر در زمستان است ؛ به سرما خود را عادت دهد تا هيچ‌يك از آنها بر او دفعتا واقع نشود .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n\r\nتدبير غذا در سفر\r\nتدبير غذا در سفر ، بايد غذاى مسافر در سفر حسب المقدور از اغذيهء معتادهء در حضر باشد و چيزى چند كه غذائيتش غالب باشد از قبيل گوشت و تخم مرغ ؛ چرا كه تحمل سفر قوتها را ضعيف مىكند ؛ لهذا بايد كه بدل ما يتحلل ، حسب الواقع رسيده باشد .\r\n\r\nاما تدبير آشاميدن آب\r\nبايد كه آب هر منزل را با خود داشته باشد [ تا 
  ] با آب منزل ديگر ممزوج نموده ، بنوشد كه رفع ضرر اختلاف آب‌ها به اين نوع شود و همچنين ممزوج نمودن آب با قدرى سركه رافع ضرر اوست . و همچنين اگر مسافر قدرى از خاك خالص - خصوصا از بلد خود - داشته باشد كه در هر منزلى با آب آن منزل ، برهم زده بعد از آنكه ته‌نشين مىشود ، بياشامد رفع مضار آن آب مىشود .\r\nو همچنين خوردن پياز و سير و سركه و كاهو هريك كه باشد رفع مضار آب‌هاى ناگوار مىشود . و رفع ضرر آب‌هاى شور به مخالطهء با سركه مىشود و تغيير طعم و رفع ضرر هر دو به سكنجبين و رفع ضرر و رفع طعم آب تلخ به مخالطه قدرى شكر و اگر آب غليظ باشد و بدبوى ، دفع ضرر آن به جوشانيدن و به مخالطهء با گل يا سركه چنان‌كه مذكور شد .\r\n\r\nتدبير كمى آب و رفع ضرر عطش\r\nبدان كه هرگاه در طريق ، خوف كمى آب باشد بايد غذايى كه احداث تشنگى كند نخورد از قبيل چيزهاى شور و تند و شيرين ، بلكه هر غذايى كه مىخورد\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nكمتر از اشتها بخورد و ديگر آنكه آب كم مخلوط به سركه ، بدل آب خالص بسيار مىتواند شد ؛ پس هرگاه آب ، كم باشد ، قليلى از آن با سركه ، مخلوط نموده بنوشد ، كفايت مىنمايد و بايد از جايى كه خوف بىآبى باشد از هرچه باعث عطش مىشود ، احتراز كند از قبيل : حركت به سرعت و سخن بسيار گفتن - خصوصا به آواز بلند - و غذاى حار خوردن .\r\nاما آنچه دفع تشنگى كند : دوغ ترش و شيرهء تخم خرفه كه در دوغ خيسانيده باشند و شيرهء تخم خرفه « 1 » را با اندكى سركه در دهان داشتن يا آلوبخارا يا تمر هندى ، قراقروت يا ناردان رافع تشنگى است . و همچنين در دهان داشتن بلور يا صدف يا نقره خالص و لبها را برهم گذاشتن كه هواى خارج داخل دهان نشود نيز دافع تشنگى است .\r\nو بدان كه بعد از تشنگى مفرط همين‌كه مسافر به آب رسيد دفعتا به قدر سيراب شدن نياشامد ، بلكه اول مضمضه كند و دست و پا را در آب گذارد و صورت را بشويد و بعد از آن كم‌كم بياشامد ، تا آنكه عطش به تدريج بر طرف شود و اگر دفعتا بعد از عطش مفرط ، آب بسيار بياشامد خوف هلاكت است .\r\n\r\nتدبير گرما در سفر\r\nالبته بايد مسافر از گرما تمام بدن را خصوصا سر را [ حفظ كند و 
  ] از آفتاب بپوشاند و در پرى معده حركت نكند و اگر لابد باشد غذاى كم مبرّدى بخورد و البتّه ناشتا [ هم 
  ] نباشد ، خصوصا اگر بدنش لاغر باشد يا مزاجش حار باشد .\r\nدر آب سرد ، سر و بدن را بشويد و از ميوه‌ها و ترشيها آنچه ميسّر شود ، بخورد و اگر يافت شود سر و سينه را با روغن بنفشه و بادام و يا روغن تخم\r\n\r\n\r\n","description":"","footnote":"\r\n( 1 ) . الف : شير تخم خرفه ب : شيرهء خرفه\r\n","page_name":" 21 ","page_number":21},
  {"content":"\r\n\r\nكدو ، چرب كند و قبل از حركت از منزل اگر قدرى آرد جو بو داده را با قدرى نبات يا قند با آب سرد بياشامد ، مناسب است ؛ يا بزرقطونا با آب سرد با شيرهء جو ، هر يك باشد و بعد از نزول به منزل از ميوه‌هاى بارده و غذاهاى ترش يا دوغ ، آنچه يافت شود ، ميل نمايد .\r\n\r\nتدبير منزل در سفر\r\nو در منزل بايد هرجا كه مرتفع‌تر باشد در وى خيمه زند يا مسكن به طرفى باشد كه باد شمال مىوزيده باشد و خيمه‌ها از هم دور باشند و دواب و مراكب حسب المقدور در آن حوالى نباشند و اگر در رباط فرود آيند ، قرار در يورتى باشد كه باد شمال مىوزيده باشد .\r\n\r\nاحتراز از سموم\r\nاما احتراز از سموم اين است كه در محلى كه احتمال وزيدن سموم باشد ، دهان و بينى را به دستمالى كه از سير و سركه آلوده باشد بسته از آنجا بگذرد و حسب المقدور استنشاق هوا نكند و هر ساعت مضمضه به آب سرد كند و اگر آب سرد باشد مكرر بياشامد و سر و سينه را به روغن تخم كدو يا بنفشه بادام چرب كند و سير و سركه ببويد و قدرى بياشامد و اگر روغن تخم كدو بياشامد ، البته دفع ضرر سموم مىشود [ البته 
  ] طريق گرفتن روغن تخم كدو و بنفشه بادام در صداع مذكور مىشود . و اگر دوغ بياشامد نافع است و اگر قدرى پياز را در دوغ بخيساند و قبل از حركت بياشامد البتّه نافع است و رفع ضرر سموم مىشود .\r\nو اگر در طى مسافت ، هواى سمى را قبل از وزيدن ، استنباط نمايد و\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nعلامتش تيرگى و شدت حرارت و بدبويى هواست و ساير علاماتى كه به مسافر در هواى سمى به تجربه معلوم نموده‌اند ، بايد كه اگر در برابر باشد ، راه را بگردانند و دهان و بينى را ببندند و سير را بكوبند و به سركه آلوده سازند و در پيش دماغ بدارند و اگر آب نزديك باشد ، خود را در آب اندازند يا آنكه بر روى زمين به روى بخوابند تا هوا بگذرد .\r\nو اگر اين هواى مذكور به دماغ رسد و حال متغير شود و كرب و اضطراب قلب و غش حاصل شود ، اگر ترياق فاروق حاضر باشد به قدر نيم مثقال يا قدرى جدوار و فادزهر معدنى فروبرد و قدرى سير و سركه و كافور بخورد و صندل سفيد و كافور ببويد و بر سينه و دماغ بمالد و دوغ سرد بياشامد و به آب سرد فرورود و روغن تخم كدو در بينى بچكاند و پاها و دستها را به آب سرد گذارد و به مقام خنك مقام كند و غذاهاى خنك و ميوه‌هاى رطب و اغذيه ترش بخورد تا به حال آيد .\r\n\r\nاما تدبير سردى هوا و برف در سفر\r\nبايد قبل از حركت از منزل ، غذاهاى حاره به قدر اشتها بخورد و بعد از آنكه حرارت غذا در بدن منتشر شد ، حركت كند و بينى و دهان را بسته دارد و اگر در طى مسافت ، سرما شدت كند ، قدرى افيون فروبرد . و اگر قبل از حركت ، غذايى كه گردو و پياز داشته باشد و يا شير و روغن داشته باشد بخورد رفع ضرر سرما مىشود يا آنكه قبل از حركت قدرى عسل را شربت كرده با اندكى فلفل بياشامد ؛ البتّه دفع ضرر سرما مىشود .\r\nاما بعد از فرود آمدن به منزل ، بايد دفعتا نزديك آتش نرود بلكه هواى يورتى يا خيمه كه فرود آمده گرم كند و بعد از سكون شدت سرما نزديك آتش\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nبرود و خود را بپوشاند و دست و پا را به آب گرم بگذارد و در زير جامه‌هاى بسيار خواب كند تا به حال آيد . و در هواى سرد بايد كه نزول در مكان‌هاى گود و رباطهاى پست و خانه‌ها كند و اگر در خيمه باشد رو به جنوب و مشرق و خيمه‌ها را نزديك به هم بزنند و مراكب و چهارپايان نزديك به خيمه‌ها باشند .\r\n\r\nاما حفظ چشم از ضرر سرما و برف\r\nآن است كه پارچهء سياهى با خود داشته باشد كه نظر به او كند . و اگر نقابى كه از دم اسب سياه مىبافند - كه مانع از ديدن روست - با خود داشته باشد و در طى مسافت در برف بر رو بكشد ، البتّه چشم را هيچ ضررى نمىرسد و سرمهء سنگ كشيدن نيز مانع ضرر برف است .\r\n\r\nاما تدبير وجع و سوزشى كه با اعتبار سرما در چشم به هم رسد :\r\nبايد كاه گندم را جوشانيده و سر و چشم را به بخار آن بدارد كه به اصلاح مىآيد و سر و چشم را گرم بپوشند و حسب المقدور ديگر در سرما حركت نكنند تا چشم به حال آيد . و اگر درد چشم به هم رسد ، معالجه به نحوى كه مذكور خواهد شد ، بكنند .\r\n\r\nاما تدبير محافظت پاها و دستها از سرما\r\nبايد كه پا را قبل از سوار شدن از منزل به روغن حارّى مثل روغن زيتون يا روغن مغز گردو و يا روغن بادام تلخ يا روغن دنبهء گداخته چرب كند و ما بين انگشتان و تمام پا را به پشم نرمى بپيچد و جوراب نرم در پا كند و در موزه كند .\r\nو اگر روغنهاى مذكور نباشد به قطران آلوده كند و ديگر حسب المقدور نگذارد كه موزه ، تر شود و بعد از آنكه تر شود ؛ اگر تواند از موزه و جوراب تر شده تبديل كند . و هرگاه در طى مسافت ، شدت سرما اثر كند ، قدرى مسافت را پياده طى كند ، پاها را از جوراب بيرون كرده ، قدرى بمالد و باز به راه افتد .\r\n\r\nاما تدبير آنچه را سرما برده باشد :\r\nهمين كه اثر بردن سرما ظاهر شود ،\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nعلامتش آن است كه حس عضو كم مىشود و رنگش متغير [ شود 
  ] و ورم كند ، به زودى پوشش عضو را عوض كنند و در ميان آب گرم گذارند و بمالند و كاه گندم را بجوشانند و عضو را در ميان آن گذارند يا آنكه شلغم يا « 1 » ترب يا بابونه يا تخم شنبليله يا بزرك « 2 » پختهء گرم ضماد كند « 3 » و مكرر در پيش آتش بدارند يا آنكه قطران بمالند .\r\n\r\n[ تدبير عضوى كه بر اثر سرما به سبزى و سياهى نمايد 
  ]\r\nو اگر عضوى ميل به سبزى و سياهى « 4 » نمايد ، بايد آن موضع را تيغ بزنند « 5 » تا خون مرده دفع بشود ، در ميان آب گرم گذارند ، پس گل ارمنى را با سركه حل نمايند و بر آن نهند « 6 » .\r\n\r\n[ تدبير عضوى كه بر اثر سرما سياه شود 
  ]\r\nو اگر عضوى سياه شود « 7 » و نزديك به افتادن انگشتان باشد ، بايد كه برگ كلم و برگ اسفناج را با روغن گاو پخته ، ضماد نمايند يا گل خطمى را با شير « 8 » پخته ، ضماد نمايند تا گوشتهاى فاسد شده بيفتد . و اگر بعد از ضماد « 9 » ، گوشت‌هاى فاسد شده « 10 » به خودى خود نيفتد جراح صاحب وقوفى بايد كه گوشت‌هاى فاسد شده را قطع كند « 11 » كه مبادا سرايت به گوشتهاى صحيح بكند .\r\nو بعد از رفع گوشت‌هاى فاسده ، مرهم سياه ، كه صفت آن اين است ، استعمال\r\n\r\n\r\n","description":"","footnote":"\r\n( 1 ) . نسخه ب : « شلغم يا قمريت يا بابونه » آمده .\r\n( 2 ) . نسخه ب « برزك » آمده است .\r\n( 3 ) . نسخه ب « گرم ضمايند » آمده است .\r\n( 4 ) . نسخه ب « ميل به سبزى كند يا سياهى » آمده است .\r\n( 5 ) . نسخه ب « . . و در ميان آب گرم بگذارند . . . » آمده است .\r\n( 6 ) . نسخه ب « . . . حل نمايند و طلا نمايند . . . » آمده است .\r\n( 7 ) . نسخه ب « اگر عضو سياه و فاسد شده باشد » آمده است .\r\n( 8 ) . نسخه ب « . . . يا آنكه برگ خطمى و خبازى با شير پخته ضماد نمايند . . . » آمده است .\r\n( 9 ) . نسخه ب « ضمادات » آمده است .\r\n( 10 ) . نسخه ب « گوشت‌هاى فاسده » آمده است .\r\n( 11 ) . نسخه ب « قطع نمايد » آمده است .\r\n","page_name":" 25 ","page_number":25},
  {"content":"\r\n\r\nنمايند : مردار سنگ ، چهل و يك مثقال ؛ « 1 » زفت رومى ، پانزده مثقال ؛ علك البطم « 2 » - كه عبارت از سقّز بوده باشد - چهار مثقال ؛ روغن زيتون ، « 3 » نود مثقال ؛ موم ، بيست مثقال ؛ اجزاء را با هم بگدازند و مردار سنگ را صلايه « 4 » نمايند ، با هم مخلوط كنند . « 5 » يا مرهم خل كه صفت آن اين است ، خصوصا بعد از « 6 » چند روز كه مرهم سياه را استعمال كنند : مردار سنگ صلايه كرده ، ده مثقال ؛ « 7 » موم ، ده مثقال ؛ روغن زيتون « 8 » ، بيست مثقال ؛ سركه ، سه مثقال ؛ مرهم سازند و بعد از آن استعمال نمايند و مرهم سفيداب كه صفت آن در سوختگى آتش مذكور است ؛ خصوصا هرگاه قدرى مردار سنگ اضافه نمايند ، استعمال نمايند .\r\nبالجمله ، هر يك از اين مرهم‌ها كه مذكور شد نافع و مصلح جراحات است ؛ نهايت به اين ترتيب كه مذكور شد استعمال نمايند ، اولى است .\r\nصفت مرهم ديگر كه در اين جراحات و همهء جراحات ديگر نافع است و گوشت مىروياند و قرحه را به زودى به اصلاح وامىدار « 9 » و مشهور و معروف است به مرهم تابستانى : سفيداب قلع و موم از هريك ، سه مثقال ؛ دم الاخوين ، انزروت - كه عبارت از كنجده باشد - و صبر و مرّ و كندر از هريك ، دو مثقال ؛ روغن گل سرخ اگر نباشد روغن بادام يا روغن كنجد ، ده مثقال ؛ مرهم نموده ، استعمال نمايند .\r\n\r\n\r\n","description":"","footnote":"\r\n( 1 ) . نسخه ب « چهل و پنج مثقال » آمده است .\r\n( 2 ) . نسخه ب « ثقذ » آمده است .\r\n( 3 ) . نسخه ب « روغن زيت » آمده است .\r\n( 4 ) . نسخه ب « نرم صلايه كرده » آمده است .\r\n( 5 ) . نسخه ب « نمايند » آمده است .\r\n( 6 ) . نسخه ب : « بعد از آنكه » آمده است .\r\n( 7 ) . نسخه ب « مردار سنگ ده مثقال نرم صلايه كرده با موم . . . » آمده است .\r\n( 8 ) . نسخه ب « روغن زيت » آمده است .\r\n( 9 ) . نسخه ب « را به زودى اصلاح مىكند » آمده است .\r\n","page_name":" 26 ","page_number":26},
  {"content":"\r\n\r\nبدان كه هر محلى كه سرما برد ، هر سال از سردى هوا ورم مىكند و وجع به هم مىرساند ، مغز سر كلاغ زنگى را مكرر بر آن عضو سرما برده طلا نمايند در وقتى كه ورم و وجع عود نموده باشد ، رفع مىشود .\r\n\r\nتدبير سفر دريا\r\nبايد كه مسافر دريا قبل از سوار شدن كشتى ، غذا چند روز كم ميل نمايد و در روز اول سوار شدن ، به آب دريا نظر نكند و ربّ به يا سيب يا انار يا ريباس با خود داشته باشد و مداومت به خوردن آنها نمايد و آش‌هاى ترش ، مثل آش سماق و ناردان ميل كرده باشد .\r\nو اگر هم‌چنان « 1 » قى شود ، مانع نشود ، بگذارد كه معده از اخلاط رديه پاك شود و بعد از آن از اين ربوب و آش‌ها ميل نمايد و طريق ساختن اين ربوب در هيضه مذكور مىشود ، ان شاء اللّه تعالى .\r\n\r\nتدبير تولد شپش\r\nجامه‌اى كه در زير همهء جامه‌ها پوشيده باشد اگر كتان باشد ، منع تولد شپش را مىكند و اگر جيوه را به آب دهن « 2 » و حنا بكشند و بر ريسمانى بمالند و بر گردن آويزند ، شپش را مىكشد و ديگر متولد نمىشود . اگر جامه‌ها را به دود كندش يا ترمس - كه عبارت از باقلاى مصرى بوده باشد - بدارند و بپوشند يا آنكه برگ خرزهره را كوبيده با يك روغنى مثل روغن بادام مخلوط نمايند و بر بدن بمالند ، نافع است و مانع تولد شپش مىشود . و ماليدن آب نمك در حمّام نافع است .\r\n\r\n\r\n","description":"","footnote":"\r\n( 1 ) . نسخه ب « هيجان » آمده است .\r\n( 2 ) . نسخه ب « با آب دهان » آمده است .\r\n","page_name":" 27 ","page_number":27},
  {"content":"\r\n\r\n\r\nتدبير آنكه بشره از باد و آفتاب سياه نشود\r\nآن است كه در وقت حركت ، كتيرا و نشاسته و صمغ عربى و لعاب به‌دانه و لعاب بزرقطونا ؛ مجموع يا بعضى از آنها را با سفيدهء تخم مرغ به صورت بمالند و بعد از فرود به منزل بشويند .\r\nاما تدبير رفع آن هرگاه حادث شده باشد ، آن است كه پيه مرغ را با موم سفيد بگدازند و با آرد نخود به صورت بمالند و به آب گرم بشويند .\r\n\r\nتدبير ريش شدن بدن از سوارى و پاها از « 1 » موزه\r\nآن است كه همين‌كه اثر ريش شدن بدن از سوارى ظاهر شود [ كه 
  ] علامتش حرارت و سوزش و سرخى آن عضو است ؛ اولا بايد كه كتانى را به آب سرد كرده يا گلاب « 2 » تر كنند و بر عضو مكرر بگذارند تا آنكه حدّت سوزش فرونشيند ، پس مردار سنگ را با گلاب و اگر نباشد با آب بسايند و بمالند .\r\nاما نفّاخات كه از موزه و كفش در پا « 3 » به هم رسد و آن را به فارسى تاول گويند ، بايد كه آن را با ، خارى بتركانند ، بعد از آن مازو را با آب سرد بسايند و بمالند يا گلنار را كوبيده بر او بپاشند .\r\nاما تدبير رفع تركيدن پاها و دست‌ها ؛ - كه به علت اختلاف هواها و آبها و غبار « 4 » از براى مسافر اتفاق مىافتد - بايد كه اول از چرك خوب پاك كند و ساعتى در آب گرم بگذارد و بعد از آن كتيرا را مثل غبار ساييده ، بر او بپاشند و\r\n\r\n\r\n","description":"","footnote":"\r\n( 1 ) . نسخه ب « پاها از » نيامده است .\r\n( 2 ) . در نسخه ب « گلاب سرد كرده » آمده است .\r\n( 3 ) . نسخه ب « پا اخذار » آمده است .\r\n( 4 ) . نسخه ب « گرد و غبار » آمده است .\r\n","page_name":" 28 ","page_number":28},
  {"content":"\r\n\r\nاز گرد و چرك محافظت نمايند و اگر از اين تدبير به نشود ، پيه بز را بگدازند و مازو را مثل غبار ساييده بر او مخلوط نموده و گرم كرده ، تركيده‌ها « 1 » را از آن پر كنند . و هرگاه مزمن شده باشد ، سندروس را نرم ساييده با روغن بزرك بجوشانند تا نيك غليظ شود و گرم در ميان تركيده‌ها بچكانند .\r\n\r\nتدبير افتادن از بلندى و صدمه به بعضى اعضا رسيدن « 2 »\r\nاما تدبير افتادن از مركوب يا از بلندى و صدمه به بعضى عضو رسيدن ، مثل لگد چهارپايان و صدمه سنگ يا چوب و امثال آنها ؛ بدان كه اگر يكى از آن آفات به عضو شريف ، مثل سر و تهيگاه يا بيضه رسيده باشد و يا آنكه به هر عضوى رسيده باشد و به شدت باشد ، فصد بايد كرد كه مواد بدن ميل بدان موضع نكند و مفسده ، عظيم‌تر نشود ؛ پس آن موضع را به اين ادويه ضماد نمايند : ماش مقشر ، گل ارمنى ، اقاقيا ، صبر سقوطرى با آب برگ مورد .\r\nو اگر موضع صدمه ورم كرده باشد : گل سرخ ، عدس مقشر ، گل ارمنى ، شياف ماميثا ، صندل سرخ ، فوفل با گلاب ضماد نمايند . و اگر [ هيچ‌يك 
  ] از ادويه يافت نشوند به‌هرحال مورد را با زردهء تخم مرغ ضماد نمايند يا بيخ حليحون را با زردهء تخم مرغ يا زيرهء سبز و صبر سقوطرى و مرّمكّى با زردهء تخم مرغ يا يكى از آن‌ها با زردهء تخم . « 3 » و اگر هيچ‌يك نباشند ، زردهء تخم مرغ و ماش مقشر و اگر يكى از آن دواها به تنهايى يافت شود هم خوب است .\r\nو اگر يافت شود قدرى موميايى معدنى فروبرد [ و 
  ] بر عضو مؤوف نيز طلاء نمايند و غذا آش برنج يا آش عدس و پهتى ماش و آش بادام ميل نمايد .\r\nو اگر تب به هم رسيده باشد ، از حيوانى احتراز نمايد .\r\n\r\n\r\n","description":"","footnote":"\r\n( 1 ) . نسخه ب « ميان تركيده‌ها » آمده است .\r\n( 2 ) . نسخه ب « اما تدبير افتادن از تركب يا بلندى و صدمه به عضوى رسيدن » آمده است .\r\n( 3 ) . نسخه ب « با زردهء تخم مرغ » آمده است .\r\n","page_name":" 29 ","page_number":29},
  {"content":"\r\n\r\nبه‌هرحال از ترشىها و ماست و دوغ و آب سرد پرهيز كند و عضو را از هواى سرد محافظت نمايد و خاكستر گرم را در كيسه كرده ، بر عضو مؤوف بندند و حسب المقدور ترك حركت كند تا تمام به اصلاح آيد . و اگر بعد از اين تدابير وجع باقى باشد ، زفت رومى را گرم كرده و بر كرباسى بكشند و بر آن بچسبانند ؛ كه تمام ، به اصلاح مىآيد ، ان شاء اللّه تعالى .\r\n\r\nتدبير جراحات\r\nاما تدبير جراحات كه از آلات جارحه ، مثل كارد و شمشير و امثال آن‌ها بر بدن واقع مىشود اين مرهم مجرب است و از اسرار است و جراحت را ملايم « 1 » مىكند و حاجت به هيچ دواى ديگر ندارد : روغن چراغ ، بيست مثقال ؛ زردهء تخم مرغ ، عود مردار سنگ ، پنج مثقال ؛ دم الاخوين ، سه مثقال ؛ اجزاء را نرم كوبيده با روغن زردهء تخم مرغ « 2 » ممزوج نموده ، استعمال نمايند .\r\nدوايى كه سهل المأخذ است و در كتب مبسوطه و طبّيه مذكور نيست و از اسرار است ؛ برگ درخت سنجد را بر جراحات ضماد نمايند ، جراحت را به چرك مىآورد و پاك مىكند و ملايم « 3 » مىگرداند و به هيچ تدبير ديگر محتاج نيست و مكرر به تجربه رسيده است و اگر برگ تازه نباشد ، خشك شده نيز مؤثر است .\r\n\r\nتدبير سوختگى\r\nاما تدبير سوختگى عضوى از آتش يا آب گرم يا روغن گرم ، آن است كه پيش از آنكه عضو آبله كند ، سفيدهء تخم مرغ را بر او بمالند و لتّه را به آب يخ يا برف\r\n\r\n\r\n","description":"","footnote":"\r\n( 1 ) . نسخه ب « ملتئم » آمده است .\r\n( 2 ) . نسخه ب « با روغن و زردهء تخم مرغ » آمده است .\r\n( 3 ) . نسخه ب « ملتئم » آمده است .\r\n","page_name":" 30 ","page_number":30},
  {"content":"\r\n\r\nسرد كنند و بر آن وضع كنند يا آنكه مداد بمالند يا عدس را پخته ضماد نمايند يا گل ارمنى و سركه و آب طلاء نمايند و يا آنكه سفيداب قلع و گل ارمنى و سفيدهء تخم مرغ بمالند يا سفيداب قلع و مردار سنگ و سركه ضماد نمايند :\r\nو اگر آبله كرده و مجروح شده باشد و وجع و سوزش داشته باشد ، اگر مانعى نبوده باشد ، فصد كنند و از خوردن شيرينى و روغن اجتناب كند . و مرهم سفيداب - كه صفت آن اين است - استعمال نمايند : سفيداب قلعى ، موم كافورى ، از هريك ، دو مثقال ؛ روغن گل سرخ ، يك مثقال و اگر نباشد ، روغن بادام شيرين ؛ موم را با روغن بگدازند و سفيداب را نرم كوبيده ، اضافه نمايند و استعمال كنند .\r\nو مرهم ديگر كه معروف است به مرهم نوره ، در سوختگى آتش مجرب است و بهترين مرهم‌ها در اين باب است : آهك را در ميان آب به قدرى كه بر روى آهك آب بايستد ، بگذارند و خوب برهم زنند ، چون ته‌نشين شود [ و 
  ] دو ساعت بگذرد آن آب را بريزد و تجديد آب ديگر كند و باز برهم زند و بعد از دو ساعت باز تجديد آب كند تا هفت مرتبه ، پس آن آهك را خشك كند و با روغن گل سرخ و اگر نباشد ، با روغن بادام شيرين مخلوط نموده ، استعمال نمايند . و اگر موم كافورى در اين مرهم اضافه نمايند ، شايد . « 1 »\r\nو اگر مردار سنگ نرم صلايه كرده با پيه بز سرشته ، استعمال نمايند نافع و مجرب است ؛ نهايت استعمال مردار سنگ در اين صورت جايز نيست ؛ زيرا كه اثر سياهى از آن « 2 » در جلد مىماند و بسا باشد كه زايل نشود .\r\n\r\n\r\n","description":"","footnote":"\r\n( 1 ) . نسخه ب « هم ، شايد » آمده است .\r\n( 2 ) . نسخه ب « از آن مدتّى در » آمده است .\r\n","page_name":" 31 ","page_number":31},
  {"content":"\r\n\r\n\r\nتدبير خستگى در سفر\r\nهرگاه مسافر در سفر از حركت بسيار - خصوصا پياده - خسته شود و ديگر قادر به حركت نباشد ، ناخن‌هاى پا را از هر روغنى كه باشد چرب كند ، رفع آن مىكند . و در هواى گرم پاها را تا زانو در آب سرد گذاشتن و شستن و در هواى سرد در آب گرم نافع است و رافع خستگى است به حدى كه بعد از آن هر قدرى كه خواسته باشد ، حركت مىتواند كرد .\r\nو تدبي ماندگى مركوب هرچند خارج از موضوع اين رساله است ، نهايت چون مسافر را بسيار ضرور مىشود ، ذكرش لازم است ؛ بدان كه اسب و استر هرگاه از حركت وامانده باشد ، قدرى افيون - كه اقلش يك مثقال و اكثرش سه مثقال باشد - بايد به حلقش كرد كه توانايى رفتار به هم رساند و مسافت ديگر طى كند و اين تدبير از اسرار مكتومه است و دانستن اين ، مسافران را بسيار ضرور است .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n\r\nمطلب دوم : در معالجه صنفى چند از بعضى امراض كه بدون رجوع به طبيب معالجه مىتوان نمود .\r\n\r\n","description":"","footnote":"","page_name":" 33 ","page_number":33},
  {"content":"\r\n . \r\n","description":"","footnote":"","page_name":" 34 ","page_number":34},
  {"content":"\r\n\r\n\r\nصداع\r\nهرگاه از اسباب مسخنه « 1 » خارجيه از بدن اتّفاق افتاده باشد ؛ مثل نشستن يا راه رفتن در آفتاب يا نزديك آتش بسيار مقام كردن ، يا دوا يا غذاى گرم با لقوّة يا بالفعل خوردن ، يا در حمام بسيار ماندن . و بالجمله آنچه از خارج ، سبب حرارت زايد در بدن باشد و به اعتبار استعداد دماغ و اعضاى سر ، سبب صداع گردد .\r\nعلامتش وجود يكى از اسباب مذكوره با تقدم يكى از آن‌ها و حرارت پيش سر و خشكى اندرون بينى و تشنگى و صدا كردن گوش و تخفيف يافتن صداع از استعمال مبرّدات بالفعل و بالقوه و عدم سنگينى در سر و اعتدال در ساير حالات بدن .\r\nعلاج آن بوييدن صندل و گلاب و گل بنفشه و گل نيلوفر و كافور و استنشاق گلاب و بوييدن سركه با گلاب و ماليدن روغن گل سرخ با سركه بر سر و روغن تخم كدو و روغن بنفشه بادام و روغن تخم كاهو و روغن تخم خشخاش [ است 
  ] .\r\n\r\n\r\n","description":"","footnote":"\r\n( 1 ) . نسخه ب « مسخنّه » آمده است .\r\n","page_name":" 35 ","page_number":35},
  {"content":"\r\n\r\nو ماليدن تخم كاسنى كوبيده با گلاب و لخلخه از گلاب و سركه و صندل سرخ يا سفيد و آب گشنيز و آب خيار و كاهو و ضماد تراشهء كدو و خيار و ماليدن هستهء هليله زرد با آب يا گلاب سوده و ماليدن قرص مثلث با آب گشنيز و ماليدن پاها و پاشويه كردن به آب گرم و آشاميدن آب انارين و آب ريباس و آب‌غوره و آب آلوچه و بزر قطونا با عرق بيد يا عرق كاسنى يا عرق نيلوفر يا آلو بخارا يا زردآلوى خشك را خيسانيده و صاف نموده با شير خشت يا بىشير خشت يا دوغ سرد كرده ، هر يك از اين ادويه و اشربه مذكوره كه يافت شود ، صرف كند .\r\nو غذا انار و گلابى و هندوانه و مغز خيار و آلوچه و گيلاس و آلوى زرد و از بقول : كاهو و اسفناج و خرفه و از حبّوب : ماش و عدس و از قليه‌ها : قليهء زرشك و تمر و ناردان و آلو بخارا و سماق و ليمو و نارنج و ترنج و ريباس و قراقروت و دوغ و قليهء كدو با چلو و بىچلو ، پهتى ماش و چلو در هر مكان ، هر يك از اغذيهء مذكوره كه يافت شود .\r\n\r\nو طريق ساختن روغن گل سرخ ،\r\nآن است كه روغن كنجد را بر ورق گل تازه ريخته تا چهل روز به آفتاب گذارند .\r\nو طريق گرفتن روغن تخم كدو و خشخاش و بادام و امثال آنها ، آن است كه هريك از اين‌ها را نرم كوبيده و اندك آب گرم بر او پاشيده ، بفشارند تا روغن بيرون آيد .\r\nو طريق گرفتن روغن بنفشه بادام ، آن است كه مغز بادام مقشر را با گل بنفشه تازه در ميان كيسه كرده ، مكرر بمالند و بعد از آن به طريق مذكور روغن بگيرند .\r\nو صفت قرص مثلث ، اين است : زعفران ، افيون ، بزر البنج و پوست بيخ لفاح ،\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nاجزاء را مساوى كوبيده با آب كاهو معجون سازند ، قرص‌هاى مثلث بسازند كه با قرص‌هاى ديگر مشتبه نشود و ساييدنش آسان باشد .\r\n\r\nصداع برودتى\r\nو اگر سبب صداع ، برودتى باشد كه از خارج رسيده باشد ، مثل هواى سرد يا اغتسال در آب سرد يا خوردن دوا يا غذاى سرد و علامت آن تقدم يكى از اسباب مذكوره است و كدورت حواس و ميل وجع به پس سر « 1 » و سكون درد از استعمال مسخّنات و بسا باشد كه با اين نوع از صداع ، نزله باشد يا آنكه بعد از آن نزله به هم رسد .\r\nعلاج : اين است كه سبوس گندم يا سياه تخمه يا نمك يا گل سرخ يا خاكستر را گرم كند و در كيسه گيرد و بر سر بندد و بابونه و مرزنجوش و اكليل الملك و گل سرخ و اسطوخودوس و يا بعضى از آن‌ها را يا مجموع را جوشانيده ، سر را به بخار آن بدارند و بوييدن مشك و عنبر نافع است و غذا كم ميل نمايند و از هواى سرد و آب سرد و ماست و ترشىها احتراز نمايند و قيمه شورباى با دارچينى و هل و زيره ميل نمايد .\r\n\r\nصداع كه از غلبه خون باشد\r\nو اگر سبب صداع غلبهء خون باشد و علامت آن ، سرخى چشم‌ها و رخسار و زبان است و سنگينى سر و جستن رگ‌هاى جهندهء سر و ميل به خواب و پرى رگ‌هاى بدن و سرخى و غلظت بول و آمدن خون از پاى دندان يا بواسير و خاريدن جاهاى فصد و حجامت و شيرينى طعم دهان و جلوه كردن چيزهاى\r\n\r\n\r\n","description":"","footnote":"\r\n( 1 ) . نسخه ب « پيش سر » آمده است .\r\n","page_name":" 37 ","page_number":37},
  {"content":"\r\n\r\nسرخ در پيش چشم ، بىآنكه در خارج وجودى داشته باشند ، يا در خواب چيزهاى سرخ بسيار ديدن .\r\nعلاج : فصد قيفال است يا حجامت بين الكتفين و از دواها و غذاها - كه در نوع صداع اول مذكور شد - خصوصا آنچه ترش باشد ميل نمايند و بعد از فصد ، اين مليّن را ميل نمايند : عناب ، سپستان از هريك ، ده دانه ؛ آلو بخارا ، بيست دانه ؛ تمر هندى ، ده مثقال ؛ شيرخشت و ترنجبين از هريك ، ده مثقال ؛ پوست هليله زرد ، سه مثقال و اگر محتاج به تكرار اين مليّن باشد به يك روز فاصله ، باز همين مليّن را ميل نمايند .\r\n\r\nصداع كه از غلبه صفرا باشد\r\nو اگر سبب صداع غلبهء صفرا باشد ، علامتش مجموع علاماتى است كه در نوع صداع اول مذكور شد سواى اعتدال ، در ساير حالات بدن با زردى چشم‌ها و صورت و تلخى دهان و التهاب و خشونت زبان و بىاشتهايى و بىخوابى و زردى و رقت بول و تخيل چيزهاى زرد و شعله‌ها و در خواب ديدن زردىها و شعله‌هاى آتش ، علاج مجموع آنچه در نوع اول صداع مذكور شد و اين مليّن را خوردن : عنّاب ، سپستان از هريك ، ده دانه ؛ بيخ كاسنى و شاهتره و تخم كاهو از هريك ، دو مثقال ؛ تخم گشنيز ، يك مثقال ؛ شيرخشت و ترنجبين از هر يك ، ده مثقال ؛ به عوض شير خشت و ترنجبين ، شربت بنفشه يا نيلوفر از هر يك ، چهار مثقال ؛ مىتواند داخل نمود .\r\n\r\nطريق ساختن شربت نيلوفر و بنفشه :\r\nآن است كه گل هريك را جوشانيده ، صاف نموده و با سه وزن آن شكر صاف كرده به قوام آورند و روز بعد ، اين مسهل را ميل نمايند : گل بنفشه ، گل نيلوفر ، شاهتره ، بيخ كاسنى ، خبّازى ، عنب\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nالثعلب از هريك ، دو مثقال ؛ عناب ، سپستان از هريك ، ده دانه ؛ آلو بخارا ، بيست دانه ؛ پوست هليله زرد ، سه مثقال ؛ اجزاء را جوشانيده ، صاف نموده با شير خشت و ترنجبين و فلوس خيارشنبر از هريك ، ده مثقال ؛ روغن بادام شيرين ، يك مثقال ميل نمايند .\r\nو اگر از هريك مسهل ، رفع نشود ، همان مليّن اول را ، روز بعد بخورد و بعد از آن باز مسهل را ميل كند تا قلع ماده بشود . با هريك از انواع مذكورهء صداع كه تب باشد ، احتياط از حيوانى لازم است .\r\n\r\nصداع كه از غلبهء بلغم باشد\r\nعلامتش ؛ سنگينى سر است و ميل وجع به پيش سر و خفت وجع و سفيدى رنگ و رخسار و پرآبى دهان و عدم تشنگى و كسالت و سفيدى و غلظت بول و بسيارى خواب و تخيّل چيزهاى سفيد در خواب و آب‌ها و نهرها و باران و يخ و برف و سنگين شدن اعضاء خصوصا زبان در خواب .\r\nعلاج : گلقند آفتابى ، به قدر چهار مثقال ، با هفت مثقال ، سكنجبين ؛ سه روز ميل نمايند ، بعد از آن ، روز چهارم ، آخر شب سه مثقال اطريفل صغير با دو مثقال ايارج فيقرا يا در شب چهارم به قدر سه مثقال حبّ شبيار فروبرند و از عقب آن ، اندكى آب گرم بنوشند . و اگر به يك مسهل رفع نشود ، باز دو روز در ميان ايارج يا حبّ شبيار را به دستور ميل نمايند تا رفع علت شود و صحت حاصل گردد . و غذا در روز مسهل ، نخوداب و در ساير ايام ، نان و مرباى بالنگ با قيمه شوربا با هل و دارچينى و زيره ميل نمايند .\r\n\r\nصفت حبّ شبيار اين است :\r\nصبر سقوطرى ، ده مثقال ؛ تربد ، هفت مثقال ؛ پوست هليله زرد ، پنج مثقال ؛ زعفران ، نيم مثقال ؛ اجزاء را نرم كوبيده ، حبّ\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nسازند - و اين را حبّ الذهب نيز گويند - و از براى انواع صداع نيز نافع است . و اگر تنقيه به نهجى كه در تب‌هاى بلغمى مذكور خواهد شد ، كنند هم شايد . و باقى علاج بلغمى به نهجى است كه در نوع دوم صداع مذكور شد .\r\n\r\nصداع كه از غلبهء سودا باشد\r\nعلامتش تيرگى رنگ و رخسار است و بسيارى فكر و وحشت و خوف بىسبب ظاهر و بىخوابى و خشكى دهان و تخيل چيزهاى تيره و سياه ، و در خواب ديدن ، چيزهاى سياه و مهيب و ترسيدن در خواب . علاجش به نهجى است كه در صداع بلغمى مذكور شد . و اگر صداع به اين رفع نشود ، چاره تنقيه بدن و دماغ است از ماده سوداوى و بعد از آن ، اصلاح مزاج دماغ و طريق به نحوى است كه در ضعف قلب مفصلا مذكور خواهد شد يا به دستورى كه در تب ربع مذكور است ، معالجه نمايد .\r\nجمعى كثير كه مبتلا به صداع مزمن بودند و اكثر آن‌ها سودايى بودند و اطبّا انواع معالجات نموده بودند و نافع نشده بود ، فقير به مداومت معجون حبّ الشفا كه در ربع مذكور مىشود ، علاج كردم ؛ چنان‌چه هر روز به قدر نخودى مىدادم تا رفع علت شد و بعد از آنكه ايمن از عود شدند ، ترك كردند .\r\nو در صداع بلغمى به نهجى كه مذكور شد ، اگر بقيه آزار باشد شربت اسطوخودوس نافع است به اين طريق كه روز اول ، پنج مثقال و دوم ، شش و سوم ، هفت مثقال و بعد از سه روز ، روزى هفت مثقال از او را با شيرهء تخم كاسنى و باديان از هريك ، يك مثقال بنوشند يا آنكه عرق بيدمشك و گلاب بالمناصفه يا با عرق باديان يا عرق گاو زبان بنوشند تا دوازده روز و اگر پيش از دوازده روز ميل نمايند ، شايد .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n\r\nطريق ساختن شربت اسطوخودوس اين است :\r\nاسطوخودوس ، ده مثقال ؛ عود الصليب ، باديان ، بيخ باديان ، گاو زبان ، اصل السوس ، پرسياوشان از هريك ، پنج مثقال ؛ پوست بيخ كرفس ، تخم كرفس ، تخم خطمى ، گل بنفشه ، گل سرخ ، از هريك ، سه مثقال ؛ مويز منقى و سپستان از هريك ، سى دانه ؛ اجزا را بخيسانند و بجوشانند و صاف نمايند و با دويست مثقال شكر يا قند سفيد به قوام آورند .\r\nو اگر بعد از شش روز از خوردن شربت اسطوخودوس و ايارج فيقرا يا حبّ شبيار يا يكى از مسهلاتى كه در تبهاى بلغمى مذكور خواهد شد ، هر يك به همان دستور مذكور ميل نمايند هم ، شايد .\r\n\r\nو اگر سبب صداع ، بخارات معده باشد\r\nعلامت آن ، اين است كه شدت و ضعف صداع ، تابع حال معده است . و اگر قوتهاى معده به حال خود است ، صداع تخفيف دارد . و اگر ضعف از هضم يا ساير قوتهاى معده است ، شدت مىنمايد . و بالجمله هرگاه ناخوشى در معده است ، صداع به هم مىرسد يا شدت مىنمايد . و هرگاه حال معده بر مجراى طبيعى است ساكن مىشود .\r\nعلاج آن : خوردن اطريفل صغير است به قدر سه مثقال يا چهار مثقال در آخر شب و خوردن آمله پرورده با طباشير يا مصطكى . و به حسب مزاج اگر هاضمه بسيار ضعيف باشد ، به قدر يك مثقال نوشداروى هندى بر روى غذا ميل نمايند و مراعات معده نمايند . و اگر خلط غالبى در معده باشد ، به قدر يك مثقال و نيم ايارج فيقرا يا دو مثقال اطريفل صغير ميل نمايند و اگر محتاج به تكرار باشد يك روز در ميان به همين دستور ميل نمايند .\r\n\r\nطريق ساختن اطريفل صغير اين است :\r\nپوست هليلهء زرد ، پوست هليلهء كابلى ،\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nآمله مقشر ، هليلهء سياه ، اجزاء را برابر كوبيده ، با روغن بادام شيرين چرب كرده ، با دو برابر مجموع ، عسل كف گرفته به قوام آورده ، بسرشند .\r\n\r\nاما طريق ساختن نوش‌دارو\r\nكه پيش اطبّا مذكور است به معجون مفرح : اين است كه ورق گل سرخ ، شش مثقال ؛ سعد كوفى ، پنج مثقال ؛ قرنفل ، مصطكى ، اسارون ، سنبل الطيب ، دارچينى از هريك ، سه مثقال ؛ قاقلهء صغار و كبار ، زرنب ، بسباسه ، جوزبوا ، خرفه ، زعفران از هريك ، دو مثقال ؛ آمله مقشر ، نود مثقال ؛ قند و عسل از هريك ، هشتاد مثقال ؛ آمله را در شير گاو بخيسانند و در آب بجوشانند تا پخته شود ، پس از پشت غربال بيرون كنند و قند و عسل را به قوام آورده ، ادويه را كوفته و بيخته با آمله مخلوط نموده ، با هم بسرشند .\r\n\r\nاما طريق ساختن ايارج فيقرا :\r\nمصطكى ، دارچينى ، سليخه ، سنبل الطيب ، عود بلسان و حبّ بلسان و اسارون و زعفران از هريك ، يك مثقال ؛ صبر سقوطرى ، شانزده مثقال ؛ اجزاء را كوبيده با هم مخلوط نمايند . آنچه در معالجهء بعضى انواع صداع بيان مىتوان نمود ، اين است ؛ ديگر انواع را رجوع به طبيب است .\r\n\r\nدر باب زكام و نزله\r\nكه عبارت است از فرود آمدن فضول رطبه دماغ از راه بينى يا حلق يا ريختن آن فضول به اعضاى مجاوره ، مثل سينه و گوش و چشم و غير آنها . اگر سبب آن ، يكى از اسباب مسخّنه خارجه باشد ، از قبيل نشستن در بر آفتاب يا آتش يا غير آن‌ها از آنچه در نوع اول صداع مذكور شد ، علامتش تقدم يكى از اسباب مذكوره است و خارش و سوزش اندرون بينى و حدّت و رقت آنچه از سيلان مىماند و سرخى چشم‌ها و ساير علاماتى كه در نوع اول صداع مذكور شد .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nعلاج : اگر علامت غلبهء خون باشد چنان‌كه در صداع دموى مذكور شد ، فصد قيفال بكند يا حجامت ميان شانه . و اگر علامت غلبهء صفرا باشد ، چنان‌چه در صداع صفراوى مذكور شد ، دو روز اين ملين را ميل فرمايد : عناب ، سپستان از هريك ، ده دانه ؛ شيرهء تخم كاهو ، دو مثقال ؛ شيرهء تخم گشنيز ، يك مثقال ؛ خاكشير ، سه مثقال ؛ شربت بنفشه ، سه مثقال ؛ و اگر همين منضج را در دموى ميل نمايد نافع است و تا سه روز از چربى و شيرينى و آب سرد و ترشى احتراز نمايند و اگر شب باشد از خوردن گوشت هم احتراز نمايند . غذا : آش عدس يا پهتى ماش و چلو و زردهء تخم مرغ ميل نمايند . و اگر ماده زياده باشد ، مسهلى از بنفشه و نيلوفر و عنب الثعلب و خبّازى و ريشهء كاسنى و شاهتره از هريك ، دو مثقال ؛ عناب ، سپستان از هريك ، ده دانه ؛ ترنجبين و شير خشت از هريك ، هفت مثقال ؛ فلوس خيار شنبر ، ده مثقال ؛ روغن بادام ، يك مثقال ؛ ميل نمايند و بعد از [ روز 
  ] چهارم ، شربت خشخاش يا حبّ نزله يا حبّ الشفا يا افيون ميل نمايند .\r\n\r\nطريق ساختن شربت خشخاش :\r\nاين است كه صد دانه خشخاش با تخم و پوست را با آب باران بخيسانند و بعد از دو روز بجوشانند و صاف نمايند با پنجاه درهم قند سفيد به قوام آورند .\r\n\r\nصفت حبّ نزله\r\nمجرب اين است : نشاسته ، صمغ عربى ، ربّ السوس ، تخم خشخاش ، افيون از هريك ، پنج مثقال ؛ كتيرا ، بهدانه از هريك ، دو مثقال ؛ زعفران ، نيم مثقال با لعاب بزر قطونا حبّ سازند .\r\n\r\nحبّ نزله ديگر :\r\nنشاسته ، صمغ عربى ، رب السوس ، تخم خشخاش ، افيون از هريك ، پنج مثقال ؛ كتيرا و بهدانه از هريك ، دو مثقال ؛ زعفران ، نيم مثقال ؛ حبّ سازند . نسخه معجون حبّ الشفا در ربع مذكور است . و در نزلهء حاره بعد\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nاز [ روز 
  ] چهارم ، شيرينى خوردن جايز است و رفتن به حمام معتدل و آب نيم گرم ريختن بر سر نافع است و چرب كردن مغز سر و بينى به روغن تخم كدو و روغن تخم كاهو و روغن تخم خشخاش و روغن بنفشه بادام هريك باشد ، مناسب است .\r\nو اگر علامت غلبهء خون و صفرا نباشد ، تدبير به نهجى است كه مذكور شد سواى فصد و خوردن مسهل . و اگر سبب نزله ، برد خارجى باشد ، مثل رسيدن هواى سرد يا اغتسال در آب سرد علامتش تقدم يكى از اسباب مذكوره است و كدورت حواس و انتفاع از مسخنات بالفعل و عدم حدت ماده و عدم سوزش اندرون بينى .\r\nعلاج : ملينى كه در نوع اول مذكور شد ، ميل نمايند و پرهيز را مثل نوع اول نگاه دارند و سر را بيشتر بپوشانند و اگر سبوس گرم را در كيسه كرده بر سر بندند ، مناسب است . و در اين نوع اگر آنچه دفع مىشود بسيار غليظ باشد و دفع نشده باشد ، بوييدن سياه تخمه در سركه خيسانيده مناسب است . و اگر به طول كشد اين نوع نزله ، خوردن ايارج فيقرا با اطريفل مناسب است ؛ خصوصا هرگاه غلبهء رطوبت بر مزاج دماغ يا معده يا تمام بدن باشد ، خوردن اطريفل صغير در انواع نزله نافع است .\r\n\r\nدرد چشم\r\nكه آن را - در عرف اطبا - رمد گويند و آن عبارت است از ورم طبقه ملتحمه كه طبقه محسوسه از طبقات چشم است ؛ يعنى آن گوشت سفيدى كه در چشم مدرك مىشود هرگاه ورم كند آن را رمد گويند و غالبا پلك‌هاى چشم نيز به مشاركت آن ورم مىكند . سبب آن اگر از خون باشد ، علامتش شدت سرخى\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nچشمهاست و بزرگى ورم و نيز جهندگى رگها و بسيار چرك آمدن و ساير علامات غلبه خون چنان‌چه در صداع دموى مذكور شد .\r\nعلاج : فصد قيفال از جانب چشم عليل چنان‌چه در شرح اسباب تصريح نموده و حجامت ساقين و نقره و انداختن زالو بر پيشانى عند الضروره و فصد شريانى كه در شقيقه مىباشد ، تجويز در علاج شده و حجامت ميان شانه و خوردن مبردات : شيرهء تخم كاهو ، دو مثقال ؛ شيرهء تخم گشنيز ، يك مثقال ؛ شيرهء عناب ، ده دانه ؛ لعاب بزرقطونا ، يك مثقال ؛ خاكشير ، سه مثقال ؛ شربت بنفشه يا شربت نيلوفر از هريك ، سه مثقال .\r\nو اگر وجع ورم شدت داشته باشد ، اين ملين را ميل نمايد : شاهتره ، عنب الثعلب ، تخم كاسنى ، گل بنفشه ، گل نيلوفر از هريك ، دو مثقال ؛ عناب ، سپستان از هريك ، ده دانه ؛ آلوى بخارايى ، بيست دانه ؛ پوست هليلهء زرد ، سه مثقال ؛ شير خشت و ترنجبين از هريك ، ده مثقال . و اگر محتاج به تكرار باشد ، همين ملين را ميل نمايد و يك شب نه يك شب [ يك شب در ميان 
  ] در وقت خواب سه مثقال اطريفل صغير فروبرد .\r\nو غذا آش برنج و آش عدس و پهتى ماش و چلو با زردهء تخم مرغ ميل كند تا وقتى كه وجع و ورم سكون تمام پيدا كند و در ابتدا صندل سرخ ، بوش در بندى ، حضض مكّى ، افيون با آب عنب الثعلب و آب گشنيز و كوكنار و آب خيار هريك باشد به دور چشم‌ها به نحوى كه به اندرون چشم نرود ، بمالند .\r\nو ماليدن قرصى كه حقير آن را قرص مبارك نام كرده‌ام با آب گشنيز به دور چشم مناسب و مجرب است و حقير بسيار رمد را كه چندان شدتى داشت به ماليدن اين قرص به دور چشم ، بدون معالجه ديگر علاج كرده‌ام . صفت آن اين است : صبر زرد ، اقاقيا ، حضض مكّى ، شياف ماميثا ، عدس مقشر از هريك ، پنج\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nمثقال ؛ گل ارمنى ، افيون ، صندل سرخ ، هليله زرد از هريك ، سه مثقال ؛ ريوند چينى ، فوفل ، مرّمكى ، كافور ، ورق گل سرخ از هريك ، دو مثقال ؛ زعفران ، يك مثقال ؛ اجزاء را نرم كوبيده با آب گشنيز قرص نمايند و بعد از [ روز 
  ] پنجم به همين قرص ، صبر سقوطرى ، مرّمكى و زعفران اضافه نمايند و زردهء تخم مرغ شب‌ها بر پشت چشم ضماد نمايند ، چيزى به اندرون چشم داخل نكنند ، مكرّر سفيدهء تخم مرغ و بهدانه با بزرقطونا با يكديگر بزنند و صاف آن را در چشم بچكانند و بعد از [ روز 
  ] چهارم ، بهدانه ، خبازى ، تشميزج - كه آن را در عرف چشم گويند - هر سه را نيم‌كوب كرده ، سرشته ، مجموع را بجوشانند و صاف نمايند و با سفيدهء تخم مرغ در شيشه كرده ، بر هم زنند و نيم گرم در چشم چكانند كه در تسكين وجع مجرب است . و اگر وجع شديد باشد ، شياف ابيض افيونى را با سفيدهء تخم مرغ با شير دختر اگر باشد سايند در چشم بچكانند .\r\n\r\nطريق ساختن شياف ابيض\r\nاين است : سفيداب قلع ، هشت مثقال ؛ صمغ عربى ، پنج مثقال ؛ افيون و كتيرا از هريك ، يك مثقال ؛ اجزاء را نرم كوبيده با سفيدهء تخم مرغ سرشته ، فتيله نمايند به هر اندازه كه خواسته باشند ، با مقراض بچينند و بعد از سكون وجع و كم شدن سرخى ، اين را استعمال نمايند :\r\nانزروت و چشم مقشّر ، نشاسته ، بزرقطونا اجزاء را مساوى و بعضى بدل بزر قطونا را در زمستان نبات سفيد مىكنند و اين را ذرور ابيض و چهار داروى سفيد مىنامند . طريق استعمال آن ، چنان است كه قدرى دارو را به دو انگشت گرفته و بر پلك‌ها بپاشند و چشم را بر هم گذارند و بعد از آنكه آب آمدن تمام شد ، چشم‌ها را بگشايد .\r\nو اگر سبب رمد صفرا باشد ، علامتش آن است كه ورم ، سرخى و آمدن چرك و ريختن آب كمتر است و درد و سوزش و التهاب بيشتر است و ساير\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nعلامات غلبه صفرا چنان‌چه در صداع صفراوى مذكور شد ، موجود است .\r\nعلاج : همان چيزى است كه در رمد دموى مذكور شد غير آنكه در دموى فصد را از جانب مخالف مىكنند و در صفراوى از طرف وجع ، زيرا كه در دموى غالبا محتاج به فصد ديگرى شود و آن فصد دوم را از طرف وجع بايد كرد و در صفراوى يك فصد كافى است و احتياج در آشاميدن مسهل در صفراوى بيشتر است . و همچنين احتياج بر مبردّات و اگر قرص بنفشه مسهل يافت شود و در رمد صفراوى به قدر دو مثقال ، يا شير خشت ده مثقال و آب گرم بعد از مسهلى كه در دموى مذكور شد مناسب است .\r\n\r\nصفت قرص بنفشه\r\nاين است : گل بنفشه ، ده مثقال ؛ ورق گل سرخ ، پنج مثقال ؛ ربّ السوس ، كتيرا از هريك ، دو مثقال ؛ تربد با روغن بادام چرب كرده و پوست آن را تراشيده ، پنج مثقال و سقمونيا كه در ميان به گذاشته و به خمير جو در زير خاكستر گرم يا آتش ملايم گذارده باشند تا به حدى كه پخته شده باشد ، پس سقمونيا را بر آورده باشند كه آن را سقمونياى مشوى گويند ، سه مثقال ؛ اجزاء را كوبيده ، قرص سازند و ساير تدابير به نحوى است كه در دموى مذكور شد .\r\nو اگر سبب رمد بلغم باشد ، علامتش شدت ورم است با كمى سرخى و بسيارى چرك و ريختن آب و چسبيدن پلك‌ها در وقت خواب و سنگينى و ساير علامات غلبه بلغم باشد كه در صداع بلغمى مذكور شد و نبودن علامات دموى و صفراوى .\r\nو علاجش خوردن اطريفل صغير است با ايارج فيقرا به دستورى كه در صداع بلغمى مذكور شد با حبّ شبيار به همان دستور . و بسا باشد كه محتاج به يك فصد باشد ، يك فصد قيفال بكند و حلبه را نصف روز در آب خيسانيده و خوب بشويند و با ده برابر آن ، آب صاف بجوشانند تا به نصف برسد و صاف\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nآن را با لعاب بزرك نيم‌گرم در چشم كشند و چشم را با آبى كه اكليل الملك را در او جوشانيده باشند بشويند و حضض مكى و صبر زرد و مرمكى و اقاقيا و زعفران و عنب الثعلب به دور چشم بمالند و بعد از سكون وجع و ورم ، ذرور ابيض به چشم بكشند و ساير تدابير به نهجى است كه در دموى مذكور شد .\r\nو اگر سبب رمد سودا باشد ، علامتش تيرگى رنگ چشم است و خشكى و نبودن چرك يا كمى آن و ساير علامات سودا چنان‌كه در صداع سوداوى مذكور شد . علاجش مثل علاج رمد صفراوى است و ترطيب بيشتر بايد كرد و ماء الشعير با شربت بنفشه بسى نافع است و ساير تدابير از فصد و غيره ، مثل صفراوى است .\r\n\r\nدرد گوش\r\nاگر سبب آن خون باشد ، علامتش مجموع علاماتى است كه در صداع دموى و رمد دموى مذكور شد . و [ علاجش 
  ] فصد قيفال و حجامت ميان شانه و چكانيدن شير دختر و سفيدهء تخم مرغ و لعاب بهدانه و لعاب بزرقطونا در گوش . و اگر وجع شديد باشد ، شياف ابيض افيونى با سفيدهء تخم مرغ ساييده ، بچكانند يا اندكى افيون را با آب حل كرده به فتيله كتان آلوده در گوش دارند .\r\nصندل سرخ و حضض مكى ، شياف ماميثا ، بوش دربندى با كوكنار يا كافور با آب گشنيز يا كاهو يا خيار يا كاسنى يا عنب الثعلب يا هميشه بهار به دور گوش بمالند و ماليدن قرص مبارك با آب گشنيز سبز به دور گوش ، بسى نافع است .\r\nو اگر علامتش صفرا باشد ، آنچه در رمد صفراوى مذكور شد و علاجش به دستور ، علاج درد گوش دموى است ، مگر آنكه در اينجا احتياج به مبردات و مسهل بيشتر است . و اگر وجع بسيار شديد نباشد ، احتياج به فصد نيست و\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nساير تدابير از چكانيدن و ماليدنىها به نحوى كه در درد گوش دموى مذكور شد . دوا و غذا به نحوى است كه در رمد صفراوى مذكور شد . و در انواع درد گوش ، روغن گل سرخ با سه برابر سركه بجوشانند تا سركه بر طرف شود و روغن بماند ، آن روغن را در گوش بچكانند نافع است .\r\nو اگر سبب آن بلغم باشد ، علامتش عدم علامات دموى و صفراوى است و خفت وجع و سنگينى سر و ساير علاماتى كه در صداع بلغمى مذكور شد و علاجش به دستور ، علاج صداع بلغمى است . در اين نوع درد گوش ، چكانيدن آب مرزنجوش نافع است و مجرب و روغن بادام تلخ هم با آب ترب نافع و مجرب است .\r\nو اگر سبب آن سودا باشد ، علامتش همان علامت بلغمى است ، سواى سنگينى سر و رطوبت دهان . علاج نيز به همان دستور ؛ مگر اينكه در اين نوع ، چكانيدن روغن بادام شيرين مناسب است و شير گاو بر سر ريختن بسى نافع است .\r\nو اگر علامات غلبه حرارت باشد ، چنان‌چه در صداع دموى و صفراوى مذكور شد ، در معالجهء ضعف قلب سوداوى مذكور خواهد شد ؛ فصد قيفال در اين نوع از درد گوش نيز بايد كرد .\r\n\r\nخون آمدن از بينى\r\nكه آن را اطبا\r\n\r\n« رعاف »\r\nگويند ما دامى كه به حد افراط نرسد و از آمدن خون ، ضعف به هم نرسد ، متعرض علاج نبايد شد .\r\nپس اگر سبب آن حدت خون باشد ، علامتش غلبهء صفراست چنان‌چه در صداع صفراوى مذكور شد و حدت و حرارت مزاج و رقت خون . علاجش\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nفصد قيفال و خوردن مبردات چنان‌چه در نوع اول صداع مذكور شد از دوا و غذا . و بعد از فصد و تبريد ، هرگاه باز خون به افراط مىآمده باشد ، ريختن آب بسيار سرد بر سر و بستن برف و يخ بر ميان سر و پيشانى به قدر طاقت و بستن بازوها در آن‌ها نافع است . و آب نعناع تر را با آب سرگين الاغ با كافور يا بىكافور در بينى بچكانند يا آنكه مازو و گرد آسيا و كندر و صبر و دم الاخوين و شبّ يمانى را نرم كوبيده در نيچه يا قلم كرده در بينى بدمند يا كافور با آب گشنيز تر در بينى بچكانند يا آب برف و يخ در بينى بچكانند يا گل خطمى را با سركهء تيز ضماد نمايند . و آشاميدن آب بسيار سرد و نشستن در آب بسيار سرد اگر هوا بسيار سرد نباشد نافع است .\r\nو اگر سبب رعاف ، بسيارى خون در بدن باشد ، علامتش علامات خون است چنان‌كه در صداع دموى مذكور شد . و با افراط آمدن خون ، علاجش فصد قيفال است و حجامت ميان شانه و ساير تدابيرى كه در نوع اول مذكور شد و خوردن دوغ ترش خنك بسيار نافع است و در اين نوع ، احتياج به فصد و حجامت بيشتر است و در نوع اول ، حاجت به مبردات .\r\n\r\nدرد دندان\r\nبدان شخصى كه خواهد دندان و لثه از آفات محفوظ باشد ، بايد كه مراعات چند چيز بكند :\r\nاول : آنكه احتراز كند از آنچه غذا را در معده فاسد بكند .\r\nدوم : آنكه در خاييدن چيزهايى كه به دندان مىچسبد ؛ خصوصا شيرينى و مثل آن و انجير خشك احتراز كند .\r\nسوم : از هرچه دندان را كند مىكند ؛ مثل ميوه‌هاى نارس و از هرچه بسيار\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nسرد باشد ؛ خصوصا بعد از چيزى كه بسيار گرم باشد يا آنكه به عكس ، احتراز كند .\r\nچهارم : آنكه چيزهاى بسيار صلب را به دندان نشكند .\r\nپنجم : آنكه دندان‌ها را هميشه پاك داشته باشد ؛ چنان‌كه بعد از خوردن چيزى ، به زودى بشويد و خلال كند .\r\nششم : آنكه مكرر مسواك كند ؛ خصوصا بعد از خواب و در مسواك كردن مراعات كند كه به شدت نباشد كه دندان حركت كند يا بيخ دندان متألم شود و مبالغه در مسواك نكند به حدى كه آب دندان بر طرف شود ؛ بلكه هرروزه مسواك كند به طريقى كه چرك دندان پاك شود . و بهترين چوب‌ها براى مسواك ، چوب اراك است . و اگر نمك تركى را سوزانيده با عسل ضم نموده و هر ماهى دو بار به دندان بمالند در حفظ صحت دندان و لثه بسيار نافع است .\r\nپس بدان كه اگر سبب درد دندان حرارت باشد ، علامتش علامت غلبهء خون و صفراست و ساير علامات غلبه حرارت ؛ چنان‌چه در انواع صداع مذكور شد و اينكه وجع به آب سرد گرفتن در دهان ساكت مىشود و آنكه غالبا با ورم بن دندان باشد و اگر ورم نباشد سرخى و شدت حرارت بن دندان باشد ، علاجش فصد قيفال است و حجامت ؛ بعد از آن‌ها فصد چهار رگ و تبريد به مبردات دوائيه و غذائيه ؛ چنان‌چه در صداع مذكور شد .\r\nو اگر محتاج به مسهلى باشد ، مسهلى كه در صداع صفراوى مذكور شد مناسب است و سركه و گلاب را با هم ضم كرده در دهان نگاه دارد . و اگر وجع شديد باشد ، اندك كافور با سركه و گلاب ضم نمايند . و اگر وجع از اين‌ها تسكين نيابد ، اندك افيون را نرم ساييده با روغن گل سرخ ضم نمايند و در دهان\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nنگاه دارند و پوست و برگ خيار را در سركه جوشانيده ، مضمضه نمايند يا آنكه پوست خشخاش را در سركه خيسانيده ، مضمضه نمايند .\r\nاگر سبب درد دندان رطوبت بلغمى باشد ، علامتش خفت وجع است و سكون با اشياء حاره و اينكه سرخى و ورم ، گوشت بن دندان را باشد و ساير علامات غلبه حرارت مفقود باشد ؛ علاجش خوردن اطريفل صغير است با ايارج فيقرا و مضمضه به سركه كه پودنه و عاقرقرحا در او جوشانيده باشند و صاف كرده باشند . و اگر فلفل را بجوشانند و صاف نمايند و آب آن را در دهان نگاه دارند نافع است . همچنين مويزج را با سركه بجوشانند و مضمضه كنند و يا پوست مار را در سركه جوشانيده ، مضمضه نمايند .\r\nو اگر سبب درد دندان ثقب باشد ، يعنى سوراخ شدن و تهى شدن ميان دندان ، علاجش اين است كه عاقرقرحا و افيون و كندر را با شير مخلوط كرده ميان آن را پر كنند يا خربق سياه را با عسل ضم نموده ، معجون كرده ، در ميان دندان بگذارند يا سوراخ دندان را به حضض مكى يا زاج يا به مازو و يا مصطكى و سعد يا به كافور و كافور را شيخ الرئيس مجرب نقل كرده يا مويزج و حلتيت و بوره ارمنى يا بوره و بزر البنج ، از هريك ، دو جزء ؛ و عاقرقرحا و فلفل ، از هر يك ، جزئى ؛ افيون ، سه جزء ؛ اجزاء را كوبيده با هم ضم كرده ميان ثقبهء دندان را پر كند و مضمضه سركه كه پوست بيخ كبر را در او جوشانيده باشند به حدى كه نصف سركه به تحليل رفته باشد نافع است . و مضمضه به سركه كه برگ مورد و گلنار و شبّ يمانى در او جوشانيده باشند ، منع زياد شدن آن مىكند .\r\nو گاه است كه به سبب سوراخ دندان ، كرم در ميان آن به هم مىرسد و وجع از آن جهت است ؛ علاجش مضمضه به آب برگ شفتالو و قدرى زراوند طويل كوبيده در دهان گرفتن است و اگر به اين دفع نشود ، بزر البنج ، تخم تره ، از هر\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nيك ، چهار مثقال ؛ تخم پياز ، دو مثقال و نيم ؛ اجزاء را كوبيده با پيه بز سرشته حبّها بسازند و در وقت حاجت يك حبّ را در آتش انداخته ، قيفى يا نيچه‌اى را به نحوى بر آن نصب كنند كه دود آن به دندان كرم‌دار برسد و ادويه‌اى كه در سوراخ شدن مذكور شد ، براى كرم‌زده نافع است .\r\n\r\nو بىحسى دندان\r\nكه اطبّا ضرس و در عرف ، كند شدن دندان گويند : اكثر اين است كه از خوردن ترشى به هم رسد ؛ علاجش خاييدن ساق خرفه و هم‌چنين خاييدن مغز بادام مقشر و مغز فندق و هم‌چنين خاييدن موم و خمير نان گرم و زردهء تخم‌مرغ گرم به حدى كه از گرمى آن‌ها اشك از چشم برآيد ؛ هر يك از اين‌ها نافع و مجرب است . و اقوى از مذكور ، صعتر و نمك است و اگر با عسل ضم شود اقوى است .\r\n\r\nو اما ورم بن دندان :\r\nاگر علامات غلبهء خون باشد ، چنان‌چه در صداع دموى مذكور شد ، علاجش فصد قيفال است و حجامت و فصد چهار رگ و تبريد به مبردات دوائيه و غذائيه و خوردن مسهل صفرا در صداع مذكور شد . و به جهت انفجار ورم ؛ كتيرا ، تخم مرو ، بادام شيرين مقشر ، از هريك ، دو مثقال ؛ پوست هوچويه ، سريش ، بيخ حليحون ، گل خطمى ، بعض يا مجموع اين‌ها را نرم كوبيده ، بپاشند ؛ و اگر هستهء تمر هندى را با اين‌ها ضم نمايند ، زودتر منفجر مىشود . بزرقطونا و كاغذ كبود را اگر نرم بكوبند و به ورم بن دندان بپاشند ، زود منفجر مىشود .\r\n\r\nرفتن گوشت بن دندان :\r\nاگر علامات غلبهء خون باشد چنان‌كه مذكور شد ، علاجش فصد قيفال است و حجامت ميان شانه و فصد چهار رگ و تبريد به مبردات دوائيه و غذائيه و خوردن مسهل صفرا چنان‌كه مكرر مذكور شد در صداع صفراوى . و اگر علامات غلبهء صفرا و خون نباشد ، احتياج به خوردن\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nمسهل نيست ؛ سماق را در گلاب خيسانيده ، مكرر مضمضه نمايند و پوست هليلهء زرد و مازو و فوفل هريك را نرم كوبيده ، نيم‌سوختهء توتياى هندى ، گل ارمنى ؛ اين مجموع را با آب كاسنى ، تر كرده يا آبى كه سماق را در او خيسانيده باشند ، مكرر دندان را بشويند و در شب ، در وقت خواب ، اين دواها را بپاشند :\r\nطباشير ، تخم گشنيز ، عدس ، كزمازج ، دم الاخوين ، گلنار ، فوفل ، تخم گل ، پوست بيخ درخت زرشك ، تخم خرفه ، گرد سماق ، گل سرخ ، كات هندى ، مرواريد سوخته و اگر نباشد ، بيخ مرجان سوخته و اگر مجموع اين ادويه يافت نشود ، بعضى از آن‌ها كافى است .\r\nو اگر به اين‌ها علاج نشود و گوشت بن دندان فاسد شده باشد : كندر ، زراوند مدحرج ، دم الاخوين ، كرسنه - كه به عربى حب البقر گويند و به فارسى گاودانه نامند - و ايرسا - كه بيخ بنفشهء چينى باشد - اين اجزاء را نرم كوبيده با سركه عنصل خمير نموده ، قرص‌ها ساخته در وقت حاجت به پاى دندان‌ها بپاشند .\r\n\r\nو طريق ساختن سركه عنصل اين است :\r\nپياز عنصل را با كارد چوبين ، ريزه كرده ، با نه برابر سركهء خوب در ظرفى كرده تا دو ماه اقلا چهل يوم در آفتاب گذارند ، پس صاف نموده استعمال نمايند . و اگر سركه عنصل به هم نرسد ، همان ادويه را به سركه بخيسانند با سركه‌اى كه زيرهء كرمانى در او خيسانيده باشند و هم‌چنين براى مضمضه كردن بهتر از همه چيز است .\r\nو اگر فساد به حد تأكل باشد اين سفوف را استعمال نمايند مجرب است :\r\nبيخ سوسن ، عاقرقرحا ، از هريك ، يك مثقال ؛ شبّ يمانى ، گلنار ، مازو ، گرد سماق از هريك ، دو مثقال ؛ نرم كوبيده به پاى دندان بپاشند . شخصى را گوشت بن دندان فاسد و متعفن شده بود و دندان‌ها سياه و باريك و ضعيف و اكثر\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nمشرف به افتادن بود ، اطبا بسى معالجه كردند و نفعى نكرد و به فقير رجوع كردند ، فقير بعد از فصد و تنقيه به اين سفوف علاج كردم و صحت كامل حاصل شد ؛ باذن اللّه تعالى .\r\nو اگر عفونت و تأكل لثه و ناصور به اين ادويه رفع نشود ، سنون سورنجان استعمال نمايند و صفت آن اين است : پوست انار ترش و شيرين از هريك ، سه مثقال ؛ مازو ، گلنار ، شبّ يمانى ، كاغذ سوخته ، عاقرقرحا ، از هريك ، ده مثقال ؛ گرد سماق ، پانزده مثقال ؛ نمك هندى ، نوشادر ، از هريك ، پنج درهم ؛ اين‌ها را كوبيده با سركه سرشته حبّ سازند و در وقت حاجت باز كوبيده به پاى دندان‌ها بپاشند و بعد از لحظه‌اى به آب گشنيز يا سركه مضمضه كنند .\r\nو اگر شدت فساد گوشت بن دندان به حدى باشد كه به اين‌ها علاج نشود به فلافيون كه صفت آن در بواسير مذكور مىشود علاج كنند و طريق استعمال آن اين است كه قدرى از آن‌ها را به پاى دندان‌ها بپاشند و لحظه‌اى صبر كنند و بعد از آن ، با سركه يا آب گشنيز بشويند و مضمضه كنند و انگشت را محكم بمالند تا گوشت فاسد شده دفع شود . اگر بعد از استعمال آن ، وجع شديد به هم رسد ، به روغن گل سرخ مضمضه كنند تا وجع و سوزش فرونشيند و بعد از بر طرف شدن گوشت‌هاى فاسد ، ادويه‌اى كه به جهت پاشيدن شب در وقت خواب مذكور شد ، عمل نمايد .\r\n\r\nخناق\r\nكه آن را در عرف اطبّا درد گلو نامند ، عبارت است از ورم اجزاء اندرونى يا بيرونى حلق . سبب اين اگر خون باشد ، علامتش سرخى رنگ و روست و پرى رگ‌ها و شيرينى طعم دهان و ساير علامات غلبهء خون - چنان‌چه در صداع\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nدموى مذكور شد - علاجش فصد قيفال است از جانب مخالف و ترك شيرينى و حيوانى و خوردن مبردات دوائيه و غذائيه چنان‌كه در رمد دموى مذكور شد . و بعد از فصد ، منضج و مسهل به نحوى كه در صداع صفراوى گذشت و اگر يك فصد كفايت نكند ، اعادهء فصد از جانب موافق بكند يا حجامت ميان شانه .\r\nو اگر بعد از فصد ، موافق اين نسخه احتقانى بكند انسب است از خوردن مسهل : عنب الثعلب ، خبّازى ، بيخ كاسنى ، بنفشه ، نيلوفر ، بزرك سفيد ، گل خطمى از هريك ، دو مثقال ؛ عناب ، سپستان ، از هريك ، پانزده دانه ؛ شيرهء جو مقشّر با آب برگ چغندر ، از هريك ، هشت مثقال ؛ شيرخشت و ترنجبين ، از هر يك ، ده مثقال ؛ فلوس خيارشنبر ، از هريك ، دو مثقال ؛ روغن بادام شيرين ، پنج مثقال ؛ نمك طعام ، نيم مثقال ؛ در سه دفعه به عمل آورند ؛ دفعه اول آب‌نمك و قدرى روغن بادام و دفعات ديگر ، ساير اجزاء و آب چغندر را دفعه آخر . در ابتدا غرغرهء سركه و گلاب با آب گشنيز سبز يا آب كاسنى سبز يا آب توت سياه و عنب الثعلب و عدس و جو مقشر و گلنار فارسى و پوست خشخاش و تخم كاهو و تخم گشنيز و سماق از هريك كه يافت شود مناسب است .\r\nو بعد از فصد و اندك سكون ورم و وجع ، ترشىها را از اجزاء غرغره اخراج ، و فلوس و خيار شنبر اضافه نمايند و از خارج نيز ضمادى از گشنيز سبز كوبيده مناسب است .\r\nو اگر ورم از خارج ظاهر باشد و بعد از فصد معلوم شود كه ورم جمع و منفجر مىشود ، غرغره‌هاى مذكوره را به عمل آورند و گشنيز سبز و اسفناج تازه با شير گاو ، پخته ، گرم ضماد نمايند يا آنكه گل خطمى ، گل بنفشه ، بزرك سفيد ، تخم مرو ، كتيرا ، خبّازى با شير گاو يا آب اسفناج يا آب برگ بارهنگ ،\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nپخته ، نيم‌گرم ضماد نمايند . و هرگاه قريب به انفجار باشد ، تخم تمر هندى را كوبيده اضافه ضمادات نمايند تا منفجر شود ، بعد از انفجار ، همين ضماد را استعمال نمايند تا از چرك پاك شود و ملتئم گردد .\r\nو اگر سبب ورم بلغم باشد ، علامتش كمى وجع است و بزرگى ورم و دشوار چيز فروبردن و بسيارى لعاب در دهان و شورى آن و سفيدى رنگ رو و تهبّج صورت و ساير علامات بلغم ، علاج آن است : اوّلا حقنه كنند از عنب الثعلب ، گاو زبان ، اكليل الملك ، بابونه ، بيخ باديان ، بيخ كاسنى ، سناى مكى ، اصل السوس ، از هريك ، دو مثقال ؛ عناب ، سپستان ، انجير زرد ، مويز منقى هر يك ، يازده دانه ؛ كافشه ، پنج مثقال ؛ بادام تلخ ، دو مثقال ؛ آب چغندر ، ده مثقال ؛ سبوس گندم ، پنج مثقال ؛ ترنجبين و فلوس خيارشنبر ، از هريك ، ده مثقال ؛ بورهء ارمنى ، يك مثقال ؛ نمك ، نيم مثقال ؛ در پنج دفعه به عمل آورند .\r\nو اگر چيزى به گلو فروبرود ، عنب الثعلب و گاو زبان و تخم خطمى و بيخ كاسنى ، از هريك ، دو مثقال ؛ عناب و سپستان ، از هريك ، ده دانه ؛ ترنجبين ، هفت مثقال ؛ بنوشند و غرغره در اين نوع از خناق به ربّ جوز بهتر است . و صفت آن اين است كه پوست سبز گردكان را بكوبند و بفشارند و آب آن را بگيرند و بجوشانند تا به نصف برسد و مساوى نصف مجموع آب ، پوست گردو و شكر اضافه نمايند و بجوشانند و كف آن را بگيرند و از بار بردارند و در وقت حاجت استعمال نمايند . ملا نفيس در شرح اسباب مىگويد كه غرغره به ربّ جوز قوىتر و بهتر است در معالجه اورام . فقير را گمان اين است كه در خناق دموى و صفراوى هرگاه بسيار شديد باشد هم نافع است ؛ چنان‌چه ظاهر كلام ملا نفيس هم دلالت دارد . و اگر ربّ جوز يافت نشود ، غرغره به آب و سكنجبين عسلى يا عسل را با آبى كه عاقرقرحا و مرزنجوش و عسل و اندك\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nزعفران در او بجوشانيده باشند ، غرغره كنند ؛ بعد از سه روز انجير را بجوشانند و اندك بوره را در او حل كنند و غرغره كنند .\r\nو از ادويه‌اى كه در خناق‌هاى بسيار صعب متّفق عليه اطبّاست خصوصا بلغمى به تجربه رسيده است ، سرگين سگ است . و طريق اخذ و استعمال آن اين است : سگى را سه روز سواى استخوان ، غذايى ندهند ، روز چهارم سرگين او را ضبط نموده ، خشك كنند و غرغره به آن كنند . و آلوده نمودن انگشت يا پر مرغى به آن و بر ورم ماليدن و از بيرون طلا كردن و با سكنجبين قليلى از آن مخلوط كردن و اندك‌اندك فروبردن ، تمامى اين شقوق را نافع است و بسى از خناق‌هاى صعب كه به چيزى ديگر دفع نشده به اين دفع شده . و در انواع خناق ، شكافتن شكم خروس و گرم از خارج ضماد كردن و فقير تجربه كرده‌ام بسيار نافع بود . و شكافتن شكم وزغ است و ضماد كردن [ آن 
  ] بسيار نافع است و به تجربه رسيده .\r\nزن يكى از اعاظم و ارباب دول را خناق دموى بسيار صعب عارض شد و بعد از فصد و غرغره‌هاى بسيار ، شبى راه نفس به حدى مسدود شد كه به هلاكت مقرون بود . از نصف شب تا صبح ، ده خروس را كشته و هريك نصف او را بر يك طرف گلو ضماد مىكردم تا صبح به مرتبه‌اى رسيد كه تنگى نفس هيچ نبود و نفس را به استراحت مىكشيد ؛ نهايت قادر بر چيز خوردن نبود ؛ بعد از غرغره با شير گاو و گل بنفشه و انجير در او جوشانيده با فلوس خيار شنبر ميل فرمود تا شب اندك انفتاحى شد و قليلى ماء الشعير فروبرد و باز به ساير تدابير علاج‌ها كردم تا به شد .\r\nو بستن ريسمانى كه افعى را به او خفه كرده باشند بر گردن صاحب خناق مجرب است و نافع . در خناق بلغمى ، غرغره به مرّى و عسل نافع است و هم\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nچنين غرغره به سكنجبين عنصلى و آب ترب و عاقرقرحا و مويزج و خردل در اواخر كه ماده نضج يافته باشد و منفجر شود . نوشادر و بورهء ارمنى را در نيچه كرده و به حلق بدمند كه به زودى منفجر مىشود و مرّى را كه به زبان فارسى آبكامه گويند ، هرگاه با شير ترتيب كنند ، كومه مىگويند و در اصفهان آب‌كامه مىگويند ، هرگاه ترتيب كرده باشند با سركه .\r\nو صفت آن اين است كه آرد جو و آرد گندم را بىنمك و خمير مايه در آب خمير كنند و در برگ انجير پيچيده ، در سايه گذارند تا خشك شود ، پس يك جزء از اين را با مثل آن نانى كه از آرد جو پودينه پخته باشند و هم‌وزن آن نمك و ربع آن رازيانه ، پس مجموع را كوبيده ، به آب خمير كرده و در تابستان بيست روز در آفتاب گذارند ، مكرر برهم زنند و آب تازه بر روى آن ريزند و باز برهم زنند و بعد از بيست روز برهم زنند و بردارند . و اين مايه را هرگاه با سركه تا چهل روز در آفتاب گذارند و خشك كنند آن را آب‌كامه مىگويند . و اگر با شير ترتيب دهند ، معروف است به كومه و آنچه قدر سركه باشد لااقل برابر باشد و بيشتر هم مىشود هم‌چنين بايد و آنچه در غرغرهء خناق مىبايد و مقصود اطبّا آن مايه است ، نهايت اگر ترتيب با سركه يافته باشد هم نافع است .\r\n\r\nو سكنجبين عنصلى ، طريق ساختن آن اين است :\r\nسركهء عنصل را كه صفت آن در رفتن گوشت دندان مذكور شد با قدرى كه چاشنى شود ، عسل كف گرفته بجوشانند و ضبط نمايند .\r\nو اگر سبب خناق سودا باشد ، علامتش تيرگى رنگ و رخسار و صلابت ورم و خشكى دهان و ساير علامات غلبهء سودا ؛ چنان‌چه در صداع سوداوى مذكور شد . علاجش مثل علاج خناق دموى و صفراوى است . و در غرغرهء خناق سوداوى به ربّ جوز نافع است و در آخر ، لعاب حلبه و آب انجير زرد\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nكه پخته باشند و فلوس خيار شنبر و ساير علامات ، علاج آن ، مثل دموى است .\r\nغرغرهء ديگر به جهت خناق صفراوى و دموى : آب انار ترش با پيه افشرده با ربّ توت و آب گشنيز به دستور ، آب برگ زرشك و آب عنب الثعلب و آب مطبوخ سماق و بعد از چند روز كه ماده نضج يافته باشد ، انجير زرد ، حلبه ، تمر هندى و گل سرخ و تخم مرو كه جوشانيده ، صاف نموده با فلوس خيار شنبر غرغره نمايند و اگر درد گلو با تب باشد ، غرغره به عدس و تمر هندى و گل سرخ و تخم مرو كه جوشانيده و صاف نموده باشند با ربّ توت نافع است . و در انواع درد گلو ، غرغره به گلنار ، و به عدس و به گل سرخ و كزمازج كه جوشانيده و صاف نموده باشند با ربّ جوز مذكور نافع است .\r\nو اگر سبب ورم صفرا باشد ، علامتش شدت وجع و عطش و خشكى و تلخى دهان و ساير علامات غلبهء صفرا ، چنان‌چه در صداع صفراوى مذكور شد . علاجش همان علاج خناق دموى است ؛ سواى آنكه يك فصد در اين نوع كافى است و احتياج به مبردات و مسهلات صفرا در اين نوع بيشتر است و خوردن سكنجبين و ماء الشعير با شربت نيلوفر مناسب است .\r\n\r\nطريق ساختن ماء الشعير اين است :\r\nده مثقال جو پوست كنده را با دويست مثقال آب به آتش نرم ملايم بجوشانند تا شصت مثقال آب بماند . پس صاف نموده ، هر روز بيست مثقال آن را با دو مثقال سكنجبين ساده يا سه مثقال شربت نيلوفر يا هشت مثقال شير خشت بنوشند و مبرّدات و منضج و مسهل به نهجى است كه در دموى مذكور شد .\r\nو ورم خارج گلو را اگر نخواهند منفجر شود ، ماليدن فلوس خيار شنبر و روغن بادام تحليل ورم مىنمايد .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\nسرفه\r\nكه آن را به عرف اطبّا سعال مىنامند و آن حركتى است از سينه و شش كه به سبب آن دفع موذى از خود كند . و سببب آن اگر ماده حاره باشد كه از دماغ به شش و اعضاى سينه ريخته باشد ، علامتش خشكى سرفه است ؛ يعنى به سرفه چيزى دفع نمىشده باشد يا اينكه سرفه در شب بيشتر بوده باشد و سوزش و خارش گلو و اعضاى سينه . علاجش اين است كه منع نزول ماده به شربت خشخاش نمايند و از شيرينى و چربى و ترشى و آب سرد احتراز نمايد و اگر شربت خشخاش را با لعاب بهدانه و لعاب بزرقطونا و شيرهء تخم كدو و شيرهء تخم كاهو و سفوف سعال ميل نمايند بهتر است .\r\n\r\nطريق ساختن سفوف سعال\r\nاين است : تخم اسفناج ، شكر تيغال ، از هريك ، پنج مثقال ؛ نشاسته ، صمغ عربى ، از هريك ، دو مثقال و نيم ؛ ربّ السوس ، نبات سفيد ، از هريك ، يك مثقال و نيم ؛ اجزاء را نرم كوبيده ، سفوف سازند و هر روز سه مثقال شربت خشخاش را با يك مثقال از اين سفوف و لعاب‌ها و شيره‌ها كه مذكور شد ، ميل نمايند .\r\nاگر شربت خشخاش ميسّر نشود ، هر روزه طرف آخر روز به قدر يك ماش افيون فروبرند و در شب وقت خواب ، اين حبّ در دهان نگاه دارند : نشاسته ، كتيرا ، صمغ عربى ، گل ارمنى ، از هريك ، دو مثقال ؛ مغز بادام شيرين مقشر ، باقلاى مقشر ، تخم خشخاش ، پوست خشخاش ، از هريك ، يك مثقال ؛ اجزاء را نرم كوبيده ، سفوف سازند با لعاب بزرقطونا حب‌ّهاى پهن به قدر نيم نخود ساخته ، مكرر در دهان نگاه دارند . و حبّ اولى كه در نزله مذكور شد ، در اين نوع نافع و مجرب است .\r\nحبّى ديگر كه در اين نوع و بسيارى از سرفه‌ها نافع است و مجرب و فقير ،\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nسرفه‌هاى مزمن و قريب به سل را به مداواى اين حبّ علاج كردم و از اسرار است . و صفت آن اين است : كتيرا ، نشاسته ، نبات سفيد ، باقلاى مقشر ، مويز هسته بيرون كرده ، تخم خشخاش سفيد ، پوست خشخاش ، بهدانه ، گل ارمنى ، از هريك ، دو مثقال ؛ افيون ، سه مثقال ؛ اجزاء را كوبيده با لعاب بهدانه حبّ سازند و به دستور در دهان نگاه دارند .\r\nو لعوق خشخاش در اين نوع سرفه و ساير انواع حتّى بلغمى ، خصوصا بعد از تنقيه نافع است و مجرب . و صفت آن اين است : پوست خشخاش ، پنجاه مثقال بخيسانند و بجوشانند و صاف كنند و با صد و پنجاه مثقال قند بجوشانند تا به قوام آيد و بعد از آن ربّ السوس ، مغز تخم كدو و مغز بادام شيرين ، از هر يك ، پنج مثقال ؛ كوفته به آن ممزوج نمايند قدر شربت تا ده مثقال ؛ هر روز دو مثقال آخر روز اندك‌اندك مىليسند كه نافع و در انواع سرفه‌ها مجرب است .\r\nو شربت دياقوذا در اين نوع سرفه بسى نافع است . و صفت آن اين است :\r\nخشخاش سفيد با پوست و تخم ، بيست دانه ؛ تخم خطمى ، كتيرا ، صمغ عربى ، تخم خبّازى ، بهدانه ، از هريك ، پنج مثقال ؛ اصل السوس ، بيست مثقال ؛ بزر قطونا ، ده مثقال ؛ اجزاء را دو روز در آب باران بخيسانند و بجوشانند و صاف نمايند و با قند سفيد از صد و هشتاد مثقال تا دويست مثقال به قوام آورند و قدر شربت تا سه مثقال ، آخر روز ميل كنند .\r\nو اگر سبب سرفه ، حرارت مزاج شش باشد ، علامتش غلبهء خون و حرارت نفس و تشنگى و سرخى رنگ رو و ساير علامات غلبهء خون بر مزاج چنان‌چه در انواع صداع مذكور شد . علاجش فصد با سليق و خوردن هرروزهء سى مثقال ماء الشعير با سه مثقال شربت بنفشه و يك مثقال سفوف سعال مذكوره و لعاب بهدانه و لعاب بزرقطونا و اگر به فصد و تبريد رفع نشود ، روز\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nاين منضج را ميل نمايند : عناب ، سپستان ، از هريك ، ده دانه ؛ خبّازى ، بهدانه ، از هريك ، سه مثقال ؛ شيرهء تخم كدو و تخم كاهو ، از هريك ، دو مثقال ؛ شربت بنفشه ، سه مثقال ؛ سفوف سعال مذكور ، يك مثقال ؛ در روز سوم اين مسهل را ميل نمايند : عناب ، سپستان از هريك ، ده دانه ؛ بنفشه ، نيلوفر ، تخم خبّازى ، تخم خطمى ، عنب الثعلب ، از هريك ، دو مثقال ؛ شير خشت ، ترنجبين ، از هر يك ، هفت مثقال ؛ فلوس خيار شنبر ، ده مثقال ؛ روغن بادام شيرين ، يك مثقال ؛ و اگر محتاج به تكرار مسهل باشد ، مكرر ميل نمايند و غذا آش قيمه شوربا و قليه‌چلو با زردهء تخم و پهتى ماش مقشر با شيرهء بادام و شيرهء خشخاش .\r\nو بدان كه در اين نوع و نوع اول از سرفه و بالجمله سرفه كه با حرارت مزاج باشد بعد از معالجات مذكوره ، اگر سرفه باقى باشد ، خوردن شير الاغ به نحوى كه در تب دقّ مذكور خواهد شد ، نافع است و اگر هر روز با شير الاغ به قدر يك مثقال قرص خشخاش ضم كند ، نافع است و صفت آن اين است : گل سرخ ، صمغ عربى ، از هريك ، چهار مثقال ؛ نشاسته و كتيرا و ربّ السوس ، از هريك ، دو مثقال ؛ طباشير ، پنج مثقال ؛ زعفران ، نيم مثقال ؛ با آب خالص قرص سازند ؛ قدر شربت دو مثقال . و اگر به عوض شير الاغ ، ماء الشعير كه صفت آن در خناق مذكور شد ، ميل نمايند هم نافع است و ماء الشعير با شربت بنفشه بدون قرص خشخاش هم مجرب است .\r\nو اگر سبب سرفه ، مادهء رطوبى باشد كه به شش ريخته باشد ، علامتش اين است : آنچه دفع به سرفه شود ، كمال غلظت داشته باشد و عدم علامات غلبه حرارت ، علاجش خوردن شربت زوفاست و لعاب حلبه و بزرك و بهدانه .\r\nطريق ساختن شربت زوفا اين است : زوفاى يابس ، پرسياوشان ، اصل السوس ، از هريك ، هفت مثقال ؛ بنفشه ، تخم خطمى ، خبّازى ، از هريك ، چهار مثقال ؛\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nعناب ، سپستان ، از هريك ، سى دانه ؛ انجير زرد ، بيست دانه ؛ اجزاء را بجوشانند و صاف نمايند و با پنجاه درهم شكر به قوام آورند و هر روز پنج مثقال يا هفت مثقال از اين شربت را با لعاب‌هاى مذكور ميل نمايند تا ماده پخته رفع شود .\r\n\r\nذات الجنب و ذات الصدر و شوصه و ذات العرض\r\nبدان كه ذات الجنب ، ورمى است در پرده كه از اندرون كشيده شده است بر استخوان‌ها كه آن را به عربى اضلاع گويند و به فارسى دنده و به تركى قبرغه گويند و آن‌ها چهارده استخوان هستند ؛ از هر طرف هفت ، كه به اصطلاح اطبّا آن‌ها را اضلاع صدر گويند با پرده‌اى كه فاصله است ميان اعضايى كه نفس كشيدن با آن‌هاست ، مثل شش و دل و پرده‌هاى سينه و ميان اعضاى غذا ، مثل معده و جگر و غير اين‌ها . و اين پرده ، جوف را به دو قسم نموده ، پس هرگاه ورم در يكى از اين دو پرده باشد ، آن را ذات الجنب صحيح گويند و اگر ورم در پرده‌هايى باشد كه ما بين هريك از دو دنده است يا پرده‌اى كه از بيرون بر استخوان‌هاى دنده كه سر آن‌ها به هم رسيده باشد كه به اصطلاح اطبّا آنها را اضلاع خلف گويند و آن‌ها ده استخوانند از هر طرفى پنج ، آن را شوصه گويند و بعضى بر سبيل ترادف هريك از اين‌ها را ذات الجنب و شوصه و برسام گويند و بعضى بر خلاف مذكور ، اصطلاحات كرده‌اند . نهايت چون مناقشه در اصطلاح نيست و ثمرهء نزاع در علاج ظاهر نيست به ذكر آن‌ها نپرداخته ، بنا را بر اصطلاح مذكور گذاشت . و گاه ورم در پرده مىباشد كه سينه را به دو قسمت كرده پس اگر در طرفى از پرده باشد كه متّصل است به استخوان‌هاى سينه ، آن را ذات الصدر گويند و اگر در طرفى باشد كه متّصل است به مهره‌هاى پشت ، آن را ذات العرض گويند .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n\r\nاما ذات الجنب خالص ،\r\nهرگاه سبب آن خون باشد ، علامتش تب دائمى است و دردى ، از عالم اينكه گويا چيزى در عضو مىخلد و تنگى نفس و سرفه شديد با درد و نفس زدن شديد پى هم و سرخى رنگ و رخسار و پرى رگ‌ها و جستن رگ‌هاى جهنده و اكثر اين است كه تشنگى و خشكى دهان و خشونت زبان و بىخوابى و هذيان نيز مىباشد و اقواى علامات در دمويت مادهء ذات الجنب اين است كه ؛ آنچه به سرفه دفع مىشود و اطبّا آن را نفث مىگويند ؛ مخلوط به خون مىباشد .\r\nعلاج ؛ فصد باسليق از جانب مخالف وجع بكند و اگر قوى باشد ، خون به قدرى كه تغيير رنگ بكند بگيرند و الا كمتر بگيرند . و فصد بايد كه در ابتداء مرض به عمل آيد ؛ زيرا كه در ابتداى فصد [ ابتداى مرض 
  ] ، انتظار نضج ماده ضرور نيست ؛ لهذا فصد در ابتداى مرض مىتوان كرد .\r\nو صاحب خلاصة التّجارب مىگويد كه من فصد را در روز دوم انفع از ساير ايام دانسته‌ام و در روز سوم و چهارم بدين منوال بود و اگر از روز اول تا چهارم فصد به عمل آمده باشد ، در روز پنجم مسهل بايد داد و الا در روز پنجم فصد بايد كرد و در روز ششم مسهل بايد داد و اگر در روز پنجم نيز به عمل نيامده باشد ، البته فصد از روز هفتم نبايد بگذرد و اگر فصد از روز هفتم بگذرد ، ديگر فصد از جانب مخالف نبايد به عمل آيد بلكه از جانب وجع بايد كرد ؛ هرچند اطبّا بعد از روز چهارم را از جانب وجع فرموده‌اند ؛ نهايت حقير تا روز هفتم ، هرگاه ماده دموى باشد از جانب مخالف فصد كرده‌ام و بسيار نافع يافته‌ام .\r\nو هرگاه فصد از جانب مخالف قبل از روز هفتم به عمل آيد ، فصد باسليق ديگر از جانب وجع در روز هفتم به عمل آورند و اگر در روز هفتم به عمل\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nنياورند در روز نهم و الا در روز يازدهم . و اگر به عوض فصد از جانب وجع ، حجامت ميان شانه بكنند در حالتى كه اعراض مرض بسيار شديد نباشد هم شايد . و اگر بعد از فصد ثانى ، شدت اعراض مرض باشد و باز محتاج به كم كردن خون باشد ، حجامت مىتوان كرد و شيخ الرئيس تجويز حجامت ميان سينه كرده .\r\nو اگر تا روز يازدهم هيچ خون نگرفته باشند يا آنكه گرفته باشند و باز اعراض مرض از شدت وجع و تنگى نفس و بسيار آمدن خون باشد در روز سيزدهم يا چهاردهم يا پانزدهم اگر خون هيچ نگرفته باشند فصد باسليق از جانب وجع و اگر خون گرفته باشند حجامت ميان شانه بكنند .\r\nو اگر علامات ميل ماده به دماغ از هذيان گفتن بسيار و بىخوابى بسيار و بيهوشى باشد ، فصد صافن از جانب وجع يا حجامت ساق از آن جانب بكنند ، هرچند ابن زكريا در حاوى كبير منع از خون گرفتن بعد از روز يازدهم كرده ؛ نهايت شيخ الرئيس با احتياط تجويز كرده‌اند .\r\nاما دوا در اول ، منضجى از عناب و سپستان از هريك ، يازده دانه ؛ بهدانه ، دو مثقال ؛ بجوشانند و صاف نمايند و با شيرهء تخم كدو ، سه مثقال ، و شربت بنفشه و نيلوفر ، از هريك كه باشد ، چهار مثقال ؛ قرص طباشير ملين ، نيم مثقال ؛ بدهند و در آخر روز ، لعاب بهدانه و لعاب بزرقطونا و خاكشير و عرق بيد نيم‌گرم بدهند و در روز پنجم يا ششم مسهلى بدهند به اين دستور : عناب و سپستان ، از هريك ، يازده دانه ؛ گل بنفشه ، گل نيلوفر ، تخم خطمى ، خبّازى ، از هريك ، دو مثقال ؛ شير خشت ، ترنجبين ، فلوس خيار شنبر از هريك ، ده مثقال ؛ روغن بادام شيرين ، دو مثقال ؛ و هم‌چنين همين مسهل را در روز هشتم و دهم و دوازدهم نيز بدهند .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nو اگر تب شدت داشته باشد و وجع و سرفه شديد باشد ، در روز شانزدهم نيز همين مسهل را و در ساير ايام همان منضج را ميل كند . اگر نفس مشكل باشد و به آسانى نمىآمده باشد ، در مسهل و منضج دو مثقال بزركتان اضافه نمايند . و بهترين دواها بعد از مسهل اول در اين مرض ، ماء الشعير است و به عوض دوا و غذا و آب مىتوان داد .\r\nهرگاه به عوض منضج مذكور سى مثقال ماء الشعير را با چهار مثقال ، شربت بنفشه و نيم مثقال ، قرص طباشير بدهند مىتواند شد يا آنكه منضج مزبور را به دستور مسطور بدهند و ماء الشعير را به عوض آب ، هرچه تشنه شود بدهند . و اگر شوربايى از ماء الشعير و برنج و اسفناج يا كدو ترتيب دهند هم شايد و غذا تا روز چهاردهم ، مقصور به شورباى بىحيوانى كند با اسفناج و كدو و شيرهء بادام .\r\nو اگر بىخوابى بسيار باشد ، شيرهء تخم خشخاش سفيد نيز اضافه نمايند و پهتى ماش مقشر با شيرهء بادام طرف شام بدهند . و بعد از روز چهاردهم اگر تب تخفيف يافته باشد و وجع ساكن باشد ، خروس بچه بدهند و اگر ضعف زياده باشد بعد از روز چهاردهم با وجود تب مىتوان داد . بعد از روز چهاردهم اگر سرفه و وجع و تب باقى باشد ، هرگاه تب حدت داشته باشد ، منضج مذكور تا دو سه روز بدهند و بعد از آن مسهل ديگر بدهند .\r\nو اگر تب تخفيف يافته باشد و وجع و سرفه باشد و نفث خلط كم مىآمده باشد ، گاو زبان ، اصل السوس ، از هريك ، دو مثقال ؛ اضافه نمايند و قرص طباشير را كم كنند و مسهل را به اضافهء گاو زبان و اصل السوس و پرسياوشان ، از هريك ، دو مثقال ، مويز منقّى ، پانزده دانه و احتراز از آب سرد و ميوه را لازم دانند تا وجع سرفه و تب دفع و صحت حاصل شده باشد . اما اضمده به اين نوع\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nاستعمال مىشوند كه در آرد جو ، گل بنفشه ، تخم خطمى با روغن بادام شيرين استعمال نمايند و اگر قليلى كتيرا و موم كافورى اضافه نمايند ، شايد .\r\nشيخ الرئيس ضماد را در ابتدا اكليل الملك و آرد جو و پوست خشخاش تعيين نموده و بعد از روز هفتم نيز ضماد اكليل الملك و تخم كتان و بعد از روز يازدهم اين دو جزء را با آرد بابونه و باقلا استعمال نمايند و در اواخر به عوض روغن بادام شيرين ، روغن بابونه بكنند .\r\n\r\nصفت قرص طباشير\r\nاين است : طباشير سفيد ، چهار درهم ؛ ترنجبين ، سه درهم ؛ مغز تخم خيارين ، مغز تخم كدو ، نشاسته ، صمغ عربى ، تخم خشخاش سفيد ، كتيرا ، از هريك ، يك درهم ؛ به لعاب بزرقطونا سرشته ، قرص‌ها بسازند .\r\nو اگر سبب ورم صفرا باشد ، علامتش نيز تب دائمى است و درد خلنده و سوزش و سرفهء شديد و تنگى نفس و زردى بول و قلق و اضطراب است . و در صفراوى ، تشنگى و خشكى دهان و خشونت زبان و بىخوابى و هذيان بيش از دموى مىباشد و در دموى ، تنگى نفس بيشتر است و زردى بول از اقوى علامات صفراويت ماده است .\r\nعلاج آن به دستورى است كه در دموى مذكور شد ؛ سواى اينكه اول در صفراوى مسهل بايد داد و در روز پنجم يا ششم ، فصد باسليق از طرف وجع بايد كرد و اگر وجع شدت داشته باشد و تنگى نفس باشد ، حجامت ميان شانه در نهم بكند و بسا باشد كه احتياج به حجامت نباشد و ساير تدابير به نهجى است كه در دموى مذكور شد . و تبريد در اين نوع بيش از دموى بايد كرد و مداومت به ماء الشعير در اين نوع از لوازم است و بر منضج مذكور تخم كاهو و اگر بىخوابى بسيار باشد ، شيرهء تخم خشخاش اضافه نمايند .\r\nو اگر سبب ورم بلغم باشد ، علامتش سبكى تب است و خفت وجع و بىرنگى\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nبول و غلظت آن و نبودن علاماتى كه در دموى و صفراوى مذكور شد . و از اقوى علامات بلغمى ، سفيدى نفث خلط است با اندك سرخى . علاجش قريب است به علاج دو نوع سابق ؛ سواى آنكه در اين نوع نيز يك فصد كافى است ؛ چنان‌چه در صفراوى مذكور شد .\r\nو بسا باشد كه حاجت به يك فصد نيز نباشد چنان‌چه حقير خود اين نوع را مكرر بدون فصد معالجه كرده‌ام و از منضج مذكور در دموى ، گاو زبان اضافه نمايند و در مسهل ، گاو زبان و اصل السوس و بعد از روز دوازدهم ، پرسياوشان با اجزاء مذكوره و باقى علاج به دستور دموى است و تبريد در اين نوع بسيار كمتر بايد به عمل آورد .\r\nو اگر سبب ورم سودا باشد و اين بدترين انواع است ؛ چنان‌چه اكثر اطبّا گفته‌اند كه اين نوع قتّال است ؛ علاماتش شدت همان علاماتى است كه در صفراوى مذكور شد و سياهى روى زبان و از اقواى علامات ، سياهى نفث است و دير به هم رسيدن نفث و بعد از آنكه به هم رسيد ، بسيار مشكل كنده مىشود .\r\nعلاجش به نهجى است كه در دموى و صفراوى مذكور شد .\r\nو تبريد در اين نوع بيش از همه انواع بايد كرد و فصد در اين نوع بايد كرد و در ابتدا از جانب مخالف وجع و بعد از آن ، از جانب وجع به نحوى كه در دموى مذكور شد و در اين نوع به عوض مسهل مشروب ، حقنه به عمل آورند ؛ به اين دستور كه در روز پنجم يا ششم عنب الثعلب ، تخم خطمى ، خبّازى ، گل بنفشه ، گل نيلوفر ، گل خطمى ، تخم كتان ، از هريك ، سه مثقال ؛ عناب ، سپستان ، از هريك ، پانزده دانه ؛ شيرهء جو مقشر ، ده مثقال ؛ شير خشت ، ترنجبين ، فلوس خيار شنبر ، از هريك ، ده مثقال ؛ روغن بادام شيرين ، پنج مثقال ؛ آب برگ چغندر ، هفت مثقال ؛ نمك طعام ، نيم مثقال ؛ اول آب نمك را با\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nيك مثقال روغن بادام بريزند و ساير اجزاء را چهار بخش نموده به چهار دفعه بريزند و آب چغندر را در آب آخر داخل نمايند و همچنين در روز هشتم نيز به اين دستور حقنه نمايند .\r\nو در ساير انواع خصوصا صفراوى بعد از يك مسهل مشروب ، خصوصا اگر هذيان و بىخوابى و سنگينى سر باشد ، مسهل را به عنوان تحقين به عمل آورند بهتر است . و در اين سوداوى ، منضج ساير ايام و ضماد و مداومت ماء الشعير و فصد و حجامت به نهجى است كه در دموى مذكور شد .\r\nو فقير در اين ايام ، ذات الجنب سوداوى را معالجه كردم به اين نحو كه در روز پنجم ، رجوع به فقير كردند ، منضج دادم و در روز ششم مسهل مشروب و در روز هفتم ، فصد باسليق از جانب مخالف كردم ؛ نفث در اول بسيار زرد بود و در روز هفتم ، سياه شد و در روز هشتم ، حقنه فرمودم و در روز نهم ، اعادهء فصد كردم از جانب وجع و در روز دهم و دوازدهم باز حقنه فرمودم و در روز چهاردهم ، حجامت ميان شانه ، اكثر امراض تخفيف يافت و منضج و ضماد به نهجى بود كه در دموى مذكور شد و در روز چهاردهم ، ماء الشعير عوض آب مىدادم بعد از روز چهاردهم اندك تهبّجى در صورت و پشت پا بود و اعراض ذات الجنب ساكن نشده بود ؛ سياهى نفث بر طرف شد ؛ ماء الشعير را قطع كردم و در روز شانزدهم ، مسهل مشروب به دستور مزبور دادم و خروس بچه نيز دادم و چون بقيهء وجع و تب بود ، در روز بيستم نيز مسهل مشروب دادم تب و وجع و سرفه بالمره رفع و صحت حاصل شد ؛ بعون اللّه تعالى .\r\n\r\nاما ذات الجنب مغالط و غير صحيح ،\r\nدر اسباب و علامات و معالجات با ذات الجنب صحيح متحد است ، مگر اينكه اعراضش از عالم شدت وجع و حدت تب و بيهوشى و ناخوشىها و علامات از صحيح كمتر است و بسا باشد كه ورم\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nدر غير صحيح در ظاهر باشد و انتفاع ضماد از غير صحيح بيشتر است و نفث در اين نوع بسيار كم است و علامات و علاج هريك از دموى و صفراوى و بلغمى و سوداوى به دستورى است كه در صحيح مذكور شد .\r\n\r\nاما شوصه ؛\r\nعلامتش همان علاماتى است كه در ذات الجنب مذكور شد ؛ سواى آنكه در شوصه وجع در استخوان‌هاى دنده‌هايى است كه سر آن‌ها به هم رسيده باشد و علامات ديگر آنكه عليل از شدت وجع حركت نمىتواند كرد و هيچ شكل نمىتواند خوابيد و نفث بسيار كم مىباشد .\r\nعلاجش نيز در هريك از دموى و صفراوى و بلغمى و سوداوى ، با ذات الجنب ، متّحد است ؛ مگر اينكه در شوصه ابتدا فصد نبايد كرد ، بلكه در روز چهارم يا پنجم يا ششم حقنه بكند به دستورى كه در ذات الجنب سوداوى مذكور شد و به عوض مسهل مشروب ، در ايامى كه مسهل بايد داد ، احتقان به عمل آورند و باقى علاج از فصد و منضج و تبريد و غذا و ضماد ، همان علاج ذات الجنب است و نفع ضماد كمتر از ذات الجنب است .\r\n\r\nاما ذات الصدر و ذات العرض ؛\r\nعلامت هريك از دموى و صفراوى و بلغمى و سوداوى به نحوى است كه در ذات الجنب مذكور شد ؛ سواى اينكه در ذات الصدر ، وجع در ابتداى گودى گردن است تا آخر استخوان‌هاى سينه و عليل نظر به زمين نمىتواند كرد و سر را به بالا نمىتواند كرد و راحتش آن است كه به پشت يا به پهلو بخوابد .\r\nو در ذات العرض ، وجع در مهره‌هاى پشت مىباشد و عليل بر پشت نمىتواند خوابيد و به چپ و راست نمىتواند نظر كرد و هرگاه سرفه مىكند از شدت وجع مضطرب مىشود و علاج انواع هريك از اين‌ها به عينه علاج ذات الجنب است ؛ سواى اينكه ضماد در ذات الصّدر بر سينه و در ذات العرض بر\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nپشت به عمل بايد آيد . و چون هريك از ذات الصدر و ذات العرض در وسط است و جانب مخالف و موافق ندارد ، فصد را در ابتدا از طرف راست و بعد از آن از طرف چپ بايد كرد .\r\nهرگاه بعد از روز بيستم در هريك از امراض مذكوره سرفه و آمدن خلط غليظ باقى باشد و تب نهايت تخفيف داشته باشد ، خصوصا در بلغمى از امراض مذكوره شربت زوفايى كه در سرفه مذكور شده با شيرهء تخم كدو و لعاب بهدانه از چهار مثقال تا هفت مثقال بدهند و اگر از سفوف سعالى كه در سرفه مذكور شد به قدر نيم مثقال با شربت زوفا ضم نمايند ، بهتر است .\r\nو اگر بعد از روز بيستم هنوز تب تخفيف نيافته باشد ، خصوصا در صفراوى ، و خلط چندان غليظ نباشد ، اكتفا به شيرهء تخم كدو و شيرهء تخم خيار ، از هريك ، سه مثقال ؛ و شربت بنفشه ، چهار مثقال با لعاب بهدانه و نيم مثقال از سفوف سعال مذكوره ميل نمايند تا تب ، نهايت تخفيف بيابد ، بعد از آن اگر محتاج به شربت زوفا باشد به نحوى كه مذكور شد ، بدهند .\r\nو بدان كه آنچه مذكور شد ، بسائط امراض مذكوره بود و مركب از دو و بيشتر آن‌ها مىتواند شد ، مثل جمع ذات الصدر و ذات الجنب و غير ذلك از تراكيب . و هرگاه مجموع يا اكثر آن‌ها جمع شوند و علامت اجتماع ، وجع اكثر با جميع مواضع مذكوره است ، علاجش بسيار مشكل است ؛ چنان‌چه اكثر اطبّا تصريح نموده‌اند . به‌هرحال ، علاج مركب همان مفرد است با نهايت اهتمام و استعمال ضماد بر جميع مواضع كه وجع دارد .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\nذات الرية\r\nورمى است حاره كه در شش به هم مىرسد و از خون يا صفرا يا بلغم شور متعفن ، مىشود و گاه باشد كه سبب آن نزلهء حارّه است كه از دماغ نازل [ مىشود 
  ] و اكثر از انتقال مادهء خناق مىباشد و گاه از انتقال ذات الجنب و گاه از انتقال سرما به هم رسد به‌هرحال يا دموى يا صفراوى و يا بلغمى است .\r\nپس اگر سبب آن خون باشد ، علامتش تب دائمى است و سرفه ، تنگى نفس شديد و دردى در سينه و سنگينى چنان‌كه گويا چيز سنگينى بر سينه گذارده‌اند و در اكثر اين است كه درد در استخوان چنبر گردن كشيده است تا آخر استخوان‌هاى سينه و گاه بر سينه و گاه به زير كتف نيز مىرسد و گاه تا زير پستان‌ها نيز مىآيد و سرخى رخسار خصوصا گونه چنان‌كه گويا گونه‌ها را به چيزى سرخ رنگ كرده‌اند و سرخى چشم‌ها و عطش شديد و خشكى زبان و گرمى نفس و سرخى زبان در ابتدا و بعد سياهى آن و سرخى بول و غلظت و بالجمله مجموع علامات كه در صداع دموى و ذات الجنب مذكور شد .\r\nو اگر سبب صفرا باشد ، علامتش تب دائمى است در نهايت حدت و تنگى نفس و وجع اشد از دموى و سرخى رنگ و رخسار و پرى و سرخى چشم‌ها كمتر از دموى است و خشكى زبان و گرمى نفس و تلخى دهان و قلق و اضطراب و عطش وافر و خشكى مجموع بيش از آنكه در دموى است و زردى و سرخى بول با رقت ، و بالجمله ، مجموع آنچه از علامات در صداع صفراوى و ذات الجنب صفراوى مذكور شد .\r\nو اگر سبب آن بلغم باشد ، علامتش تب دائمى حقيقى است و با علاماتى كه در تب لازم بلغمى مذكور [ است 
  ] و سرفه و وجع خفيف و شدت تنگى نفس و رطوبت دهان و بىرنگى بول و غليظى آن و نبودن علاماتى كه در دموى و صفراوى مذكور شد .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nاما فرق ميان انواع ذات الجنب و ذات الصدر و ذات الريه به چند چيز است :\r\nاول : كيفيت وجع كه در ذات الجنب و ذات الصدر ، وجع از عالم اين است كه گويا در عضو ، چيزى مثل جوالدوز و سوزن فرومىرود و در ذات الريه از عالم اين است كه گويا چيز سنگينى بر سينه گذاشته‌اند .\r\nو فرق ديگر اين است كه ؛ در ذات الجنب و ذات الصدر بىخوابى هست و در ذات الريه خواب بردن زياد و از علامات خاصه ذات الريه سرخى بسيار شديد است به قدر يك درهم بزرگ در گونه‌ها چنان‌كه گويا گونه‌ها را با رنگ سرخى رنگ كرده‌اند ، و اين در ذات الجنب نمىشود .\r\nعلاج : شيخ الرئيس مىگويد كه علاج ذات الريه جارى مجراى علاج ذات الجنب است ؛ مگر اينكه ضمادات ذات الريه بايد اقوى باشد و اهتمام در تنقيهء شش از نفث بيشتر بايد كرد . و بالجمله ، معالجهء هريك از دموى و صفراوى و بلغمى را به نهجى كه در ذات الجنب مذكور شد به عمل آورند و در ذات الريه ، ابتدا صندل سرخ و آرد جو و آب برگ خرفه و قليلى روغن بنفشه بادام و اگر نباشد ، روغن بادام ضماد نمايند و بعد از [ روز 
  ] چهارم ، آرد جو ، گل بنفشه ، خطمى ، روغن بادام ، موم كافورى و اگر كتيرا اضافه نمايند ، شايد و بعد از [ روز 
  ] ششم ، اكليل الملك ، تخم خطمى ، آرد باقلا ، بابونه با روغن بادام .\r\nشيخ الرئيس پيه مرغ خانگى و پيه اردك در ضمادات ذات الجنب و ذات الريه بعد از [ روز 
  ] هفتم تجويز كرده و ساير معالجات از دوا و غذا و فصد به نهجى است كه در اقسام ذات الجنب مذكور شد .\r\nو تشخيص اينكه ورم در كدام جانب شش است - كه فصد اول از جانب مخالف بكنند - به چند چيز مىشود :\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nاول ؛ بيشتر سرخ شدن رخسار در جانب وجع ؛ ديگر ، سنگينى زياد در جانب وجع ؛ ديگر ، خشك شدن ضماد زودتر از جانب وجع و اگر از اين‌ها هيچ فرقى از طرف راست و چپ نباشد ، اول از جانب راست دوم از جانب چپ - به دستورى كه در ذات الصدر مذكور شد - فصد بكنند .\r\nو ذات الريهء سوداوى كم اتّفاق مىافتد ، مگر اينكه از اول ، سبب ، مادهء ديگر باشد و آن ماده صلب شود و سوداوى گردد . و علامت صلب شدن مادهء ذات الريه اين است كه روز به روز تنگى نفس بيشتر شود و نفث كمتر گردد و حرارت بسيار كم شود و استنشاق هوا بسيار مشكل شود .\r\nعلاجش اين است : لعاب بزرك و بهدانه و حلبه با روغن بادام بنوشند و روغن بادام و پيهء مرغ و پيهء مرغابى و لعاب ريشه خطمى و تخم خطمى و حلبه و بزرك ضماد نمايند .\r\n\r\n[ ضعف قلب 
  ]\r\n[ ضعف قلب به سبب رسيدن بخار سوداوى به قلب و دماغ 
  ] به اعتبار رسيدن بخار سوداوى به قلب و دماغ مىتواند بود ؛ پس هرگاه با حرارت مزاج و احتراق صفرا باشد ، علامتش ، علامات غلبهء صفراست چنانچه در صداع صفراوى مذكور شد . علاجش خوردن\r\n\r\nشربت سيب و شربت ترنج و شربت ليمو و شربت ريباس و شربت انار و شربت غوره و دوغ گاوى\r\nاست .\r\nو طريق ساختن اشربهء مذكوره اين است كه آب هريك از اين‌ها را گرفته با ثلث آن قند يا نبات يا شكر صاف نموده به قوام آورند و در غوره و ترنج اگر شيرينى بيش از ثلث كنند ، شايد . و ماليدن صندل سفيد با گلاب بر محل قلب و خوردن مفرحات بارده ، مثل مفرّحى قليل الدواء و كثير النفع است . صفت آن\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nاين است : تخم خرفه ، ده مثقال ؛ تخم گشنيز ، گل گاو زبان ، از هريك ، پنج مثقال ؛ صندل سفيد سوده ، طباشير ، ورق گل سرخ ، از هريك ، پنج مثقال ؛ با شربت سيب و اگر نباشد شكر سفيد يا قند يا نبات دو برابر اجزاء بسرشند و از دو مثقال تا چهار مثقال با عرق بيدمشك ، تخم ريحان ، قدومه يا به تنهايى ميل نمايند . و طريق ساختن شربت سيب مثل شربت به است كه در هيضه مذكور مىشود .\r\nصفت مفرّحى ديگر اقوى از مفرح اول ، همان اجزاء را با اضافهء مرواريد ناسفته ، كهربا ، ابريشم مقراض كرده ، زرشك بىدانه ، تخم خشخاش ، از هر يك ، سه مثقال ؛ مغز هل ، دو مثقال ؛ تودرى سرخ ، عود قمارى ، بهمن سرخ و سفيد ، از هريك ، يك مثقال ؛ عنبر ، نيم مثقال ؛ ورق نقره ، يك مثقال ؛ به دستور اول با دو برابر اجزاء شربت سيب يا نبات يا قند به قوام آورده ، بسرشند و از يك مثقال تا سه مثقال ميل نمايند .\r\nمفرّحى ديگر اقوى از دو مفرح مذكور ، مشهور به مفرح ياقوتى كه اطبّا اتّفاق دارند كه در تقويت قلب و دماغ كه با حرارت مزاج باشد نظير ندارد ، صفت آن اين است : مرواريد ناسفته ، شش مثقال ؛ بسد ، چهار مثقال ؛ ياقوت ، دو مثقال ؛ ورق طلا ، يك مثقال ؛ لاجورد ، يك مثقال و نيم ؛ لعل ، سه مثقال ؛ عقيق يمنى ، يك مثقال ؛ يشب ، يك مثقال ؛ كهربا ، سه مثقال ؛ طباشير ، هفت مثقال ؛ ورق گل سرخ ، چهار مثقال ؛ گل مختوم و اگر نباشد گل داغستان ، دو مثقال ؛ گشنيز خشك ، سه مثقال ؛ تخم گل سرخ ، سه مثقال ؛ ساذج هندى ، زرنباد ، درونج عقربى ، از هريك ، يك مثقال ؛ عود هندى ، سه مثقال ؛ پوست ترنج ، سه مثقال ؛ گاو زبان گيلانى ، سه مثقال ؛ بادرنجبويه ، بهمن سفيد ، از هريك ، دو مثقال ؛ ريوند چينى ، تخم كاسنى ، از هريك ، سه مثقال ؛ كافور ، عنبر اشهب ، از\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nهر يك ، دو مثقال ؛ مسك ، نيم مثقال ؛ ابريشم ، سه مثقال ؛ آملهء مقشر ، پوست هليلهء كابلى ، از هريك ، بيست مثقال ؛ قند سفيد دو برابر اجزاء گلاب و شربت سيب و شربت به ، آب انار شيرين ، از هريك ، بيست مثقال ؛ قند و شربت‌ها را با آب انار به قوام آورند و اجزاء را ساييده و بيخته با هم بسرشند و از يك مثقال تا دو مثقال ميل نمايند . و اگر بدون تنقيهء بدن ، اين تدابير نفع نكند ، اول بدن را تنقيهء از صفرا بكند و بعد از آن مداومت به اين مفرحات نمايند .\r\nاما تنقيهء بدن به اين نحو است كه سه روز منضجى از گاو زبان ، بادرنجبويه ، بيخ كاسنى ، گل نيلوفر ، سپستان ، شاهترهء خشك ، از هريك ، دو مثقال ؛ شير خشت و ترنجبين ، از هريك ، ده مثقال ؛ ميل نمايند و در روز سوم ، قرص بنفشه مسهل ، يك مثقال و نيم ؛ غاريقون ، نيم مثقال ؛ حبّ كرده فروبرند و از عقب آن همان منضج را با سه مثقال پوست هليلهء زرد و دو مثقال گل بنفشه و دو مثقال افتيمون و پانزده مثقال تمر هندى ؛ طبخ كرده ، ميل نمايند و غذا در روز مسهل نخوداب و در روز منضج ، قيمه شوربا ميل نمايند و اگر يك مسهل كفايت نكند ، مكرر ميل نمايند تا بدن از اخلاط پاك شده ، مقويات و مفرحات نافع افتد .\r\n\r\n[ ضعف قلب با حرارت مزاج و آثار غلبهء خون 
  ]\r\nاگر با حرارت مزاج آثار غلبهء خون باشد ، علامتش همان است كه در صداع دموى مذكور شد ، [ علاج 
  ] : فصد باسليق از دست راست بكنند و اگر كفايت نكند ، فصد اسيلم از چپ بكنند و اگر بعد از فصد احتياج به مسهل باشد به نحوى كه در نوع اول مذكور شد ، منضج و مسهل ميل نمايند و بعد از آن مفرحات مذكوره را ميل نمايند .\r\n\r\n[ ضعف قلب با آثار غلبه سردى 
  ]\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nو اگر ضعف قلب با حرارت مزاج نباشد ، بلكه آثار غلبهء برودت از بياض قاروره و بياض لون بشره و انتفاع به مسخنات ظاهر باشد ، علاج آن به خوردن شربت گاو زبان و عرق بيدمشك و تخم فرنجمشك است و مفرحات كه قريب به اعتدال باشند مثل مفرح ياقوتى كه در قسم اول مذكور شد و مفرح مشهور مذكور به دواء المشك حلو است .\r\n\r\nاما طريق ساختن شربت گاو زبان\r\nاين است : گاو زبان گيلانى ، بيست مثقال ؛ گل گاو زبان ، ده مثقال ؛ بادرنجبويه ، ده مثقال ؛ در عرق بيدمشك و اگر نباشد در آب بخيسانند و صاف نمايند و با پنجاه درهم قند سفيد به قوام آورند و اگر خواهند ، ورق طلا و ورق نقره و عنبر اضافه نمايند و اگر اجزاء را در آب سيب بخيسانند بهتر است .\r\n\r\nاما طريق ساختن دواء المشك حلو :\r\nزرنباد ، درونج عقربى ، از هريك ، يك مثقال ؛ مرواريد ، بسد ، كهربا ، ابريشم مقراض‌كرده ، از هريك ، يك مثقال و نيم ؛ بهمن سرخ و سفيد ، ساذج هندى ، سنبل الطيب ، قاقله ، قرنفل ، جندبيدستر ، اشنه ، از هريك ، چهار دانگ ؛ زنجبيل ، دار فلفل ، از هريك ، دو دانگ ؛ مشك ، يك دانگ و نيم ؛ اجزاء را كوبيده و بيخته با دو برابر اجزاء ، عسل شهد صاف كه آتش نديده باشد ، بسرشند ؛ قدر شربت از يك مثقال تا دو مثقال .\r\n\r\nو دواء المشك مرّ\r\nخصوصا هرگاه ضعف قلب با رطوبت معده باشد ، بسى نافع است ، صفت آن اين است : افسنتين رومى ، صبر سقوطرى ، از هريك ، هشت مثقال ؛ ريوند چينى ، شش مثقال ؛ زعفران ، نانخواه ، تخم كرفس ، از هر يك ، چهار مثقال ؛ ناردين ، ساذج ، مرّمكى ، از هريك ، دو مثقال ؛ جندبيدستر ، يك مثقال و نيم ؛ عسل صاف ، دو برابر ادويه ؛ اجزاء را نرم كوبيده و عسل را به قوام آورند و با اجزاء بسرشند ، قدر شربت يك مثقال و در بعضى نسخ به\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nعوض ناردين ، سنبل الطيب است و هريك مناسب است و در نسخه بعضى متأخرين ، مرواريد دو مثقال اضافه است و در نسخ اصل ، اين است .\r\nو اگر در اين نوع احتياج به مسهل باشد ، منضجى كه در نوع اول مذكور شد به عوض نيلوفر ، اسطوخودوس و پرسياوشان اضافه نمايند و بدون شير خشت و مسهل ايارج فيقرا ، يك مثقال و نيم ؛ غاريقون ، نيم مثقال ؛ حبّ كرده فروبرند و از عقب آن همين منضج را به اضافهء افتيمون ميل نمايند و اگر احتياج به تكرار باشد ، مكرر ميل نمايند تا قلع اخلاط فاسد شده ، مفرحات و مقويات تأثير بليغ تواند نمود . و اگر معجون نجاح يافت شود ، در قلع امراض سوداويه خصوصا تنقيهء قلب و دماغ بىعديل است و اكثر مزاج را نافع ؛ بايد كه در روز مسهل به قدر سه مثقال يا پنج مثقال از اين معجون فروبرند و اندك آب گرم از عقب آن بنوشند .\r\nصفت آن : هليلهء سياه ، پوست هليلهء زرد ، پوست هليلهء كابلى ، آملهء مقشر ، افتيمون ، از هريك ، ده مثقال ؛ بسفايج ، اسطوخودوس ، تربد سفيد از هريك ، پنج مثقال ؛ غاريقون ، سه مثقال ؛ لاجورد ، گل ارمنى ، از هريك ، دو مثقال ؛ سقمونيا ، سه مثقال ؛ اجزاء را كوفته و بيخته و با سه برابر مجموع ، عسل صاف ؛ به قوام آورند و بسرشند .\r\nو بعد از تنقيه ، شربت بادرنجبويه كه صفت آن اين است : تخم كاسنى ، تخم فرنجمشك ، تخم بادرنجبويه ، از هريك ، ده مثقال ؛ گاو زبان گيلانى ، گل گاو زبان ، رازيانه ، بيخ بنفشه ، اصل السوس ، از هريك ، سه مثقال ؛ بسفايج ، پرسياوشان ، افتيمون ، از هريك ، پنج مثقال ؛ بادرنجبويه ، نه مثقال ؛ در گلاب و عرق بيدمشك و آب سيب بخيسانند و بجوشانند و صاف نمايند و با قند يا شكر صاف كرده به قدر يك‌صد و چهل مثقال ؛ به قوام آورند و هر روز به قدر ده\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nتا دوازده مثقال با عرق گاو زبان ميل نمايند ، نافع است . بالجمله ، شربت بادرنجبويه و معجون نجاح و مفرح ياقوتى - نسخهء آخر كه در نوع اول ضعف قلب مذكور شد - در اكثر امزجه و انواع ضعف قلب و دماغ نافع است .\r\nبدان كه\r\n\r\nماء الجبن\r\nكه عبارت است از زردابى كه از شير بريده گيرند و جهت دفع مواد محرقه و امراض سوداويه و ترطيب اعضاء و تفتيح سده‌ها نافع است و ملا نفيس در شرح اسباب مىگويد : منافع ماء الجبن را ادويهء مسهلهء ديگر ندارند به چند جهت :\r\nيكى آنكه به سبب رقت قوام و لطافتى كه دارد به اعماق بدن و به عضوى كه مقصود است مىرسد و دفع موادى كه بايد بكند ، مىكند .\r\nدوم آنكه فضولى كه از او در بدن مىماند ، غذاى بدن مىشود و بر طبيعت بار نمىشود .\r\nسوم آنكه شير مركب است از سه جزء آب و چربى و پنير ، هرگاه پنير از او جدا شد ، باقى مىماند دو جزء ديگر كه يكى دهن است كه مواد را نرم مىكند و نضج مىدهد و مهياى دفع مىكند و ديگرى مائيت است كه به قوت مسهله دفع مىكند و اين دو خاصيت با هم در هيچ‌يك از مسهلات نمىباشد . لهذا در امراض سوداويه قلب و دماغ بعد از آنكه فى الجمله به نهجى كه مذكور شد ، به عمل آورند ، و اگر ماء الجبن بنوشند به دستورى كه مذكور خواهد شد ، بسى نافع و مكرر به تجربه رسيده است .\r\nطريق استعمال آن ؛ موافق آنچه ابن زكرياى رازى در فاخر بيان نموده است و معمول اكثر متأخرين است و فى الواقع بهترين دستورات است ، اين است كه بز سرخ صحيح المزاج را كه چهل روز يا اندكى بيشتر از زاييدن او گذشته باشد و او را تعليف به اسفناج يا كاهو يا خيار و گشنيز تر و برگ بزرقطونا و شاهتره\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nكرده باشند ، وقت غروب آفتاب مقدار يك‌صد و هشتاد مثقال شير او را بگيرند و در ديگ سنگ و اگر نباشد در مس تازه قلع ، جوشانيده و بعد از چند جوش از بار برداشته ، پانزده مثقال سكنجبين ساده كه خوب ترش باشد و يك مثقال سركه در آن ريخته به چوب انجير كه سر آن را پوست كنده و ريشه كرده باشند ، برهم زنند تا شير بريده شود ؛ آن‌گاه در كرباس سفتى كنند و نگاه دارند تا تمامى آب از شير جدا شود ؛ صبح زود آن آب را چند جوشى داده ، كف آن را گرفته از بار بردارند و يكى از شربت‌هايى كه مذكور مىشود ، سه بخش نمايند و هر بخشى را يك ساعت ميل نمايند .\r\nو بعد از هر دفعه كه خورده مىشود ، به قدر سى چهل قدم راه روند و اگر مزاج در نهايت حرارت باشد با همان علامات كه در صداع صفراوى مذكور شد با سكنجبين ساده ، هفت مثقال بنوشند . و فقير مكرر با سكنجبين بزورى موافق نسخه‌اى كه در حميات مذكور مىشود ، دادم و بسيار نافع يافتم .\r\nو بعد از هر شش روز خوردن ماء الجبن يكى از مسهلاتى كه در ضعف قلب مذكور شد بايد خورد به حسب هر مزاج ؛ اگر مزاج شديد الحرارة نباشد حبّ افتيمون هم نافع است . و اگر تمر هندى و افتيمون ، از هريك ، سه مثقال ، شب در ماء الجبن خيسانيده صبح روزى كه مسهل بايد خورده شود ، بنوشند در اسهال مواد بىعديل است . و بدل مسهلات ديگر مىشود و مدت خوردن آن بيست و چهار روز بايد باشد و اگر به كمتر از اين دفع مرض بالكليه شود كمتر مىتوان خورد و قدر شير چنان‌چه مذكور شد ، صد و هشتاد مثقال است ، موافق مشهور و بعضى نود مثقال هم گفته‌اند و بعضى تعيين مقدار آب چكيده را نود مثقال كرده‌اند و به گمان فقير اين اختلاف نظر به اختلاف امزجه است . و اگر مريض تحمل يك‌صد و هشتاد مثقال شير را داشته باشد ، بدهند .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nو اگر بر معده گرانى داشته باشد و ترش مىشده باشد كمتر از آن به هر قدرى كه بار طبيعت نباشد ، بدهند و غذا طرف چاشت ، قيمه شوربا و نخود آب و در امزجه حاره ، قليهء تمر و قليهء زرشك و طرف شب ، ترپلا و قليه چلو و از لبنيات و ترشىهاى تند و ميوه‌ها اجتناب لازم است . و اگر شير بز ميسر نشود ، شير گاو و گوسفند نيز جايز است ؛ ليكن شير بز انفع است . و بالجمله ، ماء الجبن دواى عظيم النفع است در عامّهء امراض سوداويه و مواد محرقه .\r\n\r\nاما صفت سكنجبين افتيمونى\r\nكه با ماء الجبن خورده مىشود : يكى اين است كه معمول متأخرين است و فقير به تجربه رسانيده‌ام ، صفت آن : افتيمون ، سناء مكى ، بيخ كاسنى ، بسفايج ، از هريك ، ده مثقال ؛ پرسياوشان ، رازيانه ، اسطوخودوس ، از هريك ، پنج مثقال ؛ شاهترهء خشك ، بادرنجبويه ، از هريك ، هفت مثقال ؛ قند سفيد ، دويست و چهل مثقال ؛ سركهء تند ، هفتاد مثقال ؛ اجزاء را جوشانيده صاف نمايند و با قند به قوام آورند ، اگر بدون شير بز بعد از تنقيه از سه تا هفت مثقال بنوشند هم شايد . و اگر با حرارت مزاج باشد ، با آب كاسنى ، بيست مثقال و آب شاهتره ، پانزده مثقال ، هر روز بنوشند و بعد از هر شش روز يكى از مسهلاتى كه مذكور شد ، بخورند .\r\nو ديگرى از تراكيب شيخ الرئيس كه در رسالهء ادويهء قلبيه ذكر كرده و سمرقندى نيز در قرابادين على ترتيب العمل نقل كرده است . و شيخ فرموده كه :\r\n« در امراض سوداويهء قلب و دماغ هرگاه مادهء سوداوى بسيار باشد ، بسيار نافع و در مدت ده روز كه خورده شود رفع علت مىكند » و فرموده : « كه اگر ماده قليل باشد ، شربت بادرنجبويه مغنى از اين است . »\r\nفقير مىگويم :\r\n\r\nشربت بادرنجبويه\r\n- كه شيخ فرموده - همان است كه در اين\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nآزار مذكور مىشود و بالجمله ؛ چنان‌چه شيخ فرموده در مواد كثيرهء غليظ ، اين شربت بسيار نافع است و نسخهء اول كه الحال متداول است موافق اكثر امزجه و در اكثر احوال و امراض سوداويه به تجربه رسيده است و نسخهء شيخ در امزجه حاره مناسب نيست .\r\nصفت آن : افتيمون ، ده مثقال ؛ بسفايج ، تربد ، از هريك ، شش مثقال ؛ گاو زبان ، پانزده مثقال ؛ حاشا ، زوفا ، كمافيطوس ، از هريك ، چهار مثقال ؛ پرسياوشان ، پنج مثقال ؛ تخم بادرنجبويه ، تخم بادروج ، تخم فرنجمشك ، زرنباد ، درونج ، بهمن سفيد ، ساذج هندى ، سنبل الطيب ، قاقله ، از هريك ، سه مثقال و نيم ؛ تخم كشوث ، تخم كاسنى ، اصل السوس ، بيخ كاسنى ، از هريك ، ده مثقال ؛ گلقند شكرى ، مساوى مجموع ؛ اجزاء را در سركهء تند خيسانيده با يك من تبريز ، آب ؛ بجوشانند تا به نصف برسد و صاف كنند و بچشند اگر بسيار ترش باشد ، قدرى كه چاشنى شود قند اضافه نمايند و به قوام آورند و اين سكنجبين را بدون ماء الجبن مىتوان استعمال نمود به نحوى كه در نسخهء اول مذكور شد .\r\n\r\nصفت حبّ افتيمون\r\n، موافق نسخه‌اى كه صاحب حاوى صغير ذكر كرده و فى الواقع تركيب خوبى است : افتيمون ، ده مثقال ؛ ايارج فيقرا ، بسفايج ، از هر يك ، پنج مثقال ؛ اسطوخودوس ، سه مثقال و نيم ؛ غاريقون ، دو مثقال و نيم ؛ نمك هندى ، يك مثقال و نيم ؛ اجزاء را كوبيده ، حبّ كنند ؛ قدر شربت ، دو مثقال با آب گرم بنوشند .\r\n\r\nو چوب بيخى\r\nكه معروف است به چوب چينى ، در معالجهء امراض قلب و دماغ خصوصا سوداوى آن بسيار نافع است و از مجربات مكرره است ؛ ذكر منافع و طريق استعمال آن در اين مقام مناسب است .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nپس بدان كه چوب چينى تا چندى پيش از اين معروف نبوده و در كتب طبيه ذكر آن نشده بود و در اوايل طلوع نير اقبال بىزوال سلاطين صفويه - ادام اللّه ظلال اجلالهم الى يوم القيامة - مردم را بر آن اطلاع حاصل شده ، انتفاع يافته‌اند به تلاحق افكار و توالى تجارب بسيار به منافع پى برده‌اند .\r\nاز غرايب اينكه ، مرضى معروف است به آتشك ، اين دوا در ازالهء آن بىعديل است و نيز مقارن پيدا شدن اين دوا در ميان مردم ، شايع شده بود . به هر حال چوب چينى چنان‌چه قياس و تجربه شاهد است ، مايل به حرارت است و در يبوست و رطوبت آن خلاف بسيار است و قول بر اينكه يابس است و به مجاورت آب به نحوى كه الحال شربت آن متعارف است كسب رطوبت مىكند و رطوبت فضلى نيز در جوهر آن هست ؛ نزد فقير اقوى از ساير اقوال است .\r\nو اما منافع آن : مقوى حرارت غريزى است و مقوى قلب و دماغ و كبد و معده و مقوى باه و پاك‌كنندهء روح و خون از كثافات و سريع النفوذ در اعماق بدن و در ازالهء قروح مزمنه و خبيثه و سوداويه خصوصا آتشك بىعديل است .\r\nو در رفع آكله مجرب و در جميع اورام صلبه و امراض سوداويه ، مثل تب ربع و بواسير و اوجاع مفاصل و داء الثعلب و داء الحيّة و بهق و برص سياه و ماليخوليا نافع . و در دفع مواد نزلى و فربه كردن بدن و بروز فرمودن مواد از داخل بدن به ظاهر جلد و رفع سميت اخلاط و مواد بدنى و قطع عادت افيون و خمر و ازالهء امراض و اوجاع مزمنه مجرب .\r\nو در مجموع ، آنچه مذكور شد بعد از يأس از ساير معالجات ، از استعمال آن نجاح تام حاصل شده و به تجارب كثيره رسيده و از اين است كه مىگويند پرورش آن از آب حيوان است و مؤيد اين معناست و مشهور است كه اين بيخ را از حوالى ظلمات مىآورند .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nبالجمله ، دواى مفردى به اين عموم النفعى ، الى الآن مشاهده نشده و خالى از احوال نمىباشد كه يك قسمى از اقسام مستعمل آن در آن منافع نباشد . و همين‌كه در بعضى امزجه يا در بعضى امراض از او ضررى مشاهده شده باشد ، مستند به عدم مراعات نهج مناسب آن مزاج خواهد بود .\r\nو بهترين آن ، اينكه متّصف به اوصاف عشره باشد :\r\nاول : اينكه املس باشد ؛ يعنى نرم و تعبير از اين وصف به خوش قماش مىكنند .\r\nدوم : آنكه سرخ و نيم رنگ باشد ؛ هرچند سفيد و غالبا سنگين تيره است دليل خامى و كمى نضج است .\r\nسوم : آنكه كم گره باشد و سطح ظاهر آن مستوى باشد و از فرط شاخه‌ها جهانيده و جوشانيده باشد ؛ چه اگر خلاف اين باشد معلوم است كه در زمين كم رطوبت نشو و نما يافته است و يبس بر او غالب شده است يا اين است كه هنوز به كمال خود نرسيده ، بيرون آورده‌اند .\r\nچهارم : آنكه در بزرگ و كوچكى متوسط باشد و اگر با ساير اوصاف خوب باشد ، افراط در بزرگى چندان مذموم نيست .\r\nپنجم : آنكه رنگ ظاهر و باطن آن چندان مخالف نباشد ؛ زيرا كه اگر ظاهر سرخ و باطن سفيد باشد ، دليل است بر اينكه رنگ ظاهر به عمل صنعتى حاصل شده .\r\nششم : آنكه سنگين باشد زيرا كه اگر سبك باشد ؛ كهنه شده و قوتش بر طرف شده و افراط در سنگينى نيز دليل غلبهء اجزاى ارضيه است .\r\nهفتم : آنكه كرم‌زده نباشد ؛ به جهت آنكه كرم زده ، قوتش ضعيف شده است .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nهشتم : آنكه مزه نداشته باشد .\r\nنهم : آنكه بويى نداشته باشد .\r\nدهم : آنكه از مغيرات و مفسدات او را محافظت كرده باشند ، مثل آب دريا و نم باران و گرمى آتش و آفتاب و از مجاورت چيزهايى كه مفسد مزاج آن است ، مثل كافور و فرفيون و جند و مشك و اين شرط آخر ، شرطى است عام مر اكثر دواها را .\r\nو وقت استعمال آن فصل بهار است و پاييز و فصل زمستان و تابستان جايز نيست و تابستان به حار المزاج نامناسب است و زمستان با مزاج حار و بارد هيچ‌يك مناسب نيست . آنچه مشهور است كه به مزاج اطفال و پيران موافق نيست ، كلّى نيست و اگر ضررى ديده باشند مستند به عدم مراعات شرايط و به نهج غير مناسب خواهد بود .\r\nامّا شرايط استعمال آن :\r\nاول : آنكه تنقيهء بدن از اخلاط فاسده خصوصا خلطى كه سبب مرض است ، بكنند تا اينكه اين دوا در اصلاح و رفع بقيهء مرض البته مرضى كه قوى باشد [ مؤثر افتد 
  ] و الّا اين بيخ به اعتبار تلطيف و تفتيح شايد كه ازالهء مواد فاسده كرده ، بليّه عظيم شود و اين شرط در اكثر ادويه كليه جارى است .\r\nدوم : آنكه در ايام استعمال آن ، آب نياشامند و به عوض آب ، همان آب طبيخ چينى را به دستورى كه معلوم مىشود بنوشند و بعد از فراغ نيز تا چند روز آب نخورند و به عوض آب ، بعد از فراغ بعضى از اطبّا عرق بيدمشك و گلاب و عرق گاو زبان و عرق باديان به حسب هر مزاج فرموده‌اند و بعضى ديگر چنين مقرر كرده‌اند كه چوب چينى جوشيدهء هرروزه را ضبط نموده در سايه خشك كنند و در كيسه‌اى يا كاغذى كرده بر او بنويسند كه از فلان روز است\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nروز اول يا روز دوم و هكذا بار ديگر به همان ترتيب و دستور بجوشانند و به عوض آب بنوشند . و به گمان فقير هيچ‌يك از اين دو طريق ضرور نيست ؛ چه خوردن عرق‌ها خصوصا بر روى غذا مفسد مىباشد و به همان ترتيب و عدد ايّام خوردن چينى بار ديگر تحمل پرهيز از آن كارى است مشكل و خالى از منفعت معتّد به . بهتر آن است كه جوشيدهء آن را هرچه سياه و مضمحل نشده باشد ، ضبط نموده در سايه خوب خشك كنند كه از فساد محفوظ باشد و همه را با هم جمع كنند و بعد از فراغ ، آن‌ها را چند بخش كنند و هر روز يك بخش آن را با قدرى آب كه كفايت مريض كند به دستورى كه در اصل چينى مذكور شد ، بجوشانند و به عوض آب بنوشند و اگر ده بخش كنند و تا ده روز از اين آب خورند ، بهتر است .\r\nسوم : آنكه در ايام استعمال تا يك هفته بعد از فراغ به حمام نروند و تجديد لباس نكنند و اگر به ضرورت شرعى ببايد رفت ، بروند و بىتوقف بيرون آيند . و اگر جامهء ملاصق بدن را به ضرورتى بايد تبديل كرد ، با آب چينى تر كنند و بخشكانند و تبديل كنند .\r\nچهارم : آنكه از جماع كردن در ايام شرب آن و تا ده روز بعد از فراغ اجتناب كنند .\r\nپنجم : آنكه از حركات عنيفه و تحمل شاق بدنيه به هر عنوان كه باشد محترز باشند .\r\nششم : آنكه از عامهء اعراض نفسانيه ، مثل همّ و غمّ و غضب و بالجمله آنچه سبب تألم نفس شود بر حذر بوده اوقات را به عيش و عشرت و صحبت اصدقا و ظرفا و آنچه سبب فرح و انتعاش نفس و طبع گردد بگذرانند ، بلكه با كمال سنوح آلام نفسانيه ترك خوردن اين دوا اولى و ضررش بسى بيش از نفع\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nاست هرچند در اين زمان و اوان توقع غير اين ، غلط است چنان‌چه مضمون بلاغت مشحون اين بيت است كه :\r\n ليس البليّة فى أيامنا عجبا * بل السّلامة فيها أعجب العجبا « 1 » \r\nو لهذا فضولى من در اين شرط بىجاست ؛ نهايت اگر عاقل به حكم اين رباعى خيام كه :\r\n چون رفته به تقدير دگرگون نشود * يك ذره ز آنچه هست افزون نشود\r\nهان تا جگر خويش ز غم خون نكنى * كز خوردن غم بجز جگر خون نشود \r\nعمل نموده ، مكارهء دنيا را چندان بار خاطر نداشته باشد ، شايد .\r\nهفتم : آنكه با استعمال آن ترك خوردن نمك بكنند .\r\nمخفى نماند كه در بدايت ظهور و انتشار اين بيخ ، قحطى عظيم در آن بلاد كه اين بيخ را مىآورند افتاد ؛ مردم به صحرا رفته اغتذا به اصول نباتات مىنمودند و چون اين بيخ ، طعم و رايحه‌اى كه سبب تنفر باشد ندارد ، مردم بيشتر راغب به آن مىگرديدند . اتّفاقا در ميان ايشان صاحب امراض مزمنه خصوصا سوداويه و قروح كهنه بود و از خوردن اين بيخ شفاى كامل يافتند و چون اين حال مشاهده شد ، از آن زمين به ديگر مواضع بردند ، همين آثار را يافتند .\r\nو چون در آن صحرا خوردن آن بىنمك بود به هرجا كه مىبردند بىنمك مىدادند تا آنكه به توالى تجارت و تلاحق افكار ، شربت طبخ آن به اين نهج كه فى الحال متعارف است معمول شد . و چون فعل نمك ، تصلب اعضاء و تخفيف رطوبات است و اين معنا منافى افعال اين بيخ است ، قياس نيز مقتضاى ترك است ؛ نهايت خوردن اغذيه با نمك ، عادى و مألوف طبع شده و ترك معتاد مألوف دفعتا مضر است . در غير امراض مزمنه و قروح عنيفه ، خصوصا\r\n\r\n\r\n","description":"","footnote":"\r\n( 1 ) . در روزگار ما بلا عجيب نيست بلكه سلامت در اين حال از عجيب‌ترين عجائب است .\r\n","page_name":" 88 ","page_number":88},
  {"content":"\r\n\r\nهرگاه به طريق قهوه خورده شود ، تقليل كند و در مواد كثيره و امراض مزمنه و قروح خصوصا هرگاه به طريق تعريق خورده شود ، ترك نمايند .\r\nهشتم : آنكه ترك لبنيات كنند سواى روغن و در امزجهء حاره تقليل روغن ضرور است .\r\nنهم : از ميوه‌ها و سبزيهاى تازه اجتناب كنند .\r\nدهم : آنكه ترشى نخورند ، مگر صاحبان امزجهء حاره كه استعمال ترشىهاى ملايم چاشنىدار جايز است بلكه سبب تعديل مىشود خصوصا هرگاه به طريق قهوه خورده شود در امراض مزمنه و دردهاى كهنه نباشد ؛ نهايت ، هرگاه چندان حرارتى در مزاج نباشد ، ترك نمايند و خوردن شيرينى ، ملايم حال مشارب اين دو است مگر در امزجهء حاره كه مناسب نيست و افراط در شيرينى در غير امزجهء حاره هم جايز نيست .\r\nيازدهم : آنكه بدن را از رسيدن هوا نگاه دارند خصوصا هرگاه تعريق به عمل آمده باشد بعد از آن نهايت احتياط بايد كرد ؛ زيرا كه بدن به واسطهء استعمال اين دوا ، نهايت لطافت به هم رسانيده و بعد از عرق ، مسامات نيز منفتح شده به ورود هواى سرد ضد تحليل و تليين كه مطلوب است حاصل مىشود با وجود آنكه ورود ضدين بر بدن متعاقب سبب خلل عظيم مىشود و قياس اين معنا از اين بايد كرد كه هر جسم ، چيزى را كه خواهند زود گداخته شود يا آنكه كوبيده شود ، مكرر به آتش گرم مىكنند و مكرر به آب مىاندازند ، قابل اذابه و سحق مىشود و هرگاه در معادن و احجار اين اثر كند ، در بدن انسان چه خواهد كرد .\r\nدوازدهم : آنكه احتياط نمايند از امورى كه محدث مرض مىشود كه معالجهء آن‌ها منافى خوردن چوب چينى باشد و آن را بايد مقدم داشت و ترك\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nخوردن چوب چينى كرد ، كه غرض اصلى فوت نشود و سعى و رنجى كه كشيده ، بىفايده نشود .\r\nاما طريق استعمال آن : آنچه أشهر و مكرر به تجربه رسيده دو نهج است ؛ يكى با تعريق و ديگرى به طريق قهوه . اما آنچه با تعريق است ، در امزجهء قويّه و امراض مزمنه و مواد غليظه و كثيره و قروح رديهء سوداويه مستعمل است و اين طريق در شدت گرما و سردى هوا هيچ‌يك مجاز نيست و به گمان فقير به صاحبان امزجهء حاره نيز مضر است . و آنچه به طريق قهوه است به اكثر امزجه موافق و به هيچ مزاج - هرگاه مراعات و شرايط به عمل آيد از مقدار چينى و مقدار آب و پرهيز موافق مزاج و علت ، البتّه مضر نيست و به همهء امزجه نافع است و در تعديل و اصلاح امزجه نظير ندارد .\r\nاما دستور استعمال با تعريق ، چنان است كه بعد از تنقيهء مناسب مرض ، هر روز از شش مثقال تا هشت مثقال آن را بسيار باريك تخمينا به قدر دم كارد ورق كنند و در حين ورق كردن آنچه مانند آرد شده باشد جدا كنند و بعد از آن ، ورق را بكشند و شب در يك پياله عرق گاو زبان و گلاب و بيدمشك و شاهتره به حسب هر مزاج بخيسانند و روز ديگر با يك من و نيم آب به وزن شاه ، در ديگ سنگ يا سفال يا مس تازه قلع كه سرپوش آن يكى از مذكورات باشد و اطراف آن را به خمير گرفته به آتش ملايم بجوشانند تا به نصف برسد .\r\nو معلوم كردن اينكه آب به نصف رسيده ، به اين نحو است كه سوراخى در وسط سرپوش ديگ كرده ، نصف آب مقرر را با چوب چينى در ديگ كرده و چوب باريكى را اندازه گرفته ، موضع اندازه را ريسمانى پيچيده ، نصف ديگ را آب بريزند و سوراخ را مسدود كنند و بعد از جوشيدن به قدرى كه به وقت امتحان رسد ، سوراخ را گشوده معلوم كنند كه آب به موضع اندازه رسيده يا نه\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nو چون آب به نصف برسد ديگ را از بار بردارند و بگشايند و مريض بر روى كرسى نشسته ، اطراف خود را به لحاف پيچيده ، سر ديگ را زير لحاف بردارند تا بخار به تمامى بدن برسد و سر و صورت و دهان بايد بر روى لحاف باشند و اگر علت در عضو خاصى حاصل شده باشد همان عضو را بر روى ديگ بدارند تا بخار ديگ به آن عضو برسد و از آن آب در همان وقت دو پياله به همان گرمى بنوشند پس خود را به لحاف پيچيده استراحت كنند تا عرق خشك گردد .\r\nو اگر بنيه و مزاج ، تاب تعريق هر روز نداشته باشد به قدر طاقت به عمل آورند ، نهايت اگر مرض در عضوى باشد همان عضو را به بخار آن بدارند و تعريق تمام بدن را هرچند روزى يك مرتبه به عمل آرند پس آب چينى را صاف نموده ، ضبط نمايند و ثفل آن را هرچند سياه و مضمحل شده باشد در سايه خشك نمايند به نهجى كه مذكور شد ، بعد از فراغ به عوض آب ميل نمايند و آب صاف را هر صبح و عصر تا سه فنجان با دو مثقال ، نبات ؛ گرم كرده ، بنوشند و تتمه را به عوض آب ميل نمايند و قدرى را در نان و قدرى را در طعام داخل كنند تا همه آب در ظرف شبانه روز صرف شود . و اگر آب تمام صرف نشود ، آتش بيشتر بسوزانند كه از نصف كمتر بماند تا به حد ثلث برسد و در مزاج حار در هشت مثقال چينى كمتر از يك من و نيم آب جائز نيست ؛ چينى را از هشت مثقال كمتر كنند .\r\nبدان كه در بعضى امزجه و در بعضى ادويه ، مناسب آن علت با چينى ضم مىتوان كرد و چنان‌چه در امزجهء بارده و امراض رطبه مثل فالج و بعضى مفاصل دارچينى با زرنباد ، از هريك ، دو مثقال ، عشبة الجابر - كه ياسمن برى مغربى است - تا چهار مثقال و در امراض معده ، عود قمارى ، يك مثقال ؛ هر يك مثل چينى ، ريزه كرده داخل كنند . و در اين طريق آنچه مذكور شد از\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nشرايط و از آب همگى بايد به عمل آورند و البتّه در اين طريق ترك ترشى و نمك لازم است و تجويز خوردن اين‌ها به نهجى است كه مذكور شد .\r\nاما طريق استعمال آن به طريق قهوه ؛ چنان است كه از دو مثقال تا شش مثقال او را به حسب هر مزاج با نيم من تا يك من و پنجاه به وزن شاه ، آب بجوشانند و چون به نصف رسد صاف كنند و ضبط نمايند و طرف صبح و عصر دو فنجان او را گرم كرده با نبات سفيد از يك مثقال تا سه مثقال بنوشند و ما بقى را به عوض آب بنوشند .\r\nو ضابطه در تعيين مقدار چينى ، اين است كه در حار المزاج و نحيف چينى را كمتر بكند و تا شش مثقال بكند و در بارد و رطب المزاج ، چينى را بيشتر كند و آب هريك از آن‌ها را به قدرى كه كفايت تشنگى كند ؛ چه بدون عطش آب چينى را خوردن و صبر بر تشنگى ، هر دو مضر است . پس ضابطهء تعيين مقدار آب ، كفايت تشنگى است و تعيين مقدار چينى ، تابع مزاج و حال مريض كه محرور المزاج چينى را بايد كمتر كند و همچنين از بسيارى خوردن شيرينىها و ادويهء حاره اجتناب نمايد و بعضى ترشىهاى ملايم چنان‌چه مذكور شد ، بخورد . صاحب مزاج بارد و رطب ، چينى را بيشتر كنند و آب را كمتر .\r\nدر اين مزاج گاه باشد كه بعضى ادويهء مناسب علت ، مثل زرنباد و دارچينى و عود و عشبه چنان‌چه در طريق تعريق مذكور شد ، در اين طريقه نيز توان ضم كرد چنان‌چه بعضى در امزجهء حاره نيز تجويز خيسانيدن چينى در عرق نيلوفر و بيد و غير ذلك كرده بلكه ديدم كه بعضى گرم كردهء او را طرف صبح با طباشير مىدادند و به گمان فقير در اين طريقه ضم او با هيچ چيز خوب نيست و چينى به حسب همين طريق كه مذكور شد منافع بىشمار دارد و هرگاه با چيز ديگر ضم شد از كيفيت مزاج خود بيرون مىرود و آن آثار بر او مترتب نمىشود .\r\nبله ، در امراض مزمنه و غليظه كه استعمال آن با تعريق است هرگاه از\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nرطوبت آن باقى است چنانچه از آن مريض تسخين متضرر شود ضم با چيز ديگر چنان‌چه مذكور شد مناسب است .\r\nو غذاى شارب اين دوا نيز به حسب امزجه مختلف است ، چنان‌چه در ضمن شرايط ، اشعارى شد و پرهيز از آنچه نيز لازم است مذكور شد و آنچه بايد خورد اينهاست : طرف چاشت اگر مطبوخ مىخورد ؛ كباب با چلو و قورمه با چلو و ترپلو و اگر رغبت به نان باشد يا از مطبوخ دو وقت متضرر مىشده باشد نان و مربّاى بالنگ و مرباى پوست پسته و پالوده شيرينى به عمل آورده با شربت قند كه به آب چينى باشد يا شربت مذكور بدون پالوده و صاحب مزاج حار چنان‌كه مذكور شد از ترشيهاى خوش چاشنى ، مثل شربت انارين و مرباى آلو و امثال اين‌ها مىتواند خورد و هرگاه استعمال چينى به طريق قهوه باشد و غذاى طرف شام ترپلو و قليه چلو كباب و چلو و در هواى گرم ، آب چينى در ظرف مسى كرده بر روى يخ بگذارند كه از مرتبهء گرم بودن بيرون آيد ميل نمايند .\r\nبدان كه مدت خوردن چينى در هريك از دو طريق به امراض و امزجه و احوال ، مختلف مىباشد و آنچه در اين ازمنه متعارف شده چهل روز است و كمتر و بيشتر هم دارد ؛ چه اگر كمتر از چهل روز حاصل شود كافى است . و اگر در چهل روز اثر نفع ظاهر نمىشود و صحت كامل نشده باشد ، بيشتر بخورند .\r\nو بالجمله ، نظر به موافقت مزاج بايد كرد و از آن قرار قدر ايام خوردن را بايد قرار داد و در بسى از امراض يك روز بلكه يك دفعه و دو دفعه بايد اكتفا نمود و بسى از احوال هست كه يك دفعه و دو دفعه طبيخ چينى به قدر يك فنجان كه تخمينا يك مثقال آن را جوشانيده باشند بايد داد ؛ لهذا تعيين مدت استعمال آن نمىتوان نكرد .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n\r\nهيضه\r\nاز حركت فاسدهء بدن است ، و بعضى به شدت اسهال با عنف و سببش فاسد شدن غذا در معده است . به اعتبار فساد غذا مواد فاسده كه در بدن حركت مىنمايد و ميل به دفع مىكند لهذا به شدت و عنف مىباشد و علامتش قى و اسهال با هم و دل برهم زدن و تشنگى . و گاه باشد كه درد معده و كرب و قلق و اضطراب نيز باشد و گاه باشد كه دست و پا سرد شود و زردى و لاغرى به هم رسد و بينى كشيده شود و شقيقه‌ها فرورود و بسا باشد كه به حد غش برسد و نبض ساقط شود .\r\nعلاجش اين است كه آب گرم به حدى كه از خوردن آن دهان و گلو بسوزد ، مكرر بياشامند تا جميع مواد فاسد به قى و اسهال دفع شود و بعد از آن سه چهار مثقال خاكشير و گلاب سرد بياشامند و غذا نخورد تا خوب خاطرجمع شود كه معده پاك شده است و بعد از آن شربت انار منعنع يا شربت به يا ربّ انار ترش با گلاب بياشامند .\r\nو اگر اين‌ها نباشد ناردان را با گلاب شيره كشيده با طباشير يا بىطباشير بنوشند يا آب به يا آب سيب و آب انار ترش بنوشند با طباشير و اگر به حد غش و سردى اطراف و سقوط نبض برسد ، بايد مثروديطوس يا ترياق فاروق هريك باشد به قدر دو دانگ با گلاب بدهند و اين ضماد را استعمال نمايند :\r\nعصارهء لحية التيس ، اقاقيا ، سماق ، گلنار ، گل ارمنى ، صندل سفيد ، پوست انار ، آرد عدس ، آرد جو ، اجزاء را كوبيده با آب برگ مورد يا آب به و سيب بر روى معده ضماد نمايند .\r\n\r\nطريق ساختن شربت انار منعنع\r\nاين است : آب انار شيرين و ترش ، از هريك ، پنجاه مثقال ؛ آب نعناع تازه ، هشت مثقال ؛ با قدرى قند كه چاشنى او زياده نشود به قوام آورند .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\n\r\nطريق شربت به\r\nآن است : آب به ترش و شيرين را مساوى گرفته با قند سفيد ، برابر مجموع به قوام آورند . و ربّ به و ربّ انار و ربّ سيب و هريك از ميوه‌ها آن است كه آب هريك از آن‌ها را بجوشانند تا به ربع برسد ؛ بدون آنكه شيرينى داخل كنند . و غذا بعد از فرونشستن قى و اسهال ، كباب با چلو يا بىچلو بخورند و اگر غشى و سرد شدن دست و پا و ساير اعراض صعبه كه مذكور شد به هم رسد ، مرغ بچه را كباب كرده ، آب آن را بخورند .\r\n\r\nدرد معده\r\nكه آن را در عرف عام درد دل گويند ، محل آن پايين استخوانهاى سينه است تا ناف . سبب آن اگر ريختن صفرا به معده باشد ، علامتش خشكى و تلخى دهان است و تشنگى و تهوع و قى صفرا و زردى و سبزى يا تلخى آنچه به قى دفع مىشود و بىاشتهايى و ساير علامات صفرا چنان‌كه در صداع صفرايى مذكور شد . و علاج اگر دل برهم زدن و قى كردن ، شديد باشد بايد اعانت بر قى نمايند كه مواد صفراويه به اين طريق دفع شود ؛ به اين نحو كه سكنجبين ساده با آب گرم و نمك بياشامند و انگشت يا پر مرغ بزنند تا قى كامل شده ، مواد دفع شود . بعد از پاك شدن معده و سكون وجع ، اگر باشد شربت انار يا ليمو يا غوره يا ريباس يا ربّ يكى از آن‌ها را با عرق بيد يا كاسنى يا نيلوفر و اگر اينها نباشند ، با بزرقطونا يا بىبزرقطونا ميل نمايند . و اگر اشربه و ربوب مذكوره نباشند ، سكنجبين با بزرقطونا با عرقهاى مذكوره و اگر نباشند با آب و اگر نباشد با يخ و برف سرد كرده ، بياشامند . و اگر اينها هيچ‌يك نباشند ، با آب زرشك يا غوره يا آب ليمو را چاشنى بسيار كمى كرده ، سرد كرده ، بنوشند . و اگر هيچ‌يك نباشند ، بزرقطونا را با عرق‌هاى مذكوره يا با آب بخورند و غذا\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nآش غوره يا تمر يا زرشك يا سماق . و اگر نباشد ، قراقروت يا دوغ يا سركه چند روز به اين نهج دوا و غذا بخورند تا مزاج به اصلاح بيايد و اگر قى نيامده باشد ، سكنجبين و بزرقطونا و عرق بيد يا كاسنى را سرد كرده ، بنوشند .\r\nو اگر به اين وجع ساكن نشود ، ملين يا مسهلى بايد خورد . پس اگر وجع بسيار شديد نباشد ، خوردن چهار مثقال اطريفل صغير با آب گرم دفع ماده مىكند . و اگر وجع بسيار شديد باشد ، دو مثقال قرص بنفشه را كوبيده ، حبّ نمايند و فروبرند و اندك آب گرم از عقب آن بنوشند . و اگر قرص بنفشه يافت نشود ، تمر هندى ، يازده مثقال ؛ گل بنفشه ، گل سرخ ، پوست هليله زرد ، سنا مكى از هريك ، دو مثقال ؛ آلوى بخارايى ، بيست دانه ؛ جوشانيده و صاف نموده و ترنجبين و شير خشت از هريك ، هفت مثقال بنوشند و بعد از فراغ از عمل و سكون وجع غذا به نهجى كه مذكور شد ، ميل نمايند .\r\nو اگر سبب وجع معده حصول بلغم در معده باشد ، علامتش رطوبت در دهان است و بىالتهابى و آروغ ترش و عدم علامات مذكوره در صفراوى و قى بلغمى و سفيدى رنگ‌رو و ضعف هاضمه . علاجش خوردن گلقند و گل سرخ آفتابى است به قدر چهار مثقال طرف صبح با سكنجبين عسلى به قدر هفت مثقال با گلقند و مصطكى به قدر نيم مثقال و بعد از سه روز دو مثقال ايارج فيقرا را حبّ كرده ، فروبرند و از عقب آن آب گرم اندك بنوشند . و اگر محتاج به تكرار باشد ، مكرر ايارج فيقرا را يك روز در ميان بخورند تا ماده قلع شود . و اگر ايارج فيقرا نباشد ، به قدر سه مثقال از اين سفوف را با آب گرم بنوشند : تربد ، دو مثقال ؛ مصطكى ، زنجبيل از هريك ، يك مثقال ؛ نبات چهار مثقال ؛ و اگر اجزاى اين سفوف يافت نشود ، دو مثقال تربد را كوبيده ، حبّ كرده ، فروبرند و اندك آب گرم از عقب آن بنوشند يا تربد را به گلقند مخلوط كرده ، بخورند . و اگر\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nگلقند يافت نشود ، قهوه زنجبيل بخورند و اگر به آن دفع نشود بعد از آن ايارج فيقرا و اگر نباشد ، تربد به نهج مذكور بخورند و اگر هيچ‌يك يافت نشود . تخم شبت و تخم ترب جوشانيده و صاف كرده نيمگرم بياشامند با نمك و قى كنند تا بقيه بلغم دفع شود و بعد از مسهل باقى چند روز مداومت به گلقند خوردن يا مصطكى يا معجون نوشدارو و يا آمله و مصطكى و يا مصطكى به تنهايى كنند و غذا نخوداب و ترپلو و در غير روز مسهل نان و مرباى بالنگ يا مرباى پوست پسته با شربت قند .\r\nو اگر سبب وجع معده نفخ باشد ، علامتش حركت رياح است در معده و آروغ و نفخ شكم و حركت وجع از محلى به محلى . علاج به نهجى است كه در وجع معده بلغمى مذكور شد و خوردن معجون كمونى كه صفت آن اين است : زيرهء كرمانى در سركه خيسانيده ، پنجاه مثقال ؛ فلفل سياه ، پانزده مثقال ؛ سداب ، زنجبيل از هريك ، بيست مثقال ؛ بوره ارمنى ، پنج مثقال ؛ ادويه را كوبيده با سه وزن ادويه عسل به قوام آورند و بسرشند ؛ قدر شربت دو مثقال و خاييدن كندر و زيره و آب آن را فروبردن بسيار نافع است در اين نوع ضعف معده .\r\nو اگر سبب ضعف معده يكى از اسباب وجع مذكوره باشد و علامت وجع و علاج هريك مذكور شد .\r\nو اگر ضعف معده بدون اسباب مذكوره باشد ، علاجش خوردن آمله پرورده و هليله پرورده است يا مصطكى يا طباشير به حسب هر مزاج . و اگر با حرارت مزاج باشد ، آنچه در نوع اول وجع معده مذكور شد و ربّ به و شربت فواكه و شربت به و ليمو با طباشير يا بىطباشير .\r\n\r\nو شربت فواكه\r\nاين است : آب انار شيرين و ترش ، آب به شيرين و ترش ، آب سيب شيرين و ترش ، آب امرود شيرين و ترش ، از هريك ، يك جزء و آب\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nزرشك نصف يكى از اينها با ثلث مجموع ، شكر صاف يا قند به قوام آورند .\r\n\r\nو طريق ساختن شربت به ليمو\r\nبه شيرين و ترش ، سه جزء و آب ليمو يك جزء با قند به قدرى كه چاشنى شود به قوام آورند و اگر با برودت مزاج باشد ، آنچه در وجع معده بلغمى مذكور شد و معجون نوشداروى جوارش عود كه صفت آن اين است : عود قمارى ، ده مثقال ؛ سنبل الطيب ، قاقله كبار ، زعفران ، پوست ترنج ، قرنفل ، بادرنجبويه ، مصطكى از هريك ، سه مثقال ؛ آب سيب ترش ، گلاب از هريك ، پنجاه مثقال ؛ آب ليمو سى مثقال ، نبات سفيد يا قند ، يك‌صد و پنجاه مثقال ؛ ادويه را كوبيده و بيخته نبات را با آب و گلاب به قوام آورند و بسرشند و قدر شربت تا دو مثقال ميل نمايند .\r\n\r\nجوارش عود\r\nبه نسخه ديگر سهل المأخذ : عود قمارى ، پنج مثقال ؛ پوست ترنج ، ده مثقال ؛ مصطكى ، يك مثقال ؛ نبات ، نود مثقال ؛ اجزاء را كوبيده با نبات به قوام آورند و بسرشند و قدر شربت تا چهار مثقال .\r\nو خوردن اطريفل صغير و مداومت به آن در انواع وجع معده و ضعف آن نافع و مجرب است . و بعد از تنقيه در ضعف معده كه با برودت و رطوبت معده و مزاج باشد و علامتش همان است كه در وجع معده بلغمى مذكور شد ، خوردن شربت افسنتين نافع و مجرب است و حقير بسيارى از اين نوع ضعف معده را به اين نهج علاج كرده‌ام .\r\n\r\nو صفت شربت افسنتين\r\nاين است : افسنتين ، پنجاه مثقال ؛ انيسون ، گل سرخ ، سليخه ، اسارون از هريك ، ده مثقال ؛ سنبل الطيب ، مصطكى از هريك ، هفت مثقال ؛ اجزاء را به غير از مصطكى بجوشانند و صاف كنند و با سيصد مثقال قند سفيد به قوام آورند و بعد از آن مصطكى را صلايه كرده به آن ممزوج كنند و هرروزه از پنج مثقال تا هفت مثقال از آن را با گلاب بنوشند و اگر نيم مثقال مغز\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nهل را با گلاب شيره كشيده ، با ربّ به بنوشند نافع است و تا دوازده روز ميل نمايند و غذا طرف چاشت نخوداب با كباب و طرف شام ترپلو .\r\nبدان كه سفوف ارسطو از ادويهء كثير النفع است و به جهت ضعف معده و فساد آن و سوء الهضم بسى نافع و مقوى قلب و دماغ و مفرح است . بالجمله ، در تقويت قلب و دماغ و معده بىنظير است ؛ قدر شربت از نيم مثقال تا يك مثقال و نيم و به جهت هضم غذا بعد از طعام بايد خورد و براى تقويت قلب و دماغ ناشتا بخورند .\r\n\r\nصفت [ سفوف ارسطو 
  ]\r\nاين است : قرفه ، ساذج ، هل ، عود ، اسارون ، مصطكى ، پوست هليلهء كابلى ، اشنه ، فرنجمشك ، نارمشك ، زيرهء كرمانى ، دارچينى ، دار فلفل ، فلفل ، زنجبيل ، قرنفل ، ناردان ، جوزبوا ، قاقله از هريك ، دو مثقال ؛ عنبر ، كافور از هريك ، يك مثقال ؛ نبات ، شش برابر مجموع ؛ اجزاء را نرم كوبيده با هم مخلوط نمايند و نار قيصر كه در اين زمانه يافت نمىشود از اجزاى اين سفوف است چون الحال مفقود است بدون آن مستعمل است .\r\n\r\nقولنج\r\nعبارت است از درد شديد روده‌ها كه سبب آن احتباس ريح و براز است در روده‌ها و محل اين وجع ، پايين ناف است تا پشت زهار و به طرف راست و چپ ميل مىنمايد به جهت آنكه وضع روده‌ها به اين نحو است .\r\nسبب آن يا بلغم غليظى است كه در روده‌ها مخلوط با ثفل شده و باعث حبس آن‌ها گرديده . و يا رياحى است غليظه كه در روده محبوس است . و يا ثفل است كه خشك و غليظ شده و در روده‌ها محبوس مانده .\r\nعلاج اين است كه منضجى از عنب الثعلب و بابونه و رازيانه و بسفايج از\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nهريك ، دو مثقال ؛ سپستان ، ده دانه ؛ ترنجبين ، ده مثقال ؛ روغن بادام ، دو مثقال ؛ بنوشند . و اگر معجون كمونى يافت شود قبل از منضج دو مثقال فروبرند و شياف از نمك و شكر و بورهء ارمنى استعمال [ كنند . 
  ] يا شيافى از صابون و شكر يا شكر و نمك و تخم حنظل يا گل بنفشه و شكر و نمك و تخم حنظل و نمك يا بوره و تخم حنظل هريك كه باشد و اگر هيچ‌يك نباشد ، نمك تركى .\r\nپس اگر طبيعت گشوده شود و وجع ساكن شد فبها و الا محتاج به حقنه است كه صفت آن اين است : عنب الثعلب ، رازيانه ، بسفايج ، بابونه ، تخم كرفس ، سنامكى ، اكليل الملك ، تخم شنبليله ، اصل السوس ، گاو زبان از هريك ، دو مثقال ؛ سپستان ، بيست دانه ؛ ترنجبين ، ده مثقال ؛ فلوس خيار شنبر ، ده مثقال ؛ تخم كافشه ، دو مثقال ؛ سبوس گندم ، آب برگ چغندر از هريك ، ده مثقال ؛ ريوند چينى ، يك مثقال ؛ و اگر نباشد بورهء ارمنى ، نيم مثقال ؛ نمك طعام ، يك مثقال ؛ روغن بادام تلخ ، پنج مثقال ؛ اول نمك را با يك مثقال روغن بادام بريزند بعد از آن ساير اجزاء را بر چهار بخش كرده در چهار دفعه بريزند و اگر تمام اجزاء اين حقنه يافت نشود هرچه يافت شود ، كافى است .\r\nو غذا را تا طبيعت گشوده نشود البته نخورند ، بعد از آن نخودابى با دارچينى و زيره و زعفران ميل نمايند و از آب بسيار سرد البته احتراز نمايند . و اگر بقيه وجع بعد از حقنه باشد ، روز ديگر باز منضج را بخورند و در روز بعد باز حقنه نمايند تا ماده بالمره رفع شود . و اگر سبب قولنج غير از اسباب مذكوره باشد از عالم ورمى و ساير انواع كه مذكور نشد [ علاج 
  ] رجوع به طبيب حاذق است .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\nزحير\r\nكه آن را در عرف پيچش گويند ، حركتى از رودهء متّصل به مقعد ، كه آن را معاى مستقيم گويند از براى دفع براز . اين حركت دفع نمىشود مگر رطوبتى از عالم آب بينى گاهى مخلوط به خون و گاهى بىخون [ دفع شود 
  ] ، سبب آن‌گاه باشد كه رطوبت گزنده باشد كه به اين روده مىريخته باشد و سبب اين حالت مىشده باشد .\r\nعلامتش خروج اين رطوبت است با پيچش و زور نشستن به كمرگاه وزير شكم .\r\nعلاجش خوردن لعاب ريشه خطمى و بارهنگ و روغن بادام است با سفوف ابن ماسويه اگر يافت شود به قدر يك مثقال و اگر يافت نشود بدون آن .\r\n\r\nو صفت سفوف ابن ماسويه 
  ]\r\nاين است : تخم خطمى ، بنفشه ، تخم خيار شنبر مقشر ، از هريك ، پنج مثقال ؛ نشاسته بو داده ، سه مثقال ؛ صمغ عربى ، گل ارمنى از هريك ، دو مثقال ؛ اجزاء را كوبيده و بيخته ممزوج كنند و اين سفوف در هر يك از انواع زحير كه مذكور مىشود ، نافع است . و در روز غير مسهل با ادويه اى كه مذكور مىشود ، بدهند كه در تسكين شدت پيچش بسيار نافع است . و غذا شورباى برنج با شيره بادام و طرف شام چلو با زردهء تخم مرغ اگر به اين علاج رفع شد فبها و الا عنب الثعلب ، ريشه خطمى از هريك ، دو مثقال ؛ سپستان ، ده دانه ، جوشانيده ، صاف كرده با دو مثقال فلوس خيار شنبر و دو مثقال روغن بادام بنوشند . و اگر محتاج به تكرار باشد به اين نحو يك روز در ميان مسهل را بنوشند تا رفع شود .\r\nو اگر سبب آن ريختن صفرا به اين روده باشد ، علامتش خروج صفراست با\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nپيچش و سوختن مقعد و تشنگى و تلخى دهان و ساير علامات غلبهء صفرا ؛ چنان‌چه در صداع صفراوى مذكور شد .\r\nعلاجش دو مثقال بزرقطونا و يك مثقال بارهنگ را با لعاب ريشه خطمى و اگر يافت نشود ، عرق بيد بنوشند و اگر به اين علاج رفع نشود مسهل كه در نوع اول مذكور شد به اضافه دو مثقال گل نيلوفر بنوشند و به دستور نوع اول تكرار مسهل با احتياج نمايند و غذا در اين نوع ، آش شوربا با شيرهء جو ميل نمايند و بعد از تكرار مسهل اگر زحير باقى باشد ، و صفرا با خون يا بىخون دفع مىشده باشد سفوف الطين با شيرهء تخم خرفه و شيره تخم گشنيز ميل نمايند . و اگر پيچش شديد باشد و با خون باشد ، سفوف الطين با روغن بادام چرب كرده با لعاب بهدانه و عرق بيد بنوشند ، بعد از كم شدن خون و پيچش با شيره‌هاى مذكور .\r\n\r\nو صفت سفوف الطين\r\nاين است : تخم ريحان بو داده ، تخم مرو بو داده ، بزر قطونا بو داده ، نشاسته ، صمغ عربى ، گل ارمنى اجزاء را مساوى و سواى تخمها كوبيده با هم ممزوج نموده از يك مثقال تا دو مثقال به دستور مذكور ميل نمايند . و بعد از بر طرف شدن خون و نهايت تخفيف پيچش و اگر باز تردد باقى باشد سفوف حبّ الرمان يا ربّ به . و اگر هنوز آثار غلبه صفرا باشد ، چنان‌چه مكرر مذكور شد با ربّ به و شيرهء تخم خرفه و شيرهء تخم گشنيز بو داده ، ميل نمايند .\r\n\r\nصفت سفوف حبّ الرمان\r\nاين است : انار دانه بو داده ، ده مثقال ؛ بلوط ، گرد سماق ، زيرهء كرمانى در سركه خيسانيده و خشك كرده ، تخم مورد ، سنجد ، گشنيز خشك بو داده ، خرنوب ، آرد كنار از هريك پنج مثقال ؛ عود ، نيم مثقال ؛ آمله مقشر ، يك مثقال و نيم ؛ اجزاء را كوبيده و بيخته قدر شربت از يك مثقال تا\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nدو مثقال . و در ساير انواع زحير كه مذكور شد بعد از چند روز مسهل به اين نهج كه در اين نوع مذكور شد علاج كنند و آنچه بعد از اين ورق از معالجه اسهال مذكور مىشود و بعد از مسهلات مذكوره و زحير هم نافع است .\r\nسفوف ديگر مسمّا به سفوف لؤلؤئى كه بعد از معالجات مذكوره در اسهالات نافع و مجرب است ؛ خون را بر طرف و طبيعت را متين مىكند و در اسهال صفراوى نظير ندارد .\r\n\r\nو صفت آن [ سفوف لؤلؤئى 
  ]\r\nاين است : مرواريد ناسفته ، چهار مثقال ؛ بسد سوخته ، گلنار ، طباشير ، خرنوب ، گل ارمنى ، گل قبرسى ، تخم گل ، صندل سفيد ، بارتنگ بو داده ، تخم حماض بو داده ، تخم خرفه بو داده ، مورد ، آرد كنار ، آرد سنجد ، زرشك منقّى ، گشنيز خشك بو داده ، صمغ عربى بو داده ، جو مقشر بو داده ، طراثيث ، بزرقطونا بو داده از هريك ، سه مثقال ؛ كهربا ، گل داغستان ، مصطكى ، اقاقيا از هريك ، دو مثقال ؛ انار دانه ، پنج مثقال ؛ مجموع اجزاء را سواى بزرقطونا و بارتنگ نرم صلايه كرده ، سفوف سازند . قدر شربت از نيم مثقال تا دو مثقال با ربّ به ، دو مثقال ؛ شيرهء تخم خرفه بو داده دو مثقال .\r\nاگر سبب آن احتباس ثفل يابسى در امعاء بوده باشد ؛ يعنى سده از اثفال در امعاء حادث شده باشد ، طبيعت كه متوجه دفع آن شده اين حركت كرده باشد ، علامتش سنگينى شكم و زور و پيچش دائمى و بدون آمدن اثفال يابسه يا پيچش بعضى اوقات . و فرق واضح و ظاهر ميان اين نوع و ساير انواع به اين نحو مىشود كه هستهء فلوس يا سماق را چند دانه فروبرند ، اگر به زودى دفع شد ، اين نوع نيست و اگر دفع نشد يا بعد از چند دفعه اجابت دفع شد ، اين نوع است .\r\nعنب الثعلب ، ريشه خطمى را جوشانيده به اضافهء بارهنگ و روغن بادام بنوشند و اگر محتاج به مسهل شود به نوعى كه در نوع اول مذكور شد ، مسهل\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nبخورند و همچنين اگر محتاج به تكرار باشد ، بدستور تكرار نمايند و غذا نيز به دستور نوع اول است .\r\nاگر سبب آن سرمايى باشد كه به مقعد رسيده باشد از عالم نشستن بر سنگ سردى يا فرورفتن به آب سرد يا به نحو ديگر ؛ علامتش تقدم سبب مذكور است . علاجش نشستن بر سنگ گرم است يا نمك گرم يا خاكستر گرم در كسيه كرده و بر او نشينند و بر كمر ببندند و مقعد و كمرگاه و زير شكم را به روغن بادام گرم چرب كنند و بارهنگ را به روغن بادام چرب كرده با لعاب ريشهء خطمى بنوشند و غذا به نحوى كه در نوع اول مذكور شد ، ميل نمايند . و اگر به اين علاج رفع نشود ، به نحوى كه در نوع اول مذكور شد ، علاج نمايند . خلاصه در معالجه اين نوع زحير كه مذكور شد ، تفاوتى چندان نيست و از دوا و غذا به يكديگر نزديك است .\r\n\r\nبواسير\r\nدانهء چندى است كه در مقعد پديد مىآيد ، گاه در ظاهر و گاه در باطن و گاه در داخل و هم در خارج . به هر تقدير يا دموى است كه خون از آن مىآيد يا عمى است ، يعنى كور كه خون از آن نمىآيد و يا ورم و وجع داشته يا بىورم و وجع است و آن دانه‌ها خالى از اين سه شكل نيست : يا دانه‌اى چند است به شكل ثآليل كوچك در نهايت صلابت و آن را ثؤلوليّه گويند و اين بدترين انواع است ؛ زيرا كه ماده آن سوداوى صرف است . و ديگر دانه‌هاى پهن و گرد است ارغوانى رنگ ، شبيه به دانه انگور سرخ و آن را عنبيه گويند و ماده اين نوع ، دمويت و سوداويت است . و ديگر دانه‌هاى نرم و سرخ به شكل توت و آن را توتيه گويند و سبب اين نوع ، خونى است قريب به صفرائيت .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nو بالجمله سبب مطلق بواسير ، خونى است سوداوى كه به اين محل مىريزد و سبب حصول اين دانه‌ها و ورم و وجع مىگردد . و هرگاه سوداويّت در او بيشتر ، قبولش از براى علاج كمتر است و بر متوضاى صاحب بواسير ، نشستن هم سبب حدوث و حصول اين علت مىشود .\r\nو علامت مطلق بواسير آن است كه رنگ صاحب بواسير به زردى و سبزى مىزند و اكثر اين است كه به رنگ قلعى مىباشد و صورت و چشمها متهبّج مىباشد و هضمها ضعيف و قوت جماع بسيار كم مىباشد و دندانها ضعيف و بد رنگ مىباشد و بسا باشد كه بيفتد و در حركات زود سست شود و گاه باشد كه بخارات بواسير سبب دوار و صداع گردد .\r\nعلاج به چند وجه بايد كرد :\r\nاول ، تنقيه بدن و اصلاح مزاج كنند تا طحال و معده توليد خلط فاسد نكند .\r\nدوم ، تدبير گشودن خون آن ، هرگاه بند شود .\r\nسوم ، تدبير تسكين ورم و وجع آن .\r\nچهارم ، تدبير بند كردن خون آن هرگاه به حد افراط برسد .\r\nپنجم ، تدبير اسقاط و قطع آنكه بالمرّه رفع مىشود .\r\n\r\n[ علاج بواسير 
  ]\r\n\r\nامّا اول ، تدبير [ و تنقيه بدن 
  ] ؛\r\nبدان كه فصد باسليق و صافن در تنقيه ماده بواسير بسيار نافع است . و فصد اسيلم از دست چپ در اصلاح طحال كه آن نيز باعث اصلاح بواسير مىشود ، نيز نافع است . و شيخ الرئيس فصد مابض را كه رگى است كه محل فصدش زير كاسهء زانو است اقوى از فصدهاى ديگر فرموده است و حجامت ما بين وركين نيز فرموده است . و بعد از فصد اگر تنقيه سودا به نهجى كه در ضعف قلب مذكور شد و به نحوى كه در ربع مذكور\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nخواهد شد با علامات غلبهء هر خلطى موافق آنچه مذكور شده ، بكنند هم شايد . و بعد از تنقيه ، مداومت به مقويات معده چنانچه در ضعف معده مذكور شد ، بكنند . و اگر اصلاح كنند به خوردن شربت ماء الحياة با سكنجبين بزورى كه در هريك از حميات مذكور مىشود هم شايد . و اگر به عوض مسهلاتى كه در ضعف قلب مذكور شد ، اطريفل مقل ملين از سه مثقال تا شش مثقال با آب گرم بنوشند ، بسيار نافع است .\r\nصفت آن : پوست هليله كابلى و پوست بليله و [ پوست 
  ] هليله زرد ، هليلهء سياه ، آمله مقشر ، افتيمون ، اسطوخودوس از هريك ، ده مثقال ؛ تربد سفيد ، هفت مثقال ؛ فلوس خيار شنبر ، مقل از هريك ، سى مثقال ؛ فلوس و مقل را در آب كنند تا حل شود و ساير ادويه را كوبيده و بيخته با روغن بادام چرب كنند و دويست و پنجاه مثقال عسل به قوام آورند و نزديك به قوام ، مقل و فلوس را داخل كنند و از روى آتش بردارند و با ساير ادويه بسرشند . و مداومت به خوردن اطريفل صغير در ازاله بواسير نافع است و بسا باشد كه مداومت به اطريفل صغير و گاهى خوردن اطريفل مقل ملين مغنى از تنقيه‌هاى ديگر باشد ؛ خصوصا بعد از فصد . و در اصلاح مزاج صاحب بواسير ، مداومت به خوردن شربت زرشك بسى نافع و مجرب است . و فقير مكرر بعد از فصد و چند دفعه اطريفل صغير مداومت به خوردن شربت زرشك فرمودم ، بسى نافع بود .\r\n\r\nصفت شربت زرشك :\r\nزرشك دانه‌دار را خوب خيسانيده و جوشانيده صاف كنند و با شكر به قوام آورند ؛ شكر آن قدر بايد كه چاشنى شود و بعد از قوام آمدن شربت ، در پنجاه درهم شكر ، سه مثقال طباشير ساييده اضافه نمايند انفع است ؛ خصوصا هرگاه آثار حرارت ، چنان‌چه در صداع حار مذكور\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nشد ظاهر باشد و اين شربت را از پنج مثقال تا ده مثقال با عرق كاسنى و يا به تنهايى ميل نمايند و بعضى اوقات حبّ مقل يا معجون خبث الحديد هريك باشد ، بسى نافع است .\r\n\r\nصفت حبّ مقل\r\nاين است : پوست هليله كابلى ، آمله مقشر ، پوست هليله زرد ، تخم گندنا يا تخم تره تيزك ، تخم ريحان از هريك ، پنج مثقال ؛ مقل زرد ، پنجاه مثقال ؛ مقل را در آب حل نمايند و ساير ادويه را كوبيده و بيخته با هم بسرشند و حبّها به قدر نخودى بسازند و از هفت دانه تا دوازده دانه فروبرند و همين اجزاى حبّ را اگر با دو برابر عسل به قوام آورند و بسرشند ، به معجون مقل معروف است و قدر شربت اين معجون دو مثقال است .\r\n\r\nصفت اطريفل مقل\r\nاين است : پوست هليله زرد ، آمله مقشر ، پوست هليله سياه از هريك ، ده مثقال ؛ مقل زرد ، سى مثقال ؛ مقل را در آب حل كرده و ساير اجزاء را كوبيده با دو برابر مجموع عسل به قوام آورند و بسرشند و اگر بدون عسل به طريق حبّ استعمال نمايند هم نوعى از حبّ مقل است . قدر شربت از حبّ تا دوازده دانه و قدر معجون تا سه مثقال .\r\n\r\nصفت معجون خبث الحديد\r\nكه معروف است به فنجيوش ، موافق نسخهء قانون :\r\nپوست هليله كابلى ، پوست بليله ، آمله مقشر ، فلفل ، دارفلفل ، سعد كوفى ، زنجبيل ، شيطرج هندى ، سنبل الطيب از هريك ، ده مثقال ؛ تخم گندنا ، تخم شبت از هريك ، چهار مثقال ؛ خبث الحديد مدبر ، صد مثقال ؛ اجزاء را تمام نرم كوبيده و به دو مثقال روغن گاو چرب كرده با دو برابر مجموع عسل به قوام آورده ، بسرشند و بعد از شش ماه استعمال نمايند . قدر شربت يك مثقال و اگر دو مثقال مشك هم به او اضافه نمايند ، شايد . و اين معجون را صاحب مزاج حار چنان‌چه علامت حرارت مزاج بارها مذكور شد ، نخورد اولى است .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n\r\nطريق تدبير خبث الحديد\r\nكه چرك آهن است ، اين است : آن را نرم صلايه كرده تا چهارده روز در سركه بسيار شديد بخيسانند و در سحق بسيار مبالغه بايد كرد كه هرچه سحق بيشتر شود بهتر است .\r\nبدان كه نرم داشتن طبيعت صاحب بواسير لازم است . هرگاه يبس در طبيعت باشد ، گاهى تمر هندى و آلو بخارا و زرد آلوى خشك را بخيسانند و طرف صبح آب آن را با شير خشت يا به تنهايى ميل نمايند و اگر قدرى انجير هم با ساير اجزاء بخيسانند بهتر است . و اگر شربت تمر هندى با شربت آلو بخارايى اكثر اوقات بنوشند هم در نرم داشتن طبع و هم تسكين حرارت مزاج نافع است .\r\n\r\nو طريق ساختن شربت تمر و آلو بخارا\r\nمثل شربت زرشك است و قدر شربت هم مثل اوست . و غذايى كه ملين طبع باشد صاحب بواسير را نافع است و پرهيز از هر غذايى غليظ و از هرچه مولد سودا باشد ، مثل بادنجان و عدس و چيزهاى شور ، مثل ماهى شور و گوشت قديد و سبزىهاى تند لازم است .\r\nشيخ الرئيس لبنيات را منع كرده و خاگينه زردهء تخم مرغ و گندنا را با اندك پياز مناسب دانسته است . و ديگر آنچه در باب غذايى كه صاحب ربع را شايد ، مذكور مىشود ؛ اصحاب بواسير را نافع است و ساير تدابير ربع و بواسير به هم نزديك .\r\n\r\nاما دوم ، گشودن خون بواسير ؛\r\nوقتى بايد كرد كه دفع معتاد آن باز ايستاده و دانه‌ها ممتلى شده باشد و دردى يا ورمى يا فسادى ديگر از بخارات آن در بدن حادث شده باشد ، پس بايد كه مريض مكرر به حمام برود و ساعتى در ميان آب نيمگرم بنشيند و به مجموع يا بعضى از اين روغن‌ها موضع را چرب كنند :\r\nروغن هسته هلو يا شفتالو يا روغن هستهء زردآلوى تلخ ، روغن كوهان شتر ، مغز\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nساق گاو و مغز ساق بره هريك از اينها با مقل يا بىمقل اگر به اينها گشوده نشود ، پيازى را با روغن گاو پخته ، ضماد نمايند و اگر به اين گشوده نشود آب پياز را با زهرهء گاو استعمال نمايند . و اگر بخور مريم اضافه اين دو جزء نمايند اقوى است ؛ اگر باز منفتح نشود هسته تمر هندى و سرگين كبوتر اضافه نمايند .\r\nشيخ الرئيس مويزج را به اينها تجويز كرده و فصد صافن يا فصد مابض در گشودن خون بواسير بسيار نافع است . و بسا باشد كه بعد از فصد صافن احتياج به ادويه مذكوره نشود ؛ لهذا بايد اول فصد بكند ، بعد از فصد ، ادويهء مذكوره را به همان ترتيب استعمال نمايند و اگر از استعمال ادويه مذكوره وجع به هم رسد يا شديد شود ، ادويه‌اى كه بعد از اين در تسكين وجع و ورم مذكور خواهد شد ، استعمال نمايند .\r\n\r\nاما سوم ، تدبير ورم و وجع بواسير است ؛\r\nخواه ابتدا حادث شده باشد و خواه بعد از استعمال دواهاى حاره و قطع حادث شود . هرگاه وجع بواسير شدت كرد و خون آمدن حبس شد ، اولا به نهجى كه مذكور شد در گشودن آن سعى نمايند و فصد از صافن و يا باسليق بكنند و اگر يك فصد كفايت نكند ، تكرار فصد بكنند . و بعد از فصد ، نشانيدن زالو دور مقعد ، بسيار نافع است و اگر يك دفعه كفايت نكند [ تكرار كنند 
  ] و در هر دفعه از پنج عدد تا ده عدد بايد . و با شدت وجع بواسير ، احتراز از شيرينى و حيوانى لازم است و تبريد به مبردات دوائيه و غذائيه چنان‌چه در صداع حار و درد چشم و درد گوش و خناق مذكور شد عمل آورند . و روغن‌هايى كه در تفتيح خون بواسير مذكور شد در تسكين وجع نيز نافع است .\r\n\r\nو مرهم‌هاى مسكن اوجاع بواسير\r\nاينهاست : اكليل الملك ، گل خطمى ، عدس\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nمقشر از هريك ، يك جزء و اجزاء را كوبيده با زردهء تخم مرغ با روغن گل سرخ استعمال نمايند .\r\nمرهم ديگر : اكليل الملك ، گل خطمى ، كتان از هريك ، يك جزء ؛ مقل و ميعهء سائله از هريك ، نصف جزء ؛ افيون ، زعفران ، پياز و روغن گاو پخته ، از هر يك ، سدس [ جزء 
  ] ؛ پيه مرغ ، مغز ساق گاو ، روغن كوهان شتر ، زردهء تخم مرغ به قدرى كه ساير اجزاء سرشته شوند ؛ روغن‌ها را بگدازند و با زردهء تخم و ساير ادويه مرهم بسازند و استعمال نمايند ، هم خون را مىگشايد و هم تسكين وجع مىنمايد .\r\nمرهم ديگر : گندنا در لتّهء نو پيچيده در زير خاكستر گرم پزند و در روغن گاو كهنه يا روغن زردآلوى تلخ زرد بريان كنند و در هاون سرب يا هاون مس صلايه كنند تا مرهم شود ، بعد استعمال نمايند ، و اگر قليلى مقل اضافه كنند بهتر است يا آنكه گندناى مذكور را با سفيداب قلع و پيه مرغابى و پيه گاو و موم كافورى مرهم نموده ، استعمال نمايند .\r\nمرهم ديگر : سفيدهء تخم‌مرغ با روغن گل سرخ در هاون سرب چندان صلايه كنند كه رنگ سياهى بردارد و استعمال نمايند .\r\nمرهم ديگر : پيه مرغابى ، روغن گل سرخ ، موم كافورى همه را با هم بگذارند و با قليلى زعفران و افيون استعمال نمايند و اگر پيه مرغابى نباشد ساير اجزاء كافى است و اگر به عوض پيهء مرغابى پيه مرغ هم كنند ، شايد ؛ ليكن شيخ الرئيس در دو موضع فرموده‌اند كه پيه مرغابى در اين باب شديد النفع است .\r\nمرهم ديگر : سفيداب و موم كافورى ، روغن گل سرخ ، موم و روغن را با هم بگدازند و با سفيداب مخلوط نموده ، استعمال نمايند .\r\nمرهم ديگر : روغن هسته زرد آلو ، ده مثقال ؛ ميعه سائله ، سه مثقال ؛ مقل ، دو\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nمثقال ؛ اجزاء را با هم كوبيده و سرشته استعمال نمايند .\r\nمرهم ديگر : مقل ازرق ، كوهان شتر ، مغز ساق گاو ، هسته زرد آلو ، ميعهء سائله ، زردهء تخم مرغ ، روغن گاو كه قدرى پياز در او جوشانيده باشند ، اجزاء را نيمكوب با هم سرشته ، استعمال نمايند ، بسيار نافع است .\r\nمرهم ديگر : روغن گل سرخ ، زردهء تخم مرغ با قدرى افيون و زعفران و بدون افيون و زعفران و اگر هيچ‌يك از اجزاء مذكوره نباشند ، زردهء تخم مرغ به تنهايى استعمال نمايند .\r\nمرهم ديگر : كنجد را نرم كوبيده با روغن گل سرخ و سفيدهء تخم مرغ استعمال نمايند ، يا آرد جو و زردهء تخم مرغ و روغن گل سرخ با هم ضم نموده استعمال نمايند . و هريك از اين مرهم‌ها كه استعمال نمايند اگر دانه‌ها در بيرون باشند بر پنبه كرده بر او كشند و اگر در درون باشد پنبه را به آن آلوده ، بردارند چنان‌كه به دانه‌ها برسد و مدتى بگذارند و باز تجديد كنند .\r\nاما ضمادات نافعه : زردهء تخم مرغ ، مغز نان نرم پخته ، روغن گل سرخ ضماد نمايند .\r\nضماد ديگر : كاكنج را با آب پخته تا مهرا شود ، ضماد نمايند .\r\nضماد ديگر : پيه بز ، پيه اردك ، پيه غاز ، پيه مرغ خانگى ، مغز ساق گاو ، كوهان شتر ، روغن بنفشه بادام ، روغن تخم كدو ، موم كافورى ، اجزاء را مساوى با هم بگدازند و كتيرا و گل خطمى را نرم كوبيده با هم مخلوط نموده استعمال نمايند . و اگر پيه‌ها و روغن‌ها يافت نشوند بعضى هم كافى است . و اگر وجع بسيار شديد باشد آب برگ بنگ را بگيرند و با قدرى آب مخلوط نمايند و با خمير نان و زردهء تخم مرغ و روغن گل سرخ ضم نموده ، ضماد نمايند .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nاما آبزن‌هاى مسكن بواسير : يكى تخم كتان ، تخم خطمى ، خبازى نيمكوب بجوشانند و صاف نمايند و با لعاب گندم پخته ضم نمايند در ظرفى كرده مريض در آن بنشيند .\r\nآب زنى ديگر : اكليل الملك ، بابونه ، حلبه ، تخم كتان ، باقلا ، تخم خطمى ، گل خطمى ، خبّازى ، گل بنفشه ، پوست خشخاش ، خارخسك ، اجزاء را نيمكوب كرده بجوشانند و در آن آب نيمگرم بنشينند ؛ اگر مجموع اين اجزاء نباشند بعضى از آن‌ها كافى است .\r\n\r\nاما چهارم ، بستن خون بواسير ، هرگاه به حد افراط برسد ؛\r\nبدان كه حبس خون بواسير گاهى بايد كه خون صالح و به افراط دفع مىشده باشد و احداث ضعف كرده باشد و رنگ‌رو زرد و ساق‌ها ضعيف شده باشد در اين وقت متعرض قطع آن بايد شد .\r\nاما ادويه مشروبه طرف صبح : شيرهء تخم خرفه بو داده ، سه مثقال ؛ شيرهء تخم گشنيز بو داده ، يك مثقال با ده دانگ طباشير و چهار مثقال ربّ به و اگر يافت شود قرص كهربا نيم مثقال ضم كرده ، بنوشند .\r\n\r\nو صفت قرص كهرباى معمول متأخرين\r\nاين است : كهربا ، انجبار از هريك ، سه مثقال ؛ ورق گل سرخ ، صمغ عربى از هريك ، هفت مثقال ؛ نشاسته ، گل ارمنى ، طراثيث ، طباشير ، گلنار ، تخم مورد ، از هريك ، پنج مثقال ؛ ربّ السوس ، اقاقيا از هريك ، سه مثقال ؛ اجزاء را نرم كوبيده قرص نمايند .\r\n\r\nقرص كهربا موافق نسخه قدما :\r\nبسد ، كهربا ، مرواريد ، تخم خرفه از هريك ، پنج مثقال ؛ شاخ بز كوهى ، پوست تخم مرغ ، هر دو سوخته ، صمغ عربى از هر يك ، سه درهم ؛ گشنيز بو داده ، خشخاش سفيد و سياه از هريك ، شش مثقال ؛ ودع سوخته ، بزر البنج از هريك ، دو مثقال ؛ كوبيده و بيخته با لعاب بزرقطونا\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nقرص سازند به هريك از اين دو نسخه عمل مىتوان كرد .\r\nشيخ الرئيس اطريفل صغير را با خبث الحديد ذكر كرده و طريق ساختن آن چنان است كه خبث الحديد را چهارده روز در سركه خيسانيده و بعد از آن مثل غبار صلايه كرده مساوى اجزاء ، اطريفل با عسل ، سه برابر مجموع ؛ ضم كنند و سه مثقال از آن را ميل نمايند و اطريفل بدون خبث الحديد نافع است .\r\nصفت حبّى ديگر كه در بستن خون بواسير نافع است : بسد ، كهربا ، ودع سوخته ، گل ارمنى از هريك ، دو مثقال ؛ پوست هليلهء زرد ، پوست بليله ، آمله مقشر از هريك ، پنج مثقال ؛ تخم گندنا سه مثقال ؛ مقل ، ده مثقال ؛ ساير اجزاء را كوبيده مقل را در آب كنند و مجموع را با هم بسرشند و تا سه مثقال آن را با آبى كه آهن تافته در آن گذاشته باشند ، بنوشند .\r\nطريق سوزانيدن ودع كه به هندى كودى و به اصفهانى كس گربه مىگويند و شاخ بز كوهى و پوست تخم مرغ ، آن است كه در كوزه كرده ، سر آن را محكم ببندند و در تنور يا تون حمام گذارند تا از هم بپاشد .\r\nو خوردن فلونياى رومى و برشعثا آخر روز به قدر نخودى بسيار نافع است .\r\nاما دوايى كه استعمال آن خون را بند مىكند ، اينهاست : صبر ، كندر ، دم الاخوين ، شياف ماميثا ، گلنار ، اجزاء را مثل غبار ساييده و تار عنكبوت با سفيدهء تخم مرغ به آن‌ها آلوده ، استعمال نمايند .\r\nديگر آنكه پوست انار و مازو را با خمير بجوشانند و صاف كرده مقعد را با آن بشويند . ديگر آنكه سفيداب قلع و مردار سنگ ، شادنج عدسى ، اقليمياى نقره با روغن گل سرخ و موم سفيد مرهم نموده ، استعمال نمايند .\r\nديگر آنكه سفيداب قلع و مردار سنگ ، شادنج عدسى ، اقليمياى نقره با\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nروغن گل سرخ و موم سفيد مرهم نموده ، استعمال نمايند .\r\nديگر آنكه برگ مورد ، گلنار ، مازو ، خرنوب ، بلوط ، شبّ يمانى ، پوست انار ، اجزاء را بجوشانند و مريض در آب آن‌ها بنشيند .\r\nديگر آنكه گلنار ، كندر ، مازو ، سرمه سنگ ، شبّ يمانى ، اقاقيا ، صمغ عربى ، اجزاء را نرم كوبيده با هم مخلوط نموده ، شياف نمايند و مداومت به قى در اين باب بسيار نافع است .\r\nو هرگاه بعد از اين تدابير باز به افراط خون مىآمده باشد ، فصد باسليق بكنند به قدر سى مثقال خون بگيرند و بستن بازوها و رانها را محكم و محجمه را بر كمرگاه و سينه نصب كردن و مكيدن ، خون را باز مىدارد و غذا آش سماق و ناردان مناسب است . و هرگاه ضعف زيادى به هم رسد ، آخر روز مرواريد و فادزهر معدنى ، گل داغستانى از هريك ، دو دانگ ، با آب سيب و آب به هر روز بدهند .\r\n\r\nاما پنجم ، تدبير اسقاط دانه‌ها كه بالمره بر طرف شود\r\nو آن به چند وجه است :\r\nيكى آنكه ادويه چند استعمال نمايند كه دانه‌ها به مرور ايام خشك شود و ريزد .\r\nديگر آنكه دانه‌ها را قطع كردن . هرچند در اين معالجه خطر عظيم است ؛ زيرا كه در استعمال دواى حاد و بريدن ، اكثر اين است كه وجع شديد و ورم عارض مىشود و سبب مفاسد مىگردد . و ديگر آنكه مواد فاسده كه در بدن جمع مىشود از اين طريق مندفع مىشود و بعد از سد اين طريق ، در بدن بيشتر مىشود و مفسده مىشود ؛ به‌هرحال ترك علاج اولى است و اگر هم علاج كنند يا به بستن دانه‌ها يا به استعمال ادويه حاده به مرور خشك كنند . بر هر تقدير يكى را بگذارند تا راه دفع بالمره مسدود نشود .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nو حاجى حسين جراح كه در دفن جراحى و كحالى بىنظير است در اين زمان ، از آزار بواسير در رنج و تعب بود ، مكرر اراده قطع و ازاله دانه‌ها مىكرد و گاهى فقير مانع مىشدم ، آخر الامر به تنگ آمده بيخ دانه‌ها را محكم بسته با مقراض قطع كرد از شدت ورم و وجع ، مقرون به هلاكت شد . و بعد از استعمال مسكنات وجع و ملحمات بسيار به شد و از تشويش بواسير فارغ . نهايت چون سيلان خون فاسدى كه از بواسير دفع مىشد بر طرف شد و بعد از يك سال ماده شرائى به حركت آمد و بعد از آنكه مشرف به هلاكت شد ، هر دو چشمش باطل شد ؛ لهذا قلع و قطع جميع دانه‌هاى بواسير مناسب نيست و مورث مفاسد عظيم است چنانچه دانستى .\r\nاما تدبير استعمال ادويه كه دانه‌ها به مرور ايام خشك مىشوند ، از آن جمله بخورات است : اول تخم تره ، مقل ازرق ، پوست بيخ كبر ، اجزاء را مساوى بخور نمايند .\r\nبخورى ديگر : برگ مورد ، پوست بيخ كبر ، جوز السرو كه بار درخت سرو است - پيالهء بادنجان كه در عرف كلاه بادنجان مىگويند و اطباء اقراع بادنجان مىگويند - ، مرمكى ، مقل ازرق ، پوست مار ، تخم حنظل و اگر مجموع اجزاء نباشند بعضى اجزاء كافى است .\r\nدستور بخور كردن اين است كه ته ديگ سفالين را سوراخ كرده ، پشكل شتر را بسوزانند و اين ادويه را بر او بزنند و ديگ را بر سر آن نگون سازند و دانه را بر آن سوراخ گذارند چنان‌چه دود و بخارات خوب به دانه‌ها برسد و اگر دانه اندرون باشد ، بعد از فراغ قضاى حاجت كه دانه‌ها بيرون آمده باشد به عمل آورند و اقوى بخارات در اين باب ، بخور بلادر است .\r\nشيخ الرئيس مىفرمايد كه بخور چوب گز هرگاه مكرر كنند ، بسا باشد كه\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nكفايت كند از ساير ادويه . و ابن زكريا مىگويد كه خرنوب نر را بكوبند و آب آن را بگيرند و پنبه را به آن بيالايند و استعمال كنند او را ، خشك مىكند و بر طرف مىشود . و صاحب ذخيره و ايلاقى و ديگران مىگويند كه اين شياف را معتادان آزموده‌اند كه بواسير را خشك مىكند و مىافكند و صفت آن اين است :\r\nبگيرند عشقه را و در ديگ مس آب نديده با آب بجوشانند كه نيك غليظ شود ، پس در طاس مس سرخ آب نديده كنند و تا چهل روز در آفتاب گذارند و هر روز بر هم زنند و شب روى آن را بپوشند و بعد از چهل روز ، يك جزء از آن را با يك جزء از مرمكى و صبر سقوطرى و حرف و تره تيزك - كه به فارسى شاهى گويند - اجزاء را مساوى و به مجموع مساوى آب عشقه مذكور با هم بياميزند و يك شب در ميان به عنوان شياف استعمال نمايند و غذا شوربا دهند كه سه شب بيش حاجت نيفتد .\r\nديگرى ماليدنىهاست از آن جمله : مرمكى ، يك مثقال ؛ عصاره لحية التّيس ، دو مثقال ؛ كندر ، سه مثقال ؛ اجزاء را نرم كوبيده با هم مخلوط نموده بر بواسير به طريق مرهم استعمال نمايند .\r\nديگر : جوز السرو ، حنظل ، جفت بلوط ، بسوزانند و بعد از آنكه بواسير را با خمير شسته باشند بر او بپاشند .\r\nطلاى ديگر : زردچوبه ، مردار سنگ كوبيده با روغن گل سرخ و موم كافورى مرهم نموده ، استعمال نمايند .\r\nطلاى ديگر : پوست انار ، عصارهء لحية التيس ، جفت بلوط ، جوز السرو ، كندر ، اجزاء را مساوى نرم كوبيده و به خمير سرشته ، استعمال نمايند و در بعضى نسخ به عوض خمير آب عنب الثعلب است . و هرگاه بواسير در اندرون باشد ، لتّه به آن آلوده به عنوان شياف استعمال نمايند .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nاما استعمال ادويه حاده كه دانه را بخورد و بر طرف شود : هرچند در اين عمل بسى خطر است ، زيرا كه استعمال دواى حاد و تند سبب وجع شديد مىشود و گاه باشد كه به اين تقريب مفاسد ديگر هم حادث شود . محمد بن زكريا مىگويد كه بريدن بواسير بهتر و با سلامت‌تر است از علاج با دواى تند و هرگاه خواهند بايد اول فصد باسليق كنند و بعد از آن متوجه اين علاج شوند .\r\nطريق استعمال ادويه حادّه اين است كه فلافيون ، ديگ بر ديگ ، هر يك كه باشد بر روى زردهء تخم مرغ كه بر روى پنبه رقيق كرده باشند ، قدر قليلى بپاشند يا آنكه مرهم زنگار بر روى پنبه كرده به روى دانه بچسبانند ، چنان‌چه به غير دانه به عضوى ديگر نرسد . و اگر از استعمال آنها وجع به مرتبه‌اى شدت كند كه طاقت نتواند آورد ، نصف روز با يك روز مهلت دهند و يكى از مرهمها و ضمادات كه در باب مسكنات وجع مذكور شد ، استعمال نمايند و باز استعمال اين دوا كنند تا آنكه دانه سياه شود و بعد از آن ، برگ كرنب را - كه در اصفهان برگ كلم مىگويند - خوب مهرا پخته با روغن گاو كهنه مرهم كرده ، استعمال نمايند ؛ هم درد را تسكين مىدهد و هم دانه را برمىافكند . بعد از افتادن دانه ، مرهم سفيداب تا چند روز ، بعد از آن مرهم كافورى استعمال نمايند كه جراحت ملتئم شود و اگر برگ كلم نباشد هريك از اين مرهمها و ضمادات كه در باب مسكنات وجع گذشت ، مرهم سفيداب و مرهم كافورى نافع است .\r\nو اگر دانه بواسير ظاهر نباشد ، به محجمه درون مقعد را بايد بيرون كشيد ، ساعتى مقعد را بيرون بايد گذاشت تا فى الجمله تورمى پيدا كند و زود به جا نرود و آنگاه محجمه را بايد برداشت و دوا را استعمال نمود ، بعد از لحظه‌اى با احتياط به روغن هسته زرد آلو چرب كرده به جاى خود گذاشت .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\n\r\nصفت فلافيون\r\nاين است : اقاقيا ، پانزده مثقال ؛ زرنيخ سرخ و زرد از هريك ، يك مثقال ؛ قير ، چهار مثقال ؛ آهك آب نديده ؛ هشت مثقال ؛ شبّ يمانى ، شش مثقال ؛ اجزاء را كوبيده و بيخته با سركه قرص سازند و در وقت حاجت قرص را نرم كوبيده به طريقى كه مذكور شد ، استعمال نمايند .\r\n\r\nصفت ديگ بر ديگ\r\nاين است : زرنيخ سرخ و زرد از هريك ، شش مثقال ؛ مر مكى ، ده مثقال ؛ آهك آب نديده ، پانزده مثقال ؛ زنگار ، يك مثقال ؛ اجزاء را كوبيده و بيخته با سركه قرص نمايند و به طريق مذكور استعمال نمايند .\r\n\r\nصفت مرهم زنگار\r\nاين است : زنگار ، دو مثقال ؛ انزروت يك مثقال ؛ موم زرد ، علك البطم - كه به فارسى سقز گويند - و راتينج - كه صمغ صنوبر است - از هر يك ، پنج مثقال ؛ روغن زيتون ، سى مثقال ؛ اجزاء را با هم بگدازند و با زنگار و انزروت بسرشند تا مرهم شود . صفت مرهم سفيداب در صدر كتاب در علاج سوختگى آتش مذكور شد .\r\n\r\nصفت مرهم كافورى\r\nاين است : مردار سنگ ، سفيداب قلع ، موم كافورى از هر يك ، پنج مثقال ؛ روغن گل سرخ ، هشت مثقال ؛ موم و روغن را بگدازند و ادويه را كوبيده و بيخته اضافه نمايند و يك سفيدهء تخم مرغ و نيم مثقال كافور را نرم ساييده اضافه نمايند و در هاون چندان بسايند كه مرهم شود .\r\nو اگر فلافيون و ديگ بر ديگ و مرهم زنگار نباشد ، بعضى از ادويه حاره كه خورنده و فاسدكننده است ، مثل غبار ساييده بر روى زردهء تخم مرغ پاشيده به دستورى كه مذكور شد استعمال نمايند .\r\n\r\nادويه حاده\r\nاين است : فرفيون ، نوشادر ، ذراريح - جانورى است كه در اصفهان سن مىگويند - مويزج ، قثاء الحمار ، آهك آب نديده ، زرنيخ سرخ و زرد ، كهلا ، مجموع يا بعضى اجزاء را با قطران يا بول طفل يا به تنهايى استعمال نمايند .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nو صاحب كامل الصناعه مىگويد كه اگر آهك و زرنيخ به دستورى كه از براى ازالهء مو مىسازند ، ترتيب دهند و در حمام قدرى از آن را بر بواسير گذارند و بعد از ساعتى با خمير بشويند و پوست حنظل سوخته و ترمس سوخته را كه باقلاى مصرى است بر آن بپاشند ، مىخشكاند و بر طرف مىكند .\r\nفقير مىگويم كه : اولى آن است كه اين علاج را كه از علاج سابق ملايم‌تر است به عمل آورند و اگر به اين علاج ازاله نشود به علاج سابق معالجه نمايند .\r\nو بر هر تقدير ، بعد از استعمال ادويه حاده يا در بين آن هرگاه وجع به هم رسد ، آنچه در مسكنات وجع مذكور شد به عمل آورند كه قطع‌نظر از اينكه مريض تحمل نمىكند شدتهاى ديگر و ضررهاى ديگر مثل ورم و غيره حادث مىشود و بليه عظيم‌تر مىگردد .\r\nاما تدبير قطع ، بدان كه اين عمل گاهى بايد كرد كه مريض طاقت وجع آن داشته باشد و در ديگر علاجها تخفيفى كه به آن تواند گذرانيد ، نشود و با وجود اين مراتب ، تمامى دانه‌ها را قطع كردن نشايد به سبب انتشار ماده مندفعه از آن ممر در بدن و بيم حدوث امراض بدتر . و هرگاه عازم بر قطع باشند اولا بايد فصد باسليق كرد و اگر مخدّرى كه حس او را كم كند و منع سيلان خون بسيار كند ، بدهند و بعد از آن ، قطع كنند اولى است . و مخدر مناسب ، معجون حبّ الشفاء است و در ربع مذكور مىشود و يا افيون و زعفران را با هم بسرشند يا فلونياى رومى يا برشعثا هريك از اينها به قدرى كه حس او را كم بكند ، بدهند .\r\nطريق قطع اين است كه جراح ماهرى دانه‌ها را به روشى كه در استعمال ادويه حادّه مذكور شد بيرون آورند و با مقراض بسيار تندى يا آلت قطع ديگر ببرند و سعى نمايند كه چيزى از گوشت صحيح بريده نشود كه مفاسد عظيم\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nمىكند . و بعد از بريدن بگذارند كه قدرى خون برود ، پس اگر ورم كند و وجع شديد حادث شود به يكى از مرهمها كه در تسكين وجع مذكور شد ، استعمال نمايند و مرهم سفيداب و كافورى بگذارند تا ملتئم شود .\r\nطريق ديگر آنكه بيخ دانه‌ها را با ابريشم يا موى دم اسب يا ريسمانى محكم ببندند و يكى از مراهم مسكن وجع را بر او بگذارند تا خود بريده شود و بعد از افتادن ، مرهم سفيداب و كافورى استعمال نمايند تا موضع به صلاح آمده ملتئم شود و اين طريق اسهل است .\r\n\r\nبيان روغنى به جهت بواسير\r\nكه يكى از تراكيب فقير است و از اسرار مكتومه و مكرر به تجربه رسيده است ؛ اكثرى را قلع و اكثرى را تخفيف به حدى كه به آن تواند گذارنيد حاصل شده .\r\nهرگاه بىسيلان خون باشد ، اين نسخه است : پيه بز سرخ ، يك‌صد و پنجاه مثقال ؛ كافور ، زيبق از هريك ، دو مثقال ؛ حنا ، شش مثقال ؛ پيه بز را بگدازند و صاف كنند و زيبق را با حنا و آب دهن در ظرف سفالى با پشت قاشق بمالند كه اثرى از آن باقى نماند و كافور را نرم صلايه كنند و همه را با هم مخلوط نمايند و چندان برهم زنند كه چون مرهم شود به طريق ساير مرهمها استعمال نمايند .\r\nو هرگاه با سيلان خون باشد علاجش اين است : پيه بز سرخ ، يك‌صد و پنجاه مثقال ؛ كف دريا ، سفيداب قلع از هريك ، دو مثقال ؛ سرنج ، يك مثقال ؛ كافور ، نيم مثقال ؛ پيه بز را به دستور نسخه ديگر بگدازند و ساير ادويه را نرم صلايه كرده با هم مخلوط نموده مثل مرهم اول استعمال نمايند .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n\r\nحرقة البول\r\nسوختن مجراى بول است در وقت بول . سبب آن اگر حدت و مخالطهء صفرا با بول باشد ؛ علامتش تندى و رنگينى بول است و ساير علامات غلبهء خون و صفرا چنان‌چه در صداع صفراوى مذكور شد و نيامدن چرك با بول و نيامدن چيزى از عالم نخاله با بول .\r\nعلاجش خوردن شيرهء تخم خيار و شيرهء تخم خرفه ، شيره تخم كدو ، از هر يك ، دو مثقال با لعاب بزرقطونا و سه مثقال شربت بنفشه . و اگر يافت شود نيم مثقال يا يك مثقال قرصى كه مشهور است به بنادق البزور يا ماء الشعير به قدر سى مثقال يا به شربت بنفشه سه مثقال و بنادق البزور و اگر شربت بنفشه يافت نشود ماء الشعير به تنهايى كافى است .\r\n\r\nصفت‌بنادق البزور\r\nاين است : مغز تخم خربزه و [ تخم 
  ] گرمك ، ده مثقال ؛ مغز تخم خيار ، پنج مثقال ؛ مغز تخم كدو ، بزر البنج ، خرفه ، تخم خطمى ، مغز بادام مقشر ، كتيرا ، نشاسته ، ربّ السوس ، خشخاش سفيد ، گل ارمنى ، تخم كرفس از هريك ، دو مثقال ، كوبيده قرص سازند و غذا آش زرشك و آش تمر و پهتى ماش و چلو در زردهء تخم و بالجمله مبردات دوائيه نافع است .\r\nو اگر سبب ، قرحهء مثانه باشد ، علامتش بدبويى بول است و آمدن چرك با سوزش و آمدن چيزى چند است با بول ، مثل سبوس گندم بعضى اوقات و خارش و وجع در مجراى بول از قضيب و مقعد تا سر قضيب . و گاه باشد كه قرحه در اين مجرا باشد ، علامتش شدت خارش و سوزش و وجع موضع خاصى است از اين مجرا . و گاه باشد كه ورم در قضيب حادث شود .\r\nو اگر سبب آن جوششى باشد در مثانه يا مجراى بول كه آن را به عرف اطبّا جرب المثانه گويند ، علامتش همان علامت قرحه مثانه است سواى آنكه در\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nقرحه ، دفع شدن چرك بيشتر است و در جرب المثانه دفع شدن آن به سبوس شبيه است . و در جرب المثانه گاه باشد كه مكرر رطوبتى سيلان مىكرده باشد و گاه باشد كه قليل خونى دفع مىشده باشد . و بالجمله چرك بحت مختص قرحه است و در ساير علامات ، قرحه و جرب با هم شبيه و شريك‌اند ؛ معالجه هم يكى است مگر در آنچه مذكور خواهد شد . علاج در هريك از جرب و قرحهء مثانه اگر علامات غلبهء خون ، چنان‌چه در صداع دموى مذكور شد و مرض شديد باشد ، فصد باسليق كنند يا حجامت ميان شانه بكنند و اگر فصد را مانعى باشد و تبريد به مبردات چنان‌چه در نوع اول مذكور شد .\r\nو در قرحه ترك حيوانى ضرور است و خوردن ماء الشعير يا بنادق البزور و شربت بنفشه و لعاب بزرقطونا يا مبردات مذكوره و بنادق البزور . و بالجمله آنچه در نوع اول مذكور شد در قرحه و جرب ، چكانيدن شير دختر و سفيدهء تخم مرغ با شياف ابيض و بدون آن چكانيدن گل سرشوى با شير دختر يا سفيدهء تخم مرغ و فتيله را به اينها غلطانيدن و در قضيب گذاشتن [ نافع است 
  ] .\r\n\r\nو استعمال شيافى كه در دفع سوزش نظير ندارد\r\nو از اسرار مكتومه است ، صفت آن اين است : فضله موش ، فضله ملخ از هريك ، دو مثقال ؛ شير خشت ، يك مثقال ؛ دم الاخوين ، يك مثقال ؛ انزروت ، صمغ عربى ، نشاسته از هريك ، نيم مثقال ؛ اجزاء را نرم كوبيده با شير الاغ خمير كرده شيافهاى بلند و باريك بسازند و مكرر در مجراى بول بگذارند . و ماليدن گل سرشوى با شير دختر يا عرق بيد يا آب بر قضيب نافع است و مسكن سوزش و خارش است . و در قرحه و جرب مثانه مداومت به قى كردن ، دفع مرض بالكليه مىكند و در آخر كه حدت ماده كم شده باشد براى اصلاح قرحه ، قرص كاكنج كه صفت آن اين است مناسب است : كاكنج و خشخاش از هريك ، ده مثقال ؛ مغز تخم خيار ،\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nمغز بادام مقشر ، ربّ اصل السوس ، نشاسته ، صمغ عربى ، كتيرا ، دم الاخوين ، كندر از هريك ، پنج مثقال ؛ اجزاء را كوبيده قرص بسازند و به قدر يك مثقال از آن را با ماء الشعير يا شيرهء تخم خيار يا شيرهء تخم كدو و شربت بنفشه از هر يك ، سه مثقال بنوشند تا قرحه به اصلاح آمده علت زايل شود و در آخر حمام پىدرپى رفتن بسيار نافع است .\r\nو خوردن شير الاغ به دستورى كه در تب دق مذكور مىشود ، در اصلاح قرحه مثانه نافع و مجرب است . و از براى دفع سوزش بول در همه انواع ، مكرر قضيب را در آب گرم گذاشتن و در آب گرم بول كردن بسيار نافع و مفيد است . و شربت خشخاش و لعاب بهدانه بسيار نافع است . و در آخر مداومت به افيون نيز نافع است و مجامعت در اوايل ضارّ و در اواخر نافع است .\r\nو هرگاه بعد از فصد و تبريد كامل و سكون وجع و سوزش باز چرك مىآمده باشد و قرحه باقى باشد ، شيافى كه صفت آن اين است ، استعمال نمايند :\r\nسفيداب قلع ، انزروت ، كندر ، دم الاخوين ، نشاسته ، صمغ عربى ، اجزاء را مساوى ، نرم كوبيده با شير الاغ يا آب خمير كرده شياف ساخته ، استعمال نمايند نافع و مجرب است .\r\n\r\nضعف يا قلت اقتدار بر جماع\r\nاگر از ضعف قلب و دماغ باشد ، علامتش ضعف و ناخوشى در قلب و دماغ است و شدت ضعف با شدت ناخوشى قلب .\r\nعلاج : اول بايد تقويت قلب و دماغ به نحوى كه در ضعف قلب مذكور شد كنند و بعد از آن به ادويه و اغذيه و تدابيرى كه بعد از اين مذكور مىشود ، تقويت باه نمايند .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nشيخ الرئيس مىگويد كه هرگاه سبب باه ضعف قلب باشد ، در علاج آن چيزى به مثروديطوس نمىرسد بلكه در ضعف هر باهى كه منشأ آن حرارت مزاج نباشد ، انفع از هر دوايى ، آن است .\r\nو اگر سبب آن حرارت مزاج باشد ، علامتش ، علامت غلبه حرارت است ، چنان‌چه در صداع صفراوى و دموى مذكور شد . و علامت ديگر انتفاع از مبردات و تضرر از مسخنات ؛ علاجش تبريد به مبردات است ، مثل شيرهء تخم خرفه يا سكنجبين ساده و ساير مبردات به حسب هر مزاج . و از غذاها آش زرشك و آش انار و گوشت بره و بزغاله و مغز كلهء اينها و ماهى تازه پخته ، گرم تناول كند و هندوانه و شفتالو و خيار و امرود و آب‌غوره و دوغ و ماست و باقلا و عدس و ذرت بو داده و زرده و سفيدهء تخم مرغ و اگر حرارت به افراط نباشد شير تازه و شكر و دواء التّرنجبين كه صفت آن اين است : شير تازه دوشيده را با ثلث ترنجبين پاك بجوشانند تا منعقد شود و تا پانزده مثقال ميل نمايند و از اغذيه اى كه بعد از اين مذكور مىشود هرچند چندان حرارتى نداشته باشد [ تناول نمايند 
  ] .\r\nبالجمله هرگاه ضعف باه مستند به حرارت مزاج باشد معالجه به معاجين و ساير مبهيات حاره مضر است ؛ بلكه اعتماد در اين نوع بر اغذيه آن است كه بعد از اين مذكور مىشود كه چندان حرارتى نداشته باشد و همچنين آنچه از تدابير غير دوائيه و غذائيه مذكور خواهد شد نافع است .\r\nو اگر سبب آن حرارت مزاج نباشد ، بلكه قلت منى در بدن يا قلت نفخ و استرخاء آلت باشد ، علامتش عدم حرارت مفرط است و انتفاع به مبهيات دوائيه و غذائيه و ساير علاجش به اين نهج است كه مذكور مىشود .\r\nاما معاجين : يكى مفرحى است كه در تقويت قلب و دماغ بىنظير است و به\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nغايت مقوى باه است ، صفت آن : بهمن سرخ و سفيد ، تودرى سرخ و زرد ، سورنجان ، دارچينى ، مغز گردو ، نارجيل ، مغز بادام ، مغز پسته ، مغز فندق ، تخم خربزه ، مغز نقل خواجه ، تخم خشخاش ، سمك صيدا ، از هريك ، پنج مثقال ؛ تخم شلغم ، تخم گندنا ، تخم پياز ، خولنجان ، مصطكى ، از هريك ، دو مثقال و نيم ؛ مشك و عنبر از هريك ، يك مثقال با دو برابر اجزاء عسل ، معجون سازند .\r\n\r\nمعجون لبوب\r\nكه مقوى باه و قريب به اعتدال است : مغز پسته ، مغز فندق ، مغز چلغوزه ، مغز بادام ، كنجد مقشر ، تخم خشخاش سفيد ، مغز تخم خربزه ، از هريك ، سه مثقال ؛ تخم خيارين از هريك ، يك مثقال و نيم ، شقاقل ، بوزيدان ، بهمن سرخ و سفيد ، لسان العصافير ، خولنجان ، دارچينى ، از هريك ، يك مثقال ؛ شكر پنير ، پنجاه مثقال ؛ با عرق بيدمشك حل نموده با دو برابر اجزاء عسل به قوام آورده ، اجزاء را كوبيده و پخته با هم بسرشند ، شربتى سه مثقال .\r\n\r\nمعجون لبوب كبير\r\nكه به غايت مقوى باه و قلب و دماغ و گرده است و منى را مىافزايد و قضيب را سخت مىكند ، صفت آن : مغز بادام مقشر ، مغز فندق ، مغز گردو ، مغز چلغوزه ، نارجيل ، انجوجك ، مغز تخم خربزه ، تخم كنگر ، كنجد مقشر ، مغز تخم خشخاش سفيد ، [ خصية 
  ] ثعلب مصرى ، مغز سر گنجشك خشك نموده ، از هريك ، پنج مثقال ؛ كبابه ، قرفه ، خولنجان ، قرنفل ، شقاقل از هريك ، دو مثقال و نيم ؛ مصطكى ، نشاسته ، لسان العصافير ، سنبل الطيب ، زعفران ، زنجبيل ، نارمشك ، تخم فرنجمشك از هريك ، يك مثقال و نيم ؛ بهمن سرخ و سفيد ، تودرى سرخ و زرد ، تخم مارچوبه ، بوزيدان ، مغاث ، تخم زردك ، تخم شلغم ، تخم پياز ، تخم يونجه از هريك ، سه مثقال ؛ خارخسك ، قضيب گاو جوان سوهان كرده ، تخم انجير ، كش خرما از هريك ،\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nدو مثقال ؛ با دو برابر مجموع عسل صاف كرده به قوام آورده معجون سازند ؛ قدر شربت دو مثقال . و اگر ياقوت ، سه مثقال ؛ مرواريد ، دو مثقال ؛ عنبر ، يك مثقال ؛ مشك ، نيم مثقال ؛ ورق طلا ، نيم مثقال ؛ ورق نقره ، يك مثقال ؛ اضافه نمايند در تقويت قلب و دماغ و هم در تقويت باه اقوى مىشود .\r\n\r\nمعجون فلاسفه\r\nكه آن را مادة الحياة مىگويند ، شيخ الرئيس در رسالهء باهيه ذكر كرده و غير تقويت باه منافع ديگر هم دارد و تقويت حافظه مىكند و رافع نسيان و درد پشت و سلس البول و اوجاع مفاصل و بالجمله اكثر امراض بارده را نافع است و استعمال آن صاحب مزاج حار را جايز نيست ؛ قدر شربت از يك مثقال تا دو مثقال . صفت آن : زنجبيل ، فلفل ، دار فلفل ، آمله مقشر ، دارچينى ، هليله ، شيطرج هندى ، زراوند مدحرج ، خصية الثعلب ، مغز چلغوزه ، بيخ بابونه ، نارجيل ، از هريك ، ده مثقال ؛ تخم بابونه ، پنج مثقال ؛ مويز دانه بيرون كرده ، سى مثقال ؛ عسل صاف دو برابر اجزاء ، به طريق معمول معجون سازند .\r\nمعجون ديگر قليل الأجزاء ، كثير النفع : [ خصية 
  ] ثعلب مصرى ، پنج مثقال ؛ نخود خام ، ده مثقال ؛ شقاقل ، خولنجان ، دارچينى ، زنجبيل ، تخم زردك ، تره تيزك ، تخم كرفس ، اسارون ، از هريك ، سه مثقال ؛ اجزاء را كوبيده و بيخته با زردهء تخم مرغ نيم‌برشت به قدرى كه مجموع خمير شود ، سرشته با دو برابر عسل كف گرفته معجون نمايند و هر صبح و شام به قدر ده مثقال ميل نمايند و اگر از عقب هريك از معاجين مبهيه شير تازه دوشيده ميل نمايند انفع است .\r\nاما اغذيه باهيه : نخود و لوبيا خصوصا با دارچينى ، پياز و كلم و نعناع ، ترب ، زردك ، شير گاو و گوسفند ، گوشت گوسفند ، گوشت بره و مرغ و خروس جوان ، گوشت مرغابى ، گوشت گنجشك ، مغز سر هريك از اينها ، تخم‌مرغ ، تخم گنجشك ، انجير ، انگور ، خربزهء شيرين و در محرورين هندوانه ، شفتالو ،\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nخيار ، گوشت ماهى تازه گرم تناول نمايند . اغذيه مرتّبه آنچه از گوشت به عمل آورند ، بايد كه فربه باشد و از حيوان جوان باشد و يا نخود و پياز بدون بريان كردن در روغن كه منع تقويت تخم مىنمايند به عمل آورند ، تخم مرغ را به تنهايى و غير محرور با زنجبيل و خولنجان و دارچينى تناول نمايد .\r\nو هرگاه قضيب گاو جوان سوهان كرده با زردهء تخم ميل نمايند ، بسيار نافع است . و از سبزيها نعناع را خصوصيت زياد هست . و بالجمله از اين اغذيهء مذكوره ، انواع تراكيب كه بعضى از آن‌ها معمول و متعارف است ، مثل خاگينه و شش ترنكه و كوكو و انواع قليه‌ها كه از لحوم و بقول مذكوره ترتيب دهند ، محرورين ، ادويه حاره را بسيار كم و غير محرورين بيشتر داخل نمايند . و اگر هريسه از گندم و نخود و لوبيا و گوشت گوسفند و گوشت مرغابى و مرغ ترتيب دهند و با روغن تازه و دارچينى و قند يا عسل تناول نمايند به غايت نافع است .\r\nاما ادويه‌اى كه ماليدن آن‌ها بر قضيب ، مقوى و بزرگ‌كننده عضو و محرك شهوت است : روغن بلسان از اقوى ادويه است . پياز عنصل هرگاه با چهار برابر آن روغن زنبق بجوشانند تا خوب پخته شود و در هفت شب كف پاها را به آن چرب كنند و بعد از چرب كردن پاها ديگر راه نروند تا صبح و بعد از هفت شب در اعاده باه ، صاحب تذكره مجرب دانسته است . و همچنين ماليدن حلتيت را با روغن نرگس بر كف پا مجرب و روغن زنبق با مغز پنبه دانه بر قضيب و بر حوالى كمرگاه و پشت زهار و ما بين مقعد و انثيين بمالند .\r\nو ماليدنى ديگر : عاقرقرحا ، يك درهم ، مشك ، نيم درهم با هفت مثقال روغن زيبق بمالند . حلتيت با روغن زيبق يا حلتيت با عسل و روغن پنبه دانه بسيار مؤثر است . و روغن مغز گردو به تنهايى و با عاقرقرحا و مشك بسيار نافع است . از جمله معظمات ذكر ، ماليدن شير گاو تازه دوشيده است مكرر .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nو اگر قدرى نبات را با نمك تركى ساييده با روغن گاو آميخته و مجموع را با شير گاو مخلوط نموده ، مكرر طلا نمايند بىنظير است . و اگر قضيب را به روغن زنبق چرب كرده و زردآلو را خشك كرده ، ساييده بر او بپاشند به غايت عظيم مىشود و شيخ الرئيس آن را مجرب دانسته .\r\nو خراطين را خشك كرده ، نرم ساييده با روغن شيطرج بر قضيب بمالند ، بسيار نافع است . طريق ساختن روغن نرگس و روغن زنبق به طريق روغن گل سرخ است .\r\nاما تدبير و افعالى كه مهيج باه و مرغب و منعظ است : ملاحظه حسن خوبرويان و مجالست و معاشرت و ملاعبه و مباشرت با ايشان و ديدن صور باه نامه و مطالعهء كتب مصنّفه در باه و حكايت مشتمل بر امر جماع و حكايت از اقواى مجامعين و نظر به جمع شدن حيوانات خصوصا اقواى در آنها مثل الاغ و گربه و تجديد مدخول از اقوى مبهيات و مقويات است چنان‌كه مكرر به تجربه رسيده است و از اين جاست كه خواجه عبيد زاكانى مىگويد : سقنقور ساق بيگانه است .\r\nشيخ داود مصرى در تذكره عباراتى مىگويد كه ترجمه‌اش اين است : انفع چيزى كه تقويت شهوت مىنمايد بعد از يأس ، تجديد طرف است ، به درستى كه به تجربه رسيده است به جهت آنكه مواظبت شىء واحد موجب ملال طبع است و خود را به تكلف بر آن داشتن ، موجب لاغرى بدن و مورث پيرى و مضعّف قضيب است و بسا باشد كه به فجأة بكشد ؛ تمام شد كلام مذكور .\r\nديگر از مقويات ، تراشيدن پشت زهار است و ديگر شستن عضو به آب سرد و بعد از فراغ از مباشرت انفع خصوصا در تابستان غسل به آب سرد و استحمام به حمام معتدل و در زمستان مكرر جماع كردن و لباسهاى نرم و\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nابريشمى پوشيدن و در رختخواب حرير خوابيدن و سوارى معتدل كردن و مالندگى به تمام بدن خصوصا از دست مطبوع و مرغوب ، و تقويت قلب و دماغ كردن و بوى خوش بوييدن ، خصوصا هرگاه بوى خوش را از دست مطبوع مرغوب بشنود و صداى خوش شنيدن و غالب اوقات با فرح و سرور بودن .\r\nاما آن چيزهايى كه مضعف باه است و بايد اجتناب از آن بكند : اضداد آنچه از مقويات مذكور شد و جماع با شخص غير مرغوب و يا جماع با حائض و زن پير و طفل كمتر از سيزده ساله و زن بدشكل و بيمار و زنى كه بعيد العهد به جماع باشد و مواظبت هميشگى به جماع با شخصى واحد كردن و استمناء به دست و لواط كردن و فصد و حجامت بسيار كردن و مسهل بسيار خوردن و چيزهاى بادشكن ، مثل مقل و زيره و باديان خوردن و استعمال گلاب به هر نهجى كه باشد و مداومت به خوردن ترشيها و مبردات و مرطبات ، مگر در مزاج محرور و حركت عنيفه و ميان باد ايستادن و راه رفتن و بر مكان نمناك و صلب و سنگ‌دار نشستن و آب بسيار خوردن و فكر بسيار كردن و مغموم و مهموم بودن .\r\nبالجمله ، آنچه از ادويه و اغذيه و تدابيرى كه مذكور شد در ضعف باه نافع است ، مگر آنكه معاجين و اطليه و اغذيه كثير الحراره در ضعف باهى كه منشأ آن حرارت باشد ضرر مىكند و سواى اينها از مذكورات در اين نوع نيز نافع است .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nمفاصل و نقرس و عرق النسا\r\nوجع مفاصل دردى است با ورم و گاهى بدون ورم كه حادث مىشود در مفاصل اعضاء ، اگر مختص انگشتان ، خاصه انگشت ابهام باشد آن را نقرس مىگويند و اگر در مفاصل ران باشد و كشيده باشد تا زانو از طرف پشت آن را عرق النسا گويند . سبب هريك از اينها ريختن ماده است از مواد بدن به اين اعضاء .\r\nاگر آن ماده خون باشد ، علامتش سرخى محل و شدت وجع و ورم است و ساير علامات غلبهء خون چنان‌چه در صداع دموى مذكور شد .\r\nعلاج : ابتدا فصد باسليق از طرف مخالف است اگر وجع در دست باشد و اگر در پا باشد ، فصد باسليق از جانب وجع . و اگر محتاج به تكرار شوند ، فصد صافن از طرف وجع بكنند .\r\nبر هر تقدير ، خوردن منضجى از عنب الثعلب ، گاو زبان ، بيخ كاسنى ، شاهتره از هريك ، دو مثقال ؛ عناب و سپستان از هريك ، ده دانه ؛ ترنجبين ، ده مثقال ؛ در روز سوم همين منضج را به اضافهء سورنجان ، سه مثقال ؛ مويز منقى ، بيست دانه ؛ تمر هندى ، دو مثقال ؛ پوست هليله زرد نيمكوب ، چهار مثقال ؛ فلوس خيار شنبر ، ده مثقال ؛ روغن بادام ، يك مثقال ؛ بنوشند . و اگر در شب مسهل اطريفل صغير را سه مثقال با يك مثقال سورنجان كوبيده بخورند ، بهتر است . و اگر از يك مسهل رفع علت نشود مكرر نمايند . و گاه باشد كه احتياج به تكرار فصد نيز نشود .\r\nغذا ترك حيوانى نموده ، شورباى برنج با شيرهء بادام و طرف شام پهتى ماش با چلو ؛ خصوصا هرگاه وجع شديد باشد و با تب و ورم و اگر اينها نباشند گوشت نازكى مىتوان خورد و در ابتدا صندل سرخ و سورنجان و گلاب طلا نمايند با بزرقطونا و با سركه برهم زنند و ضماد نمايند يا عدس و پوست\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nخشخاش با آب گشنيز تر ضماد نمايند و آب برگ كاهو و آب برگ گل هميشه بهار نيز نافع است . و ماليدن قرص مبارك كه در رمد مذكور شد با گلاب نيز بسيار نافع است . و بعد از سكون وجع و ورم ، بزرك و اكليل الملك ، تخم خطمى ، آرد جو ضماد نمايند يا آرد جو با آب گشنيز ضماد نمايند تا بالكلية رفع مرض شود .\r\nو اگر سبب ماده صفرا باشد ، علامتش شدت وجع است با سوزش و التهاب و قلت ورم و ساير علامات غلبه صفرا ، چنان‌كه در صداع صفراوى مذكور شد . و كم مىباشد كه ماده مفاصل از صفراى صرف باشد بلكه از خون مخلوط به صفرا باشد و لهذا در اين نوع نيز احتياج به فصد هست ؛ ليكن خون را كمتر از نوع اول بايد گرفت و در ابتدا يك فصد از جانب وجع كافى است و ساير معالجات به نهجى است كه در دموى مذكور شد .\r\nو اگر سبب ماده بلغم باشد اكثر اين است كه به مخالطه صفرا باشد ، زيرا كه بلغم به اعتبار غلظت و برودتى كه دارد بدون صفرا نفوذ در مفاصل نمىكند ؛ لهذا مفاصل بلغمى نيز به مشاركت صفراست .\r\nبالجمله علامتش سفيدى رنگ و كمى وجع و احساس وجع در عمق و فقدان علامات غلبهء صفرا و خون و انتفاع به مسخنّات .\r\nعلاجش خوردن منضجى است از : گاو زبان ، بيخ رازيانه ، اصل السوس ، پوست بيخ كاسنى از هريك ، دو مثقال ؛ ترنجبين ، ده مثقال ؛ تا سه روز ، روز چهارم سورنجان مصرى ، سنا مكى از هريك ، سه مثقال ؛ گل سرخ ، تربد از هر يك ، يك مثقال ؛ عنب الثعلب ، بوزيدان از هريك ، دو مثقال ؛ فلوس ، دو مثقال ؛ اضافهء منضج نمايند بنوشند .\r\nو اگر شب مسهل اطريفل صغير را سه مثقال با يك مثقال ايارج فيقرا فرو\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nبرند و طرف صبح مسهل را بنوشند انفع است . و اگر يك شب در ميان چهار مثقال اطريفل صغير را با دو مثقال ايارج فيقرا و يك مثقال سورنجان مصرى بخورند ، شايد كه حاجت به مسهل ديگر نشود . و اگر معجون سورنجان در روز مسهل به قدر چهار مثقال و يا شش مثقال با آب گرم بنوشند ، خصوصا بعد از آنكه دو مسهل مذكور را خورده باشند بسيار نافع است .\r\n\r\nصفت معجون سورنجان\r\nاين است : سورنجان ، شش مثقال ؛ ماهيزهرج ، زيرهء كرمانى ، پوست بيخ كبر ، شيطرج هندى ، بوزيدان از هريك ، دو مثقال ؛ پوست هليله زرد ، هفت مثقال ؛ تخم كرفس ، نمك هندى ، برگ حنا ، زبد البحر ، فلفل سفيد ، باديان ، گل سرخ ، زنجبيل ، سقمونيا ، گشنيز خشك از هريك ، سه مثقال ؛ تربد سفيد ، پانزده مثقال ؛ روغن بادام ، چهار مثقال و نيم ؛ عسل صاف ، صد و پنجاه مثقال ؛ اجزاء را كوبيده و با روغن بادام چرب كنند و عسل را به قوام آورده با هم بسرشند .\r\nو اگر سفوفى كه معروف است به سفوف مفاصل به قدر چهار مثقال با سه مثقال قند سفيد و عرق كاسنى يا گاو زبان ، گرم كرده ، بنوشند هم نافع است .\r\nصفت آن : سورنجان ، ورق گل سرخ ، پنج مثقال ؛ برگ سنا مكى ، ده مثقال ؛ مغز بادام مقشر ، تخم خربزه گرمك از هريك ، سه مثقال ؛ تربد سفيد ، هفت مثقال ؛ زعفران ، دو دانگ ؛ اجزاء را نرم كوبيده سفوف سازند .\r\nاگر حبّ سورنجان كه صاحب كامل الصناعة جهت مفاصل ذكر كرده به قدر دو مثقال فروبرند و آب گرم از عقب آن بنوشند آسان‌تر از مركبات ديگر و نافع است . صفت آن : سورنجان ، صبر زرد ، پوست هليلهء زرد ، اجزاء را مساوى نرم كوبيده حبّ سازند .\r\nو خوردن سكنجبين بزورى بعد از معالجات مذكوره و همچنين شربت\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nاصول به دستورى كه هريك در حميات مذكور مىشود نافع است . مگر اينكه با علامات غلبهء حرارت بر مزاج ، شربت اصول مناسب نيست و در اين نوع از مفاصل ، قى كردن بعد از خوردن مقىء از شيره تخم ترب يا آب ترب و نمك و عسل بسيار نافع است و بسا باشد كه احتياج به مسهل نشود و بعد از مداومت به قى ، غذا در اين نوع ، نخوداب ، ترپلو ، قليه چلو ميل نمايند و از ترشيها و ماست و آب سرد احتراز نمايند و سورنجان و بيخ بنفشه و صبر سقوطرى و مر مكى با گلاب ضماد نمايند يا سورنجان و بيخ نى طلا نمايند يا سورنجان و زراوند طويل و حبّ الغار و قسط تلخ و صبر سقوطرى و مرمكى با گلاب طلا نمايند و بعد از اينها ماليدن روغن بادام نافع است .\r\nو در تسكين وجع مفاصل در همه انواع ، ضماد عدس مقشر و استخوان سوخته انسان و اگر نباشد غير انسان و سورنجان و تخم و پوست خشخاش بسيار نافع است . و شستن محل وجع به آبى كه بابونه و اكليل الملك و مرزنجوش و صعتر و برنجاسف و پودنه مجموع يا بعضى از اينها جوشانيده باشند در نوع آخر بسيار نافع است . و شستن به آبى كه علف اسفند در او جوشانيده باشند مجرب است . و ماليدن مغز قلم گاو با شير يا روغن در اين نوع آخر بسيار نافع است . طلاى ديگر كه در دموى و صفراوى در اواخر و در بلغمى از اول تا آخر استعمال آن نافع است : صبر زرد ، مرّمكى ، زعفران اجزاء را مساوى با آب كلم طلا نمايند .\r\nضمادى ديگر مثل طلاى مذكور ، حلبه را با آب و سركه طبخ نمايند و قدرى عسل اضافه كرده ، بجوشانند تا غليظ شود و استعمال كنند .\r\nضمادى ديگر به جهت مفاصل بلغمى كه مسكن وجع و محل ماده است : مغز دانه بيدانجير ، سه جزء ؛ عسل و روغن تازه گاو و درد ته خم سركه از هر\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nيك ، يك جزء و سرگين خشك گاو به قدرى كه ساير اجزاء را غليظ كند ، بيدانجير و سرگين گاو را نرم كوبيده همه را با هم مخلوط نموده ، استعمال نمايند .\r\n\r\nحمّيات\r\nبدان حمّى را كه به فارسى تب گويند ، حرارتى است غريبه كه در اول مشتعل شود ، اعم از آنكه از خود قلب منبعث شود يا از جانب ديگر به دل رسد و به توسّط رگهاى جهنده كه از دل رسته است و به تمام بدن رسيده است و اينها را شرايين گويند به جميع اعضاء مىرسد و مشتعل شود تا حدى كه به جميع يا بعضى افعال طبيعيه ضرر مىرسد . و افعال طبيعيه قوتهايى را گويند كه از صحت بر حسب اقتضاء طبيعت صادر مىشوند .\r\nو چون بدن مشتمل بر سه جنس است : يكى اعضاء ، يكى ارواح ، يكى اخلاط ؛ اجناس حمّى [ نيز 
  ] كه هريك افراط دارند سه جنسىاند ، زيرا كه اين حرارت اولا بالذات متشبث به ارواح است و بالعرض سرايت به اخلاط و اعضاء نموده ، آن را حمى يوم گويند ؛ به جهت آنكه به اعتبار لطافت ارواح غالبا در يك شبانه روز منقضى مىشود .\r\nو اگر اولا بالذات متشبث به اخلاط شده ، بعد از آن سرايت به ارواح و اعضاء نمايد ، آن راحمى خلطى گويند .\r\nو اگر اولا متشبّث به اعضاء شده و به تبعيت آن ، اخلاط و ارواح گرم شوند آن راحمى دق گويند ؛ به جهت آنكه اين تب به اعضاء چون برسد مىگدازد اعضاء را و باريك مىكند . پس اجناس اوليه حمّى سه جنس است .\r\n\r\nاما حمّيات يوم\r\nكه عبارت از آن است كه حرارت غريبه اولا در روح به هم\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nرسيده و سرايت به قلب نموده و در قلب مشتعل شده باشد و از قلب به توسط شرايين به تمام اخلاط و بدن رسيده همه را گرم كرده باشد . و اين تب از اسباب خارجه به هم رسد ، مثل سرماى شديد و فرورفتن به آب سرد و گرماى شديد و خوردن دوا و غذاى حار و عارض شدن هم و غم مفرط و غضب و غير ذلك از اسباب خارجه . اين تب را به حسب كثرت اسباب انواع مىباشد ؛ ليكن در اين رساله اختصار به چند نوع كثير الوقوع مىشود :\r\n\r\nحمى يوم استحصافى :\r\nو اين از رسيدن هواى سرد يا آب سرد به بدن حادث مىشود و علامت آن تقديم سبب است و وجع اعضاء و تمطى كه در عرف فارسى كمان‌كشى مىگويند و به فارسى خميازه كشيدن مىگويند و بسيار بول كردن و گاه باشد كه مكرر اندك سرمايى مىشده باشد ؛ اين تب را در عرف چايش گويند كه از چاييدن به هم رسيده .\r\nعلاج : بايد بپوشانند تن را و اعضاء را بمالند و پاها را به آب گرم بگذارند و لعاب بهدانه و خاكشير گرم بنوشند و از هواى سرد و آب سرد و ترشيها و ماست احتراز نمايند و غذا شورباى برنج و ماش و اسفناج ميل نمايند و چلو و زرده تخم نيز مناسب است و اهتمام نمايند تا عرق كامل بشود و تب رفع شود .\r\n\r\nحمى يوم حرى :\r\nسبب اين تب ، طول مكث در آفتاب ، گرما يا نزديك به آتش يا حمام بسيار گرم مىباشد .\r\nعلامت آن تقدم يكى از اسباب مذكوره است و سرخى چشم و افروختگى رخسار و صداع و تشنگى و زيادتى حرارت و التهاب در سر .\r\nعلاجش : سركه و گلاب و روغن گل سرخ بر سر ماليدن و بوييدن است . يا آنكه صندل سرخ و سفيد را با گلاب يا آب گشنيز تر يا آب خيار بر سر بمالند و ببويند و اگر كافور نيز داخل نمايند مناسب است . و آشاميدن آب سرد و\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nشيرهء خرفه و گشنيز و عناب و بزرقطونا و عرق جندبيدستر ، مجموع و يا بعضى نافع است . و غذا آش انار و زرشك و تمر و خروس بچه ميل نمايند تا تب رفع شود .\r\n\r\nحمى يوم وجعى :\r\nسبب اين تب ، وجع شديد عضوى از اعضاء است ، مثل چشم و گوش و غير ذلك از اعضاء . علامتش وجود وجع است در عضو خاصى .\r\nعلاجش : تسكين وجع آن عضو است اولا به نحوى كه در معالجات آنها مذكور است و از جمله مسكنات اوجاع ، حس عضو را كم كردن كه آن به ماليدن افيون حاصل مىشود و اگر بعد از سكون وجع حرارت باقى باشد ، علاجش استراحت و خواب كردن و روغن گل سرخ بر تمام بدن ماليدن است .\r\n\r\nحمّى يوم تعبى :\r\nسبب اين تب ، رسيدن تعب بسيار است به بدن مثل حركت بسيار . علامتش تقدم سبب است و زيادتى گرمى مفاصل بر ساير اعضاء و سستى بسيار .\r\nعلاجش : آسايش و استراحت و مالندگى و خوابيدن و گل سرخ ماليدن بر بدن و غذاهاى بارد و رطب خوردن ، مثل گوشت بره و بزغاله و مرغ بچه با اسفناج و زرده تخم مرغ نيم‌برشت و خوردن گلاب و نبات .\r\n\r\nحمى يوم سهرى :\r\nسبب اين تب ، بىخوابى مفرط و علامتش تقدم سبب است و با علامتى كه در تعبى مذكور شد . علاجش ، علاج تعبى است .\r\n\r\nحمى يوم نزلى :\r\nسبب اين تب ، نزله و زكام است و علامتش وجود نزله است به نحوى كه مذكور شد .\r\n\r\nحمى تخمى :\r\nسبب اين تب ، هضم نشدن و فاسد شدن غذاست در معده .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nعلامتش آروغ زدن ترش است يا بدبويى و سنگينى معده و سوزش معده و گاه باشد كه درد معده نيز باشد .\r\nعلاجش : قى كردن است و معده را از غذاى فاسد پاك كردن . و اگر بىمحرك نشود ، آب نيمگرم و نمك بياشامد و قى كند . و اگر طبيعت اجابت مىكرده باشد احتياج به قى نيست ، بلكه چند فنجان آب گرم از پى هم بنوشند ، غذاى فاسد را از تحت دفع مىكند . و تا معده از فاسد پاك نشود غذا ميل نكند و بعد از پاك شدن معده و گرسنگى صادق ، قليهء زرشك يا سماق يا غوره ميل نمايند .\r\nبدان كه در جميع انواع حمّاى يومى بعد از انحطاط تب ، رفتن به حمام معتدل از انفع معالجات است . و بدان كه جميع انواع مذكوره از حمّيات يوم هر گاه از چهار روز تجاوز كرد و تب رفع نشد ، تب ظاهر و واضح است كه منتقل به تب خلطى شده و ديگر اين معالجات مفيد نيست ، بلكه معالجات تب خلطى به دستورش در هر مزاج و هر شخص به سبب انتقال بايد كرد .\r\n\r\nحمّيات خلطى :\r\nكه عبارت از تبى است كه اخلاط به سبب عفونت گرم شود و آن حرارت به قلب رسد و از آنجا سرايت به جميع اعضاء و ارواح بكند و اين تب را عفونى گويند .\r\nعفونت اخلاط با يكى از سه وجه مىباشد :\r\nيكى سده كه به حسب غلظت يا لزوجت خلطى در مزاجى به هم رسد و آن ماده كه سبب سده محبوس شده باشد متعفن شود .\r\nدوم از اسباب عفونت اخلاط ، غذاهاى نامناسب است به اعتبار فساد جوهر ، مثل ماهى تازه ، يا به اعتبار سرعت قبول فساد است مثل شير ، يا به اعتبار غلبهء رطوبت بر جوهر آن است ، مثل ميوه‌هاى بسيار رطب ، يا به اعتبار\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nعدم استعداد آن براى هضم كامل است ، مثل خبّازى ، يا مثل جمع ميان اغذيه مختلفه كه در هضم فساد پذيرد و متعفن شود .\r\nسوم از اسباب عفونت اخلاط ، هواى و باد هواى متغير از اسباب سماوى و ارضى است كه به استنشاق و از راه مسامات جلد به اخلاط مىرسد و متعفن مىشكند .\r\nچنانچه اخلاط چهار است ، تبهاى عفونى نيز چهار است به عدد اخلاط و هريك از اين اخلاط اربعه يا داخل در عروق است كه متعفن مىشود يا خارج از عروق ، مثل معده و كبد و غير ذلك . پس هرگاه تعفن در داخل عروق باشد ، تب لازم مىشود و قلع نمىشود مگر به زوال سبب . و اگر عفونت خارج عروق باشد ، تب دائر مىباشد ؛ يعنى به حسب نو به كه از براى ماده متعفنه مىباشد چنان‌چه در هريك مذكور خواهد شد تب رفع مىشود و باز در روز نوبه ديگر مىآيد و همچنين تا مرض زايل شود . پس تبهاى عفونى هشت است ؛ زيرا كه هريك از اخلاط اربعه ، تعفن آن يا داخل عروق است كه تب لازم است و بر طرف نمىشود مگر به زوال سبب يا خارج عروق است كه تب رفع مىشود و در نوبه ديگر باز عود مىكند به حسب هر ماده ، چنان كه ضابطه هريك معلوم خواهد شد و چون كه در خارج عروق نمىباشد مثل ساير اخلاط ثلاثه ديگر ؛ لهذا تب دموى نمىباشد . و تب دموى خارج عروق ، تبى است كه سبب آن اورام احشاء باشد به نحوى كه مذكور خواهد شد .\r\n\r\nاما تب دموى كه ماده آن داخل عروق باشد\r\nبر دو قسم است :\r\nيكى آنكه از حدت غليان خون حادث شود بىآنكه عفونت در او باشد و اين نوع از تب دموى فى الحقيقه قسمى است على حده كه داخل در تبهاى عفونى نيست ؛ زيرا كه از عفونت تب نيست و در تحت حمّيات يومى و دقّ نيز\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nداخل نيست و لهذا اين تب را تب خلطى مىتوان گفت و تب عفونى نمىتوان گفت ؛ زيرا كه منشأ اين تب خلط است و عفونت نيست .\r\nو ديگر آنكه متعفن شده باشد ؛ اما آنچه از غليان و حدت خون شده باشد بدون عفونت كه مذكور شد قسمى على حده است و در تحت هيچ‌يك از اقسام ثلاثه يومى و عفونى و دقى نيست آن را سونوخس گويند . علامت آن سرخى لون و روى و چشمها و زبان و پرى رگها و تشنگى و شيرينى دهان و ساير علامات غلبهء خون ، چنان‌چه در صداع دموى مذكور شد . ديگر از علامات اين تب ، اين است كه چنان‌چه در تب صفرائى لازم حال مريض يك روز سبك و يك روز سنگين است نيست ، بلكه در همه روز يك قرار است .\r\nديگر از علامات ، آنكه سرما و لرز با اين تب نمىباشد .\r\nعلاج آن در ابتدا فصد باسليق است و اگر در سر سنگينى و صداع بوده باشد ، فصد قيفال بايد كرد و به قدر قوت مريض خون بگيرند ، بلكه به حدى كه قريب به غش رسد خون بگيرند . و بسا باشد كه حاجت به تدبير ديگر نشود و به فصد ، رفع تب شود . و اگر تب رفع نشود منضجى از عناب و سپستان از هريك ، ده دانه ؛ شيرهء تخم كاهو ، دو مثقال ؛ تخم كدو ، دو مثقال ؛ تخم گشنيز ، يك مثقال ؛ شير خشت ، ده مثقال ؛ بنوشند و در روز پنجم مسهلى از عنب الثعلب ، خبّازى ، بيخ كاسنى ، بنفشه ، نيلوفر از هريك ، دو مثقال ؛ عناب ، سپستان ، آلو بخارا از هريك ، ده دانه ؛ تمر هندى ، شير خشت ، ترنجبين ، مغز فلوس از هر يك ، ده مثقال ؛ روغن بادام ، يك مثقال ؛ بنوشند و همچنين در روز ششم و هفتم ، منضج مذكور را و در روز هشتم و نهم ، تكرار فصد يا حجامت ميان شانه نمايند . و اگر سه مسهل كفايت نكند ، در روز دوازدهم مسهلى ديگر بنوشند و غذا شورباى برنج و كدو و اسفناج و تمر و زرشك و غوره ميل نمايند و پهتى\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nماش و عدس نيز مناسب است و از ميوه‌ها خيار و هندوانه و گلابى و آلو زرد و انارين مناسب است و آب سرد بسيار نافع است ، چنان‌چه يكى از ائمه معصومين - عليهم السلام - فرموده‌اند : نحن نداوى الحمى بالماء البارد « 1 » .\r\nو شيخ الرئيس فرموده : اگر صاحب اين تدبير را چندان آب دهند كه رنگش سبز شود ، تب رفع شود و ماء الشعير نيز دوا و غذاى مناسب است ، صاحب اين تب را . و بعد از روز دوازدهم شيرهء تخم خيار ، دو مثقال ؛ تخم كاسنى ، دو مثقال ؛ با سكنجبين ، ده مثقال ؛ چندين روز ميل نمايند يا شيرهء تخم خرفه ، پنج مثقال ؛ با سكنجبين ، ده مثقال ؛ ميل نمايند . و بعد از روز چهاردهم و شكستن تب ، گوشت خروس بچه و بزغاله ميل نمايند و پرهيز را تا زوال تب بالكليه نگاه دارند و از مبردات مذكوره ميل نمايند تا رفع مرض شده ، صحت كامل حاصل شود .\r\n\r\nاما تب دموى كه از عفونت خون عارض شده باشد را تب مطبقه گويند .\r\nعلامتش همان علامات سونوخس است و قلق و اضطراب و افروختگى و تنگى نفس و گاه باشد كه بيهوشى نيز باشد . و بالجمله اعراض اين تب اشد از نوع اول است و علاجش بعينه همان علاج اول است و اخراج خون و تبريد به مبردات و ساير تدابير در اين نوع بيش از نوع اول ضرور است و تبريد بيش از آن . و بعد از چهارده روز ، قرص كافورى مناسب است كه با لعاب بزرقطونا و شيرهء تخم خرفه و شربت نيلوفر داده شود . صفت آن اين است كه طباشير ، تخم خرفه ، تخم كاهو از هريك ، پنج مثقال ؛ تخم كاسنى ، رب السوس ، صندل سفيد از هريك ، سه مثقال ؛ مغز تخم خربزه ، چهار مثقال ؛ مغز تخم كدو ، پنج مثقال ؛ ترنجبين ، هفت مثقال ؛ كافور ، يك مثقال ؛ با لعاب بهدانه و بزرقطونا قرص سازند و هر روز نيم مثقال با شيرهء مذكوره ميل نمايند .\r\n\r\n\r\n","description":"","footnote":"\r\n( 1 ) . ما تبها را با آب سرد درمان مىكنيم .\r\n","page_name":" 140 ","page_number":140},
  {"content":"\r\n\r\n\r\nاما تب دموى كه سبب آن عفونت خون در خارج عروق باشد\r\nاز تبى است كه منشأ آن اورام است ، مثل ورم دماغ و سينه و پهلو و شش و معده و كبد و غير اينها . و تب دموى خارج عروق به نحوى كه در ساير اخلاط مىباشد نيست ؛ زيرا كه خون در خارج عروق ديگر نمىباشد و علاج آن‌ها موقوف به ملاحظه طبيب است كه خارج از موضوع اين كتاب است . نهايت چون ضابطه حصرى از براى انواع تبهاى عفونى قرار داده‌ايم ، لازم بود كه اشعارى از آن‌ها بشود و معلوم شود كه بعضى از انواع تبهاى دموى هست كه علاج آن مذكور شد .\r\n\r\nاما تب صفراوى ،\r\nآن نيز يا لازم است كه ماده آن داخل در عروق است يا داير است كه ماده خارج از عروق است . اما تب لازم صفراوى ، آن بر دو قسم است : يكى آنكه صفرا داخل در عروق حوالى قلب يا عروق تمام بدن متعفن شده باشد و اين را محرقه گويند . ديگر آنكه صفرا در داخل بعضى عروق و بدن كه از قلب دور است متعفن شده باشد و اين تب را تب لازم مىگويند .\r\nاما محرقه ، علامتش لزوم تب نيست و تشنگى بسيار و تلخى دهان و زردى رنگ و رو و چشمها و بىخوابى و قلق و اضطراب و هذيان و صداع و خشونت زبان و زردى آن و گاه باشد كه زبان سياه شود و بول رنگين و رقيق باشد و اينكه احوال مريض يك روز بهتر و يك روز بدتر است .\r\nعلاج به نهجى است كه در سونوخس و مطبقه مذكور شد سواى فصد . اما تبريد در اين نوع بيش از همه تبهاى خلطى بايد كرد و آب سرد و برف و يخ مكرر بايد داد و از ميوه‌هاى رطب در هر فصلى آنچه باشد به نحوى كه در تب دموى مذكور شد ، بايد داد و آخر روز لعاب بزرقطونا ، بهدانه ، خاكشير ، عرق نيلوفر ، و بيد و كاسنى بايد داد و مكرر ماء الشعير بايد داد و آب انارين در اين نوع با شير خشت به عوض منضج مناسب است .\r\nو غذا آش برنج و ماش مقشر و كدو و اسفناج با تمر هندى و زرشك مىتوان داد . و اگر شوربا را با ماء الشعير طبخ نمايند بسيار بهتر است . و مسهلات\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nرا در ايامى كه در تب دموى مذكور شد بدهند و بعد از روز دوازدهم ، قرص كافورى با سكنجبين و شيرهء تخم خرفه به دستورى كه در تب دموى مذكور شد به غايت مناسب است در اين تب .\r\n\r\nو تب دموى\r\nهرگاه تا روز شانزدهم عدم اشتها و خشونت زبان و شدت تب باقى باشد ، معلوم است كه هنوز ماده باقى است ، بايد كه در همان روز مسهلى به طريق مسهلات قبل بدهند و بعد از آن باز مبردات به دستور قبل بدهند تا تب رفع شود يا تخفيف كلى حاصل شود . و اگر در اين تب و تب دموى ماده متوجه دماغ شود كه علامت آن بيهوشى و هذيان و شدت صداع و بىخوابى است ، در روز مسهل طرف صبح آب انارين ، چهل مثقال با شير خشت ، ده مثقال ؛ آب كاسنى ، بيست مثقال ؛ بدهند ، با شيرهء تخم خيارين و شيرهء تخم كدو و تخم كاهو از هريك ، ده مثقال ؛ شيرهء تخم گشنيز ، يك مثقال ؛ با لعاب بزر قطونا و بهدانه و عرق بيد و كاسنى يا نيلوفر هريك باشد با شير خشت ، ده مثقال ؛ بنوشند . و مسهل را به طريق احتقان به عمل آورند به اين دستور :\r\nاول آب گرم با نيم مثقال نمك طعام و يك مثقال روغن بادام بريزند و بعد از آن عنب الثعلب ، تخم خطمى و خبّازى و بيخ كاسنى و بنفشه و نيلوفر و گل خطمى از هريك ، دو مثقال ؛ عناب و سپستان از هريك ، بيست دانه ؛ جوشانيده و صاف نموده ، ترنجبين و شير خشت و مغز فلوس از هريك ، ده مثقال ؛ روغن بادام ، چهار مثقال ؛ شيرهء جو مقشر ، ده مثقال ؛ اضافه نموده ، بار ديگر صاف نموده چهار قسمت نموده هر قسمت را يك دفعه بريزند .\r\nبا آثار ميل ماده به دماغ چنان‌كه مذكور شد صندل سرخ و سفيد سوده را با قليلى گلاب و كافور و آب گشنيز و آب خيار و اندكى سركه در شيشه كرده ،\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nمكرر در پيش دماغ مريض بدارند و اگر همه اين اجزاء يافت نشود بعضى از آن‌ها كافى است .\r\nو اگر مريض را ضعف زياد رو دهد ، در آخر روز فادزهر معدنى و گل داغستان و مرواريد از هريك ، دو دانگ يا نيم مثقال با آب سيب بدهند و اگر مجموع از آن‌ها يافت نشود بعضى از آن‌ها كافى است . و در شب هفتم و يازدهم و چهاردهم پاشويه نمايند به اين طريق كه پاهاى مريض را در آب معتدل كه برگ بيد و جو نيمكوب و گل خطمى و بنفشه در آن جوشانيده باشند و مكرر پا در آن نهند و صندل سرخ در زير پستان چپ بمالند و بالجمله در اين تب كوتاهى در تبريد نكنند .\r\n\r\nاما غبّ لازم ،\r\nآن است كه صفرا در بعض از عروق متعفن شده باشد كه در حوالى قلب نباشد . علامت آن لزوم تب است و سنگينى سر و تشنگى و تلخى دهان و زردى زبان و رقت بول . و بالجمله علامات ، خفيفهء محرقه است و اعراض صعبه محرقه از عالم هذيان و اضطراب و قلق زياد و ساير اعراض صعبه كه در محرقه مذكور شد در اين تب نيست . خلاصه آنكه تب لازم صفراوى هرگاه با اين اعراض شديد و صعبه باشد ، محرقه است . و هرگاه اين اعراض صعبه نباشد مسمّا به غبّ لازم است و الا در ماده شريك‌اند و لهذا علاج اين ، همان علاج محرقه است ، مگر آنكه تبريد در اين نوع كمتر از محرقه بايد نمود و در غذا و دوا و همه تدابير مشترك‌اند .\r\n\r\nاما تب صفراوى دائر\r\nكه ماده‌اش در خارج عروق است ، مثل معده و كبد و طحال و مراره و غير اينها از غذاها كه در جوف مىباشد و متعفن شده است ، آن را غبّ گويند .\r\nو علامت اين تب آن است كه لرز شديد و سرماى خفيف مىشود ، اين تب\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nبه هم مىرسد و بعد از تب عرق مىآيد و بعد از عرق بالكليه تب رفع مىشود و روز ديگر تب نمىباشد تا آنكه در روز سوم باز لرز و سرما و عرق و تب مىشود و هكذا يك روز در ميان مىباشد . و مدت اين تب از اول نوبه تا قطع شدن تب ، از نه ساعت نمىگذرد و اگر از اين مدت تجاوز كند ، معلوم مىشود كه ماده صفراوى خالص نيست بلكه مركب است چنانچه در انواع تبهاى مركبه مذكور خواهد شد .\r\nديگر از علامت اين تب ، تلخى دهان ، تشنگى و زردى رنگ است ، درد چشم و تهوع و سستى معده و قى صفراوى و قلق و اضطراب در وقت نوبه و زردى بول و شدت و بدبويى و ساير علامات غلبهء صفراوى و تب لازم صفراوى ، چنان‌چه در صداع صفراوى و تب لازم صفراوى مذكور شد .\r\nعلاجش : مثل علاج صفراوى لازم است ، مگر اينكه مسهل را در روز غير نوبه بايد داد به هرروزى كه اتّفاق افتاد . بالجمله در اين تب نيز مثل صفراوى لازم ، معالجه به نهج محرقه بايد كرد مگر اينكه در محرقه تبريد زياده است و در اين تبريد به مرتبهء محرقه ضرور نيست .\r\n\r\nاما تب بلغمى\r\nكه آن نيز ماده‌اش يا داخل عروق است كه آن را\r\n\r\nلثقه\r\nگويند يا خارج عروق است كه آن را\r\n\r\nمواظبه\r\nگويند . اما لثقه علامتش لزوم تب است و حرارت ملايم و در صورت و پشت چشمها اندك تهبّجى مىباشد و علامت صفرا و تشنگى و تلخى دهان و خشكى كام و زبان و قلق و اضطراب و ساير علامات مخصوصه صفراوى است و آب دهان بسيار مىباشد و بول در اين تب غليظ و گاهى سفيد رنگ مىباشد و گاهى به سرخى مىزند و غثيان و قى بلغمى مىباشد و طعم دهان گاهى شور است ؛ اگر سبب ، بلغم مالح باشد و گاهى ترش است ، اگر سبب ، بلغم حامض باشد . رنگ و رو در اين تب به رنگ\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nقلعى مايل به زردى مىباشد ، خصوصا در اواخر و سستى و كسالت از لوازم اين تب است .\r\nعلاجش در ابتدا منضجى بايد داد از عنب الثعلب ، كاسنى ، اصل السوس ، تخم خطمى ، گاو زبان از هريك ، دو مثقال ؛ سپستان ، يازده دانه ؛ ترنجبين ، ده مثقال ؛ در روز هشتم مسهلى از اجزاى منضج مذكور به اضافه سنا مكى ، سه مثقال ؛ گل سرخ ، يك مثقال ؛ عناب ، ده دانه ، گل بنفشه ، دو مثقال ؛ فلوس خيار شنبر ، ده مثقال ؛ روغن بادام ، دو مثقال ؛ در روز دهم و دوازدهم و شانزدهم نيز همين مسهل را و در ساير ايام ، منضج مذكوره را بدهند و غذا از روز اول تا شانزدهم شورباى برنج با شيرهء بادام و طرف شام چلو و زرده تخم مرغ و اكثر آثار برودت ماده ، مثل رطوبت دهان و بىحسى اعضاء باشد . بعد از روز هفتم ، گوشت مرغ بچه در شوربا كنند و از ميوه‌ها و ترشيها و آب سرد احتراز نمايند ، سواى انارين و گلابى كه چندان ضرر ندارد و اگر بعد از روز شانزدهم تب رفع نشود ، سه روز هر روز گلقند آفتابى با سكنجبين بخورد .\r\n\r\nطريق ساختن گلقند آفتابى\r\nاين است : ورق گل سرخ تازه را ريزه كرده با شكر به قوام آورند و در ظرفى كرده تا چهل روز در آفتاب بگذارند و اگر تا دو ماه بگذارند بهتر است و اگر خشك شود مكرر شكر بريزد تا خوب به عمل آيد ، بعد از آن سكنجبين بزورى به اين دستور كه روز اول چهار مثقال ؛ روز دوم پنج مثقال ؛ روز سوم شش مثقال ؛ روز چهارم هفت مثقال ؛ روز پنجم هشت مثقال و بعد هر روز هشت مثقال با شيرهء تخم كاسنى يك مثقال و شيرهء رازيانه ميل نمايند .\r\nو اگر در پشت پاها و چشمها تهبّجى باشد ، هر روز قرص زرشك صغير به قدر نيم مثقال اضافه نمايند . و اگر معده ضعيف باشد و غذا هم هضم نشود و\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nتهبّج باشد و عطش زيادى نباشد ، قرص ورد صغير هر روز نيم مثقال به اضافهء سكنجبين بزورى ميل نمايند و اين ضابطه را مرعى دارند تا دوازده روز . و اگر طبع خشك باشد ، بعد از خوردن شش روز سكنجبين بزورى ، مسهلى ميل نمايند .\r\n\r\nحبّ مسهل از ريوند چينى :\r\nتربد ، يك مثقال و نيم ؛ عصارهء غافث ، دو دانگ ؛ غاريقون ، نيم مثقال ؛ اين اجزاء را حبّ كرده فروبرند و از عقب آن ده مثقال ترنجبين را در عرق كاسنى حل كرده ، نيمگرم بنوشند و همچنين بعد از روز دوازدهم نيز همين مسهل را ميل نمايند .\r\n\r\nطريق ساختن سكنجبين بزورى\r\nاين است : تخم كاسنى ، ده مثقال ؛ تخم خربزه گرمك ، چهار مثقال ؛ گل كشوث ، ريشه كشوث ، رازيانه ، ريشه رازيانه ، تخم كشوث ، تخم خيار از هريك ، پنج مثقال ؛ ريشه كاسنى ، ده مثقال ؛ كرفس ، انيسون ، گل سرخ از هريك ، دو مثقال ؛ اجزاء را كوبيده ، بخيسانند و بجوشانند و صاف نموده با شكر يا قند نيم‌كوفتهء سفيد به قدر پنجاه درهم و سركه تند چهل مثقال به قوام آورند .\r\n\r\nصفت قرص زرشك\r\n: زرشك بىدانه ، هفت مثقال و نيم ؛ تخم كاسنى ، تخم خرفه ، مغز تخم خيار از هريك ، يك مثقال و نيم ؛ ورق گل سرخ ، دو مثقال و نيم ؛ ريوند چينى ، نيم مثقال ؛ سنبل الطيب ، نيم مثقال ؛ اجزاء را كوبيده با لعاب بزرقطونا قرص نمايند .\r\n\r\nصفت قرص ورد :\r\nورق گل سرخ ، ربّ السوس ، سنبل الطيب ، يك مثقال ؛ طباشير ، دو مثقال ؛ عصاره غافث ، چهار مثقال ؛ اجزاء را كوفته و بيخته قرص سازند و مداومت به خوردن سكنجبين و گلقند به دستور مذكور بعد از سكنجبين بزورى نافع است . و گاهى قند را با دو دانگ مصطكى كوبيده ميل\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nنمايند و گاه باشد كه مداومت به خوردن گلقند مغنى از سكنجبين بزورى باشد و هر سه چهار شب يك دفعه ، آخر شب ده مثقال و نيم دواء التربد بخورند .\r\n\r\nصفت دواء التربد\r\nاين است : زنجبيل ، مصطكى از هريك ، ده مثقال و نيم ، تربد بيست مثقال ؛ نبات سفيد ، چهل مثقال ؛ اجزاء را كوبيده سفوف سازند و اگر دواء التّربد را با گلقند ضم كرده ، بخورند و از عقب آن آب گرم بنوشند هم خوب است و در آخر اين مرض و كهنگى تب ، خوردن مثروديطوس يا ترياق فاروق هر روز به قدر نيم مثقال مناسب است و غذا بعد از روز چهاردهم و شانزدهم نخوداب ، گوشت مرغ و طرف شب ، ترپلو و قليه چلو ميل نمايند . و اگر اين تب كهنه شود و به طول انجامد ، قرص ريوند چينى نافع است ؛ خصوصا هرگاه در سپرز صلابتى يا ورمى باشد و يا اينكه سحجى در صورت و پاها باشد ، با سكنجبين ساده يا بزورى ميل نمايند .\r\n\r\nصفت قرص ريوند چينى\r\nاين است : ريوند ، شش مثقال ؛ روناس و لاك ، از هر يك سه مثقال ؛ انيسون ، تخم كرفس ، عصارهء غافث از هريك ، دو مثقال ؛ اجزاء را كوبيده قرص سازند . هرگاه اين تب به اين رفع نشود ، آثار بلغمى است ، چنانچه مذكور شد شربت اصول بدهند خصوصا هرگاه با ورم دست و پا باشد و همچنين شكم و صورت ، به اين دستور كه از چهار مثقال تا هفت مثقال بدهند و به هفت مثقال كه رسيد ندهند تا دوازده روز ، پس اگر آثار نفع ظاهر باشد تا بيست و چهار روز بدهند هر روز با شيرهء رازيانه و تخم كاسنى از هريك دو مثقال و در روز دوازدهم و چهاردهم يكى از مسهلات كه مذكور شد بدهند .\r\n\r\nصفت شربت اصول\r\nاين است : ريشه كرفس ، و ريشه رازيانه ، ريشه كاسنى از هريك ، ده مثقال ؛ پوست بيخ كبر ، پنج مثقال ؛ رازيانه و تخم كاسنى از هريك ، هفت مثقال ؛ فقاح اذخر ، سنبل الطيب ، اسارون ، سنجد ، از هريك ، سه مثقال و\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nنيم ؛ مويز منقى ، بيست مثقال ؛ انجير زرد ، ده دانه ؛ قند سفيد ، پنجاه مثقال ؛ چنان‌چه رسم است شربت نمايند . و در كهنگى تبهاى بلغمى و مركب ، فقير به قدر دو دانگ يا نيم مثقال عصاره غافث با سكنجبين ساده مكرر داده‌ام و پنج روز رفع شده است و گاهى با آب انارين هم نافع است .\r\n\r\nاما تب بلغمى كه ماده آن خارج از عروق متعفن شده باشد را مواظبه\r\nگويند .\r\nعلامتش آن است كه هر روز نوبه مىآيد و سرما بسيار شديد است و لرز كم و زمان سرما طويل مىباشد و غالبا مدت اين تب هيجده ساعت مىكشد و بعد از اين عرق مىكند . و بالكليه مفارقت نمىكند و اگر مفارقت كند ، زمان مفارقت بسيار كم مىباشد كه باز نوبه مىآيد و ساير علامات به نهجى است كه در بلغميهء لازم مذكور شد .\r\nعلاجش نيز علاج لازم است و در اين تب ، قى در وقت نوبه بسيار نافع است چنان‌چه قلع اين ماده ، مداومت به قى مىباشد ؛ خصوصا اگر مقيىء ، مثل آب ترب و سكنجبين و نمك در وقت نوبه خورده و قى شود . و خوردن سكنجبين يا آب پيش از وقت نوبه بدون قى كردن نافع است و ساير تدابير به نحوى است كه مذكور شد .\r\nو در اين تب بلغمى لازم ، بايد طبيب و مريض هيچ‌يك ملال به هم نرسانند و ترك معالجه نكنند ؛ زيرا كه ماده آن دو نوبه ، هر دو بلغم است و بلغم دير نضج مىآيد و به زودى دفع نمىشود ، پس بر طبيب و مريض هر دو لازم است كه نهايت اهتمام را در معالجه به عمل آورند تا صحت حاصل شود .\r\n\r\nاما تب سودائى\r\n: ماده اين تب نيز يا داخل عروق است كه آن را ربع لازم گويند يا خارج از عروق است كه آن را ربع داير گويند .\r\nاما ربع لازم نادر الوقوع است به اعتبار قلت سودا در عروق و اگر گاهى\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nاتّفاق افتد بعد از تبهاى ديگر است كه ماده آن محترق شده ، منتقل به اين تب شده است . علاجش ، معالجه آن تب سابق با معالجه ربع داير مذكور است .\r\n\r\nاما ربع داير\r\nآن نيز كم اتّفاق مىافتد كه ابتدا به هم رسد ، بلكه غالبا مسبوق تبهاى ديگر مىباشد . علامتش آن است كه يك روز نوبه است و دو روز نيست و در روز چهارم از نوبه سابق باز نوبه به هم رسد و لرز در اين تب در اول مرض بسيار كم مىباشد و هرچه كهنه‌تر شود لرز شديدتر مىشود و آن نشان نضج ماده و ازالهء مرض است . و ديگر سرما در اين تب بسيار شديد است و در اول نوبه گويا استخوانهاى بدن شكسته مىشود و مفاصل تمام وجع برمىدارد و تب بسيار شديد نمىباشد هرچند از تب بلغمى شديدتر است اما به حد صفراوى نيست .\r\nو مدت نوبهء اين تب غالبا يك شبانه روز است و اكثر اين است كه از ابتداى آفت سپرز ، ورم و صلابت سپرز مىباشد و با علامات غلبهء هر خلطى كه باشد چنان‌چه در تب آن مذكور شد ، معلوم مىشود كه ماده محترقه از آن خلط است .\r\nعلاجش اين است كه در اوايل ، بلكه تا شش روز متعرض اين تب نشود ، زيرا كه ماده اين تب مشكل النضج است و قبل از نضج متوجه دفع شدن ، ضررهاى عظيم دارد ؛ لهذا بايد به مدارا سلوك نمايند و از مولدات سودا ، مثل بادنجان و عدس و بقول و چيزهاى شور و نمكسوده و گوشت قديد و پنير كهنه و ساير مولدات سودا و اغذيهء غليظه احتراز نمايند و به حسب هريك از انواع سودا كه مورث اين تب شده ، در اصلاح و نضج آن كوشند .\r\nو چنانچه اگر احتراقى از صفرا يا خون به هم رسيده باشد ، علامتش علامت غلبهء صفرا و خون است چنان‌چه در تب صفراوى و دموى مذكور شد .\r\nبايد كه مداومت به خوردن سكنجبين و عرق كاسنى و عرق شاهتره و آب\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nانارين بكنند . آب انارين را گاهى كه يبس در طبع باشد با شير خشت و الا به تنهايى و گاهى با قند و گاهى با طباشير ميل نمايند و از مسخّنات و هرچه باعث خشكى و سودا باشد احتراز نمايند و از ميوه‌ها خربزه و هندوانه و هلو و گلابى و آلوچهء رسيده و آلو و زرد آلو ميل نمايند .\r\nخواجه حكيم على گيلانى در شرح قانون مىگويد كه : « مرا وقتى نوبه ربعى عارض شده بود و در سفر بودم با جمعى از اصدقا كه ايشان نيز طبيب بودند و مرا به خوردن مسهل امر مىنمودند و من مناسب نمىدانستم . تا اينكه شبى ايشان مسهل ترتيب دادند و بر بالين من حاضر گردانيدند و مرا به خوردن آن امر مىنمودند و من خود را به خواب مىداشتم كه شايد دست از من بدارند تا آنكه مرا خواب ربود و در عالم رؤيا ديدم مردى محترم در لباس سفيد نشسته ، كسى به من گفت كه اين مرد قرشى است ، شارح قانون ، من پيش رفتم و آزار خود و اينكه مرا به خوردن مسهل امر كرده بودند به او گفتم و استعلاج نمودم ، متبسم شده و گفت : مسهل مخور . گفتم : پس چه كنم ؟ گفت : چرا غافلى از چيزى كه مصلح سودا است و مسكن صفرا و مزلق بلغم و قامع خون و لذيذ است و خوش منظر است و دواست و غذاست و از خواص آن مىشمرد تا آنكه سى و سه خاصيت و منفعت شمرد و هر دفعه حيرت من زياده مىگشت .\r\nگفتم : اين چه چيز است ؟ بفرماييد ! گفت : آلوى زرد خوب رسيده . من از خواب بيدار شدم و با اصحاب ، خواب را نقل كردم و مسهل نخوردم و بعد از آن دوا و غذا و آب را مقصور به خوردن همان كردم و در يك هفته دفع مرض شد . »\r\nو در اين نوع ، اجتناب از شيرينى و روغن لازم است و خوردن گوشت بسيار نازكى ، مثل بره و بزغاله و مرغ و خروس بچه و مرغ بچه نافع است و حمام در همه انواع نافع است .\r\nو اگر مادهء سودا از احتراق بلغم يا خود سودا به هم رسيده باشد ، علامتش آثار غلبه برودت است چنان‌چه در تب بلغمى مذكور شد ، بايد كه مداومت به\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nخوردن گلقند يا سكنجبين و عرق كاسنى و شاهتره كنند و گاهى گلقند و مصطكى بخورند و از ميوه‌ها پرهيز كنند و گاهى اطريفل صغير در روز غير نوبه ميل نمايند و گاهى گلپر - كه آن را به عرف اطبّا انجدان گويند - شيره كشيده با سكنجبين چند جوش داده به عوض سكنجبين ساده ميل نمايند ؛ خصوصا هرگاه با آفت سپرز باشد ، قى كردن در وقت نوبه در همه انواع نافع است و در اواخر ، مداومت به خوردن مخدرات ، مثل فلونياى رومى و برشعثا .\r\nميربهاء الدين در خلاصة التجارب مىگويد كه : « معجون حبّ الشفا در اين باب آيتى است عظيم و باعث بر ساختن حقير ، اين را ، آنكه برادر ايشان امام الدين جعفر مدت يك سال آزار ربعى داشت و اطبّاى عراق از معالجه آن عاجز شده اين دوا را دو نوبت خورد شفا يافت . » و وقت خوردن مخدرات دو ساعت قبل از آمدن نوبه است .\r\n\r\nطريق ساختن فلونياى رومى ،\r\nموافق نسخه كامل الصناعة - كه نزد حقير بهترين نسخه‌ها است - اين است : زعفران ، پنج مثقال ؛ فلفل سفيد ، بيست مثقال ؛ بزر البنج ، بيست مثقال ؛ افيون ، ده مثقال ؛ فطراساليون ، - كه تخم كرفس كوهى است - چهار مثقال ؛ تخم كرفس نبطى ، سه مثقال ؛ سنبل الطيب ، چهار مثقال ؛ شيطرج هندى ، ساذج هندى ، سليخه ، حبّ بلسان ، عاقرقرحا ، افربيون از هر يك ، يك مثقال ؛ اجزاء را نرم كوبيده و به روغن بلسان چرب كرده ، با سه برابر اجزاء عسل به قوام آورند و بسرشند و بعد از شش ماه استعمال نمايند ؛ قدر شربتش به قدر نخودى .\r\n\r\nطريق ساختن برشعثا\r\nموافق قانون : فلفل ، بزر البنج از هريك ، بيست مثقال ؛ افيون ، زعفران ، سنبل الطيب ، عاقرقرحا ، فرفيون از هريك ؛ پنج مثقال ؛ اجزاء را كوفته و بيخته با سه وزن عسل كف گرفته به قوام آورند و بسرشند و بعد از شش ماه استعمال نمايند .\r\n\r\nطريق ساختن حبّ الشفا\r\nاين است : زنجبيل ، يك مثقال ؛ ريوند چينى ، دو\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nمثقال ؛ جوز ماثل - كه آن را تاتوره گويند - سه مثقال ؛ اجزاء را كوبيده با دو برابر مجموع عسل به قوام آورند و بسرشند و قدر شربتش يك نخود .\r\nو نوبه ربع هرگاه ماده‌اش بسيار نباشد و به نهج مذكور تدبير به عمل آيد ، بعد از هفتاد روز همين مخدرات كفايت مىكند و احتياج به تنقيه ندارد . و اگر مادهء فاسد در بدن بسيار باشد ، بايد تنقيه كرد تا رفع مرض شود . و اگر تنقيه را بعد از شش ماه بكنند بهتر است و بعضى تنقيه را بعد از هفتاد روز كرده‌اند .\r\nبالجمله تنقيه به حسب خلط محدث مرض به عمل آيد چنان‌كه ماده از احتراق خون باشد به علامات غلبهء خون چنان‌چه مكرر مذكور شد ، اولا فصد باسليق بكنند ، ملاحظه نمايند اگر خون بسيار سياه و غليظ باشد ، بگذارند كه شصت مثقال بيايد و اگر رقيق و سرخ و كم‌رنگ باشد ، البته دفعتا ببندند و نگذارند كه بيايد كه بر اين تقدير ، فصد ضرر عظيم مىكند و بعد از آن بر هر تقدير ، مشغول دادن مسهل و منضج شوند .\r\nاگر ماده از احتراق صفرا باشد ، علامتش علامت غلبهء صفراست ، چنانچه مذكور شد . علاجش با علاج دموى متّحد است ؛ مگر اينكه در صفراوى فصد مجاز نيست و منضج و مسهل و ساير تدابير از هريك از دموى و صفراوى يكى است . و بالجمله در بعضى كه از حرارت مزاج باشد ، معالجه به اين نحو نمايند كه منضجى از گاو زبان ، شاهتره و ريشه كاسنى و پرسياوشان ، تخم كاسنى ، بادرنجبويه از هريك ، دو مثقال ؛ ترنجبين ، هفت مثقال ؛ بدهند تا شش روز يا اينكه ماء الشعير با سكنجبين شش روز بدهند و بعد از آن منضج مذكور را چهار روز بعد از آن مسهلى از اجزاء منضج مذكور به اضافه سناى مكى ، پوست هليله كابلى ، بنفشه ، بسفايج ، افتيمون از هريك ، سه مثقال ؛ مويز منقى بيست دانه ، مغز فلوس ، ده مثقال ؛ روغن بادام ، يك مثقال ؛ و باز منضج مذكور را\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nچهار روز و روز پنجم مسهل را و همچنين تا چهار ، پنج روز مسهل خورده شود ، بعد از آن سكنجبين بزورى به نحوى كه در تب بلغمى مذكور شد به قدر چهار مثقال ، در ميان هر شش روزى يك دفعه معجون نجاح ميل نمايند كه در ضعف قلب مذكور شد به قدر چهار مثقال ميل نمايند يا مسهل مذكور را در بين آن بخورند و در ايام مسهل و تنقيه ، نخوداب با گوشت بره يا مرغ بچه . و در روز منضج ، شربت بزورى ، قليه از گوشتهاى مذكور با تمر هندى و چاشنى شكر با آب انارين با قيمه شوربا و در شبها ترپلو و قليه چلو ميل نمايند و بعد از انتها مداومت به خوردن مخدرات مذكوره نمايند .\r\nو اگر ماده از احتراق بلغم باشد يا سوداى طبيعى ، علامتش مجملا برودت مزاج است ، چنان‌چه در تب بلغمى مذكور شد . در سوداوى علامت رطوبت نيست ، مثل آب رفتن از دهان و لاغرى بدن و رنگ رو گرفته و تيره است .\r\nعلاج اين هر دو نوع بدين نحو است كه منضجى از گاو زبان و شاهتره و اسطوخودوس ، ريشهء رازيانه ، اصل السوس ، پرسياوشان ، بادرنجبويه از هر يك ، دو مثقال ؛ گلقند ، پنج مثقال ؛ ترنجبين ، ده مثقال ؛ و بعد از شش روز همين منضج را به اضافه سناى مكى ، بسفايج ، پوست بيخ كبر ، افتيمون هريك ، دو مثقال ؛ مغز فلوس ، ده مثقال ؛ روغن بادام ، يك مثقال . و اگر در شب مسهل ، يك مثقال ايارج فيقرا را حبّ كرده ، فرو برند و صبح مسهل را بنوشند بهتر است .\r\nو اگر غلبهء رطوبت نباشد ، ماء الشعير و سكنجبين در بين مسهلات نافع است ؛ به نحوى كه در تب ربع مذكور شد . و اين مسهل را چهار ، پنج دفعه بنوشند و بعد از آن سكنجبين بزورى با قرص ورد صغير و شيرهء رازيانه به\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nدستور مذكور ميل نمايند و در بين آن ، هر شش روز يك دفعه ، مسهل مذكور را با معجون نجاح ميل نمايند و مسهل بايد كه در دوم نوبه خورده شود . در اين نوع نيز بعد از مسهلات ، مخدرات البتّه نافع است . اين است مجمل طريقه مسهل . و در اين مرض نهايت احتياط را مرعى دارند كه قبل از نضج ماده ، متوجه دفع آن شدن ، مورث مفاسد كليهء عظيمه است و قبل از شش ماه ، ندادن مسهل اولى است ؛ ليكن طريق معالجه بدين نهج است كه مذكور شد . و بعد از تنقيه يا در كهنگى مرض هرچند تنقيه نشده باشد ؛ مثروديطوس و ترياق فاروق در تب ربع بسيار نافع است ؛ خصوصا هرگاه حرارت زياده در مزاج نباشد .\r\nاين است مجملى از آن معالجات حميات خلطيه و بعضى از حميات خلطى مىباشد كه خارج از انواع مذكوره نيست و در سبب و علامات و علاج متّحد است و اطبّا هريك را مسمّا به اسمى خاص كرده‌اند ، نهايت تفصيل آن‌ها لايق در اين مختصر نيست ؛ اما چون حمّاى غشى در علاج مخالفت كلى دارد ؛ لهذا به ذكر آن پرداخت .\r\nبدان كه حمّاى غشى ، تبى است كه مريض در وقت نوبه غش مىكند و بيهوش مىشود و تا عرق نكند ، افاقه نمىكند و چون اكثر اوقات ماده آن بلغم است و از صفرا عارض مىشود اطبّا آن را در ذيل حميات بلغمى ذكر مىكنند .\r\nو اما آنچه سبب آن بلغم است ، علامتش آن است كه نوبه هر روز مىباشد ، مثل نوبه مواظبه و اينكه در صورت و چشمها تهبّج مىباشد و رنگ صاحب اين تب بر يك حال نمىباشد ، بلكه گاهى رنگ قلعى و گاهى به زردى و گاهى به كبودى و سياهى مىزند و اينها گاهى سياه و تيره مىشود و چشمها بيرون\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nآمده مىباشد ، مثل كسى كه گلوى او را فشرده مىباشند و ساير علاماتى كه در نوبهء بلغمى مذكور شد . و علاج اين بسيار صعب است ؛ زيرا كه سبب آن ماده فاسد است در نهايت غلظت و قوت در كمال ضعف است . پس اگر خواهيم به مسهل قوى دفع آن كنيم ، مواد فاسد به حركت مىآيد و به سبب غلظت و خامى دفع نمىشود و مسهل ضعيف ، مقاومت با مرض نمىتواند كرد . و اگر غذا را منع كنيم يا تلطيف و تقليل زياده كنيم ، قوت ساقط مىشود . و اگر غذا را بدهيم ، مزيد علت مىشود و به كار قوت نمىآيد .\r\nبه‌هرحال علاج اين است كه در حال نوبه و حدوث غش ، مكرر گلاب و آب بر صورت زنند و مريض را خبردار كنند و رانها را محكم ببندند و تمام بدن را بمالند ؛ به اين ترتيب كه اول زانو را بمالند تا سرپنجه و بعد از آن رانها را تا زانو و بعد از آن دوشها را تا سر انگشتان دست ، بعد از آن پشت و معده و شكم و باز به همين دستور عود نمايند چنان‌چه در نصف زمان تب ، مالندگى كنند و نصف ديگر مريض را به حال خود گذارند كه خواب رود و استراحت كند . و از جالينوس منقول است كه محللى از براى اين ماده بهتر از مالندگى نيافتم . و ديگر صندل سفيد و جوزبوا را به گلاب و عرق بهارنارنج اگر نباشد بىعرق بسايند و در زير پستان چپ بمالند و لخلخه‌اى كه در محرقه مذكور شد مكرر به دماغ بدارند .\r\nاما دفع مادهء مرض به اين نحو است كه طرف صبح يك مثقال تخم كرفس يك مثقال شيره كشيده با هفت مثقال سكنجبين شكرى يا عسلى به اضافه عنب الثعلب و رازيانه و بيخ كاسنى از هريك ، دو مثقال ؛ گلقند آفتابى جوشانيده صاف نموده ، بدهند . و قبل از وقت نوبه يك ساعت اگر تواند قى كند به آب و سكنجبين عسلى و نمك و آب نيمگرم . و قبل از نوبه به هفت ساعت حقنه\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nنمايند به اين دستور : عنب الثعلب ، بيخ كاسنى ، پوست بيخ رازيانه ، اكليل الملك ، بابونه ، سنامكى ، تخم خطمى ، خبازى ، اصل السوس از هريك ، دو مثقال ؛ عناب و سپستان از هريك ، بيست دانه ؛ ترنجبين سه مثقال ؛ مغز فلوس ، نه مثقال ؛ شكر سفيد ، نه مثقال ؛ آب بزرك و برگ چغندر ، پياله‌اى ، روغن بادام ، سه مثقال ؛ نمك طعام ، دو مثقال ؛ اجزاء را جوشانيده و صاف نموده فلوس را در آن شيره كشيده پنج حصه نمايد و با روغن بادام عمل نمايد و يك روز در ميان حقنه نمايد و در روز حقنه قى نبايد كرد و دواى روز حقنه صبح ، سكنجبين با شيرهء رازيانه و تخم كرفس با منضج مذكور بدهند و در آخر روز ، فادزهر معدنى و مرواريد و گل داغستان از هريك ، شش نخود با آب سيب و به بدهند و بعد از نوبهء دوم گاه باشد كه مثروديطوس يا ترياق فاروق هركدام باشد به قدر دو دانگ تا نيم مثقال توان داد .\r\nو صاحب خلاصة التجارب تجويز كرده فادزهر حيوانى نيز بدهند و غذا در اين تب ، مرغ بچه و خروس بچه را كباب كرده ، آب آن را بدهند و در كتب طبّية ماء الشعير با قند و نان يا شربت قند كه غذاى صاحب اين تب است ذكر كرده‌اند . فقير ، نان دو آتشه با آب انارين داده‌ام و بسيار نفع كرده و زردهء تخم مرغ و ترپلو با خروس بچه و مرغ بچه نيز مىتوان داد .\r\nاما آنچه سبب آن صفرا باشد ، شيخ الرئيس مىگويد كه اين ماده خالى از سميت نيست ؛ لهذا علاجش از نوع اول اصعب است ، بلكه قابل علاج نيست و علامتش اين است كه نوبهء اين بدتر از نوبه غب است و هرروزه نيست . و علامت ديگر ، آنكه عارض نمىشود در صاحبان مزاج حار يابس و اينكه در اول مرض در صورت و بدن ، نهايت لاغرى به هم مىرسد و اكثر اين است كه روز چهارم مىكشد . به‌هرحال علاج اين است كه حقنه‌اى كه در محرقه مذكور\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nشد در روز غير نوبه به عمل آورند و ساير تدابير از مداوا و تقويت به نهجى است كه در محرقه مذكور شد و ماء الشعير و آب انار ترش هرروزه بدهند و تدابير وقت نوبه به نحوى است كه در نوع اول مذكور شد ؛ غير آنكه در محرقه بوييدن جوزبوا مناسب نيست و در اين تب مناسب است .\r\nو بدان كه آنچه در حمّيات مذكور شد ، مفردات هريك بود از تركيب آنها با يكديگر انواع و افراد بسيار حاصل مىشود ؛ چرا كه تركيب از دو جنس مختلف مىتوان شد ، مثل تركيب خلطى با ديگر ؛ لهذا از ضريب آنها انواع تراكيب حاصل مىشود ؛ داير با داير ، لازم با لازم و داير با لازم كذلك و لهذا اعتبار بر ادوار حمّيات در علامت نيست ، مثل آنكه هرگاه هر دو غبّ باشند نوبهء هرروزه به دور نوبهء بلغمى مىآيد ، بلكه داير مواظبه است . و هرگاه سه ربع داير باشند ، باز نوبه هرروزه مىآيد ؛ پس اعتماد در تشخيص به ساير علامات است ، چنان‌كه مذكور شد .\r\nو تركيب بر دو نوع است : يكى آنكه دو ماده مختلف جداگانه در دو محل متعفن شده باشند ، مثل آنكه ماده بلغم در جايى و صفرا در جايى ديگر باشد .\r\nو ديگر كه دو ماده مختلف با يكديگر نباشند ، مثل آنكه قدرى از صفرا مخلوط به قدرى از بلغم شده باشد و در يك محل متعفن شده باشد و تفصيل هريك از اينها متعذر است ؛ چرا كه تركيب ثنائى در رباعى و ثلاثى زيادتر مىتوان شد و تركيب و ضرب و قسمت اينها با يكديگر به جايى مىرسد كه از عهدهء آن برنمىتوان آمد . نهايت ، هر تركيب به حسب تركيب علامات ، معالجه را با تدابير از آنچه در بسايط مذكور شد بكنند و چون كه تركيب اين مركبات مذكوره مشهورتر از ما بقى ديگر است و هريك مسمّا به اسمى خاص مىباشند و كثير الوقوع ، آن‌ها را با اسباب و علامات و معالجات مفصلا مذكور مىكنيم .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nيكى از آن‌ها مسمّاست به غبّ غير خالص و ديگر مسمّاست به شطر الغبّ .\r\n\r\nاما غبّ خالص\r\nآن است كه صفرائى مخلوط به بلغم در داخل عروق باشد يا خارج متعفن شده باشد . پس هرگاه داخل عروق باشد ، تب لازم است با بعضى از علامات بلغم و بعضى از علامات صفرا . و اگر خارج عروق باشد ، يك روزنه ، يك روز نوبه مىكند و نوبت نوبه از دوازده ساعت مىگذرد و بعضى ديگر از علامات نوبهء بلغمى نيز دارد و بالجمله بعضى از علامات بلغم و بعضى از علامات صفرا هست .\r\n\r\nاما شطر الغبّ\r\nآن است كه صفرا در داخل عروق يا خارج متعفن نشود و بلغم در داخل يا خارج متعفن شده باشد . و لهذا شطر الغب چهار نوع است :\r\nيكى آنكه صفرا و بلغم هر دو در خارج عروق متعفن شده باشند . پس روزى كه نوبهء صفراوى نيست ، يك نوبه مىكند با علامات نوبهء بلغمى و روزى كه روز نوبهء صفراست ، يا دو نوبه مىكند : يكى با علامات نوبهء صفرا و يكى با علامات نوبهء بلغمى ، يا يك نوبه مىكند و مركب است از علامات هر دو ؛ به عبارت اخرى يك روز نوبه اشد است و يك روز اخف .\r\nنوع ديگر آنكه مركب باشد از صفراوى لازم و بلغمى لازم و در اين ، سرمايى و لرزى و نوبه‌اى نمىباشد . و علامات تب صفراوى لازم ، با علامات تب بلغمى لازم چنان‌كه هريك مذكور شد ، مىباشد .\r\nو ديگر آنكه مركب باشد از صفراوى داير و بلغمى لازم ؛ پس يك روز نوبه مىكند با علامات نوبه صفراوى و روز ديگر نمىكند و تب لازم دارد با علامات تب لازم بلغمى . ديگر آنكه مركب باشد از صفراوى لازم با بلغمى داير ؛ پس يك روز نوبه مىكند با علامات نوبه بلغمى و تب لازم دارد با علامات تب لازم صفراوى .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nو جميع انواع غير خالص و شطر الغبّ در معالجه متّحدند ؛ زيرا كه در سبب متّحدند و معالجه اينها مركب است از معالجه صفراوى خالص و مدت طول آن‌ها بسيار مىباشد ؛ چنان‌چه ملا نفيس در شرح اسباب و علامات مىگويد كه : گاه باشد تا يك سال بكشد ؛ زيرا كه اگر معالجه بلغم به مسخّنات بود ، صفرا مفسده مىكند و اگر اطفاى صفرا به مبردات نمايند ، بلغم غلبه مىكند . و هرگاه در معالجه ، ملاحظه هر دو طرف بشود ، به هيچ‌يك فايده مستعد به نمىكند . و گاه باشد كه طول اين مرض به فساد احشاء منجر مىشود و معده يا كبد يا طحال ضعيف مىشود و مفاسد ديگر را بر مىانگيزد .\r\nبالجمله در هريك از اينها در ابتدا منضجى از عنب الثعلب ، بيخ كاسنى ، گاو زبان از هريك ، دو مثقال ؛ سپستان ، ده دانه ؛ شيرهء تخم خيار ، دو مثقال ؛ شربت نيلوفر ، سه مثقال بدهند . و در روز پنجم اگر نوبه باشد بعد از روز پنجم در روزى كه نوبه سنگين نباشد مسهلى بدهند از عنب الثعلب ، بيخ كاسنى ، گاو زبان ، اصل السوس ، گل سرخ ، گل نيلوفر ، بنفشه ، سنا مكى از هريك ، دو مثقال ؛ عناب ، سپستان از هريك ، ده دانه ، ترنجبين ، شير خشت ، مغز فلوس از هريك ، ده مثقال ؛ روغن بادام ، دو مثقال . و ديگر در روز هشتم و دهم و دوازدهم به شرطى كه روز نوبه نباشد . و اگر نوبه باشد غير اين ايام ، هر روز كه اتّفاق افتاد ، مسهلى كه مذكور شد مكرر بدهند و بعد از آن هرروزى ده مثقال سكنجبين با شيرهء تخم كاسنى بدهند .\r\nو اگر غلبهء بلغم - چنان‌چه علامات آن در تب بلغمى مذكور شد - باشد ، گلقند و سكنجبين بدهند . و بعد از روز دوازدهم حيوانى بدهند و از ميوه‌ها انا ر شيرين و ميخوش مناسب است و گلابى و آلو زرد رسيده و آلوچه رسيده نيز خوب است . و بعد از روز شانزدهم شربت دينار بدهند كه از تصرفات متأخرين\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nاست ؛ روزى پنج مثقال تا ده مثقال با عنب الثعلب و شيرهء رازيانه و تخم كاسنى از هريك ، يك مثقال مناسب است .\r\n\r\nطريق ساختن شربت دينار\r\nاين است : تخم كاسنى ، چهار مثقال ؛ گل سرخ ، چهار مثقال ؛ ريشه كاسنى ، هشت مثقال ؛ نيلوفر ، گاو زبان از هريك ، دو مثقال ؛ تخم كشوث ، سه مثقال ؛ اجزاء را كوفته جوشانيده ، صاف نموده با چهل مثقال قند يا شكر سفيد صاف به قوام آورده و بعد از سرد شدن سه مثقال ريوند چينى را نرم ساييده داخل نمايند . و بعد از شش روز شربت دينار را با مسهلى ديگر به نحوى كه مذكور شد بدهند و بعد از آن سكنجبين بزورى و قرص ورد صغير به نحوى كه در سابق مذكور شد بدهند و مداومت به گلقند و سكنجبين تنها بسيار نافع است . و هرگاه نوبه باشد ، در وقت نوبه قى كردن نيز نافع است . در اواخر هر چند شب يك دفعه ، دواء التربد چنان‌كه در تب بلغمى مذكور شد نافع است .\r\nو اگر علامات غلبهء صفرا زياد باشد ، سكنجبين و عرق كاسنى و آب انارين نافع است و با طباشير بسيار نافع و با غلبهء بلغم ، تدابير به نحوى كه در اين جا و در تب بلغمى مذكور شد و بعد از روز بيستم در تمامى تبهاى خلطى . حقير اين شربت را كه مسماست به شربت ماء الحياة تجربه كرده‌ام ، اصلاح مزاج مىكند و تب را قطع مىكند و مزاج را به اصلاح مىآورد ، و در تب ربع نيز به تجربه رسيده كه به عوض سكنجبين بزورى مكرر داده شده و انفع از او يافته‌ام و در تبهاى خلطى كلا نافع است .\r\nصفت شربت ماء الحيوة اين است : زرشك بىدانه يا دانه‌دار ، سى مثقال ؛ تخم كشوث ، سه مثقال ؛ تخم كاسنى ، چهار مثقال ؛ رازيانه ، كزمازج ، گل سرخ ، از هر يك ، دو مثقال و نيم ؛ اجزاء را كوبيده و جوشانيده و صاف نموده با پنجاه درهم قند سفيد يا شكر به قوام آورده ، هر روز از پنج مثقال تا هفت مثقال بنوشند . و\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nاگر تب صفراوى يا دموى باشد ، با شيرهء تخم خيار و تخم كاسنى و اگر حرارت غالب باشد ، با قرص كافورى و در بلغمى و تبهايى كه مركب باشد ، با قرص زرشك اصغر و قرص ورد صغير و شيرهء تخم خرفه و كاسنى و رازيانه و بدون اين شيره‌ها و قرصها نيز مناسب است . و بالجمله اين شربت در جميع تبها بعد از روز بيستم به انحاى مختلفهء هر مزاج و هر شخص به تجربه رسيده است . و در اواخر تبهاى مركبه ، و مثروديطوس و ترياق فاروق مناسب است و مخدرات كه در ربع مذكور شد در كهنگى و ساير نوبه‌ها در جايى كه تب لازم نباشد ، نافع است . و هرگاه با حرارت مزاج باشد ، حبّ الشفاء و اگر بدون حرارت مزاج باشد ، فلونيا و برشعثا نافع است . و به انواع نوبه‌هاى كهنه اين سفوفى كه ناقص نام كرده‌ام بسيار نافع است و به تجربه رسيده است .\r\n\r\nصفت سفوف ناقص\r\nاين است : پوست خشخاش ، يك مثقال ؛ فلفل سياه شش دانه با هم نرم كوبيده سه بخش نمايند و در سه روز ، هر روز يك بخش را طرف صبح با گلاب بجوشانند و صاف نموده ، نيمگرم بنوشند .\r\nاما تب وبائى : سابقا مذكور شد كه يكى از اسباب تبهاى عفونى ، هواى وبائى است كه به استنشاق از راه مسامات به اخلاط مىرسد و متعفن مىشود و يا تعفنى است كه عارض هوا شود به سببى از اسباب ارضيه ، مثل بخارات رديه كه از زمين متصاعد مىشود يا غير از اين امورى كه منشأ عفونت هوا مىشود .\r\nو از جملهء علامات و با اين است كه حيواناتى كه ذكاء و فهمى دارند ، مثل لك‌لك و پرستوك كه از آشيانه‌هاى خود هرچند تخم گذاشته باشند و جوجه برآورده باشند ، مىگريزند . و حيواناتى كه از زمين عفونت‌دار متولد مىشوند ، مثل وزغ بسيار مىشوند و حيواناتى كه در زمين مىباشند ، مثل موش و غيره\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nسراسيمه مىگريزند و به جاى خود نمىروند و نفس كشيدن مشكل مىشود و آدمى را از هوا راحتى حاصل نمىشود . و چون بر بلندى برآيند و در هوا نظر كنند ، چنان نمايد كه هوا دودناك و غليظ و تيره است . و ديگر علامات و با تغيير فصول است از وضع طبيعى ، خصوصا تابستان و ظهور رجوم و شهب در اوايل پاييز و ايلول ماه رومى و ديگر از علامات و با كمى باران با بسيارى ابرها ؛ اين است مجملى از علامات هواى وبائى .\r\nاما احتراز به اين نحو است كه اولا اگر نقل ممكن باشد ، نقل كنند كه آدمى كمتر از پرستوك نباشد و اگر نقل ممكن نباشد ، اين ادويه را مكرر دود كنند :\r\nعود ، عنبر ، قسط ، كندر ، سندروس ، كهربا ، پوست انارين ، لادن ، مشك ، زعفران ، سعد ، ابهل ، صندل ، گز ، مورد ، زراوند طويل ، جدوار ، منفردا يا مجموعا و هميشه پياز و سركه ببويند و بنوشند و در خانه و اطراف مسكن بپاشند و مويز و سركه و آب‌غوره مكرر بنوشند و در خانه بپاشند و لتّه را به آن‌ها آلوده در پيش دماغ بدارند و خانه و مكانى كه در او مىباشد از دخول هواى خارج محافظت نمايند و حسب المقدور از آنجا حركت نكنند . و اگر بالضروره حركت بايد كرد ، لتّه را به سير و سركه آلوده بر دماغ ببندند و زود معاودت نمايند .\r\nو باوجود اين تدابير از خوردن ميوه‌ها و شيرينىها پرهيز كنند و از جماع و حمام و تشنگى و گرسنگى احتراز نمايند و آب بسيار سرد بنوشند و در آنچه مىخورند و مىآشامند ، سير و سركه داخل نمايند و غذاهاى ترش و بىنمك ميل نمايند و از ترياق مثروديطوس و جدوار هريك كه باشد مكرر بخورند و برشعثا و فلونياى رومى مناسب است و فادزهر معدنى هم خوب است .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nاما علامت تب وبائى بعد از حدوث و با و عموم اين تب در اكثر مردم اين است كه تب در ظاهر بسيار ملايم است و در باطن نهايت حدت مىدارد و قلق و اضطراب عظيم مىباشد . و نفس كشيدن در نهايت اضطراب مىباشد و گاه باشد كه با تنگى نفس نيز مىباشد و بدبو باشد و بسا باشد كه عرق هم بدبو مىباشد و بول بدبو و بد رنگ باشد و گاه باشد كه سبز يا سياه شود و عطش و خشكى زبان و غثيان و قى صفراوى يا سوداوى از علامات اين تب است و اكثر بيهوشى نيز عارض مىشود .\r\nعلاجش : اولا تعديل هوا به بخورات و بوييدن مشمومات كه سابقا در تحرير ادويه‌ها مذكور شد و كافور و صندل و گلاب مكرر بر سينه بمالند و آب سرد بسيار بنوشند و فصد باسليق بكنند و از ربوب فواكه بارده ، مثل آب‌غوره و آب‌ليمو و ربّ ترنج و آب انار از هريك باشد ، ميل نمايند مناسب است . و اگر در روز پنجم ، مسهلى كه در محرقه مذكور شد ميل نمايند مناسب است . و اگر در روز هشتم ، تكرار مسهل نمايند اولى است و قرص كافور در اين تب بعد از روز پنجم بدهند و فادزهر معدنى و مرواريد و گل داغستانى و طباشير از هريك ، نيم مثقال با آب سيب و آب انار ميخوش بسيار نافع است و غذا آش سماق و آش غوره و آش انار هريك كه باشد قبل از روز هفتم بدهند و بعد از روز هفتم با حيوانى بدهند .\r\nخلاصهء اسباب و علامات معالجات تبهاى خلطى به اين نحو كه مذكور شد ، هرگاه مجموع اينها را در نظر داشته باشند و به نظر دقيق ملاحظه نمايند ، البتّه از عهده معالجه برمىآيند ؛ زيرا كه خلاصه معالجات به چهار طريق به عدد اخلاط اربعه مىشود ، بلكه به دو طريق : يكى حار و ديگرى بارد و به جهت آنكه در معالجات تبهاى دموى و صفراوى و سوداوى ، فصد چندان\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nمناسبتى ندارد و در تبهاى بلغمى و سوداوى مشاركات بسيار است . و آنچه از علامات هريك از اخلاط اربعه كه مذكور شد ، در تشخيص اين تب كافى است و از تركيب آنها با يكديگر نيز تشخيص مركبات از اين مواد آسان است .\r\nو بالجمله بعد از حدوث اين تب اگر مجموع علاماتى كه از براى هر خلطى كه مذكور شد در نظر بگيرند و حال مريض را با آن‌ها ملاحظه نمايند تشخيص در نهايت سهولت از مواد است و بعد از تشخيص معالجه به تفصيلى كه مذكور شد البته نافع است .\r\n\r\nاما تب دق :\r\nكه عبارت است از اينكه حرارتى غريبه اعضاء را ، خصوصا جرم قلب را گرم كند و رطوبت بدن را به تحليل برد ؛ اين تب از اسباب مختلفه به هم رسد ، مثل مسخنه خارجيه از عالم همّ و غمّ مفرط . و بالجمله آنچه سبب غلبهء حرارت مفرط و يبس بدن شود و از انتقال تبهاى عفونى هم بسيار اتّفاق مىافتد و تابع تبى كه از يكى از اورام احشاء باشد به هم مىرسد و غالب آن است كه بعد از تبهاى عفونى و تبهاى ورمى به هم مىرسد و كم اتّفاق مىافتد كه ابتدا حادث شود و اين تب را سه مرتبه مىباشد به حسب مراتب تأثير در بدن و افناى رطوبت .\r\nاما مرتبهء اول كه تأثير حرارت ناقص و اكثر رطوبات بدن به حال خود است ، تشخيص آن بسيار مشكل است ؛ به جهت آنكه هنوز تأثير حرارت در بر طرف كردن رطوبت واضح نشده . علاجش آسان است ، به جهت آنكه قدر كمى از رطوبات كه فانى شده است ، بدل آن را رسانيدن و تسكين اين حرارت كردن در نهايت سهولت است .\r\nو مرتبه دوم كه حرارت قوت گرفته است ؛ زيرا رطوباتى كه مقاوم حرارت است ، بر طرف شده و رطوبات بدن را به تحليل برده شناختن آن آسان است ؛ به\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nجهت ظهور آثار قوت حرارت و آثار فناى رطوبت . علاجش مشكل است ، به علت آنكه حرارت قوت گرفته است و رطوبات بدن فانى شده ، هم تسكين حرارت و هم عوض رطوبت‌هاى رفته را آوردن مشكل است .\r\nو مرتبه سوم كه حرارت به منتها مرتبهء شدت رسيده است و افناى تمام رطوبتها كرده ، قابل علاج نيست ؛ به جهت اينكه در اين مرتبه ضعف قوتها و اعضاء به درجهء كمال ظهور رسيده و حرارت قوت گرفته و رطوبتها كه در بدن در اين مرتبه بر طرف شده ، رطوبتى چند است كه از ماده منى ابوين به هم رسيده بود و بدل آن را رسانيدن محال است ؛ مثل اينكه فتيلهء چراغ اگر بسوزد هرچند روغن بريزند آتش نمىگيرد و لهذا در اين صورت قابل علاج نيست .\r\nو حكم كردن به وجود اين تب هرگاه در مرتبه اول باشد و مسبوق به مرض ديگر نباشد ، بر جملهء اطبّا مشكل است ؛ زيرا كه از علامات چيزى كه دلالت كند بر وجود اين تب به نحوى كه در دو نوع ديگر تب مىباشد ، موجود نيست و اغلب اين است كه مريض خود را صاحب تب نمىداند . و هرگاه از انتقال تبهاى عفونى باشد ، در ابتدا حكم به انتقال كردن نيز مشكل است و بسيار شبيه است به تب لازم بلغمى . و هرگاه عرضى باشد كه از اورام احشاء به هم رسيده باشد نيز حكم به اينكه منجر به دق است مشكل است ؛ زيرا كه با وجود آن تبى كه عرض ورم احشاء است ، اين تب به هم رسيده . و چون ابتدا اين تب و اعراضش هنوز وضوحى ندارد و حكم به وجودش مشكل است و هرگاه مركب شود با تبى ديگر ، تشخيص مشكل‌تر است و وجهش ظاهر است .\r\nو در مرتبه دوم ، تشخيص آسان است به اعتبار ظهور علامت كه وضوح و ظهور تب است و ديگر لاغرى مفرط در بدن . و از اقوى علامات اين تب كه در مرتبه اولى نيز اين علامات است كه بعد از خوردن غذا در اين تب ، حرارت\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nاشتداد پيدا مىكند و رنگ روى مريض برافروخته مىشود و اين علامت در تبهاى عفونى نمىباشد . و ديگر از علامات اين است كه در اين مرتبه اسهال نيز مىباشد و بسيار بدبو و چرب است كه در اكثر اوقات در بول مريض چربى مىباشد ، به نحوى كه در قاروره گويا آب چرب است و اكثر آنكه سرفه شديد مىباشد و گاه باشد كه جهت سرفه ، جراحت شش باشد كه به عرف اطبّا آن را سل گويند .\r\nو در مرتبه سوم اين علامات واضح و مبين است و حرارت بسيار شديد مىباشد و شقيقه‌ها فرومىرود و چشمها به گود مىافتد و بينى باريك مىشود و صورت لاغر و كشيده و گوشها كوچك و باريك و گردن باريك و حنجره نيز بيرون مىآيد و تمام بدن هم خشكيده مىشود . و بسا باشد كه ناخنها از خشكى به حدى رسد كه كج شود و مويها بلند شود و شپش به هم رسد .\r\nعلاج اين تب - كما هو حقّه - هرچند مفوض به رأى طبيب حاذق است و ذكرش خارج از موضوع رساله است ، زيرا كه تشخيص در ابتدا و معالجه بعد از وضوح مشكل است ، هرچند اطبّاى زمان ما تشخيص امراض و تفرقه ميان تبها و استنباط اسباب و علامات هيچ‌يك را از اجزاى طبابت نمىدانند ، بلكه مناط طبابت ، خوش آمد گفتن به اهل دنيا و رنگين لباس و چيدن دكان عطارى است و بس ، و تعليم اين علم از رسوم متروكه است ؛ نه اطبّا را به اين علم رجوعى و نه مريض را به طبيب احتياجى .\r\nنهايت چون جنس ديگر از حميات با اسباب و علامات و معالجات به تفصيل لايق اين رساله نيست ، مذكور نشد و از اين جنس بالمره ساكت بودن نيز مناسب نبود ؛ لهذا به ذكر اين علاج پرداخت و البته از ملاحظه آن فى الجمله بصيرتى به هم مىرسد و طريق معالجه و فرقش با ساير علاج تبها معلوم\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nمىشود . پس بدان كه علاج اين تب ، تبريد و ترطيب است و بس و احتياج به تنقيه مثل تبهاى خلطيه ندارد ، زيرا كه در اين عفونت ، خلطى كه محتاج به تنقيه باشد نيست . و اگر از ابتدا معالجه كنند ، به زودى علاج مىشود و هرچند يك روز بگذرد ، علاجش مشكل‌تر مىشود تا به حدى كه به مرتبه سوم برسد و علاج ندارد . و علاج اين به ادويه و تدابير غذائيه و غير غذائيه مىشود . اما انفع از همه قرص كافورى است به قدر نيم مثقال ، يا يك مثقال با ماء الشعير به قدر سى مثقال و شيرهء تخم خرفه ، سه مثقال و مغز كدو ، سه مثقال و لعاب بزرقطونا و بهدانه و عرق نيلوفر و شير خشت و شربت سيب و شربت ترنج و به و ليمو از هريك كه باشد به قدر پنج مثقال اگر سرفه نباشد . و اگر سرفه باشد با شربت نيلوفر يا شربت بنفشه از هريك ، سه مثقال و با قرص كافورى يا آب هندوانه يا آنكه كدو را به خمير جو گرفته و بعد از او به گل گرفته در تنور يا تون حمام بگذارند و صبح از آب صاف آن بيست مثقال تا چهل مثقال با قرص كافور بدهند . و اگر صبح بسيار زود ، قرص كافور را با يكى از مذكورات بدهند و بعد از سه ساعت ماء الشعير را تنها و بعد از سه ساعت ديگر غذاى چاشت بدهند ، اولى است . و اگر بعد از دواى اول به سه ساعت ، دوغ به قدرى كه معده از عهده هضم آن تواند برآيد ، بنوشند بعد از آن ، غذا ميل نمايند هم شايد . و در علاج اين تب ، خوردن شير الاغ از ساير ادويه انفع است .\r\nطريق خوردن شير الاغ اين است : طرف صبح روز اول ده مثقال آن را با يك مثقال نبات ؛ در روز دوم پانزده مثقال و همچنين روزى پنج مثقال شير به اضافهء نبات زياده كنند تا چهل مثقال و اگر متحمل چهل مثقال نشود ، كمتر ميل نمايند و سه روز كه چهل مثقال خوردند باز به ترتيب اول كم كنند تا به ده مثقال و باز به نهج مذكور كم و زياد نمايند و همچنين اين طريقه را مسلوك دارند تا\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nوقتى كه مستغنى از خوردن شوند . و اگر قرص كافور را با شير ميل نمايند ، شايد كه به ساير ادويه احتياج نباشد .\r\nو هرگاه با تب دق ، تركيبى از تبهاى خلطى باشد ، خوردن شير الاغ نافع نيست به ساير ادويه علاج نمايند و غذا نان جو با پنير بىنمك و گاهى نان را با دوغ بدهند و نان گندم نيز مىتوان داد و از ميوه‌ها هندوانه و انار ميخوش و سيب شيرين و امرود و خشخاش تازه بسيار نافع است و طرف شام ، گوشت بره و بزغاله و ماهى تازه و مرغ بچه و كله پاچهء بره را اگر كه مريض رغبت نمايد بدون روغن مناسب است .\r\nو از تدابير ، تدبير مسكن است : چنان‌چه مسكن را جاى خوش هوايى قرار دهند كه آب در آن حوالى بسيار باشد و از ميوه‌هاى رطبه خوش‌بو ، مثل سيب و گلابى و به در اطراف مريض گذارند و برگ بيد در اطراف مكان او بسيار بريزند و لباس مريض ، بلكه رختخواب مريض از كتاب باشد و بوييدن گل بنفشه و نيلوفر بسيار مناسب است و صندل سفيد را با گلاب و كافور و آب گشنيز تازه مكرر بر سينهء وى بمالند . و اگر ضعف غالب نباشد ، همه روزه و الا يك روز در ميان حمام رفتن مناسب است و حمام بايد معتدل باشد كه مريض عرق نكند و به حمام كه مىرود در ميان آب نيمگرم بنشيند و از حمام كه بيرون آيد تمام بدن را به روغن بنفشه بادام و اگر نباشد به روغن تخم كدو چرب كند و بعد از آن غذا بخورد .\r\nو ديگر بايد كه از همّ و غمّ و گرسنگى و تشنگى و حركت مفرط و هرچه خشكى افزايد ، محترز باشد و از آنچه او را خوش مىآيد و سبب فرح و انبساط طبع مىشود به آن‌ها مشغول باشد ، مثل مجالست با اصدقا و ظرفا و ارباب طرب و مغنيان خوش‌آواز و سازها به جهت مريض نافع است و بايد كه\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nخوانندگى و نواختن سازها به مقام طرب‌انگيز باشد ، مثل شهناز و عشيران و نشابور و راست و پنج‌گاه . و بالجمله آنچه مريض را به آن رغبت باشد ، بايد كه مهيا شود و از آنچه كه متنفر باشد ، بايد از او دور باشد .\r\nاين است مجملى از علاج تب دق ، ليكن اگر اين تب با تبهاى ديگر خلطى جمع شده باشد ، بايد از معالجه هيچ‌يك غافل نباشند . و علاج تب دقى را با احتياط تمام كنند و مسهل عنيف ندهند . و اگر با ورم يكى از احشاء جمع شده باشد ، ملاحظه جانب ورم بكنند و در نضج كوشند ؛ نهايت جرئت بر مسخنات زياد نكنند و ساير اعراضى كه اكثر اوقات با تب دق مىباشد ، مثل سرفه و اسهال و غير ذلك ، مراعات جانب آن‌ها نيز لازم است . چنان‌چه اگر سرفه شديد باشد ، قرص خشخاش با شير الاغ بدهند و اگر با علامات غلبه نزله باشد ، چنان‌كه در نوع اول سرفه مذكور شد علاج به همان نوعى كه مذكور شد ، بكنند .\r\nو اگر با علامات ، غلبهء حرارت بر مزاج شش باشد و آن نيز در سرفه مذكور شد به همان نحو علاج كنند ، سواى اينكه تنقيه و فصد در تب دق مناسب نيست و راه علاج به نحوى است كه مذكور شد ، سواى تنقيه و فصد ، ساير تدابير را به عمل آورند . و اگر اسهال با دق باشد ، شير الاغ مناسب نيست ، به عوض آن ماء الشعير بايد داد . و غالبا اسهالى كه با دقّ باشد صفراوى است اگر با شدت زحير باشد ، سفوف الطين به دستورى كه در زحير مذكور شد ، به همان تفصيل بدهند و بعد از سكون شدت پيچش ، سفوف حبّ الرمان به نحوى كه در زحير مذكور شد بدهند و قرص طباشير قابض با شيرهء تخم خرفه بو داده و ربّ به شيرين با شربت مورد بسى نافع و مجرب است . و شربت مورد هرگاه سرفه و اسهال با هم باشند بسى نافع است و حبّ طباشير كافورى به عوض قرص كافور با اسهال مناسب است .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n\r\nصفت قرص طباشير قابض\r\nاين است : ورق گل سرخ ، سه مثقال ؛ تخم حمّاض بو داده ، صمغ عربى ، نشاسته ، دو مثقال ؛ طباشير ، گل ارمنى ، گرد سماق ، زرشك هسته بيرون كرده ، از هريك ، يك مثقال و نيم ؛ اجزاء را كوفته و بيخته با گلاب سرشته قرص سازند ؛ قدر شربت ، يك مثقال با شيره‌هاى مذكوره يا شربت مورد و با ماء الشعير بدهند .\r\n\r\nصفت شربت مورد\r\nاين است : مقدار بيست مثقال مورد را ساييده و جوشانيده ، صاف نموده ، با صد مثقال قند سفيد به قوام آورند و بعد از قوام اگر دو مثقال طباشير اضافه نمايند هم شايد ؛ قدر شربت از سه مثقال تا پنج مثقال با شيرهء تخم خرفه بوداده و قرص طباشير قابض بدهند .\r\n\r\nصفت حبّ طباشير كافورى\r\nاين است : تخم خرفه مقشر ، تخم كاسنى ، مغز تخم خيار ، مغز كدو ، ورق گل سرخ از هريك ، سه مثقال ؛ خشخاش سفيد ، پنج مثقال ؛ طباشير ، صندل سفيد سوده ، نشاسته ، صمغ از هريك ، دو مثقال ؛ كافور ، يك مثقال ؛ اجزاء را كوبيده با لعاب بزرقطونا به قدر نخودى حبّ سازند و از پنج دانه تا ده دانه با شيره‌هاى مذكوره با ماء الشعير ميل نمايند .\r\nبدان كه در اين تب و تبهاى خلطى ، مكرر مىشود كه اسهال با ورم دست و پاها و شكم و صورت جمع مىشود ؛ هرگاه ادويهء قابضه داده شود ، تب با ورم شدت مىكند و لهذا محتاجيم به دوائى كه مادهء مرض را دفع كند و بعد از آن ، سبب قبض طبع شود و تهبّج و تب زياد نشود و صفات مذكوره در او باشد ، اين است :\r\n\r\nسفوف سده :\r\nريوند چينى ، چهار مثقال ؛ گل سرخ ، پنج مثقال ؛ پوست بيرون پسته ، دو مثقال ؛ تخم گشنيز ، دو مثقال ؛ عود قمارى ، يك مثقال ؛ مصطكى ، يك مثقال ؛ ميخك ، نيم مثقال ؛ آملهء مقشر ، نيم مثقال ؛ اجزاء را كوبيده سفوف\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nسازند و در وقت حاجت يك مثقال آن را با گلاب بنوشند و اگر يك روز در ميان تا سه دفعه هم بدهند شايد .\r\nو فقير چنين اسهالى را كه با تهبّج باشد و از دادن قابضات تهبّج و تب شدت مىكرد به اين سفوف كه از تراكيب يكى از آباى فقير است و فقير آن را مسمّا به سفوف سده كرده‌ام ، علاج كردم . و بالجمله در سدّ كردن اسهال كه با تب يا تهبّج يا هر دو باشد ، دوايى به اين سفوف نمىرسد و به جهت اطفال ادعاى دوا در اين سفوف مىتوان كرد ؛ نهايت تميز و تشخيص اين مراتب منوط به رأى طبيب است و ذكرش چنان‌چه سابقا مذكور شد ، براى آن است كه ناظرين در اين رساله راه علاج داشته باشند و تب دق را با اختلاف آن با معالجه تبهاى خلطى بدانند و اگر عمل طبّى هم بكنند بر صواب و خطاى آن مطلع شوند و اگر مضطر شوند يا اينكه خود معالجه نمايند ، فى الجمله بصيرتى داشته باشند كه خطاى فاحش نكنند ؛ و من اللّه الاعانة فى التّوفيق فى كل الامور .\r\n\r\nاورام و بثور\r\nچون ذكر مجموع اينها لايق به حال اين رساله نيست به ذكر دو فرد از آنها كه كثير الوقوع و تشخيص و علاج آن‌ها بدون حضور طبيب ، ميسر است پرداختيم .\r\n\r\n[ شرى 
  ]\r\nيكى شرى است و آن عبارت است از دانه‌هاى كوچك بسيار كه در ظاهر جلد به هم مىرسد و مايل به سرخى است و گاه در ميان آن‌ها دانه‌هاى بزرگ مىباشد و چندان از گوشت فرورفته نيست و خارش بسيار مىدارد و اكثر اين\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nاست كه مجموع ، يك دفعه بروز مىكند و سبب يا خون است يا صفرا يا بلغم مالح بورقى كه آن هم بلغمى است مخلوط به صفرا . و علامت دموى ، شدت سرخى آن است و شدت خارش و سوزش و حرارت ملمس و اينكه در روز ظهور و هيجانش بيشتر است .\r\nعلاج ، فصد است با علامات غلبهء خون چنان‌چه در صداع دموى مذكور شد و الا شايد كه به ساير تدابير رفع و احتياج به فصد نباشد و خوردن آب انارين با شير خشت و گاهى با بزرقطونا يا سكنجبين و شيرهء عناب و خاكشير يا سكنجبين و شيرهء تخم خرفه يا اينكه آلو بخارا ، بيست دانه ؛ تمر هندى ، پانزده مثقال ؛ زردآلوى خشك ، پانزده دانه ؛ بخيسانند و آب صاف آن را با شير خشت يا بدون شير خشت بنوشند . و خوردن دوغ نافع است .\r\nو غذا پهتى ماش و عدس و آش غوره و زرشك و تمر با گوشت بره و بزغاله و خروس‌بچه و ماهى مناسب است و كاهو و خيار و آلوچه و آلوى زرد و هندوانه و كدو و اسفناج نافع است . و ترك شيرينىها و روغن بالكليه ضرور است ، بلكه واجب است و ديگر آب نيمگرم بر سر ريختن و بدن را با سبوس گندم و تخم خربزه كوبيده شستن ، بسيار نافع است و ماليدن آب‌غوره هم نافع است .\r\nو اگر علامات بلغمى است كه دانه‌هاى سرخ مايل به سفيدى است و ظهورش در شب بيشتر است و شدت و حرارتى كه در دموى مىباشد ، در آن نمىباشد . علاجش خوردن گلقند و سكنجبين است و خوردن اطريفل صغير با ايارج فيقرا و بدون آن نيز نافع است و خوردن اطريفل صغير در دموى نيز نافع است . و مكرر به حمام رفتن و بدن را با آب نيمگرم شستن نيز نافع است . و ماليدن آب كرفس و سركه و آرد جو در اين نوع از مجربات است و تبريد در اين نوع از نوع اول كمتر بايد كرد .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n\r\n[ رمل 
  ]\r\nو ديگر از دو فرد مذكور ، دمل است و آن ورم حارى است صنوبرى شكل و سبب آن خون حار مخلوط به رطوبت است . و علاج آن ، علاج نوع اول از شرى است ، در همه تدابير دوائى و غذايى و سكنجبين صاحب دمل را نافع است .\r\nو اضمده دمل به اين نهج است : در ابتدا بايد كه بزرقطونا را با سفيدهء تخم مرغ مخلوط نموده ، ضماد نمايند و بعد از آنكه جمع شد و بركشيد ، نشان اين است كه سرباز مىكند ، بايد منضجات استعمال نمايند . و منضجات اينها هستند :\r\nبزرقطونا با آب دهان ضماد نمايند كه مانع تزايد و مسكن وجع است و منضج است ، ديگر گندم را خاييده ضماد نمايند و اگر به ناشتا بخايند بهتر است . و ديگر خمير مايه به تنهايى يا با روغن بيدانجير يا دوشاب . ديگر پياز پخته . ضماد ديگر هسته تمر هندى كوبيده با شير يا به تنهايى با آب پياز ضماد نمايند . ديگر تخم مرو و انجير خشك با شير گاو پخته ضماد نمايند . ديگر تخم مرو و انجير خشك و سقز با شير گاو و عسل و روغن بزرك و اندكى بوره پخته ضماد نمايند . ديگر اگر با حدت و حرارت باشد ، ماست ، تخم مرو ، و سريش و كتيرا و موم زرد ، گل ارمنى با شير گاو ضماد نمايند . ديگر اكليل الملك ، حلبه ، تخم كتان ، هسته تمر هندى ، آرد گندم ، روغن كنجد ، موم زرد و بدون موم و روغن . ديگر سرگين كبوتر را ضماد نمايند ، اسرع در انفجار است . و هسته تمر هندى را كوفته و بيخته اندكى روغن پيه چراغ اضافه نموده استعمال نمايند كه مجرب است و سرگين كبوتر با هريك از اضمدهء مذكور در انفجار نافع است .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nو همچنين شيشهء كوبيده .\r\nو از ضمادات منفجره اين ضماد مشهور است : خمير ترش و آهك آب نديده ، سرگين كبوتر ، زردهء تخم مرغ ، عسل و اگر از اينها منفجر شود نيشتر بزنند تا منفجر مىشود و بعد از انفجار و پاك شدن چرك آن ، اغلب آن است كه خود ملتئم شود و اگر خود ملتئم نشود ، گلنار ، مرمكى ، صبر سقوطرى ، زرد چوبه و مازو و اين اجزاء را مثل غبار ساييده بر او بپاشند و كسى را كه مكرر دمل عارض شده باشد ، بسيار به حمام رفتن رفع آن مىكنند . و اطراف دملى كه زالو انداخته باشند ، اكثر اين است كه ديگر دمل به هم نمىرسد و دمل كه در سفر به هم رسد بايد كه خوب محافظت نمايند كه از حركت سوارى و غيره ساييده مىشود و الا گاه باشد كه ناسور شود و امر مشكل شود .\r\nو طريق محافظت ، آن است كه كاغذى كه اطراف آن را سريش زده باشند بر روى دمل بچسبانند ، چنان‌چه اطراف كاغذ بر دور دمل چسبيده شود و وسط آن قبّه دمل را از ساييدن محافظت نمايند و چرك دمل را چنان پاك كند كه به اطراف ماليده نشود ؛ زيرا كه بيم آن است كه به هرجا رسد باز دمل به هم رسد .\r\n\r\nمداواى سموم\r\nچون سموم مشروبه و ملذوعه را انواع بسيار مىباشد و ذكر علاج آن‌ها مفصلا به طول مىانجامد ، به ذكر بعضى ادويه مشترك النفع و ذكر علاج بعضى از افراد مشهور آن‌ها پرداختيم .\r\nبدان كه با خود داشتن شاخ گاو كوهى و فادزهر معدنى هندى و قندهارى يا كرمانى بسيار خوش قماش و فادزهر حيوانى و نارجيل دريايى و جدوار\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nخطائى و گل داغستانى و مهرهء مار و تخم و برگ مخلصه هريك از اينها مانع گزيدن جانوران گزنده است . و با خود داشتن مسافر ، مجموع از اينها يا بعضى ضرور است و ماليدن و خوردن هريك از اينها در علاج سموم مشروبه و ملذوعه نافع است .\r\n\r\nاز ادويه مشترك النفع در علاج سموم ،\r\nترياق فاروق است و بعد از آن مثروديطوس و بعد از آن ترياق الطين كه صفت آن اين است : گل داغستانى ، حبّ الغار با روغن گاو چرب نموده ، با مساوى مجموع عسل به قوام آورند و بسرشند ؛ قدر شربت يك مثقال و نيم و در بعضى نسخ ، ايرسا به قدر نصف يكى از اينها اضافه نمايند و اين ترياق ، بدن را از زهر پاك مىكند .\r\n\r\nو ديگر ترياق اربعه\r\nكه صفت آن اين است : جنطيانا ، حبّ الغار ، زراوند طويل ، مرّمكى مساوى يكديگر كوبيده با سه برابر عسل به قوام آورده بسرشند ، قدر شربت يك مثقال .\r\nايضا تركيب ديگر كه در رفع تمام سموم عظيم النفع است : برگ سداب خشك ، ده مثقال ؛ مغز گردو ، يك مثقال ؛ اجزاء را كوبيده و مخلوط نمايند .\r\nو همچنين اين تركيب در تمامى سموم عظيم النفع است : مغز گردو ، شش مثقال ؛ سداب ، نمك طعام از هريك ، يك مثقال ؛ انجير كوبيده به قدرى كه تمام اجزاء را خمير كنند ؛ قدر شربت تا هشت مثقال و بعضى در اين تركيب مغز هسته ترنج ، يك مثقال و نيم اضافه نموده‌اند .\r\nاما تدبير عام النفع در رفع سموم مشروبه اين است كه آب گرم در روغن گاو بنوشند و آبى كه شبت در آن جوشيده باشد و آب نمك و عسل و بوره بنوشند ، مكرر قى كنند و بعد از آن شير و روغن گاو بنوشند . و اگر آثار حرارت سم از التهاب و حرارت مفرط و تشنگى مفرط و خشكى دهان باشد ، صندل و\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nكافور در زير پستان چپ كه محل قلب است بمالند با آب خيار و كاهو و كاسنى و گشنيز هريك باشد بمالند و روغن تخم كدو و لعاب بزرقطونا و ماء الشعير و شير گاو بياشامند و از ميوه‌ها خيار و هندوانه و از بقول ، كاهو ، خرفه ، اسفناج و كدو بدهند .\r\nو اگر آثار برودت سم از بىحسى اعضاء و سردى بدن و عرق سرد و خواب بسيار سنگين و سستى دست و پا ظاهر باشد ، سير و سداب بخورانند و حلتيت با سير و جندبيدستر پيش دماغ و زير پستان چپ بمالند و غذا نخوداب يا كباب گوشت كبوتر و مرغ با ادويه حاره بدهند و ادويه‌اى كه در علاج مطلق سموم گذشت بعد از اينها بدهند .\r\nو اگر درد امعاء و برآمدگى شكم و احتباس طبع به هم رسد ، حقنه نمايند به اين دستور : سنامكى ، دو مثقال ؛ بسفايج ، دو مثقال ؛ حلبه ، دو مثقال ؛ حلتيت ، نيم مثقال ؛ شير تازه ، به قدر پنجاه درهم ؛ روغن زيتون ، پنج مثقال ؛ و اگر نباشد ، بادام تلخ .\r\nو اگر غشى و عرق سرد و بيهوشى و ساير اعراض ناخوش به هم رسد ، مكرر گلاب بر صورت بريزند و دست و پاها را بمالند و معده را به قوت تمام بمالند و آنچه از ترياقات كه در ابتدا مذكور شد و ميسر مىشود در حلقش بريزند .\r\nو اگر اسهال و پيچش زياد باشد ، حقنه مناسب نيست . ترياقات مناسب را با دوغ تازه و آب سيب و آب به و آب‌غوره بدهند . و چون افيون از ادويه مشهوره است ، ذكر آن به خصوص مناسب است . بدان كه افيون و امثال آن ، مثل تاتوره و شوكران و بزر البنج موجب بىحسى اعضاء و خارش بدن و سرد شدن دست و پا و بىحس شدن سر و تاريكى چشم و گرفتگى گلو و سنگينى زبان و به گود\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nافتادن چشمها و خواب بسيار و سنگينى دست و پا و چون عرق سرد و خشكى اعضاء و خواب سنگين به افراط رسد ، علاج ندارد . و افيون خورده را هرگاه بخايند يا ببويند بوى افيون مىدهد .\r\nعلاج : اولا قى كند به مقيئات مذكوره و همه تدابير به نهجى است كه در معالجات مشتركه مذكور شد . و آنچه به افيون خصوصيت دارد ، سكنجبين با افسنتين و ديگر حلتيت و جندبيدستر و فلفل و ابهل ، اجزاء را كوبيده با دو برابر مجموع عسل به قوام آورند و بسرشند ، قدر شربت دو مثقال و ديگر گردو ، سركه و سقز و افسنتين با روغن گل سرخ و اگر به قدر افيونى كه خورده شده ، مساوى آن جندبيدستر بخورد رفع مضرت آن مىكند و بوييدن جند و حلتيت و در ميان آب گرم نشستن و سركه را گرم در دهان نگاه داشتن و خوردن آب گوشت‌هاى چرب لازم است . و مسموم به هر سمى كه باشد خصوصا افيون خورده را نگذارد كه به خواب رود .\r\nاما سموم ملذوعه : بدان كه به چند فرد از آن‌ها اكتفا مىشود .\r\nدر گزيدن هريك از حشرات الارض بايد كه بالاتر از آن را محكم ببندند و دم نيش را شخصى كه ناشتا نباشد و به روغن گل مضمضه كرده باشد ، بمكد و آب دهان بيندازد و بعد از آن زراوند طويل بخايد و ديگر موضع گزيده را حجامت كند بىآنكه تيغ بزند . و اگر زالو را بر موضع بيندازند هم نافع است . و اگر مهره مار باشد ، بر موضع گزيده بگذارند و شير بر آن بريزند و تا شير بسته مىشود و مهره چسبيده است ، تكرار نمايند و چون شير ديگر بسته نشود و مهره بيفتد ، علامت نجات است و در بعضى از حيوانات سمى مثل بعضى از اقسام مار ، بريدن عضو لازم است تا سم بر جاى ديگر نرسد .\r\n\r\nگزيدن مار :\r\nعلامت گزيدن مار آن است كه از موضع گزيده اول خون بيرون\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nآيد و بعد از آن چركى مثل زرداب و موضع ورم مىكند و در اول ورم سرخ است و بعد سبز مىشود و دهان و زبان خشك مىشود و التهاب در اندرون به هم مىرسد و بدن گرم مىشود و عرق سرد مىآيد و رنگ رو به سبزى مايل مىشود . و غثيان و قى صفراوى مىشود هرچند مار را انواع مىباشد و در علاج مخالفتها دارند ، نهايت معالجه مشتركه در همه انواع اين است و ترياق مشترك در سم جميع حيوانات ، ترياق فاروق است . و آنچه خاص به مار است هسته ترنج است و اگر شكم خروسى را شكافته بر موضع گزيده گذارند ، جذب سم مىكند و خوردن روغن كهنه لا اقل يك سال مانده باشد ، نافع است و بعضى نشانيدن در ميان آب را مغنى از ساير معالجات دانسته‌اند و بسيار نافع است .\r\n\r\nگزيدن عقرب :\r\nعلامتش درد شديد است و در او حالت مختلفه است ؛ گاهى گرماى سخت و گاهى حرارت مىباشد و بسا باشد كه بىحسى اعضاء و غشى و عرق سرد عارض شود و قضيب ورم كند و مقعد بيرون آيد و اعضاء سرد شود . علاجش به دستور معالجات مشتركه است و آنچه خاص به اوست ، مرّ مكى به موضع گزيده بمالند ، ايضا دار فلفل با سركه و موش را شكم شكافته ، گرم ضماد نمايند ؛ ديگر تخم يونجه را پخته ضماد نمايند و ضماد ترياق فاروق مناسب است و نافع .\r\nو ترياقى كه خاص به اوست اين است : پوست بيخ كبر ، افسنتين رومى ، زراوند طويل و مدحرج و طرخشقوق اجزاء را با برابر عسل معجون نمايند ، قدر شربت چهار دانگ و خوردن سير خام كوبيده بسيار نافع است و عقرب گزيده را از همه منفخات اجتناب نمايند خصوصا كرفس .\r\n\r\nگزيدن رتيلا و عنكبوت :\r\nاز گزيدن رتيلا و بعضى انواع عنكبوت كه سميت\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nدارد ، ورم موضع و درد معده و خارش بدن و بىحسى اعضاء در بعضى و بر آمدگى شكم و عرق مفرط و رعشه در سر و سرفه و قى دائم و در بعضى رفتن منى از احليل و خروج باد از معده و اضطراب عظيم و خواب بسيار سنگين .\r\nعلاج آن است كه به دستور معالجات مشتركه عمل نمايند و آنچه خاص به اوست مرّمكى را به موضع گزنده بمالند و ايضا نشستن در آب گرم است و در حمام رفتن فى الحال وجع را ساكن مىكند و تا چند روز حمام مكرر نافع است و بعد از سكون وجع ، موضع گزيده را با آب و نمك گرم بشويند و بعد از آن خاكستر چوب انجير و آهك و كهلا و مرمكى و نمك را با آب بسيار گرم ضماد نمايند و شونيز ترياق خاص اوست .\r\n\r\nگزيدن زنبور :\r\nعلامتش ورم و سرخى موضع است . علاجش ماليدن ترياق و ماليدن گل ارمنى و گل رست با آب‌غوره و ضماد سرگين تازهء گاو و ريختن آب يخ بر موضع گزيده ، مكرر . و اگر موضع را در آب بسيار گرم گذارند و بلافاصله نقل به آب سرد نمايند ، تسكين مىشود .\r\nحقير در تسكين وجع عقرب گزيده و زنبور ، ماليدن جدوار خطائى را تجربه كرده‌ام . و در وجع شديد زنبور گزيده ، خوردن يك درهم مرزنجوش و سه درهم گشنيز خشك نافع است . و استعمال شياف يخ در مقعد ، مسكن وجع است و اگر وجع به طول انجامد ، فصد نافع است .\r\nعلاج ساير جانورهاى گزنده به نهجى است كه در معالجات مشتركه مذكور شد و آنچه از معالجات مذكوره در همين مذكورات نيز كافى است ، نهايت اين چهار حيوان اشهر حيوانات سمّى را تخصيص به ذكر داده و علاج آنها را جداگانه ذكر نموده و الّا اعتماد كلى در اينها بر همان است كه كلى مذكور شد .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nذكر ادويه‌هايى كه حشرات موذيه را بگريزاند مناسب اين مقام است :\r\n\r\nگريزانيدن جانوران گزنده :\r\nشونيز و پودنه و فنجنگشت در جايى كه باشد حشرات را مىگريزاند و همچنين دود كردن چوب انار و اصل السوس و شاخ و سم حيوانات و مقل و سكنجبين . و چون ريسمانى را به قطران آلوده كرده به دور خود حلقه كنند ، حشرات داخل حلقه نمىشوند و با خود داشتن ترياقات - كه مذكور شد - ، اثر عظيم دارد . و مار از دارندهء زمرد و عقرب از دود گوگرد مىگريزد .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\nفهرست اعلام\r\nائمه معصومين ، 140\r\nابن ماسويه ، 101\r\nالله ، 13\r\nاللّه ، 13 ، 14 ، 27 ، 30 ، 55 ، 70 ، 84 ، 171\r\nاهل بيت اطهار ، 13\r\nايلاقى ، 116\r\nحاجى حسين جراح ، 115\r\nخواجه حكيم على گيلانى ، 150\r\nخيام ، 88\r\nسلاطين صفويه ، 84\r\nسمرقندى ، 82\r\nشيخ الرئيس ، 52 ، 66 ، 68 ، 74 ، 82 ، 83 ، 105 ، 108 ، 109 ، 110 ، 113 ، 115 ، 124 ، 126 ، 128 ، 140 ، 156\r\nشيخ داود مصرى ، 128\r\nصاحب حاوى صغير ، 83\r\nصاحب ذخيره ، 116\r\nصاحب كامل الصناعة ، 132\r\nطاس ، 116\r\nعلى مرتضى ، 13\r\nعلىّ مرتضى ، 13\r\nقرشى ، 150\r\nمحمد بن زكريا ، 66 ، 80 ، 116 ، 117\r\nمحمّد مصطفى ، 13\r\nمحمد مصطفى ، 13\r\nمحمد مهدى بن على نقى شريف ، 14\r\nملا نفيس ، 57 ، 159\r\nمير بهاء الدين ، 65 ، 151 ، 156\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n\r\nفهرست كتب\r\nتذكره ، 127 ، 128\r\nحاوى صغير ، 83\r\nحاوى كبير ، 66\r\nخلاصة التجارب ، 65 ، 151 ، 156\r\nذخيره ، 116\r\nرسالهء ادويهء قلبيه ، 82\r\nرسالهء باهيه ، 126\r\nشرح اسباب ، 45 ، 57 ، 80 ، 159\r\nشرح اسباب و علامات ، 159\r\nفاخر ، 80\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\nفهرست ادويه مركّبه\r\nآبكامه ، 59\r\nآب كامه ، 59\r\nادويه حاده ، 114 ، 117 ، 118 ، 119\r\nاطريفل صغير ، 39 ، 41 ، 44 ، 45 ، 47 ، 52 ، 96 ، 98 ، 106 ، 113 ، 130 ، 131 ، 132 ، 151 ، 172\r\nاطريفل مقل ملين ، 106\r\nايارج فيقرا ، 39 ، 41 ، 42 ، 44 ، 47 ، 52 ، 79 ، 83 ، 96 ، 97 ، 131 ، 132 ، 153 ، 172\r\nبرشعثا ، 113 ، 119 ، 151 ، 161 ، 162\r\nترياق فاروق ، 13 ، 23 ، 94 ، 147 ، 154 ، 156 ، 161 ، 175 ، 178\r\nجوارش عود ، 98\r\nچهار داروى سفيد ، 46\r\nحبّ افتيمون ، 81 ، 83\r\nحبّ الذهب ، 40\r\nحبّ سورنجان ، 132\r\nحبّ شبيار ، 39 ، 41 ، 47\r\nحبّ مقل ، 107\r\nحبّ نزله ، 43\r\nحبّ نزلهء ديگر ، 43\r\nدواء الترنجبين ، 124\r\nدواء المشك حلو ، 78\r\nدواء المشك مرّ ، 78\r\nذرور ابيض ، 46 ، 48\r\nربّ انار ترش ، 94\r\nربّ جوز ، 57 ، 59 ، 60\r\nروغن بنفشه بادام ، 35 ، 36 ، 44 ، 74 ، 111 ، 168\r\nسركه عنصل ، 54 ، 59\r\nسفوف ابن ماسويه ، 101\r\nسفوف ارسطو ، 99\r\nسفوف الطين ، 102 ، 169\r\nسفوف حبّ الرمان ، 102 ، 169\r\nسفوف سعال ، 61 ، 62 ، 63 ، 72\r\nسفوف لؤلؤئى ، 103\r\nسفوف مفاصل ، 132\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nسكنجبين ، 20 ، 39 ، 57 ، 58 ، 59 ، 60 ، 81 ، 82 ، 83 ، 95 ، 96 ، 106 ، 124 ، 132 ، 140 ، 142 ، 145 ، 146 ، 147 ، 148 ، 149 ، 151 ، 152 ، 153 ، 155 ، 156 ، 159 ، 160 ، 172 ، 173 ، 177 ، 180\r\nسكنجبين افتيمونى ، 82\r\nسكنجبين بزورى ، 81 ، 106 ، 132 ، 145 ، 146 ، 147 ، 153 ، 160\r\nسكنجبين عسلى ، 57 ، 96 ، 155\r\nسكنجبين عنصلى ، 59\r\nسنون سورنجان ، 55\r\nشربت آلو بخارا ، 108\r\nشربت اسطوخودوس ، 40 ، 41\r\nشربت اصول ، 132 ، 133 ، 147\r\nشربت افسنتين ، 98\r\nشربت انار ، 75 ، 94 ، 95\r\nشربت انار منعنع ، 94\r\nشربت انارين ، 93\r\nشربت بادرنجبويه ، 79 ، 80 ، 82\r\nشربت بنفشه ، 38 ، 43 ، 45 ، 48 ، 62 ، 63 ، 66 ، 67 ، 72 ، 121 ، 122 ، 123 ، 167\r\nشربت به ، 76 ، 77 ، 94 ، 95 ، 97\r\nشربت به ليمو ، 98\r\nشربت ترنج ، 75 ، 167\r\nشربت تمر هندى ، 108\r\nشربت خشخاش ، 43 ، 61 ، 123\r\nشربت دياقوذا ، 62\r\nشربت ريباس ، 75\r\nشربت زرشك ، 106 ، 108\r\nشربت زوفا ، 63 ، 72\r\nشربت سيب ، 75 ، 76 ، 77 ، 167\r\nشربت غوره ، 75\r\nشربت فواكه ، 97\r\nشربت قند ، 93 ، 97 ، 156\r\nشربت گاو زبان ، 78\r\nشربت ليمو ، 75\r\nشربت ماء الحيوة ، 160\r\nشربت نيلوفر ، 38 ، 45 ، 60 ، 140 ، 159 ، 167\r\nشياف ابيض ، 46 ، 48 ، 122\r\nشياف ابيض افيونى ، 46 ، 48\r\nفلافيون ، 55 ، 117 ، 118\r\nفلونياى رومى ، 113 ، 119 ، 151 ، 162\r\nقرص بنفشه مسهل ، 47 ، 77\r\nقرص خشخاش ، 63 ، 169\r\nقرص طباشير ملين ، 66\r\nقرص كافورى ، 140 ، 142 ، 161 ، 167\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nقرص كاكنج ، 122\r\nقرص كهربا ، 112\r\nقرص مبارك ، 45 ، 48 ، 131\r\nقرص مثلث ، 36\r\nگلقند ، 39 ، 83 ، 96 ، 97 ، 145 ، 146 ، 147 ، 151 ، 153 ، 155 ، 159 ، 160 ، 172\r\nگلقند آفتابى ، 39 ، 145 ، 155\r\nگلقند شكرى ، 83\r\nلعوق خشخاش ، 62\r\nمثروديطوس ، 94 ، 124 ، 147 ، 154 ، 156 ، 161 ، 162 ، 175\r\nمرباى آلو ، 93\r\nمرباى بالنگ ، 39\r\nمربّاى بالنگ ، 93 ، 97\r\nمرباى پوست پسته ، 93 ، 97\r\nمرهم تابستانى ، 26\r\nمرهم خل ، 26\r\nمرهم زنگار ، 117 ، 118\r\nمرهم سفيداب ، 26 ، 31 ، 117 ، 118 ، 120\r\nمرهم سياه ، 25 ، 26\r\nمرهم كافورى ، 117 ، 118\r\nمرهم نوره ، 31\r\nمرّى ، 58 ، 59\r\nمعجون حبّ الشفا ، 40 ، 43 ، 119 ، 151\r\nمعجون خبث الحديد ، 107\r\nمعجون سورنجان ، 132\r\nمعجون فلاسفه ، 126\r\nمعجون كمونى ، 97 ، 100\r\nمعجون لبوب كبير ، 125\r\nمعجون مفرح ، 42\r\nمعجون مقل ، 107\r\nمعجون نجاح ، 79 ، 80 ، 153 ، 154\r\nمعجون نوشدارو ، 97 ، 98\r\nمفرّح قليل الدواء و كثير النفع ، 75\r\nمفرح ياقوتى ، 76 ، 78 ، 80\r\nنوشداروى هندى ، 41\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n\r\nفهرست اماكن\r\nاصفهان ، 59 ، 113 ، 117 ، 118\r\nبخارا ، 36 ، 38 ، 39 ، 108 ، 139 ، 172\r\nتبريز ، 83\r\nچين ، 46 ، 54 ، 76 ، 78 ، 83 ، 84 ، 86 ، 87 ، 89 ، 90 ، 91 ، 92 ، 93 ، 100 ، 146 ، 147 ، 151 ، 160 ، 170\r\nداغستان ، 76 ، 103 ، 114 ، 143 ، 156 ، 163 ، 175\r\nروم ، 26 ، 30 ، 78 ، 113 ، 119 ، 151 ، 162 ، 178\r\nزاكان ، 128\r\nسقوطر ، 29 ، 39 ، 42 ، 46 ، 78 ، 116 ، 133 ، 174\r\nسمرقند ، 82\r\nعراق ، 151\r\nقبرس ، 103\r\nقندهار ، 174\r\nكابل ، 41 ، 77 ، 79 ، 99 ، 106 ، 107 ، 152\r\nكرمان ، 54 ، 97 ، 99 ، 102 ، 132 ، 174\r\nكوفى ، 42\r\nگيلان ، 76 ، 78 ، 79 ، 150\r\nمصر ، 27 ، 119 ، 125 ، 126 ، 128 ، 131 ، 132\r\nمغرب ، 91\r\nمكّى ، 29 ، 45\r\nمكى ، 46 ، 48 ، 52 ، 57 ، 78 ، 82 ، 96 ، 100 ، 115 ، 116 ، 118 ، 131 ، 132 ، 133 ، 145 ، 152 ، 153 ، 156 ، 159 ، 174 ، 175 ، 176 ، 178 ، 179\r\nنبط ، 151\r\nهند ، 38 ، 41 ، 53 ، 54 ، 55 ، 57 ، 60 ، 76 ، 77 ، 78 ، 81 ، 83 ، 96 ، 108 ، 109 ، 113 ، 126 ، 130 ، 132 ، 139 ، 141 ، 151 ، 153 ، 172 ، 173 ، 174\r\nيمانى ، 50 ، 52 ، 54 ، 55 ، 114 ، 118\r\nيمن ، 76\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n\r\nفهرست ابزار و آلات\r\nگل ، 20 ، 25 ، 26 ، 29 ، 31 ، 35 ، 36 ، 37 ، 38 ، 41 ، 42 ، 45 ، 46 ، 47 ، 49 ، 50 ، 51 ، 53 ، 54 ، 55 ، 56 ، 58 ، 60 ، 61 ، 62 ، 63 ، 66 ، 68 ، 69 ، 74 ، 76 ، 77 ، 78 ، 79 ، 94 ، 96 ، 98 ، 100 ، 101 ، 102 ، 103 ، 109 ، 110 ، 111 ، 112 ، 113 ، 114 ، 116 ، 118 ، 121 ، 122 ، 128 ، 131 ، 132 ، 135 ، 136 ، 142 ، 143 ، 145 ، 146 ، 156 ، 159 ، 160 ، 163 ، 167 ، 168 ، 170 ، 173 ، 175 ، 177 ، 179\r\nآب بسيار گرم ، 179\r\nآب سرد ، 21 ، 22 ، 23 ، 28 ، 30 ، 32 ، 37 ، 43 ، 44 ، 51 ، 61 ، 67 ، 104 ، 128 ، 133 ، 135 ، 140 ، 141 ، 145 ، 163 ، 179\r\nآب گرم ، 24 ، 25 ، 28 ، 30 ، 32 ، 36 ، 39 ، 47 ، 79 ، 83 ، 94 ، 95 ، 96 ، 106 ، 123 ، 132 ، 135 ، 137 ، 142 ، 147 ، 175 ، 177 ، 179\r\nآب نيمگرم ، 44 ، 108 ، 112 ، 137 ، 155 ، 168 ، 172\r\nآب و نمك گرم ، 179\r\nآتش ، 23 ، 25 ، 26 ، 30 ، 31 ، 35 ، 38 ، 42 ، 47 ، 53 ، 60 ، 78 ، 86 ، 89 ، 90 ، 91 ، 106 ، 118 ، 135 ، 165\r\nآتش ملايم ، 47 ، 90\r\nآتش نرم ملايم ، 60\r\nآلات جارحه ، 30\r\nآلت قطع ، 119\r\nآهن تافته ، 113\r\nپارچه سياه ، 24\r\nپر مرغ ، 58 ، 95\r\nپشم نرم ، 24\r\nپنبه ، 111 ، 116 ، 117 ، 127\r\nپياله ، 90 ، 91 ، 156\r\nتنور ، 113 ، 167\r\nتون حمام ، 113 ، 167\r\nتيغ ، 25 ، 177\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nجامه ، 24 ، 27 ، 87\r\nجوالدوز ، 74\r\nجوراب ، 24\r\nجوراب نرم ، 24\r\nچوب ، 29 ، 51 ، 81 ، 83 ، 84 ، 86 ، 89 ، 90 ، 115 ، 179 ، 180\r\nچوب اراك ، 51\r\nچوب انجير ، 81 ، 179\r\nحمّام ، 27\r\nحمام ، 35 ، 44 ، 87 ، 108 ، 113 ، 119 ، 123 ، 128 ، 135 ، 137 ، 150 ، 162 ، 167 ، 168 ، 172 ، 174 ، 179\r\nحمام معتدل ، 44 ، 128 ، 137\r\nخار ، 28\r\nخاكستر گرم ، 30 ، 47 ، 104 ، 110\r\nخم سركه ، 133\r\nخمير ، 47 ، 53 ، 54 ، 59 ، 90 ، 111 ، 116 ، 119 ، 122 ، 123 ، 126 ، 167 ، 173 ، 174 ، 175\r\nخيمه ، 22 ، 23 ، 24\r\nدستمال ، 22\r\nديگ ، 81 ، 90 ، 91 ، 115 ، 116 ، 117 ، 118\r\nديگ سفالين ، 115\r\nديگ سنگ ، 81 ، 90\r\nديگ مس آب نديده ، 116\r\nرختخواب حرير ، 129\r\nرختخواب مريض ، 168\r\nريسمان ، 27 ، 58 ، 90 ، 120 ، 180\r\nريسمان محكم ، 120\r\nسرپوش ديگ ، 90\r\nسنگ ، 24\r\nسنگ سرد ، 104\r\nسنگ گرم ، 104\r\nسوزن ، 74\r\nسوهان ، 125 ، 127\r\nشمشير ، 30\r\nشيشه ، 46 ، 142 ، 174\r\nشيشهء كوبيده ، 174\r\nظرف ، 54 ، 87 ، 91 ، 93 ، 112 ، 120 ، 145 ، 168\r\nظرف سفالى ، 120\r\nظرف مسى ، 93\r\nغربال ، 42\r\nفتيله ، 46 ، 48 ، 122\r\nفتيله كتان ، 48\r\nفتيلهء ، 165\r\nفنجان ، 91 ، 92 ، 93 ، 137\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nقاروره ، 78 ، 166\r\nقاشق ، 120\r\nقلم ، 50 ، 133\r\nقيف ، 53\r\nكارد ، 30 ، 54 ، 90\r\nكارد چوبين ، 54\r\nكاغذ ، 53 ، 55 ، 86 ، 174\r\nكتان ، 27 ، 28 ، 48 ، 67 ، 68 ، 69 ، 110 ، 112 ، 168 ، 173\r\nكرباس ، 30\r\nكرباس سفتى ، 81\r\nكرسى ، 91\r\nكشتى ، 27\r\nكفش ، 28\r\nكوزه ، 113\r\nكيسه ، 30 ، 36 ، 37 ، 44 ، 86\r\nلباس ، 87 ، 150 ، 166 ، 168\r\nلباس ابريشمى ، 129\r\nلباس رنگين ، 166\r\nلباس سفيد ، 150\r\nلباس مريض ، 168\r\nلباس نرم ، 128\r\nلتّه ، 30 ، 116 ، 162\r\nلتّهء ، 110\r\nلتّهء نو ، 110\r\nلحاف ، 91\r\nمحجمه ، 114 ، 117\r\nمس تازه قلع ، 81 ، 90\r\nمسواك ، 51\r\nمقراض ، 46 ، 76 ، 78 ، 115 ، 119\r\nموزه ، 24 ، 28\r\nموى دم اسب ، 120\r\nمهرهء مار ، 175 ، 177\r\nنقاب از دم اسب ، 24\r\nنمك گرم ، 104 ، 179\r\nنيچه ، 50 ، 53 ، 59\r\nنيشتر ، 174\r\nهاون ، 110 ، 118\r\nهاون سرب ، 110\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n\r\nفهرست كتاب\r\nمطلب اول : در تدبير مسافرين و قوانين حفظ صحت انسان و تدابير امورى كه مسافر را غالبا اتفاق مىافتد تدبير مسافر 19\r\nتدبير غذا در سفر 20\r\nاما تدبير آشاميدن آب 20\r\nتدبير كمى آب و رفع ضرر عطش 20\r\nتدبير گرما در سفر 21\r\nتدبير منزل در سفر 22\r\nاحتراز از سموم 22\r\nاما تدبير سردى هوا و برف در سفر 23\r\nتدبير سفر دريا 27\r\nتدبير تولد شپش 27\r\nتدبير آنكه بشره از باد و آفتاب سياه نشود 28\r\nتدبير ريش شدن بدن از سوارى و پاها از موزه 28\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nتدبير افتادن از بلندى و صدمه به بعضى اعضا رسيدن 29\r\nتدبير جراحات 30\r\nتدبير سوختگى 30\r\nتدبير خستگى در سفر 32\r\nمطلب دوم : در معالجه صنفى چند از بعضى امراض كه بدون رجوع به طبيب معالجه مىتوان نمود صداع 35\r\nصداع برودتى 37\r\nصداع كه از غلبه خون باشد 37\r\nصداع كه از غلبه صفرا باشد 38\r\nصداع كه از غلبهء بلغم باشد 39\r\nصداع كه از غلبهء سودا باشد 40\r\nو اگر سبب صداع ، بخارات معده باشد 41\r\nدر باب زكام و نزله 42\r\nدرد چشم 44\r\nدرد گوش 48\r\nخون آمدن از بينى 49\r\nدرد دندان 50\r\nخناق 55\r\nسرفه 61\r\nذات الجنب و ذات الصدر و شوصه و ذات العرض 64\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nذات الرية 73\r\n[ ضعف قلب 
  ] 75\r\nهيضه 94\r\nدرد معده 95\r\nقولنج 99\r\nزحير 101\r\nبواسير 104\r\nحرقة البول 121\r\nضعف يا قلت اقتدار بر جماع 123\r\nمفاصل و نقرس و عرق النسا 130\r\nحمّيات 134\r\nاورام و بثور 171\r\n[ شرى 
  ] 171\r\n[ رمل 
  ] 173\r\nمداواى سموم 174\r\nفهرست اعلام 181\r\nفهرست كتب 182\r\nفهرست ادويه مركّبه 183\r\nفهرست اماكن 186\r\nفهرست ابزار و آلات 187\r\nفهرست كتاب 190\r\n\r\n\r\n","description":"","footnote":"","page_name":" 192 ","page_number":192}
  ]