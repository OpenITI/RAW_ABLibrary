[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمصباح يزدى ، محمدتقي ، 1312 - ، شارح\r\nشرح نهاية الحكمه جلد دوم / محمدتقى مصباح يزدى ؛ تحقيق ونگارش : عبدالرسول عبوديت . -\r\nقم : انتشارات مؤسسه آموزشى وپژوهشى امام خمينى رحمه الله ، 1387 .\r\nج . - ( انتشارات مؤسسه آموزشى وپژوهشى امام خمينى رحمه الله ؛ 360 ؛ فلسفه ؛ 52 )\r\n/ / / / مجموعه آثار ؛ 1 / 3 ؛ فلسفه ومنطق ؛ 4 ) .\r\nكتاب نامه به صورت زير نويس .\r\n1 . طباطبايى ، محمدحسين . 1281 - 1360 . نهاية الحكمه - نقد و تفسير . 2 . فلسفه اسلامى .\r\nالف . طباطبايى ، محمدحسين . 1281 - 1360 . نهاية الحكمه - شرح .\r\nب . عبوديت ، عبدالرسول ، مصحح . ج . عنوان . د . عنوان : نهاية الحكمه ، شرح .\r\n902 ن 6 م / 753 b\r\nشماره رديف 360\r\nشماره موضوعى فلسفه - 52\r\n52 - 1387\r\nشرح نهاية الحكمه جلد دوم ( مشكات )\r\nمؤلف : آيت الله محمدتقى مصباح يزدى\r\nتحقيق ونگارش : عبدالرسول عبوديت\r\nناشر : انتشارات مؤسسه آموزشى وپژوهشى امام خمينى رحمه الله\r\nچاپ : نگارش\r\nنوبت وتاريخ چاپ : اول ، بهار 1387\r\nشمارگان : 1000\r\nقيمت : 3850 تومان\r\nدفتر مركزى بخش قم ، خيابان شهدا ، كوى 24 ، پلاك 28 ، تلفن ونمابر 7742326\r\nصندوق پستى : 655 - 27185\r\nشابك 1 - 189 - 411 - 964 - 978\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمشكات 4 - 1 / 3\r\nشرح نهاية الحكمه جلد دوم\r\nآيت الله محمدتقى يزدى\r\nتحقيق ونگارش : عبدالرسول عبوديت\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nتفسير وعلوم قرآن ( 1 ) = تفسير موضوعى ( 1 / 1 )\r\n= تفسير ترتيبى ( 2 / 1 )\r\n= علوم قرآن ( 3 / 1 )\r\nگفتار وسيرهء معصومان ( 2 ) = شرح روايات ( 1 / 2 )\r\n= سيره معصومان ( 2 / 2 )\r\nفلسفه ومنطق ( 3 ) = فلسفه اسلامى ( 1 / 3 ) = شرح نهايه الحكمه جلد دوم ( 4 - 1 / 3 )\r\n= فلسفه تطبيقى ( 2 / 3 )\r\n= منطق ( 3 / 3 )\r\nكلام و فلسفه دين ( 4 ) = كلام اسلامى ( 1 / 4 )\r\n= فلسفه دين ( 2 / 4 )\r\nاخلاق وعرفان ( 5 ) = فلسفه اخلاق ( 1 / 5 )\r\n= مباحث اخلاقى ( 2 / 5 )\r\n= شرح روايات اخلاقى ( 3 / 5 )\r\n= عرفان ( 4 / 5 )\r\nعلوم انسانى ( 6 ) = فلسفه علوم انسانى ( 1 / 6 )\r\n= مديريت ( 2 / 6 )\r\n= علوم سياسى ( 3 / 6 )\r\n= حقوق ( 4 / 6 )\r\n= جامعه شناسى ( 5 / 6 )\r\nاجتماعى و فرهنگى ( 7 ) = انقلاب اسلامى ( 1 / 7 )\r\n= گروهاى اجتماعى ( 2 / 7 )\r\n= فرهنگى ( 3 / 7 )\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ جلد دوم 
  ]\r\n اللَّهُ نُورُ السَّماواتِ وَ الْأَرْضِ مَثَلُ نُورِهِ كَمِشْكاةٍ فِيها مِصْباحٌ الْمِصْباحُ فِي زُجاجَةٍ الزُّجاجَةُ كَأَنَّها كَوْكَبٌ دُرِّيٌّ يُوقَدُ مِنْ شَجَرَةٍ مُبارَكَةٍ زَيْتُونَةٍ لا شَرْقِيَّةٍ وَ لا غَرْبِيَّةٍ \r\nتمدنها بر پايهء الگوى فرهنگى خود از يكديگر متمايز مىشوند و فرهنگها حاصل انديشه‌هايند . ملت‌هايى كه به داشته‌هاى خويش به چشم حقارت بنگرند ، طعم تلخ وابستگى فرهنگى را هميشه در كام خواهند داشت . پاس داشت و نشر ذخاير فكرى و فرهنگى ، زمينهء بر پا ساختن تمدنى پويا را فراهم مىآورد . در اين ميان ، انديشمندان الهى كه از سرچشمهء وحى سيراب مىشوند ، پايه‌هاى تمدن‌هاى صالح را مىسازند ؛ تمدنهايى كه در سطح ظاهرى حيات حيوانى متوقف نمىشوند ، و تنها افتخارشان اين نيست كه رفاه مادى به ارمغان مىآورند ، بلكه خوش‌بختى اين جهانى انسانها را به مثابهء پيش نياز نيك‌بختى ابدى مىنگرند ، و كاخ بلند مرتبهء حيات جاويد را از وراى حجابهاى مادى رصد مىكنند .\r\nتلاش نظام‌مند انسانها براى شناخت كتاب تكوين و تشريع ، به پيدايش رشته‌هاى مختلف علوم منجر شده است كه برخى انتزاعىتر و زير بنايىتر ، و بعضى كاربردىترند . شاخه‌هاى كاربردى علوم بر ريشهء ادراكات نظرى روييده‌اند و از آنها تغذيه مىكنند . فهم درست رابطهء اين علوم با يكديگر و تشريح آن ، گوهر كم‌يابى است كه افراد كم‌نظيرى در طول تاريخ تفكر بشر بدان دست يازيده‌اند . اسلام به مثابهء كامل‌ترين دين الهى ، چشم‌اندازى ژرف و تصويرى همه‌جانبه‌نگر از هستى و حيات انسانى فرا روى فكر بشر مىگسترد و همهء ساحت‌هاى هستى را در يك سامانهء به هم پيوسته تعريف مىكند . شكوه و زيبايى اين چشم‌انداز واقع‌نما هنگامى آشكار مىشود كه همهء اجزاى آن در جاى خود قرار گيرند و رابطهء آنها با يكديگر به درستى فهم و تبيين شود . تنها در اين صورت است كه زندگى انسان هدف و معناى واقعى خود را پيدا مىكند .\r\nميراث گران‌بهاى فكرى و فرهنگى كه انديشمندان مسلمان با جهاد علمى خويش فراچنگ آورده‌اند گنجينهء عظيمى از معارف را در اختيار ما قرار داده است كه بايد از آن در برداشتن گامهاى بعدى تلاش نمود . به‌ويژه در اين زمان كه انقلاب عظيم اسلامى ايران به رهبرى قائد عظيم الشأن ، حضرت امام خمينى قدّس سرّه و خلف صالح‌اش حضرت آيت اللّه خامنه‌اى ادام اللّه بقائه درهاى بسيارى را فرا روى پژوهشگران گشوده است و مانع‌هاى فراوانى را از پيش پاى فرهيختگان برداشته است .\r\nاز معدود چهره‌هاى برجسته‌اى كه به‌گونه‌اى اصولى در اين اقيانوس كران ناپيدا وارد شده ، و گوهرهايى ناب را به ساحل‌نشينان عرضه كرده‌اند ، حضرت استاد آيت اللّه محمد تقى مصباح يزدى دام ظله است . ايشان با نگرشى سامان‌مند به مجموعهء آموزه‌هاى عقلى و نقلى اسلام ، تصوير واقع‌گرايانه‌اى از ابعاد گوناگون اين دين الهى و رابطهء ساحت‌هاى فردى و اجتماعى حيات انسانى عرضه مىكند كه در آثار گذشتگان و هم عصران كم‌تر سابقه دارد . در اين چشم‌انداز ، همه چيز از خداوند آغاز مىشود و به او پايان مىيابد ، و او محور همهء هستى است . هيچ جنبه‌اى از هستى و حيات از چارچوب اين تصوير خارج نمىماند ، و عناصر موجود در آن در ارتباط ارگانيك با يكديگر ، تكميل كنندهء وجوه و ابعاد اين منظرهء بديع و بهت آورند .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nاز سالهاى دههء 1340 كه حضرت استاد در مدرسهء منتظريه ( حقانى ) قم تدريس مىكردند تاكنون ، گذشته از ده‌ها مقاله و تك نگاره كه در مجلات و نشريات مختلف منتشر ، يا در نشست‌ها و همايش‌هاى داخلى و بين‌المللى ارائه شده ، بيش از هشتاد اثر گرانسنگ به صورت كتاب از ايشان به چاپ رسيده است . اين آثار در قالب‌هاى مختلف و توسط ناشران متعددى منتشر شده‌اند ، و نسخه‌هاى برخى از آنها ناياب گشته است . از سوى ديگر ، عزيزان علاقه‌مندى ، از سر احساس وظيفه و اخلاص ، اقدام به بازنويسى ، ترجمه ، تدوين ، و يا باز توليد مطالبى از ايشان در قالب‌هاى جديد كرده‌اند كه به دليل عدم هماهنگى ، گاه موجب پديد آمدن كارهاى تأييد نشده يا تكرارى شده است . افزون بر اين مسايل ، مراجعه‌هاى مكرّر انديشمندان و پژوهش‌گران گرامى براى استفاده از آثار گرانقدر استاد فرزانه و دسترسى به آثار منتشر نشدهء ايشان ، ضرورت وجود مركز هماهنگى و تصميم‌گيرى دربارهء كارهايى كه به آثار ايشان مربوط مىشود را آشكار ساخت . به همين منظور ، با كسب اجازه از حضرت استاد ، شوراى سياست گذارى مجموعهء آثار آيت اللّه مصباح تشكيل شد تا بر روند امور مربوط نظارت و مديريت داشته باشد .\r\nاين شورا ، ابتدا آثار استاد را به ترتيب موضوعى دسته‌بندى كرد ، كه براساس آن ، تمامى آثار موجود ايشان در هفت موضوع كلى سازمان‌دهى شده ، هر موضوع شامل موضوعات فرعىترى مىشود . نمودار جامع تقسيم‌بندى موضوعى آثار را در صفحه بعد ملاحظه مىفرماييد . در اين طرح ، براى هر موضوع ، ريز موضوع ، و عنوان كتاب ، شمارهء رمزى در نظر گرفته شده است كه جايگاه آن را در ميان كل آثار مىنماياند . آثارى كه به علت ويژگى موضوع خود تحت چند موضوع مىگنجند ، در مناسب‌ترين محل به‌عنوان جايگاه اصلى تعريف مىشوند و براى آنها در عناوين مناسب ديگر ، جايگاهى ثانوى در نظر گرفته شده است .\r\nاينك به منظور آن‌كه همهء آثار استاد - از جمله آثار ناياب - به شكلى مطلوب در دسترس فرهيختگان قرار گيرد ، علاوه بر انتشار مستقل آنها ، مجموعه‌اى هماهنگ ، با عنوان « مشكات » و براساس طبقه‌بندى موضوعى تقديم علاقمندان مىشود .\r\nخداوند بزرگ را بر اين توفيق عظيم شاكريم ، و اميدواريم اين تلاش ناچيز را با عنايت خويش بپذيرد .\r\nشوراى سياست‌گذارى مجموعهء آثار حضرت استاد آيت اللّه مصباح و مركز انتشارات مؤسسه آموزشى و پژوهشى امام خمينى قدّس سرّه رجاء واثق دارند كه اين عمل مورد رضايت حضرت صاحب الزمان ، ولى عصر عجل اللّه تعالى فرجه قرار گرفته ، به سهم خويش از حضرت استاد كه ما را لايق اعتماد خويش دانستند ، و نيز همهء دست‌اندركاران اجراى اين طرح قدردانى مىكنند ، و البته سپاس گزارى حقيقى را به مولا و صاحب حقيقى وامىگذارند .\r\nشوراى سياست‌گذارى مجموعهء آثار حضرت استاد آيت اللّه مصباح مركز انتشارات مؤسسه آموزشى و پژوهشى امام خمينى قدّس سرّه\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\n[ سخن مؤلف 
  ]\r\nباسمه تعالى\r\nمجموعه‌اى كه با عنوان « مشكات » منتشر مىشود بازتوليد نگاشته‌ها و آثارى است كه در گذشته در قالب‌هاى متفاوتى چاپ و منتشر شده‌اند . با قدردانى از زحمات عزيزان دست‌اندركار كه بر طرّاحى و تجديد چاپ اين مجموعه در شكل جديد و هماهنگ همّت گمارده‌اند ، از درگاه ايزد منّان براى ايشان توفيق بيشتر در مسير زندگى و خدمت خالصانه به اسلام و نظام اسلامى را درخواست مىكنم و چشم اميد به عنايت و قبول حضرت صاحب الامر عجّل اللّه فرجه دارم .\r\nقم مقدّسه - مصباح يزدى 11 / 11 / 83\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nفهرست مطالب\r\nپيشگفتار 19\r\nمرحلهء سوم : تقسيم وجود به ذهنى و خارجى / 23\r\nفصل اوّل / 25\r\n1 : تاريخچهء بحث 25\r\n2 : مقدمه 27\r\n1 - 2 : مبحث وجود ذهنى مربوط به ادراكات تصورى است 28\r\n2 - 2 : بداهت وجود علم 28\r\n3 : توضيح مدعا 28\r\n1 - 3 : اشكال 29\r\n2 - 3 : انقسام تقسيم به مطلق و نسبى يا نفسى و قياسى 30\r\n3 - 3 : جواب اشكال 31\r\n4 : رابطهء ذهن و ذهنى 33\r\n5 : اقوال مخالف 34\r\n6 : براهين 36\r\n1 - 6 : برهان اوّل 37\r\n2 - 6 : برهان دوم 38\r\n3 - 6 : اشكال و جواب 39\r\n7 : ردّ اقوال مخالف 39\r\n1 - 7 : ردّ قول به اضافه 39\r\n2 - 7 : بررسى قول به شبح حاكى از خارج 40\r\n3 - 7 : رد قول به شبح غير حاكى از خارج 42\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n8 - فروع 43\r\n1 - 8 : فرع اوّل 43\r\n1 - 1 - 8 : اشكال اوّل بر وجود ذهنى و جواب آن 45\r\n2 - 1 - 8 : اشكال دوم بر وجود ذهنى و جواب آن 46\r\n3 - 1 - 8 : اشكال سوم بر وجود ذهنى و جواب آن 49\r\n4 - 1 - 8 : اشكال چهارم بر وجود ذهنى و جواب آن 50\r\n5 - 1 - 8 : اشكال پنجم بر وجود ذهنى و جواب آن 51\r\n2 - 8 : فرع دوم 52\r\n1 - 2 - 8 : اشكال ششم بر وجود ذهنى و جواب آن 54\r\n1 - 1 - 2 - 8 : تاريخچهء اشكال 54\r\n2 - 1 - 2 - 8 : اشكال 55\r\n3 - 1 - 2 - 8 : جواب قائلين به انطباع 55\r\n4 - 1 - 2 - 8 : ردّ جواب فوق 56\r\n5 - 1 - 2 - 8 : جواب صحيح 56\r\n2 - 2 - 8 : اشكال هفتم بر وجود ذهنى و جواب آن 57\r\n3 - 8 : فرع سوم 58\r\nمرحلهء چهارم : مواد قضايا / 61\r\nفصل اوّل : واجب و ممكن و ممتنع / 63\r\n1 : مواد ثلاث در منطق 63\r\n2 : مواد ثلاث در فلسفه 63\r\n3 : بيان تقسيم در كتب قديم و كتب متأخرين 65\r\n4 : انحصار مواد در واجب و امتناع و امكان 66\r\n5 : تعريف ناپذيرى مواد ثلاث 68\r\n6 : دو اشكال بر امكان و جواب آنها 69\r\n1 - 6 : امكان وصف واحدى نيست 70\r\n2 - 6 : امكان هيچ نحو ثبوتى ندارد 70\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n3 - 6 : جواب 72\r\n7 : فروع 74\r\n1 - 7 : فرع اوّل - موضوع امكان ماهيت است 74\r\n2 - 7 : فرع دوم - امكان لازمهء ماهيت است 76\r\n1 - 2 - 7 : اشكال و جواب 77\r\n3 - 7 : فرع سوم - امكان معقول ثانى فلسفى است 78\r\n1 - 3 - 7 : انواع مفاهيم 79\r\n1 - 1 - 3 - 7 : معقولات اولى 80\r\n2 - 1 - 3 - 7 : معقولات ثانيه 84\r\n2 - 3 - 7 : برهان 87\r\n1 - 2 - 3 - 7 : امكان امرى خارجى است 87\r\n2 - 2 - 3 - 7 : امكان وصف است 88\r\n3 - 2 - 3 - 7 : امكان وجود منحاز مستقل ندارد 88\r\n3 - 3 - 7 : اشكال و جواب 89\r\n4 - 3 - 7 : اقوال مخالف و ردّ آنها 89\r\n1 - 4 - 3 - 7 : امكان اعتبار عقلى محض نيست 90\r\n2 - 4 - 3 - 7 : امكان داراى وجود منحاز مستقل نيست 91\r\n- برهان اول 91\r\n- برهان دوم 92\r\n3 - 4 - 3 - 7 : امكان مشترك لفظى نيست 93\r\n5 - 3 - 7 : برهان بر وجود استقلالى امكان و ردّ آن 93\r\n8 : اقسام ضرورت 94\r\n1 - 8 : ضرورت ازلى 94\r\n2 - 8 : ضرورت ذاتى 95\r\n3 - 8 : ضرورت وصفى 96\r\n4 - 8 : ضرورت وقتى 96\r\n9 : معانى مختلف امكان 96\r\n1 - 9 : امكان خاص 96\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n2 - 9 : امكان عام 97\r\n3 - 9 : امكان اخص 99\r\n4 - 9 : امكان استقبالى 99\r\n5 - 9 : امكان استعدادى 101\r\n1 - 5 - 9 : تفاوتهاى امكان استعدادى و امكان ذاتى 101\r\n6 - 9 : امكان وقوعى 103\r\n7 - 9 : امكان فقرى 103\r\n10 : توجّه به يك نكته 103\r\nفصل دوم : انقسام هريك از مواد به بالذات و بالغير و بالقياس الى الغير / 105\r\n1 : وجوب بالذات ، امتناع بالذات ، امكان بالذات 105\r\n2 : وجوب بالغير ، امتناع بالغير 106\r\n3 : استحالهء امكان بالغير 107\r\n1 - 3 : برهان اوّل 107\r\n2 - 3 : برهان دوم 109\r\n4 : وجوب بالقياس الى الغير ، امتناع بالقياس الى الغير ، امكان بالقياس الى الغير 110\r\n1 - 4 : ملاك وجوب بالقياس ، امتناع بالقياس ، امكان بالقياس 112\r\n2 - 4 : اشكال 112\r\n3 - 4 : موارد امكان بالقياس الى الغير 113\r\n1 - 3 - 4 : اشكال 115\r\n5 : فروع 116\r\n1 - 5 : فرع اوّل 116\r\n2 - 5 : فرع دوم 117\r\nفصل سوم : ماهيت نداشتن واجب تعالى / 119\r\n1 : بحثى دربارهء عنوان مسئله 119\r\n2 : توضيح مدعا 120\r\n3 : فايدهء بحث 122\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n4 : براهين 122\r\n1 - 4 : برهان اوّل 122\r\n2 - 4 : برهان دوم 122\r\n1 - 2 - 4 : اشكال 124\r\n2 - 2 - 4 : جواب 125\r\n3 - 4 : برهان سوم 126\r\n1 - 3 - 4 : اشكال و جواب 128\r\n5 : فروع 128\r\n1 - 5 : فرع اوّل - نتايج حاصل از ماهيت نداشتن از واجب تعالى 128\r\n1 - 1 - 5 : اشكال اوّل و جواب آن 130\r\n2 - 1 - 5 : اشكال دوم و جواب آن 132\r\n3 - 1 - 5 : اشكال سوم و جواب آن 133\r\n4 - 1 - 5 : اشكال چهارم و جواب آن 134\r\n2 - 5 : فرع دوم 135\r\nفصل چهارم : واجب بالذات واجب من جميع الجهات است / 139\r\n1 : توضيح مدّعا 140\r\n2 : اختلاف يا اتحاد اين قاعده با دو قاعدهء مذكور 141\r\n3 : براهين 142\r\n1 - 3 : برهان اوّل 142\r\n2 - 3 : برهان دوم 143\r\n1 - 2 - 3 : تقرير برهان در غير اين كتاب 142\r\n2 - 2 - 3 : تقرير برهان در اين كتاب 146\r\n3 - 2 - 3 : اشكال و جواب 147\r\n4 - 2 - 3 : ذات واجب عين واقعيت است . 153\r\n3 - 3 : برهان سوم 158\r\n1 - 3 - 3 : اشكال 159\r\n4 - 3 : برهان چهارم 160\r\n\r\n","description":"","footnote":"","page_name":" 13 ","page_number":13},
  {"content":"\r\n\r\n4 : اشكال وارد بر اين قاعده 161\r\n1 - 4 : فرق اسم و صفت 161\r\n2 - 4 : اقسام صفات 163\r\n3 - 4 : توضيحى دربارهء صفات واجب 167\r\n4 - 4 : صفات اضافى واجب تعالى 168\r\n5 - 4 : توضيح اشكال 169\r\n5 : جواب اشكال 170\r\n1 - 5 : جواب علامهء طباطبائى 170\r\n1 - 1 - 5 : اشكال بر جواب علامه و تصحيح آن 171\r\n2 - 5 : جواب صدر المتالهين 173\r\n6 : توضيح يك استدراك 177\r\n7 : فروع 184\r\n1 - 7 : فرع اوّل - واجب تعالى واجد همهء كمالات است 184\r\n1 - 1 - 7 : صرف وجود 184\r\n2 - 1 - 7 : اثبات صرافت وجود واجب از طريق قاعدهء مورد بحث 186\r\n2 - 7 : فرع دوم - وحدت حقّه واجب تعالى 189\r\n1 - 2 - 7 : وحدت عددى و وحدت حقّه 189\r\n2 - 2 - 7 : اثبات وحودت حقّهء واجب تعالى 191\r\n3 - 7 : فرع سوم - بساطت واجب تعالى 192\r\n4 - 7 : فرع چهارم - عدم زيادت صفات واجب تعالى بر ذات 194\r\n5 - 7 : فرع پنجم - وجود واجب تعالى نقيض مطلق عدم 196\r\nفصل پنجم : الشىء ما لم يجب لم يوجد / 199\r\n1 : توضيح مدعا 199\r\n2 : برهان 200\r\n1 - 2 : اشكال و جواب 203\r\n2 - 2 : اشكال و جواب 205\r\n1 - 2 - 2 : اشكال 205\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n2 - 2 - 2 : جواب 206\r\n3 : اولويت 207\r\n1 - 3 : علت اعتقاد متكلمين به اولويّت 207\r\n2 - 3 : اقسام اولويت 208\r\n3 - 3 : دسته‌بندى موجودات از نظر اولويت وجود و عدم 209\r\n4 : ابطال اولويت 210\r\n1 - 4 : برهان اوّل 210\r\n2 - 4 : برهان دوم 211\r\n5 : برهانى نبودن قضايائى كه جهتشان اولويت است 213\r\n6 : وجوب و امتناع سابق 214\r\n7 : وجوب و امتناع لاحق 216\r\n1 - 7 : چرا ضرورت به شرط محمول لا حق است نه سابق ؟ 217\r\n2 - 7 : چرا ماهيت به شرط محمول ضرورى است 218\r\n8 : وجوب سابق و لا حق بالغيرند 218\r\n1 - 8 : برهان اسفار بر بالغير بودن وجوب سابق و لا حق 219\r\n1 - 1 - 8 : اشكال و جواب 220\r\n2 - 8 : برهان كتاب بر بالغير بودن وجوب سابق و لاحق 221\r\nفصل ششم : اصل عليّت و مناط احتياج ممكن به علت / 225\r\n1 : بداهت نياز ممكن به علت 225\r\n2 : مناط احتياج ممكن به علت 227\r\n1 - 2 : نظريهء حسى 227\r\n2 - 2 : نظريهء حدوثى 228\r\n3 - 2 : نظريهء امكان ماهوى 228\r\n4 - 2 : نظريهء فقر وجودى 229\r\n3 : برهان بر نظريهء امكان ماهوى 232\r\n1 - 3 : برهان اوّل 232\r\n2 - 3 : برهان دوم 233\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n4 : اشكال بر نظريه امكان ماهوى و جواب آن 235\r\n1 - 4 : اشكال 235\r\n2 - 4 : جواب حلّى 236\r\n3 - 4 : جواب نقضى اوّل 239\r\n4 - 4 : جواب نقضى دوم 240\r\n1 - 4 - 4 : ردّ اوّل بر جواب نقضى دوم و پاسخ آن 241\r\n2 - 4 - 4 : رد دوم بر جواب نقضى دوم و پاسخ آن 242\r\n1 - 2 - 4 - 4 : پاسخ متكلمين به ردّ دوم و جواب آن 244\r\n5 - 4 : معناى عليّت و معلوليّت در اعدام 245\r\nفصل هفتم : نياز ممكن به علّت در بقا / 251\r\n1 : برهان اوّل 251\r\n2 : برهان دوم 252\r\nفصل هشتم : پاره‌اى از ويژگيهاى ممتنع بالذات / 255\r\n1 : تقابل احكام ممتنع بالذات و واجب بالذات 255\r\n2 : ممتنع بالذات ممتنع بالغير نيست 256\r\n3 : عدم اتصاف شىء واحد به دو امتناع 256\r\n4 : ممكن بالذات موضوع امتناع غيرى 257\r\n5 : عجز عقل از درك حقيقت ممتنع بالذات 257\r\n1 - 5 : اشكال 258\r\n2 - 5 : جواب 259\r\n6 : كيفيت تلازم دو ممتنع 262\r\n1 - 6 : رابطهء دو ممتنع بالذات 263\r\n1 - 1 - 6 : اشكال نقضى 264\r\n1 - 1 - 1 - 6 : امتناع ذاتى صفات سلبى واجب تعالى 265\r\n2 - 1 - 1 - 6 : تلازم بين صفات سلبى واجب تعالى 266\r\n2 - 1 - 6 : جواب اشكال 267\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n3 - 1 - 6 : اشكالى ديگر و جواب آن 270\r\n2 - 6 : رابطهء ممتنع بالذات و ممتنع بالغير 273\r\n1 - 2 - 6 : اشكال اول 274\r\n2 - 2 - 6 : اشكال دوم 275\r\n3 - 2 - 6 : جواب دو اشكال 276\r\n4 - 2 - 6 : اشكالى نقضى و جواب آن 278\r\n5 - 2 - 6 : توضيح چند نكته 281\r\n3 - 6 : رابطهء دو ممتنع بالغير 287\r\n4 - 6 : ممتنعات و شرطيات لزوميه و اتفاقيه 288\r\n5 - 6 : رفع يك اشتباه 290\r\n7 : خاتمه 292\r\n1 - 7 : شمول مواد ثلاث نسبت به همه قضايا 292\r\n2 - 7 : ثبوتى بودن وجوب و امكان و عدمى بودن امتناع 292\r\n3 - 7 : وجوب و امكان دو معقول ثانى فلسفى 293\r\n4 - 7 : امكان و وجوب ماهوى ، امكان و وجوب وجودى 294\r\nكتابنامه 295\r\n\r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\n\r\nپيشگفتار\r\nبسم اللّه الرّحمن الرّحيم\r\nالحمد للّه ربّ العالمين و صلّى اللّه على محمّد و آله الطاهرين سيّما بقيّة اللّه الاعظم ارواح العالمين له الفداء .\r\nبه حمد اللّه جلد دوم اين شرح نيز به پايان رسيد . سعى نگارنده در اين جلد نيز بر آن بوده كه نكاتى را كه در پيشگفتار جلد اوّل توضيح داده شد رعايت كند ، بويژه تحليل استدلالها به مقدمات آنها و توضيح يك يك آنها . در مواردى كه احتياج به توضيحى بيش از توضيح استاد بوده دريغ نشده ، بخصوص اگر مطلب مجمل يا مبهم بوده است . از جمله فصولى كه مشمول اين حكم است فصل چهارم از مرحلهء چهارم است كه دربارهء قاعدهء « واجب بالذات واجب من جميع الجهات است » بحث مىكند . اين قاعده در غالب كتب فلسفى باجمال بحث شده است ، فقط در اسفار و در اين كتاب مشروحتر بيان شده كه باوجود اين ، نياز به شرح و بسط بيشترى داشت . البته امكان آن بود كه اكثر مباحث طرح شده در اين دو جلد به تفصيل بيشترى بررسى شوند ، از جمله در هر مبحث بين اقوال فلاسفه مقايسه به عمل آيد يا اشكالاتى كه به مطالب وارد است ذكر گردد يا لااقل سؤالات منطقيى كه مطلب مورد بحث ايجاب مىكند و مغفول عنه واقع شده طرح شود ، ولى از آن خوددارى شد ، به دليل اينكه اين‌گونه تفصيلات براى مبتديان چندان سودمند نيست و چه بسا موجب پريشانى انديشه شود .\r\nنكته‌اى كه بايد ذكر كرد توضيح شمارهء مطالب هر فصل است كه به جا بود در پيشگفتار جلد اوّل به آن مىپرداختيم ولى از آن غفلت شد . شماره‌گذارى به روش اعشارى است و هر شماره از چپ به راست خوانده مىشود . براى اين نوع شماره‌گذارى ، مطالب هر فصل به چند بخش اصلى تقسيم شده‌اند ، به هريك از اين بخشها يك شمارهء يك رقمى اختصاص داده شده است . در صورت لزوم ، براى هر بخش اصلى يك يا چند بخش فرعى در نظر گرفته شده\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nاست ؛ به هريك از بخشهاى فرعى يك شمارهء دو رقمى اختصاص يافته كه اوّلين رقم آن همان شمارهء بخش اصلى ذى ربط است و طبعا نشان آن است كه اين بخش فرعى به كدام بخش اصلى مربوط است . به حسب نياز ، براى هر بخش فرعى يك يا چند زير بخش منظور شده است ؛ هريك از زير بخشها با يك شمارهء سه رقمى مشخص شده‌اند كه دو رقم اوّل آنها شمارهء بخش اصلى و فرعى ذى ربط است و نشان آن است كه اين زير بخش به كدام بخش فرعى و كدام بخش اصلى تعلق دارد . و بنا به اقتضاى مطلب ، براى هريك از اين زير بخشها يك يا چند زير بخش فرعى ملحوظ شده است كه از شماره‌هاى چهار رقمى برخوردارند و سه رقم اوّل آنها مشخص كننده بخش اصلى و بخش فرعى و زير بخشى است كه اين زير بخش فرعى به آن تعلق دارد . در صورتى كه زيربخشهاى فرعى خود داراى يك يا چند زيربخش فرعى ديگر باشند ، براى آنها شماره‌اى ملحوظ نشده ، زيرا مستلزم شماره‌هاى پنج رقمى است و بنابر آن بوده كه شماره‌ها حداكثر بيش از چهار رقم نداشته باشند . براى روشن شدن مطلب ؛ مثلا ، فصل ششم از مرحلهء چهارم را در نظر مىگيريم ، اين فصل به چهار بخش اصلى تقسيم شده :\r\n1 - بداهت نياز ممكن به علّت ؛\r\n2 - مناط احتياج ممكن به علّت ؛\r\n3 - برهان بر نظريهء امكان ماهوى ؛\r\n4 - اشكال بر نظريهء امكان ماهوى و جواب آن .\r\nو مثلا ، بخش چهارم آن به پنج بخش فرعى تقسيم شده :\r\n1 - 4 . اشكال ؛\r\n2 - 4 . جواب حلىّ ؛\r\n3 - 4 . جواب نقضى اوّل ؛\r\n4 - 4 . جواب نقضى دوم ؛\r\n5 - 4 . معناى عليّت و معلوليّت در اعدام .\r\nو مثلا ، بخش چهارم آن داراى دو زير بخش است :\r\n1 - 4 - 4 . رد اوّل بر جواب نقضى دوم و پاسخ آن ؛\r\n2 - 4 - 4 . رد دوم بر جواب نقضى دوم و پاسخ آن .\r\nو بالاخره ، زير بخش دوم آن خود داراى يك زير بخش فرعى است :\r\n1 - 2 - 4 - 4 . پاسخ از رد دوم و جواب آن .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nضمنا اگر در يك فصل به مطلب ديگرى از همان فصل ارجاع داده شود ، فقط شمارهء مطلب ذكر مىگردد و اگر به مطلبى از فصل ديگرى از همين مرحله ارجاع داده شود ، پيش از ذكر شمارهء مطلب ، شمارهء فصل نيز قيد مىگردد و اگر به مطلبى از فصلى از مرحلهء ديگر ارجاع داده شود ، پيش از ذكر شمارهء مطلب ، شمارهء مرحله و شمارهء فصل نيز يادآورى مىشود .\r\nبنابراين ، اگر در فصل ششم به 1 - 2 - 4 - 4 ارجاع داديم ، يعنى به شمارهء 1 - 2 - 4 - 4 در همين فصل رجوع شود و اگر به فصل هشتم / 2 - 1 - 6 ارجاع داديم ، يعنى به شمارهء 1 - 1 - 6 در فصل هشتم از همين مرحله رجوع شود ؛ و اگر به مرحلهء دوم / فصل اوّل / 2 - 5 ارجاع داديم ، يعنى به شمارهء 2 - 5 در فصل اوّل از مرحلهء دوم رجوع شود .\r\nمسلّم است كه اين نوع شماره‌گذارى هم براى شماره‌گذار مشكل است هم براى خواننده ؛ بيشك شماره‌گذارى مسلسل راحت‌تر است ولى حسن اين نوع شماره‌گذارى اين است كه روابط مطالب را روشن مىسازد . فى المثل ، اگر به مطلبى شمارهء 3 - 4 داديم ، در واقع با اين شماره ، نشان داده‌ايم كه اين مطلب مربوط است به بخشى كه با شمارهء 4 مشخص شده نه ساير بخشها : يا برهان آن است يا اشكالى است بر آن يا فرعى است از آن و هكذا . همچنين تعيين شمارهء 2 - 3 - 4 براى يك مطلب مبيّن آن است كه اين مطلب به بخشهاى اصلى 1 و 2 و 3 و 5 و نيز به بخشهاى فرعى 1 - 4 و 2 - 4 و 4 - 4 مربوط نيست ، فقط مربوط به بخش فرعى 3 - 4 است و بر همين قياس است در شماره‌هاى چهار رقمى . به اين ترتيب ، اين نوع شماره‌گذارى ، اگر با دقت انجام پذيرد ، تا حدى جايگاه منطقى مطالب را مشخص مىكند .\r\nنكتهء ديگر اينكه در ويرايش جديدى كه براى چاپ دوم جلد اوّل اين كتاب صورت پذيرفته برخى از شماره‌هاى مطالب تغيير يافته است ، طبعا در اين جلد هرجا به مطالب مقدمهء مدخل يا خود مدخل يا به مطالب مرحلهء اوّل و دوم ، كه در جلد اول درج شده است ، ارجاع داده‌ايم طبق شماره‌گذارى جديد است نه شماره‌گذارى چاپ اوّل . بنابراين ، جهت تسهيل كار براى كسانى كه چاپ اوّل آن را در دست دارند ، اگر شمارهء مورد ارجاع از شماره‌هائى است كه تغيير يافته ، شمارهء قبلى با شمارهء صفحهء مربوط نيز در پاورقى ذكر شده است .\r\nو السلام على من اتبع الهدى شعبان 1418 / آذر 1376 قم - عبد الرّسول عبوديّت\r\n\r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\n\r\nمرحلهء سوم انقسام وجود ذهنى و خارجى\r\n\r\n","description":"","footnote":"","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\n\r\nفصل اوّل انقسام وجود ذهنى و خارجى\r\n\r\n1 : تاريخچهء بحث\r\nتقسيم وجود به ذهنى و خارجى از تقسيمهايى است كه در دورهء اسلامى صورت گرفته و در فلسفهء يونان وجود نداشته است . ريشهء اين تقسيم‌بندى ، و به عبارتى ريشهء بحث وجود ذهنى ، را بايد در لابلاى بحثهاى فارابى و بو على ، كه به دنبال اشكالات متكلمين و پاسخ به آنها طرح شده است ، جستجو كرد .\r\nتوضيح اينكه ، چنان كه در مرحلهء اوّل / فصل دوم / 8 - 6 گذشت ، به عقيدهء حكماى اسلامى شيئيت و وجود مساوق‌اند . هر شيئى وجود دارد و هرچه وجود دارد نيز شىء است ؛ بنابراين نمىتوان به چيزى دست يافت كه وجود نداشته باشد ولى شىء باشد . پس معدومات ، همان‌گونه كه وجود ندارند ، شىء هم نيستند . بر خلاف حكما ، متكلمين معتقدند كه شيئيت اعم از وجود است و شامل برخى از معدومات نيز مىشود ، پس برخى از معدومات ، على رغم اينكه وجود ندارند ، شىءاند . باختصار ، متكلمين قائل به شيئيت معدومات هستند ولى حكما قائل نيستند . استدلال متكلمين براى اثبات مدعاى خود بر دو مقدمهء زير استوار است :\r\nمقدمهء اوّل : از معدوم مىتوان خبر داد .\r\nمقدمهء دوم : هرچه را كه بتوان از آن خبر داد شىء است .\r\nنتيجه : معدوم شىء است .\r\nتوضيح اينكه ما مىتوانيم از بسيارى از معدومات خبر دهيم ؛ مثلا ، مىگوئيم : « كوه طلا درخشان است » يا با محاسبات نجومى مىگوئيم : « در فلان زمان و فلان مكان خسوفى با اين مشخصّات رخ خواهد داد » ، در حالى كه نه كوه طلا در خارج وجود دارد و نه در هنگام خبر دادن از خسوف خسوفى وجود دارد ، هردو معدوم‌اند و در عين حال از آنها خبر داده‌ايم . از\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nطرف ديگر ، بديهى است كه از لا شىء محض نمىتوان خبر داد و هرچيزى كه بتوان از آن خبر داد شيئيتى دارد ، پس اين‌گونه معدومات هم كه مىتوان از آنها خبر داد شيئيت دارند .\r\nابن سينا در ردّ استدلال متكلمين مىفرمايد كه كبراى اين قياس صحيح است ؛ يعنى ، قضيهء « هرچه را كه بتوان از آن خبر داد شىء است » صادق است و بديهى ولى صغراى آن درست نيست و ريشهء اشتباه متكلمين نيز در همين صغراست . زيرا ما دو نوع معدوم داريم : معدوم مطلق و معدوم در خارج . مقصود از معدوم مطلق معدومى است كه نه در خارج وجود دارد و نه در ذهن و مقصود از معدوم در خارج چيزى است كه فقط در خارج معدوم است ولى در ذهن موجود است . معدوم مطلق به هيچ‌وجه نمىتوان خبر داد و بنابراين شىء هم نيست ، پس معدوم مطلق مشمول صغراى قياس فوق نيست و لذا به چنين معدومى « شىء » يا « چيز » گفته نمىشود و در تعريف آن نمىتوان گفت : « چيزىكه هم در خارج و هم در ذهن معدوم است » و اگر احيانا هم گفته شود ، سخنى است مجازى و ناشى از ضيق عبارت ؛ اما از چيزىكه در خارج معدوم و در ذهن موجود است مىتوان خبر داد و بنابراين مشمول صغراى قياس مذكور است و در نتيجه شىء است و بدون هيچ مسامحه و مجازى دربارهء آن مىتوان گفت : « شيئى يا چيزىكه در خارج معدوم و در ذهن موجود است . » البته بايد توجّه داشت كه اگر از چنين معدومى مىتوان خبر داد ، نه از اين جهت است كه معدوم است ، بلكه از آن جهت است كه در ذهن موجود است . پس اگر بخواهيم قياس مذكور را به شكلى دقيق دربارهء اين دسته از معدومات تشكيل دهيم ، بايد بگوييم : « از معدوم در خارج و موجود در ذهن از آن جهت كه در ذهن موجود است مىتوان چنين خبر داد و هرچه را كه بتوان از آن خبر داد شىء است » و نتيجهء اين قياس چنين است : « معدوم در خارج و موجود در ذهن از آن جهت كه در ذهن موجود است شىء است » . بنابراين ، اگر اين دسته از معدومات شىء هستند ، باز نه از آن جهت است كه معدوم‌اند ، بلكه به اين علت است كه در ذهن موجودند . پس به‌طور كلى ، شىء بودن مساوق موجود بودن است و از آن جدا شدنى نيست ، هر شيئى حتما به نحوى وجود دارد ، يا در خارج يا در ذهن ، و اگر چيزى هيچ نحو وجودى ندارد ، شىء هم نيست و اگر به آن شىء يا چيز گفته شود ، مجازى است .\r\nآنچه گفته شد جواب ابن سيناست به استدلال متكلمين . وى ، پس از جواب فوق ، به وجه مغالطهء متكلمين اشاره مىكند و مىفرمايد : متكلمين از اين‌رو به اين اشتباه گرفتار شده‌اند كه از\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nذهن و وجود اشيا در ذهن غفلت ورزيده‌اند ؛ توجه نيافته‌اند كه پاره‌اى از اشيا ، هرچند در خارج معدوم‌اند ، در ظرف ذهن موجودند و اگر از آنها خبر مىدهيم و آنها را موضوع قضيه قرار مىدهيم ، به دليل وجود آنها در ذهن است و الّا به هيچ‌وجه نمىتوان از آنها خبر داد . پس منشأ اشتباه متكلمين اين است كه قائل به وجود اشيا در ذهن نيستند . از نظر ايشان ، چيزىكه از جهتى معدوم و از جهت ديگر موجود باشد نداريم . هرچه كه معدوم است از همه جهت و به‌طور مطلق معدوم است و طبعا اگر از چنين چيزى خبر داديم ، از آن جهت كه معدوم است خبر داده‌ايم و بنابراين از همان جهت كه معدوم است نيز شىء است . پس قائل شدن به شيئيت معدومات ناشى از تفكيك نكردن بين معدوم مطلق و معدوم در خارج است و اين خود نيز ناشى از توجه نيافتن به ذهن و وجود اشيا در ذهن است . « 1 »\r\nبدين ترتيب ، سخن از ذهن و وجود اشيا در ذهن براى اوّلين بار در كلمات بو على مطرح شده است ، البته على رغم اينكه وى اوّلين كسى است كه بدين مطلب تصريح كرده ، خود بحث مستقلى كه عهده‌دار اثبات وجود ذهنى اشيا و دفع شبهات و اشكالات وارد بر آن باشد بدان اختصاص نداده است . پس از وى ، بهمنيار در التحصيل به اين مطلب پرداخته است . « 2 » و سپس براى نخستين بار ، فخر رازى در المباحث المشرقيه اين بحث را در فصلى مستقل تحت عنوان « فى اثبات الوجود الذهنى « 3 » » مطرح كرده و به پيروى وى خواجه نيز در تجريد الكلام فصل مستقلى به آن اختصاص داده است « 4 » . در كتب فلسفى بعد از خواجه نيز ، اين شيوه ادامه يافته است ، علاوه بر اينكه بتدريج مسائل و مشكلات جديدى در اين باب مطرح شده كه پرداختن به آنها بر حجم اين بحث افزوده است تا بالاخره در اسفار مجموع مسائل مربوط به وجود ذهنى در ضمن پنج فصل بتفصيل مطرح شده است « 5 » .\r\n\r\n2 : مقدمه\r\nبراى روشن شدن مدعا در مبحث وجود ذهنى ، لازم است مقدمتا دو نكته مورد توجه قرار گيرد :\r\n\r\n\r\n","description":"","footnote":"\r\n( 1 ) . الشفاء ، الالهيات ، ص 34 .\r\n( 2 ) . ص 489 .\r\n( 3 ) . المباحث المشرقيه ، ج 1 ، ص 41 .\r\n( 4 ) . شوارق الهام فى شرح تجريد الكلام ، ص 43 ، المسئلة الرابعة .\r\n( 5 ) . الاسفار الاربعه ، ج 1 ، ص 263 .\r\n","page_name":" 27 ","page_number":27},
  {"content":"\r\n\r\n\r\n1 - 2 : مبحث وجود ذهنى مربوط به ادراكات تصورى است\r\nانسان دو نوع ادراك دارد : ادراك تصورى ( تصورات ) و ادراك تصديقى ( تصديقات ) . ادراكات تصورى نيز به دو دسته تقسيم مىشوند : ادراكات تصورى جزئى ( مفاهيم جزئى ) و ادراكات تصورى كلى ( مفاهيم كلى ) . به مفاهيم كلى معقولات نيز گفته مىشود . معقولات نيز ، در تقسيم ديگرى ، به معقولات اولى ( ماهيات ) و به معقولات ثانيه تقسيم مىشوند . پس باختصار ، ادراكات انسان عبارتند از ادراكات تصديقى ، ادراكات تصورى جزئى ، معقولات اولى يا ماهيات و معقولات ثانيه .\r\nاكنون بايد ببينيم آيا تمام ادراكات انسان در بحث وجود ذهنى داخل‌اند ؛ آيا محل نزاع شامل تمام ادراكات فوق است يا تنها شامل پاره‌اى از آنها است . ادراكات تصديقى قطعا از محل نزاع خارج‌اند و بحث وجود ذهنى ناظر به اينها نيست ؛ معقولات اولى يا ماهيات قطعا در محل نزاع داخل‌اند ، پس تكليف اين دو گروه روشن است ؛ باقى مىماند ادراكات تصورى جزئى و معقولات ثانيه . در كتب فلسفى ، مدعاى حكما در باب وجود ذهنى معمولا طورى طرح مىشود كه گويا بر بحث وجود ذهنى تنها در مورد ماهيات مطرح است و شامل اين دو گروه از ادراكات نمىشود ولى از ادله‌اى كه در باب وجود ذهنى اقامه شده است و نيز از مطاوى كلمات مىتوان دريافت كه اين دو گروه نيز مشمول بحث وجود ذهنىاند ، پس همهء ادراكات تصورى داخل در محل نزاع‌اند . بنابراين ، به‌طور خلاصه ، مىتوان گفت كه مسئلهء وجود ذهنى در مورد تصورات مطرح است نه تصديقات .\r\n\r\n2 - 2 : بداهت وجود علم\r\nاز نظر حكماى اسلامى ، اصل وجود علم ، و به عبارتى اينكه « انسان فى الجمله داراى علم و ادراك تصورى و تصديقى به پاره‌اى از اشياست » امرى است بديهى و بىنياز از برهان و از اصول اوّلى و زير بنائى فلسفهء اسلامى است كه بدون پذيرفتن آن نمىتوان فلسفه‌اى داشت .\r\nبنابراين ، نه تنها در باب وجود ذهنى ، بلكه در هيچيك از ديگر ابواب فلسفه در اين‌باره بحثى وجود نخواهد داشت . پس اصل وجود علم تصورى نيز از محل نزاع خارج است .\r\n\r\n3 : توضيح مدعا\r\nآنچه در مبحث وجود ذهنى محل نزاع است اين است كه اولا ، آيا در هنگام تصور اشيا چيزى\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nدر نفس حادث مىشود . آيا تصور شىء صورتى است كه در نفس حاصل مىشود كه قبلا نبود ؛ يعنى با تصور شىء چيزى بر نفس افزوده مىشود و ثانيا ، آيا ماهيت اين صورت با ماهيت شىء خارجى - ذى الصوره - يكى است . به تعبير ديگر ، آيا همان‌طور كه ماهيت اشيا در خارج باوجود خارجى موجود مىشوند ، در هنگام تصور اشيا نيز همان خود ماهيات اشيا هستند كه در ذهن باوجود ذهنى موجود مىشوند ؟ آيا آنچه بين تصور يك شىء و خود آن شىء مشترك است ، و همو ملاك انطباق تصور است بر شىء ، همان ماهيت شىء است ؟\r\nبه نظر اكثر حكما ، جواب سؤال فوق مثبت است . تصور كردن يك شىء يعنى حاضر شدن ماهيت آن در ذهن ، يعنى موجود شدن ماهيتش باوجود ذهنى . پس وجه مشترك ذهن و خارج همان ماهيت اشياست و وجه اختلافشان وجود آنهاست . ماهيت اشيا در ذهن و خارج يكى است ولى وجودشان فرق مىكند : در يكى وجود ذهنى است و در ديگرى خارجى . وجود خارجى منشأ آثارى است كه از ماهيت انتظار داريم و وجود ذهنى منشأ چنين آثارى نيست .\r\nاز اين‌رو ، هنگامى كه ماهيت آتش در خارج موجود است مىسوزاند ولى همين ماهيت با اينكه در ذهن موجود است نمىسوزاند . به عبارت دقيقتر ، هرماهيتى هم مىتواند باوجود مخصوص به خود ، كه منشأ آثار آن ماهيت است ، موجود شود و هم خود او مىتواند باوجود علم ، كه منشأ آثار آن ماهيت نيست ، موجود شود . در حالت اول ماهيت باوجود خارجى موجود شده است و در حالت دوم باوجود ذهنى .\r\n\r\n1 - 3 : اشكال\r\nدر 3 ، گفته شد كه هرماهيتى هم مىتواند باوجود مخصوص به خود ، كه منشأ آثار آن ماهيت است ، موجود شود و هم خود او مىتواند باوجود علم و ادراك ، كه منشأ آثار اين ماهيت نيست ، موجود شود . به‌طور كلى مقصود از وجود خارجى در حكمت اسلامى وجودى است كه منشأ اثر است و مقصود از وجود ذهنى وجودى است كه منشأ اثر نيست . به همين دليل مىگويند كه هرگاه ماهيتى موجود شد و ديديم واجد آثارى است كه از آن متوقّع است ، اين ماهيت باوجود خارجى موجود شده است و هرگاه اين ماهيت موجود شد ولى واجد آثارى كه از آن انتظار مىرود نبود ، اين ماهيت باوجود ذهنى موجود شده است .\r\nممكن است اشكال شود كه اصلا وجود مساوق با منشئيت اثر است ، وجود جسم يعنى آن\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nحقيقتى كه جسم با دارا بودن آن در موضوع نيست و سه بعد فضا را پر مىكند به‌طورى كه جسم ديگرى نمىتواند همان قطعه از فضا را پر كند مگر اينكه جسم موردنظر آن را خالى كند .\r\nبنابراين ، وجود غير منشأ اثر اصلا وجود نيست ؛ نه اينكه وجود هست ولى خارجى نيست و ذهنى است . پس وجود مساوق است با خارجيت ؛ هر وجودى خارجى است و هيچ غير خارجيى وجود ندارد . لذا وجود ذهنى بىمعناست ، بلكه اين واژه حاوى تناقض است ، زيرا معناى آن عبارت است از آن حقيقتى از شىء كه هم منشأ آثار شىء است ، چون وجود است ، هم منشأ آثار شىء نيست ، چون ذهنى است نه خارجى ؛ آن حقيقتى كه هم هست ، به دليل اينكه وجود است ، هم نيست ، به دليل اينكه خارجى نيست . در جواب اين اشكال ، بايد به اين نكتهء دقيق توجه كرد كه وجود ذهنى در عرض وجود خارجى نيست به‌طورى كه بتوان وجودهاى ذهنى را يك طرف نهاد و وجودهاى خارجى را طرف ديگر ؛ به تعبير ديگر ، چنين نيست كه وجودهاى ذهنى فقط ذهنىاند و به هيچ اعتبارى خارجى نيستند و وجودهاى خارجى هم فقط خارجىاند و هيچيك از آنها به هيچ اعتبارى ذهنى نيست . اگر اين‌دو سنخ وجود در عرض يكديگر بودند ، البته اين اشكال وارد بود . به تعبير فلسفى ، تقسيم وجود به ذهنى و خارجى « تقسيم نفسى و مطلق » ، مانند تقسيمهايى كه در ساير علوم با آنها آشنا هستيم ، نيست ؛ بلكه « تقسيم قياسى و نسبى » است كه منحصرا در فلسفه با آن سروكار داريم . اگر تقسيم وجود به ذهنى و خارجى نفسى بود ، اين اشكال وارد بود اما اكنون كه قياسى است به هيچ‌وجه وارد نيست . بنابراين ، بهتر است قبل از جواب اين‌دو نوع تقسيم را توضيح دهيم .\r\n\r\n2 - 3 : انقسام تقسيم به مطلق و نسبى يا نفسى و قياسى\r\nمقصود از تقسيم مطلق يا نفسى تقسيمات متعارفى است كه در همهء علوم شاهد آنها هستيم . در اين نوع تقسيم ، مقسم واحد به دو يا چند قسم مباين تقسيم مىشود به‌طورى كه مصاديق هيچ قسمى را نمىتوان به اعتبار ديگرى در زمرهء افراد و مصاديق قسم يا اقسام ديگر قرار داد ؛ مثلا ، اگر انسان را تقسيم كرديم به سفيد پوست و سياه پوست ، در اين صورت اگر انسانى سفيد پوست است ، سياه پوست نيست و بالعكس . اين دو قسم در عرض هم هستند و از يكديگر متباين‌اند .\r\nمقصود از تقسيم نسبى يا قياسى تقسيمى است كه افراد و مصاديق قسم واحد به يك\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nاعتبار - اعتبار بالقياس الى الغير - تقسيم مىشوند به دو قسم و به اعتبار ديگر - اعتبار فى نفسه ، لا بالقياس الى الغير - اصلا تقسيم نمىشوند ، بلكه مقسم مساوق است با يكى از اقسام . به تعبير ديگر ، افراد مقسم به يك اعتبار تقسيم مىشوند به دو قسم ولى به اعتبار ديگر همهء افراد يك قسم خود مصداق قسم ديگرند . مثلا ، تقسيم موجود به بالقوه و بالفعل را در نظر مىگيريم .\r\nمعناى اينكه الف بالقوه ب است اين است كه هم‌اكنون ب نيست ولى مىتواند ب شود و معناى اينكه الف بالفعل ب است اين است هم‌اكنون ب است . حال اگر موجودات را فى نفسه لحاظ كنيم ؛ يعنى ، هيچ موجودى را با ديگرى نسنجيم ، هرموجودى بالفعل است ؛ يعنى ، هم‌اكنون خود شيئى از اشياست كه واجد آثارى است ؛ به اين اعتبار هيچ موجودى بالقوّه نيست . اما اگر موجودات را باهم بسنجيم ، مىبينيم كه برخى از موجودات مىتوانند موجودات ديگر بشوند : چوب مىتواند ذغال شود ، آتش مىتواند خاكستر شود . پس بسيارى از موجودات بالقوّه چيزهاى ديگرند : چوب بالقوه ذغال است ، آتش بالقوه خاكستر است ، دانه گردو بالقوه درخت گردوست ، نطفهء انسان بالقوّه انسان است و در مقابل برخى از موجودات بالقوّه چيز ديگرى نيستند ، مثل موجودات غير مادى كه به عقيدهء حكماى اسلامى تغيير ناپذيرند پس به اين اعتبار ( اعتبار بالقياس الى الغير ) مىتوان گفت موجودات دو دسته‌اند :\r\nموجودات غير مادى يا مجرد كه بالفعل‌اند نه بالقوّه و موجودات مادى كه بالقوّه‌اند نه بالفعل .\r\nمعناى اين سخن اين است كه اگر موجودات را با غير خود بسنجيم ، به دو دسته تقسيم مىشوند : برخى مىتوانند به ديگرى تبديل شوند و برخى نه و معناى سخن اوّل اين است كه هر موجودى ، اگر با غير سنجيده نشود و به خودى خود - فى نفسه - اعتبار شود ، خودش فعلا شيئى است و آثارى دارد و تناقضى هم نيست . پس تقسيم موجود به بالقوّه و بالفعل نسبى است نه مطلق ؛ زيرا همان موجودات بالقوّه - ماديات - اگر فى نفسه لحاظ شوند ، يعنى با غير سنجيده نشوند ، همه مصداق قسم ديگرند ، يعنى همه بالفعل‌اند . همان آتش كه بالقوّه خاكستر است فى نفسه آتش است و در آتش بودن بالفعل است ؛ همان نطفه كه در مقايسه با انسان بالقوّه است فى نفسه بالفعل است و در نطفه بودنش بالقوّه نيست .\r\n\r\n3 - 3 : جواب اشكال\r\nتقسيم وجود به ذهنى و خارجى نيز نسبى است . هرجودى را ، اگر فى نفسه و بدون مقايسه با\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nغير لحاظ كنيم ، خارجى است ولى اگر آن را بالقياس الى الغير لحاظ كرديم ، تقسيم مىشود به ذهنى و خارجى . به تعبير دقيقتر ، هروجودى اگر با ماهيتى غير از ماهيت خود سنجيده نشود خارجى است . به اين اعتبار ، هيچ وجودى ذهنى نيست و هيچ ماهيتى باوجود ذهنى موجود نيست ؛ اما اگر با ماهيتى غير از ماهيت خود سنجيده شد ، به ذهنى و خارجى تقسيم مىشود .\r\nتوضيح اينكه برخى از وجودها - وجود ادراك - علاوه بر ماهيت خود ، داراى ماهيت غير هم هستند ( ماهيت شىء مدرك ، مثل ماهيت انسان و درخت و ملك ) و برخى ، مانند وجود لذّت و درد و اراده و سفيدى ، ماهيت ديگرى ندارند . حال اگر وجود ادراك را با ماهيت شىء مدرك بسنجيم ، مىبينيم داراى آن ماهيت است ولى آثار آن را ندارد ، بلكه فقط آثار ماهيت خود ، يعنى فقط آثار كيف نفسانى ، را واجد است . پس هرچند ماهيت شىء و مدرك باوجود ادراك در نفس موجود شده ، اين وجود آثار ذاتى و عرضى آن را بروز نمىدهد ؛ لهذا نسبت به آن ذهنى است نه خارجى . حال اگر همين وجود را با ماهيت ديگرى نسنجيم ، مىبينيم خود داراى آثارى است : آثار متوقّع از كيف نفسانى ، پس اين وجود فى حد نفسه خارجى است و به عبارت ديگر فى نفسه داراى ماهيت علم و ادراك ، يعنى داراى ماهيت « كيف نفسانى » است .\r\nبنابراين باختصار ، هرماهيتى مىتواند باوجود مخصوص به خود موجود شود ؛ يعنى ، وجودى كه آثار متوقّع از اين ماهيت را از خود بروز مىدهد ؛ چنين وجودى وجود خارجى اين ماهيت است ؛ نيز همين ماهيت مىتواند باوجود ماهيت ديگرى - وجود علم و ادراك - موجود شود ؛ چنين وجودى وجود ذهنى اين ماهيت است ، هرچند نسبت به ماهيت خود ، يعنى نسبت به ماهيت علم ، خارجى است با اين توضيح ملخص جواب اينكه وجود ذهنى نيز ، اگر فى نفسه در نظر گرفته شود ، خود وجود خارجى است ؛ هيچ وجود ذهنيى نيست كه به اعتبار ديگر خارجى نباشد . در حقيقت ، وجود ذهنى عبارت است از اينكه وجودى را كه نسبت به ماهيت خود خارجى و ذى اثر است وجود ماهيت ديگرى نيز اعتبار كنيم . در چنين اعتبارى ، هرچند اين وجود آن ماهيت است ، آثار متوقّع از آن بروز نمىدهد و طبعا وجود بىاثر آن ماهيت است و ذهنى است . پس اين اشكال در صورتى وارد است كه حكما به وجود ذهنيى قائل باشند كه به هيچ اعتبارى خارجى نباشد ، در حالى كه چنين نيست . شايان ذكر است كه مقصود از « اعتبار » در جملهء « وجود ذهنى عبارت است از اينكه وجودى را كه نسبت به ماهيت خود خارجى و ذى اثر است وجود ماهيت ديگرى اعتبار كنيم » اعتبار گزاف و\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nدلخواه نيست ؛ اعتبارى است نفس الامرى كه منشأ آن در نحوهء وجود علم است و ايجاب مىكند كه داراى ماهيت معلوم هم باشد ولى وجود بىاثر آن . از تقسيمات نسبى ديگر تقسيم وجود است به واحد و كثير و به خيروشر . « 1 » به عقيدهء صدر المتألهين ، اين دو تقسيم نيز نسبى است ؛ شرح بيشتر دربارهء اين‌دو در جاى خود خواهد آمد .\r\nدر پايان ، توجه به اين نكته لازم است كه آنچه تقسيم را نسبى مىكند اين است كه افراد و مصاديق يك قسم به اعتبارى در مقابل افراد و مصاديق قسم ديگر و به اعتبار ديگر در زمرهء افراد و مصاديق آن باشند ، به‌طورى كه به اين اعتبار يك قسم مساوق مقسم شود و قسم ديگرى در كار نباشد . توجه به اين نكته از اين‌روست كه گاهى بغلط گمان مىرود كه مفهوم يك قسم ( نه افراد و مصاديق آن ) به اعتبارى در مقابل قسم ديگر است و شامل مصاديق آن نمىشود و به اعتبار ديگر مساوق مقسم است و شامل مصاديق قسم ديگر مىشود ؛ يعنى ، تعدد اعتبار را در ناحيهء مفهوم گمان مىكنند نه مصاديق و افراد ؛ در حالى كه در تقسيم نسبى هم مفهوم مقسم و هم مفهوم هريك از دو قسم ثابت‌اند و در آنها تعدّد اعتبار وجود ندارد ؛ اگر تعدّد اعتبار هست تنها در ناحيهء افراد و مصاديق اقسام است ، آن‌گونه كه توضيح داديم :\r\nالمعروف من مذهب الحكماء انّ لهذه الماهيّات الموجودة فى الخارج المترتّبة عليها آثارها وجودا اخر لا يترتّب عليها فيه آثارها الخارجيّة بعينها و إن ترتّب آثار اخر غير آثارها الخارجيّة و هذا النحو من الوجود هو الذي نسمّيه الوجود الذهنيّ و هو علمنا بماهيّات الأشياء .\r\n\r\n4 : رابطهء ذهن و ذهنى\r\nنكته‌اى كه در اينجا مورد توجه است اين است كه نسبت ذهن با امور ذهنى چگونه است . آيا ذهن ظرفى است محقق و موجود در مرتبه‌اى از نفس كه ابتدا خالى است و سپس صور ذهنى - ذهنيها - در داخل آن به وجود مىآيند و بتدريج آن را پر مىكنند ؟ يعنى آيا ظرف وجودى جداى از مظروف دارد ؟ يا نه ، بلكه تعدد ظرف و مظروف اعتبارى است ، نه حقيقى ، بدين معنى كه آنچه در نفس محقق مىشود همان صور ذهنى است و ظرفى جداى از اين صور وجود ندارد و همين صور ذهنى به اعتبارى ذهن هم هستند ؟ حقيقت اين است كه مغايرت بين ذهن\r\n\r\n\r\n","description":"","footnote":"\r\n( 1 ) . اگر در باب خيروشر نظر افلاطون را بپذيريم ، تقسيم وجود به خيروشر نسبى است .\r\n","page_name":" 33 ","page_number":33},
  {"content":"\r\n\r\nو ذهنى اعتبارى است . براى روشنتر شدن مطلب ، رابطهء خارج و خارجى را در نظر مىگيريم كه در آن خارج چيزى جز همان خارجى نيست ؛ چنين نيست كه خارج ظرفى است بزرگ كه تحققى براى خود دارد و خارجيها هم موجودات جداگانه‌اى هستند كه در اين ظرف وجود دارند . نه ، خارج و خارجى يكى است ؛ همان خارجى به اعتبارى خارج هم هست . به همين نحو ، ذهن و ذهنى هم يكى است ؛ همان ذهنى به اعتبارى ذهن هم هست . پس اگر هيچ صورت ذهنيى در نفس انسان نباشد ، در واقع انسان ، نه تنها فاقد صورت ذهنى است ، بلكه فاقد ذهن هم هست .\r\n\r\n5 : اقوال مخالف\r\nتا اينجا مدعا روشن شد : در هنگام تصور اشيا صورتى از آنها در ذهن موجود مىشود كه واجد ماهيت شىء خارجى است . همان‌طور كه مشاهده مىشود ، اين مدعا شامل دو جزء است :\r\n1 - در هنگام تصور اشيا صورتى از آنها در ذهن موجود مىشود كه به آن « صورت ذهنى » مىگويند .\r\n2 - ماهيت صورت ذهنى با ماهيت شىء خارجى يكى است . ( وحدت ماهوى صورت ذهنى با شىء خارجى ) .\r\nهريك از دو جزء مدعا مورد انكار واقع شده است . گروهى منكر صورت ذهنى هستند . به نظر ايشان ، در هنگام تصور اشيا اصلا صورتى در نفس انسان حاصل نمىشود ، بلكه هنگام مواجهه انسان با شىء خارجى ارتباطى بين او و آن شىء برقرار مىشود و تصور آن شىء چيزى جز همين ارتباط نيست ؛ به زبان فلسفى ، تصور همان اضافهء بين عالم و معلوم است .\r\nطبق اين رأى ، در هنگام تصور اشيا ، چيزى در نفس حادث نمىشود . نفس انسان قبل از تصور و در هنگام تصور يك حال دارد ، نه قبل از تصور چيزى كم داشت و نه هنگام تصور چيزى افزون بر قبل دارد ؛ زيرا تصور چيزى جز همان ارتباط نفس عالم با شىء خارجى نيست .\r\nمطابق اين قول ، علم از مقولهء اضافه است . به عقيدهء حكما ، هرچند در پيدايش تصور اضافه و ارتباط انسان با شىء متصوّر لازم است ، تصور خود همين ارتباط نيست ، بلكه در اثر اين ارتباط چيزى در نفس حادث مىشود و بر آن افزوده مىگردد كه قبلا واجد آن نبود ، پس با تصور اشيا در خود نفس تغيير حاصل مىشود و حال نفس قبل از تصور و در هنگام تصور يكسان نيست :\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nو انكر الوجود الذهنيّ قوم ، فذهب بعضهم الى انّ العلم انّما هو نوع اضافة من النفس الى المعلوم الخارجيّ .\r\nگروه ديگرى ، گرچه منكر صورت ذهنى نيستند ، جزء دوم مدعا ؛ يعنى ، وحدت ماهوى صورت ذهنى با شىء خارجى ، را نمىپذيرند . به عقيدهء اينان ، در هنگام تصور اشيا ، بدون شك ، صورتى در نفس حاصل مىشود ولى اين صورت همان ماهيت شىء متصوّر را ندارد . به چنين صورتى « شبح » مىگويند . قائلين به شبح خود دو دسته‌اند : دستهء اوّل كسانى كه اشباح را مشابه خارج و به جهت همين مشابهت حاكى از خارج مىدانند . به نظر ايشان ، همان‌طور كه تصوير شىء با اينكه از نظر ماهيت مغاير اوست ، به صرف مشابهت حاكى از اوست ، شبح آن در ذهن نيز گرچه از جهت ماهيت مغاير اوست به سبب مشابهت حاكى از اوست . به تعبير ديگر ، حكايت صورت از شىء خارجى متوقف بر وحدت ماهوى آن دو نيست . اينكه صورت و ذى الصوره وحدت ماهوى ندارند منافاتى ندارد با اينكه صورت حاكى و كاشف از ذى الصوره است :\r\nو ذهب بعضهم - و نسب الى القدماء - انّ الحاصل في الذهن عند العلم بالأشياء اشباحها المحاكية لها ، كما يحاكي التمثال لذي التمثال مع مباينهما ماهيّة .\r\nدستهء دوم كسانى هستند كه اشباح را حاكى نمىدانند : شبح شىء اصلا حاكى از شىء خارجى نيست ؛ اين‌دو به كلى مباين‌اند . پس اينكه انسان گمان مىكند علم تصورى به اشيا پيدا مىكند باطل است ؛ حقيقت امر اين است كه تمام تصورات انسان خطا هستند ، منتها خطاى منظم و دائم ؛ يعنى ، خطائى كه همواره به يك نحو تكرار مىشود . دستگاه ذهن طورى است كه همواره در مواجهه با شيئى بخصوص شبحى خاص ايجاد مىكند ؛ نه اينكه يك بار شبحى در آن ايجاد شود و بار ديگر شبح ديگر و بار سوم شبح سوم ؛ پس خطائى است دائمى و منظم و همين نظم دائمى به انسان كمك مىكند تا در عمل از آنها استفاده كند ، با اينكه هيچگاه به اشياء خارج علم ندارد . براى سهولت فهم ، فرض مىكنيم شخصى هميشه آب را آتش مىبيند و آتش را آب و در نتيجه آثارى كه ما براى آتش قائليم او براى آب قائل است و بالعكس . چنين كسى از حقيقت آتش و آب آگاه نيست ، زيرا حقيقت شىء خارجى آتش است ولى او تصورى غير از آتش از آن دارد و همچنين است در مورد آب . او به گمان خود همواره وقتى مايعى به نام آب را لمس مىكند مىسوزد و درد مىكشد و بالعكس : وقتى با شعلهء آتش مواجه مىشود خنك\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nمىشود و با بلعيدن آن از تشنگى نجات مىيابد . پس چنين شخص دائما در مواجهه با آتش همان آثارى را حس مىكند كه ما حس مىكنيم و همان عكس‌العملى را نشان مىدهد كه ما نشان مىدهيم ، با اين تفاوت كه او آتش را آب مىبيند و چنين مىكند و ما آتش مىبينيم . از باب تشبيه معقول به محسوس ، از نظر اينان ، تصورات انسان به مثابهء رموز و كدهائى هستند براى اشياء خارجى . هرتصورى در حكم يك رمز و كد است براى يك شىء خاص . رمز و كد با شىء كددار نه رابطه علّى و معلولى دارد و نه وحدت ماهوى ، دو شىء كاملا مباين‌اند و حتى شباهتى هم بين آن دو نيست ، در عين حال انسان از رمز و كد به شىء داراى كد منتقل مىشود و از همين كدگذاريها در عمل سود فراوان مىبرد :\r\nو قال آخرون بالاشباح مع المباينة و عدم المحاكاة ، ففيه خطأ من النفس غير انّه خطأ منظّم لا يختلّ به حياة الانسان ، كما لو فرض انسان يرى الحمرة خضرة دائما ، فيرتّب على ما يراه خضرة آثار الحمرة دائما .\r\n\r\n6 : براهين\r\nچنان كه در 3 گذشت ، مجموعا چهار قول وجود دارد :\r\n1 - قول حكما كه بنابر آن اولا ، علم تصورى كيفيتى است كه در نفس حاصل مىشود و ثانيا ، ماهيت آن با ماهيت معلوم يكى است .\r\n2 و 3 - قول به اشباح كه طبق آن علم تصورى كيفيتى است كه در نفس تحقق مىيابد ولى ماهيت آن با ماهيت معلوم يكى نيست كه به چنين چيزى « شبح » مىگويند . اين قول خود به دو قول ديگر منحل مىگردد :\r\n- اشباح حاكى از خارج‌اند و وحدت ماهوى شرط حكايت نيست ؛\r\n- اشباح حاكى از خارج نيستند .\r\n4 - قول به اضافه كه مطابق آن اصلا علم تصورى امرى كه در نفس حاصل شود نيست ، بلكه همان خود اضافهء بين عالم و معلوم خارجى است .\r\nهمان‌طور كه ديده مىشود براى اثبات مدعاى حكما بايد دو مطلب اثبات شود : اول آنكه صورتى در نفس حاصل مىشود و دوم آنكه ماهيت آن با ماهيت ذى الصوره يكى است . ولى اگر در براهين اقامه شده دقت شود ، ديده مىشود كه فقط قادر به اثبات مطلب اول هستند و از\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nاثبات وحدت ماهوى صورت ذهنى و شىء خارجى عاجزند ولى با رد قول به شبح طبعا اين مطلب نيز ثابت مىشود . پس گرچه براهين اثبات وجود ذهنى مستقيما قادر به اثبات وحدت ماهوى صورت ذهنى و شىء خارجى - ذى الصوره - نيستند ، اين مطلب به‌طور غيرمستقيم اثبات مىگردد .\r\n\r\n1 - 6 : برهان اوّل\r\nدر اين برهان ، ابتدا ، ثابت مىكنند كه ماهيّات اشيا در نفس انسان موجودند و سپس ، باتوجه به اينكه نفس خود مىتواند داراى دو مرتبه باشد : مرتبهء ذهن و مرتبهء خارج ، ثابت مىكنند كه اين ماهيّات در مرتبهء ذهن نفس‌اند ، نه در مرتبهء خارج آن . دو مقدمه در اين برهان به كار رفته است :\r\nمقدمهء اوّل : ماهيات اشيا به صورت كلى و صرف به نحوى موجودند .\r\nبرهان بر اثبات اين مقدمه خود مبتنى بر دو مقدمه است :\r\nالف ) ما ماهيات اشيا را به صورت كلى و صرف تصور مىكنيم ، مثل ماهيت انسان و اسب و درخت ، و بر آنها حكم مىكنيم به اينكه انسان متصوّر ما كلى و صرف است ، اسب متصوّر ما كلى و صرف است ، درخت متصوّر ما كلى و صرف است .\r\nب ) متصوّر ما در ظرفى كه حكم بر آن شده است ، يعنى در ظرف نفس و وجدان ما ، به نحوى ثبوت دارد ، زيرا ثبوت شيء لشيء في ظرف مّا فرع ثبوت المثبت له في ذلك الظرف .\r\nنتيجهء دو مقدمهء الف و ب اينكه انسان ، اسب و درخت متصوّر ما در ظرف نفس و وجدان ما به نحوى موجودند ؛ به تعبير كلى ، ماهيات اشيا به صورت كلى و صرف به نحوى موجودند :\r\nو البرهان على ثبوت الوجود الذهنيّ أنّا نتصوّر هذه الامور الموجودة في الخارج ، كالانسان و الفرس مثلا ، على نعت الكلّيّة و الصرافة و نحكم عليها بذلك و لا نرتاب أنّ لمتصوّرنا هذا ثبوتا مّا في ظرف وجداننا و حكمنا عليه بذلك ، فهو موجود بوجود مّا .\r\nمقدمهء دوم : ماهيات اشيا به صورت كلى و صرف در خارج موجود نيستند .\r\nدليل اثبات اين مقدمه اينكه اولا ، وجود خارجى مساوق با تشخص است ، بنابراين ممكن نيست شيئى در خارج كلى باشد و ثانيا ، هيچ ماهيتى در خارج به صورت صرف ، يعنى غير مخلوط با ساير ماهيات ، يافت نمىشود ؛ مثلا ، ماهيت انسان در خارج با ماهيت رنگ ، شكل ،\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nاندازه ، وضع ، اين و متى همراه است ؛ در خارج انسانى كه نه رنگ داشته باشد ، نه شكل ، نه اندازه ، نه وضع ، نه مكان و نه زمان نداريم . ساير ماهيات نيز همين گونه‌اند ؛ هيچ ماهيتى در خارج به تنهائى يافت نمىشود ، هرماهيتى مخلوط است با ماهيات ديگر . پس ماهيت همواره در خارج متشخص و مخلوط است و هيچ ماهيتى به صورت كلى و صرف در خارج موجود نيست :\r\nليس [ متصوّرنا 
  ] بهذه النعوت [ اى بنعت الكلّيّة و الصرافة 
  ] موجودا فى الخارج ، لأنّه فيه على نعت الشخصيّة و الاختلاط .\r\nطبق مقدمهء اوّل ، ماهيات اشيا به صورت كلى و صرف به نحوى موجودند و طبق مقدمهء دوم اين ماهيات نمىتوانند در خارج موجود باشند .\r\nنتيجه : اين ماهيات به نحوى كلى و صرف بايد در ظرفى غير از خارج ، يعنى در ذهن ، موجود باشند . به عبارت ديگر اين ماهيات بايد وجود ذهنى داشته باشند .\r\nو اذ ليس بهذه النحو موجودا فى الخارج ، لانّه فيه على نعت الشخصيّة و الاختلاط ، فهو موجود فى ظرف آخر لا يترتّب عليه فيه آثارها الخارجيّة و نسمّيه الذهن .\r\n\r\n2 - 6 : برهان دوم\r\nاين برهان بر دو مقدمهء زير مبتنى است :\r\nمقدمهء اوّل : امور عدمى غير موجود در خارج در نفس ما موجودند .\r\nبرهان بر اثبات اين مقدمه خود بر دو مقدمه مبتنى است :\r\nالف ) ما امور عدمى غير موجود در خارج را تصور مىكنيم ؛ مثل عدم مطلق ، معدوم مطلق ، اجتماع نقيضين و ساير محالات ؛ و بر آنها با احكام و محمولات ثبوتى حكم مىكنيم ، مانند معدوم مطلق از عدم مطلق متمايز است و هردو از اجتماع نقيضين متمايزند و مانند اينكه عدم مطلق و معدوم مطلق و اجتماع نقيضين بعد از اينكه در نفس ما نبودند در آن موجود و حاضر شدند .\r\nب ) متصور ما در ظرفى كه بر آن حكم شده ، يعنى در ظرف وجدان ما ، ثبوت دارد ، زيرا ثبوت شىء لشىء فى ظرف مّا فرع ثبوت المثبت له فى ذلك الظرف .\r\nنتيجه دو مقدمهء الف و ب اينكه امور عدمى به نحوى موجودند .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nمقدمهء دوم : امور عدمى در خارج باوجود خارجى موجود نيستند .\r\nنتيجه : امور عدمى در ذهن موجودند ؛ و به عبارت ديگر ، اين امور باوجود ذهنى موجودند نه باوجود خارجى :\r\nو ايضا نتصوّر امورا عدميّة غير موجودة فى الخارج ، كالعدم المطلق و المعدوم المطلق و اجتماع النقيضين و ساير المحالات ، فلها ثبوت مّا عندنا ، لاتّصافها به احكام ثبوتيّة كتميّزها من غيرها و حضورها لنا بعد غيبتها عنّا و غير ذلك ؛ و اذ ليس هو الثبوت الخارجىّ ، لانّها معدومة فيه ، ففى الذهن .\r\n\r\n3 - 6 : اشكال و جواب\r\nاشكال : اين‌دو برهان وجود ذهنى را فقط براى ماهيات كلى ، مفاهيم صرف و امور عدمى اثبات مىكنند و ساير مفاهيم ، مانند مفاهيم غير ماهوى و جزئى ، را شامل نمىشوند .\r\nجواب : ما وقتى به ذهن خود رجوع مىكنيم ، بدون شك بين مفاهيم موجود در ذهن ؛ اعم از كلى و جزئى ، معقول اوّل و ثانى ، وجودى و عدمى ؛ از اين حيث كه تصورند هيچ تفاوتى نمىيابيم . همهء اين مفاهيم از آن جهت كه تصورند سنخ واحدند و حكم واحد دارند . بنابراين ، اگر خاصيتى براى يكى از اين مفاهيم از آن جهت كه تصور است اثبات شد ، در واقع براى همهء آنها اثبات شده است ؛ پس تمام مفاهيم تصورى در موطن نفس ما باوجود ذهنى موجودند :\r\nو لا نرتاب انّ جميع ما نعقله من سنخ واحد ؛ فالأشياء ، كما انّ لها وجودا فى الخارج ذا آثار خارجيّة ، لها وجود فى الذهن لا يترتّب عليها فيه تلك الآثار الخارجيّة و إنّ ترتّبت عليها آثار اخر غير آثارها الخارجيّة الخاصّة .\r\n\r\n7 : ردّ اقوال مخالف\r\n\r\n1 - 7 : ردّ قول به اضافه\r\nگفتيم كه قائلين به اضافه معتقدند كه علم انسان به اشيا جز همان ارتباط بين انسان و اشيا نيست ، به تعبير ديگر ، مطابق اين قول معلوم بالذات « 1 » همان شىء خارجى است ، انسان به خود شىء خارجى علم پيدا مىكند ، نه به صورتى حاكى از آن . بر اين قول دو اشكال وارد است :\r\n\r\n\r\n","description":"","footnote":"\r\n( 1 ) . معلوم بالذات يعنى آنچه علم به خود آن تعلق مىگيرد بدون واسطه هيچ صورتى .\r\n","page_name":" 39 ","page_number":39},
  {"content":"\r\n\r\nاشكال اوّل : قول به اضافه قادر نيست علم انسان به معدومات را توجيه كند .\r\nلازمهء قول به اضافه اين است كه انسان به معدومات علم نداشته باشد ، مانند علم به ماهياتى كه كلى يا صرف‌اند يا علم به امور عدمى يا علم به محالات . زيرا اضافه همواره قائم به دو طرف است ؛ اگر هردو طرف موجود باشند ، اضافه بين آنها تحقق‌پذير است ولى اگر يك طرف يا هر دو طرف معدوم باشند ، تحقق اضافه بين آنها محال است . حال اگر علم انسان به اشيا همان نفس اضافهء بين انسان و اشياست ، در صورتى مىتوان به شيئى علم داشت كه هم انسان موجود باشد و هم آن شىء ؛ پس اگر شيئى موجود نباشد ، علم به آن نيز محال است ، زيرا مستلزم تحقق اضافه است بين يك امر موجود و يك امر معدوم كه محال است :\r\nو لو كان هذا الذي نعقله من الاشياء هو عين ما في الخارج ، كما يذهب اليه القائل بالاضافة ، لم يمكن تعقّل ما ليس في الخارج ، كالعدم و المعدوم .\r\nاشكال دوم : قول به اضافه قادر به توجيه خطا نيست .\r\nخطاى در علم يعنى عدم مطابقت علم با معلوم . پس خطا در جائى قابل فرض است كه مطابقت و عدم مطابقت قابل فرض باشد ، مانند قول حكما كه علم را صورت نفسانى مىدانند و طبعا اگر اين صورت محقق بود و مطابق خارج نبود ، خطا است . در قول به اضافه ، اصلا مطابقت و عدم مطابقت متصور نيست تا خطائى قابل تصور باشد . علم همان اضافهء بين عالم و شىء خارجى است . يا اين اضافه محقق است ، در اين صورت علم هم بىهيچ خطائى محقق است و يا محقق نيست كه در اين صورت علمى محقق نيست تا خطائى در آن تصوّر شود .\r\nپس حالتى كه علم محقق باشد و خطا هم باشد نداريم :\r\nو لم يتحقّق خطأ فى العلم .\r\n\r\n2 - 7 : بررسى قول به شبح حاكى از خارج\r\nبر اين قول دو اشكال وارد است :\r\nاشكال اول : همان‌طور كه در 6 - 2 گفته شد ، هنگامى تصورات ما مىتوانند حاكى از خارج باشند كه با شىء خارجى وحدت ماهوى داشته باشند ، زيرا تنها امر مشتركى كه بين ذهن و خارج متصور است ماهيت است ، در حالى كه قائلين به اشباح منكر وحدت ماهوىاند . به تعبير ديگر ، اصلا حقيقت حكايت علم تصورى از خارج جز همان وحدت ماهوى بين علم\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nتصورى و شىء خارجى نيست ؛ پس انكار آن در حكم انكار حكايتگرى علم تصورى است كه جز به‌معناى اين نيست كه آنچه را ما علم مىپنداريم در واقع جهل است و اين همان سفسطه است كه به نظر حكماى اسلامى بديهى البطلان است :\r\nو لو كان الموجود في الذهن شبحا للأمر الخارجيّ نسبته اليه نسبة التمثال الى ذي التمثال ، ارتفعت العينيّة من حيث الماهيّة و لزمت السفسطة ، لعود علومنا جهالات .\r\nاشكال دوم : اين قول مستلزم دور است .\r\nبنابراين قول ، انسان از شبح همان‌طور به شىء خارجى منتقل مىشود كه از عكس به عاكس ؛ نحوهء حكايت شبح از خارج مانند نحوهء حكايت عكس از عاكس است . بين عكس و عاكس وحدت ماهوى نيست ، فقط نوعى مشابهت هست و صرف همين مشابهت كافى است براى اينكه انسان از اوّلى به دومى منتقل شود و اوّلى حاكى از دومى باشد ؛ در شبح نيز همين گونه است . پس وحدت ماهوى شرط حكايت نيست ؛ ممكن است كشف و حكايت محقق باشد بدون وحدت ماهوى بين حاكى و محكى .\r\nبطلان اين سخن وقتى آشكار مىشود كه توجه كنيم كه انسان تنها هنگامى از عكس به عاكس منتقل مىشود كه قبل از علم به عكس علم به عاكس داشته باشد و الّا انتقال از يكى به ديگرى محال است ، هرچند مشابه هم باشند . اگر كسى هيچگاه شيئى خارجى را نديده باشد و همواره به جاى هرشيئى عكس آن را ديده باشد ، چنين كسى هرگز از عكس به عاكس پى نمىبرد ؛ يعنى ، هرگز عكس او را به ماوراء خود منتقل نمىكند . براى چنين كسى يك عكس به مثابهء خطوط و سطوح رنگينى است كه در صفحه‌اى كنار هم قرار گرفته‌اند . اگر مىبينيم ما بدون ديدن اسب دريائى يا عروس دريائى و صرفا با ديدن عكس آنها به آنها پى مىبريم ، از اين‌روست كه قبلا عاكسهائى را ديده‌ايم و سپس عكس آنها را ديده‌ايم و از عكس آنها به عاكس منتقل شده‌ايم و لذا اگر مجددا از شيئى كه تاكنون نديده‌ايم عكسى ببينيم ، باز به عاكس آن منتقل مىشويم ولى كسى كه هرگز عاكسى نديده و هميشه عكس ديده است براى او عكس جز صفحه‌اى رنگين نيست و هرگز از آن به عاكس منتقل نمىشود ، بلكه خود ما نيز اگر عكسى را ببينيم كه ندانيم عكس شىء ديگرى است و عاكس آن هم به هيچ‌وجه با آنچه تاكنون ديده‌ايم از هيچ جهتى شباهت نداشته باشد ، از عكس به عاكس منتقل نمىشويم و آن عكس را فقط يك صفحهء منقش تصور مىكنيم . پس انتقال از عكس و حاكى به عاكس و محكى خود\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nمتوقف بر اين است كه قبلا علم به عاكس و محكى داشته باشيم . از طرف ديگر ، علم به محكى خود متوقف است بر اينكه بين آن علم و محكى حكايت و مطابقتى وجود داشته باشد ؛ به تعبير دقيقتر ، اصلا علم به محكى همان خود حكايت از محكى و مطابقت با آن است . پس انتقال از عكس و حاكى به عاكس و محكى خود متوقف بر تحقق حكايت است . بنابراين ، اگر قبلا حكايتى بين صور ذهنى ما و عاكس و محكى محقق نشده باشد ، انتقال از يكى به ديگرى ، به نحو انتقال از عكس به عاكس ، محال است . به عبارت ديگر ، انتقال از عكس و حاكى به عاكس و محكى خود متوقف است بر تحقق حكايت بين صور ذهنى ما و بين عاكس و محكى .\r\nحال اگر خود حكايت صور ذهنى ما از عاكس و محكى متوقف بر انتقال از عكس و حاكى به عاكس و محكى باشد ، چنان كه قائلين به اشباح معتقدند ، دور صريح لازم مىآيد كه باطل است :\r\nعلى انّ فعليّة الانتقال من الحاكىّ الى المحكىّ متوقّف على سبق علم بالمحكيّ و المفروض توقّف العلم بالمحكيّ على الحكاية .\r\n\r\n3 - 7 : رد قول به شبح غير حاكى از خارج\r\nبر اين قول نيز دو اشكال وارد است :\r\nاشكال اوّل : همان اشكال اوّل بر قول به اشباح حاكى از خارج به اين قول نيز وارد است ، با اين تفاوت كه قائلين به اين قول تصريح مىكنند كه تمام علوم ما خطا است و ما به هيچ شىء خارجيى علم نداريم ، زيرا هرنوع حكايتى را صريحا منكراند :\r\nو لو كان كلّ علم مخطئا في الكشف عمّا ورائه ، لزمت السفسطة .\r\nاشكال دوم : اين قول به تناقض مىانجامد .\r\nاگر هرعلمى خطاست ، پس خود قضيهء « هرعلمى خطاست » نيز خطا و كاذب است و نقيض آن ، يعنى قضيهء « برخى از علوم ما خطا نيست » ، صادق است ؛ پس قائل شدن به اين قول مستلزم قائل شدن به نقيض آن است و اين تناقض است و محال :\r\nو ادّى الى المناقضة ، فانّ كون كلّ علم مخطئا يستوجب ايضا كون هذا العلم بالكلّيّة مخطئا ، فيكذب ، فيصدق نقيضه و هو كون بعض العلم مصيبا .\r\nبا اثبات قول حكما و ابطال اقوال مخالف نتيجه گرفته مىشود كه مىتوان وجود را به ذهنى و خارجى تقسيم كرد :\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nفقد تحصّل أنّ للماهيّات وجودا ذهنيّا لا يترتّب عليها فيه الآثار ، كما أنّ لها وجودا خارجيّا تترتّب عليها فيه الآثار و تبيّن بذلك انقسام الموجود الى خارجىّ و ذهنيّ .\r\n\r\n8 : فروع\r\nو قد تبيّن بما مرّ امور :\r\n\r\n1 - 8 : فرع اوّل\r\nمكررا گفته شد كه ماهيت صورت ذهنى با ماهيت شىء خارجى محكىّ آن صورت يكى است ؛ يعنى ، صورت انسان در ذهن همان ماهيت انسان را دارد ؛ يعنى ، جوهر سه بعدى رشد كنندهء حساس داراى حركت ارادى ناطق است و زيد و عمرو و بكر و ساير افراد انسان در خارج نيز همين ماهيت را دارند . هم بر صورت ذهنى انسان اجناس و فصول فوق حمل مىشود هم بر افراد خارجى آن . اكنون در اين فرع سخن در آن است كه ، گرچه هم صورت ذهنى و هم فرد خارجى محكىّ اين صورت داراى يك ماهيت‌اند ، تفاوت فاحشى وجود دارد بين اينكه صورت ذهنى داراى اين ماهيت است و اينكه فرد خارجى محكىّ آن داراى اين ماهيت است . اگر مىگوئيم : « انسان موجود در ذهن حيوان ناطق است » ، به همان معنائى نيست كه مىگوئيم : « زيد حيوان ناطق است . » به عبارت ديگر ، فرق است بين ماهيت موجود در ذهن ( ماهيت ذهنى ) و ماهيت موجود در خارج ( ماهيت خارجى ) ؛ ماهيت خارجى داخل و مندرج تحت اجناس و فصولى است كه بر آن صدق مىكنند ، بر خلاف ماهيت ذهنى .\r\nمقصود از اندراج يك ماهيت تحت يك مقوله با جنس يا فصل يا نوع اين است كه تمام آثار متوقّع از آن مقوله يا جنس يا فصل يا نوع بر اين ماهيت مترتب باشند ؛ مثلا ، انسان خارجى كه مندرج در تحت جوهر سه بعدى رشدكنندهء حساس داراى حركت ارادى ناطق است واجد تمام آثار - كمالات ذاتى و عرضى - اجناس و فصول فوق است ؛ يعنى ، اولا ، اين ماهيت در خارج موجودى است كه قائم به موضوع نيست ، نعت و صفت براى شىء ديگر نيست ؛ ثانيا ، سه بعد قائم بر هم در آن متصور است ؛ موجودى است سه بعدى ؛ ثالثا ، رشد مىكند و اندازهء آن زياد مىشود ؛ رابعا ، احساس دارد ؛ خامسا ، حركت مىكند و اين حركت هم ارادى است نه غير ارادى و بالاخره مىتواند معقولات و كليات را ادراك كند ؛ اينها همهء كمالات\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nذاتى انسان بودند . انسان خارجى واجد كمالات عرضى هم هست ؛ مثلا ، شكل دارد ، رنگ دارد ، بو دارد ، زبرى و نرمى دارد و غير ذلك .\r\nحال تفاوت ماهيت خارجى و ذهنى در همين جهت است ، ماهيت خارجى - ماهيت موجود باوجود خارجى - تحت مقوله و اجناس و فصول خود مندرج است ولى ماهيت ذهنى - ماهيت موجود باوجود ذهنى - مندرج نيست ؛ يعنى ، با اينكه همهء اجناس و فصول را دارا است ، هيچيك از آثار آنها را واجد نيست . پس انسان ذهنى ، در عين اينكه جوهر است ، جوهر بودنش ايجاب نمىكند كه قائم به موضوع نباشد ؛ با اينكه جسم است ، جسميت آن ايجاب نمىكند كه سه بعدى بوده فضائى را اشغال كند ؛ با اينكه رشد كننده است ، رشدكنندگيش اقتضا نمىكند كه اندازه‌اش زياد شود و هكذا ؛ فقط واجد مفاهيم اين اجناس و فصول است نه واحد آثار آنها . ما در مرحلهء اوّل / فصل چهارم / 1 - 4 دربارهء حمل اوّلى و شايع سخن گفته‌ايم ؛ اگر بخواهيم در اينجا از اين دو اصطلاح استفاده كنيم ، بايد بگوئيم اندراج يك شىء در تحت يك مقوله يا جنس يا فصل يا حدّ ايجاب مىكند كه اين مقوله يا جنس يا فصل يا حدّ به حمل شايع بر آن شىء حمل شود ولى صدق و انطباق يك مقوله يا جنس يا فصل يا حدّ بر يك شىء بدون اندراج آن شىء تحت آنها ايجاب مىكند كه اين مقوله يا جنس يا فصل يا حدّ به حمل اوّلى بر آن شىء حمل شوند . اكنون مقصود از اينكه گفته مىشود جوهر ذهنى جوهر است به حمل اوّلى نه حمل شايع ؛ انسان ذهنى انسان است به حمل اوّلى نه حمل شايع و هكذا روشن شد . گاهى به جاى اصطلاح « اندراج » از اصطلاح « فرد » استفاده مىشود و مثلا به جاى اينكه گفته شود جوهر خارجى تحت مقوله جوهر مندرج است گفته مىشود جوهر خارجى فرد جوهر است اما جوهر ذهنى فرد جوهر نيست :\r\nالأمر الاوّل : انّ الماهيّة الذهنيّه غير داخلة و لا مندرجة تحت المقولة التي كانت داخلة تحتها و هي في الخارج تترتّب عليها آثارها و انّما لها من المقولة مفهومها فقط ، فالانسان الذهنيّ و ان كان هو الجوهر الجسم الناميّ الحسّاس المتحرّك بالارادة الناطق لكنّه ليس ماهيّة موجودة لا في موضوع بما انّه جوهر و لا ذا ابعاد ثلاثة بما انّه جسم و هكذا فى ساير اجزاء حدّ الانسان . فليس له الّا مفاهيم ما فى حدّه من الاجناس و الفصول من غير ترتّب الآثار الخارجيّة و نعني بها الكمالات الاوّليّة و الثانويّة\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nو لا معنى للدخول و الاندراج تحت مقولة الّا ترتّب آثارها الخارجيّة . . . و هذا معنى قولهم : انّ الجوهر الذهنيّ جوهر بالحمل الاوّليّ لا بالحمل الشايع .\r\nاز آنچه گفته شد ، روشن شد كه صدق و حمل و انطباق « 1 » اعم است از اندراج ، بنابراين مجرد صدق يك مقوله و انطباق مفهوم آن بر شيئى كافى نيست براى اينكه آن شىء تحت آن مقوله مندرج باشد ، در عين حال بر اين مطلب برهانى نيز اقامه شده است كه بر دو مقدمهء زير مبتنى است :\r\nمقدمهء اوّل : اگر مجرد انطباق مفهوم يك مقوله بر شيئى براى اندراج آن شىء تحت آن مقوله كافى باشد ، هرمقوله‌اى تحت خودش مندرج خواهد بود و بالتّبع هرمقوله‌اى فرد خودش است . دليل اين مطلب اينكه هرمقوله‌اى بيشك قابل حمل بر خود است . مىتوان گفت جوهر جوهر است ، كيف كيف است ، كمّ كمّ است و هكذا .\r\nمقدمهء دوم : تالى باطل است ؛ هيچ مقوله‌اى تحت خودش مندرج نيست ، هيچ مقوله‌اى فرد خودش نيست .\r\nنتيجه : صرف صدق و انطباق مفهوم يك مقوله بر شيئى براى اندراج آن شىء تحت آن مقوله كافى نيست :\r\nفلو كان مجرّد انطباق مفهوم المقولة على شيء كافيا في اندراجه تحتها ، كانت المقولة نفسها مندرجة تحت نفسها ، لحملها على نفسها ، فكانت فردا لنفسها .\r\nممكن است بگويند كه در منطق ماهيت ذهنى را از افراد مقوله يا جنس يا فصل يا نوع به حساب آورده‌اند ، زيرا افراد ماهيت را تقسيم كرده‌اند به ذهنى و خارجى ؛ پس ماهيت ذهنى هم فرد است و اين گفته دليل است بر اينكه صرف انطباق مفهوم يك مقوله يا جنس يا فصل يا نوع بر شيئى كافى است براى اندراج . جواب اينكه اين سخن مسامحى است و مبناى برهانى ندارد :\r\nو امّا تقسيم المنطقيّين الافراد الى ذهنيّة و خارجيّة فمبنيّ على المسامحة ، تسهيلا للتعليم .\r\n\r\n1 - 1 - 8 : اشكال اوّل بر وجود ذهنى و جواب آن\r\nاشكال : گفته شد كه ماهيت صورت ذهنى و شىء خارجى محكىّ آن يكى است و به تعبير\r\n\r\n\r\n","description":"","footnote":"\r\n( 1 ) . اين سه واژه به يك معنا هستند .\r\n","page_name":" 45 ","page_number":45},
  {"content":"\r\n\r\nديگر ذاتيات ماهيت ، چه هنگامى كه در خارج باوجود خارجى موجود مىشوند و چه هنگامى كه در ذهن باوجود ذهنى موجود مىشوند ، يكى است . انسان ، چه در خارج و چه در ذهن ، جوهر سه بعدى رشدكنندهء حساس متحرك بالاراده ناطق است ؛ به تعبير رايج ، ذاتيات ماهيت در ذهن محفوظ است .\r\nاكنون وقتى ما جوهرى را تصور مىكنيم ، به دليل انحفاظ ذاتيات ، جوهر است . از سوى ديگر ، همين تصور ، همين صورت ذهنى عرض است ، زيرا حالّ در نفس است و قائم به آن و نفس از آن بىنياز است ، پس نفس موضوع آن و آن صورت براى نفس عرض است . بنابراين ، لازم مىآيد كه يك شىء - صورت ذهنى جوهر - هم جوهر باشد هم عرض و اين محال است :\r\nو يندفع بما مرّ اشكال اوردوه على القول بالوجود الذهنيّ و هو انّ الذاتيّات منحفظة على القول بالوجود الذهنيّ ، فاذا تعقّلنا الجوهر ، كان جوهرا ، نظرا الى انحفاظ الذاتيّات و هو بعينه عرض ، لقيامه بالنفس قيام العرض بموضوعه ، فكان جوهرا و عرضا بعينه و استحالته ظاهرة .\r\nجواب : در 1 - 6 ، گفته شد كه ، هرچند ذاتيات ماهيت در ذهن نيز محفوظ است و تغيير نمىكند ، صدق آنها بر ماهيت موجود در ذهن به حمل اوّلى است و بر ماهيت موجود در خارج به حمل شايع ؛ پس جوهر ذهنى جوهر است به حمل اوّلى و عرض است به حمل شايع و اين محال نيست . آنچه محال است اين است كه يك شىء هم جوهر باشد به حمل شايع هم عرض به حمل شايع ؛ زيرا مستلزم اين است كه هم در موضوع نباشد ، چون جوهر است به حمل شايع ، هم در موضوع باشد ، چون عرض است به حمل شايع . ولى اكنون جوهر است به حمل اوّلى و ، چنان كه در 1 - 6 گذشت ، چيزىكه به حمل اوّلى جوهر است جوهر بودنش ايجاب نمىكند كه در موضوع نباشد . پس اشكالى ندارد كه به حمل اوّلى جوهر باشد و در عين حال به حمل شايع عرض بوده در موضوع نباشد :\r\nوجه الاندفاع انّ المستحيل كون شيء واحد جوهرا و عرضا معا بالحمل الشايع و الجوهر المعقول جوهر بالحمل الاوّلي و عرض بالحمل الشايع ، فلا استحالة .\r\n\r\n2 - 1 - 8 : اشكال دوم بر وجود ذهنى و جواب آن\r\nاشكال : قائل شدن به وجود ذهنى مستلزم اين است كه ماهيت واحد تحت دو مقوله مندرج\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nباشد و اين محال است . زيرا مقولات متباين به تمام ذات‌اند ، هيچ مقوله‌اى با مقولهء ديگر وجه اشتراك ذاتى ندارد ، نه جوهر با كيف نه هردو با كمّ نه هرسه با ساير مقولات و چون اندراج يك ماهيت تحت دو مقوله به‌معناى اخذ آن دو مقوله است در حد آن ، لازم مىآيد دو جنس متباين در حدّ يك ماهيت اخذ شوند كه تناقض در ذات است .\r\nتوضيح اينكه مىدانيم وقتى ماهيتى خارجى را تصور مىكنيم ذاتيات آن محفوظ است .\r\nپس اگر جوهر را تصور كرده‌ايم ، صورت ذهنى ما نيز جوهر است و اگر كمّ را تصور كرده‌ايم ، كمّ است و اگر كيف را تصور كرده‌ايم ، كيف است و هكذا . از سوى ديگر ، فلاسفه در بحث علم قائل‌اند كه ماهيت صورت ذهنى كيف نفسانى است . پس اگر علم به جوهر داريم ، صورت ذهنى ما هم در تحت جوهر مندرج است ، به دليل انحفاظ ذاتيات ، هم در تحت كيف نفسانى و اگر علم به كميّت داريم ، هم در تحت كمّ مندرج است ، هم در تحت كيف و هكذا .\r\nدر 1 - 1 - 6 ، دليل اينكه صورت ذهنى عرض است و عرض نفسانى هم هست گذشت - زيرا حالّ در نفس است و نفس هم از آن بىنياز است ، پس نفس موضوع صورت ذهنى است و صورت ذهنى هم عرض نفسانى است . اما اينكه در ميان اعراض كيف است به اين دليل است كه تعريف كيف بر آن صادق است . در تعريف كيف گفته شده است : « عرض لا يقبل النسبة و لا القسمة » و مىدانيم صورت ذهنى ما نه قسمت‌پذير است و نه نسبت‌پذير . قسمت‌پذير نيست ، چون نمىتوان صور ذهنى را نصف و ثلث و ربع كرد ، آن‌گونه كه جسم خارجى را نصف و ثلث و ربع مىكنيم ؛ نسبت‌پذير ، نيست چون از اعراض نسبى نيست ؛ زيرا در تعريف اعراض نسبى هميشه « نسبت با چيزى » اخذ مىشود : اين هيأت حاصل از نسبت شىء با مكان است ، متى هيأت حاصل از نسبت شىء با زمان است و هكذا ولى علم هيأت حاصل از نسبت شيئى با شىء ديگر نيست . بنابراين ، صورت ذهنى ، يعنى علم ، عرضى است كه نه قسمت‌پذير است و نه نسبت‌پذير و حالّ در نفس هم هست ، پس كيف نفسانى است :\r\nو اشكال ثان و هو انّ لازم القول بالوجود الذهنيّ ان يكون الجوهر المعقول جوهرا ، نظرا الى انحفاظ الذاتيّات ، و العلم عندهم من الكيفيّات النفسانيّة ، فالمعقول من الجوهر مندرج تحت مقولة الجوهر و تحت مقولة الكيف و هو محال ؛ لإدّائه الى تناقض الذات ، لكون المقولات متباينة به تمام الذات و كذا اذا تعقّلنا الكمّ مثلا ، كانت الصورة المعقولة مندرجة تحت مقولتي الكمّ و الكيف معا و هو محال .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nممكن است بگويند كه اگر ما نوعى از كيف را تعقل كنيم ، اندراج تحت دو مقولهء متباين ، كه منجر به تناقض در ذات مىشود ، لازم نمىآيد . در جواب ، بايد گفت كه اين سخن درست است كه اگر ما يك كيف ، مثلا كيف مبصر ، را تصور كنيم ، اندراج صورت ذهنى تحت دو مقولهء متباين لازم نمىآيد - زيرا ماهيت صورت ذهنى كيف است و انحفاظ ذاتيات نيز جز اندراج تحت مقولهء كيف را اقتضا نمىكند ، پس در هرصورت مندرج تحت يك مقوله است و آن هم كيف است - ولى مستلزم اشكال ديگرى است و آن اينكه بايد ماهيت واحد تحت دو نوع از يك مقوله مندرج باشد . زيرا صورت ذهنى كيف مبصر ، به دليل انحفاظ ذاتيات ، بايد تحت كيف محسوس مندرج باشد و ، به دليل اينكه علم است ، بايد تحت كيف نفسانى مندرج باشد ؛ يعنى ، تحت دو نوع از يك مقوله مندرج باشد و ، همان‌طور كه اندراج تحت دو مقولهء متباين محال است و منجر به تناقض در ذات مىشود ، اندراج تحت دو نوع از يك مقوله نيز محال است و منجر به تناقض در ذات مىشود ؛ مثلا ، با اينكه انسان و اسب هردو در تحت مقولهء جوهر مندرج‌اند ؛ يك شىء نمىتواند هم انسان باشد هم اسب ، زيرا لازم مىآيد در حد آن دو فصل متباين اخذ شود كه آن نيز تناقض در ذات است :\r\nو كذا اذا تعقّلنا الكيف المبصر مثلا كان مندرجا تحت نوعين من مقولة الكيف و هما الكيف المحسوس و الكيف النفسانيّ .\r\nجواب : جواب اين اشكال عينا مانند جواب اشكال اوّل است . مستشكل گمان كرده است كه اينكه صورت ذهنى هم داراى ماهيت شىء خارجى محكىّ آن است و هم ماهيتش كيف نفسانى است مستلزم اندراج يك ماهيت تحت دو مقولهء متباين يا تحت دو نوع از يك مقوله است و اين گمان از اينجا ناشى است كه هردو حمل را حمل شايع تصور كرده . به گمان مستشكل مثلا صورت ذهنى جوهر يا كمّ ؛ هم جوهر يا كمّ است به حمل شايع و هم كيف نفسانى است به حمل شايع ، در حالى كه صورت ذهنى جوهر يا كمّ جوهر يا كمّ است به حمل اوّلى و كيف نفسانى است به حمل شايع . بنابراين ، جوهر بودنش ايجاب نمىكند در موضوع نباشد و نيز كمّ بودنش ايجاب نمىكند كه قسمت‌پذير باشد ، زيرا به حمل شايع جوهر و كمّ نيست ، به حمل اوّلى جوهر و كم است ؛ آرى ، كيف نفسانى بودنش اقتضا مىكند كه نفس موضوع آن باشد و قسمت‌پذير و نسبت‌پذير هم نباشد ، چون به حمل شايع كيف نفسانى است ، كه همين گونه هم هست . پس لبّ كلام اينكه تناقضى\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nنيست بين اينكه به حمل شايع كيف نفسانى باشد و به حمل اوّلى جوهر يا كمّ يا اين يا كيف غير نفسانى باشد :\r\nوجه الاندفاع انّه كيف نفسانيّ بالحمل الشايع ، فهو مندرج تحته و امّا غيره من المقولات او انواعها فمحمول عليه بالحمل الاوّلي و ليس ذلك من الاندراج في شيء .\r\n\r\n3 - 1 - 8 : اشكال سوم بر وجود ذهنى و جواب آن\r\nاشكال : طبق به قول به وجود ذهنى ، هنگام تصور اشيا ماهيت آنها در ذهن موجود مىشود .\r\nبنابراين ، هنگامى كه ما حرارت را تصور مىكنيم ، ماهيت حرارت در ذهن موجود مىشود و هنگامى كه برودت را تصور مىكنيم ، ماهيت برودت در آن ايجاد مىشود و مىدانيم كه حارّ چيزى است كه حرارت براى آن حاصل شده و بارد نيز چيزى است كه برودت براى آن حاصل شده است ، پس ذهن ما در آن واحد هم حارّ است و هم بارد ، زيرا هم ماهيت حرارت در آن حاصل است هم ماهيت برودت . به همين طريق مىتوان استدلال كرد كه بايد ذهن هم مربع باشد هم مثلث ، هم سياه باشد هم سفيد الى غير ذلك . پس قائل شدن به وجود ذهنى مستلزم اين است كه ذهن در آن واحد بتواند متصف به متقابلان شود ، در حالى كه جمع متقابلان محال است :\r\nاشكال ثالث و هو انّ لازم القول بالوجود الذهنيّ كون النفس حارّة باردة معا و مربّعا و مثلّثا معا الى غير ذلك من المتقابلات عند تصوّرها هذه الاشياء ، اذ لا نعني بالحارّ و البارد و المربّع و المثلّث الّا ما حصلت له هذه المعاني التي توجد للغير و تنعته .\r\nجواب : در اين اشكال ، مستشكل بين حرارت و برودت به حمل شايع و حرارت و برودت به حمل اوّلى خلط كرده است . حرارت و برودتى كه حصولشان در موضوع سبب نعت موضوع و اتصافش به حارّ و بارد مىشود حرارت و برودت به حمل شايع است ، نه حرارت و برودت به حمل اوّلى ، در حالى كه آنچه در هنگام تصور حرارت و برودت در ذهن حاصل مىشود حرارت و برودت به حمل اوّلى است ، نه حرارت و برودت به حمل شايع . به تعبير ديگر ، آنچه موجب نعت موضوع و اتصاف آن به حارّ و بارد مىشود اين است كه وجود خارجى حرارت و برودت در آن تحقق يابد ، در حالى كه در ذهن وجود خارجى حرارت و برودت تحقق نمىيابد ، بلكه وجود ذهنى و مفهوم حرارت و برودت تحقق مىيابد :\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nوجه الاندفاع انّ الملاك في كون وجود الشيء لغيره و كونه ناعتا له هو الحمل الشايع و الذي يوجد في الذهن من برودة و حرارة و نحوها هو كذلك بالحمل الاوّلي دون الشايع »\r\n\r\n4 - 1 - 8 : اشكال چهارم بر وجود ذهنى و جواب آن\r\nاشكال : لازمهء قول به وجود ذهنى اين است كه شىء واحد هم كلّى باشد هم جزئى كه امرى است محال .\r\nبيان ملازمه اينكه وقتى مثلا ما انسان معقول را در نظر مىگيريم ، از آن جهت كه معقول است و بر بيش از يك فرد قابل صدق است كلّى است ولى همين انسان كلّى يك صورت ذهنى است كه در نفس ما موجود شده است و نفس ما هم يك شخص متميز از ساير نفوس است ، پس اين صورت ذهنى هم ، به دليل اينكه باوجود خاصى موجود شده و قائم به شخص خاص متميز از سايرين است ، خود متشخص و متمايز از ساير صور است و جزئى است . بنابراين ، يك صورت هم شخصى جزئى است هم كلّى - توجه شود كه در اين اشكال جزئى به‌معناى شخصى به كار رفته است ، يعنى ما ليس بكلّى :\r\nاشكال رابع و هو انّ اللازم منه كون شيء واحد كلّيّا و جزئيّا معا و بطلانه ظاهر .\r\nبيان الملازمة انّ الانسان المعقول مثلا ، من حيث تجويز العقل صدقه على كثيرين ، كلّيّ و هو بعينه ، من حيث كونه موجودا قائما بنفس واحدة شخصيّة يتميّز بها عن غيره ، جزئيّ ؛ فهو كلّيّ و جزئيّ معا .\r\nجواب : صورتى كه در ذهن ما متحقق مىشود دو جهت مختلف دارد : گاهى فى نفسه به آن نظر مىكنيم ؛ يعنى ، از اين جهت كه وجود خاصى است كه در نفس خاصى موجود شده است ؛ از اين جهت وجود خاص جزئى خارجى است كه مصداق ماهيت علم ، يعنى مصداق كيف نفسانى ، است و گاهى بالقياس الى الخارج به آن نظر مىكنيم ؛ يعنى ، آن را مرآت قرار مىدهيم براى وجودهاى خارجيى كه محكى و مصداق آن هستند و از طريق آن مصداق يا مصاديق را مشاهده مىكنيم ؛ از اين جهت مىتواند كلّى باشد . آنچه محال است اين است كه يك شىء از جهت واحد هم جزئى و خاص باشد و هم كلّى اما اينكه يك شىء از جهتى كلى و از جهت ديگر جزئى و خاص باشد بلااشكال است :\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nوجه الاندفاع انّ الجهة مختلفة ، فالانسان المعقول مثلا من حيث انّه مقيس الى الخارج كلّيّ و من حيث انّه كيف نفسانيّ قائم بالنفس غير مقيس الى الخارج جزئيّ .\r\nچنان كه مشاهده مىشود ، در كتاب به اين اشكال از طريق تفاوت بين حمل اوّلى و شايع پاسخ نداده‌اند . علت اين امر اين است كه در اينجا هردو حمل شايع است : الانسان المعقول كلّىّ بالحمل الشايع و الانسان المعقول ليس بكلّىّ بل شخص خاصّ فى نفس خاصّ بالحمل الشايع . بنابراين ، نمىتوان تفاوت دو مطلب را به حمل شايع و حمل اوّلى برگرداند ، بر خلاف سه اشكال قبلى كه در آنها تفاوت به دو نوع حمل باز مىگشت . از اين‌رو ، لازم است در اينجا به جهات مختلفى كه مىتوان يك مفهوم را مورد توجه قرار داد اشاره كنيم تا خوانندهء عزيز توجه داشته باشد كه چرا سه اشكال اوّل از طريق تفاوت حمل جواب گفته شد ، بر خلاف اشكال اخير .\r\nاگر توجه شود ، يك مفهوم خاص موجود در ذهن را از سه جهت مختلف مىتوان لحاظ كرد :\r\n1 - از آن جهت كه صورت خاصى است كه باوجود خاصى در نفس خاصى موجود شده است ؛ بدين لحاظ به آن صورت از آن جهت كه يك وجود خارجى است و ماهيت آن كيف نفسانى است نظر شده است .\r\n2 - از آن جهت كه حاكى از مصاديق است ، نه از آن جهت كه وجود خارجى خاص قائم به نفس خاصى است ؛ از اين جهت از طريق اين صورت مصداق يا مصاديق را مشاهده مىكنيم و به خود صورت توجهى نداريم . در اين حالت ، اگر از طريق اين صورت فقط يك مصداق قابل رؤيت باشد ، مىگوئيم جزئى است و الّا مىگوئيم كلّى است .\r\n3 - نه از آن جهت كه وجود خارجى خاصى است به آن نظر مىكنيم و نه طورى نظر مىكنيم كه خود صورت ملحوظ نباشد و از طريق آن مصاديقش ملحوظ باشند ، بلكه به خود صورت از آن جهت كه مفهومى از مفاهيم است و واجد ذاتياتى است نظر مىكنيم ، در اين لحاظ اگر چيزى بر آن حمل شود به حمل اوّلى است . در سه اشكال اوّل ، مستشكل بين جهت اوّل و جهت سوم اشتباه مىكرد ولى در اين اشكال بين جهت اوّل و جهت دوم خلط كرده است .\r\n\r\n5 - 1 - 8 : اشكال پنجم بر وجود ذهنى و جواب آن\r\nاشكال : اگر به وجود ذهنى قائل شويم ، لازم مىآيد كه محالات ذاتى موجود باشند .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nدليل ملازمه اينكه طبق قول به وجود ذهنى هنگام تصور اشيا خود ماهيت اشيا در ذهن موجود مىشود ، پس هنگام تصور محالات ، مانند ارتفاع يا اجتماع نقيضين و سلب شىء از خودش يا شريك بارى ، بايد خود ماهيت و حقيقت اين محالات در ذهن تحقق يابد ، با اينكه اينها محال ذاتى هستند و به هيچ‌وجه نمىتوانند ثبوتى داشته باشند :\r\nو اشكال خامس و هو أنّا نتصوّر المحالات الذاتيّة ، كشريك الباري و سلب الشيء عن نفسه و اجتماع النقيضين و ارتفاعهما ، فلو كانت الاشياء حاصلة بذواتها في الذهن ، استلزم ذلك ثبوت المحالات الذاتيّة .\r\nجواب : آنچه در ذهن متحقق مىشود اجتماع نقيضين به حمل اوّلى ، سلب شىء از خودش به حمل اوّلى و شريك بارى به حمل اوّلى است و آنچه محال ذاتى است اجتماع نقيضين به حمل شايع ، سلب شىء از خودش به حمل شايع و شريك بارى به حمل شايع است ، كه نه در ذهن و نه در خارج قابل تحقق نيستند . به تعبير ديگر ، مفاهيم اينها در ذهن متحقق مىشود ، نه مصاديق آنها و آنچه محال است متحقق شود ، چه در ذهن و چه در خارج ، مصاديق اينهاست نه مفاهيمشان :\r\nوجه الاندفاع أنّ الثابت في الذهن انّما هو مفاهيمها بالحمل الاوّلي ، لا مصاديقها بالحمل الشايع .\r\nو نيز آنچه در ذهن متحقق شده - يعنى صور ذهنى اجتماع نقيضين ، سلب شىء از خودش و شريك بارى - به حمل اوّلى اجتماع نقيضين ، سلب شىء از خودش و شريك بارىاند ولى همين صور ذهنى به حمل شايع مصداق ماهيت كيف نفسانىاند و ممكن‌اند و معلول بارى :\r\nفالمتصوّر من شريك الباري هو شريك الباري بالحمل الاوّليّ و أمّا بالحمل الشايع فهو ممكن و كيف نفسانيّ معلول للباري مخلوق له .\r\n\r\n2 - 8 : فرع دوم\r\nدر 3 - 3 ، گذشت كه وجود علم همواره داراى ماهيت ديگرى ، غير از كيف نفسانى كه ماهيت خود علم است ، هم هست ولى آثار متوقّع از آن را واجد نيست و وجود علم نسبت به اين ماهيت ذهنى است . از همين‌جا ، مىتوان دريافت كه وجود ذهنى يك ماهيت اساسا معنا پيدا نمىكند ، مگر در قياس باوجود خارجى آن ؛ يعنى ، تا وجود خارجيى براى ماهيت تصور\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nنشود ، وجود ذهنى براى آن متصور نيست و به تعبير فلسفى وجود ذهنى ذاتا مقيس الى الخارج است و ذاتا حاكى است از ماوراء خودش . بنابراين ، وجود ذهنى براى ماهيت محال است ، مگر اينكه وجود خارجى داشته باشد .\r\nممكن است گفته شود ما مفاهيمى را تصور مىكنيم كه وجود خارجى ندارند ، مثل معدومات و محالات ذاتى ، و تصور كردن مفهومى يعنى وجود ذهنى داشتن آن ، پس اين مفاهيم وجود ذهنى دارند با اينكه وجود خارجى ندارند .\r\nجواب اين است كه لازم نيست وجود خارجى ماهيت يا مفهوم تصور شده وجود خارجى حقيقى باشد ، بلكه ممكن است ذهن انسان خود براى ماهيت يا مفهومى وجود خارجى فرض كند و سپس آن مفهوم را با يك وجود ذهنى مقيسا الى ذلك الوجود الخارجى المفروض موجود كند . بنابراين ، نبايد هميشه دنبال وجود خارجى محقق بگرديم ، بلكه وجود خارجى مفروض هم كافى است ؛ در اين موارد آن وجود ذهنى حاكى از همين وجود خارجى مفروض است :\r\nالامر الثانى : انّ الوجود الذهنىّ ، لمّا كان ذاته مقيسا الى الخارج ، كان بذاته حاكيا لما وراءه ، فامتنع ان يكون للشيء وجود ذهنيّ من دون ان يكون وجود خارجيّ محقّق ، كالماهيّات الحقيقيّة المنتزعة من الوجود الخارجيّ ، او مقدّر ، كالمفاهيم غير الماهويّة التي يتعمّلها الذهن بنوع من الاستمداد من معقولاته ، فيتصوّر مفهوم العدم مثلا و يقدّر له ثبوتا مّا يحكيه بما تصوّره من المفهوم .\r\nدر 3 - 3 ، گذشت كه وجود علم نسبت به ماهيت معلوم وجود ذهنى است و نسبت به ماهيت خود ، يعنى نسبت به كيف نفسانى ، وجود خارجى است ، زيرا آثار كيف نفسانى را از خود بروز مىدهد ، چنان كه در 2 - 1 - 6 گذشت . بنابراين ، منافاتى نيست بين اينكه وجود علم براى ماهيت خود وجود خارجى و ذو آثار است و اينكه براى ماهيت شىء محكى وجود ذهنى و بىاثر است . پس ترتب آثار كيف نفسانى و تجرد حكم وجود علم است از آن جهت كه وجود خارجى است و حكايت و عدم ترتب آثار حكم آن است از آن جهت كه مقيسا الى الخارج لحاظ شده و وجود ذهنى ماهيت ديگرى است :\r\nو بالجملة شأن الوجود الذهنيّ الحكاية لماوراءه من دون ان يترتّب آثار المحكيّ على الحاكيّ و لا ينافي ذلك ترتّب آثار نفسه الخاصّة به من حيث انّ له ماهيّة الكيف و كذا\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nلا ينافيه ما سيأتي انّ الصور العلميّة مطلقا مجرّدة عن المادّة ، فانّ ترتّب آثار الكيف النفسانيّ و كذا التجرّد حكم الصورة العلميّة في نفسها و الحكاية و عدم ترتّب الآثار حكمها قياسا الى الخارج و من حيث كونها وجودا ذهنيّا لماهيّة كذا خارجيّة .\r\n\r\n1 - 2 - 8 : اشكال ششم بر وجود ذهنى و جواب آن\r\n\r\n1 - 1 - 2 - 8 : تاريخچهء اشكال\r\nقبل از توضيح اشكال ، بهتر است به تاريخچهء آن اشاره كنيم . در جواب اين سؤال كه « كيفيت رؤيت اشيا چگونه است ؟ » از قديم بين فلاسفه ، اختلاف وجود داشته است . به عقيده گروهى ، در هنگام رؤيت ، صورتى از شىء مرئى در چشم ما منطبع مىشود و ما با تحقق آن صورت در چشم خود آن شىء را مىبينيم ، مثل صورتى كه در آينه مىافتد و ما به وسيلهء آن شىء در مقابل آينه را رؤيت مىكنيم . در مقابل ، گروه ديگرى به خروج شعاع از چشم قائل بودند . به عقيدهء اينان ، در هنگام رؤيت ، شعاعى مخروطى شكل از چشم خارج مىشود كه رأس آن در چشم است و قاعدهء آن در شىء مرئى است و به اين وسيله رؤيت صورت مىپذيرد و بزرگ و كوچك شدن قاعدهء مخروط بستگى به دورى و نزديكى و بزرگى و كوچكى شىء مرئى دارد .\r\nگروه اوّل مشهور به قائلين به انطباع هستند و گروه دوم مشهور به قائلين به خروج شعاع .\r\nقائلين به خروج شعاع بر قائلين به انطباع اشكال كرده‌اند كه بنابر انطباع لازم مىآيد كه چشم به اندازهء شىء مرئى بزرگ باشد ، زيرا ما اشياء مرئى را به همان اندازه كه بزرگ‌اند درك مىكنيم ، نه كوچك و ريز ؛ يعنى ، نه تنها آنها را مىبينيم ، بلكه آنها را بزرگ هم مىبينيم ، پس بايد در هنگام ديدن اشياء بزرگ چشم به اندازهء آنها بزرگ باشد ، با اينكه چنين نيست ، چشم عضو كوچكى است كه حجم آن بسيار كم است . در هرحال ، محققين از فلاسفهء اسلامى قائل به انطباع‌اند مسئله فوق به شكلى كه ديديم در كتاب نفس مطرح شده است .\r\nهمين مسئله كم‌كم به شكل ديگرى در مبحث علم نيز مطرح شد و آن اينكه صورت مرئى ، كه در حالت رؤيت درك مىشود ، مجرد است يا مادى . فلاسفهء قبل از صدر المتألهين صورت مرئى ناشى از شىء مرئى را صورتى مادى مىدانند . به نظر ايشان ، تنها صور كلى مجردند ولى صور حسى و خيالى مادىاند اما صدر المتألهين ، بر خلاف گذشتگان ، قائل است كه تمام صور ادراكى ، اعم از حسى و خيالى و عقلى ، مجردند . يكى از ادلهء صدر المتألهين همين مطلب است\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nكه چون ما اشياء بزرگ را همان اندازه كه هستند درك مىكنيم ، اگر صور ادراكى مادى باشند ، انطباع كبير در صغير لازم مىآيد ؛ يعنى ، بايد صورت ادراكى بزرگ مادى در مادهء كوچك چشم يا عضو ديگرى منطبع گردد و اين محال است .\r\n\r\n2 - 1 - 2 - 8 : اشكال\r\nاين مسئله به مناسبت ديگرى در مبحث وجود ذهنى نيز مطرح شد و آن اينكه اگر در هنگام ادراك تصورى ماهيت اشيا در ذهن موجود شوند ، بايد بپذيريم كه اشياء محسوس با همان ماهيت محسوسشان در ذهن ما تحقق مىيابند . يك دسته از اشياء محسوس اشياء مرئى هستند . ما چشم خود را به طرف آسمان باز مىكنيم و تمام آسمان را با ستاره‌هاى آن و با آن وسعت عظيمش ادراك مىكنيم ؛ حال اگر ، بنابر قول به وجود ذهنى ، در اين رؤيت ماهيت محسوس آسمان در ذهن ما موجود شود ، بايد يك صورت مادى بسيار بزرگ در ما به وجود آيد و اين صورت ، چون مادى است ، طبعا روى يك عنصر مادى تحقق پيدا مىكند و اين عنصر مادى ، چه چشم باشد يا اعصاب چشم و چه مغز در هرحال ، در بدن ماست و كوچكتر از آن است ، در حالى كه مرئى ما از نظر بزرگى قابل قياس با بدن ما نيست . پس اگر اين صورت مادى با آن حجم بزرگش در عضوى مادى منطبع گردد ، انطباع كبير در صغير لازم مىآيد كه محال است . لهذا بايد قائل شويم كه اشيا با همان ماهيتى كه در خارج دارند در ذهن موجود نمىشوند ، بلكه صورت بسيار كوچكى از آنها در ما به‌وجود مىآيد كه ماهيتا با شىء خارجى متفاوت است :\r\nو يندفع بذلك اشكال اوردوه على القائلين بالوجود الذهنيّ و هو انّا نتصوّر الأرض على سعتها بسهولها و براريها و جبالها و ما يحيط بها من السماء بارجائها البعيدة و النجوم و الكواكب بابعادها الشاسعه و حصول هذه المقادير العظيمة في الذهن ، اي انطباعها فى جزء عصبيّ او جزء دماغيّ ، من انطباع الكبير في الصغير و هو محال .\r\n\r\n3 - 1 - 2 - 8 : جواب قائلين به انطباع\r\nقائلين به انطباع در جواب اين اشكال گفته‌اند كه ، هرچند صورت شىء مرئى بمراتب از عضو ادراكى ما ، كه محل انطباع اين صورت است ، بزرگتر است ، به لحاظ اينكه محل انطباع اين صورت سطح عضو است ، اشكالى پيش نمىآيد ؛ زيرا هم آن صورت بزرگ به نهايت جزء\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nانقسام‌پذير است هم اين سطح و هرجزئى از بىنهايت اجزاء صورت مىتواند در جزئى از بىنهايت اجزاء سطح عضو منطبع گردد . به عبارت ديگر ، اگر صورت مرئى تا بىنهايت انقسام‌پذير بود و عضو ادراكى نبود ، مشكل پيش مىآمد ولى اكنون كه چنين نيست مشكلى هم وجود ندارد .\r\n\r\n4 - 1 - 2 - 8 : ردّ جواب فوق\r\nبديهى است كه گرچه كف دست انسان تا بىنهايت انقسام‌پذير است و كوه هم همين‌طور ، اين موجب نمىشود كه كوه در كف دست جا بگيرد . سرّ مطلب اين است كه اين بىنهايت بىنهايت لا يقفى است ؛ يعنى ، هرچه تقسيم كنيم باز هم مىتوان تقسيم را ادامه داد و بىنهايت واقعى و بالفعل نيست ؛ يعنى ، چنين نيست كه در اين تقسيمات به جائى برسيم كه كف دست بالفعل بىنهايت جزء داشته باشد كه هركدام يك نقطه است و كوه هم همين‌طور و به اين ترتيب نقطهء اوّل از كوه بر نقطه اوّل از كف منطق شود الى آخر ، بلكه هميشه اجزاء حاصل محدودند و نسبت هريك از اجزاء حاصل از تقسيم كوه به اجزاء حاصل از تقسيم كف دست همان نسبت خود كوه به خود دست است و همچنان مشكل باقى است . مشكل در كمّيّت متصل ، يعنى در كوچكى و بزرگى دو سطح ، است نه در كميت منفصل ، يعنى عدد آنها ، تا با تقسيم حل شود ؛ به تعبير ديگر ، به فرض اينكه كف دست و كوه ، هردو ، را بالفعل به بىنهايت جزء تقسيم كنيم باز اجزاء دست يك بىنهايتم كف دستند و اجزاء كوه يك بىنهايتم كوه . از مجموع بىنهايت جزء اوّل فقط يك كف دست حاصل مىشود و از مجموع بىنهايت جزء دوم يك كوه :\r\nو لا يجدى الجواب عنه بما قيل انّ المحلّ الذى ينطبع فيه الصور منقسم الى غير النهاية ، فان الكفّ لا تسع الجبل و ان كانت منقسمة الى غير النهاية .\r\n\r\n5 - 1 - 2 - 8 : جواب صحيح\r\nجواب صحيح اين است كه صورت ادراكى ، چه جزئى و چه كلى ، مادى نيست تا مسئله انطباع مطرح شود و نوبت به اشكال انطباع كبير در صغير برسد . صورت ادراكى صورت منطبع در چشم يا عصب يا مغز نيست ، بلكه امرى است مجرد و نفس هم مجرد است و اين صورت مجرد در نفس مجرد حاصل مىشود . البته مجرد عقلى نيست كه عارى از شكل و رنگ و بعد باشد ؛ مجرد مثالى و خيالى است و مجردات مثالى ، در عين اينكه مادى نيستند ، شكل رنگ و بعد دارند :\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nوجه الاندفاع أنّ الحقّ ، كما سيأتي بيانه ، انّ الصور العلميّة الجزئيّة غير مادّيّة ، بل مجرّدة تجرّدا مثاليّا فيه آثار المادّة ، من الأبعاد و الألوان و الأشكال ، دون نفس المادّة و الانطباع من احكام المادّة و لا انطباع فى المجرّد .\r\n\r\n2 - 2 - 8 : اشكال هفتم بر وجود ذهنى و جواب آن\r\nاشكال : همان‌طور كه در 5 - 1 - 2 - 8 گفته شد ، فلاسفهء اسلامى از صدر المتألهين به بعد قائل‌اند كه صور ادراكى ، چه محسوس و چه خيالى و چه معقول ، همه مجردند ، منتها صور ادراكى جزئى - محسوس و خيالى - از تجرد مثالى برخوردارند و صور كلى عقلى از تجرد عقلى . قائلين به ماديّت صور محسوس و خيالى ، براى ردّ تجرد اين صور ، دليلى آورده‌اند كه در اينجا به صورت اشكال مطرح شده است .\r\nحاصل اشكال اينكه صور مرئى حسى و خيالى مادى و كوچك‌اند ، هرچند مرئى آنها بسيار بزرگ باشد . پس اندازهء اين صور با ذى الصوره يكى نيست كه مشكل انطباع كبير در صغير لازم آيد . ممكن است سؤال شود : « اگر اين صور كوچك‌اند ، چگونه انسان بزرگى اشيا را درك مىكند ؟ » در جواب ، مىگويند كه اولا ، نسبت بين اجزاء صورت عينا مانند نسبت بين اجزاء مرئى است ؛ مثلا ، اگر مرئى اسب است و نسبت سر او به تنش 1 / 5 است ، در صورت كوچك منطبع در عضو نيز همين نسبت برقرار است و همچنين است ساير نسبتها و ثانيا ، انسان هم صورتى از بدن خود دارد و هم به اندازهء اين صورت و نيز اندازه و بزرگى بدن خود واقف است و طبعا به نسبت بين اين‌دو ؛ يعنى ، نسبت بزرگى صورت بدن و خود بدن نيز واقف است . باتوجه به اين اطلاعات انسان با مقايسهء صورت مرئى با صورتى كه از خود دارد و باتوجه به بزرگى بدن خود و فاصله‌اى كه از مرئى دارد به بزرگى مرئى واقف مىگردد . پس در هرحال ، صورتى كه با اين خصوصيات در محل مادى منطبع مىشود با ماهيت خارجى مباين است و بنابراين نمىتوان قائل شد كه ماهيات خارجى خودشان باوجود ذهنى در ذهن موجود مىشوند :\r\nو بذلك يندفع ايضا اشكال آخر هو أنّ الاحساس و التخيّل ، على ما بيّنه علماء الطبيعة ، بحصول صور الاجسام بما لها من النسب و الخصوصيّات الخارجيّة في الاعضاء الحسّاسه و انتقالها الى الدماغ مع ما لها من التصرّف في الصور بحسب\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nطبائعها الخاصّة و الانسان ينتقل الى خصوصيّات مقاديرها و ابعادها و اشكالها بنوع من المقايسه بين اجزاء الصورة الحاصلة عنده على ما فصّلوه في محلّه . و من الواضح انّ هذه الصورة الحاصلة المنطبعة بخصوصيّاتها في محلّ مادّي مباينة للماهيّات الخارجيّة ، فلا مسّوغ للقول بالوجود الذهنيّ و حضور الماهيّات الخارجيّة بانفسها في الاذهان .\r\nجواب : نمىتوان انكار كرد كه در هنگام ادراك فعل و انفعالاتى مادى ، مانند فعل و انفعالات فيزيكى و شيميائى ، در عضو حسى و سلسلهء اعصاب و سلولهاى مغز صورت مىگيرد ولى سخن در اين است كه آيا صورتى كه بيواسطه مشهود نفس است همين صورت مادى منطبع در چشم يا سلسلهء اعصاب يا مغز است يا نه ، بلكه صورتى است مجرد مثالى و نقش اين فعل و انفعالات و اين صور مادى حداكثر اين است كه نفس را مستعد مىكنند براى اينكه ماهيات اشيا بدون ماده در مرتبهء مثال نفس تحقق يابند و به تعبير ديگر معدّند براى اينكه نفس در عالم خودش صورتى مثالى به اندازهء شىء خارجى و مطابق با آن به وجود آورد . فلاسفهء اسلامى شقّ دوم را پذيرفته‌اند ؛ از نظر اينان ادراك در عالم نفس محقق مىشود و اين فعل و انفعالات نقشى بيش از مقدمه ندارند .\r\nاز طرف ديگر ، گفته شد كه اگر خود ماهيات ، اعم از كلى و خيالى و جزئى ، در ذهن محقق نشوند ، سفسطه لازم مىآيد . پس چاره‌اى جز پذيرفتن وجود ذهنى نيست :\r\nوجه الاندفاع أنّ ما ذكروه من الفعل و الانفعال المادّيّين عند حصول العلم بالجزئيّات في محلّه ، لكن هذه الصور المنطبعة ليست هي المعلومة بالذات و انّما هي امور مادّيّة معدّة للنفس تهيّئها لحضور الماهيّات الخارجيّة عندها بصور مثاليّة مجرّدة غير مادّيّة ، بناء على ما ستبيّن من تجرّد العلم مطلقا و قد عرفت ايضا انّ القول بمغايرة الصور عند الحسّ و التخيّل لذوات الصور التي في الخارج لا ينفكّ عن السفسطة .\r\n\r\n3 - 8 : فرع سوم\r\nگفته شد كه وجود ذهنى ماهيت وجودى است كه وقتى ماهيت با آن موجود مىشود واجد آثار خود نيست ، بر خلاف وجود خارجى كه وقتى ماهيت با آن موجود مىشود داراى آثار ذاتى و عرضى خود است . از اينجا ، مىتوان نتيجه گرفت كه وجود ذهنى در چيزى متصور است كه\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nحقيقت ذاتش عين منشئيت اثر يا عين عدم منشئيت اثر نباشد ، هم بتواند خودش بعينه تحقق يابد در حالى كه فاقد آثار متوقع از آن است باشد و هم بتواند خودش بعينه متحقق شود در حالى كه واجد آثار است ، مانند ماهيت . حيثيت ماهيت نه عين منشئيت اثر است ، نه عين عدم منشئيت اثر ، از اين‌رو هم مىتواند موجود شود در حالى كه واجد آثار خود است ، و اين هنگامى است كه باوجود خارجى موجود شود ، و هم مىتواند موجود شود در حالى كه واجد آثار خود نيست ، و اين هنگامى است كه باوجود ذهنى موجود شود . ماهيت انسان « حيوان ناطق » است ، نه « حيوان ناطق داراى آثار ذاتى و عرضى خود » و نه « حيوان ناطق فاقد آثار ذاتى و عرضى خود » است . بنابراين ، اگر چيزى حيثيت ذاتش عين خارجيت و عين منشئيت اثر بود ؛ مانند وجود و صفات قائم به وجود از قبيل قوه ، فعليّت ، وحدت ، كثرت ، سبق ، لحوق ، عليت ، معلوليت ؛ چنين چيزى ممكن نيست خودش بعينه در ذهن باوجود ذهنى موجود شود ، زيرا انقلاب ذات لازم مىآيد كه تناقض است ، چون فرض اينكه خودش بعينه در ذهن موجود شود فرض اين است كه چيزىكه حيثيت ذاتش عين منشئيت اثر است بدون منشئيت اثر باشد و اين تناقض در ذات است و نيز اگر چيزى حيثيت ذاتش عين بطلان و عين فقدان اثر بود ، مثل عدم مطلق و محالات ذاتى و هرچه به عدم باز گردد ، چنين چيزى نمىتواند در ذهن حلول كند ، چون چنين امرى اصلا ذات ندارد تا اين ذات بعينه بدون ترتب اثر در ذهن موجود شود ؛ به تعبير فلسفى ، سالبهء به انتقاء موضوع است . ابتدا بايد براى شىء ذاتى متصور باشد ، تا سپس نوبت به اين برسد كه آيا اين ذات عين منشئيت اثر است يا نه . پس در يك كلام ، آنچه واقعا مىتواند در ذهن موجود شود ماهيت است كه هم ذات دارد و هم ذاتش عين منشئيت آثار يا عين بطلان و فقدان آثار نيست . اما حقيقت وجود و صفات وجودى ، كه حيثيت ذاتشان همان حيثيت منشئيت اثر است ، و نيز عدم مطلق و هرچه حيثيت ذاتش همان حيثيت بطلان و فقدان اثر است « 1 » ممكن نيست در ذهن موجود شوند . از همين‌رو ، گفته‌اند كه براى محالات ذاتى صورت صحيحى در ذهن وجود ندارد : « 2 »\r\nالامر الثالث : انّه لمّا كانت الماهيّات الحقيقيّة التي تترتّب عليها آثارها في الخارج هي التي تحلّ الاذهان بدون ترتّب من آثارها الخارجيّة ، فلو فرض هناك امر حيثيّة ذاته\r\n\r\n\r\n","description":"","footnote":"\r\n( 1 ) . مقصود از « ذات » در اين عبارت ذات فرضى است ، ذاتى كه ذهن براى عدم يا معدوم فرض مىكند ، نه ذات حقيقى . براى توضيح بيشتر در اين‌باره رجوع شود به مرحله چهارم / فصل هشتم / 5 .\r\n( 2 ) . ر . ك . مرحله چهارم / فصل هشتم / 5 .\r\n","page_name":" 59 ","page_number":59},
  {"content":"\r\n\r\nعين انّه في الخارج و نفس ترتّب الآثار ، كنفس الوجود العيني و صفاته القائمة به كالقوّة و الفعل و الوحدة و الكثرة و نحوها ، كان ممتنع الحصول بنفسها في الذهن و كذا لو فرض امر حيثيّة ذاته المفروضة البطلان و فقدان الآثار كالعدم المطلق و ما يؤول اليه ، امتنع حلوله الذهن .\r\nفحقيقة الوجود و كلّ ما حيثية ذاته حيثيّة الوجود و كذا العدم المطلق و كلّ ما حيثيّة ذاته المفروضة حيثيّة العدم يمتنع ان يحلّ الذهن حلول الماهيّات الحقيقيّة . و الى هذا يرجع معنى قولهم انّ المحالات الذاتيّة لا صورة صحيحة لها في الأذهان و سيأتي - ان شاء اللّه - بيان كيفيّة انتراع مفهوم الوجود و ما يتّصف به و العدم و ما يؤول اليه في مباحث العقل و العاقل و المعقول .\r\n* * * *\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\nمرحلهء چهارم مواد قضايا ( وجود و امكان و امتناع )\r\n\r\n","description":"","footnote":"","page_name":" 61 ","page_number":61},
  {"content":"\r\n . \r\n","description":"","footnote":"","page_name":" 62 ","page_number":62},
  {"content":"\r\n\r\n\r\nفصل اوّل واجب و ممكن و ممتنع\r\n\r\n1 : مواد ثلاث در منطق\r\nاز نظر منطقدانان ، هرقضيه‌اى داراى موضوع ، محمول ، نسبت بين موضوع و محمول و حكم است . نسبت بين موضوع و محمول يا ضرورى است يا ممتنع يا ممكن . مقصود از نسبت ضرورى اين است كه محمول از موضوع انفكاك‌پذير نباشد و منظور از نسبت امتناعى اين است كه محمول بر موضوع قابل حمل نباشد و ضرورتا از آن سلب شود و منظور از نسبت امكانى اين است كه محمول نه ضرورت حمل بر موضوع داشته باشد نه ضرورت سلب از آن ، هم بتواند حمل شود هم سلب . در منطق ، به اين سه حالتى كه براى نسبت وجود دارد « ماده » يا « جهت » مىگويند . اگر حالت نسبت در نفس الامر ملاحظه شود ؛ يعنى ، مقصود كيفيت نسبت بين موضوع و محمول باشد در واقع و نفس الامر ، به آن « ماده » مىگويند و اگر چنين نباشد ، بلكه مقصود كيفيتى باشد كه ذهن آن را منظور داشته ، به آن « جهت » مىگويند . البته ممكن است كيفيتى كه ذهن منظور داشته همان كيفيتى باشد كه در واقع و نفس الامر نسبت واحد آن است ؛ يعنى ، جهت و مادّه يكى باشند و ممكن است جهت با مادّه فرق كند ؛ در نفس الامر نسبت داراى كيفيتى است ولى ذهن كيفيت ديگرى براى آن تشخيص داده كه در اين صورت قضيه كاذب است . بنابراين ، جهت و ماده يكى هستند ؛ هردو كيفيت نسبت محمول به موضوع‌اند در قضيه ، منتها مادّه كيفيت است در نفس الامر و جهت حصول آن است در ذهن . پس در جهت نظر به اين است كه صورت كيفيت در ذهن چگونه است ، آيا ضرورت است يا امتناع يا امكان ، ولى در مادّه نظر به اين است كه اين كيفيت در نفس الامر چيست .\r\n\r\n2 : مواد ثلاث در فلسفه\r\nدر فلسفه نيز ، از مواد ثلاث بحث مىشود ولى اين بحث با آنچه در منطق مطرح است متفاوت\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nاست و الا مستلزم اين است كه يك بحث از يك جهت در دو علم بررسى شود ؛ پس قطعا جهت بحث در فلسفه و منطق فرق مىكند :\r\nاولا ، در منطق ، نظر به قضيه است از آن جهت كه امرى است معقول . منطقدان مىخواهد بداند كه هرقضيه‌اى از آن جهت كه قضيه‌اى است و امرى است معقول - معقول ثانى منطقى - چه كيفيتى دارد ولى نظر فيلسوف به قضيه نيست ، بلكه به اين است كه واقعيت محمول در خارج با واقعيت موضوع چه نسبتى دارند ؛ ثانيا ، در منطق محمول عام است ؛ يعنى ، وقتى گفته مىشود كيفيت نسبت محمول به موضوع ، منظور كيفيت نسبت هرمحمولى است با هر موضوعى ولى در فلسفه با محمولات خاصى سروكار هست ، در فلسفه ما تنها با محمول وجود كار داريم نه با ساير محمولات . مىخواهيم بدانيم وجود نسبت به موضوعات مختلف چه كيفيتى دارد ، ضرورت يا امتناع يا امكان .\r\nپس اگر در فلسفه گفته شود فلان شىء ضرورى يا واجب است ، يعنى وجود براى آن ضرورى و واجب است و اگر گفته شود فلان شىء ممتنع است ، يعنى وجود براى آن ممتنع است و اگر گفته شود فلان شىء ممكن است ، يعنى وجود براى آن ممكن است .\r\nلهذا « واجب » در فلسفه به‌معناى ضرورى الوجود است و « ممتنع » به‌معناى ممتنع الوجود است و « ممكن » به‌معناى ممكن الوجود . به تعبير ديگر ، سروكار فيلسوف در مواد ثلاث فقط با هليات بسيطه است - يعنى قضايائى كه محمول آنها وجود يا عدم است است - ولى بحث منطقدان شامل تمام قضاياست ، اعم از هليهء بسيطه و مركبه و اعم از قضاياى حمل اوّلى و حمل شايع .\r\nنكته‌اى كه بايد به آن توجه داشت اينكه سروكار فيلسوف اصالتا با وجوب و امكان و واجب و ممكن است ، زيرا مقصود اصلى وى ذكر تقسيمات وجود يا موجود و بيان خواص كلى هرقسم است و واضح است كه امتناع ( ضرورت عدم ) و ممتنع ( ضرورى العدم ) از صفات و اقسام وجود يا موجود نيستند ؛ بنابراين ذكر آنها و بيان خواص آنها استطرادى است ، همانطور كه ذكر عدم و احكام آن در فلسفه استطرادى است :\r\nالمرحلة الرابعة في موادّ القضايا ( الوجوب و الامتناع و الامكان ) . . . و المقصود بالذات فيه بيان انقسام الموجود الى الواجب و الممكن و البحث عن خواصّهما و أمّا البحث عن الممتنع و خواصّه فمقصود بالتّبع و بالقصد الثاني .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nو الذي يقع البحث عنه في هذا الفنّ الباحث عن الموجود بما هو موجود بالقصد الاوّل من هذه الموادّ الثّلاث هو الوجوب و الامكان ، كما تقدّمت الاشارة اليه .\r\n\r\n3 : بيان تقسيم در كتب قديم و كتب متأخرين\r\nدر كتب قديمى فلسفه معمولا ، بحث مواد ثلاث اين‌گونه مطرح شده است كه هرماهيتى را با وجود بسنجيم يكى از سه حال را داراست : يا اقتضاى وجود دارد يا اقتضاى عدم و يا نه اقتضاى وجود دارد و نه اقتضاى عدم ؛ يعنى ، لا اقتضاست . ماهيتى را كه اقتضاى وجود دارد « واجب » مىگوئيم ، ماهيتى را كه اقتضاى عدم دارد « ممتنع » مىگوئيم و ماهيتى را كه لا اقتضاست ، نه اقتضاى وجود دارد نه اقتضاى عدم ، « ممكن » مىگوئيم . در اين تقسيم ماهيت به واجب و ممتنع و ممكن تقسيم شده ؛ يعنى ، مقسم ماهيت است .\r\nبا دقّتهاى بعدى معلوم شد كه اين تقسيم‌بندى درست نيست ؛ زيرا بنابر آن ، ماهيت واجب يا ممتنع خود مقتضى وجود يا عدم خويش است ؛ يعنى خود وجود دهندهء به خود يا معدوم‌كنندهء خويش است كه امرى است محال .\r\nبديهى است كه ممكن نيست ماهيتى خودش به وجود آورندهء خود يا معدوم‌كنندهء خويش باشد . براى رفع اين نقيصه ، تقسيم را چنين اصلاح كردند : هرماهيتى را باوجود بسنجيم يكى از سه حال را داراست : يا وجود از ذاتش انتزاع مىشود يا عدم و يا هيچيك او وجود و عدم از ذاتش انتزاع نمىشود . ماهيتى كه وجود از ذاتش انتزاع شود و واجب است ؛ ماهيتى كه عدم از ذاتش انتزاع شود ممتنع است و ماهيتى كه نه وجود از ذاتش انتزاع شود نه عدم ممكن است .\r\nبا تحقيقات بعدى ، روش شد كه تقسيم فوق نيز صحيح نيست ؛ زيرا ثابت شد كه نه واجب ماهيت دارد نه ممتنع . بنابراين ، اينكه در تقسيم اخير گفته‌اند : « واجب ماهيتى است كذا و ممتنع ماهيتى كذا » غلط است ؛ واجب و ممتنع ماهيت ندارند ، لهذا اگر « ماهيت » مقسم باشد ، تقسيم شامل واجب و ممتنع نمىشود ؛ تنها ممكن را شامل مىشود . « 1 »\r\nجهت رفع اين مشكل ، مفهوم را مقسم قرار داده‌اند « 2 » . مفهوم اعم است از ماهيت : هم شامل ماهيات است هم شامل معقولات ثانيه منطقى هم شامل معقولات ثانيه فلسفى ، نظير « واجب\r\n\r\n\r\n","description":"","footnote":"\r\n( 1 ) . اصول فلسفه و روش رئاليسم ، ج 1 ، ج 3 ، ص 74 .\r\n( 2 ) . الاسفار الاربعه ، ج 1 ، ص 161 .\r\n","page_name":" 65 ","page_number":65},
  {"content":"\r\n\r\nبالذات » ، « ممتنع بالذات » ، « معدوم مطلق » ، « شريك بارى » . با اين اصلاح ، تقسيم هم ممكن را شامل مىشود هم واجب و ممتنع را . پس براى تقسيم‌بندى صحيح بايد گفت : هرمفهومى را با وجود بسنجيم عقلا يكى از چهار حال را داراست : « 1 »\r\n1 - وجود براى آن ضرورى است ؛\r\n2 - سلب وجود از آن ضرورى است ؛ يعنى ، عدم براى آن ضرورى است ؛ 3 - نه وجود براى آن ضرورى است نه عدم ؛ 4 - هم وجود براى آن ضرورى است هم عدم .\r\nمفهومى را كه وجود براى آن ضرورى است « واجب » مىگويند ؛ مفهومى را كه عدم براى آن ضرورى است « ممتنع » مىگويند و مفهومى را كه نه وجود براى آن ضرورى است و نه عدم ، هم مىتواند موجود باشد هم معدوم ، « ممكن » مىگويند اما مفهومى كه هم وجود براى آن ضرورى باشد هم عدم وجود ندارد ؛ تحقق چنين مفهومى مستلزم اجتماع نقيضين است : در آن واحد هم بايد موجود باشد ، چون وجود براى آن ضرورى است ، هم بايد معدوم باشد ، چون عدم براى آن ضرورى است :\r\nكلّ مفهوم فرصناه ثمّ نسبنا اليه الوجود ، فإمّا ان يكون الوجود ضرورىّ الثبوت له و هو الوجوب او يكون ضرورىّ الانتفاء عنه - و ذاك كون العدم ضروريّا له - و هو الامتناع او لا يكون الوجود ضروريّا له و لا العدم ضروريّا و هو الامكان . و امّا احتمال كون الوجود و العدم معا ضروريّين له فمندفع بادنى التفات . فكلّ مفهوم مفروض امّا واجب و امّا ممتنع و امّا ممكن .\r\n\r\n4 : انحصار مواد در وجوب و امتناع و امكان\r\nاز آنچه در 3 گفته شد ، مىتوان فهميد كه حصر مفهوم در واجب و ممتنع و ممكن عقلى است .\r\nمنظور از حصر عقلى اين است كه به حكم قطعى عقل هيچيك از افراد مقسم از اقسام ذكر شده خارج نباشند . براى حصول چنين حصرى ، بايد مقسم را با يك قضيهء منفصلهء حقيقيهء\r\n\r\n\r\n","description":"","footnote":"\r\n( 1 ) . البته پيداست كه مقصود از مفهوم مفهوم است از آن جهت كه حاكى از مصداق است نه مفهوم بما انه مفهوم ؛ به تعبير ديگر ، منظور مفهوم است وقتى مفهوم بودن آن را اعتبار نكنيم كه طبعا لا به شرط از ذهن و خارج است و مىتوان آن را در خارج موجود دانست و الا نسبت دادن وجود خارجى به مفهوم بما انه مفهوم و موجود دانستن آن در خارج مجاز صرف است و نمىتواند منشأ تقسيمى فلسفى باشد .\r\n","page_name":" 66 ","page_number":66},
  {"content":"\r\n\r\nدائر بين نفى و اثبات به دو قسم تقسيم كنيم و اگر خواستيم تقسيم را ادامه دهيم ، باز قسم منفى را مقسم قرار دهيم و آن را با منفصلهء حقيقيهء ديگرى به دو قسم ديگر تقسيم كنيم و هكذا ؛ مثلا ، اگر گفتيم هرايرانى يا تهرانى است يا غير تهرانى و هرتهرانى يا اصفهانى است يا غير اصفهانى و هرغير اصفهانى يا شيرازى است يا غير شيرازى ، نتيجهء اين سه قضيهء منفصلهء حقيقيه سه تقسيم طولى و سه حصر عقلى است :\r\nماحصل سه تقسيم طولى فوق اين است كه هرايرانى يا تهرانى است يا اصفهانى يا شيرازى يا غير اينهاست و واضح است كه اين تقسيم حاصر است ، زيرا هرايرانيى حتما در زمرهء يكى از اين اقسام قرار مىگيرد .\r\nتقسيم « مفهوم » به واجب و ممتنع و ممكن نيز از همين طريق به دست آمده و طبعا حصر آن در اين اقسام عقلى است ، زيرا مىگوئيم : هرمفهوم مفروضى يا وجود براى آن ضرورت دارد يا نه و اين يك حصر عقلى است . سپس شق منفى را مقسم قرار مىدهيم و مىگوئيم :\r\nمفهومى كه وجود برايش ضرورت ندارد يا عدم براى آن ضرورت دارد يا نه ؛ پس هرمفهوم مفروضى يا وجود برايش ضرورت دارد يا عدم و يا نه وجود برايش ضرورت دارد و نه عدم .\r\nاوّلى واجب است ، دومى ممتنع و سومى ممكن :\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nو هذه قضيّة منفصلة حقيقيّة مقتنصة من تقسيمين دائرين بين النفي و الاثبات ، بأن يقال : كلّ مفهوم مفروض فإمّا ان يكون الوجود ضروريّا له اولا و على الثانى فإمّا ان يكون العدم ضروريّا له اولا . الاوّل هو الواجب و الثاني هو الممتنع و الثالث هو الممكن .\r\n\r\n5 : تعريف ناپذيرى مواد ثلاث\r\nاز تقسيمى كه در 4 گذشت ، متوجه شديم كه اگر بخواهيم وجوب و امتناع و امكان را تعريف كنيم ، بايد بگوئيم : « وجوب ضرورت وجود است ، امتناع ضرورت عدم و امكان سلب ضرورت وجود و عدم » كه باختصار گفته مىشود : « سلب ضرورتين » .\r\nنكته‌اى كه در اينجا شايان ذكر است اينكه اين تعريفات حقيقى ، از قبيل حد و رسم ، نيستند ، بلكه شرح اسم‌اند ؛ يعنى ، لفظى را با لفظ ديگر شناساندن است ، نه مفهومى را با مفهوم ديگر شناساندن . « ضرورت » و « وجوب » دو لفظاند براى يك معنا ، نه دو مفهوم كه يكى با ديگرى تعريف شده باشد . به‌طور كلى ، مفاهيم فلسفى را نمىتوان تعريف حقيقى حدى يا رسمى كرد ، زيرا تعريف حقيقى از جنس و فصل تشكيل مىشود و جنس و فصل مخصوص ماهيات است و هيچ معقول ثانى فلسفيى داراى جنس و فصل نيست . همان‌طور كه قبلا در مدخل / 2 - 1 گذشت ، معقولات ثانيه فلسفى همه از مفاهيم بسيطاند « 1 » و اين‌گونه مفاهيم يا بىوساطت هيچ مفهوم ديگرى به ذهن مىآيند و يا اصلا به ذهن نمىآيند . پس اكنون كه به ذهن آمده‌اند بىواسطه به ذهن آمده‌اند ، يعنى بديهىاند و به تعريف احتياج ندارند و اگر تعريفى لفظى از آنها داده شود ، صرفا براى تنبيه است و اينكه معلوم شود كه منظور از آنها كداميك از مفاهيم موجود در ذهن است .\r\n\r\n\r\n","description":"","footnote":"\r\n( 1 ) . البته در برخى از معقولات ثانيه فلسفى نيز نوعى تركيب قابل فرض است ، مانند وجوب كه همان ضرورت وجود است ، ولى اين نوع تركيب با تركيب جنس و فصلى تفاوت دارد . در تركيب جنس و فصلى ، در اثر تركيب ، مفهوم جديدى حاصل مىشود ، بر خلاف اين نوع تركيب . مثلا همان‌طور كه به ازاى ، هريك از دو واژهء « حيوان » و « ناطق » يك مفهوم در ذهن وجود دارد ، به ازاى واژهء « انسان » نيز مفهوم ديگرى وجود دارد پس سه لفظاند و سه مفهوم ولى در مسئله مورد بحث به ازاى واژهء « وجب » مفهوم ديگرى غير از مفهوم « ضرورت » وجود ندارد ، منتها ضرورتى كه منسوب به وجود است نه هرضرورتى ، پس به ازاى سه واژهء « وجوب » ، « ضرورت » و « وجود » دو مفهوم وجود دارد نه سه تا . در هرحال ، در منطق ارسطوئى بين اين دو نوع تركيب فرق نهاده‌اند و همين فرق سبب شده است كه براى شناختن مفاهيم مشتمل بر جنس و فصل تعريف حقيقى احتياج باشد ولى براى شناختن ساير مفاهيم تعريف شرح اسمى كافى باشد . ع .\r\n","page_name":" 68 ","page_number":68},
  {"content":"\r\n\r\nاز همين‌رو ، كسانى كه سعى كرده‌اند تعريف حقيقى از اين سه به دست دهند معمولا به تعريفات دورى دچار شده‌اند ؛ مثلا ، ممكن را به « ما لا يمتنع » تعريف كرده‌اند و واجب را به « ما يلزم من فرض عدمه محال » يا « ما فرض عدمه محال » و محال را به « ما يجب ان لا يكون » كه در تعريف واجب « محال » اخذ شده است و در تعاريف محال « وجوب » . ساير تعريفاتى كه در اين زمينه شده است نيز دست كمى از تعاريف فوق ندارد :\r\nو الذي يعطيه التقسيم من تعريف الموادّ الثلاث انّ وجوب الشيء كون وجوده ضروريّا له و امتناعه كون عدمه ضروريّا له و امكانه سلب الضرورتين بالنسبة اليه .\r\nفالواجب ما يجب وجوده و الممتنع ما يجب عدمه و الممكن ما ليس يجب وجوده و لا عدمه . و هذه جميعا تعريفات لفظيّة من قبيل شرح الاسم المفيد للتنبيه و ليست بتعريفات حقيقيّة ، لانّ الضرورة و اللاضرورة من المعاني البيّنة البديهيّة التي ترتسم في النفس ارتساما اوّليّا تعرف بنفسها و يعرف بها غيرها . و لذلك من حاول ان يعرّفها تعريفا حقيقيّا اتى بتعريفات دوريّة ، كتعريف الممكن بما ليس بممتنع و تعريف الواجب بما يلزم من فرض عدمه محال او ما فرض عدمه محال و تعريف المحال بما يجب ان لا يكون الى غير ذلك .\r\nالبته در بين مفاهيم مذكور « ضرورت » و « وجوب » از همه روشنترند . بنابراين ، اگر بناست تعريفى ، و لو لفظى ، ذكر شود بهتر است « ضرورت » محور قرار داده شود و براساس آن اين سه مفهوم تعريف شوند ؛ يعنى ، گفته شود : « واجب چيزى است كه وجود براى آن ضرورى است و ممتنع چيزى است كه عدم براى آن ضرورى است و ممكن چيزى است كه نه وجود براى آن ضرورى است نه عدم » « 1 » .\r\n\r\n6 : دو اشكال بر امكان و جواب آنها\r\nفلاسفه ، امكان را وصفى واحد و ثبوتى براى موجودات ممكن به شمار آورده‌اند ، همان‌گونه كه وجوب را وصف واحد ثبوتى براى خداوند تعالى دانسته‌اند . مىگويند : « الله تعالى واجب و غيره ممكن » يا « الموجود امّا واجب و امّا ممكن » ، كه در آنها واجب و ممكن محاذى هم به كار رفته‌اند ؛ يعنى ، همچنانكه واجب وصفى است واحد و ثبوتى كه از وجوب اشتقاق يافته و بر\r\n\r\n\r\n","description":"","footnote":"\r\n( 1 ) . ر . ك . التحصيل ، چ 1 ، صفحه 291 .\r\n","page_name":" 69 ","page_number":69},
  {"content":"\r\n\r\nذات واجب حمل شده ممكن هم وصفى است واحد و ثبوتى كه از امكان اشتقاق يافته و بر ماهيت موجودات ممكن حمل گرديده . بر اين مطلب دو اشكال وارد شده است :\r\n1 - امكان وصف واحدى نيست ؛\r\n2 - امكان هيچ نحو ثبوتى ندارد .\r\nكه ذيلا هريك را جداگانه شرح مىدهيم .\r\n\r\n1 - 6 : امكان وصف واحدى نيست\r\nدر 4 و 5 ، گذشت كه امكان عبارت است از سلب ضرورت وجود و سلب ضرورت عدم ؛ يعنى ، دو سلب است نه يك سلب و هرسلبى يك وصف است ، پس امكان دو وصف است در قالب يك تعبير ، نه يك وصف . مثلا اگر بگوئيم كه يكى از اوصاف زيد اين است كه سرخ نيست و سياه هم نيست ، واضح است كه سخن درستى نيست . اينها دو وصف‌اند و بايد گفت :\r\n« زيد دو وصف دارد : يكى اينكه سرخ نيست و ديگر اينكه سياه نيست » ؛ نه اينكه بگوئيم :\r\n« يكى از اوصاف زيد اين است كه سرخ نيست و سياه هم نيست . » امكان نيز چنين است .\r\nبنابراين ، نبايد آن را با وجوب ، كه يك وصف است ، همانند دانست :\r\nو هما [ اي الوجوب و الامكان 
  ] وصفان ينقسم بهما الموجود من حيث نسبة وجوده اليه انقساما اوّليّا .\r\nو بذلك يندفع ما اورد على كون الامكان وصفا ثابتا للممكن يحاذي الوجوب الذي هو وصف ثابت للواجب . تقريره انّ الامكان ، كما تحصّل من التقسيم السابق ، سلب ضرورة الوجود و سلب ضرورة العدم ، فهما سلبان اثنان و ان عبّر عنهما بنحو قولهم :\r\nسلب الضرورتين ، فكيف يكون صفة واحدة ناعتة للممكن .\r\n\r\n2 - 6 : امكان هيچ نحو ثبوتى ندارد\r\nبه فرض اينكه امكان به سلب واحدى برگردد ، هيچ نحو ثبوتى ندارد ؛ زيرا اين سلب سلب تحصيلى است و سلب تحصيلى هيچ نحو ثبوتى ندارد و طبعا نمىتوان از آن وصفى ثبوتى انتزاع كرد .\r\nتوضيح اينكه هروصفى را مىتوان محمول يك قضيهء موجبه كه موضوعش همان\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nموصوف است قرار داد و بالعكس : هر محمولى را از قضيهء موجبه مىتوان به شكل يك صفت و موصوف مضاف بر هم درآورده موضوع را موصوف و مضاف قرار داد و محمول را صفت و مضاف اليه . « انسان سفيد » صفت و موصوف هستند و مىتوان آنها را به شكل قضيهء « انسان سفيد است » برگرداند و نيز « انسان ضاحك است » را مىتوان به شكل « انسان ضاحك » ارجاع داد . البته ممكن است قضيه موجبهء معدوله باشد ، مانند « زيد غير سفيد است » كه مىتوان آن را به « زيد غير سفيد » برگرداند ، در اينجا ، هرچند محمول و بالنتيجه صفت عدمى و سلبى است ، با اينهمه ؛ همان‌طور كه در مرحلهء اوّل / فصل چهارم / 1 و 2 گذشت ، اگر مفهومى سلبى محمول يك قضيهء موجبه قرار گيرد ، ذهن نوعى ثبوت براى آن فرض مىكند و به اعتبار همين ثبوت فرضى آن را حمل مىكند و طبعا آن را صفت قرار مىدهد و الّا به هيچ‌وجه قابل حمل نيست و نيز به هيچ‌وجه نمىتواند صفت موضوع قرار گيرد و فقط مىتوان آن را به نحو سلب تحصيلى سلب كرد و لا غير . پس به‌طور كلى ، محمول قضيهء موجبه را ، چه آن قضيه محصله باشد و چه معدوله ، مىتوان وصف موضوع قرار داد اما در قضيهء سالبه چنين نيست . هرگز نمىتوان محمول يك قضيهء سالبه را وصف موضوع قرار داد ، چه به صورت وصف ثبوتى و چه وصف سلبيى كه ذهن براى آن نوعى ثبوت فرض كند ؛ زيرا معناى قضيهء سالبه اين است كه موضوع واجد چنين محمولى نيست . ممكن است بگويند : « بين قضيهء موجبهء معدوله و سالبه چه تفاوتى هست كه ، با اينكه مفاد هردو اين است كه موضوع واجد محمول نيست ، در اوّلى مىتوان محمول را وصف موضوع قرار داد و در دومى نمىتوان ؟ » جواب اين است كه معناى قضيهء موجبهء معدوله اين است كه موضوع واجد محمول سلبى است : محمول سلبيى كه قبلا نوعى ثبوت براى آن فرض شد . ولى معناى قضيهء سالبه اين است كه موضوع اصلا واجد چنين محمولى نيست و به تعبير دقيقتر ، مفاد قضيهء موجبهء معدوله اين است كه نسبت بين وصف سلبى و موضوع در خارج محقق و ثابت است ، در حالى كه مفاد قضيهء سالبه اين است كه نسبت بين وصف و موضوع در خارج محقق نيست . از اين‌رو ، در قضيهء موجبهء معدوله اوّلا ، در همان ظرفى كه حكم كرده‌ايم نسبت در آن ثابت و محقق است بايد موضوع هم در آن ثابت و محقق باشد ، زيرا ثبوت شىء لشى فى ظرف مّا فرع ثبوت المثبت له فى ذلك الظرف و ثانيا ، بايد براى محمول ، كه مفهومى است سلبى ، در خارج از قضيه ، يعنى در ظرف تحقق نسبت ، يك نحو ثبوت فرضى اعتبار كرد تا تحقق نسبت بين آن و موضوع معنا داشته باشد و الّا اگر\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nچنين ثبوت فرضيى در كار نباشد ، لازم مىآيد نسبت بين موضوع موجود و محمول معدوم محقق شود كه محال است اما در قضيه سالبه نه ثبوت موضوع لازم است نه ثبوت واقعى يا فرضى محمول . قضيه سالبه هم سازگار است با اينكه موضوع محقق باشد و محمول براى آن محقق نباشد و هم سازگار است با اينكه اصلا به‌طور كلى موضوع منتفى باشد . در هردو حال اين مطلب صادق است كه « بين موضوع و محمول نسبتى محقق نيست » . بنابراين ، چون در تقسيم‌بندى مفاهيم به واجب و ممتنع و ممكن گفتيم : « المفهوم امّا ان يكون الوجود ضروريا له و هو الوجوب و امّا ان يكون العدم ضروريا له و هو الامتناع او لا يكون الوجود ضروريا له و لا العدم ضروريا له و هو الامكان » و همان‌طور كه ديده مىشود قضيه اخير - لا يكون الوجود ضروريا له و لا العدم ضروريا له - سالبه است نه موجبهء معدوله ، پس نمىتوان از آن وصفى به نام « امكان » يا « ممكن » انتزاع كرد و بر موجودات حمل كرد . آرى ، اگر قضيهء فوق موجبهء معدوله بود ، يك مفهوم سلبى داشتيم كه ذهن نوعى ثبوت فرضى براى آن اعتبار مىكرد و همان مفهوم سلبى امكان بود . شاهد صحت مطالب فوق اين است كه خود فلاسفه وقتى معناى امكان را بيان مىكنند آن را به صورت ايجاب عدولى بيان كرده مىگويند كه امكان « لا ضرورة وجود و عدم است » يا « تساوى نسبت ماهيت است به وجود و عدم » :\r\nسلّمنا انّه يرجع الى سلب الضرورتين و انّه سلب واحد لكنّه ، كما يظهر من التقسيم ، سلب تحصيليّ لا ايجاب عدوليّ . فما معنى اتّصاف الممكن به في الخارج ؟ و لا اتّصاف الّا بالعدول ، كما اضطرّوا الى التعبير عن الامكان بانّه لا ضرورة الوجود و العدم و بانّه استواء نسبة الماهيّة الى الوجود و العدم عندما شرعوا في بيان خواصّ الامكان ، ككونه لا يفارق الماهيّة و كونه علّة للحاجة الى العلّة الى غير ذلك .\r\n\r\n3 - 6 : جواب\r\nبه اين اشكال صدر المتألهين ( ره ) چنين جواب داده است كه برگشت اين سلب تحصيلى به ايجاب عدولى است . برخى ديگر گفته‌اند كه در اين موارد سالبه با موجبهء معدوله يك حكم دارد . در اين كتاب ، گفته شده است كه قضيهء سالبهء محصله اگر موضوعش موجود باشد و بدانيم سالبهء به انتقاء محمول است مساوى است با قضيه موجبهء معدولة المحمول . در هرحال ، منظور از اين بازگشت يا يكسان بودن حكم يا تساوى روشن نيست و به توضيح نياز دارد .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nتوضيح اينكه گاهى انسان ماهيت را به حمل اوّلى ملاحظه مىكند و مىخواهد بداند در داخل مفهوم آن چه مفاهيمى اخذ شده است . در اين ملاحظه مىبيند كه داخل مفهوم هيچ ماهيتى نه وجود اخذ شده است نه عدم و نه هيچ مفهوم ديگرى ، حتى امكان ، و تنها ذاتيات - اجناس و فصول - ماهيت اخذ شده‌اند . در اين نظر ، آنچه در داخل ماهيت اخذ شده است بالضرورة اخذ شده است و آنچه اخذ نشده و از آن سلب مىشود نيز بالضرورة سلب مىشود .\r\nدر اين ملاحظه ، ما با حمل اوّلى و تنها با ضرورت سروكار داريم و لا غير . ملاحظهء ماهيت به اين نحو ربطى به انتزاع مفهوم امكان ندارد . اما گاهى حيثيت ذات ماهيت را ملاحظه مىكنيم و مىخواهيم ببينيم كه اين حيثيت بماهى هى اقتضاى حمل چه مفاهيمى را بر خود به حمل شايع دارد . توجه شود كه اشتراك اين ملاحظه با ملاحظهء قبلى در اين جهت است كه در هردو ماهيت را بماهى هى لحاظ مىكنيم ولى در ملاحظه اوّل مىخواهيم بدانيم ماهيتى كه اين‌گونه اعتبار شده اقتضاى حمل چه مفاهيمى را به حمل اوّلى بر خود دارد و در ملاحظهء دوم مىخواهيم بدانيم ماهيتى كه اين‌گونه اعتبار شده اقتضاى حمل چه مفاهيمى را به حمل شايع بر خود دارد . در هرحال ، پس از ملاحظهء ماهيت به اين نحو ، مىبينيم كه ماهيت بماهى هى نه اقتضاى حمل وجود را بر خود دارد نه اقتضاى حمل عدم را ، در عين اينكه گاهى موجود است و وجود بر آن حمل مىشود و گاهى معدوم است و عدم بر آن حمل مىشود . ذهن اين ملاحظه را با يك قضيهء موجبهء معدوله حكايت مىكند : الماهية غير موجودة و لا معدومة بالضرورة « 1 » . كه جهت آن ضرورت است . پس از تشكيل اين قضيه ، ذهن نظر خود را معطوف به آن كرده قضيهء ديگرى تشكيل مىدهد كه ناظر به اين قضيه است ولى سالبه است :\r\nليس الوجود و العدم بضرورىّ للماهيّة . منشأ حكم به سلب ضرورت وجود و عدم از ماهيت ، كه همان امكان است ، همين قضيه است . مشاهده مىشود كه ، اگرچه ذهن از سلب ضرورت وجود و عدم از ماهيت - امكان - با يك قضيهء سالبه حكايت كرده است ، اين سالبه در واقع ناظر به جهت آن قضيهء موجبهء معدوله است - قضيهء « الماهية غير موجودة و لا معدومة بالضرورة » - كه ، مانند ساير قضاياى موجبهء معدوله ، ذهن براى محمول سلبى آن نحوى ثبوت فرض مىكند و منظور از بازگشت سالبهء محصله به موجبهء معدوله همين است .\r\n\r\n\r\n","description":"","footnote":"\r\n( 1 ) . توجه شود كه غير موجودة و لا معدومة يك محمول واحد است ، نه دو محمول كه به جاى آن مىتوان گفت ممكنة . به تعبير ديگر ، در اينجا فرض اين است كه از اشكال اوّل پاسخ داده‌ايم و اين‌دو را مجموعا يك وصف گرفته‌ايم .\r\n","page_name":" 73 ","page_number":73},
  {"content":"\r\n\r\nبه تعبير ديگر ، مىتوان گفت عقل ، باتوجه به سلب الضرورتين ، خود يك مفهوم ايجابى مىسازد كه همان امكان است و آن را به ماهيت نسبت مىدهد و بنابراين مبنا تعريف امكان به سلب الضرورتين تعريف به لازمهء معناست ، نه اينكه معناى خود امكان سلب الضرورتين باشد :\r\nوجه الاندفاع انّ القضيّة المعدولة المحمول تساوي السالبة المحصّلة عند وجود الموضوع و قولنا : ليس بعض الموجود ضروريّ الوجود و العدم و كذا قولنا : ليست الماهيّة من حيث هي ضروريّة الوجود و لا العدم الموضوع فيه موجود فيتساوى الايجاب العدوليّ و السلب التحصيليّ في الامكان . ثمّ لهذا السلب نسبة الى الضرورة و الى موضوعه المسلوب عنه الضرورتان يتميّز بها من غيره ، فيكون عدما مضافا له حظّ من الوجود و له ما يترتّب عليه من الاثار و ان وجده العقل اوّل ما يجد في صورة السلب التحصيليّ ، كما يجد العمى و هو عدم مضاف كذلك اوّل ما يجده .\r\n\r\n7 : فروع\r\nو يتفرّع على ما تقدّم امور :\r\n\r\n1 - 7 : فرع اوّل - موضوع امكان ماهيت است\r\nدر 3 ، گفته شد كه مقسم واجب و ممتنع و ممكن « مفهوم » است نه « ماهيت » . آنچه در اينجا مورد نظر است اين است كه در بين مفاهيم تنها ماهيات هستند كه متصف به امكان مىشوند ، لا غير .\r\nالامر الاوّل : انّ موضوع الامكان هو الماهيّة .\r\nبرهان :\r\nاين برهان بر دو مقدمه استوار است .\r\nمقدمهء اوّل : تنها ماهيت است كه ذاتش هم خالى از وجود است و هم خالى از عدم نه در حدش وجود اخذ شده نه عدم .\r\nدر مرحلهء اوّل / فصل اوّل / 2 - 2 ، گفته شد كه وجود داخل در ذات و مفهوم هيچ ماهيتى نيست . عدم نيز همين‌گونه است ؛ هيچ ماهيتى نيست كه عدم يكى از ذاتيات آن باشد . پس در اينكه « الماهية من حيث هى خالية عن الوجود و العدم » شكى نيست . در مقابل ماهيت ، حقيقت\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nوجود و عدم را داريم . واضح است كه وجود موجود است بالضرورة و عدم موجود است بالامتناع يا معدوم است بالضرورة ؛ پس مفهوم وجود - كه حاكى از حقيقت وجود است - با وجود نسبت ضرورى دارد و مفهوم عدم - كه حاكى از عدم خارجى است - باوجود نسبت امتناعى و با عدم نسبت ضرورى دارد . بنابراين ، در ميان مفاهيم ، تنها مفاهيم ماهوى هستند كه باوجود نسبت امكانى دارند ، نه ضرورت وجود دارند و نه ضرورت عدم .\r\nممكن است پرسيده شود : « تكليف ساير معقولات ثانيه چيست ؟ مگر علت ، معلول ، وحدت ، كثرت و امثال آنها از مفاهيم نيستند ؟ مگر ذات اينها خالى از وجود و عدم نيست ؟\r\nپس چرا حكم فوق را به مفاهيم ماهوى مختص مىدانيد » . جواب اين سؤال اينكه اينها از صفات حقيقت وجودند و خود موجوداتى در قبال حقيقت وجود نيستند ، واقعيت اينها نسبت به حقيقت وجود غير نيست ، بر خلاف ماهيات و عدم كه نسبت به حقيقت وجود غيرند . حقيقت وجود عينا همان حقيقت و واقعيت اين مفاهيم نيز هست ولى عينا همان ماهيت يا عدم نيست . به تعبير ديگر ، اين مفاهيم خودشان در خارج موجود نيستند ، بلكه موضوعشان ، كه همان حقيقت وجود است ، موجود است ؛ پس اين مفاهيم هيچگاه خودشان به موجوديت متصف نمىشوند ، بلكه موصوفشان به موجوديت متصف مىشود ، بر خلاف ماهيات كه خود به موجوديت متصف مىشوند ، هرچند بالعرض .\r\nمقدمهء دوم : چيزىكه ذاتش خالى از وجود و عدم باشد تنها چيزى است كه مىتواند متصف به امكان - لا ضرورة وجود و عدم - بشود . اين مقدمه روشن است و احتياج به برهان ندارد :\r\nاذ لا يتّصف الشىء بلا ضرورة الوجود و العدم الّا اذا كان فى نفسه خلوا من الوجود و العدم جميعا و ليس الّا الماهيّة من حيث هى .\r\nنتيجه : هرممكنى ماهيت دارد و نمىتوان ممكنى را يافت كه ماهيت نداشته باشد :\r\nفكلّ ممكن فهو ذو ماهيّة .\r\nاز اينجا ، مىتوان معناى اين گفته را : « كلّ ممكن زوج تركيبىّ له ماهيّة و وجود نيز دريافت .\r\nهرممكنى كه موجود است علاوه بر اينكه وجود دارد ماهيتى نيز دارد . البته مقصود تركيب خارجى نيست ؛ يعنى ، چنين نيست كه در خارج در كنار وجود ممكن ماهيتى هم هست كه با آن تركيب شده و موجود ممكن را به وجود آورده است ؛ مقصود تركيب ذهنى است ؛ يعنى ،\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nذهن هرممكنى را در خود تحليل مىكند به ذاتى لا به شرط از وجود و عدم كه به آن « ماهيت » مىگويند و به وجودى و سپس اين‌دو را در يك قضيهء هليهء بسيطه تركيب و به اين وسيله از تحقق موجود ممكن حكايت مىكند . در مقابل ممكن واجب قرار دارد كه فقط وجود دارد و ماهيت ندارد و از سوى ديگر ممتنع هست كه نه وجود دارد و نه ماهيت . پس ممتنع نه وجود دارد نه ماهيت ، واجب تعالى وجود دارد ولى ماهيت ندارد و ممكنات هم وجود دارند هم ماهيت :\r\nو بذلك يظهر معنى قولهم : كلّ ممكن زوج تركيبيّ له ماهيّة و وجود .\r\nنكتهء شايان ذكر اينكه نبايد معنائى از امكان را كه صفت ماهيت ممكن است با معنائى از آن‌كه صفت وجود ممكن است اشتباه كرد . به وجود ممكنات نيز « ممكن » مىگويند ولى امكان در وجود به‌معناى فقر ذاتى است و در مقابل آن وجوب وجود به‌معناى غناى ذاتى قرار دارد و حال آنكه امكانى كه صفت ماهيت است به‌معناى سلب ضرورة وجود و عدم يا تساوى نسبت با وجود و عدم است ؛ چنين معنائى از امكان در وجود معقول نيست . امكان در وجود به معناى عين ربط به وجود مستقل يا عين فقر و احتياج به وجود غنى بالذات است :\r\nو امّا اطلاق الممكن على وجود غير الواجب بالذات و تسميته بالوجود الامكانيّ فاصطلاح اخر في الامكان و الوجوب يستعمل فيه الامكان و الوجوب بمعنى الفقر الذاتيّ و الغنى الذاتيّ و ليس يراد به سلب الضرورتين او استواء النسبة الى الوجود و العدم ، اذ لا يعقل ذلك بالنسبة الى الوجود .\r\n\r\n2 - 7 : فرع دوم - امكان لازمهء ماهيت است\r\nاين فرع تقريبا برعكس فرع قبل است : در فرع قبل ، سخن در اين بود كه موضوع امكان ماهيت است ؛ يعنى ، چيزى غير از ماهيت ممكن نيست ؛ امكان فقط در ماهيات يافت مىشود ؛ در اين فرع سخن در اين است كه هرماهيتى ممكن است . به تعبير ديگر ، در فرع پيشين گفته شد كه امكان بىماهيت يافت نمىشود و در اينجا مىگوئيم كه ماهيت بىامكان يافت نمىشود ؛ پس همچنانكه ممكنى نيست كه ماهيت نداشته باشد ، ماهيتى هم نيست كه ممكن نباشد .\r\nنتيجهء اين دو فرع اين است كه ماهيت و امكان متلازمان هستند :\r\nالامر الثاني : انّ الامكان لازم الماهيّة .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nبرهان :\r\nبرهان اين مطلب بر دو مقدمهء زير مبتنى است :\r\nمقدمهء اوّل : اگر امكان لازمهء ماهيت نباشد ، جايز است ماهيتى ممكن نباشد . اين مقدمه بديهى است .\r\nمقدمهء دوم : تالى باطل است ؛ يعنى ، جايز نيست كه ماهيتى ممكن نباشد .\r\nدليل اين مقدمه اينكه اگر ماهيتى فى حد ذاته ممكن نباشد ، يكى از دو حال را داراست : يا فى حد ذاته واجب است يا ممتنع . اگر فى حد ذاته واجب باشد ، به اين معناست كه فى حد ذاته موجود است و اگر فى حد ذاته ممتنع باشد ، به اين معناست كه فى حد ذاته معدوم است .\r\nبه تعبير ساده‌تر ، اگر فى حد ذاته واجب يا ممتنع باشد ، وجود يا عدم در داخل ذات آن اخذ شده‌اند ، در حالى كه الماهية من حيث هى لا موجودة و لا معدومة .\r\nنتيجه : امكان لازمهء ماهيت است :\r\nاذ لو لم يلزمها ، جاز ان تخلو منه ، فكانت واجبة او ممتنعة ، فكانت في نفسها موجودة او معدومة و الماهيّة من حيث هي لا موجودة و لا معدومة .\r\nاينكه گفته مىشود چيزى لازمهء چيزى است ، گاهى به‌معناى عليت ملزوم است براى وجود لازم ، مانند اينكه گفته شود : حرارت لازمهء آتش است يا برودت لازمهء برف است ، و گاهى به اين معنا است كه ملزوم بماهى هى و قطع نظر از غير كافى است براى اتصافش به لازم .\r\nدر اينجا ، معناى دوم مراد است نه معناى اوّل . زيرا ماهيت فى حد ذاته علت وجود يا عدم هيچ امرى نيست . پس معناى اينكه امكان لازمهء ماهيت است اين است كه ، در مقام سنجش ماهيت باوجود و عدم ، فرض خود ماهيت به تنهائى كافى است براى اتصافش به لا ضرورت وجود و عدم :\r\nو المراد بكونه لازما لها انّ فرض الماهيّة من حيث هي يكفي في اتّصافها بالامكان من غير حاجة الى امر زائد ، دون اللزوم الاصطلاحيّ و هو كون الملزوم علّة مقتضية لتحقّق اللازم و لحوقه به ، اذ لا اقتضاء في مرتبة الماهيّة من حيث هى اثباتا و نفيا .\r\n\r\n1 - 2 - 7 : اشكال و جواب\r\nاشكال : اگر ماهيت بماهى هى و قطع نظر از غير به امكان متصف شود ، بايد امكان داخل در\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nذات ماهيت باشد ، زيرا هرچه كه ماهيت بماهى هى به آن متصف شود داخل در ذات و مفهوم ماهيت است ، با اينكه مىدانيم امكان داخل در ذات و مفهوم هيچ ماهيتى نيست . انسان حيوان ناطق است نه حيوان ناطق ممكن :\r\nلا يقال تحقّق سلب الضرورتين في مرتبة ذات الماهيّة يقضي بكون الامكان داخلا في ذات الشىء و هو ظاهر الفساد .\r\nجواب : پيشتر گفتيم كه گاهى حيثيت ذات ماهيت - ماهيت من حيث هى هى - را لحاظ مىكنيم تا ببينيم اقتضاى حمل چه مفاهيمى را به حمل اوّلى بر خود دارد و گاهى اين حيثيت را لحاظ مىكنيم تا ببينيم اقتضاى حمل چه مفاهيمى را به حمل شايع بر خود دارد نه به حمل اولى . هرگاه ماهيتى من حيث هىهى مقتضى حمل مفهومى بر خود به حمل اوّلى بود ، اين مفهوم قطعا داخل در ذات و مفهوم ماهيت است ، زيرا اصلا ملاك حمل اوّلى اتحاد مفهومى است اما اگر چنين نبود ، بيقين اين مفهوم داخل در ذات ماهيت نيست ، هرچند به حمل شايع بر ماهيت من حيث هى هى حمل شود . ذات و ذاتيات ماهيت همه از قبيل اوّل‌اند ؛ يعنى ، ماهيت بماهى هى اقتضا مىكند حمل آنها را بر خود به حمل اوّلى و امكان و ساير لوازم ماهيّات همه از قبيل دوم‌اند ؛ يعنى ، ماهيت بماهى هى اقتضاى حمل آنها را به حمل اوّلى بر خود ندارد ، در عين اينكه همه آنها به حمل شايع بر ماهيت من حيث هى هى حمل مىشوند .\r\nپس گرچه براى اتصاف ماهيت به امكان ماهيت من حيث هى هى - حيثيت ذات ماهيت - كافى است ، امكان داخل در ذات و مفهوم ماهيت نيست ، چون بازگشت اين اتصاف به حمل شايع است نه حمل اوّلى :\r\nفانّا نقول : انّما يكون محمول من المحمولات داخلا في الذات ، اذا كان الحمل حملا اوّليّا ، ملاكه الاتّحاد المفهوميّ ، دون الحمل الشايع ، الذي ملاكه الاتحاد الوجودىّ ، و الامكان و ساير لوازم الماهيّات الحمل بينها و بين الماهيّة من حيث هي حمل شايع لا اوّلي .\r\n\r\n3 - 7 : فرع سوم - امكان معقول ثانى فلسفى است\r\nدر اين فرع ، اين بحث مطرح است كه امكان از معقولات ثانيه فلسفى است . قبل از شناختن معقولات ثانيه فلسفى ، در فلسفه ، فقط دو قسم مفهوم كلى مطرح بوده است : معقولات اولى يا\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nماهيات و معقولات ثانيه منطقى ، كه به آنها « اعتبارات محض عقلى » نيز مىگفته‌اند . هرمفهوم كلى يا بايد در زمرهء معقولات اولى - ماهيات - قرار مىگرفت يا در زمرهء معقولات ثانيه منطقى .\r\nدر پاره‌اى از مفاهيم ، تشخيص اينكه جزء كدام دسته‌اند روشن بوده ؛ مانند مفهوم انسان ، درخت ، جسم كه از معقولات اولى هستند و مانند مفهوم جنس ، قضيه ، موضوع ، محمول كه از معقولات ثانيه منطقى هستند ؛ اما اين تشخيص هويت مفهومى در برخى از مفاهيم به مشكل دچار مىشده است ، مانند مفهوم امكان . يكى از بحثهاى پرقيل‌وقال فلسفه اين بوده كه آيا امكان يك معقول اوّل است و در خارج وجود دارد يا يك اعتبار عقلى محض است كه به هيچ نحو در خارج موجود نيست . پس از شناخته شدن معقولات ثانيه فلسفى ، معلوم شد كه امكان در هيچيك از دو دستهء فوق قرار ندارد ، بلكه جزء معقولات ثانيه فلسفى است و بدين ترتيب اين نزاع ديرينه خاتمه يافت . بحث انواع معقولات و طرز پيدايش آنها در ذهن و نحوهء فعاليت ذهن در پيدايش معقولات ثانيه فلسفى و منطقى در فصل دهم از مرحلهء يازدهم اين كتاب خواهد آمد ولى ما ، باتوجه به اينكه هم قبلا در وجود ذهنى به اين دسته‌بندى اشاره كرده‌ايم و هم در اين بحث به آن محتاجيم ، در همين‌جا به توضيح انواع مفاهيم مىپردازيم ، تا خوانندهء عزيز از اين پس منظور از معقول اوّل و معقول ثانى فلسفى و منطقى را بداند . البته در اينجا ، مقصود فقط شناساندن انواع مفاهيم است اما توضيح طرز فعاليت ذهن در پيدايش معقولات ثانيه فلسفى و منطقى و ساير مباحث مربوط را به جاى خود موكول مىكنيم .\r\n\r\n1 - 3 - 7 : انواع مفاهيم\r\nمفاهيم ، در يك تقسيم‌بندى اوّليه ، به كلى و جزئى تقسيم مىشوند . مفاهيم جزئى مفاهيمى هستند كه بر بيش از يك مصداق قابل انطباق نيستند بر خلاف مفاهيم كلى كه بر بيش از يك مصداق قابل انطباق‌اند . تصوراتى كه ما از اشخاص داريم يا تصورى كه از خود داريم همه جزئى هستند ، زيرا فقط بر يك مصداق مىتوانند منطبق شوند اما مفهوم درخت مثلا كلى است ، زيرا بر هردرختى مىتواند منطبق شود . به تصورات كلى « معقولات » نيز مىگويند .\r\nمعقولات ، در تقسيم ديگرى ، به معقولات اولى و معقولات ثانيه تقسيم مىشوند و معقولات ثانيه نيز خود دو دسته‌اند : معقولات ثانيه منطقى و معقولات ثانيه فلسفى :\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nمعقولات اولى را « حقايق » و « ماهيات » و معقولات ثانيه را « اعتباريات » هم مىگويند . ما در اينجا دربارهء مفاهيم جزئى بحثى نخواهيم كرد . آنچه عجالتا موردنظر است شناختن انواع معقولات است .\r\nبراى شناختن انواع معقولات ، كافى است ابتدا طرز پيدايش معقولات اولى را توضيح دهيم و از اين طريق ويژگيهاى اين دسته را مشخص سازيم و سپس ، باتوجه به اين ويژگيها ، ويژگيهاى معقولات ثانيه را مشخص كنيم . به اين ترتيب ، هم مشخصات هردسته از معقولات روشن مىشود و هم بين آنها مقايسه به عمل مىآيد و كاملا از هم متمايز مىشوند .\r\n\r\n1 - 1 - 3 - 7 : معقولات اولى\r\nهرگاه يكى از حواس انسان با واقعيتى تماس حاصل كند ، اثرى از آن در عضو حسى مربوط و سپس در سلسله اعصاب پديد مىآيد . انسان اين اثر را مىيابد و از اين يافتن به « احساس » تعبير مىكند ؛ مثلا ، مىگويد : « من احساس سردى مىكنم ، من احساس تلخى مىكنم . » به احساس « ادراك حسى » نيز مىگويند . پس ادراك حسى همان يافتن آثار حاصل در اعصاب است كه در تماس واقعيات خارجى با اعضاى حسى به وجود آمده‌اند .\r\nپس از پيدايش ادراك حسى ، در مرتبه‌اى از ذهن ، كه به آن « خيال » مىگويند ، تصويرى از آن به وجود مىآيد ، اين تصوير به نحوى عين همان آثار عصبى است و نفس باتوجه آن مىتواند آن اثر را يادآورى كند ، به اين تصوير « صورت خيالى » يا « ادراك خيالى » مىگويند ؛ پس صورت خيالى همان انعكاس ادراك حسى است در مرتبهء خيال . البته پيدايش صورت خيالى منحصر در طريق فوق نيست : اگر نفس از واقعيتى ادراك حسى نداشته باشد ولى خود\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nآن واقعيت را بيابد ، باز تصويرى از آن در مرتبهء خيال به وجود مىآيد ، مانند ترس و لذت و اراده و ساير حالات روحى كه ما آنها را با حواس ظاهرى درك نمىكنيم ، بلكه نفس واقعيت آنها را بدون دخالت هيچ حسى و بدون دخالت سلسلهء اعصاب مىيابد و تصويرى از آنها در خيال به وجود مىآيد و ما مىتوانيم باتوجه كردن به اين تصوير مثلا آن حالت ترسى را كه به ما دست داده بود ياد آوريم .\r\nدر هرحال ، پس از اينكه صور خيالى چند واقعيت مشابه در خيال به وجود آمد ، تصوير ديگرى ، كه به نحوى با اين تصاوير جزئى عينيت دارد ، در مرتبهء عقل پديد مىآيد . اين تصوير ويژگيهاى فردى آن صور خيالى را ندارد ولى ويژگيهاى مشترك آنها را واجد است . به اين تصوير « صورت كلى ، صورت عقلى ، ادراك عقلى يا معقول » مىگويند . پس هم صورت جزئى نشان دهندهء واقعيت خارجى است هم صورت عقلى ولى فرق آنها در اين است كه صورت جزئى اولا ، يك واقعيت مشخص را نشان مىدهد ؛ يعنى ، بر هيچ واقعيت ديگرى صدق نمىكند كه به اين خاصيت « جزئيت » گويند و ثانيا ، آن واقعيت را تنها و خالص نشان نمىدهد ، بلكه عوارضى كه همراه آن واقعيت هستند نيز با آن درك مىشوند ؛ مثلا ، نمىتوان رنگ شىء مشخصى را درك كرد بىآنكه شكل و اندازه‌اش درك شوند ، رنگ و شكل و اندازهء يك شىء با هم درك مىشوند ، پس صورت جزئى رنگ يك شىء به تنهائى در ذهن حاصل نمىشود .\r\nبر خلاف آن ، صورت عقلى اولا ، يك واقعيت مشخص را نشان نمىدهد ، بلكه بر تمام واقعيات مشابه هم صدق مىكند كه به اين خاصيت « كليّت » مىگويند و ثانيا ، مىتواند خود واقعيت را خالص و تنها با عوارض همراه ، نشان دهد ؛ به تعبير رايج ، مىتواند به نحو صرف در ذهن حاصل شود .\r\nپس باختصار ، دسته‌اى از مفاهيم كلى به اين ترتيب در ذهن فراهم مىآيند كه ابتدا واقعيتى از خارجى در حوزهء حس يا در حوزهء نفس قرار مىگيرد و سپس قوهء خيال تصويرى جزئى از اين واقعيت مىگيرد و در نهايت اين تصاوير جزئى به نحو كلى در قوهء عقل منعكس مىشوند و در نتيجه مفهوم كلى آن واقعيت در ذهن به وجود مىآيد . به مفاهيم كليى كه به اين طريق در ذهن به وجود آمده‌اند « معقولات اولى » مىگويند . پس ويژگى معقولات اولى اين است كه از جزئيت به كليت رسيده‌اند ، همه مسبوق به صور جزئى هستند . در مقابل ، معقولات ثانيه هيچكدام داراى صورت جزئى نيستند . بنابراين ، به‌عنوان ملاكى براى معقولات اولى مىتوان\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nچنين گفت : « معقولات اولى مفاهيمى كلى هستند كه مىتوان براى آنها در خيال صورت جزئى پيدا كرد . » پس براى اينكه بفهميم مثلا مفهوم كلى ترس يك معقول اوّل است يا نه ، به ذهن خود رجوع مىكنيم ، مىبينيم كه مىتوان حالت ترس مشخصى را كه در واقعهء وحشتناكى به ما دست داده ياد كرد ؛ اين يادآوردن همان توجه به صورت جزئى ترس است ؛ پس براى مفهوم كلى ترس يك صورت جزئى نيز در ذهن هست ، طبعا مفهوم ترس يك معقول اوّل است . به ذكر مثال ديگرى مىپردازيم . آب سردى را در نظر مىگيريم . هنگامى كه دست خود را در اين آب فرو مىبريم ، اثرى در سلسله اعصاب دست ما به وجود مىآيد . ما اين اثر را مىيابيم و براى بيان آن مىگوئيم : « احساس سردى مىكنم . » اين احساس جز همان ادراك حسى نيست و تا هنگامى در ماست كه دست ما در آب باشد ؛ پس از آن زايل مىشود .\r\nبعد از قطع رابطهء عضو حسى ما با آب و زايل شدن احساس سردى ، در خود مىيابيم كه مىتوانيم آن حالتى را كه هنگام فرو رفتن دست در آب در ما به وجود آمده بود به ياد آريم .\r\nبيشك ، اين تصور سردى عين سرد شدن دست نيست ؛ پس معلوم مىشود هنگامى كه ما در حال حس كردن بوده‌ايم در مرتبهء ديگرى از ذهن تصويرى از آن سردى محسوس به وجود آمده كه به نحوى عين آن است .\r\nاگر چند سردى ديگر را احساس كنيم و صورت خيالى از آنها بگيريم ، چند خاطره از سرديهاى مشخص خواهيم داشت : خاطرهء سردى فلان يخ ، خاطرهء سردى هواى فلان روز ، خاطرهء سردى فلان آب . با تحقق اين صور خيالى در نفس ، زمينه فراهم مىشود تا در عقل صورت كلى سردى به وجود آيد كه به نحوى با خاطره‌هاى فوق عينيت دارد . اين صورت صورت سردى است اما نه صورت سردى فلان آب يا صورت سردى فلان يخ مشخص يا صورت سردى هواى فلان روز و در نتيجه نفس باتوجه كردن به آن فقط خود سردى را درك مىكند اما به سردى شىء مشخصى پى نمىبرد ؛ به عبارت ديگر ، اين صورت عقلى از هر سردى مشخص فقط سرديش را نشان مىدهد ، بدون عوارض همراه با آن ، بر خلاف صورت خيالى كه ، علاوه بر سردى ، عوارض خارجى همراه را نيز نشان مىدهد .\r\nباتوجه به توضيحات فوق مىتوان ويژگيهاى معقولات اولى را به صورت زير دسته‌بندى كرد :\r\n1 - بارزترين ويژگى معقولات اولى اين است كه صور مستقيم اشياء خارجى هستند ؛ يعنى ،\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nاولا ، اين مفاهيم همه مسبوق به صور جزئى هستند ؛ در مقابل معقولات ثانيه هيچيك مسبوق به صور جزئى نيستند و ثانيا ، اين صور كلى با صور جزئى و نيز صور جزئى با واقعيات خارجى به نحوى عينيت و اين همانى دارند ، پس اين صور كلى نيز با واقعيات خارجى به نحوى عينيت دارند ، بر خلاف معقولات ثانيه كه رابطهء آنها با واقعيات خارجى رابطهء عينيت و اين همانى نيست .\r\n2 - ذهن در پيدايش معقولات اولى منفعل است نه فعّال . همان‌طور كه در ويژگى شمارهء 1 گفته شد ، معقولات اولى صور واقعيات خارجى هستند و هنگامى در ذهن به وجود مىآيند كه نفس ما آن واقعيات را ، با حواس يا بدون حواس ، بيابد و تا هنگامى كه نفس واقعيت يك چيز را ، بيواسطه يا بواسطه ، نيابد ، ممكن نيست صورت جزئى يا كلى آن چيز در ذهن به وجود آيد .\r\nبه عبارت ديگر ، نقش ذهن در به وجود آمدن معقولات اولى شبيه نقش فيلم عكاسى است در پيدايش تصوير روى آن . واضح است كه اگر دريچهء دوربين عكاسى بسته باشد ، فيلم داخل آن خود به خود هيچ نقشى را روى خود به وجود نمىآورد و تنها آنگاه روى فيلم تصوير به وجود مىآيد كه شيئى مقابل دريچهء دوربين قرار گيرد ؛ يعنى ، فيلم عكاسى فقط پذيرندهء تصوير است و به هيچ‌وجه به وجود آورندهء آن نيست ؛ به وجود آورندهء تصوير نورى است كه از شىء خارجى به فيلم مىتابد ، پس فيلم عكاسى در پيدايش تصاوير روى خود فقط منفعل است و به هيچ روى فعال نيست . ذهن ما نيز در پيدايش معقولات اولى چنين است .\r\nمعناى اين سخن اين است كه كثرت معقولات اولى تابع كثرت واقعياتى است كه نفس آنها را ، بيواسطه يا بواسطه ، يافته است . به ديگر سخن ، كثرت معقولات اولى معلول كثرت مدركات است ؛ هرچه نفس واقعيات بيشترى را يافته باشد ، معقولات اولى در ذهن بيشترند و هرچه كمتر ، اين معقولات نيز كمترند .\r\nاين ويژگى درست بر خلاف ويژگى معقولات ثانيه است . ذهن در پيدايش اين معقولات فعال است نه منفعل و نتيجتا كثرت آنها تابع كثرت مدركات نيست . چه بسا نفس با يافتن يك واقعيت چندين معقول ثانى در خود به وجود آورد .\r\n3 - معقولات اولى ما بازاى خارجى دارند اما معقولات ثانيه ندارند . توضيح اينكه هريك از معقولات اولى در خارج از ذهن وجود و واقعيتى خاص به خود دارد ؛ يعنى ، هركدام وجودى على حده و سواى از وجود ساير معقولات اولى دارد ؛ به عبارت ديگر ، ما به تعداد معقولات\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nاولى واقعيت خارجى داريم و نمىتوان دو معقول اوّل پيدا كرد كه با يك وجود موجود باشند .\r\nاگر ما دو مفهوم كلى انسان و سفيدى را دو معقول اوّل دانستيم ، به اين معناست كه انسان وجودى دارد براى خود و سفيدى نيز وجود ديگرى ، پس به ازاى هريك از معقولات اولى يك واقعيت خارجى هست ، غايت امر اينكه بعضى از اين واقعيات متكى به بعضى ديگرند ، مثل اينكه وجود سفيدى متكى به وجود انسان يا چيزهاى ديگر است و يا وجود بو متكى به وجود عطر است ولى در هرحال دو واقعيت و دو وجودند . اين ويژگى را گاه با اين تعبير نيز بيان مىكنند كه عروض معقولات اولى خارجى است . در مقابل معقولات ثانيه ، چه منطقى و چه فلسفى ، ما بازاى خارجى ندارند ؛ عروض هيچيك خارجى نيست . هيچكدام از آنها از خود وجود و واقعيتى ندارند ، بلكه واقعيت معقولات ثانيه فلسفى عين واقعيت خارجى معقولات اولى است و نيز واقعيت معقولات ثانيه منطقى عين واقعيت ذهنى معقولات اولى است .\r\nتذكر اين نكته به جاست كه شمارش ويژگيهاى فوق به‌معناى تباين آنها نيست ؛ چه بسا متداخل يا لازم و ملزوم يا حتى بيان يك ويژگى به دو عبارت باشند ولى براى اينكه مسئله كاملا روشن شود و در ضمن اصطلاحاتى كه در اين بحث به كار رفته واضح شوند ، آنها را جدا جدا و بيان كرديم .\r\n\r\n2 - 1 - 3 - 7 : معقولات ثانيه\r\nدر توضيحى كه درباره معقولات اولى و ويژگيهاى آنها داده شد ، در ضمن ، به ويژگيهاى معقولات ثانيه نيز اشاره شد ولى در اين ميان آنچه از همه بارزتر است اين است كه معقولات ثانيه ما بازا ندارند و ما در اينجا به توضيح همين امر مىپردازيم .\r\nگفتيم كه معقولات ثانيه از خود وجودى در عرض وجود ساير اشيا ندارند . چنين نيست كه خود اينها سلسله واقعياتى باشند در عرض ساير واقعيات كه نفس آنها را يافته و صورتى جزئى و سپس صورتى كلى آنها در ذهن پديد آمده است ، بلكه واقعيت اين معقولات عين واقعيت ذهنى يا خارجى ساير اشياست . در توضيح اين مطلب بايد گفت : معقولات ثانيه هميشه به صورت صفات و احكام ساير اشيا هستند . معقولات ثانيه منطقى صفات و احكام موجودات ذهنى ؛ يعنى ، صفات و احكام مفاهيم‌اند و معقولات ثانيه فلسفى صفات و احكام موجودات خارجى هستند . مفاهيمى مانند كلىّ ، جزئى ، ذاتى ، عرضى ، نوع ، جنس ، فصل ،\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nمعرّف ، معرّف ، قضيه ، قياس ، محمول ، موضوع ، كه سروكار منطق با آنهاست ، همه از معقولات ثانيه منطقى هستند و نيز مفاهيمى مانند علت ، معلول ، امكان ، امتناع ، ضرورت ، حدوث ، قدم ، جوهر ، عرض ، وحدت ، كثرت ، بالفعل ، بالقوه ، وجود ، عدم ، تساوى ، نسبت ، كه سروكار فلسفه با آنهاست ، معقولات ثانيه فلسفى هستند .\r\nدستهء اوّل از اين مفاهيم ، يعنى معقولات ثانيه منطقى ، هميشه صفت ساير مفاهيم‌اند نه صفت اشياء خارجى اما مفاهيم دسته دوم ، يعنى معقولات ثانيه فلسفى ، هميشه صفت اشياء خارجىاند نه صفت مفاهيم ؛ مثلا ، مفهوم انسان كلى است ، ذاتى است ، نوع است اما خود انسان در خارج نه متصف به كليت مىشود نه متصف به جزئيت ، نه متصف به نوعيت و نه متصف به هيچيك از معقولات ثانيه منطقى ديگر و مثلا آتش خارجى است كه هم علت است ( براى حرارت خارجى ) ، هم ممكن است ، هم حادث ، هم جوهر ، هم واحد ، هم بالفعل نه مفهوم آتش و نيز واقعيت خارجى حرارت است كه هم معلول است ( براى آتش خارجى ) ، هم ممكن است هم حادث هم عرض هم واحد هم بالفعل نه مفهوم حرارت . مفهوم آتش يا مفهوم حرارت هيچكدام علت يا معلول براى همديگر نيستند . پس معقولات ثانيه منطقى صفات و احكام مفاهيم هستند و معقولات ثانيه فلسفى صفات و احكام اشياء خارجى . به زبان فلسفى ، ظرف اتصاف و صدق معقولات ثانيه منطقى ذهن است و ظرف اتصاف و صدق معقولات ثانيه فلسفى خارج است ؛ به عبارت ديگر ، اشيا در ذهن متصف به معقولات ثانيه منطقى مىشوند و در خارج متصف به معقولات ثانيه فلسفى . پس معقولات ثانيه همگى صفات و احكام ساير اشيايند ، منتها بعضى صفات اشيايند در ذهن و پاره‌اى صفات اشيا در خارج .\r\nاكنون نكتهء مهم اين است كه اين صفات از خود وجود و واقعيتى ندارند ، بلكه وجود و واقعيت آنها همان وجود و واقعيت موصوف آنهاست ، بر خلاف ساير صفات كه از خود وجودى ، علاوه بر وجود موصوف خود ، دارند . براى روشن شدن اين نكته ، به ذكر دو مثال مىپردازيم .\r\nوحدت ، كه از معقولات ثانيه فلسفى است ، يكى از صفات اشياء خارجى است و نيز سفيدى هم ، كه از معقولات اولى است ، از ديگر صفات اشياء خارجى است . ما دربارهء انسان خارجى هم مىگوئيم : « سفيد است » هم مىگوئيم : « واحد است . » پس سفيدى و وحدت ، هردو ، صفت انسان‌اند در خارج اما تفاوت آنها در اين است كه سفيدى خود وجودى دارد غير از\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nوجود انسان كه با عارض شدن اين وجود بر وجود انسان مىگوئيم : « انسان سفيد است » و در صورت عارض نشدن مىگوئيم : « انسان سفيد نيست » ؛ يعنى ، مصداق « انسان سفيد » در خارج مجموع در وجود به هم ضميمه شده است و حال آنكه وحدت اين‌گونه نيست ؛ يعنى ، اين طور نيست كه وحدت نيز وجودى داشته باشد غير از وجود انسان كه با ضميمه شدن آن به وجود انسان انسان واحد باشد و در صورت ضميمه نشدنش واحد نباشد . مصداق « انسان واحد » در خارج مجموع دو موجود به هم ضميمه شده نيست ، بلكه يك وجود بسيط است كه هم انسان است هم واحد ؛ به تعبير ديگر ، همان واقعيتى كه مصداق انسان است عينا خود مصداق وحدت نيز هست ، بر خلاف « انسان سفيد » كه در آن واقعيتى كه مصداق انسان است غير از واقعيتى است كه مصداق سفيدى است . وقتى مىگوئيم : « انسان واحد است و حادث و ممكن و جوهر و بالفعل و معلول » ، به اين معنى نيست كه در خارج انسان واقعيتى دارد و وحدتش واقعيت ديگرى است و حدوثش واقعيت سومى است و امكانش واقعيت چهارمى و به همين ترتيب جوهريت و بالفعل بودن و معلوليتش هم سه واقعيت منحاز ديگرند تا مصداق « انسان واحد حادث ممكن جوهر بالفعل معلول » مجموعه‌اى مركب از هفت واقعيت باشد ؛ در خارج يك وجود و واقعيت بسيط است كه مصداق انسان است و همين واقعيت بسيط بعينه مصداق واحد و حادث و ممكن و جوهر و بالفعل و معلول نيز هست . منظور از اينكه معقولات ثانيه فلسفى مابازاى خارجى ندارند يا اينكه معقولات ثانيه فلسفى وجود و واقعيتى در عرض ساير اشيا ندارند همين است . در مورد معقولات ثانيه منطقى و مفاهيمى كه موصوف اين معقولات واقع مىشوند نيز عين همين مطلب صادق است . هنگامى كه مىگوئيم « مفهوم انسان كلى است » ، چنين نيست كه صفت كليّت خود واقعيتى ذهنى دارد غير از واقعيت ذهنى انسان كه با منضم شدن اين وجود ذهنى به مفهوم انسان اين مفهوم كلى مىشود و در صورت منضم نشدن كلى نيست ، بلكه در اينجا نيز يك وجود و واقعيت ذهنى داريم كه همان وجود ذهنى انسان است و همين واقعيت ذهنى بعينه مصداق كلى ، ذاتى ، نوع ، مفهوم نيز هست . منظور از اينكه مىگوئيم معقولات ثانيه منطقى ما بازائى ذهنى غير از موصوف خود ندارند يا اينكه مىگوئيم معقولات ثانيه منطقى وجود و واقعيت ذهنيى در عرض واقعيت ذهنى موصوف خود ندارند همين است .\r\nپس نكته‌اى كه در صدد توضيح آن بوديم روشن شد : معقولات ثانيه صفات و احكامى هستند كه وجود و واقعيتشان عين وجود و واقعيت موصوفشان است . اگر واقعيت موصوف\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nآنها ذهنى باشد ، واقعيت صفت هم ذهنى و عينا همان واقعيت موصوف است نه واقعيتى در عرض واقعيت موصوف ، چنان كه معقولات ثانيه منطقى چنين‌اند - و اگر واقعيت موصوف آنها خارجى باشد ، واقعيت صفت هم خارجى و همان واقعيت خارجى موصوف است نه واقعيتى در عرض واقعيت خارجى موصوف - چنان كه معقولات ثانيه فلسفى چنين‌اند .\r\nباتوجه به آنچه گفته شد : اگر بخواهيم تفاوت معقولات اولى و معقولات ثانيه فلسفى و معقولات ثانيه منطقى را در يك عبارت كوتاه بيان كنيم بايد بگوئيم : « معقولات اولى معقولاتى هستند كه عروض و اتصافشان هردو در خارج است ؛ معقولات ثانيه منطقى معقولاتى هستند كه عروض و اتصافشان هردو در ذهن است و معقولات ثانيه فلسفى معقولاتى هستند كه عروضشان در ذهن است و اتصافشان در خارج . »\r\n\r\n2 - 3 - 7 : برهان\r\nاكنون بايد ثابت كنيم كه امكان از معقولات ثانيه فلسفى است ؛ يعنى ، بايد ثابت كنيم كه عروضش ذهنى و اتصافش خارجى است ، پس بايد اولا ، ثابت كرد كه امكان مانند معقولات ثانيه منطقى يك اعتبار عقلى محض نيست ، بلكه امرى است كه در خارج موجود است ؛ ثانيا ، ثابت كرد كه در خارج يك وصف است ؛ ثالثا ، ثابت كرد كه اين وصف وجودش همان وجود موصوفش مىباشد ؛ به تعبير ديگر ، امكان در خارج موجود است ولى با همان وجودى كه ماهيت با آن موجود است نه باوجود مستقل منحاز :\r\nالامر الثالث : انّ الامكان موجود بوجود موضوعه في الاعيان و ليس اعتبارا عقليّا محضا لا صورة له في الاعيان ، كما قال به بعضهم ، و لا انّه موجود في الخارج بوجود مستقلّ منحاز ، كما قال به آخرون .\r\n\r\n1 - 2 - 3 - 7 : امكان امرى خارجى است\r\nاثبات اين مطلب بر دو مقدمهء زير مبتنى است :\r\nمقدمهء اوّل : امكان قسيم وجوب ، و همان ارتفاع وجوب ، است .\r\nمقدمهء دوم : وجوب امرى خارجى است . دليل اين مطلب روشن است : واجب يعنى آنچه در خارج وجود برايش ضرورى است .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nنتيجه : امكان نيز امرى خارجى است ، زيرا ارتفاع وجوب خارجى است . پس همان‌طور كه ظرف خود وجوب خارج است ، ظرف ارتفاع آن نيز خارج است :\r\nأمّا انّه موجود في الاعيان . . . فلأنّه قسيم ، في التقسيم ، للواجب الذي ضرورة وجوده في الاعيان ، فارتفاع الضرورة ، الذى هو الامكان ، هو فى الاعيان .\r\nاينكه وجوب امرى خارجى است در اينجا مفروغ عنه فرض شده است ولى برخى از فلاسفه وجوب را نيز از اعتبارات عقلى محض دانسته‌اند نه امرى خارجى و برخى ديگر بين امكان و وجوب تفصيل قائل شده‌اند : امكان را از اعتبارات عقلى محض وجوب را امرى خارجى دانسته‌اند . بنابراين ، در مسئله سه قول وجود دارد : قول اوّل اينكه امكان و وجوب دو امر خارجىاند ؛ قول دوم اينكه هردو اعتبار عقلى محض‌اند و قول سوم اينكه امكان اعتبار عقلى محض است و وجوب امرى خارجى است .\r\n\r\n2 - 2 - 3 - 7 : امكان وصف است\r\nاثبات اين مطلب بر دو مقدمهء زير مبتنى است :\r\nمقدمهء اوّل : امكان قسم است در يك تقسيم .\r\nمقدمهء دوم : در هرتقسيمى مقسم به اقسام متصف مىشود .\r\nنتيجه : امكان وصفى است كه مقسم به آن متصف مىشود . البته قبلا گذشت كه امكان سلب ضرورتين است و معنايى عدمى و سلبى است و معناى سلبى محض نمىتواند وصف چيزى واقع شود ، پس بايد ، مانند ساير معانى سلبى ، ابتدا ذهن براى آن نحوى ثبوت فرض كند و سپس موصوفش را به آن متصف نمايد :\r\nو اذ كان موضوعا في التقسيم المقتضي لاتّصاف المقسم بكلّ واحد من الاقسام ، كان في معنا وصف ثبوتيّ يتّصف به موضوعه ، فهو معنى عدميّ له حظّ من الوجود و الماهيّة متّصفة به في الاعيان .\r\n\r\n3 - 2 - 3 - 7 : امكان وجود منحاز مستقل ندارد\r\nاثبات اين مطلب بر دو مقدمهء زير مبتنى است :\r\nمقدمهء اوّل : وجود و واقعيت امكان در خارج در حد وجود « عدم مضاف » است .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nمقدمهء دوم : عدم مضاف در خارج وجود منحاز مستقل ندارد ، بلكه موجود است به وجود موصوفش .\r\nنتيجه : امكان وصفى است كه در خارج وجود منحاز مستقل ندارد ، بلكه موجود است به وجود موصوفش :\r\nو اذ كانت متّصفة به في الاعيان ، فله وجود فيها على حدّ الاعدام المضافة التي هي اوصاف عدميّة ناعتة لموصوفاتها موجودة بوجودها .\r\n\r\n3 - 3 - 7 : اشكال و جواب\r\nدر اينجا به اشكال مقدّرى پاسخ داده شده است و آن اينكه اثبات شد كه امكان معقول ثانى فلسفى است نه منطقى ؛ يعنى ، وصفى خارجى است نه يك اعتبار عقلى محض ؛ به تعبير ديگر ، اثبات شد كه امكان وجود خارجى دارد - هرچند اين وجود منحاز و مستقل نيست - و در مرحلهء سوم / فصل اول / 3 گذشت كه وجود خارجى منشأ آثار بلكه عين حيثيت منشئيت آثار است ، بنابراين بايد بر امكان نيز آثارى مترتب باشد . آن آثار چيست ؟\r\nجواب اينكه ، چون امكان در خارج عدم وجوب است ، آثار خارجى آن همان عدم ترتب آثار وجوب است در خارج ، همان‌طور كه اگر شخصى در خارج متصف به نابينائى شود ، اثر آن عدم ترتب آثار بينائى است در خارج . آثار وجوب صرافت وجود ، بساطت ذات ، غناى مطلق و غير اينهاست ، پس آثار امكان عدم صرافت وجود ، تركّب و مطلق فقر است :\r\nو الاثار المترتّبة عليه في الحقيقة هي ارتفاع آثار الوجوب ، من صرافة الوجود و بساطة الذات و الغنى عن الغير و غير ذلك .\r\n\r\n4 - 3 - 7 : اقوال مخالف و ردّ آنها\r\nدر 3 - 7 ، به دو قول مخالف اشاره شد . باتوجه به اينكه در پايان اين فرع به قول مخالف ديگرى نيز اشاره خواهند كرد ، مىتوان گفت در برابر قول مختار مجموعا سه قول وجود دارد :\r\n1 - قول كسانى كه امكان را اعتبار عقلى محض مىدانند ؛\r\n2 - قول كسانى كه امكان را در خارج موجود به وجود منحاز مستقل مىدانند ؛\r\n3 - قول كسانى كه امكان را مشترك لفظى ميان ماهيات مىدانند .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nقبل از پرداختن به ابطال اين اقوال ، لازم است به اين نكته توجه كنيم كه اگر در دو قول اوّل دقت كنيم ، خواهيم ديد كه هريك به جنبه‌اى از امكان توجه داشته است . قائلين به اينكه امكان اعتبار عقلى محض است توجهشان تنها به اين جهت بوده است كه عروض امكان عقلى است و سخنشان نيز چيزى بيش از اين ثابت نمىكند و قائلين به اينكه امكان وصف خارجى منحاز مستقل است نيز توجهشان به اين جهت بوده كه اتصاف به امكان خارجى است و ادلهء ايشان نيز جز از اين ثابت نمىكند ، منتها اشتباه گروه اوّل در اين است كه گمان كرده‌اند اگر عروض چيزى عقلى باشد ، حتما اتصاف به آن نيز عقلى است و اشتباه گروه دوم در اين است كه گمان كرده‌اند اگر اتصاف به چيزى خارجى باشد ، حتما عروض آن هم خارجى است . اين دو گمان ناشى از اين است كه هيچيك از دو گروه تصورى از معقولات ثانيه فلسفى ، كه عروضشان ذهنى و اتصافشان خارجى است ، نداشته‌اند . اكنون به ابطال اقول بپردازيم :\r\n\r\n1 - 4 - 3 - 7 : امكان اعتبار عقلى محض نيست\r\nقول اوّل اين بود كه امكان اعتبار عقلى محض است ؛ يعنى ، از معقولات ثانيه منطقى است كه نه عروضشان خارجى است نه اتصافشان . براى ابطال اين قول ، كافى است توجه كنيم كه امكان همان رفع وجوب است و وجوب امرى است خارجى ؛ يعنى ، واجب در خارج متصف به وجوب مىشود ؛ پس رفع آن ، كه همان امكان است ، نيز در خارج است ؛ يعنى ، ممكنات در خارج متصف‌اند به اينكه واجب نيستند و آثار مترتب بر واجب را فاقدند :\r\nو قد اتّضح بهذا البيان فساد قول من قال : انّ الامكان من الاعتبارات العقليّة المحضة ، التى لا صورة له في خارج و لا ذهن . و ذلك لظهور انّ ضرورة وجود الموجود امر وعاؤه الخارج و له آثار خارجيّة وجوديّة .\r\nسؤال : در عبارت فوق اين قول را كه امكان يك اعتبار عقلى محض است چنين تفسير كرده‌اند كه نه صورتى در خارج دارد نه در ذهن . مقصود از اينكه صورتى در ذهن ندارد چيست ؟\r\nممكن است گمان شود كه مقصود اين است كه به ازاى لفظ امكان مفهومى در ذهن وجود ندارد ، بنابراين امكان نه در خارج وجودى دارد و نه در ذهن مفهومى . بيشك ، اين گمان باطل است ؛ زيرا اوّلا ، منظور از اعتبار عقلى محض همان معقول ثانى منطقى است و معقولات ثانيه ،\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nچه فلسفى و چه منطقى ، همه در ذهن داراى مفهوم اسمى مستقل‌اند ؛ ثانيا ، با چنين معنائى برگشت اين قول به قول سوم است كه در 3 - 4 - 3 - 7 خواهد آمد و با سياق عبارات كتاب و دليل ابطال اين قول سازگار نيست ؛ ثالثا ، مستلزم اين است كه مهمترين قول مخالفى كه در امكان وجود دارد - قول به اينكه امكان يك معقول ثانى منطقى است مسكوت مانده باشد و قول سخيفترى ، كه اصلا مورد توجه حكما نيست ، بتفصيل بحث شده باشد .\r\nجواب : جواب درست را به قرينهء اينكه در همين تفسير گفته‌اند : « امكان صورت خارجى ندارد » مىتوان دريافت . در مبحث معقولات اولى و ثانيه ، وقتى گفته مىشود : وصفى صورت خارجى دارد ، مقصود اين است كه اين وصف محمول بالضميمه است . طبعا نفى صورت از يك وصف دقيقا به اين معناست كه در ظرف اتصاف موصوف به اين وصف اين وصف وجودى غير از وجود موصوف ندارد ؛ يعنى ، اگر ظرف اتصاف خارج است ، صفت نيز خارجى است ولى وجود خارجيش غير از وجود موصوف نيست و اگر ظرف اتصاف ذهن است ، صفت نيز ذهنى است ولى وجود ذهنيش غير از وجود ذهنى موصوف نيست . باتوجه به اين معنا براى صورت ، مىتوان گفت كه معقولات ثانيه منطقى نه صورت خارجى دارند نه صورت ذهنى : صورت خارجى ندارند ، زيرا اصلا ظرف اتصافشان خارج نيست - سالبهء به انتفاء موضوع‌اند ؛ صورت ذهنى ندارند ، زيرا در مرتبه‌اى از ذهن كه اشيا متصف به اين معقولات مىشوند اينها وجود ذهنيى غير از وجود ذهنى موصوف خود ندارند ، هرچند در مرتبهء ديگرى از ذهن داراى وجود ذهنى منحاز و مستقل‌اند . بنابراين ، در مورد كسى كه امكان را اعتبار عقلى محض مىداند ، فرق نمىكند كه بگوئيم كه امكان را معقول ثانى منطقى مىداند يا بگوئيم كه براى امكان نه صورت خارجى قائل است نه صورت ذهنى .\r\n\r\n2 - 4 - 3 - 7 : امكان داراى وجود منحاز مستقل نيست\r\nبراى ابطال قول دوم ، مبنى بر اينكه امكان داراى وجود منحاز و مستقل خارجى است ، دو برهان ذكر كرده‌اند :\r\nبرهان اوّل\r\nاين برهان بر دو مقدمهء زير مبتنى است :\r\nمقدمهء اوّل : امكان امرى است عدمى و سلبى كه ذهن براى آن ثبوتى فرض كرده است .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nمقدمهء دوم : محال است اعدام در خارج وجود منحاز مستقل داشته باشند .\r\nنتيجه : محال است امكان در خارج وجود منحاز مستقل داشته باشد . بنابراين ، امكان تنها باوجود موصوفش ، يعنى باوجود ماهيت ، مىتواند موجود باشد :\r\nو كذا قول من قال : انّ للامكان وجودا في الخارج منحازا مستقلا و ذلك لظهور انّه معنى عدميّ واحد مشترك بين الماهيّات ثابت بثبوتها في انفسها و هو سلب الضرورتين و لا معنى لوجود الاعدام بوجود منحاز مستقلّ .\r\nبرهان دوم\r\nاين برهان داراى دو مقدمهء است :\r\nمقدمهء اوّل : اگر امكان باوجود منحاز مستقل در خارج موجود باشد ، بايد امكان بالغير داشته باشيم .\r\nدليل ملازمه اينكه اگر امكان باوجود منحاز مستقل در خارج موجود باشد ؛ يعنى ، واقعيتى باشد غير از واقعيت شىء ممكن ، در اين صورت خود يا واجب است يا ممكن . مسلما واجب نيست ، پس ممكن است و هرممكنى علتى دارد ، پس امكان نيز علتى دارد و هرچه علت دارد بالغير است ، بنابراين امكان نيز بالغير است . به تعبير ديگر ، اگر امكان خود واقعيت خارجى مستقلى است كه به ماهيات منضم و ملحق مىشود ، به‌طورى كه ماهيات فى حد نفسه متصف به آن نمىشوند ، لازم مىآيد كه اتصاف ماهيات به آن به سببى خارج از ذات ؛ يعنى ، بالغير باشد . براى روشنتر شدن مطلب ، با چنين فرضى ، نسبت امكان به ماهيت مثل نسبت سفيدى به جسم است . همان‌طور كه سفيدى صفتى است كه خود وجودى غير از وجود جسم دارد ، امكان هم صفتى است كه وجودى غير از وجود ماهيت دارد و همان‌گونه كه الحاق سفيدى به جسم و اتصاف جسم به آن محتاج سببى است غير از سفيدى و جسم ، الحاق امكان به ماهيت و اتصاف ماهيت به آن نيز محتاج سببى است غير از امكان و ذات ماهيت و به همان نحو كه جسم ابيض بالغير است ، ماهيت هم ممكن بالغير است .\r\nمقدمهء دوم : امكان بالغير محال است .\r\nدليل استحالهء امكان بالغير در فصل دوم / 3 خواهد آمد .\r\nنتيجه : محال است امكان باوجود منحاز مستقل در خارج موجود باشد :\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nعلى انّه لو كان موجودا في الاعيان بوجود منحاز مستقلّ ، كان إمّا واجبا بالذات و هو ضروريّ البطلان و إمّا ممكنا و هو خارج عن ثبوت الماهيّة لا يكفى فيه ثبوتها فى نفسها ، فكان بالغير و سيجيء استحالة الامكان بالغير .\r\nدر پايان اين قسمت ، به يكى از استدلالهاى قائلين به وجود استقلالى امكان اشاره كرده به رد آن پرداخته‌اند كه ما آن را مستقلا با شمارهء 5 - 3 - 7 خواهيم آورد .\r\n\r\n3 - 4 - 3 - 7 : امكان مشترك لفظى نيست\r\nقول سوم اين بود كه امكان مشترك لفظى است . منظور از اشتراك لفظى امكان اين است كه امكان بر هرماهيتى حمل شود به‌معناى همان ماهيت است . اگر امكان بر انسان حمل شود به معناى انسانيت است و اگر بر حيوان حمل شود به‌معناى حيوانيت است . پس در قضيهء « انسان ممكن است » لفظ « ممكن » به‌معناى انسان است و در قضيهء « حيوان ممكن است » لفظ « ممكن » به‌معناى حيوان و قس على هذا « 1 » . نظير همين ادعا دربارهء مفهوم وجود نيز شده بود . اين قول بسيار سخيف است و در اغلب كتب فلسفى مورد توجه و رد و ايراد واقع نشده . در اين كتاب نيز ، بحث مستقلى به آن اختصاص نداده‌اند ، بلكه اشارهء روشنى نيز به آن نكرده‌اند ، فقط در ضمن بيان مطالب از اشتراك معنوى امكان به منزلهء امرى ظاهر ، يعنى بديهى يا قريب به بديهى ، ياد كرده‌اند و در پايان مطالب نيز دوباره بر آن تأكيد كرده‌اند كه اشاره به رد همين قول است .\r\nدر هرحال ، دليل بطلان آن نظير همان دليلى است كه در رد اشتراك لفظى وجود در مرحلهء اول / فصل اول / 3 گذشت و احتياج به توضيح و تفصيل بيشترى نيست :\r\nو قد تبيّن ممّا تقدّم انّ الامكان معنى واحد مشترك ، كمفهوم الوجود .\r\n\r\n5 - 3 - 7 : برهان بر وجود استقلالى امكان و ردّ آن\r\nاين برهان مبتنى بر دو مقدمهء زير است :\r\nمقدمهء اوّل : اگر ممكن بالذات در خارج ممكن نباشد ، يا واجب است در خارج يا ممتنع .\r\nمقدمهء دوم : محال است كه ممكن بالذات در خارج واجب يا ممتنع باشد .\r\nدليل مقدمهء دوم اينكه اگر ممكن بالذات واجب باشد ، ضرورى الوجود بالذات است و اگر\r\n\r\n\r\n","description":"","footnote":"\r\n( 1 ) . المشارع و المطارحات ( مجموعهء مصنفات شيخ اشراق ، ج 1 ) ، ص 343 .\r\n","page_name":" 93 ","page_number":93},
  {"content":"\r\n\r\nممتنع باشد ، ضرورى العدم بالذات است و ممكن بالذات نه مىتواند ضرورى الوجود بالذات باشد و نه ضرورى العدم بالذات و باتوجه به اينكه در 4 گذشت كه انحصار مواد در واجب و ممكن و ممتنع عقلى است و هيچ چيزى نيست مگر اينكه به يكى از اين سه وصف متصف مىشود ، نتيجه مىگيريم كه ممكن بالذات در خارج ممكن است و اتصاف به امكان يك اتصاف خارجى است :\r\nو قد استدلّوا على ذلك بوجوه ؛ اوجهها انّ الممكن لو لم يكن ممكنا في الأعيان ، لكان إمّا واجبا فيها او ممتنعا فيها ، فيكون الممكن ضروريّ الوجود او ضروريّ العدم ، هذا محال .\r\nردّ دليل فوق : اين دليل حداكثر ثابت مىكند كه اتصاف به امكان خارجى است اما اينكه عروضش هم خارجى است برهان ناظر به آن نيست . به تعبير ديگر ، حداكثر چيزىكه اين برهان اثبات مىكند اين است كه ماهيت در خارج به امكان متصف مىشود ؛ يعنى ، امكان يك وصف خارجى است اما اينكه وجود اين وصف غير از وجود موصوفش ؛ يعنى ، غير از وجود ماهيت است امرى است كه اين برهان از اثبات آن عاجز است . بنابراين ، صحت اين برهان منافى نيست با اينكه امكان در خارج موجود باشد به وجود موصوفش ، يعنى به وجود ماهيت :\r\nو يردّه انّ الاتّصاف به وصف في الاعيان لا يستلزم تحقّق الوصف فيها بوجود منحاز مستقلّ ، بل يكفي فيه ان يكون موجودا بوجود موصوفه و الامكان من المعقولات الثّانية الفلسفيّة التى عروضها في الذهن و الاتّصاف بها في الخارج و هي موجودة في الخارج بوجود موضوعاتها .\r\n\r\n8 : اقسام ضرورت\r\n\r\n1 - 8 : ضرورت ازلى\r\nضرورت ازلى در جائى است كه موضوع متصف به محمول شود بدون هيچ حيثيت تعليليه يا تقييديه‌اى ، بدون هيچ قيد و شرطى ، حتى قيد « مادام الوجود » يا « مادام الذات » هم براى اتصاف لازم نباشد . اين ضرورت تنها در موضوعاتى متصور است كه نحوهء وجودشان طورى است كه محال است در زمانى يا مكانى يا در مرتبه و ظرفى يا به شرطى معدوم باشد . اگر موضوع طورى است كه مطلقا موجود است و هر نوع عدمى ، اعم از زمانى يا مكانى يا مشروط ،\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nبراى آن محال است ، چنين موضوعى ، اگر متصف به محمولى شود ، محمول برايش به ضرورت ازلى ثابت است . پس براى حمل محمولى بر موضوعى به ضرورت ازلى به چيزى جز ذات موضوع حاجت نيست . باتوجّه به آنچه گفته شد ، ضرورت ازلى منحصر است در واجب ؛ يعنى ، تنها صفات واجب‌اند كه بر ذات او به ضرورت ازلى حمل مىشوند و لا غير ، مثل اللّه تعالى موجود ، قادر ، حى ، مريد ، عالم بالضرورة :\r\nتنقسم الضرورة الى ضرورة ازليّة و هي كون المحمول ضروريّا للموضوع لذاته من دون ايّ قيد و شرط حتّى الوجود و تختصّ بما اذا كان ذات الموضوع وجودا قائما بنفسه بحتا لا يشوبه عدم و لا تحدّه ماهيّة و هو الوجود الواجبيّ تعالى و تقدّس فيما يوصف به من صفاته التي هي عين ذاته .\r\n\r\n2 - 8 : ضرورت ذاتى\r\nضرورت ذاتى در آنجاست كه محمول براى ذات موضوع ثابت باشد بدون هيچ حيثيت تقييديه يا تعليليه‌اى و بدون هيچ قيد و شرطى مگر قيد « مادام الوجود » . پس در ضرورت ذاتى بايد موضوع را در ظرفى كه موجود است فرض كنيم . در اين ظرف ، موضوع قطع نظر از همهء اغيار - قطع نظر از هرحيثيت تقييديه يا تعليليه‌اى و قطع نظر از هرقيد و شرطى - متصف به محمول مىشود ، مانند « المثلث مجموع زواياه قائمتين بالضرورة ، الانسان حيوان ناطق بالضرورة . » واضح است كه بايد مثلث موجود باشد تا مجموع زواياى آن دو قائمه باشد و نيز بايد انسان موجود باشد تا حيوان ناطق باشد ؛ مثلثى كه وجود ندارد معنى ندارد كه مجموع زوايايش دو قائمه باشد و نيز انسانى كه وجود ندارد نمىتواند حيوان باشد .\r\nدر اينجا در بين اهل نظر اختلافى وجود دارد مبنى بر اينكه قيد « مادام الوجود » بيان‌كنندهء شرط است يا ظرف ، آيا معناى ضرورت ذاتى اين است كه موضوع به شرط الوجود داراى محمول است يا فى حال الوجود . برخى ، مانند محقق دوانى ، وجود را شرط مىدانند ولى سايرين آن را ظرف دانسته‌اند . اگر وجود را شرط بدانيم ، در واقع ضرورت ذاتى برمىگردد به ضرورت وصفى كه در آن محمول براى موضوع ثابت است به شرط وجود وصفى براى موضوع ولى اگر آن را شرط ندانيم و ظرف بدانيم ، بازگشت آن به ضرورت وصفى نخواهد بود .\r\nدر حالت اوّل ، ضرورت ذاتى منحصر مىشود در ضرورت ذاتى ازلى و ساير ضرورات وصفى\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nمىشوند ولى در حالت دوم يك ضرورت ذاتى ازلى داريم و يك ضرورت ذاتى غيرازلى و يك ضرورت وصفى . در اين كتاب ، وجود را ظرف به شمار آورده‌اند نه شرط .\r\nوالى ضرورة ذاتيّة و هي كون المحمول ضروريّا للموضوع لذاته مع الوجود لا بالوجود ، كقولنا كلّ انسان حيوان بالضرورة . فالحيوانيّة ذاتيّة للانسان ضروريّة له مادام موجودا و مع الوجود و لولاه لكان باطل الذات لاانسان و لا حيوان .\r\n\r\n3 - 8 : ضرورت وصفى\r\nاز آنچه در 2 - 8 گفته شد ، معناى ضرورت وصفى نيز روشن مىشود . ضرورت وصفى ضرورت ثبوت محمول است براى موضوع ولى ضرورتى كه ناشى از ذات موضوع نيست ، بلكه ناشى از وصفى است كه موضوع به آن متصف است ، مانند « هرنويسنده‌اى انگشتهايش ضرورتا حركت دارد مادامى كه در حال نوشتن است » :\r\nوالى ضرورة وصفيّة و هي كون المحمول ضروريّا للموضوع لوصفه ، كقولنا كلّ كاتب متحرّك الاصابع بالضرورة مادام كاتبا .\r\n\r\n4 - 8 : ضرورت وقتى\r\nضرورت وقتى اين است كه محمول براى موضوع در وقت خاصى ضرورت داشته باشد ، مانند « القمر منخسف بالضرورة وقت حيلولة الارض بينه و بين الشمس . » البته اين ضرورت را مىتوان به وصفى برگرداند ، به اين نحو كه آن حال يا وقتى را كه در آن محمول براى موضوع ضرورت دارد به صورت وصف براى موضوع بياوريم ؛ مثلا ، بگوئيم : « القمر المتصف بكون الارض حائلا بينه و بين الشمس منخسف بالضرورة » :\r\nوالى ضرورة وقتيّة و مرجعها الى الضرورة الوصفيّة بوجه .\r\n\r\n9 : معانى مختلف امكان\r\n\r\n1 - 9 : امكان خاص\r\nامكان به معنائى كه تاكنون مورد بحث بود - سلب ضرورت وجود و عدم - امكان خاص بود كه يكى از مواد ثلاث است كه هيچ قضيه‌اى از يكى از آنها خالى نيست ولى امكان معانى ديگرى\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nهم دارد كه برخى اعم از اين معنا هستند ، برخى اخص از آن و برخى مباين با آن . در اينجا به شرح اين معانى مىپردازند :\r\nهذا الذي تقدّم من معنى الامكان هو المبحوث عنه فى هذه المباحث و هو احدى الجهات الثلاث التى لا يخلو عن واحدة منها شيء من القضايا . . . و سمّوه امكانا خاصّا و خاصيّا .\r\n\r\n2 - 9 : امكان عام\r\nامكان نزد عموم مردم معمولا به‌معناى سلب ضرورة از جانب مخالف به كار مىرود كه لازمهء آن سلب امتناع از جانب موافق است ؛ يعنى ، قضيه موجبه را هنگامى ممكن مىدانند كه جانب مخالفش ، يعنى جانب سلب ، ضرورى نباشد و قضيهء سالبه را وقتى ممكن مىشمارند كه جانب ايجاب ضرورى نباشد . باختصار ، در نظر عموم مردم هرقضيه‌اى در صورتى ممكن است كه نقيضش ضرورى نباشد ؛ پس در صورتى مىگويند : « الف ب است بالامكان » كه نقيض آن ، يعنى « الف ب نيست » ، ضرورى نباشد و آنگاه مىگويند : « الف ب نيست بالامكان » كه نقيض آن ، يعنى « الف ب است » ، ضرورى نباشد . واضح است كه اگر نقيض قضيه‌اى ضرورى باشد ، خود آن قضيه ممتنع است : اگر گفتيم : « الف بالضروره ب است » بايد بپذيريم كه « محال است الف ب نباشد . » طبعا اگر نقيض قضيه‌اى ضرورى نباشد ، خود آن قضيه نيز ممتنع نيست : اگر گفتيم : « ضرورى نيست كه الف ب باشد » ، بايد قبول كنيم كه « ممتنع نيست كه الف ب نباشد . » پس همواره ضرورى نبودن نقيض قضيه مستلزم ممتنع نبودن خود آن قضيه است ؛ به تعبير كتاب ، سلب ضرورت از جانب مخالف مستلزم سلب امتناع از جانب موافق است ؛ بنابراين امكان عام ، كه همان سلب ضرورت از جانب مخالف است ، ملازم است با سلب امتناع از جانب موافق . معناى اين سخن اين است كه هرگاه جها قضيه‌اى امكان عام بود مىتوان به جاى آن « ممتنع نيست » قرار داد ، پس « الف ب است بالامكان العام » مساوق است با « ممتنع نيست كه الف ب باشد . »\r\nامكان عام اعم است از امكان خاص ، زيرا گفتيم كه براى اينكه جهت قضيهء موجبه امكان عام باشد كافى است كه جانب سلب ضرورى نباشد ، اعم از اينكه جانب ايجاب ضرورى باشد يا نه ، پس امكان عام در قضيهء موجبه هم سازگار است با اينكه جانب ايجاب ضرورى\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nباشد هم ممكن به امكان خاص . به همين طريق ، امكان عام در قضيهء سالبه هم با ضرورت سلب - امتناع - سازگار است هم با ضرورى نبودن سلب ، يعنى امكان خاص ؛ پس امكان عام از نظر مورد اعم است از امكان خاص و از هريك از وجوب و امتناع .\r\nمثال : امكان عام در جائى كه قضيه ضرورى الايجاب - يعنى داراى جهت وجوبى - باشد مانند « الكاتب متحرك الاصابع بالامكان العام » ، در جائى كه ممكنهء خاصه باشد مانند « الانسان متحرك الاصابع بالامكان العام » و « ليس الانسان بساكن الاصابع بالامكان العام » و در جائى كه ضرورى السلب - يعنى داراى جهت امتناعى - باشد مانند « ليس الكاتب بساكن الاصابع بالامكان العام . »\r\nتوجه شود كه سخن از اعم و اخص موردى است نه اعم و اخص مفهومى . اگر مىگوئيم كه امكان عام از امكان خاص و از هريك از وجوب و امتناع اعم است ، منظور اين نيست كه مفهوم آن جامع مفهوم وجوب و امتناع و امكان است ، زيرا بين جهات ثلاث هيچ‌جامع مفهوميى وجود ندارد ؛ منظور اين است كه هم در مواردى صدق مىكند كه امكان خاص صدق مىكند و هم در مواردى كه وجوب يا امتناع صدق مىكنند :\r\nو قد كان « الامكان » عند العامّة يستعمل في سلب الضرورة عن الجانب المخالف و لازمه سلب الامتناع عن الجانب الموافق و يصدق في الموجبة فيما اذا كان الجانب الموافق ضروريّا ، نحو « الكاتب متحرّك الاصابع بالامكان » ، او مسلوب الضروره ، نحو « الانسان متحرّك الاصابع بالامكان » ؛ و يصدق في السالبه فيما اذا كان الجانب الموافق ممتنعا ، نحو « ليس الكاتب بساكن الاصابع بالامكان » ، او مسلوب الضرورة ، نحو « ليس الانسان بساكن الاصابع بالامكان . »\r\nفالامكان بهذا المعنى اعمّ موردا من الامكان بالمعنى المتقدّم ، اعنى سلب الضرورتين ، و من كلّ من الوجوب و الامتناع ، لا انّه اعمّ مفهوما ، اذ لا جامع مفهوميّ بين الجهات .\r\nآخرين مطلبى كه در انتهاى بحث امكان عام به آن اشاره شده است اينكه ابتدا عامهء مردم امكان را براى سلب ضرورت از جانب مخالف وضع كردند ، سپس حكما اين لفظ را در خصوص سلب ضرورت از جانب مخالف و موافق ، يعنى سلب الضرورتين ، به كار بردند و نام آن را « امكان خاص يا خاصى » نهادند و نام اوّلى را « امكان عام يا عامى » :\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nثمّ نقله الحكماء الى خصوص سلب الضرورة من الجانبين و سمّوه « امكانا خاصّا و خاصيّا » و سمّوا ما عند العامّة « امكانا عامّا و عاميّا » .\r\n\r\n3 - 9 : امكان اخص\r\nگاهى امكان به‌معناى سلب ضرورت ذاتى و وصفى و وقتى به كار مىرود ؛ محمول هنگامى به اين معنا براى موضوع ممكن است كه نه ضرورى باشد براى ذات موضوع و نه وصف يا وقت و حالى را براى موضوع در نظر گرفته‌ايم كه آن وصف موجب ضرورت محمول براى موضوع باشد يا در آن وقت يا حال محمول براى موضوع ضرورت يابد . امكان به اين معنا از امكان خاص ، يعنى سلب الضرورتين ، اخصّ است ، مثل « الانسان كاتب بالامكان . » در اين قضيه ما ماهيت انسان را بدون اخذ هيچ شرط و قيدى يا تعيين حال و وقتى با كتابت مىسنجيم ، مىبينيم متصف به هيچيك از ضرورات ذاتى و وصفى و وقتى نشده است . متصف به ضرورت ذاتى نمىشود ، روشن است . متصف به ضرورت وصفى و وقتى نمىشود ، چون ما وصف خاص يا وقت خاصى را كه موجب ضرورت محمول براى موضوع شود در قضيه لحاظ نكرده‌ايم . پس قضيه ممكن است به امكان اخص :\r\nو ربما اطلق « الامكان » و اريد به سلب الضرورات الذاتيّة و الوصفيّة و الوقتيّة و هو اخصّ من الامكان الخاصّ و لذا يسمّى « الامكان الاخصّ » ، نحو « الانسان كاتب بالامكان . » فالماهيّة الانسانيّة لا تستوجب الكتابة لا لذاتها و لا لوصف و لا في وقت مأخوذين في القضيّة .\r\n\r\n4 - 9 : امكان استقبالى\r\nقبل از توضيح امكان استقبالى بايد دربارهء « ضرورت به شرط محمول » توضيح دهيم . در ضرورت ذاتى ، محمول را با ذات موضوع مىسنجيديم و مىديديم ضرورت دارد . در ضرورت وصفى ، محمول را با موضوع به شرط دارا بودن وصف خاصى مىسنجيديم و مىديديم ضرورت دارد و در ضرورت وقتى محمول را با موضوع در وقت و حال خاصى مىسنجيديم و مىديديم ضرورت دارد . در ضرورت به شرط محمول محمول را با موضوع با اين قيد كه واجد محمول است مىسنجيم . در اين حالت ، هميشه قضيه ضرورى است ؛ مثلا ،\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n« زيد قائم است » يا « جسم سفيد است » دو قضيهء ممكنه هستند ولى « زيد قائم قائم است » يا « جسم سفيد سفيد است » دو قضيهء به شرط محمول‌اند و هردو ضرورىاند .\r\nحال مقصود از امكان استقبالى اين است كه محمول نسبت به موضوع هيچ نوع ضرورتى ، حتى ضرورت به شرط محمول هم ، نداشته باشد . امور حال و گذشته به چنين امكانى متصف نمىشوند ، زيرا ضرورت به شرط محمول از امورى كه در گذشته يا حال تحقق يافته‌اند يا تحقق نيافته‌اند قابل سلب نيست . ما هرشيئى را در هرظرفى از گذشته يا حال در نظر گيريم ، يا آن شىء در آن ظرف موجود است يا معدوم ، يعنى آن ظرف يا ظرف وجود آن است يا ظرف عدمش ، در صورت اوّل شىء واجب است و در صورت دوم ممتنع ، پس ما در ظرف گذشته و حال شيئى را سراغ نداريم كه نه واجب باشد نه ممتنع ؛ لهذا اشيا در گذشته و حال ناچار ضرورىاند : يا ضرورى الوجود يا ضرورى العدم ؛ ضرورت به هيچ‌وجه قابل انفكاك از امور موجود يا معدوم در گذشته و حال نيست . ولى در مورد آينده وضعيت متفاوت است . اگر شيئى را در ظرفى از ظروف آينده در نظر گيريم ، متعين نيست كه اين شىء در آن ظرف موجود خواهد بود يا معدوم ، پس طبعا وجوب و امتناع نيز براى آن شىء در آن ظرف متعين نيست ؛ يعنى ، نسبت به آن ظرف نه واجب است نه ممتنع و اين همان امكان استقبالى است كه جميع ضرورات در آن سلب شده حتى ضرورت بالغير ، چه سابق و چه لاحق . بنابراين ، امكان استقبالى فقط در حوادث آينده متصور است .\r\nاگر دقت شود خواهيم ديد كه حوادث آينده هم در واقع و نفس الامر يا موجود خواهند بود يا معدوم . در حالت اوّل ضرورت به شرط محمول دارند و در حالت دوم امتناع به شرط محمول . با نظر دقيق ، در مورد حوادث آينده هم امكان استقبالى تصور ندارد . امكان استقبالى از اين جهت در حوادث آينده تصور دارد كه ما به آن علم نداريم . اگر كسى به آينده علم داشته باشد و مثلا مىداند كه زيد فردا موجود است ، از نظر او صادق است كه بگوئيم : زيد فردا موجود فردا موجود خواهد بود بالضرورة . پس در واقع ، بازگشت امكان استقبالى به علم و جهل انسان است و ربطى به واقع و نفس الامر ندارد ، در حالى كه ساير معانى امكان ، كه تاكنون گفته شد ، مربوط به نفس الامر و واقع بود و ربطى به علم و جهل انسان نداشت :\r\nو ربما اطلق « الامكان » و اريد به سلب الضرورات جميعا ، حتّى الضرورة به شرط\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nالمحمول ، و هو فى الامور المستقبلة التى لم يتعيّن فيها ايجاب و لا سلب . فالضرورة مسلوبة عنها حتّى بحسب المحمول ايجابا و سلبا .\r\nو هذا الاعتبار بحسب النظر البسيط العاميّ ، الذي من شأنه الجهل بالحوادث المستقبلة ، لعدم احاطته بالعلل و الاسباب ، و الّا فلكلّ امر مفروض بحسب ظرفه امّا الوجود و الوجوب و امّا العدم و الامتناع .\r\n\r\n5 - 9 : امكان استعدادى\r\nمىدانيم كه موجودات عالم طبيعت دائما در تبديل و تحول‌اند : دانهء گندم بوتهء گندم مىشود ؛ هستهء خرما نخل مىشود ؛ چوب با سوزاندن زغال مىگردد . نيز مىدانيم كه هرچيزى به هر چيزى تبديل نمىشود : دانه گندم بوته جو نمىشود ؛ هسته خرما درخت گردو نمىشود . پس هر چيزى استعداد شدن چيز خاصى را دارد و هرچيزى امكان شدن در چيز خاصى دارد : دانهء گندم استعداد دارد كه بوته گندم شود و بوته گندم امكان شدن در دانهء گندم دارد ، نه در دانه جو .\r\nبه اين امكان شدن « امكان استعدادى » مىگويند .\r\nپس همواره مستعدى وجود دارد و مستعد له‌اى . مستعد استعداد مستعد له شدن را دارد و مستعد له امكان استعدادى در مستعد دارد . از اينجا مىتوان فهميد كه استعداد و امكان استعدادى يك چيزند ، با اين فرق كه اگر آن را به مستعد نسبت دهيم ، به آن « استعداد » مىگويند : مستعد استعداد دارد براى تبديل شدن به مستعد له و اگر آن را به مستعد له نسبت دهيم ، به آن « امكان استعدادى » مىگويند : مستعد له امكان شدن در مستعد را دارد :\r\nو ربما اطلق « الامكان » و اريد به الامكان الاستعداديّ .\r\n\r\n1 - 5 - 9 : تفاوتهاى امكان استعدادى و امكان ذاتى\r\n1 - امكان استعدادى كيفيتى است قائم به مادّه كه مادّه با دارا بودن آن از بين فعليّتهاى بىنهايتى كه مىتواند قبول كند فقط يكى را مىپذيرد . مادّه فى ذاته مىتواند هرفعليتى را بپذيرد ولى با دارا شدن كيفيت استعدادى - امكان استعدادى - اين توانائى نسبت به فعليت خاصى تعيين مىيابد . باتوجه به اينكه امكان استعدادى كيفيت است و كيفيت ماهيتى است عرضى ، مىتوان گفت كه امكان استعدادى اوّلا ، در خارج مابازا دارد ، چون ماهيت است ، و ثانيا ،\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nصفتى است قائم به غير ، چون عرض است . به تعبير ديگر ، امكان استعدادى صفتى است وجودى ، در حالى كه امكان ذاتى ماهيت نيست و مابازا ندارد ، بلكه از معقولات ثانيه فلسفى است :\r\nو هو وصف وجوديّ من الكيفيّات القائمة بالمادّة تقبل به المادّة الفعليّات المختلفة و الفرق بينه و بين الامكان الخاصّ انّه صفة وجوديّة ، . . . بخلاف الامكان الخاصّ الذى هو معنى عقلىّ .\r\n2 - امكان استعدادى قابل شدّت و ضعف و قرب و بعد است ؛ بر خلاف امكان ذاتى كه متصف به شدّت و ضعف و قرب و بعد نمىشود ؛ مثلا ، هم نطفه استعداد انسان شدن دارد هم علقه ولى استعداد انسان شدن علقه بيش از استعداد انسان شدن نطفه است . به همين‌ترتيب ، استعداد انسان شدن جنين شديدتر از استعداد انسان شدن علقه است . پس استعداد ، كه همان امكان استعدادى است ، نسبت به مستعد له شدّت و ضعف و قرب و بعد دارد ولى امكان ذاتى چنين نيست :\r\nو الفرق بينه و بين الامكان الخاصّ انّه . . . تقبل الشدّة و الضعف و القرب و البعد من الفعليّة ، بخلاف الامكان الخاصّ الذي . . . لا يتّصف بشدّة و ضعف و لا قرب و بعد .\r\n3 - موضوع امكان استعدادى مادّهء موجود در جسم مستعد است ، زيرا عرض است و پذيرندهء حقيقى عرض مادهء موجود در جوهر معروض است ، در حالى كه موضوع امكان ذاتى خود ماهيت شىء است . ماهيت شىء است كه هنگامى كه من حيث هى هى لحاط شود متصف به امكان ذاتى مىشود . اين مطلب در مباحث قبلى گذشت :\r\nو الفرق بينه و بين الامكان الخاصّ انّه . . . موضوعه المادّة الموجودة ، بخلاف الامكان الخاصّ الذي . . . موضوعه الماهيّة من حيث هي .\r\n4 - امكان استعدادى با تحقق فعليت مستعد له زائل مىشود ، بر خلاف امكان ذاتى كه زائل شدنى نيست . دانهء گندم استعداد دارد كه بوتهء گندم شود ولى پس از اينكه بالفعل بوتهء گندم شد ديگر استعداد بوتهء گندم شدن را ندارد . پس استعداد يك فعليت با تحقق آن فعليت زائل مىگردد امّا ماهيت در هرحال ممكن است و اين وصف در هيچ حالى از آن زائل نمىشود :\r\nو الفرق بينه و بين الامكان الخاصّ انّه . . . يبطل منها [ اي من المادّة 
  ] بوجود المستعدّ له ؛ بخلاف الامكان الخاصّ الذي . . . لا يفارق الماهيّة ، موجودة كانت او معدومة .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nدر پايان ، تذكر اين نكته لازم است كه گاهى به امكان استعدادى « امكان وقوعى » هم مىگويند كه بايد توجّه داشت با « امكان وقوعى » كه در 6 - 9 گفته مىشود اشتباه نشود .\r\n\r\n6 - 9 : امكان وقوعى\r\nگاهى خود شىء ذاتا ممكن است ، يعنى وقتى ماهيت آن را من حيث هى هى لحاظ مىكنيم و باوجود و عدم مىسنجيم مىبينيم نه ممتنع است نه واجب ، اما فرض وقوع آن لازمه يا لوازمى دارد كه محال ذاتىاند . در اين حالت شىء ، هرچند ذاتا ممكن است ، وقوع و تحقق آن ممتنع است ، چون مستلزم تحقق ممتنع بالذات است ؛ به تعبير ديگر ، چنين شيئى « امتناع وقوعى » دارد . حال « امكان وقوعى » در مقابل امتناع قوعى است ؛ يعنى ، نبودن امتناع وقوعى . پس امكان وقوعى شىء به‌معناى نداشتن امتناع وقوعى است ؛ يعنى ، فرض وجود آن داراى لازمه يا لوازمى كه محال‌اند نيست :\r\nربما اطلق الامكان و اريد به كون الشيء بحيث لا يلزم من فرض وقوعه محال و يسمّى « الامكان الوقوعي » .\r\n\r\n7 - 9 : امكان فقرى\r\nما در بحث وجود مستقل و رابط گفتيم كه از نظر صدر المتألهين ( ره ) حيثيت وجود معلول عين ربط به علت است . معلول چيزى جز نياز و فقر به علت خود نيست . اين معنا را اصطلاحا « امكان فقرى » مىگويند . بايد توجّه داشت كه اين معنا از امكان با امكان ذاتى - امكان خاص - خلط نگردد . موصوف امكان فقرى وجود ممكنات است و موصوف امكان ذاتى ماهيت آنهاست ، به همين دليل ، گاه به امكان فقرى « امكان وجودى » و به امكان ذاتى « امكان ماهوى » نيز مىگويند :\r\nو ربما اطلق « الامكان » و اريد به ما للوجود المعلوليّ من التعلّق و التقوّم بالوجود العلّيّ و خاصّة الفقر الذاتيّ و يسمّى « الامكان الفقري و الوجوديّ » ، قبال الامكان الماهويّ .\r\n\r\n10 : توجّه به يك نكته\r\nما در اوّل بحث جهات ثلاث ، در فرق بحث مواد ثلاث در منطق و فلسفه ، گفتيم كه نظر فلسفى\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nمنحصر است در قضاياى هليهء بسيطه ؛ يعنى ، قضايائى كه محمول آنها وجود يا عدم است ولى نظر منطقى اعم است و هرقضيه‌اى با هرموضوع و محمولى را شامل مىشود . در اينجا به همين نكته توجّه داده‌اند كه هرچند ما مواد ثلاث را منحصرا در هليات بسيطه مطرح كرديم ، اين مواد در ساير قضايا نيز وجود دارند كه به دليل توضيحات قبلى از شرح بيشتر آن چشم مىپوشيم :\r\nتنبيه آخر : الجهات الثلاث المذكورة لا تختصّ بالقضايا التي محمولها الوجود بل تتخلّل واحدة منها بين ايّ محمول مفروض نسب الى ايّ موضوع مفروض ، غير انّ الفلسفة لا تتعرّض منها الّا بما يتخلّل بين الوجود و عوارضه الذاتيّة ، لكون موضوعها الموجود بما هو موجود .\r\n* * * *\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nفصل دوّم انقسام هريك از مواد به بالذات و بالغير و بالقياس الى الغير\r\nگفته شد كه مواد ثلاث عبارتند از وجوب و امتناع و امكان . در اين فصل به اقسام هريك مىپردازند . هريك از اين سه خود به سه قسم تقسيم مىشود ، به بالذات و بالغير و بالقياس الى الغير : وجوب بالذات ، وجوب بالغير و وجوب بالقياس الى الغير ؛ امتناع بالذات ، امتناع بالغير و امتناع بالقياس الى الغير ؛ و بالاخره امكان بالذات ، امكان بالغير و امكان بالقياس الى الغير .\r\nالبته اين نه قسم در تقسيم ابتدائى عقلى حاصل مىشوند ولى با براهينى كه در همين فصل بر استحالهء امكان بالغير آورده مىشود ، اين قسم از زمرهء اقسام خارج مىشود :\r\nينقسم كلّ من هذه الموادّ الثلاث الى ما بالذات و ما بالغير و ما بالقياس الى الغير الّا الامكان ، فلا امكان بالغير .\r\n\r\n1 : وجوب بالذات ، امتناع بالذات ، امكان بالذات\r\nمقصود از قيد « بالذات » در مواد ثلاث اين است كه ما ذات موضوع را بما هو هو و صرف‌نظر از هرغيرى باوجود بسنجيم و ببينيم چه حكمى دارد . پس « واجب بالذات » يعنى ذاتى كه موجوديت براى آن ضرورت دارد و اين ضرورت هم ناشى از غير نيست ، بلكه خود اين ذات ذاتى است كه فرض آن از فرض موجود بودن انفكاك‌پذير نيست ، فرض اين ذات فرض موجود بودن آن است . در مقابل ، « ممتنع بالذات » يعنى آن ذات مفروضى « 1 » كه از آن جهت كه اين ذات است ابا از موجود شدن دارد ، خود اين ذات قطع نظر از همهء اغيار طورى است كه موجود شدن برايش محال است ، معناى اين سخن اين است كه نقيض وجود ، يعنى عدم ، براى آن ضرورى است ؛ پس ممتنع بالذات يعنى ذات مفروضى كه من حيث هى و از آن جهت كه\r\n\r\n\r\n","description":"","footnote":"\r\n( 1 ) . دربارهء قيد « مفروض » رجوع شود به فصل هشتم / 5 .\r\n","page_name":" 105 ","page_number":105},
  {"content":"\r\n\r\nاين ذات است معدوم بودن برايش ضرورى است و « ممكن بالذات » يعنى ذاتى كه به خودى خود و قطع نظر از هرغيرى نه موجود بودن برايش ضرورى است معدوم بودن ، نه موجود بودنش امر محالى است نه معدوم بودنش .\r\nوجوب بالذات مثل ضرورت وجود براى ذات واجب تعالى ، ذات واجب بما هى هى اقتضاى موجود بودن دارد ، از آن جهت كه اين ذات است موجوديت از آن انفكاك‌ناپذير است . امتناع بالذات مثل ضرورت عدم براى محالات ذاتى ، مانند اجتماع نقيضين ، ارتفاع نقيضين ، سلب شىء از خودش . ذات مفروض اجتماع نقيضين بما هى هى و از آن جهت كه اين ذات است قابل موجود شدن نيست و از عدم انفكاك‌ناپذير است و امكان بالذات مثل وجود براى ذات انسان و ساير ممكنات :\r\nو المراد بما بالذات أن يكون وضع الذات مع قطع النظر عن جميع ما عداه كافيا فى اتّصافه .\r\nفالوجوب بالذات كضرورة الوجود لذات الواجب تعالى لذاته بذاته .\r\nو الامتناع بالذات كضرورة العدم للمحالات الذاتيّة التى لا تقبل الوجود لذاتها المفروضة ، كاجتماع النقيضين و ارتفاعهما و سلب الشىء عن نفسه .\r\nو الامكان بالذات كون الشىء فى حدّ ذاته مع قطع النظر عن جميع ما عداه مسلوبة عنه ضرورة الوجود و ضرورة العدم .\r\n\r\n2 : وجوب بالغير ، امتناع بالغير\r\nوجوب بالغير و امتناع بالغير يعنى اينكه خود ذات شىء قطع نظر از هرغيرى براى وجوب يا امتناع شىء كافى نيست ، بلكه بايد با ذات موضوع غيرى را در نظر گرفت كه همين غير وجوب يا امتناع ذات را اقتضا مىكند . به تعبير ديگر ، وجوب بالغير و امتناع بالغير يعنى اينكه شيئى كه به حسب ذات خودش و بما هى هى ممكن است و هيچ اقتضائى ندارد ، نه اقتضاى وجود و نه اقتضاى عدم ، به سبب اينكه علت تامه‌اش وجود پيدا كرده ، وجود برايش ضرورى شود ، يا به سبب اينكه علت تامه‌اش تحقق نيافته ، عدم برايش ضرورى شود . پس شىء فى حد ذاته ممكن است و هيچ نحو ضرورتى ندارد ولى به حكم غير ضرورت وجود يا ضرورت عدم پيدا مىكند :\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nو المراد . . . بما بالغير أن لا يكفى فيه وضعه كذلك ، بل يتوقّف على اعطاء الغير و اقتضائه .\r\nو الوجوب بالغير كضرورة وجود الممكن التى تلحقه من ناحية علّته التامّة .\r\nو الامتناع بالغير كضرورة عدم الممكن التى تلحقه من ناحية عدم علّته .\r\n\r\n3 : استحالهء امكان بالغير\r\nهرچند در تقسيم عقلى اوّليه هريك از مواد به بالذات و بالغير و بالقياس الى الغير تقسيم مىشود ، با برهان ثابت مىشود كه امكان بالغير محال است . بر اين مطلب دو برهان اقامه كرده‌اند :\r\n\r\n1 - 3 : برهان اوّل\r\nاين برهان خلف است ؛ يعنى ، ابتدا فرض مىكنيم امكان بالغير جايز است ، سپس اثبات مىكنيم كه اين فرض مستلزم محال است . پس نتيجه مىگيريم فرض مزبور باطل و نقيض آن حق است ؛ يعنى ، امكان بالغير محال است .\r\nتوضيح : فرض مىكنيم امكان بالغير داريم ؛ يعنى ، علتى خارجى سبب امكان شىء شده است ، در اين صورت آن شىء را قطع نظر از علت خارجى و فى ذاته لحاظ مىكنيم . با چنين نظرى ، يا واجب بالذات است يا ممتنع بالذات يا ممكن بالذات ، زيرا تقسيم به واجب و ممتنع و ممكن بالذات تقسيم عقلى حاصر است و چيزى از شمول آن خارج نيست حتى معدومات و بنابراين هرشيئى بالضرورة در زمرهء يكى از اين سه قسم است . حال ثابت مىكنيم كه امكان غيرى با هيچيك از فروض فوق سازگار نيست : نه با وجوب ذاتى ، نه با امتناع ذاتى و نه با امكان ذاتى .\r\nاما محال است كه ممكن بالغير فى حد ذاته واجب باشد ، زيرا فرض وجوب بالذات فرض اين است كه ذات قطع‌نظر از هرغيرى و از آن جهت كه اين ذات است از موجوديت لا ينفك است ؛ به تعبير ديگر ، فرض اين ذات فرض ضرورت وجود و موجوديت است ، در حالى كه امكان بالغير يعنى غير اقتضا كند كه اين ذات ضرورت وجود نداشته باشد ، پس فرض ممكن بالغير بودن واجب بالذات فرض اين است كه ذاتى كه عين ضرورت وجود است تحت تأثير\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nعلتى ضرورت وجودش را از دست بدهد و اين انقلاب ذات است و محال ، چون معناى واجب بالذات اين است كه اين ذات تا اين ذات است ضرورت وجود هم دارد ، حال اگر اين ذات همين ذات باشد و ضرورت وجود نداشته باشد بايد هم اين ذات باشد و هم اين ذات نباشد و اين تناقض است و محال .\r\nبا استدلالى مشابه ، روشن مىشود كه اگر ممكن بالغير ممتنع بالذات باشد ، باز انقلاب ذات لازم مىآيد كه تناقض است و محال .\r\nپس بيش از يك فرض باقى نمىماند و آن اينكه ممكن بالغير فى ذاته نيز ممكن باشد ؛ يعنى ، هم ممكن بالذات باشد هم ممكن بالغير . در اين صورت امكانى كه از ناحيهء غير آمده يا عين امكانى است كه از ناحيهء ذات خود داراست يا غير از آن است . در حالت اوّل ، يك امكان داريم كه هم ذاتى شىء است و هم غير آن را اعطا كرده ، بر خلاف حالت دوم كه دو امكان است : يكى امكان ذاتى و ديگرى امكان بالغير .\r\nابتدا حالتى را در نظر مىگيريم كه يك امكان داريم كه هم ذاتى است هم بالغير . اگر فرض كنيم كه اين غير ( معطى امكان ) معدوم شود ، آيا شىء به امكان خود باقى است يا نه ؟ اگر باقى است و فرض عدم اين غير ( معطى امكان ) هيچ تأثيرى در امكان شىء ندارد ، خلف لازم مىآيد ؛ زيرا ، بنا به فرض ، اين غير علت امكان است و علت نسبت به معلول خود بىتأثير نيست ، در حالى كه در اينجا بىتأثير است . و اگر شىء به امكان خود باقى نيست ؛ يعنى ، با فرض عدم اين غير شىء موردنظر ديگر ممكن نيست ، باز خلف لازم مىآيد ؛ زيرا ، بنابه فرض ، اين شىء فى ذاته نيز ممكن است . پس اين حالت به هرتقدير مستلزم خلف است و محال .\r\nاكنون حالتى را در نظر مىگيريم كه دو امكان داريم : يكى امكان ذاتى شىء و ديگرى امكان غيرى . بنابه اين فرض ، لازم مىآيد كه شىء واحد نيست به وجود واحد دو امكان داشته باشد : يكى امكان بالذات ، ديگرى امكان بالغير و اين محال است . البته اگر براى شيئى دو وجود متصور بود ، اشكالى نداشت كه نسبت به هريك از آن دو وجود يك امكان مطرح باشد كه مجموعا دو امكان مىشد ، آن وقت ادعا مىكرديم يكى از اين دو امكان بالذات است و ديگرى بالغير ؛ ولى در فرض مورد بحث يك شىء داريم و يك وجود ولى همين شى واحد نسبت به همين وجود واحد دو امكان دارد كه امرى است محال ؛ زيرا امكان كيفيت نسبت بين\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nشىء و وجود آن است و بين يك موضوع و يك محمول بيش از يك نسبت وجود ندارد و بالتبع بيش از يك كيفيت نيز متصور نيست . پس اين حالت نيز مستلزم محال است . بنابراين ، فرض جواز امكان بالغير در هرحال مستلزم محال است ، نتيجه اينكه نقيض آن ، يعنى استحالهء امكان بالغير ، حق است :\r\nو امّا الامكان بالغير فممتنع ، كما تقدّمت الاشارة اليه ، و ذلك لانّه لو لحق الشىء امكان بالغير من علّة مقتضية من خارج ، لكان الشىء فى حدّ نفسه مع قطع النظر عن ما عداه إمّا واجبا بالذات او ممتنعا بالذات او ممكنا بالذات ، لما تقدّم انّ القسمة الى الثلاثة حاصرة و على الاوّلين يلزم الانقلاب بلحوق الامكان له من خارج و على الثالث ، اعنى كونه ممكنا بالذات ، فامّا ان يكون بحيث لو فرصنا ارتفاع العلّة الخارجة بقى الشىء على ما كان عليه من الامكان ، فلا تأثير للغير فيه ، لاستواء وجوده و عدمه و قد فرض مؤثّرا ، هذا خلف . و ان لم يبق على امكانه ، لم يكن ممكنا بالذات و قد فرض كذلك هذا خلف . هذا لو كان ما بالذات و ما بالغير امكانا واحدا هو بالذات و بالغير معا و لو فرض كونه امكانين اثنين : بالذات و بالغير ، كان لشىء واحد من حيثيّة واحدة امكانان لوجود واحد و هو واضح الفساد ، كتحقّق وجودين لشىء واحد .\r\n\r\n2 - 3 : برهان دوم\r\nاين برهان مبتنى بر دو مقدمهء زير است :\r\nمقدمهء اوّل : اگر امكان بالغير جائز باشد رفع نقيضين جايز است .\r\nمقدمهء دوم : تالى باطل است ، زيرا رفع نقيضين محال است .\r\nنتيجه : امكان بالغير محال است .\r\nدليل ملازمه : فرض امكان بالغير فرض اين است كه علتى كه امكان را به ماهيت اعطا كند ، همان‌طور كه فرض وجوب يا امتناع بالغير فرض علتى خارجى بود كه ماهيت از ناحيهء او ضرورت وجود يا عدم پيدا مىكرد . حال از يك طرف ، مىدانيم آنچه ضرورة وجود را براى ماهيت اقتضا مىكند علت تامهء شىء است و آنچه كه ضرورة عدم را براى ماهيت اقتضا مىكند عدم علت تامهء شىء است . پس سلب ضرورت وجود با رفع « علت تامهء شىء » حاصل مىگردد و سلب ضرورت عدم با رفع « عدم علت تامهء شىء » . از طرف ديگر ، امكان عبارت\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nاست از سلب ضرورت وجود و سلب ضرورت عدم . حال اگر امكان ذاتى نبوده بالغير باشد ، يعنى علتى خارجى آن را به شىء اعطا كند ، آن علت ، براى ممكن كردن شىء بايد هم علتى را كه ضرورت وجود به شىء اعطا مىكند رفع كند ، هم علتى را كه ضرورت عدم به آن اعطا مىكند ؛ يعنى ، بايد هم علت تامهء شىء را رفع كند و هم عدم علت تامهء شىء را و اين ارتفاع نقيضين است . پس فرض جواز امكان بالغير فرض جواز رفع نقيضين است :\r\nو ايضا فى فرض الامكان بالغير فرض العلّة الخارجة الموجبة للامكان و هو فى معنى ارتفاع النقيضين . لانّ الغير الذى يفيد الامكان الذى هو لا ضرورة الوجود و العدم لا يفيده الّا برفع العلّة الموجبة للوجود و رفع العلّة الموجبة للعدم التى هى عدم العلّة الموجبة للوجود ، فإفادتها الامكان لا تتمّ الا برفعها وجود العلّة الموجبة للوجود و عدمها معا و فيه ارتفاع النقيضين .\r\n\r\n4 : وجوب بالقياس الى الغير ، امتناع بالقياس الى الغير ، امكان بالقياس الى الغير\r\nهمان‌طور كه ديديم ، مقصود از وجوب بالغير اين بود كه شىء به واسطهء غير وجوب پيدا كند ؛ يعنى ، خودش فى ذاته واجب نيست و لهذا وجوبش از ناحيهء غير حاصل شده است ، همچنين مقصود از امتناع بالغير اين بود كه شىء به واسطهء غير امتناع يابد ولى منظور از وجوب بالقياس الى الغير و امتناع بالقياس الى الغير اين است كه با فرض وجود غير آيا شىء موردنظر ضرورت وجود دارد يا امتناع وجود يا امكان وجود . در وجوب و امتناع بالغير ، غير اعطاكنندهء وجوب و امتناع بود و از همين حيث كه اعطاكننده است نيز مورد توجه بود ولى در وجوب و امكان و امتناع بالقياس غير اعطاكنندهء اين سه نيست و اگر احيانا شىء را با علتش ، كه اعطاكنندهء وجود و وجوب آن است ، مىسنجيم باز علت را از آن جهت كه اعطاكننده است منظور نمىداريم . به تعبير ديگر ، در وجوب و امتناع بالغير توجه ما به اعطا و اخذ است :\r\nاعطاكننده‌اى هست به نام « علت » و چيزى به نام « وجوب » و « وجود » اعطا مىكند و معلول نيز اخذكنندهء آن است و اين وجوب چون از ناحيهء غير است وجوب بالغير است و هكذا در عدم اما در وجوب و امكان و امتناع بالقياس سخن از اعطا و اخذ نيست ، سخن از رابطهء دو شىء است : آيا اين دو شىء - شىء موردنظر و غير - از يكديگر انفكاك‌ناپذيرند يا با يكديگر قابل جمع نيستند يا اصلا بىارتباطاند ؛ نه يكى مستلزم ديگرى است و نه منافى آن . به زبان منطقى ،\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nفرق وجوب و امتناع غيرى و وجوب و امتناع و امكان بالقياس الى الغير اين است كه وجوب و امتناع غيرى بيان‌كننده كيفيت نسبت در يك قضيهء حمليه هستند ولى وجوب و امتناع و امكان بالقياس الى الغير بيان‌كننده كيفيت نسبت بين مقدم و تالى در يك قضيهء شرطيه‌اند : ان كان هذا الغير موجودا ، كان ذلك الشى موجودا بالضروره او بالامتناع او بالامكان . بنابراين ، وجوب بالقياس حكايت از علاقهء لزوميّهء بين مقيس و مقيس اليه - بين تالى و مقدم - دارد و امتناع بالقياس حكايت از علاقهء عناديّه بين آن دو دارد و امكان بالقياس حكايت از اين دارد كه نه علاقهء لزوميه بين آن دو وجود دارد نه علاقهء عناديه ، كه مىتوان علاقهء عناديه را به علاقه لزوميه بين هريك از مقيس و مقيس اليه و نقيض ديگرى ارجاع داد . در يك كلام ، مراد از وجوب بالقياس بين دو شىء اين است كه اين دو شىء از هم جدا شدنى نيستند ، حال يا هردو از هم جدا شدنى نيستند ، يا يكى قابل جدا شدن است و مىتواند به تنهائى موجود شود ولى ديگرى نه و مراد از امتناع بالقياس بين دو شىء اين است كه اين دو شىء باهم جمع شدنى نيستند و مراد از امكان بالقياس اين است كه هم قابل جمع شدن‌اند هم قابل جدا شدن و تلازم يا تعاندى بين آنها نيست :\r\nو المراد . . . بما بالقياس الى الغير ان يكون الاتصاف بالنظر الى الغير على سبيل استدعائه الاعمء من الاقتضاء .\r\nوجوب بالقياس الى الغير مانند وجوب علت در مقايسه با معلولش - اگر معلول موجود باشد ، علت آن موجود است ضرورتا - و وجوب معلول در مقايسه با علت تامه‌اش - اگر علت تامه شىء موجود باشد ، معلول آن موجود است ضرورتا - و مانند وجوب يكى از دو متضائف در مقايسه باوجود ديگرى - اگر ابوت موجود باشد ، بنوّت موجود است بالضرورة و بالعكس :\r\nو الوجوب بالقياس الى الغير كوجوب العلّة اذا قيست الى معلولها باستدعاء منه ، فانّه بوجوده يأبى الّا ان تكون علّته موجودة و كوجوب المعلول اذا قيس الى علّته التامّة باقتضاء منها ، فانّها بوجودها تأبى الّا ان يكون معلولها موجودا و كوجود احد المتضائفين اذا قيس الى وجود الاخر .\r\nامتناع بالقياس الى الغير مثل امتناع وجود علت تامه در مقايسه با عدم معلول - اگر معلول شىء معدوم باشد ، آن شىء ( علت تامه ) معدوم است ضرورتا ( موجود است بالامتناع ) - و مانند امتناع وجود معلول در مقايسه با عدم علتش ، اعم از علت تامه يا ناقصه - اگر علت شىء معدوم\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nباشد ، آن شىء معدوم است ضرورتا ( يا موجود است بالامتناع ) - و مانند امتناع وجود يكى از دو متضائف در مقايسه با عدم ديگرى يا امتناع عدم يكى از دو متضائف در مقايسه باوجود ديگرى - اگر ابوّت معدوم باشد ، بنوّت معدوم است بالضروره ( يا موجود است بالامتناع ) ؛ اگر ابوّت موجود باشد ، بنوّت معدوم است بالامتناع :\r\nو الامتناع بالقياس الى الغير كامتناع وجود العلّة التامّة اذا قيس الى عدم المعلول باستدعاء و كامتناع وجود المعلول اذا قيس الى عدم العلّة باقتضاء و كامتناع وجود احد المتضائفين اذا قيس الى عدم الاخر و عدمه اذا قيس الى وجود الاخر .\r\n\r\n1 - 4 : ملاك وجوب بالقياس ، امتناع بالقياس ، امكان بالقياس\r\nبه نظر ابن سينا « 1 » و صدر المتألهين « 2 » و استاد علامه ، ملاك سه مادهء فوق را بايد در وجود و عدم عليت جستجو كرد . به‌طور كلى ، هرگاه بين دو شىء رابطهء عليت و معلوليت برقرار بود يا هر دو معلول علت واحدى بودند ، اين دو شىء نسبت به هم واجب بالقياس‌اند و وجود يكى و عدم ديگرى نسبت به هم ممتنع بالقياس‌اند و اگر بين دو شىء نه رابطهء عليت و معلوليت برقرار بود و نه هردو معلول علت واحدى بودند ، اين دو شىء نسبت به هم ممكن بالقياس‌اند :\r\nو الضابط فيه ان تكون بين المقيس و المقيس اليه علّيّة و معلوليّة او يكونا معلولى علّة واحدة ، اذ لو لا رابطة العلّيّة بينهما ، لم يتوقّف احدهما على الاخر ، فلم يحب عند ثبوت احدهما ثبوت الاخر .\r\nو الامكان بالقياس الى الغير حال الشىء اذا قيس الى ما لا يستدعى وجوده و لا عدمه .\r\nو الضابط ان لا يكون بينهما علّيّة و معلوليّة و لا معلوليّتهما لواحد ثالث .\r\n\r\n2 - 4 : اشكال\r\nدر قول فوق ، تنها رابطهء لزومى خارجى بين علت و معلول يا دو معلول علت واحد ملاك وجوب و امتناع بالقياس قرار داده شده و سخنى از رابطهء تضايف به ميان نيامده است . علت اين است كه به نظر اين بزرگان رابطهء تضايف نيز به نحوى به عليت برمىگردد . پس با ذكر\r\n\r\n\r\n","description":"","footnote":"\r\n( 1 ) . الشفاء ، الالهيات ، چ مصر ، ص 41 .\r\n( 2 ) . صدر المتألهين ، تعليقه بر شفا ، چ تهران ، ص 32 .\r\n","page_name":" 112 ","page_number":112},
  {"content":"\r\n\r\nرابطهء عليت ، به منزلهء ملاك ، از ذكر رابطهء تضايف بىنيازيم . برگشت رابطهء تضايف به عليت در نظر ايشان شايد به اين دليل است كه ايشان تضايف را ماهيتى مىدانند كه در خارج موجود است و ما به ازا دارد و بنابراين علتى كه يكى از دو متضايف را ايجاد مىكند حتما بايد ديگرى را هم ايجاد كند ، زيرا ذات هريك از دو متضايف ابا دارد از اينكه موجود شود ، مگر متضايف ديگر نيز در همان زمان و مرتبه موجود شود ؛ مثلا ، علتى كه ابوّت را ايجاد مىكند بالضروره بايد در همان زمان همراه با ابوّت بنوّت را هم ايجاد كند ، چون بدون تحقق بنوّت اصلا ابوّت هم تحقق نيافته است . پس با اين نظر ، مىتوان گفت كه برگشت متضايفين به دو معلولى است كه علت واحد دارند . ولى مىدانيم كه تضايف واقعا ماهيتى از ماهيات نيست و ما به ازائى در خارج ندارد ، بلكه از معقولات ثانيه فلسفى است كه فقط اتصاف به آن در خارج است . با چنين نظرى ، ديگر نمىتوان ايجاد تضايف را به ايجاد دو معلول توسط يك علت برگرداند ، چون در واقع ايجاد تضايف به‌معناى ايجاد و تأثير و تأثر واقعى ، كه همان عليت است ، نيست ؛ پس بايد رابطهء لزومى بين متضايفين را رابطه‌اى على حده ، غير از عليت ، دانست و در واقع ملاك وجوب و امتناع بالقياس را دو چيز دانست :\r\n1 - وجود رابطهء عليت و معلوليت بين دو شىء يا معلوليت دو شىء براى علت واحد ؛\r\n2 - رابطهء تضايف .\r\nو باتوجه به اينكه تضايف ماهيت نيست و در خارج ما به ازا ندارد و عروض آن ذهنى است ، بهتر است ملاك را چنين بيان كنيم :\r\nگاهى تلازم بين دو شىء خارجى است ، مانند رابطهء علت و معلول يا رابطهء دو معلولى كه علت واحد دارند و گاهى تلازم بالاصاله بين دو شىء ذهنى است ، مانند رابطه متضائفين ، كه در اين صورت تلازم را بالعرض به مصاديق خارجى آنها نيز نسبت مىدهند و به تعبير ديگر گاهى تلازم بين اشياء خارجى است و گاهى بين مفاهيم است و بالعرض به مصاديق هم سرايت داده مىشود ، در صورت اوّل وجوب و امتناع و بالقياس بين اشياء خارجى است و در صورت دوم بين مفاهيم است و به مصاديق نيز بالعرض نسبت داده مىشود .\r\n\r\n3 - 4 : موارد امكان بالقياس الى الغير\r\nچنان كه در 1 - 4 گفته شد ، اگر بين دو شىء نه رابطهء علىّ و معلولى برقرار بود و نه هردو معلول\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nعلت واحد بودند ، اين دو شىء نسبت به هم ممكن بالقياس‌اند . از اينجا مىتوان به موارد امكان بالقياس الى الغير پى برد :\r\n1 - هيچ دو شىء موجودى نسبت به هم ممكن بالقياس نيستند ، زيرا اين دو شىء از دو حال خارج نيستند : يا يكى واجب است و ديگرى ممكن و يا هردو ممكن‌اند . در صورت اوّل ، بين آنها رابطهء على و معلولى برقرار است و طبعا نسبت آنها به هم وجوب بالقياس است . در صورت دوم ، هردو در سلسله علىّ و معلولى خود منتهى به واجب الوجود مىشوند و در نتيجه دو معلول‌اند براى يك علت و گفتيم چنين دو معلولى نسبت به هم واجب بالقياس‌اند . پس موجودات همه نسبت به هم واجب بالقياس‌اند :\r\nو لا امكان بالقياس بين موجودين ، لانّ الشىء المقيس إمّا واجب بالذات مقيس الى ممكن او بالعكس و بينهما علّيّة و معلوليّة ، و إمّا ممكن مقيس الى ممكن آخر و هما ينتهيان الى الواجب بالذات .\r\n2 - واجب تعالى و واجب فرضى ديگر نسبت به هم ممكن بالقياس‌اند ، زيرا نه رابطهء علّى و معلولى بين آنها برقرار است و نه هر دو معلول علت واحدى هستند .\r\n3 - معاليل واجب تعالى نسبت به واجب فرضى ديگر ممكن بالقياس‌اند و بالعكس : معاليل واجب فرضى ديگر نسبت به واجب تعالى نيز ممكن بالقياس‌اند ، زيرا بين آنها نه رابطهء علّى و معلولى برقرار است و نه منتهى به يك علت مىشوند .\r\n4 - معاليل واجب تعالى نسبت به معاليل واجب فرضى ديگر ممكن بالقياس‌اند و بالعكس ، زيرا بين اين دو دسته معلول نه رابطهء علّى و معلولى برقرار است و نه منتهى به يك علت مىشوند :\r\nنعم للواجب بالذات امكان بالقياس الى واجب اخر مفروض او الى معلولاته من خلقه ، حيث ليس بينهما علّيّة و معلوليّة و لا هما معلولا لواحد ثالث .\r\n5 - دو ممتنع بالذات نسبت به يكديگر ممكن بالقياس‌اند ، زيرا نه رابطهء علّى و معلولى بين آنها برقرار است و نه هردو معلول يك علت‌اند .\r\n6 - لازمه‌هاى يكى از دو ممتنع بالذات با ممتنع بالذات ديگر نسبت به هم ممكن بالقياس‌اند به دليلى كه گذشت .\r\n7 - لازمه‌هاى يكى از دو ممتنع بالذات با لازمه‌هاى ممتنع بالذات ديگر نسبت به هم ممكن بالقياس‌اند به دليلى كه گذشت :\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nو نظير الواجبين بالذات المفروضين الممتنعان بالذات اذا قيس احدهما الى الاخر او الى ما يستلزم الاخر .\r\n8 - ممكن بالذاتى كه ، به دليل فقدان بعضى از اجزاء علت تامه‌اش ، موجود نيست نسبت به واجب بالذات ممكن بالقياس است ، زيرا واجب ، بنابر فرض ، نسبت به اين ممكن علت ناقصه است نه علت تامه ، زيرا اگر علت تامهء آن بود ، ضرورتا موجود بود و الّا تخلف معلول از علت تامه لازم مىآمد . پس واجب از اجزاء علت تامهء ممكن معدوم است ، يعنى ، نسبت به آن علت ناقصه است و هرمعولى نسبت به علت ناقصه‌اش ممكن بالقياس است . همچنين واجب بالذات نيز نسبت به چنين ممكنى بالقياس است ، چون ، بنابر فرض ، موجود نيست تا از موجود بودنش موجود بودن اجزاء علت تامه‌اش لازم آيد . پس هردو نسبت به هم ممكن بالقياس‌اند :\r\nو كذا الامكان بالقياس بين الواجب بالذات و الممكن المعدوم لعدم بعض شرائط وجوده ، فانّه معلول انعدام علّته التامّة التى يصير الواجب بالذات على الفرض جزئا من اجزائها غير موجب للمكن المفروض ، فللواجب بالذات امكان بالقياس اليه و بالعكس .\r\n\r\n1 - 3 - 4 : اشكال\r\nهمان‌طور كه در 3 - 4 ديديم ، استاد علامه بين ممكن موجود و ممكن معدوم فرق نهادند . به نظر ايشان ، هم واجب نسبت به ممكن موجود وجوب بالقياس دارد و هم ممكن موجود نسبت به واجب ولى در ممكن معدوم نه واجب نسبت به ممكن معدوم وجوب بالقياس دارد و نه ممكن معدوم نسبت به واجب ؛ حكم هردو امكان بالقياس است . نظر ايشان در مورد نسبت واجب به ممكن معدوم و بالعكس و نيز در مورد واجب نسبت به ممكن موجود صائب است ولى در مورد ممكن موجود ( منظور ممكن موجودى است كه واجب از اجزاء علت تامه آن است ، نه علت تامه آن ) نسبت به واجب خدشه‌پذير است . چنين ممكنى نيز نسبت به واجب ممكن بالقياس است ، نه واجب بالقياس ؛ يعنى ، در مورد چنين ممكنى نمىتوان گفت : « اگر واجب موجود است ، اين ممكن نيز موجود است بالضروره » ، زيرا در مقايسهء بين دو شىء لازم نيست جميع لوازم و ملزومات و شرائط شىء لحاظ شوند ، بلكه عقل مىتواند نظر خود را مقصور كند بر وجود شىء و وجود بعضى از اجزاء علت تامه ، بدون اينكه ساير اجزاء را وجودا يا عدما\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nلحاظ كند و با چنين نظرى آن دو را باهم مقايسه و ملاحظه كند كه چه نسبتى دارند . با چنين مقايسه‌اى ، قطعا ممكن مذكور نسبت به واجب ممكن بالقياس است ، نه واجب بالقياس ، زيرا واجب را به تنهائى و بدون ساير اجزاء علت تامهء ممكن مورد بحث ملاحظه كرده‌ايم و واجب ، بنابر فرض ، علت ناقصهء اين ممكن است و گذشت كه معلول نسبت به علت ناقصه ممكن بالقياس است ، نه واجب بالقياس . آرى ، اگر تمام شرائط و اجزاء علت تامهء ممكن موجود با واجب لحاظ شوند ، البته نسبت به واجب واجب بالقياس است ولى ، همان‌طور كه گفته شد ، در مقايسهء بين دو شىء لازم نيست تمام لوازم و ملزومات ملاحظه شوند . اگر قائل شويم كه بايد تمام ملزومات در نظر گرفته شوند ، حكم ممكن معدوم نسبت به واجب امكان بالقياس نيست ، بلكه امتناع بالقياس است ، زيرا ممكنى كه معدوم است به سبب فقدان برخى از اجزاء علت تامهء خود معدوم است . حال ممكن مقيد به فقدان برخى از اجزا علت تامه‌اش نسبت به واجب ممتنع بالقياس است ( و به تعبير ديگر عدمش در قياس با واجب ضرورى است ) ، نه ممكن بالقياس . پس لبّ كلام اينكه اگر تمام اجزاء علت تامه وجودا و عدما لحاظ شوند ، در اين صورت درست است كه ممكن موجود نسبت به واجب واجب بالقياس است ولى ممكن معدوم نيز نسبت به واجب ممتنع بالقياس خواهد بود ، نه ممكن بالقياس و اگر حكم مىكنيم كه ممكن معدوم نسبت به واجب ممكن بالقياس است ، به علت اينكه عدم ساير اجزا علت تامه را ملاحظه نكرده‌ايم ، بايد در ممكن موجود نيز وجود ساير اجزاء علت تامه را ملاحظه نكنيم و حكم به امكان بالقياس كنيم . به‌هرحال ، فرق نهادن بين اين‌دو - ممكن موجود و ممكن معدوم - به اين صورت كه در يكى عدم ساير اجزاء علت تامه را ملاحظه نكنيم و حكم به امكان كنيم و در ديگرى وجود ساير اجزاء علت تامه را ملاحظه كنيم و حكم به وجوب كنيم صحيح نيست .\r\n\r\n5 : فروع\r\n\r\n1 - 5 : فرع اوّل\r\nاز آنچه در ذيل برهان اوّل در 1 - 3 گفته شد ، مبنى بر اينكه محال است ممكن بالذات ممكن بالغير هم باشد ، مىتوان دريافت كه محال است واجب بالذات واجب بالغير هم باشد و نيز محال است كه ممتنع بالذات ممتنع بالغير هم باشد .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nاز طرف ديگر ، روشن است كه واجب بالذات نمىتواند ممتنع بالغير شود و بالعكس :\r\nممتنع بالذات هم نمىتواند واجب بالغير شود ، زيرا انقلاب ذات لازم مىآيد كه تناقض است و محال ، بنابراين فقط ممكن بالذات است كه واجب بالغير يا ممتنع بالغير مىشود :\r\nو قد تبيّن بما مرّ اوّلا ، ان الواجب بالذات لا يكون واجبا بالغير و لا ممتنعا بالغير و كذا الممتنع بالذات لا يكون ممتنعا بالغير و لا واجبا بالغير . و يتبيّن به انّ كلّ واجب بالغير فهو ممكن و كذا كلّ ممتنع بالغير فهو ممكن .\r\n\r\n2 - 5 : فرع دوم\r\nبين دو واجب بالذات هيچ نحو تلازمى وجود ندارد ؛ زيرا تلازم بين دو شىء فرع آن است كه بين آن دو رابطهء علّى و معلولى باشد يا هردو معلول علت واحدى باشند ، در حالى كه دو واجب بالذات مفروض نه مىتوانند هيچ‌يك معلول ديگرى باشند و نه هردو معلول علت ثالثى :\r\nو ثانيا ، انّه لو فرض واجبان بالذات ، لم يكن بينهما علاقة لزوميّة ، و ذلك لانّها انّما تتحقّق بين شيئين احدهما علّة للاخر او هما معلولا علّة ثالثة و لا سبيل للمعلوليّة الى واجب بالذات .\r\n* * * *\r\n\r\n","description":"","footnote":"","page_name":" 117 ","page_number":117},
  {"content":"\r\n . \r\n","description":"","footnote":"","page_name":" 118 ","page_number":118},
  {"content":"\r\n\r\n\r\nفصل سوم ماهيت نداشتن واجب تعالى\r\nبعد از تقسيم موجود به واجب و ممكن ، نوبت مىرسد به بررسى هريك دو قسم به‌طور جداگانه و توضيح خصوصيات آنها . البته بحثهاى مربوط به واجب عمدتا در مرحلهء دوازدهم ، كه درباره الهيات با المعنى الاخص است ، خواهد آمد و در اينجا فقط به دو مسئله از آن مىپردازند :\r\n1 - يكى اينكه واجب الوجود ماهيت ندارد ؛\r\n2 - واجب الوجود بالذات واجب الوجود من جميع الجهات است .\r\nمسئلهء اول در اين فصل و مسئلهء دوم در فصل آينده بررسى مىشود .\r\n\r\n1 : بحثى دربارهء عنوان مسئله\r\nاين بحث به صور گوناگونى عنوان شده است ؛ مثلا ، در اين فصل چنين عنوان كرده‌اند :\r\n« واجب الوجود بالذات ماهيّته انّيّته » و در فصل سوم از مرحلهء دوازدهم گفته‌اند : « الواجب لذاته لا ماهيّة له » . در اين فصل ، عنوان را اين‌گونه تفسير كرده‌اند : « بمعنى ان لا ماهية له وراء وجوده الخاصّ به » . در هرحال ، مقصود از اين بحث اين است كه واجب تعالى ماهيتى ندارد ؛ نه اينكه ماهيت دارد ولى اين ماهيت عين وجود است .\r\nالبته جاى اين اشكال هست كه اگر مقصود نفى ماهيت از واجب است ، چرا آن را با تعبير « ماهيّته انّيّته » بيان مىكنند . اين تعبير متضمن اين است كه واجب ، مانند ساير موجودات ، ماهيت دارد ولى ماهيت ساير موجودات عين وجودشان نيست ، بر خلاف واجب تعالى كه ماهيتش عين وجودش مىباشد . جواب اين اشكال اين است كه ماهيت مشترك لفظى است بين دو معنا « 1 » كه به يك معنا بر واجب صدق نمىكند ولى به‌معناى ديگر بر واجب هم صدق\r\n\r\n\r\n","description":"","footnote":"\r\n( 1 ) . ر . ك . مرحلهء پنجم / فصل اوّل / 1 .\r\n","page_name":" 119 ","page_number":119},
  {"content":"\r\n\r\nمىكند . گاهى مراد از ماهيت « ما يقال فى جواب ما هو » است - كه اصطلاح معروف ماهيت همين است . به اين معنا ماهيت همان كلى طبيعى است كه در ذهن معروض كليت واقع مىشود و بر واجب صادق نيست . مراد از ماهيت در عنوان « واجب الوجود لذاته ماهيّته انّيّته » چنين معنائى نيست ؛ و گاهى مقصود از ماهيت « ما به الشى هو هو » است ؛ يعنى ، آنچه شيئيت شىء به آن است كه اعم است از ماهيت به‌معناى اوّل و از هويت و وجود ، هم شامل ماهيت به‌معناى اوّل مىشود هم شامل هويت و وجود شىء . ماهيت به اين معنا بر وجود واجب تعالى نيز صدق مىكند و منظور از ماهيت در عنوان « واجب الوجود لذاته ماهيّته انّيّته » همين معناست . پس معناى اين عنوان اين است كه ماهيت به‌معناى اعم در مورد واجب همان وجود اوست و غير از اين ماهيتى ندارد ؛ يعنى ، واجب ماهيت به‌معناى « ما يقال فى جواب ما هو » ندارد . پس خلاصه اينكه در مواردى كه ماهيت در عنوان اين بحث نفى شده است ، مقصود همان معناى معروف ماهيت است و در مواردى كه نفى نشده است ، مقصود معناى اعم آن است .\r\n\r\n2 : توضيح مدعا\r\nبه‌طور كلى ، ما هرچه را با علم حضورى بيابيم يا با برهان وجود آن را اثبات كنيم انعكاس واقعيت آن در ذهن به صورت يك هليهء بسيطه است كه موضوعش شىء موردنظر و محمولش وجود است . فرض كنيد در لحظه‌اى احساس شادى مىكنيد ، يعنى حقيقت وجود شادى را در خود مىيابيد كه ، چون عرض است ، وجودى است بسيط و ، چون خارجى است ، موضوع و محمولى در آن نيست ، انعكاس اين يافتهء حضورى در ذهن اين قضيه هليهء بسيطه است كه « شادى در من وجود دارد » كه به جاى آن معمولا مىگوئيم : « من شادم » . محمول اين قضايا هميشه وجود است كه مفهومى است بديهى و اوّلى الارتسام و موضوع آنها مفهومى است كه همانند قالبى است براى آن حقيقت بسيط ؛ يعنى ، آنچه را ما يافته‌ايم ذهن تحليل مىكند به قالبى كه گويى از وجود پر شده است . وقتى مىگوئيم : « انسان موجود است » ، مفهوم انسان همانند قالبى است تو خالى كه گاهى از وجود پر مىشود و از اين‌رو مىگوئيم : « انسان وجود دارد » و گاهى از وجود پر نمىشود و از اين‌رو مىگوئيم : « انسان وجود ندارد » يا مىگوئيم :\r\n« انسان معدوم است » ، گويى عدم چيزى است كه به جاى وجود اين قالب را پر كرده است .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nمثال ديگرى در نظر مىگيريم : فرض كنيد شما شخصى را مىبينيد . در همان لحظه ، صورتى خيالى از اين شخص در ذهن شما منعكس مىشود . اين صورت خيالى نسبت به آن شخص طورى است كه گويى قالب اوست و بر او منطبق مىشود . هنگامى كه از روى اين صورت صورتى عقلى به نام « انسان » به وجود مىآيد ، باز ما داراى يك قالب عقلانى هستيم كه منطبق بر آن شخص است ؛ يعنى ، مفهوم انسان در مرتبهء عقل با زيد خارجى همان نسبتى را دارد كه صورت زيد در مرتبه خيال با او داشت . همان‌طور كه صورت خيالى منطبق بر زيد است ، مفهوم انسان نيز منطبق بر او است به علاوهء غير او . بنابراين ، همچنانكه به اعتبار انطباق صورت خيالى بر شخص خارجى آن را قالب خيالى مىگفتيم ، به اعتبار انطباق صورت عقلى بر آن نيز صورت عقلى را قالب عقلى مىگوئيم . حال خاصيت هرشىء محدودى اين است كه مىتوان از آن قالبى عقلى در ذهن به وجود آورد كه منطبق بر آن و خالى از وجود است . به اين قالب « ماهيت » شىء مىگويند . اكنون مدعا اين است كه از واجب الوجود نمىتوان چنين قالبى گرفت . زيد خارجى در ذهن ما تحليل مىشود به دو حيثيت : انسان و وجود ولى در مورد واجب چنين تحليلى ممكن نيست . نمىتوان واجب الوجود را به دو مفهومى تحليل كرد كه يكى از آنها خالى از وجود است به‌طورى كه هم وجود بتواند آن را پر كند هم عدم ؛ ذاتا هم بتواند وجود داشته هم بتواند وجود نداشته باشد . واقعيت واجب تعالى مانند وجود ممكنات نيست كه در عقل تحليل شود به وجود و ماهيتى كه در جواب چيستى مىآيد و ذاتا لا به شرط از وجود و عدم است . باختصار ، اين واقعيت طورى است كه فقط مصداق مفهوم وجود و موجود قرار مىگيرد و محال است مفهومى ماهوى در عقل حاصل آيد كه اين واقعيت ، و لو بالعرض ، مصداق آن قرار گيرد .\r\nالبته هرچند مفهوم وجود بر واجب تعالى صدق مىكند ، نشان دهندهء حقيقت وجود واجب نيست . حقيقت وجود واجب همان حقيقت وجود بى حد و مرز لايتناهاى خارجى است . پس اينكه در عنوان گفته شد : « ماهيّته انّيّته » مقصود از انّيّت و وجود مفهوم انيّت و وجود نيست ، بلكه خود حقيقت انّيّت و وجود خارجى مراد است . به همين دليل هرجا سخن از وجود واجب در اين مبحث به ميان مىآيد آن را مقيد به لفظ « الخاص » مىكنند تا نشان دهند مقصود حقيقت وجود خارجى واجب است ، نه مفهوم وجود :\r\nواجب الوجود بالذات ماهيّته انّيّته ، بمعنى ان لا ماهيّة له وراء وجوده الخاصّ به .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\n3 : فايدهء بحث\r\nاين مسئله يكى از مسائل مهم فلسفه الهى است كه مبناى برخى از مسائل الهيات بالمعنى الاخص واقع شده است ، مانند « اثبات بساطت ذات واجب » - به اين معنا كه ذات واجب مركب از جنس و فضل نيست - و نيز مانند اين مسئله كه « جنس مشتركى بين واجب و ممكن نيست » و مانند « اثبات توحيد و دفع برخى از شبهات وارد شده بر آن و اثبات اينكه عقل محال است به كنه ذات واجب برسد » .\r\n\r\n4 : براهين\r\n\r\n1 - 4 : برهان اوّل\r\nاين برهان بر دو مقدمهء زير استوار است :\r\nمقدمهء اوّل : واجب بالذات ممكن نيست .\r\nمقدمهء دوم : هرچه كه ممكن نيست ماهيت ندارد .\r\nنتيجه : واجب بالذات ماهيت ندارد :\r\nدليل مقدمهء دوم اينكه در فصل اوّل / 2 - 7 - 1 گفتيم كه امكان لازمهء ماهيت است ، به اين معنا كه هرماهيتى ممكن است . عكس نقيض اين قضيه اين است كه هرچه ممكن نيست ماهيت هم ندارد :\r\nو المسئلة بيّنة بالعطف على ما تقدّم من انّ الامكان لازم الماهيّة ، فكلّ ماهيّة فهى ممكنة ، ينعكس الى « ما ليس بممكن فلا ماهيّة ، له » ، فلا ماهيّة للواجب بالذات وراء وجوده الواجبىّ .\r\n\r\n2 - 4 : برهان دوم\r\nدر كتاب ، اين برهان متين‌ترين برهان معرفى شده است :\r\nمقدمهء اوّل : اگر واجب الوجود ماهيت داشته باشد ، اين ماهيت بر وجودش تقدم بالوجود دارد .\r\nمقدمهء دوم : تالى محال است .\r\nنتيجه : واجب تعالى ماهيت ندارد .\r\nدليل ملازمه : اثبات ملازمه در مقدمه اوّل خود مبتنى بر مقدمات زير است :\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nالف ) وجود واجب نسبت به ماهيت او عرضى است .\r\nبنابر فرض ، وجود واجب زائد بر ماهيتش مىباشد ؛ يعنى ، حيثيت ماهيتش غير از حيثيت وجودش مىباشد ، وجود نه عين آن است نه جزء آن و مقصود از عرضى نيز همين است :\r\nچيزىكه نه جزء ماهيتى است نه عين آن .\r\nب ) هرعرضيى معلول است : يا معلول غير يا معلول ذات شىء .\r\nمفاد اين مقدمه قاعدهء مشهورى است كه معمولا از آن چنين تعبير مىكنند : « العرضىّ لا يعلّل » . در مباحث آتى دربارهء اين قاعده بحث خواهيم كرد .\r\nج ) وجود واجب محال است معلول غير باشد .\r\nزيرا معلوليت مستلزم احتياج به غير است و احتياج با وجوب ذاتى وجود منافات دارد .\r\nنتيجهء سه مقدمه فوق اين است كه وجود واجب بالذات معلول ذات و ماهيت اوست .\r\nد ) هرعلتى بر معلول خود تقدم بالوجود دارد .\r\nمعناى اين مقدمه اين است كه اگر علت وجود نداشته باشد ، محال است معلول وجود داشته باشد . حتما علت در مرتبهء قبل از معلول موجود است ؛ به عبارت ديگر ، وجود علت بر وجود معلول تقدم دارد . توضيح بيشتر دربارهء اين مقدمه در مرحلهء سبق و لحوق خواهد آمد .\r\nنتيجه : ماهيت واجب بر وجود او تقدم بالوجود دارد ؛ يعنى ، ماهيت او در مرتبهء قبل از وجودش موجود است ، صريحتر بگوئيم : ماهيت او قطع نظر از وجودش موجود است .\r\nدليل بطلان تالى : اثبات بطلان تالى ، يعنى اثبات امتناع تقدم بالوجود ماهيت شىء بر وجودش ، مبتنى بر مقدمات زير است :\r\nالف ) اگر ماهيت شىء بر وجودش تقدم بالوجود داشته باشد ، يا تقدم شىء بر خودش لازم مىآيد يا تحقق ماهيت با بيش از يك وجود و نيز تسلسل در وجودات .\r\nب ) هردو شق تالى محال است .\r\nنتيجه : محال است ماهيت شىء بر وجودش تقدم بالوجود داشته باشد .\r\nمقدمه ب ، يعنى بطلان تالى ، روشن است و احتياج به توضيح ندارد ، زيرا امتناع تقدم شىء بر خودش و نيز امتناع تحقق ماهيت با بيش از يك جود بديهى است و امتناع تسلسل نيز در مباحث علت و معلول با ادلهء متعدد اثبات مىشود . بنابراين ، عمده اثبات ملازمه در مقدمه الف است .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nبيان ملازمه در مقدمهء الف : معناى تقدم بالوجود ماهيت بر وجود خودش اين است كه ماهيت قبل از وجودش موجود باشد . حال اين سؤال مطرح است كه اين ماهيت قبل از وجودش با چه وجودى موجود بوده است ؟ آيا با خود همان وجودش كه متأخر از آن است با با غير آن ؟ اگر با همان وجود متأخر از خود موجود است ، لازم مىآيد آن وجود بر خودش متقدم باشد ، زيرا بنابر فرض ، ماهيت در مرتبهء قبل از اين وجود با همين وجود موجود بوده است ؛ و اگر باوجود ديگرى موجود است كه اولا ، مستلزم اين است فرد واحدى از ماهيت با دو وجود موجود شده باشد : يكى وجود متأخر و ديگرى وجود متقدم و ثانيا ، نقل كلام در وجود متقدم مىكنيم ، ماهيت بر اين وجود نيز تقدم بالوجود دارد ، پس به دليلى كه وجود اوّل مستلزم اين وجود بود ، اين وجود نيز مستلزم وجود ديگرى است و به همين ترتيب وجود چهارم و پنجم الى غير النهايه لازم مىآيد كه تسلسل است :\r\nو قد اقاموا عليه مع ذلك حججا ، امتنها انّه لو كان للواجب بالذات ماهيّة وراء وجوده الخاصّ به ، كان وجوده زائدا عليها عرضيّا لها و كلّ عرضىّ معلّل ، فكان وجوده معلولا إمّا لماهيّته او لغيرها ؛ و الثانى ، و هو المعلوليّة للغير ، ينافى وجوب الوجود بالذات و الاوّل ، و هو معلوليّته لماهيّته ، تستوجب تقدّم ماهيّته على وجوده بالوجود ، لوجوب تقدّم العلّة على معلولها بالوجود بالضرورة ، فلو كان هذا الوجود المتقدّم عين وجود المتأخّر ، لزم تقدّم الشىء على نفسه و هو محال و لو كان غيره ، لزم ان توجد ماهيّة واحدة باكثر من وجود واحد و قد تقدّمت استحالته ، على انّا ننقل الكلام الى الوجود المتقدّم فيتسلسل .\r\n\r\n1 - 2 - 4 : اشكال\r\nدر اين برهان ، تلازم بين مقدم و تالى در مقدمهء اوّل انكار شده است . مقدمهء اوّل برهان فوق چنين بود : « اگر واجب الوجود ماهيت داشته باشد ، ماهيتش بر وجودش تقدم بالوجود دارد » .\r\nمستشكل منكر اين مقدمه است . به نظر وى ، بين مقدم و تالى شرطيّهء فوق ملازمه‌اى نيست .\r\nدليل وى بر انكار تلازم منع مقدمه چهارم از مقدماتى است كه در اثبات ملازمه ذكر كرديم ، مبنى بر اينكه هرعلتى بر معلول خود تقدم بالوجود دارد . به نظر وى ، اين مقدمه با چنين كليتى درست نيست ، زيرا مواردى هست كه رابطه عليت برقرار است ولى علت بر معلول خود تقدم بالوجود ندارد ؛ مثلا ، اجزاء ماهيت علل ماهيت‌اند ولى تقدم آنها بر خود ماهيت تقدم بالماهيه\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nاست ، نه بالوجود . سؤال مستشكل اين است كه چه اشكالى دارد كه در مسئله مورد بحث نيز ماهيت واجب تعالى علت وجودش باشد ولى تقدم آن بر وجودش تقدم بالماهيه باشد نه بالوجود . اگر اين مطلب پذيرفته شود ، هيچيك از محذورات ذكر شده در بطلان تالى وجود نخواهد داشت ، زيرا تمام آن محذورات ناشى از قول به تقدم بالوجود ماهيت بر وجود است :\r\nو اعترض عليه بانّه لم لا يجوز ان تكون ماهيّته علّة مقتضية لوجوده و هى متقدّمة عليه تقدّما بالماهيّة ، كما انّ اجزاء الماهيّة علل قوامها و هى متقدّمة عليها تقدّما بالماهيّة ، لا بالوجود .\r\n\r\n2 - 2 - 4 : جواب\r\nدر اشكال فوق ، مستشكل بين عليت موجود بين اجزاء ماهيت و عليت موجود بين علت و معلول خارجى اشتباه كرده است . اگر مىگوئيم اجزاء ماهيت علت ماهيت‌اند ، منظور اين نيست كه تأثير و تأثرى در كار است به‌طورى كه اجزاء ماهيت در خارج اثرى از خود ايجاد مىكنند و آن اثر همان ماهيت است ، آنچنانكه در علت و معلول خارجى اين‌گونه است ؛ بلكه منظور اين است كه تا عقل اجزاء ماهيت را درك نكند ، خود ماهيت را درك نمىكند . اگر كسى مثلا انسان را تاكنون نديده و نشناخته است و بخواهيم از راه مفاهيم به او معنى انسان را بفهمانيم ، بايد بگوييم « حيوانى است عاقل » . چنين كسى تا معناى « حيوان » و « عاقل » را نفهمد ، هرگز معناى « انسان » را نمىفهمد . پس در باب ماهيت و اجزاء آن اعطا و اخذى در كار نيست .\r\nاين‌طور نيست كه اجزاء ماهيت چيزى مىدهند و كلّ ، كه همان خود ماهيت است ، آن را دريافت مىكند . در اينجا ، پاى يك واقعيت در كار است كه به اعتبارى وجود جنس است ، به اعتبارى وجود فصل و به اعتبارى وجود نوع - كه همان ماهيت است . اما در باب علت و معلول خارجى اعطا و اخذ و تأثير و تأثر در كار است . علت واقعا در خارج اثرى ايجاد مىكند كه همان معلول است ، پس پاى دو واقعيت كه يكى اثر ديگرى است در كار است . از اين‌رو ، در اوّلى ، كه پاى دو واقعيت در كار نيست ، تقدم هم تقدم بالوجود نيست اما در دومى ، كه پاى دو واقعيت در كار است كه يكى ديگرى را ايجاد مىكند ، تقدم تقدم بالوجود است . به تعبير ديگر ، براى اينكه درك كنيم كه تقدم و تأخر چه نوع تقدم و تأخرى است ، آيا تقدم و تأخر در وجود است يا در ماهيت ، بايد ببينيم متوقّف در چه چيزى بر متوقّف عليه توقف دارد ، در\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nماهيت يا در وجود : اگر بر ماهيت يا اجزاء ماهيت آن توقف دارد ، تقدم بالماهيه است و اگر بر وجود آن توقف دارد ، تقدّم بالوجود است . توقف ماهيت بر اجزايش توقف در ماهيت است ؛ يعنى ، توقف در شناخت و تصور است ، توقف در وجود ذهنى است نه در وجود خارجى - چون جنس و فصل و نوع با يك وجود خارجى موجودند - از اين‌رو تقدم و تأخر آنها در ماهيت است نه در وجود خارجى ولى توقف معلول بر علتى كه اعطاكنندهء وجود است در خارج به او ، توقف در وجود خارجى است . چنين معلولى در وجود خارجى متوقف بر علت خويش است ، پس تقدم و تأخر آنها نيز در وجود خارجى است .\r\nحال اگر وجود واجب را معلول ماهيت او دانستيم ، چون وجودش حقيقتى است خارجى ، ماهيتش اعطاكنندهء آن وجود است در خارج و لهذا توقف اين وجود بر ماهيت توقف در وجود خارجى است ، نه ذهنى . پس تقدم و تأخر آنها بالوجود است نه بالماهيه :\r\nو دفع بانّ الضرورة قائمة على توقّف المعلول فى نحو وجوده على وجود علّته ، فتقدّم العلّة فى نحو ثبوت المعلول غير انّه اشدّ ، فان كان ثبوت المعلول ثبوتا خارجيّا ، كان تقدّم العلّة عليه فى الوجود الخارجى و ان كان ثبوتا ذهنيّا ، فكذلك . و اذ كان وجود الواجب لذاته حقيقيّا خارجيّا و كانت له ماهيّة هى علّة موجبة لوجوده ، كان من الواجب ان تتقدّم ماهيّته عليه فى الوجود الخارجىّ ، لا فى الثبوت الماهوىّ ، فالمحذور على حاله .\r\n\r\n3 - 4 : برهان سوم\r\nاين برهان خلف است كه و بر مقدمات زير استوار است :\r\nمقدمهء اوّل : واجب ماهيت دارد .\r\nاين مقدمه مفروض است به دليل اينكه برهان خلف است .\r\nمقدمهء دوم : هرماهيتى كلى است .\r\nخاصيت ماهيت اين است كه فى حد ذاته اقتضاى صدق بر فرد خاصى ندارد ، بلكه قابل صدق بر هرفردى است كه داراى چنين حدى باشد ؛ به تعبير ديگر ، ماهيت من حيث هى كلى است و ابا ندارد از اينكه بىنهايت فرد داشته باشد . اينكه ماهيتى يك فرد يا افراد معدودى دارد ، نه به دليل آن است كه ذات آن ماهيت چنين اقتضايى دارد ، بلكه علتى خارج از ذات\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nسبب اين انحصار است . پس هرماهيتى غير از مصاديق بالفعلى كه در خارج دارد فى حد نفسه مىتواند بىنهايت مصداق ديگر نيز داشته باشد و نبودن اين مصاديق بىنهايت علتى غير از خود ماهيت دارد . معناى اين سخن اين است كه افراد بىنهايت ديگرى كه براى ماهيت متصورند ولى موجود نيستند ممتنع بالغيرند ، نه ممتنع بالذات ؛ زيرا معناى امتناع ذاتى فرد يك ماهيت اين است كه آن ماهيت فى حد ذاته اباى از وجود دارد و اگر چنين باشد ، حتى يك فرد از آن هم محال است تحقق پيدا كند . بنابراين ، افرادى از ماهيت كه متصورند و معدوم همه ممتنع بالغيرند :\r\nكلّ ماهيّة فانّ العقل يجوّز بالنظر الى ذاتها ان يتحقّق لها وراء ما وجد لها من الافراد افراد اخر الى ما لا نهاية له . فما لم يتحقّق من فرد فلامتناعه بالغير ، اذ لو كان لامتناعه بذاته ، لم يتحقّق منه فرد اصلا .\r\nمقدمهء سوم : افرادى براى ماهيت واجب متصورند كه موجود نيستند - اين مقدمه روشن است و محتاج توضيح نيست .\r\nمقدمهء چهارم : هرماهيتى افراد غير موجودش ممتنع بالغيرند - از آنچه ذيل مقدمهء دوم بيان شد صحت اين مقدمه نيز آشكار مىگردد .\r\nمقدمهء پنجم : هرممتنع بالغيرى ممكن بالذات است - صحت اين مطلب در 1 - 5 گذشت .\r\nاكنون بنابر مقدمهء اوّل ، واجب ماهيت دارد ؛ بنابر مقدمه دوم ماهيت واجب كلى است و بىنهايت فرد براى آن متصور است ؛ بنابر مقدمه سوم همهء افراد بىنهايتى كه براى واجب متصورند موجود نيستند ؛ بنابر مقدمهء چهارم اين افراد غير موجود ممتنع بالغيرند و بنابر مقدمهء پنجم اين افراد ممكن بالذات‌اند و چون ماهيت آنها با واجب موجود يكى است ، ماهيت مفروض براى واجب بالذات ممكن بالذات است و اين مستلزم تناقض است . زيرا واجب بالذات يعنى چيزىكه ذاتا ضرورت وجود دارد و ممكن بالذات يعنى چيزىكه ذاتا ضرورت وجود ندارد ، پس ماهيتى كه هم واجب بالذات است هم ممكن بالذات يعنى ماهيتى كه هم ذاتا ضرورت وجود دارد هم ندارد و اين تناقض است . از اينجا روشن مىشود كه مقدمه اوّل باطل و نقيض آن حق است ؛ يعنى ، واجب ماهيت ندارد :\r\nفاذا فرض هذا الذى له ماهيّة واجبا بالذات ، كانت ماهيّته كلّيّة لها وراء ما وجد من افراده فى الخارج افراد معدومة جائزة الوجود بالنظر الى نفس الماهيّة و انّما امتنعت\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nبالغير و من المعلوم انّ الامتناع بالغير لا يجامع الوجوب بالذات و قد تقدّم انّ كلّ واجب بالغير و ممتنع بالغير فهو ممكن ، فاذن الواجب بالذات لا ماهيّة له وراء وجوده الخاص .\r\n\r\n1 - 3 - 4 : اشكال و جواب\r\nاشكال : ما براى دفع تناقض مقدمهء اوّل را منكر شديم ؛ يعنى ، اين ادعا را كه واجب ماهيت دارد باطل دانستيم ولى مستشكل اين مقدمه را پذيرفته است و جهت دفع تناقض مقدمهء دوم انكار مىدارد . به نظر او ، لازم نيست هرماهيتى كلى باشد . حداقل براى واجب مىتوان ماهيت شخصى جزئى تصور كرد . بنابراين ، چه اشكالى دارد كه وجود واجب در خارج به‌گونه‌اى باشد كه عقل انسان آن را در ظرف خود تحليل كند به وجود و ماهيتى شخصى جزئى كه معروض اين وجود است . به اين ترتيب ، هيچ تناقضى لازم نمىآيد ، زيرا تناقض از آنجا لازم آمد كه ماهيت واجب را كلى فرض كرديم و براى آن افراد متصوّر غير موجودى كه ممتنع بالغيرند در نظر گرفتيم ولى اكنون كه آن را شخصى جزئى فرض مىكنيم بجز فرد موجود فرد ديگرى براى آن متصور نيست تا سخن از امتناع بالغير آن افراد به ميان آيد :\r\nو اعترض عليه بانّه لم لا يجوز ان يكون للواجب بالذات حقيقة وجوديّة غير زائدة على ذاته ، بل هو عين ذاته ، ثمّ العقل يحلّله الى وجود و معروض له جزئىّ شخصىّ غير كلىّ هو ماهيّته .\r\nجواب : در مباحث آينده ، خواهيم گفت كه محال است ماهيت ذاتا متشخص باشد .\r\nتشخص به وجود است و لا غير . بنابراين ، ماهيت هميشه مساوق است با كليت و ماهيتى كه ذاتا شخصى باشد متصور نيست :\r\nو دفع بانّه [ اى ان البرهان 
  ] مبنىّ على ما هو الحقّ من انّ التشخّص بالوجود لا غير و سيأتى فى مباحث الماهيّة .\r\n\r\n5 : فروع\r\n\r\n1 - 5 : فرع اوّل - نتايج حاصل از ماهيت نداشتن از واجب تعالى\r\nالف ) واجب تعالى حد ندارد - زيرا ماهيت از حد وجود انتزاع مىشود . بنابراين ، وجودى كه ماهيت ندارد حد هم ندارد :\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nفقد تبيّن بما مّر ، انّ الواجب بالذات حقيقة وجوديّة لا ماهيّة لها تحدّها .\r\nب ) ضرورت واجب الوجود ضرورت ازلى است .\r\nمقصود از ضرورت ازلى اين است كه وجود بر چيزى با حيثيت اطلاقيه ، يعنى بدون حيثيت تقييديه و تعليليه ، حمل شود . توضيح حيثيت تقييديه يا واسطهء در عروض در مرحلهء اول / فصل اول / 3 - 2 گذشت . منظور از حيثيت تعليليه يا واسطهء در ثبوت همان علت وجود است . چون فرض وجود واجب فرض وجودى است كه علت ندارد ، پس با صرف اثبات وجود واجب حيثيت تعليليه از او منتفى است . باقى ماند حيثيت تقييديه كه تنها با اثبات انتفاء ماهيت از واجب قابل انتفاست ، زيرا اگر واجب ماهيت داشته باشد ، با واسطهء در عروض و حيثيت تقييديه بر آن حمل مىشود ، همان‌طور كه بر هر ماهيت ديگرى اينچنين حمل مىشود ، پس تنها راه نفى حيثيت تقييديه از واجب اثبات اين است كه ماهيت ندارد كه براهين همين فصل عهده‌دار آن بود .\r\nبنابراين ، از مجموع براهين اثبات واجب و نفى ماهيت از واجب اين نتيجه به دست مىآيد كه وجود بر واجب بدون حيثيت تعليليه و تقييديه حمل مىشود ؛ يعنى ، واجب تعالى موجود بالضرورة الازليّة :\r\nانّ الواجب . . . هى بذاتها واجبة الوجود من دون حاجة الى انضمام حيثيّة تعليليّة او تقييديّة و هى الضرورة الازليّة .\r\nج ) واجب همان مرتبه اعلا از مراتب تشكيكى وجود است .\r\nدر تشكيك وجود ، گفته شد كه حقيقت وجود داراى مراتبى طولى است كه هرمرتبه متقوم به ما فوق و مقوّم مادون است و طبعا واجد تمام كمالات مراتب مادون و فاقد برخى از كمالات ما فوق است و اين فقدان و نقص ناشى از حاجت به مرتبهء ما فوق است ؛ و گفته شد كه بالاترين مرتبه‌اى كه در نظام تشكيكى وجود متصور است مرتبه‌اى است كه هيچ نقصى ندارد و تمام كمالات همهء مراتب وجود را واجد است و در نتيجه تمام مراتب وجود متقوم به آن‌اند ولى خود متقوم به هيچ چيزى نيست ، بلكه قائم بالذات است .\r\nحال باتوجه به اينكه واجب نه علت دارد نه ماهيت و در نتيجه هيچ حدى ندارد و واجد همهء كمالات وجودى است و فاقد هيچ كمالى نيست و نقص در او راه ندارد ،\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nروشن مىشود كه در حقيقت اين واجب است كه منطبق است بر همان مرتبهء اعلا از مراتب تشكيكى وجود :\r\nو قد تقدّم فى المرحلة الاولى انّ الوجود حقيقة عينيّة مشكّكة ذات مراتب مختلفة ، كلّ مرتبة من مراتبها تجد الكمال الوجودىّ الذى لما دونها و تقوّمه و تتقوّم بما فوقها فاقدة بعض ما له من الكمال و هو النقص و الحاجة ، الّا المرتبة التى هى اعلى المراتب التى تجد كلّ كمال و لا تفقد شيئا منه و تقوّم بها كلّ مرتبة و لا تقوّم بشىء وراء ذاتها .\r\nفتنطبق الحقيقة الواجبيّة على القول بالتشكيك على المرتبة التى هى اعلى المراتب التى ليس وراءها مرتبة تحدّها و لا فى الوجود كمال تفقده و لا فى ذاتها نقص او عدم يشوبها و لا حاجة تقيّدها و ما يلزمها من الصفات السلبيّة مرجعها الى سلب السلب و انتفاء النقص و الحاجة و هو الايجاب .\r\nباتوجه به اينكه واجب تعالى مرتبهء اعلا از مراتب تشكيكى وجود است و ساير موجودات مراتب مادون كه در اين فرع مطرح شد ، و اينكه هرمرتبه از وجود حكمى دارد غير از ساير مراتب ، مىتوان بسيارى از اشكالات وارد بر قول به نفى ماهيت از واجب تعالى را پاسخ داد .\r\nبه همين مناسبت ، اين اشكالات را در ذيل همين فرع ، و نه مستقلا ، طرح كرده و جواب داده‌اند ، ما نيز به پيروى از كتاب در ذيل همين فرع به ترتيب به يك يك آنها مىپردازيم :\r\nو بذلك يندفع وجوه من الاعتراض اوردوها على القول بنفى الماهيّة عن الواجب تعالى .\r\n\r\n1 - 1 - 5 : اشكال اوّل و جواب آن\r\nاين اشكال مبتنى بر سه مقدمهء زير است :\r\nمقدمهء اوّل : حقيقت واجب بالذات مساوى حقيقت غير واجب نيست .\r\nدليل صحت اين مقدمه اينكه حقيقت واجب واجب بالذات است و با امكان منافات دارد ، در حالى كه حقيقت غير واجب مقتضى امكان است و با وجوب منافات دارد :\r\nمنها انّ حقيقة الواجب بالذات لا تساوى حقيقة شىء ممّا سواها ، لانّ حقيقة غيره تقتضى الامكان و حقيقته تنافيه .\r\nمقدمه دوم : وجود واجب مساوى وجود غير واجب است .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nيعنى واجب در وجود داشتن با ممكنات مساوى است . هم وجود واجب وجود است و هم وجود ممكنات وجودند . پس در وجود تفاوتى بين واجب و غير واجب نيست :\r\nو وجوده يساوى وجود الممكن فى انّه وجود .\r\nمقدمهء سوم : مساوى با غير مساوى يكى نيست .\r\nبنابر مقدمهء اوّل ، حقيقت و ذات واجب غير مساوى است با حقيقت و ذات ممكنات و بنابر مقدمهء دوم وجودش مساوى وجود ممكنات است و بنابر مقدمهء سوم حقيقت و ذات واجب باوجودش يكى نيست .\r\nنتيجه : واجب تعالى حقيقت و ذاتى دارد غير از وجودش و اين همان ماهيت واجب است .\r\nاگر اين سخن را نپذيريم و وجود واجب را عين ماهيت او و طبعا آن را هم واجب بدانيم ، در اين صورت ، چون وجود واجب باوجود ممكنات در وجود بودن فرقى نمىكند ، بايد قائل شويم كه هرخاصيتى براى وجود واجب ثابت مىشود براى وجود ممكنات هم ثابت است و در نتيجه بايد وجود ممكنات هم واجب باشند و اين محال است :\r\nفحقيقته غير وجوده و الّا كان وجود كلّ ممكن واجبا .\r\nجواب : در مقدمهء دوم ، مبنى بر اينكه وجود واجب باوجود غير واجب مساوى است ، مقصود از وجود چيست ؟ آيا مفهوم عام بديهى وجود است كه در ذهن همه افراد هست يا حقيقت خارجى وجود كه مصداق آن است ؟\r\nاگر مقصود مفهوم عام بديهى وجود است ، سخنى است درست . مفهوم وجود كه بر واجب تعالى صدق مىكند عينا همان مفهومى است كه بر ممكنات صدق مىكند ولى اين مفهوم اعتبارى است عقلى كه در خارج يافت نمىشود و بنابراين نه عين وجود ممكنات است و نه عين وجود واجب . پس اين سخن هرچند درست است ولى خارج از بحث است .\r\nو اگر مقصود از وجود حقيقت وجود است ، اين مقدمه باطل است ، زيرا حقيقت وجود طبيعت متواطى متساوى المصاديق نيست تا اگر خاصيتى براى فردى از اين طبيعت از آن جهت كه فرد اين طبيعت است ثابت شد براى همهء افراد ديگر هم ثابت باشد ، بلكه حقيقتى است مشكك كه هرمرتبهء آن حكمى دارد . خاصيت حقيقت مشكك اين است كه هرمرتبهء آن از آن حيث كه آن حقيقت است واجد كمالات و آثارى است كه مراتب مادون واجد آن نيستند و نمىتوان خواص و آثار يك مرتبه را به همهء مراتب سرايت داد تنها به اين دليل كه همه يك\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nحقيقت‌اند . به تعبير ديگر ، اگر سخن مستشكل در حقيقت وجود است نه مفهوم آن ، در صورتى اين سخن صواب است كه حقيقت وجود مانند حقيقت ماهيات طبيعتى متواطى متساوى المصاديق باشد ولى مىدانيم چنين نيست ، پس سخن وى نيز ناصواب است :\r\nو وجه اندفاعها انّ المراد بالوجود المأخوذ فيها إمّا المفهوم العامّ البديهىّ و هو معنى عقلىّ اعتبارىّ غير الوجود الواجبىّ الذى هو حقيقة عينيّة خاصّة بالواجب و إمّا طبيعة كلّيّة مشتركة متواطئه متساوية المصاديق . فالوجود العينىّ حقيقة مشكّكة مختلفة المراتب اعلى مراتبها الوجود الخاصّ بالواجب بالذات .\r\n\r\n2 - 1 - 5 : اشكال دوم و جواب آن\r\nاين اشكال مبتنى بر دو مقدمهء زير است :\r\nمقدمه اوّل : اگر وجود واجب مجرد از ماهيت باشد ، اين تجردش يا بذاته است يا بغيره .\r\nيعنى وجود واجب يا از آن جهت كه وجود است و بدون دخالت غير اقتضا مىكند تجرد از ماهيت را ، يا نه كه در اين صورت شىء ديگرى سبب تجرد او از ماهيت مىشود .\r\nمقدمهء دوم : هردو شق تالى باطل است .\r\nاما شق اوّل باطل است ، زيرا اگر وجود واجب بذاته ، يعنى از آن جهت كه وجود است ، اقتضاى تجرد از ماهيت كند ، بايد وجود بقيهء اشيا نيز چنين اقتضائى داشته باشند ، زيرا وجود بين واجب و ساير موجودات مشترك است ، در حالى كه مىدانيم تمام ممكنات ماهيت دارند و وجود هيچيك از آنها اقتضاى تجرد از ماهيت ندارد ؛ اما شق دوم باطل است ، زيرا مستلزم احتياج واجب به غير است كه خود مستلزم امكان واجب است و خلف است .\r\nنتيجه : وجود واجب مجرد از ماهيت نيست :\r\nو منها انّه لو كان وجود الواجب بالذات مجرّدا عن الماهيّة فحصول هذا الوصف له ان كان لذاته ، كان وجود كلّ ممكن واجبا ، لاشتراك الوجود و هو محال و ان كان لغيره ، لزمت الحاجة الى الغير و لازمه الامكان و هو خلف .\r\nجواب : اين مستشكل نيز دچار همان اشتباهى است كه مستشكل قبلى دچار بود ، زيرا او نيز وجود واجب و ممكنات را مشترك فرض كرده است ، پس جواب او نيز همان جواب است كه به‌طور خلاصه : منظور او از وجود يا مفهوم وجود است يا طبيعتى است كلى و مشترك و\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nمتواطى متساوى المصاديق يا حقيقت خارجى مشكك وجود . اگر منظور مفهوم وجود باشد ، گرچه مشترك بين واجب و غير واجب است ، خارج از بحث است ، زيرا آنچه اقتضاى تجرد از ماهيت دارد حقيقت وجود واجب است در خارج نه مفهوم آن در ذهن ؛ و اگر منظور طبيعت متواطى متساوى المصاديق وجود باشد ، اصلا وجود چنين طبيعتى ندارد ؛ و اگر مقصود از وجود حقيقت مشكك آن باشد در خارج ، واضح است كه هرمرتبهء آن ، در عين اينكه عين حقيقت وجود است ، حكمى خاص به خود دارد و نمىتوان حكم يك مرتبه را به ساير مراتب سرايت داد . پس اشكالى ندارد كه مرتبهء واجب آن اقتضاى تجرد از ماهيت كند ولى ساير مراتب ، در عين اينكه عين حقيقت وجودند ، چنين اقتضائى نداشته باشند .\r\n\r\n3 - 1 - 5 : اشكال سوم و جواب آن\r\nاين اشكال بر مقدمات زير استوار است :\r\nمقدمهء اوّل : وجود واجب مبدأ جميع ممكنات است .\r\nمقدمهء دوم : اگر وجود واجب ماهيت نداشته باشد ، اين وجود يا از آن جهت كه وجود است مبدأ ممكنات است يا با قيد تجرد از ماهيت مبدأ است يا به شرط تجرد از ماهيت .\r\nمقدمهء سوم : هرسه شق تالى محال است .\r\nنتيجه : مقدم هم محال است ؛ يعنى ، واجب ماهيت دارد .\r\nدليل بطلان شقوق تالى : شق اوّل محال است ، چون وجود بين واجب و ممكنات مشترك است . بنابراين ، هراقتضائى كه وجود واجب از آن جهت كه وجود است دارد وجود ممكنات هم دارند . لهذا بايد قائل شويم كه وجود هرممكنى نيز مبدأ جميع ممكنات است . پس هم مبدأ خودش است و هم مبدأ عللش و اين امرى است بديهى البطلان .\r\nشق دوم محال است ، زيرا مستلزم اين است كه واجب از آن جهت كه مبدء ممكنات است مركب باشد از دو حيثيت : حيثيت وجود و حيثيت تجرد از ماهيت ، در حالى كه واجب بسيط محض است و در او هيچ تركيبى متصوّر نيست ، علاوه براينكه حيثيت تجرد از ماهيت خود حيثيتى است عدمى و لهذا يك جزء واجب عدمى مىشود و طبعا خود او هم عدمى مىشود .\r\nشق سوم باطل است ( گرچه تركب وجود واجب لازم نمىآيد ) ، چون مستلزم آن است كه وجود ممكنات نيز به شرط تجرد از ماهيت بتوانند مبدأ جميع ممكنات شوند - به دليل\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nاشتراك وجود واجب و ممكنات - و اكنون كه چنين نيستند ، به دليل تخلف شرط است ، نه اينكه ذات وجود آنها نمىتواند مبدأ جميع باشد :\r\nو منها انّ الواجب بالذات مبدء للمكنات ، فعلى تجرّده عن الماهيّه ان كانت مبدئيّته لذاته ، لزم ان يكون كلّ وجود كذلك و لازمه كون كلّ ماهيّة علة لنفسه و لعلله و هو بيّن الاستحاله ، و ان كانت لوجوده مع قيد التجرّد [ عن الماهية 
  ] ، لزم تركّب المبدء الاوّل بل عدمه ، لكون احد جزئيه ، و هو التجرّد ، عدميّا و ان كانت به شرط التجرّد ، لزم جواز ان يكون كلّ وجود مبدا لكلّ وجود ، الّا ان الحكم تخلّف عنه لفقدان الشرط و هو التجرّد .\r\nجواب : اين مستشكل نيز به اشتباه دو مستشكل قبلى دچار است . از او نيز بايد سؤال كرد :\r\n« مقصود از اينكه وجود واجب با ممكنات مشتركند چيست ؟ » آيا مفهوم وجود مقصود است كه خارج از بحث است ؛ يا طبيعت متواطى متساوى المصاديق وجود منظور است كه وجود چنين طبيعتى ندارد ؛ يا حقيقت مشكك وجود در خارج مراد است كه اشتراكش سبب سريان حكم يك مرتبه به ساير مراتب نيست .\r\nعلاوه بر اين ، اشتباه ديگرى در كلام او هست و آن اينكه قيد « تجرد از ماهيت » را قيد عدمى به حساب آورده است ، در حالى كه چنين نيست . ما در مباحث همين فصل گفتيم كه لازمهء ماهيت داشتن محدود بودن وجود است ، پس سلب ماهيت از وجودى به منزلهء سلب حد و در نتيجه سلب السلب است كه به ايجاب برگشته و نشانهء لا حدّى ، يعنى بىنهايتى ، اين مرتبه از وجود است :\r\nو ايضا التجرّد عن الماهيّة ليس وصفا عدميّا ، بل هو فى معنى نفى الحدّ الذى هو من سلب السلب الراجع الى الايجاب .\r\n\r\n4 - 1 - 5 : اشكال چهارم و جواب آن\r\nاشكال : اين اشكال شبيه اشكال سوم است . خلاصه اشكال اينكه حقيقت واجب بالذات يا همان وجود خارجى است يا غير وجود خارجى است .\r\nدر صورت اوّل ، اين حقيقت يا همان مطلق وجود خارجى است ، كه لازم مىآيد هر موجودى واجب باشد ؛ يا وجود خارجى است با قيد تجرد از ماهيت ، كه تركب ذات لازم مىآيد ؛ يا وجود خارجى است به شرط تجرد از ماهيت ، كه مستلزم اين است كه خود ذات بدون اين شرط واجب نباشد ، پس واجب بالذات نيست .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nدر صورت دوم ، يا اين حقيقت اصلا وجود خارجى ندارد ، كه مستلزم اين است كه واجب موجود نباشد ؛ يا وجود خارجى دارد ولى اين وجود داخل در حقيقت اوست ، كه تركب ذات لازم مىآيد ؛ يا وجود خارجى دارد و اين وجود خارجى خارج از حقيقت اوست ، كه همان مطلوب ماست كه ماهيت واجب غير از وجود خاص اوست .\r\nمنها انّ الواجب بذاته ان كان نفس الكون فى الاعيان ، و هو الكون المطلق ، لزم كون كلّ موجود واجبا و ان كان هو الكون مع قيد التجرّد عن الماهيّة لزم تركّب الواجب مع انّه معنى عدمىّ لا يصلح ان يكون جزءا للواجب و ان كان هو الكون به شرط التجرّد ، لم يكن الواجب بالذات واجبا بذاته .\r\nو ان كان غير الكون فى الاعيان ، فان كان بدون الكون ، لزم ان لا يكون موجودا ، فلا يعقل وجود بدون الكون و ان كان الكون داخلا ، لزم التركّب و التوالى المتقدّمه كلّها ظاهرة البطلان و ان كان الكون خارجا عنه ، فوجوده خارج عن حقيقته و هو المطلوب ، الى غير ذلك من الاعتراضات .\r\nجواب : اين اشكال نيز عينا مانند اشكال قبلى است و جواب آن نيز همان جواب ، بنابراين از پرداختن به آن خوددارى مىكنيم :\r\n\r\n2 - 5 : فرع دوم\r\nگفتيم كه مقصود از ضرورت ازلى اين است كه محمول بر موضوع به حيثيت اطلاقيه حمل شود ؛ يعنى بدون هيچ قيد و شرطى ؛ نه حيثيت تقييديه‌اى داشته باشد نه حيثيت تعليليه‌اى ، نه واسطه در عروضى در كار باشد نه واسطه در ثبوتى ، خود ذات موضوع بدون هيچ قيد و شرطى اقتضاى حمل محمول را بر خود داشته باشد و چون وجود واجب تعالى و صفات او بر ذات او با حيثيت اطلاقيه حمل مىشوند ، پس واجب تعالى موجود است بالضرورة الازليه ، عالم است ، قادر است و . . . بالضرورة الازلية :\r\nو قد تبيّن ايضا ضرورة الوجود للواجب بالذات ضرورة ازليّة لا ذاتيّة و لا وصفيّة ، فانّ من الضرورة ما هى ازليّة و هى ضرورة ثبوت المحمول للموضوع بذاته من دون اىّ قيد و شرط ، كقولنا : « الواجب موجود بالضرورة . »\r\nنوع ديگر ضرورت ضرورت ذاتى است . مقصود از ضرورت ذاتى اين است كه محمول در\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nظرف وجود موضوع بالضرورة بر ذات موضوع ، يعنى بر موضوع به خودى خود و بدون هيچ قيد و شرطى ، حمل شود ؛ يعنى ، هرچند وجود نه وصف موضوع قرار مىگيرد نه شرط آن ، حداقل مىتوان براى موضوع ظرفى تصور كرد كه در آن ظرف اصلا موضوع موجود نيست تا محمول براى آن ثابت باشد ؛ بنابراين بايد موضوع را در ظرفى كه موجود است در نظر گرفت تا محمول بر آن بالضرورة حمل شود ، بر خلاف ضرورت ازلى كه در آن چنين ظرفى براى موضوع متصور نيست ؛ يعنى ، واقعيتى كه موضوع قرار مىگيرد واقعيتى است كه ذاتا از هرنوع عدمى در هرظرفى و با هرشرط يا قيدى ابا دارد . به تعبير ديگر ، فرق ضرورت ازلى با ضرورت ذاتى در اين است كه براى محمولى كه با ضرورت ذاتى بر موضوع حمل مىشود مىتوان مرتبه يا ظرفى در نظر گرفت كه در آن موضوع منتفى باشد و بالتبع محمول هم با انتفاء موضوع سلب شود و ديگر بر آن حمل نشود ، بر خلاف اينكه محمول بر موضوع با ضرورت ازلى حمل شود كه در اين صورت چنين ظرف و مرتبه‌اى براى موضوع متصور نيست و در نتيجه اين محمول به هيچ نحوى قابل سلب از موضوع نيست ، زيرا خود موضوع خصوصيتى دارد كه سلب آن محال است .\r\nدر ضرورت ذاتى ، ممكن است موضوع خود علت محمول باشد و ممكن است علت نباشد . اوّلى مثل هرمثلثى مجموع زوايايش برابر دو قائمه است بالضرورة . در اينجا ، ماهيت مثلث هنگامى كه موجود است خود علت است براى دو قائمه بودن زوايايش . دومى مثل انسان انسان است بالضرورة يا حيوان ناطق است بالضرورة . در اينجا ، حيوان ناطق همان خود انسان است و ثبوت هرشيئى براى خودش در حال وجود ضرورى است . البته عليت ماهيت مثلث براى دو قائمه بودن زوايا عليت خارجى ، يعنى از باب تأثير و تأثر ، نيست بلكه عليت ذهنى است ؛ يعنى ، دو قائمه بودن زوايا از لوازم ماهيت مثلث است :\r\nو منها ضرورة ذاتيّة و هى ضرورة ثبوت المحمول لذات الموضوع مع الوجود لا بالوجود ، سواء كان ذات الموضوع علّة للمحمول ، كقولنا : « كلّ مثلّث فانّ زواياه الثلاث مساوية لقائمتين بالضرورة » ، فانّ ماهيّة المثلّث علّة للمساواة اذا كانت موجودة ؛ او لم يكن ذات الموضوع علّة لثبوت المحمول ، كقولنا : « كلّ انسان انسان بالضرورة او حيوان او ناطق بالضرورة » ، فانّ ضرورة ثبوت الشىء لنفسه بمعنى عدم الانفكاك حال الوجود من دون ان يكون الذات علّة لنفسه .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nنوع ديگر از ضرورت ضرورت وصفى است و آن اين است كه محمول براى موضوع در ظرف وجود موضوع ضرورى است به سبب وصفى كه موضوع واجد آن است . باز در اينجا ، مانند ضرورت ازلى ، وجود قيد يا شرط موضوع نيست ، بلكه ظرف آن است ، مانند « كل كاتب متحرك الاصابع بالضرورة مادام كاتبا » :\r\nو منها ضرورة وصفيّة و هى ضرورة ثبوت المحمول للموضوع بوصفه مع الوجود لا بالوجود . كقولنا : كلّ كاتب متحرّك الاصابع بالضرورة مادام كاتبا و قد تقدّمت الاشارة اليها .\r\n* * * *\r\n\r\n","description":"","footnote":"","page_name":" 137 ","page_number":137},
  {"content":"\r\n . \r\n","description":"","footnote":"","page_name":" 138 ","page_number":138},
  {"content":"\r\n\r\n\r\nفصل چهارم واجب بالذات واجب من جميع الجهات است\r\nقاعدهء فوق از قاعده‌هاى مشهور فلسفه است . ابن سينا در مبدأ و معاد « 1 » فصلى به آن اختصاص داده و در نجات نيز در فصلى مستقل تحت عنوان « فى ان الواجب تام و ليس له حالة منتظرة » « 2 » آن را ثابت كرده است . در شفا آن را از خواص واجب به شمار آورده « 3 » و در مواردى نيز به آن استناد كرده است « 4 » . بعد از ابن سينا نيز اين قاعده ، تصريحا يا تلويحا ، در اغلب كتب فلسفى مورد توجه واقع شده است . در اسفار « 5 » مفصلتر از هر جاى ديگر دربارهء آن بحث شده است و در لمعات الهيه « 6 » بيش از هر جاى ديگر به آن استناد شده است .\r\nباتوجه به اينكه مباحث مطروح دربارهء اين قاعده در كتب فلسفى بتفصيل بحث نشده ، طبعا بايد مطالب اين فصل را مشروحتر توضيح داد . به هرحال ، در اين فصل ، مباحث زير بررسى مىشوند :\r\n1 - توضيح مدّعا ؛\r\n2 - آيا اين قاعده با دو قاعدهء « كل ما يمكن للواجب بالامكان العام فهو واجب له » و « كل ما يمكن للواجب فيكون له بالفعل » يكى است يا نه ؟\r\n3 - براهين ؛\r\n4 - اشكال وارد بر اين قاعده ؛\r\n\r\n\r\n","description":"","footnote":"\r\n( 1 ) . ابن سينا ، المبدء و المعاد ، ص 6 .\r\n( 2 ) . النجاة ، ص 553 .\r\n( 3 ) . الشفا ، الالهيات ، چاپ مصر ، ص 37 .\r\n( 4 ) . همان ، ص 376 .\r\n( 5 ) . الاسفار الاربعه ، ج 1 ، ص 122 .\r\n( 6 ) . لمعات الهيه ، ص 128 و 130 و 146 و 262 .\r\n","page_name":" 139 ","page_number":139},
  {"content":"\r\n\r\n5 - جواب اشكال ؛\r\n6 - توضيح يك استدراك ؛\r\n7 - فروع .\r\n\r\n1 : توضيح مدّعا\r\nدر اين قاعده مقصود از « واجب الوجود بالذات » كه در موضوع به كار رفته روشن است و مقصود از « واجب الوجود » كه در محمول به كار رفته همان وجوب ازلى و به تعبير ديگر ضرورت ذاتى فلسفى است و منظور از جهات همان صفات واجب است و روشنتر بگوئيم همان محمولات و مفاهيمى است كه بر واجب تعالى حمل مىكنيم . پس با اين توضيح ، مفاد آن اين است كه هروصف و محمولى كه براى واجب ممتنع نيست و بر او قابل حمل است براى او ضرورى ازلى است ؛ نمىتوان در مورد واجب به محمولى دست يافت كه نسبت به ذات واجب ممكن باشد تا ذات هم بتواند واجد آن باشد و هم فاقد آن . نه ، هرمحمولى يا نسبت به واجب تعالى يا ممتنع بالذات است ضرورى بالذات ؛ حالت امكان وجود ندارد . در يك كلام ، همان‌طور كه وجود واجب براى او ضرورى ازلى است ، صفات او نيز براى او ضرورى ازلىاند . لهذا همان‌گونه كه الواجب موجود بالضرورة الازلية ، نيز الواجب عالم بالضرورة الازلية و قادر بالضرورة الازلية و هكذا .\r\nبراى اينكه هيچ‌گونه ابهامى در معنا و مفاد اين قاعده باقى نماند ، لازم است نكتهء ديگرى نيز روشن شود و آن اينكه آيا منظور از صفات همهء صفات واجب است يا نه .\r\nآيا اين قاعده همهء اقسام صفات ، اعم از سلبى و ثبوتى و از ذاتى و فعلى ، را شامل مىشود يا برخى از آنها را ؟ اين مطلبى است كه مورد اختلاف حكماست . براى توضيح اين نكته ، ابتدا بايد اقسام مختلف صفات را ذكر كرد ؛ ما در 4 ، در توضيح اشكال ، به اين مطلب خواهيم پرداخت :\r\nواجب الوجود بالذات واجب الوجود من جميع الجهات . قال صدر المتألهين :\r\n« المقصود من هذا انّ الواجب الوجود ليس فيه جهة امكانيّة ، فانّ كلّ ما يمكن له بالامكان العام فهو واجب له . »\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\n2 : اختلاف يا اتحاد اين قاعده با دو قاعدهء مذكور\r\nاز آنچه فوقا گفته شد ، دانسته شد كه قاعدهء مزبور با قاعدهء « كلّ ما يمكن للواجب بالامكان العام فهو واجب له » يكى است ؛ يك مطلب است كه با دو تعبير بيان شده اما با قاعدهء « كل ما يمكن للواجب فيكون له بالفعل » ، كه تعبير ديگر آن اين است كه « الواجب ليس له حالة منتظره » ، يكى نيستند ، بلكه قاعدهء اخير نتيجهء قاعدهء مورد بحث است . يعنى پذيرش اين مطلب كه هرچه براى واجب بالذات ممتنع نيست براى او واجب است مستلزم اين است كه بپذيريم هرچه براى واجب بالذات ممتنع نيست براى او بالفعل موجود است . پس واجب نسبت به هيچ چيزى حالت منتظره ندارد ، هروصفى براى ذات واجب يا ممتنع است يا ضرورت ذاتى ازلى دارد و طبعا واجب بالفعل به آن متصف است . پس قاعدهء اخير از فروع قاعدهء مورد بحث است .\r\nدليل يكى نبودن آنها اين است كه « حالت منتظره نداشتن و فعليت داشتن تمام صفات ممكن « 1 » شىء » مختص به واجب نيست . ممكنات مجرد نيز همين‌گونه‌اند ، هرچه براى مجردات ممكن « 2 » است ، بالفعل واجد آن هستند و نسبت به آن قوه و حالت منتظره ندارند ؛ پس اين قاعده شامل ممكنات نيز مىشود ، در حالى كه قاعدهء مورد بحث به واجب الوجود بالذات اختصاص دارد و شامل ممكنات نمىشود ، بنابراين اينها دو قاعده هستند نه يكى .\r\nدليل اينكه مجردات نيز حالت منتظره و بالقوه ندارند اين است كه لازمهء اينكه شيئى نسبت به وصفى حالت منتظر و بالقوه داشته باشد اين است كه آن شىء نسبت به آن وصف امكان استعدادى داشته و قابل انفعال از عالم حركات باشد و اين مستلزم جسمانى بودن شىء است . پس وجود حالت منتظره در مجردات مستلزم مادى و جسمانى بودن آنهاست و اين خلاف فرض است ؛ بنابر فرض ، مجرد يعنى غير مادى و غير جسمانى :\r\n« و من فروع هذه الخاصّة انّه ليس له حالة منتظرة ، فانّ ذلك اصل يترتّب عليه هذا الحكم و ليس هذا عينه ، كما زعمه كثير من الناس ، فانّ ذلك هو الذى يعدّ من خواصّ الواجب دون هذا ، لاتّصاف المفارقات النوريّة به ، اذ لو كان للمفارق حالة منتظرة كماليّة يمكن حصولها فيه ، لاستلزم تحقّق الامكان الاستعدادىّ فيه و الانفعال عن عالم الحركة و الاوضاع الجرمانيّة و ذلك يوجب تجسّمه و تكدّره مع كونه مجردا نوريّا ، هذا خلف . » « 3 »\r\n\r\n\r\n","description":"","footnote":"\r\n( 1 و 2 ) . امكان عام مقصود است يعنى « ليس بممتنع » .\r\n( 3 ) . الاسفار الاربعه ، ج 1 ، ص 122 .\r\n","page_name":" 141 ","page_number":141},
  {"content":"\r\n\r\n\r\n3 : براهين\r\n\r\n1 - 3 : برهان اوّل\r\nمقدمهء اوّل : اگر واجب نسبت به صفتى كمالى جهت امكانى داشته باشد ، بايد خود ذات نيز ممكن باشد .\r\nدليل آن اينكه جهت ذات ، بنابر فرض ، وجوب ازلى است و جهت اين صفت نسبت به ذات امكانى است و جهت امكان نمىتواند عين جهت وجوب باشد . پس اين صفت داخل در خود ذات نيست و الا جهت آن هم وجوبى بود . بنابراين ، ذات به خودى خود فاقد اين صفت است ؛ يعنى ، ذات واجب مركّب است از وجود و عدم و تركّب مستلزم حاجت است و حاجت مستلزم امكان . پس ذات بايد ممكن باشد .\r\nتوجه به اين نكته لازم است كه مقصود از اينكه مىگوئيم : « ذات مركّب از وجدان و فقدان يا وجود و عدم است » اين نيست كه عدم امرى است خارجى كه باوجود تركيب شده ، پس اين تركيب خارجى نيست ، تركيبى است عقلى و منظور از آن اين است كه اين وجود وجود ضعيف و ناقصى است كه حيثيت عدمى و امكانى از آن انتزاع مىشود . به‌هرحال ، اين مقدمه مبتنى است بر اينكه ذات واجب از هرنوع تركيبى حتى از تركيب عقلى هم مبرّاست .\r\nمقدمهء دوم : تالى باطل است . زيرا مستلزم خلف است .\r\nنتيجه : مقدّم هم باطل است ؛ ذات واجب نسبت به هيچ صفت كماليى جهت امكانى ندارد ، پس هرصفت كمالى براى ذات واجب واجب است :\r\nو الحجّة فيه انّه لو كان للواجب بالذات المنزّه عن الماهيّة بالنسبة الى صفة كماليّة من الكمالات الوجوديّة جهة امكانيّة ، كانت ذاته فى ذاته فاقدة لها مستقرّا فيها عدمها ، فكانت مركّبة من وجود و عدم و لازمه تركّب الذات و لازم التركّب الحاجة و لازم الحاجة الامكان و المفروض وجوبه هف .\r\nهمان‌طور كه مشاهده مىشود ، اين برهان نظر به صفات كمالى ، كه عين ذات‌اند ، دارد و حاصل آن اين است كه چنين صفاتى نمىتوانند داخل در ذات نباشند اما نسبت به صفات خارج از ذات ساكت است . به تعبير ديگر ، نتيجه‌اى كه از اين برهان مىتوان گرفت اين است كه ذات واجب ذاتى است بسيط محض كه هيچ جهت عدمى و امكانى در آن راه ندارد اما\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nاينكه « آيا مىتوان براى ذات جهتى امكانى نسبت به امرى خارج از ذات فرض كرد ، به‌طورى كه جهت امكان داخل در ذات نباشد ، يا نمىتوان ؟ » بحثى است كه اين برهان متكفل آن نيست ؛ يعنى ، حداكثر نتيجهء اين برهان اين است كه ذات واجب واجد همهء صفات كمالى است و اين صفات همه عين آن ذات‌اند نه زائد بر آن ولى مىدانيم آنچه براساس اين قاعده محل نزاع متكلمين و فلاسفه بوده بيش از اين بوده است . فلاسفه درصدد بوده‌اند از اين برهان در امثال ازليت فاعليت خداوند و قدم عالم استفاده كنند .\r\n\r\n2 - 3 : برهان دوم\r\nاين برهان را نخست ابن سينا در نجات و مبدأ و معاد « 1 » اقامه كرده است ، صدر المتألهين در اسفار « 2 » آن را به صورت كاملترى ذكر كرده و سپس خود تقرير ديگرى از آن به دست داده است . در اين كتاب ، همين تقرير تلخيص و با مقدمات كمترى ارائه شده است . به‌طور كلى ، در تقريرات مختلف اين برهان ، سعى بر اين است كه ثابت كنند كه امكان صفت به موصوف نيز سرايت مىكند و موجب مىشود موصوف نيز ممكن شود ؛ به تعبير دقيقتر ، اگر صفتى از صفات واجب نسبت به او ممكن باشد ، اين امكان به وجود او نيز سرايت مىكند و موجب مىشود وجود او نيز براى او ضرورت ذاتى نداشته باشد . بنابراين ، همان‌گونه كه ذات خداوند براى ضرورت وجود او كافى است ، همچنين خود ذات براى ضرورت همهء صفات او كافى است .\r\n\r\n1 - 2 - 3 : تقرير برهان در غير اين كتاب\r\nاگر در تقريرات مختلف اين برهان در نجات و اسفار دقت كنيم ، خواهيم ديد كه همهء آنها در چهار مقدمه مشترك‌اند ، هرچند برخى از اين مقدمات ، به دليل وضوح كامل ، در پاره‌اى از اين تقريرات مطوى است و بدان تصريح نشده است ولى مصرّح نبودن مقدمه به‌معناى دخيل نبودن آن نيست . در هرحال ، ما همهء مقدمات را بصراحت ذكر مىكنيم و سپس اشاره مىكنيم كه اختلاف تقريرهاى فوق در چه موضعى از برهان است .\r\n\r\n\r\n","description":"","footnote":"\r\n( 1 ) . ابن سينا ، المبدأ و المعاد ، ص 6 و نيز النجاة ، ص 553 .\r\n( 2 ) . الاسفار الاربعة ، ج 1 ، ص 125 - 123 .\r\n","page_name":" 143 ","page_number":143},
  {"content":"\r\n\r\nمقدمهء اوّل : اگر ذات واجب نسبت به صفتى از صفات ممكن باشد ، بايد آن صفت براى واجب از غير حاصل شود .\r\nدليل صحت اين مقدمه اينكه خواهيم گفت كه امكان مناط احتياج به غير ( علت ) است . پس اگر صفتى نسبت به موصوف خود ممكن بود ، موصوف براى واجد شدن آن صفت احتياج به غير دارد .\r\nگاهى به جاى اينكه بگويند : « اگر ذات واجب نسبت به صفتى از صفات ممكن باشد ، . . . » گفته مىشود : « اگر ذات واجب در حصول صفات خود كافى نباشد ، . . . » يا گفته مىشود : « اگر ذات واجب در وجوب صفتى از صفات خود كافى نباشد ، . . . » . اين هرسه تعبير درست است و مآل همهء آنها يكى است و با اختلاف اندك آنها تغييرى در برهان حاصل نمىشود .\r\nمقدمهء دوم : اگر صفتى از صفات واجب بالذات از غير براى او حاصل شود ، واجب بالذات من حيث هو و بدون قيد و شرط ضرورى الوجود نيست .\r\nپس از اتمام مقدمات ، به صحت اين مقدمه و دليلى كه بر اثبات ملازمه اقامه شده است اشاره خواهيم كرد .\r\nنتيجهء دو مقدمهء فوق : اگر واجب بالذات نسبت به صفتى از صفات خود ممكن باشد ، واجب بالذات من حيث هو و بدون قيد و شرط ضرورى الوجود نيست .\r\nمقدمهء سوم : هرموجودى كه ذاتش من حيث هى و بدون قيد و شرط ضرورى الوجود نيست آن موجود واجب بالذات نيست .\r\nقبلا گفته‌ايم و در مرحلهء 12 نيز خواهيم گفت كه واجب بالذات بدون هيچ قيد و شرطى ، بدون هيچ حيثيت تعليليه و تقييديه‌اى و خلاصه بما هوهو ضرورى الوجود است .\r\nنتيجهء دو مقدمهء اوّل بانضمام مقدمهء سوم قياسى تشكيل مىدهند با اين نتيجه : « اگر واجب بالذات نسبت به صفتى از صفات خود ممكن باشد ، واجب بالذات واجب بالذات نخواهد بود » . به اين نتيجه مقدمه زير را مىافزائيم .\r\nمقدمهء چهارم : تالى شرطيهء اخير باطل است .\r\nبطلان آن واضح است ، زيرا بنا به اين تالى واجب بالذات مفروض واجب بالذات نيست و اين خلاف فرض است و محال .\r\nنتيجه : مقدّم نيز باطل است ؛ يعنى ، واجب بالذات نسبت به هيچيك از صفات خود ممكن نيست و اين همان مطلوب ماست .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nدليل ملازمه در مقدمهء دوم\r\nهمان‌طور كه خوانندهء عزيز مشاهده مىكند ، بجز مقدمهء دوم ، ساير مقدمات برهان فوق واضح‌اند به‌طورى كه مىتوان از ذكر برخى از آنها صرف‌نظر كرد . به‌هرحال ، عمده اثبات مقدمهء دوم است و اختلاف تقريرات مختلف اين برهان نيز ناشى از نحوهء اثبات ملازمه در اين مقدمه است . در تقرير ابن سينا ، دليلى بر اين ملازمه ذكر نشده است . در تقرير اوّل اسفار ، دليلى بر آن ذكر شده كه صدر المتألهين در تقرير خود آن را تكميل كرده است و به همين سبب آن را اولى مىداند . به هرتقدير ، ما به توضيح دليل ملازمه طبق تقرير صدر المتألهين مىپردازيم .\r\nمقدمهء دوم چنين بود : « اگر صفتى از صفات واجب بالذات از غير براى او حاصل شود ، واجب بالذات من حيث هو و بدون قيد و شرط ضرورى الوجود نيست . » حالت كلىتر اين مقدمه اين است : « اگر صفتى از شىء براى او از غير حاصل شده باشد ، آن شىء من حيث هو و بدون قيد و شرط ضرورى الوجود نيست » و به تعبير دقيقتر « اگر صفتى از شىء براى او از غير حاصل شده باشد ، آن شىء بدون لحاظ اين غيرضرورى الوجود نيست . » با اثبات شرطيهء اخير مقصود ما نيز حاصل است . زيرا بنابر آن ، اگر صفتى از واجب بالذات از غير براى او حاصل شده باشد ، واجب قطع نظر از آن غيرضرورى الوجود نيست ، ضرورت وجودش مشروط به وجود آن غير است ، پس من حيث هو و بدون قيد و شرط ضرورى الوجود نيست .\r\nمقدمتا بايد توجه داشت كه اين غير ، كه علت صفت فرض شده است ، همان‌طور كه وجود صفت معلول وجود اوست ، عدم صفت نيز معلول عدم اوست . حال براى اثبات ملازمه در شرطيهء اخير از يك قياس استثنائى با دو مقدمهء زير استفاده مىكنيم :\r\nالف ) اگر شىء مفروض قطع نظر از اين غيرضرورى الوجود است و موجود ، يا در حالى كه واجد صفت مزبور است قطع نظر از اين غيرضرورى الوجود است و موجود و يا در حالى كه فاقد آن است قطع نظر از اين غيرضرورى الوجود است و موجود . باختصار ، يا واجب بالذات واجب بالذات است باوجود اين صفت و يا واجب بالذات است با عدم آن .\r\nب ) هردو شق تالى محال است .\r\nنتيجه : مقدّم نيز باطل و محال است و نقيض آن صادق ؛ يعنى ، شىء مفروض قطع نظر از اين غيرضرورى الوجود نيست ، ضرورت وجودش بدون قيد و شرط نيست ، بلكه مشروط است به وجود اين غير .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nدليل انحصار تالى در دو شق مزبور و ملازمهء بين آنها و مقدّم واضح است ، در واقع و نفس الامر اين صفت يا موجود است يا معدوم و لا غير ، و الّا جمع يا رفع نقيضين لازم مىآيد ، بنابراين به دليل بطلان تالى بپردازيم .\r\nدليل بطلان تالى : بنابر هريك از دو شق فوق خلف لازم مىآيد . زيرا در شق اوّل فرض اين است كه شىء مزبور قطع نظر از علت اين صفت هم موجود است هم واجد صفت است ؛ معناى اين سخن اين است كه وجود اين صفت براى شىء حاصل است قطع نظر از وجود علت صفت ؛ با عين همين استدلال در شق دوم تالى لازم مىآيد صفت معدوم باشد قطع نظر از عدم علت آن‌كه هردو محال است . دليل استحالهء آنها به تعبير صدر المتألهين « استحالهء وجود و عدم معلول قطع نظر از وجود و عدم علت » است و به تعبير كتاب « خلف » است ، زيرا آن غير را كه علت فرض كرده بوديم ، نه وجودا و نه عدما ، علت نيست و اين خلاف فرض است و محال .\r\n\r\n2 - 2 - 3 : تقرير برهان در اين كتاب\r\nتقرير برهان در اين كتاب به صورت يك قياس استثنائى است با دو مقدمهء زير :\r\nمقدمهء اوّل : اگر ذات واجب نسبت به صفتى از صفات كمالى ممكن باشد ( و به تعبير كتاب كافى در وجوب آن صفت براى خود نباشد ) ، در آن صفت نيازمند به غير است .\r\nمقدمهء دوم : تالى باطل است ؛ يعنى ، محال است واجب الوجود در صفتى از صفات كمالى نيازمند به غير باشد .\r\nنتيجه : واجب بالذات نسبت به هيچيك از صفات كمالى خود ممكن نيست و به تعبير كتاب خود ذات در وجوب همهء صفات كمالى براى خود كافى است .\r\nدليل ملازمهء مقدمهء اوّل در تقرير قبلى برهان گذشت .\r\nدليل بطلان تالى : اين دليل قياسى استثنائى است با دو مقدمهء زير :\r\nالف ) اگر واجب در صفتى از صفات كمالى خود به غير نيازمند باشد ، يا واجب بالذات واجب بالذات است باوجود آن صفت و يا واجب بالذات است با عدم آن .\r\nب ) هردو شق تالى باطل است .\r\nنتيجه : مقدم باطل و نقيض آن حق است ؛ يعنى ، واجب در هيچيك از صفات كمالى خود نياز به غير ندارد . دليل ملازمه و نيز دليل بطلان تالى در اين قياس همان است كه در دليل اثبات ملازمه در مقدمه دوم در 1 - 2 - 3 گذشت و حاجت به تكرار نيست .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nنكتهء در خور توجه اينكه در اين تقرير تكيه بر صفات كمالى واجب است ولى در تقرير اسفار قيد كمالى ذكر نشده است و مطلق صفات منظور است :\r\nحجّة اخرى : انّ ذات الواجب لو لم تكن كافية فى وجوب شىء من الصفات الكماليّة التى يمكن ان تتّصف بها ، كانت محتاجة فيه الى الغير و حينئذ لو اعتبرنا الذات الواجبة بالذات فى نفسها ، مع قطع النظر عن ذلك الغير وجودا و عدما ، فان كانت واجبة مع وجود تلك الصفة ، لغت علّيّة ذلك الغير و قد فرض علّة ، هف و ان كانت واجبة مع عدم تلك الصفه ، لزم الخلف ايضا .\r\n\r\n3 - 2 - 3 : اشكال و جواب\r\nبر برهان فوق ، چه بر تقرير آن در اسفار و چه بر تقرير آن در اين كتاب ، اشكال شده است .\r\nموضع اشكال در مقدمهء مشتركى است كه مورد استناد هردو تقرير است . در اثبات ملازمهء مقدمهء دوم در تقرير اسفار و نيز در اثبات مقدمهء دوم - اثبات بطلان تالى - در تقرير اين كتاب ، در هردو ، از اين تالى استفاده شد كه « يا واجب بالذات واجب بالذات است باوجود صفت مزبور و يا واجب بالذات است با عدم آن » و سپس در هردو تقرير با دليلى مشابه به ابطال آن پرداختند . به نظر مستشكل ، دليل ذكر شده براى ابطال اين تالى تمام نيست .\r\nدليل مزبور باختصار اين بود كه فرض واجب بالذات يعنى فرض ذاتى كه بماهى هى ، بدون هيچ قيد و شرطى و خلاصه قطع نظر از جميع اغيار ، حتى قطع نظر از غير ، كه علت صفت است ، ضرورى الوجود است و موجود . پس لازمهء اينكه مىگوئيم : « واجب بالذات واجب بالذات است باوجود صفت مذكور » اين است كه « اين ذات قطع نظر از علت صفت موجود است و واجد اين صفت هم هست » و با همين بيان در جانب عدم صفت نيز « اين ذات قطع نظر از علت صفت موجود است و فاقد صفت مذكور است » . معناى اين دو جمله اين است كه « وجود يا عدم اين صفت در خارج حاصل است - البته براى ذات واجب مفروض - قطع نظر از وجود و عدم علت آن » و اين محال است ، زيرا « وجود يا عدم معلول در خارج قطع نظر از وجود يا عدم علت آن محال است . »\r\nآنچه مورد انكار مستشكل است همين جملهء اخير است . به نظر وى ، آنچه محال است « وجود يا عدم معلول در خارج بدون وجود يا عدم خارجى علت » است نه « وجود يا عدم معلول در خارج قطع نظر از وجود يا عدم خارجى علت » و بين اين دو مطلب بسيار فرق است .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nتوضيح اينكه آنچه علت وجود معلول است در خارج « وجود خارجى علت » است نه « لحاظ وجود خارجى علت » و نيز آنچه علت عدم معلول است در خارج « عدم خارجى علت » است نه « لحاظ عدم خارجى علت » . پس آنچه موجب نقض قانون عليت است و محال است اين است كه « وجود معلول در خارج بدون وجود خارجى علت محقق شود ، يا عدم آن در خارج بدون عدم خارجى علت باشد » نه اينكه « وجود معلول در خارج بدون لحاظ وجود خارجى علت محقق شود ، يا عدم آن در خارج بدون لحاظ عدم خارجى علت باشد » . به تعبير مختصرتر « وجود يا عدم معلول در خارج بدون وجود يا عدم خارجى علت » نقض قانون عليت است و محال اما « وجود يا عدم معلول در خارج بدون لحاظ و قطع نظر از وجود يا عدم خارجى علت » نه نقض قانون عليت است و نه محال ، در حالى كه در دليل مزبور به استحالهء مطلب دوم استناد شده است نه استحالهء مطلب اول . پس لحاظ نكردن وجود و عدم علت ، قطع نظر كردن از آن و خلاصه اعتبار نكردن آن در عقل منافى نيست با تحقق وجود يا عدم در خارج و در نتيجه منافى نيست با تحقق وجود يا عدم معلول در خارج و نفس الامر . بنابراين ، ممكن است در عين اينكه از وجود و عدم علت قطع نظر شده است ، علت در خارج موجود يا معدوم باشد و طبعا معلول او نيز موجود يا معدوم باشد :\r\nو اورد عليها انّ عدم اعتبار العلّة بحسب اعتبار العقل لا ينافى تحقّقها فى نفس الامر .\r\nتا اينجا مستشكل با استدلال نشان داد كه آن لازمهء محالى كه سند بطلان تالى قرار گرفته است ، در حقيقت ، محال نيست و طبعا دليل مزبور ناتمام است . در اينجا وى به نقض مطلب مىپردازد ؛ يعنى ، موردى را نشان مىدهد كه به نظر همهء حكما در آن از وجود و عدم خارجى علت مىتوان قطع نظر كرد ، در حالى كه معلول در خارج يا موجود است يا معدوم و محالى هم لازم نمىآيد . اين مورد همان ماهيت است . همان‌طور كه بارها گفته‌ايم ، اگر ماهيت را بما هى هى اعتبار كنيم ، در چنين اعتبارى نه وجود ماهيت اعتبار شده است نه عدمش و نيز نه وجود علتش اعتبار شده است نه عدمش ؛ پس ماهيت قطع نظر از وجود يا عدم خارجى علتش ملاحظه شده است ، در عين حال در واقع و نفس الامر يا علتش موجود است و بالتبع ماهيت هم موجود است و يا علتش معدوم و ماهيت نيز معدوم است . قطع نظر كردن از وجود و عدم علت ماهيت با تحقق و عدم تحقق ماهيت در خارج منافى نيست . سؤال مستشكل اين است :\r\n« چه محذورى لازم مىآيد كه ذات واجب نيز مانند ماهيت باشد ؟ » يعنى در واجب نيز وقتى\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nذات را بما هى هى و قطع نظر از همهء اغيار ملاحظه مىكنيم ، نه در آن وجود صفت را بيابيم نه عدم آن را ، نه در آن علت صفت را بيابيم نه عدم علت را ولى در واقع يا علت صفت موجود باشد و بالتبع خود صفت هم براى واجب موجود و يا علت صفت معدوم باشد و بالتبع خود صفت نيز از او مسلوب . به عبارت ديگر ، همان‌طور كه ماهيت در مرتبهء ذات ، يعنى بما هى هى و قطع نظر از جميع اغيار ، محكوم به احكامى است ، مانند اينكه ذات و ذاتيات بر آن حمل مىشوند و غير ذات و ذاتيات ، حتى نقيضين ، از آن سلب مىشوند ، و در مرتبه واقع و نفس الامر محكوم به احكام ديگرى است احيانا مخالف احكام قبلى ، مانند اينكه حتما يكى از دو نقيض بر آن حمل مىشود ، و اين تخالف احكام باهم منافى نيستند ، چون مربوط به دو مرتبه‌اند ؛ چه اشكالى هست كه واجب نيز در مرتبهء ذات ، يعنى بما هو هو و قطع نظر از جميع اغيار ، محكوم به احكامى شود ، مانند اتصاف به ضرورت وجود و سلب وجود و عدم صفت مزبور و نيز سلب احتياج به وجود و عدم علت صفت مزبور از آن ، ولى در مرتبهء واقع و نفس الامر محكوم به احكام ديگرى شود احيانا مخالف احكام قبلى ، مانند اتصاف به وجود يا عدم صفت مزبور و بالتبع اتصاف به احتياج به وجود علت آن صفت يا عدم آن ، و اين دو دسته احكام هم منافى هم نباشند .\r\nبا چنين تصويرى ، ضرورت وجود مربوط به مرتبهء ذات است و طبعا واجب قطع نظر از جميع اغيار و بدون قيد و شرط و خلاصه بما هو هو به آن متصف مىشود و اتصاف به وجود يا عدم صفت مزبور مربوط به مرتبهء واقع است و در اين مرتبه واجب بما هى هى و قطع نظر از اغيار لحاظ نمىشود ، بلكه باوجود علت صفت يا با عدم آن لحاظ مىشود ، و تناقضى هم لازم نمىآيد .\r\nپس در يك كلام ، وقتى واجب را متصف به ضرورت وجود مىكنيم ، مستلزم اين است كه او را قطع نظر از جميع اغيار اعتبار كنيم ولى در اين لحاظ جميع صفات و نقائض آنها از واجب سلب مىشوند و وقتى او را متصف به چيزى غير از وجود و ضرورت وجود مىكنيم ، مانند وقتى كه او را متصف به وجود يا عدم صفت مزبور مىكنيم ، لازم نيست از جميع اغيار ، حتى وجود و عدم علت صفت نيز ، قطع نظر كنيم :\r\nكما انّ اعتبار الماهيّة من حيث هى هى و خلوّها بحسب هذا الاعتبار عن الوجود و العدم و العلّة الموجبة لهما لا ينافى اتصافها فى الخارج باحدهما و حصول علّته .\r\nجواب : ما ابتدا به قسمت دوم اشكال ، يعنى نقض قاعدهء مورد بحث به ماهيت و قياس\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nواجب به آن ، مىپردازيم . از توضيحاتى كه دربارهء اين قسمت اشكال داده مىشود ، خودبخود ، جواب قسمت اوّل نيز روشن مىشود .\r\nلبّ سخن اينكه ، هرچند مطالب مستشكل دربارهء ماهيت درست است ، قياس واجب به ماهيت خطا است ، زيرا همان‌طور كه خود مستشكل نيز معترف است ، براى ماهيت دو مرتبه مىتوان تصور كرد : مرتبهء ذات ، مرتبهء واقع و خارج . احكام ماهيت در مرتبهء ذات متفاوت ، و در مواردى مخالف ، با احكام آن است در مرتبهء واقع . در مرتبهء ذات ، ماهيت فقط بما هى هى - قطع نظر از جميع اغيار - ملاحظه مىشود ، در اين مرتبه احكامى كه بر ماهيت بار مىشود همه به حمل اوّلى است ، در اين مرتبه هرچيزى جز ذات و ذاتيات از ماهيت سلب مىشود ، حتى دو نقيض : ماهيت بما هى هى نه موجود است نه معدوم ؛ نه كلى است نه غير كلى ؛ نه علت است نه معلول ؛ نه سفيد است نه غير سفيد ؛ نه ممكن است نه ضرورى و هكذا ؛ ولى در مرتبهء واقع و خارج ، هم مىتوان ماهيت را بما هى هى و قطع نظر از جميع اغيار ملاحظه كرد ، هم مىتوان ماهيت را با در نظر گرفتن غير اعتبار نمود ، در اين مرتبه احكامى كه بر ماهيت بار مىشود همه به حمل شايع است ، چه ماهيت بما هى هى محكوم به آن شده باشد چه با اعتبار غير ، در اين مرتبه حتما يكى از دو نقيض بر ماهيت حمل مىشود : ماهيت در واقع يا موجود است يا معدوم ، ماهيت در خارج غير كلى است ، ماهيت در خارج يا علت است يا معلول ، ماهيت در خارج يا سفيد است يا غير سفيد ، ماهيت بما هى هى در خارج ممكن است و ضرورى نيست ، ماهيت با اعتبار وجود يا عدم علتش در خارج ضرورى الوجود يا ضرورى العدم است و ممكن نيست و هكذا . اين خاصيت ماهيت بود ولى براى واجب تعالى نمىتوان دو مرتبه تصور كرد ، براى او فقط مرتبهء واقع و خارج متصور است ؛ به تعبير ديگر ، در واجب مرتبهء ذات عين مرتبهء واقع و خارج است . واجب عين خارجيت است ، ذات واجب عين واقعيت است « 1 » .\r\nباتوجه به اين تمايز ، روشن مىشود كه ويژگيهائى كه براى ماهيت در مرتبهء ذات بيان كرديم در واجب صادق نيست . پس براى واجب نمىتوان مرتبهء ذاتى در مقابل مرتبهء واقع در نظر گرفت كه در آن غير از ذات و ذاتيات ، حتى دو نقيض ، از آن سلب شوند و در نتيجه در آن مرتبه واجب نه به وجود وصف مذكور متصف شود ، نه به عدم آن و طبعا نه احتياج به اعتبار وجود علت صفت باشد و نه احتياج به اعتبار عدم آن . بنابراين ، چون مرتبهء ذات واجب عينا\r\n\r\n\r\n","description":"","footnote":"\r\n( 1 ) . در اين‌باره در 4 - 2 - 3 توضيح خواهيم داد .\r\n","page_name":" 150 ","page_number":150},
  {"content":"\r\n\r\nهمان مرتبهء واقعيت است ؛ اولا ، هرحكمى كه بر ذات واجب حمل شود حكم مرتبهء واقعيت است ، و لو اين حكم بر واجب بما هو هو حمل شود نه بر واجب به اعتبار اينكه با او غير او نيز لحاظ شده است ؛ ( از اينجا معلوم مىشود كه اين حكم كه « ذات واجب بما هى هى و قطع نظر از جميع اغيار ضرورى الوجود است و موجود » حكم مرتبهء واقعيت است ، نه حكم مرتبهء ذات در مقابل واقعيت ، منتها ذات واجب قطع نظر از جميع اغيار و بما هى هى در خارج به اين حكم محكوم است نه با اعتبار غير ) و ثانيا ، چون در مرتبهء واقعيت حتما ذات به يكى از دو طرف نقيض متصف مىشود ، چه ذات بما هى هى اعتبار شده باشد و چه اينچنين اعتبار نشده باشد ، بايد گفت و لو ذات واجب بما هى هى لحاظ شود ، لا محاله يا به وجود صفت مذكور متصف مىشود يا به عدم آن و ممكن نيست به هيچيك متصف نشود و ثالثا ، چون بنا به فرض صفت مذكور معلول غير است ، پس براى حكم به اتصاف ذات به وجود يا عدم اين صفت لا محاله بايد وجود يا عدم علت آن را نيز با ذات لحاظ كرد .\r\nاز سه نكتهء اخير جواب مستشكل روشن مىشود : به نظر مستشكل ، اولا ، حكم به ضرورت وجود حكم واجب است در مرتبهء ذات نه واقعيت ولى دانستيم كه اين حكم حكم مرتبهء واقعيت است منتها وقتى واجب قطع نظر از اغيار و بما هو هو لحاظ شود ؛ ثانيا ، به نظر وى در اين مرتبه - مرتبهء اتصاف به ضرورت وجود - واجب نه محكوم مىشود به اتصاف به وجود صفت مزبور و نه محكوم مىشود به اتصاف به عدم آن و طبعا نه لحاظ وجود علت صفت با ذات ضرورى است و نه لحاظ عدم آن ولى دانستيم كه در همين مرتبهء ذات ضرورتا محكوم است به اتصاف به وجود يا عدم صفت و در همين مرتبه ضرورتا بايد وجود يا عدم علت را با ذات اعتبار كرد . مستشكل با تفكيك بين اين دو مرتبه تنافى را از ميان برداشت : آنجا كه ذات قطع نظر از وجود و عدم علت صفت اعتبار مىشود ، محكوم نيست به اتصاف به وجود يا عدم صفت ، فقط محكوم است به ضرورت وجود و آنجا كه محكوم به اتصاف به وجود يا عدم صفت است ، لازم نيست بما هى هى و قطع نظر از اغيار ، من جمله علت صفت ، اعتبار شود ، پس محذورى نيست ؛ ولى با از اين ميان برداشته شدن تفكيك فوق مشكل به جاى خود برمىگردد . ذات واجب در همان مرتبه‌اى كه بما هى هى و قطع نظر از وجود و عدم غير ( علت ) لحاظ مىشود - يعنى در همان مرتبه‌اى كه محكوم است به ضرورت وجود - در همان مرتبه نيز ضرورتا محكوم است به اتصاف به وجود يا عدم صفت مذكور ؛ يعنى ، بدون اعتبار وجود يا عدم علت صفت محكوم است به اتصاف به وجود يا عدم صفت و اين محال است .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nاز آنچه گفته شد ، جواب قسمت اول اشكال نيز روشن مىشود . زيرا مقصود از جملهء « وجود يا عدم معلول در خارج قطع نظر از وجود و عدم علت آن محال است » دقيقا اين است كه « اعتبار وجود يا عدم براى معلول و به تعبير ديگر حكم به موجود يا معدوم بودن معلول در خارج قطع نظر از وجود و عدم خارجى علت محال است » . اگر خوانندهء عزيز در متن دليلى كه بر بطلان تالى ذكر شد دقت كند ، متوجه مىشود كه در آنجا نيز در حقيقت برگشت مطلب به اين است كه « حكم به وجود يا عدم صفت براى واجب كرده‌ايم قطع نظر از وجود عدم علت آن » ؛ چون گفتيم يا واجب واجب است باوجود اين صفت و يا با عدم آن و معناى اين كلام جز اين نيست كه حكم كرده‌ايم به واجب بودن باوجود اين صفت يا با عدم آن ، يعنى حكم كرده‌ايم به واجب بودن واجب در خارج و حكم كرده‌ايم به وجود يا عدم اين صفت در خارج براى آن الى آخر . به‌طور كلى ، علم به وجود يا عدم شىء يا علم به وجود يا عدم چيزى براى شى يعنى حكم به وجود يا عدم براى شى يا حكم به وجود يا عدم چيزى براى شىء . اساسا تنها راه علم ( تصديقى ) به خارج حكم است . پس اگر گفتيم فلان چيز هست يعنى حكم كرده‌ايم به وجود آن .\r\nاز اينجا وجه مغالطه مستشكل در قسمت اول اشكال حلّى روشن مىشود : وى گمان كرده است مقصود از جملهء مزبور اين است كه « وجود يا عدم خارجى معلول متوقف است بر لحاظ وجود يا عدم خارجى علت » كه قطعا سخن باطلى است . حق اين است كه « وجود يا عدم خارجى معلول متوقف است بر وجود يا عدم خارجى علت » و نيز « اعتبار وجود يا عدم خارجى معلول ، يا حكم به وجود يا عدم معلول در خارج ، متوقف است بر لحاظ و اعتبار وجود يا عدم خارجى علت » كه ما در استدلال مزبور از دومى استفاده كرده گفتيم : « حكم به وجود يا عدم خارجى معلول قطع نظر از وجود و عدم خارجى علت محال است » كه البته واژه « حكم » را مصرّح نساختيم .\r\nممكن است مطلب فوق نيز مورد انكار مستشكل باشد . يعنى ، مجددا بگويد آنچه مقتضاى اصل عليت است اين است كه « وجود يا عدم خارجى معلول متوقف بر وجود يا عدم خارجى علت است » نه اينكه « حكم به وجود يا عدم خارجى معلول متوقف بر لحاظ وجود يا عدم خارجى علت است » . پس نقض قضيهء اوّل است كه مستلزم نقض اصل عليت است و محال نه نقض قضيهء دوم . لهذا اشكال به حال خود باقى است .\r\nجواب اين ايراد از آنچه در توضيح مرتبهء ذات و مرتبهء واقع و احكام مربوط به هريك\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nگذشت روشن مىشود . اگر ما مرتبهء ذات - در مقابل مرتبهء واقع - را لحاظ كنيم ، ممكن است كه حكم در عين صدق مطابق واقع نباشد ؛ مثلا ، در مرتبهء واقع ماهيت يا موجود است يا معدوم و نيز علتش يا موجود است يا معدوم و به‌طور كلى حتما واجد يكى از دو نقيض است ولى ما حكم مىكنيم كه ماهيت در مرتبهء ذات نه موجود است نه معدوم ، نه علتش موجود نه معدوم و نه به هيچيك از دو نقيض - جز ذات و ذاتيات - متصف مىشود . پس در عين اينكه ماهيت در واقع با بسيارى از اشيا مرتبط است ؛ مانند علت خود ، معلول خود ، عوارض خود ، وجود خود ؛ ما در مرتبهء ذات آن را تنها و بريده از همهء متعلقاتش ، و به تعبير ديگر بريده شده از واقعيت ، تصور و اعتبار مىكنيم و نيز به همين اعتبار بر آن حكم مىكنيم ؛ ولى اگر مرتبهء واقع را لحاظ كنيم ، ممكن نيست آن را بريده از واقعيت اعتبار كنيم ، بايد آن را همان‌طور كه در واقع هست اعتبار كنيم ، پس نمىتوان آن را بريده از متعلقاتش اعتبار و بر آن حكم نمائيم . بنابراين ، همان گونه كه در واقع وجود و عدم معلول متعلق و وابسته به وجود و عدم علت است ، در اعتبار آن به لحاظ مرتبهء واقع - نه به لحاظ مرتبهء ذات - حكم به وجود يا عدم آن متوقف به اعتبار وجود يا عدم علت است و قطع نظر از وجود و عدم علت محال است :\r\nو ردّ بانّه قياس مع الفارق ، فانّ حيثيّة الماهيّة من حيث هى غير حيثيّة الواقع ، فمن الجائز ان يعتبرها العقل و يقصر النظر اليها من حيث هى من دون ملاحظة غيرها من وجود و عدم و علّتهما و هذا بخلاف الوجود العينىّ ، فانّ حيثيّة ذاته عين حيثيّة الواقع و متن التحقّق ، فلا يمكن اعتباره بدون اعتبار جميع ما يرتبط به من علّة و شرط .\r\n\r\n4 - 2 - 3 : ذات واجب عين واقعيت است .\r\nما در 3 - 2 - 3 به مطلب فوق اشاره كرديم ، اكنون به توضيح آن بپردازيم .\r\nبه‌طور كلى ، هرواقعيت محدودى ، هرموجود ممكنى در ذهن انسان به دو حيثيت تحليل مىشود ، ذهن از آن دو مفهوم اخذ مىكند : مفهوم وجود ، مفهوم ماهوى ، مانند انسان ، اسب ، درخت . مفهوم ماهوى ، هرچند مفهوم است و جاى آن در ذهن است ، هرچند كلى است ، هرچند يا جنس است يا نوع است يا فصل ، ذهن انسان قادر است به متن آن توجه كند بدون اينكه مفهوميت آن ، ذهنيت آن ، كليت آن ، جنس يا نوع يا فصل بودن آن را ببيند و در يك كلام ذهن مىتواند خصوصيات ذهنى و مفهومى آن را ناديده بگيرد و به تعبير حكما آن را\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n« لا به شرط » اخذ كند . هنگامى كه مفهوم ماهوى اين‌گونه اعتبار شد ، به آن « ماهيت ، طبيعت ، كلى طبيعى ، ذات ، حقيقت » و بندرت در برخى از تعبيرات « شيئيت ماهوى » مىگويند . پس مفهوم انسان را كه مورد توجه قرار مىدهيم ، اگر توجه به مفهوميت يا خصوصيات ذهنى و مفهومى آن داشته باشيم و به تعبير دقيقتر اگر مفهوميت يا خصوصيات مفهومى و ذهنى آن نيز ملحوظ باشد ، بما هو مفهوم اعتبار شود ، يك مفهوم ( ماهوى ) است و ماهيت و ذات نيست اما اگر خود انسانيت او موردنظر باشد و مفهوميت آن ، ذهنيت آن و خلاصه خصوصيات ديگر آن مورد توجه نباشد و به تعبير حكما « انسان بما هو انسان » اعتبار شود ، ذات و ماهيت است ، به اين اعتبار به آن مىگوئيم : « ذات انسان ، ماهيت انسان ، كلى طبيعى انسان » .\r\nبه ماهيت مىتوان به دو نحو مختلف نظر كرد : گاهى نظر به داخل ذات و ماهيت است و گاهى نظر به خارج آن ؛ يعنى ، نظر به حال ماهيت است در واقع و نفس الامر . در نظر اوّل ، ما از هرامرى غير از ماهيت قطع نظر مىكنيم و خود آن را به تنهائى اعتبار مىكنيم و مىخواهيم ببينيم با چنين اعتبارى ماهيت واجد چه چيزهائى است . واضح است كه فقط واجد خود و محتويات خود است ، واجد ذات و ذاتيات خود است ؛ مثلا ، انسان به اين اعتبار جوهر است ، سه بعدى است ، نامى است ، حساس است ، متحرك بالاراده است ، ناطق است و بالاخره انسان است . به اين اعتبار ، انسان نه موجود است نه معدوم ، نه ممكن است نه واجب و نه ممتنع و حتى مفهوم هم نيست ، زيرا مفاهيم وجود ، عدم ، امكان ، وجوب ، امتناع و نيز مفهوم « مفهوم » هيچيك نه عين مفهوم انسان‌اند و نه جزء آن ولى مفاهيم جوهر ، سه بعدى ، نامى ، حساس ، متحرك بالاراده ، ناطق و انسان يا جزء آن‌اند يا عين آن . چنين اعتبارى را « اعتبار ذات ، مقام ذات يا مرتبهء ذات » مىگويند و چيزهائى را كه ماهيت با چنين اعتبارى واجد آنها و متصف به آنهاست « ذاتى » مىگويند .\r\nدر نظر دوم ، مقصود اين است كه ببينيم ماهيت در واقع و نفس الامر و در خارج واجد چه چيزهائى است ؛ مثلا ، ماهيت انسان هرچند در مقام ذات ممكن نيست ، در مرتبهء واقع و نفس الامر ممكن است ، گرچه در مرتبهء ذات رنگ ندارد ، شكل ندارد ، وضع ندارد ، مكان ندارد ، در مرتبهء واقع و نفس الامر ، يعنى در خارج ، رنگ دارد ، شكل دارد ، مكان دارد ، وضع دارد :\r\nانسان سفيد است ، انسان راست قامت است ، انسان در زمين است . چنين نظرى را « اعتبار واقع ، مقام واقع يا مرتبهء واقع » مىگويند كه گاهى به جاى « واقع » « نفس الامر و خارج » نيز مىگويند و چيزهائى را كه ماهيت با چنين اعتبارى واجد آنهاست « عرضى » مىگويند .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nچيزهائى كه ماهيت در مرتبهء واقع و نفس الامر واجد آنها است - عرضيات - خود دو دسته‌اند : يك دسته امورى هستند كه از ناحيهء غير به ماهيت اعطا شده‌اند و دستهء ديگر امورى كه ، هرچند خارج از ذات‌اند ، ماهيت به خودى خود و بدون دخالت غير واجد آنهاست . به عبارت ديگر ، ماهيت با ملاحظهء غير به امور دستهء اول متصف مىشود و بما هى هى و قطع نظر از غير متصف به دستهء دوم . براى ماهيت انسان شكل ، رنگ ، مكان ، وضع ، از امور دستهء اوّل‌اند و امكان از امور دستهء دوم . دستهء دوم را « لازم ماهيت » مىگويند .\r\nاگر بخواهيم آنچه گفته شد با زبان فلسفه بيان كنيم بايد بگوئيم : « محمولاتى كه در مرتبهء ذات بر ماهيت حمل مىشوند همه به حمل اوّلى بر آن حمل مىشوند و لا محاله ماهيت در اين مرتبه بما هى هى و قطع نظر از غير اعتبار مىشود . محمولاتى كه در مرتبهء واقع بر ماهيت حمل مىشوند همه به حمل شايع بر آن حمل مىشوند ، منتها برخى از اين محمولات بر ماهيت حمل مىشوند در حالى كه بما هى هى و قطع نظر از غير اعتبار شده است و برخى ديگر بر آن حمل مىشوند در حالى كه غير با آن اعتبار شده است . »\r\nرابطهء مرتبهء ذات و مرتبهء واقع به اين صورت است كه اولا ، هرمفهومى كه در مرتبهء ذات است ؛ يعنى ، هرمفهومى كه در مرتبهء ذات بر ماهيت حمل مىشود ، در مرتبهء واقع نمىتوان نقيض آن را بر ماهيت حمل كرد . محال است انسان خارجى ، مانند زيد ، عرض باشد و ثانيا ، هرمفهومى كه در مرتبهء ذات ماهيت اخذ نشده باشد ؛ هم خود آن و هم نقيضش از مرتبهء ذات ماهيت سلب مىشوند ، چنين محمولى اگر لازم ماهيت باشد ، ضرورتا بر ماهيت در مرتبهء واقع حمل مىشود و نقيضش سلب و اگر لازم ماهيت نباشد ، در مرتبهء واقع هم خود آن بر ماهيت قابل حمل است هم نقيضش . ساده‌تر بگوئيم ، ماهيت نسبت به محمولات اخير لا به شرط است ؛ مقيد به خود محمول نيست تا نقيضش بر آن قابل حمل نباشد و بالعكس : مقيد به نقيض آن نيست تا خودش بر آن قابل حمل نباشد . اگر علت خود محمول محقق است ، ماهيت متصف به خود آن مىشود و اگر علت نقيضش - عدم علت محمول - محقق است ، ماهيت متصف به نقيضش مىشود ؛ مثلا ، وجود و عدم را در نظر مىگيريم . هيچيك از اين دو ذاتى انسان نيستند .\r\nانسان نه « حيوان ناطق موجود » است نه « حيوان ناطق معدوم » . پس در مرتبهء ذات هردو از انسان سلب مىشوند : انسان در مرتبهء ذات نه موجود است نه معدوم و چون هيچ كدام از لوازم انسان نيستند ، انسان در مرتبهء واقع نسبت به آن دو لابشرط است . هم مىتواند متصف به\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nوجود شود هم به عدم ؛ هم مىتواند موجود باشد هم معدوم ، انسان موجود انسان است ، همچنانكه انسان معدوم هم انسان است . و همچنين است ذهنى و خارجى . انسان هم مىتواند در ذهن باشد هم در خارج ؛ انسان موجود در ذهن انسان است ، چنان كه انسان موجود در خارج نيز انسان است ، انسان نسبت به اين‌دو لابشرط است و هكذا نسبت به علت و معلول ، وحدت و كثرت ، بالقوه و بالفعل ، حادث و قديم ، سفيد و غير سفيد و غيرها .\r\nاين خصوصيت لابشرطى ويژگى بارز ماهيت است و ، همان‌طور كه ديديم ، ريشهء آن در مقام و مرتبهء ذات است . اين خصوصيت كه ماهيت مرتبهء ذات در مقابل مرتبهء واقع دارد موجب مىشود كه بتوان آن را بريده از همهء اغيار اعتبار كرد ، بما هى هى و قطع نظر از غير ملاحظه‌اش نمود . به عبارت ديگر ، ماهيت بريده از هرغير خودش است ، باز حقيقت و ذاتش دست نخورده است . اصلا ماهيت خود به خود بريده از اغيار است « 1 » و همين بريدگى موجب مىشود كه ماهيت خودبخود با هيچ غيرى جز ذات و ذاتيات و لوازم ذات مرتبط نباشد ؛ خود به خود ايجاب نكند حمل هيچ محمولى را بر خود ، مگر حمل ذات و ذاتيات را در مقام ذات و حمل لوازم ذات را در مقام واقع ؛ پس خودبخود با ساير محمولات و اوصاف بىارتباط است ؛ طبعا خودبخود نه اقتضا دارد حمل آنها را بر خود ، تا نتوان نقايضشان را بر آن حمل كرد ، و نه اقتضا دارد سلب آنها را از خود ، تا حمل نقايضشان بر آن واجب باشد . خود به خود نسبت به اينها و نقايضشان لااقتضاست ، لابشرط است ، نسبتش به آنها امكان است نه ضرورت . از اين رو ، براى اتصافش به اين اوصاف و محمولات يا نقائض آنها ، حتما بايد غيرى با ماهيت اعتبار شود . اين اعتبار غير است كه او را مرتبط و وابسته با اين اوصاف مىكند .\r\nاز آنچه گفته شد نتيجه مىشود كه اگر چيزى عين واقعيت خارج بود ، حيثيت ذاتى در مقابل حيثيت واقع نداشت ، چنين چيزى ويژگى لابشرطى ، كه فوقا توضيح داده شد ، ندارد .\r\nچنين امرى اگر موجود است ، عين موجوديت است و به هيچ‌وجه قابل اتصاف به عدم نيست ؛ اگر علت چيزى است ، عين عليت است نسبت به آن و هرگز نمىتوان اين وصف را از آن سلب كرد ؛ اگر خارجى است ، عين خارجيت است و محال است ذهنى شود و خلاصه هر ويژگى كه دارد لاينفك از آن است ؛ هرگز نمىتواند به نقيضش متصف شود . چنين امرى اگر به چيزى وابسته است ، اين وابستگى عين واقعيت آن است و هيچ غيرى نمىتواند آن را مستقل\r\n\r\n\r\n","description":"","footnote":"\r\n( 1 ) . به همين دليل مىگويند ماهيات مثار كثرت‌اند .\r\n","page_name":" 156 ","page_number":156},
  {"content":"\r\n\r\nكند و اگر مستقل است و غير وابسته ، هيچ غيرى نمىتواند آن را وابسته كند . واضح است اگر چنين امرى را بريده از متعلقاتش اعتبار كنيم ، در حقيقت خود آن را اعتبار نكرده‌ايم .\r\nحال بنابر نظر حكما ، اعم از حكماى قائل به اصالت وجود و حكماى قائل به اصالت ماهيت ، واجب تعالى نه ماهيت است و نه ماهيت دار . بنابراين ، واجب تعالى داراى مرتبهء ذات - در مقابل مرتبهء واقع - نيست . ذات و حقيقت واجب عين واقعيت است ؛ واجب فقط داراى مرتبهء واقعيت است . پس اعتبار او اعتبار اوست با جميع متعلقاتش . نمىتوان او را بريده از متعلقاتش اعتبار نمود و حكم كرد كه ذات او ، خودبخود و بما هى هى ، نه واجد وجود آنهاست نه واجد عدم آنها و طبعا لابشرط از آنهاست . اعتبار او خودبخود و بما هو هو عين اعتبار اوست با همهء چيزهائى كه واجد يا فاقد آنها است و حكم به وجود او و ضرورت وجود او بما هو هو ضرورتا همراه است با حكم به وجود آنچه او واجد است و حكم به عدم آنچه او فاقد است و حكم به ضرورت آنها براى او .\r\nدر پايان ، براى جلوگيرى از هرگونه ابهام ، تذكر نكته‌اى لازم است و آن اينكه آنچه ما فوقا درباره ماهيت گفتيم ، مبنى بر اينكه ماهيت داراى دو مرتبه است : مرتبهء ذات و مرتبهء واقع ، با نظر سطحى و ابتدائى بود . در نظر سطحى ، هركس ناخودآگاه بر مبناى اصالت ماهيت قضاوت مىكند ، زيرا اصالت ماهيت در همهء اذهان مرتكز است . بنابراين ، مطلب فوق نيز با اصالت ماهيت سازگار است . طبق اصالت ماهيت ، ماهيت حقيقتا در خارج و واقع موجود است و حقيقتا به احكام واقعيت ؛ مانند ، عليت ، معلوليت ، وحدت ، كثرت ، قوه ، فعل ، قدم ، حدوث و غير آن ؛ متصف مىشود ، هرچند با دخالت غير ؛ ولى طبق اصالت وجود اصلا ماهيت در خارج موجود نيست ؛ اگر مىگوئيم در خارج موجود است ، مجازى بيش نيست .\r\nبنابراين ، ماهيت به احكامى كه نظر به خارج و واقع دارند نيز حقيقتا متصف نمىشود . معناى اين سخن اين است كه آنچه حقيقتا براى ماهيت متصور است مرتبهء ذات است ، ماهيت مرتبهء واقع ندارد . بنابراين مبنا ، حقيقت وجود ، اعم از وجود واجب يا ممكن ، چون عين واقع است ، فقط مرتبهء واقعيت دارد و مرتبهء ذات - در مقابل مرتبهء واقع - ندارد . لهذا بنابر اصالت وجود ، آنچه دربارهء واجب تعالى گفتيم بايد توسعه دهيم و به‌طور كلى دربارهء حقيقت خارجى وجود قائل شويم ، اعم از وجود ممكن يا واجب .\r\nدر هرحال ، طبق اصالت وجود ، احكام حقيقى ماهيت منحصرند در احكامى كه بر ذات\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nماهيت بما هى هى بار مىشوند ، اعم از اينكه نظر به داخل ذات باشد يا خارج آن ؛ يعنى ، محمولات حقيقى ماهيت عبارتند از ذات و ذاتيات و لوازم ذات اما ساير محمولات ، كه ماهيت نسبت به آنها لابشرط بود ، اصلا بر ماهيت حمل نمىشوند ، مگر مجازا و با واسطهء در عروض . قبلا گفتيم كه ماهيت نسبت به اين اوصاف لابشرط است و ممكن و طبعا به آنها متصف نمىشود ، مگر اينكه غيرى - علت - دخالت كند . معناى اين سخن اين است كه پس از دخالت اين غير ماهيت حقيقتا متصف به اين احكام مىشود . پس اتصافش به اين احكام حقيقى است و منوط به واسطهء در ثبوت و حيثيت تعليليه ولى اكنون مىگوييم ماهيت هرگز متصف به اين اوصاف نمىشود ، مگر مجازا . پس اگر غيرى دخالت كند ، بايد به نحو واسطهء در عروض و حيثيت تقييديه دخالت كند .\r\n\r\n3 - 3 : برهان سوم\r\nاين برهان در كتاب به منزلهء تقرير ديگرى از برهان قبل ذكر شده است :\r\nمقدمهء اوّل : اگر ذات واجب نسبت به صفتى از صفات كمالى ممكن باشد ( و به تعبير كتاب كافى در وجوب آن صفت براى خود نباشد ) ، واجب بالذات متصف به وجوب غيرى مىشود .\r\nمقدمهء دوم : تالى باطل است\r\nنتيجه : مقدم نيز باطل و نقيض آن حق است ؛ يعنى ، همهء صفات واجب تعالى نسبت به ذات او ضرورىاند .\r\nدليل بطلان تالى قبلا گذشت . گفته شد كه فقط ممكن بالذات مىتواند واجب بالغير يا ممتنع بالغير شود . پس واجب بالذات نمىتواند در عين حال واجب بالغير هم باشد .\r\nدليل ملازمه در مقدمهء اوّل نيز روشن است : بنا به قانون « الشىء ما لم يجب لم يوجد » هر ممكنى تا واجب بالغير نشود ، موجود نمىشود . پس ذات واجب نيز ، كه نسبت به صفت مزبور ممكن است ، بايد قبلا توسط علت صفت واجب گردد و سپس واجد آن صفت شود و اين همان وجوب بالغير است . بنابراين ، امكان صفت مستلزم اين است كه واجب بالذات در عين حال واجب بالغير هم باشد :\r\nو يمكن تقرير الحجّة بوجه اخر و هو انّ عدم كفاية الذات فى وجوب صفة من صفاته الكماليّة يستدعى حاجته فى وجوبها الى الغير ، فهو العلّة الموجبة و لازمه ان يتّصف الواجب بالذات بالوجوب الغيرى و قد تقدّمت استحالته .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n\r\n1 - 3 - 3 : اشكال\r\nمىتوان مقدمهء اوّل از برهان فوق ، يعنى ملازمه ، را انكار كرد ، با اين توضيح كه « ممكن بودن صفتى از صفات واجب و واجب شدن آن توسط غير » مستلزم اين است كه صفت واجب واجب بالغير شود ، نه اينكه خود ذات واجب متصف به وجوب غيرى شود . بنابراين ، امكان صفت مستلزم اجتماع وجوب بالذات و وجوب بالغير در امر واحد نيست تا محال باشد .\r\nممكن است از اشكال فوق اين‌گونه جواب داده شود كه اگر نسبت صفتى به ذات واجب امكانى بود ، علاوه بر وجوب غيرى صفت ، ذات واجب نير به وجوب غيرى متصف مىشود ، زيرا امرى كه صفت امر ديگر فرض مىشود دو اعتبار دارد : گاهى آن را فى نفسه در نظر مىگيريم ؛ يعنى ، از ارتباط آن با موصوف قطع نظر مىكنيم ، حيثيت صفت بودن آن را لحاظ نمىكنيم ، آن را بما انها صفة اعتبار نمىكنيم ، بلكه به عنوان موجودى از موجودات اعتبار مىكنيم و باوجود و عدم مىسنجيم ، با چنين اعتبارى خود صفت متصف به امكان مىشود ، نه موصوف و طبعا خود صفت توسط علت متصف به وجوب بالغير مىشود ، زيرا در مرحلهء چهارم / فصل دوم / 1 - 5 گفته شد كه همان چيزى متصف به وجوب غيرى مىشود كه متصف به امكان است : ممكن بالذات واجب بالغير است . اما گاهى نظر به ارتباط بين صفت و موصوف است ؛ يعنى ، نسبت موصوف را به صفت ملاحظه مىكنيم ، در اين صورت خود موصوف است كه متصف به امكان مىشود ، اگر نسبت امكانى بود ؛ و متصف به ضرورت مىشود ، اگر نسبت ضرورى بود ؛ مثلا ، اگر خود علم را باوجود و عدم بسنجيم ، مىگوئيم : « علم ممكن است » ولى اگر نسبت انسان را به علم درنظر گيريم و ببينيم اين نسبت امكانى است ، مىگوييم : « انسان نسبت به علم ممكن است » . به تعبيرى كه در مرحلهء دوم / فصل سوم / 1 - 1 گذشت ، در نظر اوّل ، « وجود فى نفسه » صفت مورد توجه است و در نظر دوم « وجود لغيره » آن .\r\nبه‌هرحال ، همان‌طور كه ممكن بودن علم موجب نياز علم است به علت ، ممكن بودن انسان نسبت به علم نيز موجب اين است كه انسان براى عالم شدن نياز به علت داشته باشد و همچنانكه با تحقق علت خود علم واجب بالغير مىشود ، با تحقق آن انسان نيز نسبت به علم ضرورى بالغير مىشود . نتيجه اينكه اگر نسبت صفتى به موصوف امكانى باشد ، هم صفت ممكن است هم موصوف نسبت به اين صفت ممكن است و با تحقق علت صفت ، هم خود صفت متصف به وجوب بالغير مىشود هم موصوف نسبت به آن صفت ضرورى بالغير\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nمىشود . لهذا در مسئلهء مورد بحث نيز فرض اينكه نسبت صفت به واجب امكانى است ، علاوه بر اينكه مستلزم اين است كه خود آن صفت واجب بالغير باشد ، مستلزم اين است كه ذات واجب نسبت به آن صفت ضرورى بالغير باشد . پس در ذات واجب وجوب بالذات و ضرورت بالغير جمع‌اند و اين محال است .\r\nولى جواب فوق مشكل را حل نمىكند ، زيرا وقتى گفته مىشود واجب بالذات محال است واجب بالغير باشد ، منظور اين است كه شىء واحد نسبت به وجود نمىتواند هم ضرورت ذاتى داشته باشد ، هم ضرورت بالغير و اين منافات ندارد با اينكه شىء واحد نسبت به وجود ضرورت ذاتى داشته باشد و نسبت به غير وجود ضرورت بالغير . به تعبير ديگر ، معنى اينكه ضرورى بالذات ضرورى بالغير نيست اين است كه اگر مفهومى را باوجود بسنجيم نسبت بين اين مفهوم و وجود يا ضرورت ذاتى است يا غيرى ، نه اينكه اگر نسبت مفهومى به وجود ضرورت ذاتى بود ، لامحاله نسبت آن به غير وجود نيز ضرورت ذاتى است و نمىتواند ضرورت غيرى باشد و مسئلهء مورد بحث از همين قبيل است ؛ زيرا معناى اينكه مىگوييم واجب بالذات در صفتى از صفات خود واجب بالغير است اين است كه ذاتى كه نسبت به وجود ضرورى بالذات است نسبت به صفتى از صفات خود - غير وجود - ضرورى بالغير است . پس جواب فوق ، هرچند از اين جهت موفق بود كه توانست نشان دهد همان واجب بالذات است كه متصف به ضرورت غيرى مىشود ، مشكل را حل نكرد ، زيرا ضرورت غيريى كه واجب بالذات به آن متصف نمىشود ضرورت غيرى نسبت به وجود است نه ضرورت غيرى نسبت به غير وجود . به عبارت ديگر ، جواب فوق اشكال مورد بحث را پاسخ داد و ملازمه را اثبات كرد ولى مشكل جديدى توليد كرد و آن اينكه براساس اين جواب بطلان تالى قابل اثبات نيست . پس در هرحال ، اين برهان تمام نيست .\r\n\r\n4 - 3 : برهان چهارم\r\nاين برهان در كتاب نيست و مىتوان آن را به منزلهء برهان چهارم يا تقرير ديگرى از برهان سوم به حساب آورد :\r\nمقدمهء اوّل : اگر واجب نسبت به صفتى ممكن باشد ، در وجود و وجوب اين صفت نيازمند به غير است .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nمقدمهء دوم : اگر واجب در وجود يا وجوب صفتى نيازمند به غير باشد ، اين غير يا معلول واجب است يا معلول او نيست .\r\nمقدمهء سوم : هردو شق تالى اخير باطل است .\r\nنتيجه : مقدم آن‌كه همان تالى مقدمهء اوّل است نيز باطل است و بالطبع مقدم مقدمهء شرطى اوّل نيز باطل است ؛ يعنى ، همهء صفات واجب نسبت به او واجب‌اند .\r\nاثبات ملازمه در مقدمهء اوّل قبلا گذشت ، ملازمه در مقدمهء دوم و انحصار تالى آن در دو شق نيز بديهى است . پس عمده ، بطلان دو شق تالى ، يعنى اثبات مقدمهء سوم ، است .\r\nدليل بطلان شقوق تالى : بطلان شق اول ؛ يعنى بطلان اينكه علت صفت معلول واجب باشد ؛ به اين دليل است كه لازم مىآيد واجب در اين صفت معلول معلول خود باشد و اين محال است ، زيرا مستلزم اين است كه واجب از معلول خود چيزى را دريافت كند كه خود فاقد آن است كه محال است ، چه اينكه معلول هرچه دارد از علت خود دارد ، پس معلول واجب نيز اين صفت را از واجب داراست ، بنابراين بايد واجب در مرتبهء قبل خود واجد اين صفت باشد ، با اينكه طبق فرض واجب فاقد اين صفت است و اين تناقض است .\r\nاما بطلان شق دوم به اين دليل است كه چيزى را فرض كرده‌ايم كه معلول واجب نيست ، لامحاله چنين چيزى يا خود واجب الوجود ديگرى است يا معلول واجب الوجود ديگرى است ، پس در هرحال جواز اين شق مستلزم جواز تكثر واجب الوجود است كه با ادلهء توحيد منافى است .\r\n\r\n4 : اشكال وارد بر اين قاعده\r\nبراى توضيح اين اشكال لازم است مقدمتا به چند مطلب اشاره كنيم :\r\n\r\n1 - 4 : فرق اسم و صفت\r\nواژهء « اسم » بيشتر در متون دينى و عرفانى و گاهى نيز در فلسفه به كار رفته است و واژهء « صفت » بيشتر در متون فلسفى و گاهى نيز در متون دينى و عرفانى مورد استفاده واقع شده است .\r\nمقصود از اين دو واژه وقتى در عرف ادبا به كار مىروند دو نوع لفظ است ؛ به دسته‌اى از الفاظ « اسم » مىگويند و به دسته‌اى « وصف » يا « صفت » ولى مقصود از آنها در فلسفه يا عرفان يا متون دينى دو نوع مفهوم است . مفهومى را كه با لفظ مشتق از آن تعبير مىكنيم « اسم » مىگويند\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nو مفهومى را كه با لفظ مبدأ اشتقاق از آن تعبير مىكنيم « صفت » يا « وصف » مىگويند . پس مفهومى كه لفظ « عالم » بر آن دلالت مىكند اسم است و مفهومى كه لفظ « علم » بر آن دالّ است وصف يا صفت است . همچنين قادر ، واحد ، موجود و امثال آنها اسم‌اند و قدرت ، وحدت ، وجود و امثال آنها صفت‌اند . اينكه فرق اسم و صفت چيست باز مىگردد به اينكه فرق مشتق و مبدأ اشتقاق چيست . اگر گفتيم تفاوت مشتق و مبدأ اشتقاق به اعتبار به شرط لائى و لابشرطى است ، در اينجا نيز بايد بگوييم تفاوت اسم و صفت به اعتبار است ؛ يعنى ، اسم و صفت يك مفهوم‌اند ، منتها اگر اين مفهوم لابشرط اخذ شود اسم است و اگر به شرط لا اخذ شود صفت است . پس مفهومى كه با لفظ « عالم » از آن تعبير مىكنيم همان مفهومى است كه با لفظ « علم » از آن تعبير مىكنيم ، با اين فرق كه در حالت اوّل لابشرط اخذ شده است و در حالت دوم به شرط لا ؛ و اگر گفتيم تفاوت مشتق و مبدأ اشتقاق به اعتبار و عدم اعتبار ذات است : در مبدأ ذات اعتبار نشده ولى در مشتق اعتبار شده ، در اينجا نيز بايد بگوييم كه تفاوت اسم و صفت به اعتبار يا عدم اعتبار ذات است : مفهومى كه لفظ « عالم » دالّ بر آن است عبارت است از « ذات داراى علم » ، « 1 » بر خلاف مفهومى كه لفظ « علم » دالّ بر آن است ، در اين مفهوم ذات اعتبار نشده است .\r\nنكتهء در خور ذكر اينكه در فلسفه اغلب واژه « صفت » يا « وصف » در معنائى اعم به كار مىرود ، به‌طورى كه به « اسم » نيز « صفت » يا « وصف » مىگويند ؛ يعنى ، هم به مفهوم « علم » « صفت » مىگويند هم به مفهوم « عالم » ، هم قدرت را از صفات به شمار مىآورند هم قادر را .\r\nدر هرحال ، جهت روشنتر بودن بحث ، ما از اين پس در اين فصل صفت يا وصف را به همان معناى اخص - در مقابل اسم - به كار مىبريم . نكتهء ديگر اينكه وصف به هرمعنائى به كار رود ، چه اخص و چه اعم ، و نيز تفاوت آن با اسم هرچه باشد ، چه به اعتبار باشد چه به بساطت و تركب ، مستلزم زيادت آن بر موصوف نيست ؛ يعنى ، لازم نيست حتما وجود صفت در خارج غير از وجود موصوف باشد ؛ ممكن است وصف و موصوف در خارج داراى مصداق واحد باشند و ممكن است هريك مصداق و وجود جداگانه داشته باشند ، پس خود وصف مقتضى زيادت آن بر ذات نيست .\r\n\r\n\r\n","description":"","footnote":"\r\n( 1 ) . بايد توجه داشت كه تركب مفهوم مشتق مستلزم تركب مصداق آن نيست . هرچند مفهوم عالم مركب است از دو مفهوم اسمى « ذات » و « علم » و مفهوم حرفى « دارا » ، مصداق آن لزوما مركب نيست ، بلكه ممكن است امر واحد بسيطى مصداق اين واژه مركب باشد ، ر . ك . مرحلهء اول / فصل دوم / 2 - 2 - 1 - 4 . ( همين شرح ، چ 1 ، ج 1 ، ص 67 و 68 . )\r\n","page_name":" 162 ","page_number":162},
  {"content":"\r\n\r\n\r\n2 - 4 : اقسام صفات\r\nبه‌طور كلى ، صفات يك شى ، اعم از واجب يا ممكن ، را مىتوان به صورت زير تقسيم كرد :\r\nصفات / ثبوتى / حقيقى محض ( حيات ) ذات اضافه ( علم ، قدرت ) اضافى ( خلق ، رزق ، عالميت ، ابوت ) سلبى ( فقر ، نابينائى ) مقصود از صفات سلبى روشن است ، صفاتى هستند كه حاكىاند از نداشتن چيزى ، خواه آن چيز - مسلوب - امرى وجودى باشد يا عدمى ؛ مانند كورى ، فقر ، ناشنوائى ، قدّوسيت .\r\nمقصود از صفات اضافى صفاتى است كه موصوف در مقايسه با شىء ديگرى واجد آنهاست ، نه فى نفسه و بدون قياس . هنگامى كه پديده‌اى را كه امروز رخ داده با پديدهء ديروزى مقايسه مىكنيم ، صفت تأخر را به پديدهء امروزى نسبت مىدهيم ، بدون اين مقايسه و سنجش اين پديده واجد چنين وصفى نيست ، بر خلاف صفات حقيقى كه موصوف فى نفسه و بدون هيچ مقايسه و سنجشى واجد آنهاست ، اتصاف انسان به علم يا سفيدى متوقف نيست بر اينكه انسان را با شىء ديگرى مقايسه كنيم ، پس ثبوت و وجود صفات اضافى براى موصوف متوقف بر قياس و سنجش موصوف است باغير ، بر خلاف صفات حقيقى . قبلا در مرحلهء سوم / فصل اوّل / 3 - 7 - 2 ، در توضيح تقسيم نفسى و قياسى ، گفتيم كه شىء واحدى ممكن است اگر فى نفسه در نظر گرفته شود ؛ يعنى ، اگر آن را با غير خودش نسنجيم ، مصداق يك مفهوم قرار گيرد و اگر فى نفسه در نظر گرفته نشود ، بلكه با غير خود ملاحظه شود ، مصداق مفهوم ديگرى ، كه با مفهوم اوّل تقابل بالذات دارند ، واقع شود ؛ مثلا ، نطفهء انسان فى نفسه بالفعل است ولى در مقايسه با علقه يا جنين يا انسان بالقوه است . بنابراين ، نطفه به خودى خود و فى نفسه متصف به بالقوه نمىشود ، تنها هنگامى واجد وصف قوّه است كه آن را با غير بسنجيم ، قوام تحقق اين وصف براى موصوف به سنجش و قياس است ، بر خلاف فعليت .\r\nصفات اضافى همه اين‌چنين‌اند ؛ روشنتر بگوئيم ، صفات اضافى در خارج وجود نفسى ندارند ، وجود آنها وجود قياسى است .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nممكن است گفته شود قياس و سنجش در برخى از صفات حقيقى نيز دخيل است . در جواب ، بايد گفت كه فرق است بين اينكه پيدايش مفهوم يك صفت در ذهن مستلزم قياس و سنجش باشد و اينكه وجود و تحقق يك صفت در خارج - نسبت دادن وجود خارجى به يك صفت - متوقف بر مقايسه باشد . ممكن است پيدايش مفهوم بسيارى از صفات حقيقى در ذهن متوقف بر مقايسه باشد ولى ، پس از پيدايش مفهوم آنها ، صدق آنها بر خارج و تحقق آنها در واقع متوقف بر مقايسه نيست ؛ يعنى ، در مرحلهء مفهوم‌گيرى و شناخت مستلزم قياس و سنجش‌اند اما در مرحلهء تحقق در خارج متوقف بر قياس نيستند ولى صفات اضافى ، علاوه بر اينكه پيدايش مفهوم آنها در ذهن متوقف بر مقايسه و سنجش است ، پس از پيدايش مفهوم آنها ، صدق مفهوم آنها بر خارج و تحقق آنها در واقع نيز متوقف بر مقايسه و سنجش است .\r\nپس هم در مرحلهء شناخت و مفهوم‌گيرى و هم در مرحلهء تحقق در خارج ، متوقف بر قياس‌اند .\r\nلهذا آنچه وجه مميّز صفت اضافى از صفت حقيقى است اين است كه تحقق اوّلى متوقف بر اين است كه ذهن بين موصوف و شىء ديگرى مقايسه به عمل آورد ، بر خلاف دومى . اصلا صفت اضافى ، در حقيقت ، حاكى از همين حيثيت قياس و نسبت و رابطهء بين موصوف و آن شىء است ولى صفت حقيقى حاكى از حيثيتى است در خود موصوف ، حاكى از كمالى است كه يا عين وجود موصوف است يا حالّ در وجود آن و متحد با آن . از همين‌رو ، گفته‌اند كه صفات حقيقى متقرر در موصوف‌اند ولى صفات اضافاى متقرر در موصوف نيستند « 1 » ؛ يعنى ، مصداق بالذات صفت حقيقى يا خود وجود خارجى موصوف است يا وجود ديگرى است كه به نحوى باوجود موصوف متحد است و به سبب اين اتحاد مرتبه‌اى از مراتب وجود موصوف و كمال آن به حساب مىآيد ولى مصداق بالذات صفت اضافى نه همان وجود خارجى موصوف است و نه وجود ديگرى است كه باوجود موصوف متحد و كمال آن است ، اين صفات فقط بيان‌كننده رابطهء اشيايند - و از اين‌رو قوام تحقق آنها به سنجش موصوف با ديگر اشيا است - و رابطهء يك شىء با شىء مرتبه‌اى از مراتب آن شىء و كمالى براى آن به حساب نمىآيد . اگر موصوف بر شىء ديگرى مقدّم باشد ، طبعا مىتوان صفت تقدّم را به آن نسبت داد ؛ حال اگر فرض كنيم آن شىء ديگر معدوم شود ، هيچ نقصانى به موصوف وارد نمىشود ، وجود آن با تمام كمالات آن كما كان موجودند ، در حالى كه داراى وصف تقدّم\r\n\r\n\r\n","description":"","footnote":"\r\n( 1 ) . الاشارات و التنبيهات با شرح خواجه ، ج 3 ، ص 312 .\r\n","page_name":" 164 ","page_number":164},
  {"content":"\r\n\r\nنيست ؛ معلوم مىشود كه تقدم ، هرچند صفت موصوف است ، صفتى حاكى از امرى در متن وجود موصوف يا حاكى از كمال و مرتبه‌اى از مراتب وجود موصوف نيست ، بلكه حاكى از امرى است خارج از وجود موصوف ؛ امرى كه نه عين وجود موصوف است و نه مرتبه‌اى از مراتب آن و طبعا وجود و عدم آن موجب كمال يا نقص موصوف نمىشود و به تعبير دقيق فلسفى صفت اضافى حاكى از وجود قياسى موصوف است ، نه حاكى از وجود نفسى آن يا وجود نفسى مرتبه‌اى از مراتب آن .\r\nممكن است گفته شود كه وجود قياسى يعنى وجودى كه عقل در مقام مقايسهء شىء با ديگرى براى آن اعتبار مىكند ، پس وجود قياسى شىء در حقيقت وجود خارجى نيست ، بلكه وجودى است فرضى و عقلى ؛ لهذا صفت اضافى صفت عقلى است نه خارجى . به تعبير ديگر ، در سطور قبل ، گفتيم كه تحقق صفت اضافى در خارج متوقف بر مقايسهء عقلانى موصوف است با شىء ديگرى ، پس اين مقايسهء ذهنى دخيل است در تحقق آن و طبعا اگر فرض كنيم ذهنى وجود ندارد يا وجود دارد و مقايسه‌اى به عمل نمىآورد ، چنين صفتى در خارج متحقق نيست ، معناى اين سخن اين است كه امرى ذهنى در وجود خارجى اين صفت دخيل است و براى اين سخن محمل صحيحى وجود ندارد ، جز اينكه بگوئيم وجود خارجى اين صفت ، در حقيقت ، فرض عقل است ؛ يعنى ، عقل است كه در مقام مقايسهء موصوف با غير آن فرض مىكند كه چنين صفتى وجود دارد و اين شىء در خارج واجد آن است . در جواب بايد گفت كه مطلب از همين قرار است ولى بايد توجه داشت كه اين فرض گزاف و دلخواه نيست ، بلكه ناشى از متن واقع است ؛ بنابراين اگر بخواهيم دقيقتر سخن گوئيم ، بايد بگوئيم : « وجود صفت اضافى در خارج به اين معناست كه موصوف در خارج به‌گونه‌اى است كه عقل در مقايسهء آن با غير اين وصف و مفهوم را به آن نسبت مىدهد « 1 » » . از آنچه گفته شد ، معلوم شد كه صفت اضافى اولا ، متقرر در موصوف نيست و ثانيا ، صفتى است عقلى ( به معنائى كه گفته شد ) كه وجود آن قياسى است ولى صفت حقيقى هم متقرر در موصوف است و هم وجود آن نفسى خارجى است نه قياسى عقلى . تا اينجا به تفاوت صفات اضافى و حقيقى پرداختيم ؛ اكنون به فرق بين صفات حقيقى محض و صفات حقيقى ذات اضافه بپردازيم .\r\nهمان‌طور كه خود موصوف داراى صفاتى اضافى است كه حاكى از روابط موصوف با ساير\r\n\r\n\r\n","description":"","footnote":"\r\n( 1 ) . اشارات و التنبيهات با شرح خواجه ، ج 3 ، ص 315 .\r\n","page_name":" 165 ","page_number":165},
  {"content":"\r\n\r\nاشيايند ، نيز برخى از صفات حقيقى موصوف خود داراى صفات اضافى هستند كه حاكى از رابطهء آن صفت با امر ديگرى است ؛ مثلا ، اراده يكى از صفات انسان است . اراده ضرورتا به مرادى تعلق مىگيرد ؛ ارادهء بىمراد محال است ؛ نمىتوان تصور كرد كه كسى مدعى باشد كه اراده كرده است ولى وقتى سؤال مىكنيم « چه چيزى را ؟ » بگويد : « هيچ چيز را » ، پس اراده صفتى است حقيقى كه وجودى خاص به خود دارد كه از مراتب وجود نفس است و درعين حال به چيز ديگرى بنام مراد تعلق مىگيرد ، با آن مرتبط است و باصطلاح اضافهء به مراد دارد ، اين اضافهء به مراد خود صفتى است اضافى ولى موصوف آن خود صفت ديگرى است به نام اراده ، نه اينكه موصوفش همان موصوف اصلى ، يعنى نفس ، باشد . علم و قدرت نيز چنين‌اند .\r\nآنها نيز دو صفتى هستند كه خود موصوف صفت اضافى ديگرى واقع شده‌اند . البته فرق اين صفت اضافى كه عارض اراده و علم و قدرت مىشود با صفات اضافى كه عارض خود موصوف مىشوند در اين است كه صفات اضافى موصوف مىتوانند ضرورى و انفكاك‌ناپذير باشند و مىتوانند ممكن و انفكاك‌پذير ، كه به دستهء اوّل « اضافهء لازم » مىگويند و به دستهء دوم « اضافهء مفارق » ، ولى صفات اضافيى كه عارض صفات حقيقى مىشوند هميشه ضرورى و انفكاك‌ناپذيرند ، يعنى اضافهء لازم‌اند نه مفارق . بنابراين ، صفات حقيقى ذات اضافه صفات حقيقيى هستند كه خود با شىء ديگرى - كه به آن « متعلّق » مىگويند - اضافه دارند و اين اضافهء لازمهء اين صفات و غيرقابل انفكاك از آنهاست ؛ ممكن نيست اين صفات بدون چنين اضافه‌اى موجود شوند : علم هميشه متعلقى دارد كه به آن « معلوم » مىگويند ، قدرت ضرورتا متعلّقى دارد كه به آن « مقدور » مىگويند ، ارادهء حتما متعلّقى دارد كه به آن « مراد » مىگويند ؛ علم بىمعلوم و قدرت بىمقدور و ارادهء بىمراد محال است . در مقابل ، صفات حقيقى محض آن دسته از صفات حقيقى هستند كه معروض صفت اضافى لازم ديگرى نيستند ، اين صفات متعلّقى ندارند ، به تنهائى عارض موصوف مىشوند ، مانند بياض براى جسم يا حيات براى حيوان و انسان و مجردات و واجب .\r\nتاكنون ما دربارهء اقسام صفات يك شىء به‌طور كلى - اعم از واجب يا ممكن - بحث كرديم ؛ هم واجب داراى صفات سلبى است هم ممكن ، هم واجب داراى صفات ثبوتى حقيقى است هم ممكن ، هم واجب داراى صفات ثبوتى اضافى است هم ممكن ؛ ولى از اين پس فقط به بحث دربارهء صفات واجب مىپردازيم .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\n3 - 4 : توضيحى دربارهء صفات واجب\r\nدر صفات سلبى واجب ، هميشه مسلوب امرى عدمى است نه وجودى ، نقص است نه كمال ؛ پس واجد بودن واجب تعالى اين صفات را و نيز حمل اسماء مأخوذ از اين صفات بر ذات به اين معناست كه واجب هيچ‌گونه نقصى ندارد ؛ از هرنوع محدوديتى مبرّاست ؛ وجود صرف و كمال بحت است . بحث بيشتر در اين‌باره را به مرحلهء دوازدهم موكول مىكنيم .\r\nبه نظر محققان از فلاسفهء اسلامى ؛ مانند فارابى ، ابن سينا و اتباع او ، شيخ اشراق ، خواجه ، مير داماد ، ملا صدرا و پيروان وى ؛ صفات حقيقى واجب ، اعم از حقيقى محض يا حقيقى ذات اضافه ، عين ذات واجب‌اند . مقصود از عينيّت با ذات عينيت ماهوى نيست ، واجب تعالى ماهيت ندارد تا عينيت ماهوى دربارهء او گمان رود . مقصود عينيت وجودى است ؛ يعنى ، وجود واجب تعالى ، همان خودش بدون لحاظ هيچ غيرى و بدون مقايسه با هيچ غيرى ، حيات و علم و قدرت و اراده و بصر و ساير اوصاف كمالى او نيز هست . اين‌گونه نيست كه خود واجب واقعيتى است و هريك از صفاتش نيز واقعيتى هستند متمايز كه عارض آن ذات شده‌اند و مرتبه‌اى از مراتب آن به شمار مىآيند . يك واقعيت بسيط محض و بدون حد و نهايت است كه خودبخود ، به تنهائى و بتمامه ، هم مصداق مفهوم وجود است هم وجوب هم علت هم قدرت هم اراده و غيره و نيز مصداق اسمائى است مانند موجود ، واجب ، عالم ، قادر ، مريد و غيره ؛ به تعبير رايج ، صفات واجب زائد بر ذات نيستند . علاوه بر اين ، هم از عدم زيادت اين صفات بر ذات مىتوان حدس زد و هم از براهين اقامه شده در اين فصل ثابت مىشود كه اين صفات نسبت به ذات واجب واجب‌اند و نيز اين صفات ، به دليل عينيت با ذات ، نه خود از يكديگر و نه هيچيك از ذات متمايز نيستند ؛ همه عين يكديگر و عين ذات‌اند ؛ پس اين صفات نه خود كثيرند و نه موجب كثرتى در ذات‌اند و نه بين آنها و ذات كثرتى وجود دارد ؛ وحدت و بساطت محض حكمفرماست و بالاخره اين صفات قابل تغيير و تحول نيستند ، زيرا هرامر واجبى ثابت و دائم است ؛ پس هم ذات واجب ثابت و تغييرناپذير است و هم صفاتش ؛ نه صفتى براى او قابل حدوث است و نه صفتى قابل زوال . واضح است كه اين احكام در مورد اسماء مأخوذ از اين صفات نيز جارى است . پس حاصل اينكه صفات حقيقى واجب تعالى ، اعم از محض و ذات اضافه ، و نيز اسماء مأخوذ از اين صفات داراى ويژگيهاى زيرند :\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n1 - زائد بر ذات نيستند ؛\r\n2 - نسبت به ذات ضرورى ازلى هستند ؛\r\n3 - مستلزم هيچ نوع كثرتى نيستند ؛\r\n4 - تغيير و تحول ناپذيرند .\r\nاما در مورد صفات اضافى واجب تعالى مسئله به شكل ديگرى است كه ذيلا به آن مىپردازيم .\r\n\r\n4 - 4 : صفات اضافى واجب تعالى\r\nبه نظر حكماى قبل از صدر المتألهين اين صفات و اسماء مأخوذ از آنها :\r\n1 - زائد بر ذات‌اند ؛\r\n2 - نسبت به ذات ممكن‌اند ؛\r\n3 - هرچند مستلزم كثرتى در ذات نيستند ، به نظر بسيارى خود اين صفات كثيرند و مانند صفات حقيقى نيستند كه همه عين يكديگرند ؛\r\n4 - تغيير و تحول پذيرند ، اگر مضاف‌اليه آنها موجود ممكن قابل تغيير و تحولى باشد .\r\nاز توضيحاتى كه دربارهء صفات حقيقى و اضافى داديم ، به خوبى روشن مىشود كه چرا احكام صفات اضافى واجب غير از احكام صفات حقيقى اوست . همان‌طور كه گفتيم ، صفات حقيقى متقرر در ذات موصوف‌اند ، حاكى از متن واقعيت موصوف يا حاكى از كمال و مرتبه‌اى از مراتب موصوف‌اند ، كم و زياد شدن آنها موجب نقص و كمال موصوف است . طبعا در واجب تعالى كه ، به دليل وجوب ذاتيش ، نامحدود و كامل على الاطلاق و بسيط محض است اين صفات بايد زائد بر ذات نباشند و الا لازم مىآيد كه ذات به خودى خود و بدون اين صفت كامل نباشد و اين منافى است با كمال على الاطلاق واجب تعالى و نيز نبايد كثير باشند بلكه بايد همه عين يكديگر و عين ذات باشند و الا لازم مىآيد كه ذات واجب تعالى بسيط محض نباشد و نيز همه ثابت و غير قابل حدوث و زوال‌اند ، زيرا به دلائلى كه در مبحث قوه و فعل خواهد آمد فقط امور مادى هستند كه ذات يا صفات متقرر در ذاتشان قابل تغيير و تحول‌اند و واجب تعالى مجرد است و نيز اين صفات واجب‌اند و نسبت به ذات ضرورى ازلىاند ، چون عين ذات‌اند و ذات به خودى خود و صرف‌نظر از هرغيرى كافى است براى انتزاع اين صفات و حمل اسماء مأخوذ از آنها بر ذات ؛ ولى صفات اضافى متقرر در ذات نيستند ، نه حاكى از\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nخود ذات و متن واقعيت موصوف‌اند و نه حاكى از مراتب و كمالات متحد با آن ؛ به تعبيرى كه قبلا داشتيم ، حاكى از خارج ذات‌اند ، حاكى از رابطه و نسبت ذات‌اند با موجود ديگرى ، حاكى از وجود قياسى ذات‌اند كه وجودى است فرضى عقلى ؛ لهذا زيادت آنها بر ذات واجب خللى به كمال على الاطلاق ذات وارد نمىسازد و نيز كثرت آنها بساطت محض ذات را از بين نمىبرد و تغيير و تحول آنها مستلزم مادى بودن و بالقوه بودن موصوف آنها نيست و روشن است صفتى كه تغيير و تحول‌پذير باشد واجب نيست ، بلكه ممكن است ؛ علاوه بر اينكه اين صفات حاكى از نسبتهائى هستند قائم به واجب و غير واجب ، و امر قائم به غير ، بويژه اگر آن غير ممكن باشد ، ممكن است و همچنين است اسماء مأخوذ از آنها . لهذا صفات اضافى واجب ، خودبخود و از آن جهت كه صفت واجب‌اند ، مستلزم اين نيستند كه واجب باشند و واحد و غير زائد بر ذات و ثابت . آرى ، ممكن است رابطهء صفتى اضافى با خود ذات واجب تعالى يا با صفات حقيقى او به‌گونه‌اى باشد كه تغيير آن موجب تغيير در صفات حقيقى يا مستلزم تغيير در خود ذات باشد و يا امكان يا زيادت آن بر ذات مستلزم امكان ذات واجب باشد ، چنين صفت اضافيى بالضرورة ثابت است و احيانا نيز واجب است و عين ذات . به هر حال ، آنچه موردنظر است اين است كه صفت اضافى واجب - به موجب اينكه وجودش قياسى و عقلى است و متقرر در ذات واجب نيست - خودبخود مقتضى ثبات يا عينيت با ذات واجب يا ضرورت ازلى آن براى ذات نيست و اگر صفتى اضافى واجد اين ويژگيها بود ، نه به سبب اضافه بودنش به واجب است ، بلكه به علت خصوصيتى است كه اين صفت دارد .\r\nاز باب مثال ، فرض مىكنيم زيد روز جمعه به وجود آمده است ، طبعا قبل از جمعه نمىتوان اوصاف اضافى « خلق زيد » « رزق زيد » ، « احياء زيد » را به واجب نسبت داد و نيز نمىتوان اسماء اضافى « خالق زيد » ، « رازق زيد » ، « محيى زيد » را بر او حمل كرد ولى بعد از روز جمعه مىتوان ؛ پس اين صفات و اسماء اضافى واجب تعالى در روز جمعه حادث شده‌اند و با انعدام زيد نيز از واجب زائل مىشوند ؛ بنابراين هم متغيرند ، هم ممكن و طبعا زائد بر ذات .\r\nاكنون به توضيح اشكال بپردازيم .\r\n\r\n5 - 4 : توضيح اشكال\r\nباتوجه به توضيحات فوق ، مىتوان فهميد كه احكامى كه براى صفات اضافى واجب تعالى\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nبيان شد با قاعدهء « واجب الوجود بالذات واجب الوجود من جميع الجهات » منافىاند . زيرا بنابراين قاعده ، كليهء صفاتى كه به واجب تعالى نسبت داده مىشوند و كليهء اسما و محمولاتى كه بر او حمل مىشوند نسبت به ذات ضرورت ازلى دارند ؛ يعنى ، خود ذات واجب قطع نظر از جميع اغيار براى انتزاع آنها و حمل آنها بر ذات كافى است و در اتصاف واجب به آنها و حمل آنها بر ذات احتياج نيست به اينكه غير واجب را اعتبار كنيم ، در حالى كه در اتصاف واجب به صفات اضافى و حمل اسماء اضافى بر او بايد غير واجب را نيز اعتبار كرد و خود ذات قطع نظر از اغيار كافى نيست . علاوه بر اينكه بنابراين قاعده صفات واجب واجب‌اند و به مقتضاى وجوب ثابت‌اند و تغيير و تحول‌ناپذير و حادث و زائل نشدنى ، در حالى كه اگر مضاف‌اليه صفات و اسماء اضافى موجودات مادى باشند ، اين صفات و اسما قابل تغيير و تحول‌اند و اين خود تنافى ديگرى است با اين قاعده :\r\nو اورد على اصل المسألة بانّه منقوض بالنسب و الاضافات اللاحقّة للذّات الواجبيّة من قبل افعاله المتعلّقة بمعلولاته الممكنة الحادثه ، فانّ النّسب و الاضافات قائمة باطرافها تابعة لها فى الامكان ، كالخلق و الرزق و الاحياء و الاماتة و غيرها .\r\n\r\n5 : جواب اشكال\r\nبه اين اشكال دو جواب داده‌اند : يكى جواب استاد علامه كه مورد قبول اكثر حكماست و از جمله صدر المتألهين نيز در برخى از كتابهايش « 1 » آن را پذيرفته است ، ديگر جواب صدر المتألهين در اسفار « 2 » كه مورد قبول برخى از پيروان وى « 3 » نيز واقع شده است . ما ابتدا به جواب استاد علامه ( ره ) مىپردازيم و سپس به جواب صدر المتألهين .\r\n\r\n1 - 5 : جواب علامهء طباطبائى\r\nبه نظر علامهء طباطبائى صفات و اسماء اضافى واجب تعالى تخصّصا از اين قاعده خارج‌اند ، زيرا اگر در براهينى كه بر اين قاعده در اين كتاب اقامه شده است دقت شود ، ديده مىشود كه تكيهء همه اين براهين بر صفات كمالى است . صفت كمالى صفتى است كه تحقق آن براى\r\n\r\n\r\n","description":"","footnote":"\r\n( 1 ) . صدر المتألهين ، المبدء و المعاد ، ص 74 .\r\n( 2 ) . الاسفار الاربعة ، ج 1 ، ص 26 .\r\n( 3 ) . لمعات الهيه ، ص 126 .\r\n","page_name":" 170 ","page_number":170},
  {"content":"\r\n\r\nموصوف موجب كمال و عدم تحققش موجب نقص است ؛ به تعبيرى كه قبلا داشتيم ، صفتى است كه كم يا زياد شدن آن موجب نقص يا كمال موصوف شود ؛ قهرا چنين صفتى بايد يا عين وجود موصوف باشد ؛ يعنى ، وجودى جز وجود موصوف نداشته باشد و يا اگر وجودى غير از وجود موصوف دارد ، بايد اين وجود به نحوى باوجود موصوف متحد باشد ، به‌طورى كه از مراتب و كمالات آن به حساب آيد و خلاصه مصداق اين صفات و اسما يا بايد وجود نفسى موصوف باشد يا وجود نفسى مرتبه‌اى از مراتب موصوف ، نه وجود قياسى موصوف . و با توجه به توضيحاتى كه در اقسام صفات در 2 - 4 داديم ، روشن مىشود كه فقط صفات و اسماء حقيقى صفات و اسماء كمالىاند ، نه صفات و اسماء اضافى . بنابراين ، صفات و اسماء اضافى خودبخود مشمول براهينى كه اثبات مىكنند صفات واجب واجب‌اند نيستند ؛ يعنى ، اين قاعده خودبخود شامل صفات و اسماء اضافى نمىشود . به عبارت ديگر ، اگر بخواهيم اين قاعده را دقيقا به همان صورتى كه براهينش اقتضا مىكنند تعبير كنيم ، بايد بگوئيم : « انّ واجب الوجود بالذات واجب الوجود من جميع جهاته الكماليّة » . پس منشأ اين اشكال اين است كه واژهء « جهات » ، كه همانا مقصود از آن صفات و اسما است ، مطلق به كار رفته و شامل صفات و اسماء اضافى هم مىشود و طبعا گمان مىرود كه خروج آنها از آن يك نوع تخصيص و استثناء است ، در حالى كه اگر از ابتدا اين واژه مقيد ( جهات كمالى ) به كار رود ، چنان كه مقتضاى براهين آن است ، موجب اين گمان نمىشود .\r\nباتوجه به اينكه به صفات و اسماء حقيقى واجب تعالى « صفات و اسماء ذاتى » و به اسما و صفات اضافى او « صفات و اسماء فعلى » نيز مىگويند ، اگر بخواهيم به زبان كتاب سخن گوئيم ، بايد بگوئيم كه اين قاعده ، به مقتضاى براهين قائم بر آن ، فقط شامل صفات و اسماء ذاتى واجب مىشود و اسما و صفات فعلى او از ابتدا مشمول اين قاعده نيستند ، پس خروج اسما و صفات فعلى واجب از آن از باب تخصّص است نه تخصيص و استثناء :\r\nو يندفع بانّ هذه النسب و الاضافات و الصفات المأخوذة منها - كما سيأتى بيانه - معان منتزعة من مقام الفعل لا من مقام الذات .\r\n\r\n1 - 1 - 5 : اشكال بر جواب علامه و تصحيح آن\r\nما در توضيح جواب علامهء طباطبائى گفتيم كه اين قاعده فقط صفات و اسماء كمالى را شامل\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nمىشود نه اضافى را ولى ايشان به جاى تعبير « كمالى » از تعبير « منتزعة من مقام الذات » استفاده كرده بودند و به جاى تعبير « اضافى » از تعبير « منتزعة من مقام الفعل » . اگر بخواهيم با به كارگيرى همين دو تعبير جواب ايشان را بيان كنيم ، بايد بگوئيم : « مفاد قاعدهء مورد بحث اين است كه صفات و اسماء منتزع از مقام ذات واجب براى ذات ضرورى ازلىاند و لهذا اين قاعده شامل صفات و اسماء اضافى ، كه منتزع از مقام فعل‌اند نه ذات ، نمىشود . »\r\nاشكال بيان مطلب به شكل فوق اين است كه قاعدهء مورد بحث را به يك قضيهء « حمل الشىء على نفسه » يا به تعبير جديد به يك همان گويانه بىفايده تبديل مىكند . زيرا مقصود از ضرورت ازلى اين است كه محمول از موضوع قطع نظر از جميع اغيار ، يعنى از موضوع بما هو هو ، انتزاع و بر آن حمل شود و مقصود از صفت يا اسمى كه از مقام ذات موضوع انتزاع شود نيز اين است كه از موضوع بما هو هو و قطع نظر از جميع اغيار انتزاع و بر آن حمل شود ، باتوجه به اين نكته معنى اينكه « صفات و اسماء منتزع از مقام ذات واجب تعالى براى ذات ضرورى ازلىاند » اين است كه « در واجب تعالى صفات و اسمائى كه از ذات بما هو هو انتزاع و بر آن حمل مىشوند از ذات بما هو هو انتزاع و بر آن حمل مىشوند » و اين قضيه يك همان گويانه است كه هرچند بديهى الصدق است ، به لحاظ اينكه آگاهى جديدى دربارهء واجب نمىدهد ، بىفايده است .\r\nبنابراين ، بهتر است مطلب به همان شكلى كه در توضيح جواب آمد بيان شود . يعنى ابتدا صفات و اسما به صفات و اسماء حقيقى يا كمالى و به صفات و اسماء اضافى يا غير كمالى تقسيم شوند ، با همان تعريفى كه براى صفات حقيقى كمالى و اضافى غير كمالى كرديم و با همان ملاك ؛ سپس ادعا كنيم كه اين قاعده فقط شامل صفات كمالى است . در اين صورت ، اشكال فوق - حمل الشىء على نفسه - وارد نيست ؛ زيرا اسم و صفت حقيقى كمالى اعم است از اينكه از مقام ذات شىء انتزاع شود يا خارج از ذات « 1 » و به تعبير رساتر اسم و صفت حقيقى كمالى اعم است از اينكه از خود وجود شىء قطع نظر از غير ، حتى قطع نظر از علت « 2 » ، انتزاع شود ؛ يا از خود وجود شىء انتزاع شود ولى به شرط وجود علت ؛ يا از مراتب وجود شىء انتزاع شود : مراتبى كه ، هرچند به نحوى باوجود شىء متحدند ، غير آن‌اند . پس به اين ترتيب ، صفت و اسم حقيقى كمالى منحصر در صفات و اسماء منتزع از مقام ذات نيستند و شامل\r\n\r\n\r\n","description":"","footnote":"\r\n( 1 ) . توجه شود كه در اينجا مقصود از ذات ماهيت نيست ، منظور هويت و وجود شىء است قطع‌نظر از غير آن .\r\n( 2 ) . گاه به جاى تعبير علت از تعبير حيثيت تعليليه استفاده مىشود .\r\n","page_name":" 172 ","page_number":172},
  {"content":"\r\n\r\nصفات و اسماء منتزع از خارج از ذات هم مىشوند كه دستهء اخير شبيه صفات و اسماء اضافى غير كمالى هستند كه همه منتزع از خارج ذات‌اند ، با اين تفاوت كه منتزع عنه آنها مرتبه‌اى از مراتب وجود شىء و كمالى از كمالات آن به حساب نمىآيد و تنها اضافه و ربط نسبت بين شىء و غير آن است . با چنين تعريفى از صفات حقيقى كمالى ، و لو قاعدهء مورد بحث فقط شامل اين صفات شود ، باز مفاد آن يك همان گويانه نيست ، زيرا مفاد موضوع اين قاعده - صفات و اسماء كمالى واجب تعالى - صفات و اسمائى از واجب تعالى است كه حاكى از كمال او هستند ، اعم از اينكه از مقام ذات انتزاع شده باشند يا خارج از ذات ، و مفاد محمول آن - ضرورت ازلى اين صفات براى ذات - اين است كه در واجب تعالى اين صفات فقط مىتوانند منتزع از ذات باشند - قطع نظر از هرغيرى و لو آن غير علت باشد - و نه خارج از ذات ، پس مفاد قاعده اين است كه « در واجب تعالى صفات و اسماء كمالى فقط مىتوانند از ذات بما هى هى و قطع نظر از جميع اغيار - مقام ذات - انتزاع شوند » ، بر خلاف ممكنات كه صفات و اسماء كمالى آنها هم مىتوانند از مقام ذات انتزاع شوند هم از خارج از ذات . همان‌طور كه ديده مىشود ، بيان قاعده به اين نحو مستلزم آن است كه مطلبى كه علامه فرمودند ، مبنى بر اينكه صفات و اسماء كمالى منتزع از مقام ذات‌اند ، نتيجهء اين قاعده شود نه مفاد آن ؛ يعنى ، از اين قاعده مىتوان نتيجه گرفت كه همهء صفات و اسماء كمالى واجب تعالى ذاتى هستند ؛ زيرا مقصود از صفت يا اسم ذاتى واجب تعالى صفت و اسمى است كه از خود وجود واجب قطع نظر از جميع اغيار - و لو آن غير حيثيت تعليليه باشد - انتزاع و بر آن حمل شود و بنابه اين قاعده صفات و اسماء كمالى واجب همه اين‌گونه‌اند ، پس ذاتىاند .\r\n\r\n2 - 5 : جواب صدر المتألهين\r\nصدر المتألهين ( ره ) در برخى از كتب خود ، بر خلاف استاد علامه ، قاعدهء مورد بحث را تنها شامل جهات كمالى نمىداند ، به نظر وى اين قاعده همهء جهات واجب را شامل مىشود ، اعم از كمالى و غير كمالى ، بنابراين هم شامل صفات حقيقى است هم اضافى « 1 » . پس به مقتضاى اين قاعده ، همان‌طور كه حيات و علم و قدرت براى واجب تعالى ضرورى ازلىاند ، خالقيت و\r\n\r\n\r\n","description":"","footnote":"\r\n( 1 ) . به نظر وى هرچند تكيه برخى از براهين اين قاعده بر صفات و اسماء كمالى است ولى برخى نيز مطلق صفات و اسما را شامل مىشوند ، مانند برهان دوم با شماره 1 - 2 - 3 .\r\n","page_name":" 173 ","page_number":173},
  {"content":"\r\n\r\nرازقيت و رحمانيت و امثالها نيز براى او ضرورى ازلىاند . باتوجه به اين ادعا ، اشكال مورد بحث قويا وارد مىشود : اولا ، اسم و صفتى براى واجب ضرورى ازلى است كه از ذات واجب قطع نظر از جميع اغيار انتزاع و بر آن حمل شود ، با اينكه اسما و صفات اضافى واجب چنين نيستند ، اينها از ذات واجب از آن جهت كه مرتبط با غير است انتزاع مىشوند ؛ ثانيا ، ضرورت ازلى با تغيير و تحول سازگار نيست ، پس اسم و صفتى كه براى ذات ضرورى ازلى است دائمى است و قابل حدوث و زوال و تغيير و تحول نيست ، در حالى كه آن دسته از اسما و صفات اضافى واجب تعالى كه از ارتباط ذات واجب با ممكنات مادى انتزاع مىشوند ، مانند خالق ، به تبع مضاف - ممكن مادى - حادث و زائل و متغير و متحول مىشوند . اين دو تنافى را چگونه مىتوان حل كرد ؟\r\nابتدا به تنافى دوم بپردازيم . به عقيدهء صدر المتألهين ، اين تنافى خودبخود منتفى است . به نظر ساير حكما ، برخى از اسما و صفات اضافى واجب تعالى ، به تبع تغيير و تحول در ممكنات مادى كه طرف ديگر اين اضافه‌اند ، تغيير و تحول مىيابند اما صدر المتألهين قائل است كه ، و لو قاعده مورد بحث شامل اسما و صفات اضافى واجب تعالى نشود و اين اسما و صفات ممكن و فى حد نفسه جايز التغيير باشند ، مىتوان اثبات كرد كه اينها ثابت‌اند و از هرگونه حدوث و زوال و تغيير و تحول در امان‌اند . پس وى ، صرف‌نظر از اينكه آيا جواز تغيير و تحول در اسما و صفات اضافى واجب منافى قاعده مورد بحث هست يا نه ، اثبات مىكند كه اين اسما و صفات ثابت‌اند .\r\nصدر المتألهين براى اثبات ثبات اسما و صفات اضافى واجب تعالى بر مبناى ساير حكما ، مىفرمايد اين صفات حاكى از اضافه و نسبت بين واجب و ممكن‌اند ؛ يعنى ، مضاف اليه آنها واجب تعالى است و مضاف آنها ممكن ولى ممكنى كه مضاف اليه حقيقى اين نسب و اضافات است امرى كلى و ثابت است نه جزئى و متغير . به تعبير ديگر ، اين صفات اولا و بالذات مستلزم تعلق و اضافه به يك امر كلى ثابت‌اند و ثانيا و بالعرض مستلزم تعلق به امور جزئى مندرج تحت آن كلى . پس هرچند خالقيت و رازقيت واجب تعالى مستلزم متعلّقى غير واجب‌اند ، متعلّق حقيقى آنها جز مخلوق كلى و مرزوق كلى نيست و مخلوقات و مرزوقات جزئى ، كه مصداق مخلوق كلى و مرزوق كلىاند ، متعلّق حقيقى اين‌دو اضافه نيستند ، مگر مجازا و بالعرض . بنابراين ، چون متعلّق حقيقى اين اضافات و نسب امور كلى ثابت‌اند ، خود\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nاين اضافات و نسب نيز ثابت‌اند و اسماء مأخوذ از آنها ، مانند خالق و رازق ، نيز ثابت و لايتغيرند . توضيح بيشتر دربارهء اين جواب از حوصلهء اين بحث خارج است .\r\nبراى اثبات ثبات اسما و صفات اضافى واجب تعالى بر مبناى حكمت متعاليه ، صدر المتألهين بر ربط حادث به قديم و ربط ثابت به سيال تكيه مىكند . به نظر وى ، همان‌طور كه تقسيم موجود به ذهنى و خارجى ، به كثير و واحد ، به بالقوه و بالفعل به خيروشر قياسى است نه نفسى ، تقسيم آن به حادث و قديم ( - غير حادث ) و به ثابت و سيّال نيز قياسى است « 1 » ؛ يعنى ، اگر موجودات فى نفسه و بدون قياس با غير ملاحظه شوند ، هيچيك از آنها حادث يا متغير نيستند ؛ دو صفت حدوث و تغير فقط هنگامى به موصوف نسبت داده مىشوند كه موصوف با غير موصوف يا - در مقادير - جزئى فرضى از موصوف با جزء فرضى ديگر مقايسه شود ، پس اين دو وصف وصف وجود قياسى موصوف‌اند ، نه وصف وجود نفسى آن ؛ و چون وجود قياسى اعتبارى است ذهنى و عقلانى و آنچه صرف‌نظر از قياس و سنجش ذهن در خارج وجود دارد همان وجود نفسى اشياست ، پس اشياء خارجى ، حتى ماديات و حتى خود حركت ، غير حادث‌اند و ثابت و قهرا در خارج بجز ربط غير حادث به غير حادث و ربط ثابت به ثابت نداريم « 2 » . براساس اين نظر ، اصلا هيچيك از افعال بارى فى نفسه حادث يا متغير نيستند تا صفت يا اسم انتزاع شده از آن حادث يا متغير باشد . آرى ، وجود اشياء مادى براى ما و در مقايسه با ما ، كه خود در ظرف زمان و مكان هستيم ، حادث و متغيرند ولى سخن در وجود اشياء مادى است فى نفسه نه در قياس با ما ؛ به تعبير ديگر ، وجود اشياء مادى در قياس با مجردات و واجب تعالى غير حادث‌اند و ثابت و در قياس با يكديگر حادث‌اند و متغيّر و صفات و اسماء اضافى واجب تعالى از وجود اشيا در قياس با واجب انتزاع مىشوند - كه در اين قياس همهء اشيا ثابت‌اند - نه وجود اشيا در قياس به يكديگر . توضيح بيشتر اين مطلب را در باب حركت بايد جستجو كرد .\r\nاكنون به تنافى اوّل بپردازيم . چگونه اسما و صفات اضافى واجب تعالى ، به مقتضاى اينكه مشمول قاعدهء مورد بحث‌اند ، براى واجب ضرورى ازلى هستند با اينكه اين صفات و اسما از خود ذات واجب قطع نظر از ممكنات قابل انتزاع نيستند ؟ يا بايد از شمول اين قاعده دست\r\n\r\n\r\n","description":"","footnote":"\r\n( 1 ) . الاسفار الاربعة ، ج 3 ، ص 68 .\r\n( 2 ) . حركت و زمان ، ج 2 ، ص 312 .\r\n","page_name":" 175 ","page_number":175},
  {"content":"\r\n\r\nبرداشت ، آن‌گونه كه علامهء طباطبائى دست برداشتند ، يا بايد ملتزم شد كه در انتزاع اين اسما و صفات نيز ممكنات دخالتى ندارند . به‌هرحال ، ضرورت ازلى يك صفت يا اسم براى واجب منافى است با اينكه غير واجب در انتزاع آن صفت يا اسم دخالت داشته باشد ، صفت يا اسمى كه براى واجب ضرورى ازلى است در مرتبهء ذات است و به هيچ‌وجه نمىتواند زائد بر ذات و متأخر از آن باشد ، با اينكه اين صفات و اسماء زائد بر ذات و متأخر از آن‌اند ، نه در مرتبهء ذات .\r\nصدر المتألهين در دو جا اشكال فوق را مطرح مىفرمايد و به جواب آن مىپردازد : يكى در شرح هدايه و ديگرى در اسفار .\r\nدر شرح هدايه ، در شروع جواب ، مطلب را طورى بيان فرموده كه گمان مىرود وى شمول قاعده را پذيرفته و صفات و اسماء اضافى واجب را نيز واجب مىداند و طبعا در صدد است كه به نحوى اثبات كند كه غير واجب در انتزاع آنها دخالت ندارد ، عبارت او چنين است :\r\nفذات الواجب و ان كانت غير كافية ابتداء فى حصول الصفة الاضافيّة له ، بل متوقف على حصول امر مّا غيره ، لكن ذلك الغير وجوده و وجوبه حاصل من الواجب تعالى . . . ، فبالحقيقة هذه الصفات النسبيّة لا تحصل الّا به تعالى . « 1 »\r\nولى پس از آن چنين نتيجه مىگيرد :\r\nو الحاصل انّ صفاته تعالى الاضافيّة ، و ان كانت زائدة على ذاته تعالى لكن ، لا يحصل بها كثرة فى ذاته . . . « 2 »\r\nاين نتيجه‌گيرى نشان مىدهد كه گمان فوق باطل است و ايشان قاعدهء مورد بحث را شامل صفات و اسماء اضافى نمىدانند ، زيرا در آن به زيادت اين صفات و اسما بر ذات تصريح شده است و زيادت آنها بر ذات جز به اين معنا نيست كه خود ذات بما هى هى و بدون دخالت غير منشأ انتزاع آنها نيست ؛ يعنى ، اين اسما و صفات براى ذات ضرورى ازلى نيستند ، پس حاصل كلام اينكه صدر المتألهين در شرح هدايه همان راهى را پيموده كه علامه در نهايه پيموده‌اند ؛ يعنى ، از شمول قاعده به نفع امكان اسما و صفات اضافى دست برداشته است .\r\nدر اسفار عكس اين راه را پيموده است و صريحا اعلام مىدارد كه اين قاعده شامل اسما و صفات اضافى واجب نيز مىشود و بنابراين براى ذات واجب ضرورى ازلىاند و براى رفع\r\n\r\n\r\n","description":"","footnote":"\r\n( 1 ) . شرح الهداية الاثيرية ، ص 296 .\r\n( 2 ) . همان .\r\n","page_name":" 176 ","page_number":176},
  {"content":"\r\n\r\nتنافى ، با تكيه بر اينكه معاليل واجب نسبت به واجب اضافهء اشراقى و وجود رابطاند ، قائل مىشود كه اين اسما و صفات نيز از خود ذات بما هى هى انتزاع مىشوند و هيچ غيرى در انتزاع آنها دخالت ندارد . عبارت او چنين است :\r\nفالحقّ انّ اضافات ذات الواجب تعالى الى الممكنات و نسبته الخلّاقيّة القيّوميّة اليها و اضوائه الساطعة على الذوات القابلة للوجود ليست متأخّرة عن تلك الماهيّات الممكنة و ليست اضافته كسائر الاضافات التى تكون بين الاشياء و تكون متأخّرة عن المنسوب و المنسوب اليه ، بل انّما يكون مصداق صفاته الاضافيّة ذاته بذاته ؛ يعنى ، انّ نفس ذاته بذاته كافية لانتزاع النسبة و المنسوب اليه ؛ فكما انّ بعلمه الكمالىّ الاجمالىّ يعلم جميع الاشياء و نسبتها اليه تعالى و بقدرته الكاملة يقيم جميع المقدورات ، فكذلك ذاته كافية فى انتزاع جميع اللواحق و كيفية لحوقها و نسبتها و اضافتها اليه تعالى ، فليس فى عالم الهيّته و صقع ربوبيّته شىء من المعانى العدميّة ، كالعدم و الامكان و الظن و الهزل و الحدوث و الزوال و التجدّد و التصرّم و الفقر . « 1 »\r\nتعيين مقدمات به كار رفته در استدلال صدر المتألهين و توضيح دقيق آنها خارج از بحث ماست .\r\n\r\n6 : توضيح يك استدراك\r\nپس از اشكال و جواب فوق ، مطلبى استدراك شده است . وجه استدراك اينكه در جواب اشكال گفته شد كه اسما و صفات اضافى واجب تعالى از فعل او ، يعنى از ممكنات ، انتزاع مىشوند ، نه از ذات واجب . به اين جواب مىتوان اشكال كرد كه چگونه ممكن است مفاهيمى از فعل انتزاع شوند ولى به فاعل نسبت داده شوند و صفت فاعل واقع شوند . استدراك مورد بحث ، در حقيقت ، جواب همين اشكال مقدّر است . اين مفاهيم - اسما و صفات اضافى واجب تعالى - هرچند از فعل واجب انتزاع مىشوند ولى از فعل واجب از آن جهت كه مرتبط با واجب است انتزاع مىشوند نه از ذات فعل ؛ به عبارت ديگر ، از حيثيت للغير و بالغير وجود ممكن انتزاع مىشوند ، نه از حيثيت فى نفسه آن ؛ يعنى از ارتباط ذات واجب با ممكن انتزاع مىشوند ، نه از ممكن فى نفسه و از اين‌رو صفت واجب‌اند . اكنون به مطالبى كه در اين استدراك آمده است بپردازيم .\r\n\r\n\r\n","description":"","footnote":"\r\n( 1 ) . الاسفار الاربعه ، ج 1 ، ص 127 .\r\n","page_name":" 177 ","page_number":177},
  {"content":"\r\n\r\nمطالب استدراك شده ، علاوه بر اجمال ، خالى از غموض نيست . باتوجه به اينكه تفصيل اين مطالب ، همان‌طور كه در متن كتاب هم ذكر شده ، در مرحلهء دوازدهم همين كتاب خواهد آمد ، بهتر است ما ابتدا مطالب را طبق آنچه در مرحلهء دوازدهم آمده توضيح دهيم و سپس به عبارت كتاب در اين فصل باز گرديم . در فصل دهم از مرحلهء دوازدهم چنين آمده است :\r\nلا ريب انّ للواجب بالذات صفات فعليّة مضافة الى غيره ، كالخالق و الرازق و المعطى و الجواد و الغفور و الرحيم الى غير ذلك ، و هى كثيرة جدّا يجمعها صفة القيّوم . و لمّا كانت مضافة الى غيره تعالى ، كانت متوقّفة فى تحقّقها على تحقّق الغير المضاف اليه و حيث كان كلّ غير مفروض معلولا للذات المتعالية متأخّرا عنها ، كانت الصفة المتوقّفة عليه متأخّرة عن الذات زائدة عليها ، فهى منتزعة من مقام الفعل منسوبة الى الذات المتعالية . فالموجود الامكانى مثلا له وجود لا بنفسه بل بغيره ، فاذا اعتبر بالنظر الى نفسه ، كان وجودا و اذا اعتبر الى غيره ، كان ايجادا منه و صدق عليه « انّه موجود له » . ثمّ انّ وجوده باعتبارات مختلفه ابداع و خلق و صنع و نعمة و رحمة ، فيصدق على موجده « انّه مبدع خالق صانع منعم رحيم » . . . و هذه الصفات الفعلية صادقة عليه تعالى صدقا حقيقيّا ، لكن لا من حيث خصوصيّات حدوثها و تأخّرها عن الذات المتعالية حتّى يلزم التغيّر فيه - تعالى و تقدّس - و تركّب ذاته من حيثيّات متغايرة كثيرة ، بل من حيث انّ لها اصلا فى الذات ينبعث عنه كلّ كمال و خير ، فهو تعالى بحيث يقوم به كلّ كمال ممكن فى موطنه الخاص به .\r\nحاصل عبارت فوق را مىتوان به صورت زير دسته‌بندى كرد :\r\n1 - وجود ممكنات نسبت به واجب تعالى وجود رابط « 1 » و اضافهء اشراقىاند .\r\n2 - هرچند وجود رابط و اضافهء اشراقى هيچ نحو استقلالى ندارد و حيثيتى جز حيثيت ربط ندارد و به تعبير فلسفى هرچند حيثيت فى نفسه ندارد ، عقل مىتواند آن را مستقل از علت و فى نفسه بنگرد ، پس عقل انسان هم قادر است وجود رابط را از آن جهت كه رابط است ، و عين الربط به علت است ، لحاظ كند و هم قادر است آن را مستقل و فى نفسه در نظر گيرد .\r\n3 - اگر عقل وجود رابط را مستقل از واجب تعالى لحاظ كند ، مفهوم وجود يا موجود را بر\r\n\r\n\r\n","description":"","footnote":"\r\n( 1 ) . ر . ك . مرحلهء دوم / فصل اوّل / 1 . ( جلد اول همين شرح ، چاپ اول ، ص 203 ) .\r\n","page_name":" 178 ","page_number":178},
  {"content":"\r\n\r\nآن حمل مىكند و اگر آن را به همان نحو كه هست ، يعنى به صورت ربط به واجب لحاظ كند ، مفهوم ايجاد را بر آن حمل مىكند . پس واقعيت ممكن از يك نظر وجود است و از نظر ديگر ايجاد واجب است .\r\n4 - در حالت دوم - كه عقل وجود رابط را از آن جهت كه ربط به واجب است اعتبار مىكند - همان‌طور كه بر وجود رابط مفهوم ايجاد صدق مىكند ، بر واجب نيز مفهوم موجد صدق مىكند . پس اگر عقل واقعيت ممكن را از آن جهت كه حقيقتا در خارج عين الربط به واجب است لحاظ كند ، واجب را به اعتبار اين ارتباط به موجد متصف مىكند . به همين ترتيب ، با لحاظ جهات ديگرى ، واقعيت ممكن به خلق و صنع و نعمت و رحمت متصف مىشود و واجب تعالى به خالق و صانع و منعم و رحيم .\r\n5 - اين محمولات ، گرچه به اعتبار ارتباط واجب با ممكنات - اضافهء اشراقى - بر واجب حمل مىشوند نه به اعتبار ذات واجب به تنهائى ، حمل آنها بر واجب حقيقى است نه مجازى ؛ پس اين اسما ، هرچند از اسماء فعلى و اضافى خداوندند ، اسم حقيقى « 1 » هستند نه مجازى . البته وجود و عدم آنها موجب كمال يا نقض واجب نيست ، كمال واجب تعالى به اين نيست كه موجد يا خالق يا رازق ممكنات است ؛ به فرض اينكه واجب تعالى هيچ موجودى را ايجاد نمىكرد و طبعا متصف به موجود و خالق و رازق نمىشد ، باز نقصى به او وارد نبود .\r\n6 - به لحاظ اينكه موجد و معطى يك كمال فاقد آن نيست و نه تنها فاقد آن نيست ، بلكه در واقعيت و ذات خود همان كمال را به نحو اشدّ و اكمل دارد ، واجب تعالى نيز كه موجد و معطى حقيقى تمام ممكنات است ، خود در مرتبهء ذات و وجود بسيط خود ، واجد تمام كمالات همهء ممكنات است به نحو اشدّ و اكمل و به تعبير فلاسفه به نحو اعلى و ارفع . معنى اين سخن اين نيست كه همهء كمالاتى كه ممكنات دارند به نحو متمايز و هريك باوجودى خاص به خود در ذات واجب موجودند به‌طورى كه ذات واجب مركب از آنهاست ، بلكه به اين معناست كه همهء كمالاتى كه همهء موجودات دارند در واجب تعالى با يك وجود جمعى واحد بسيط لايتناهى موجودند ، يعنى وجود واجب هم بتمامه مصداق علم است ، هم بتمامه مصداق قدرت ، هم بتمامه مصداق حيات ، هم بتمامه مصداق هركمال ديگرى ؛ نه اينكه جزئى از آن علم باشد ،\r\n\r\n\r\n","description":"","footnote":"\r\n( 1 ) . دقت شود كه اين حقيقى در مقابل مجازى است و با واژه حقيقى كه قبلا به كار برديم ، كه در مقابل اضافى بود و به‌معناى متقرر در ذات ، اشتباه نشود .\r\n","page_name":" 179 ","page_number":179},
  {"content":"\r\n\r\nجزئى قدرت ، جزئى حيات و هكذا . تعبير ديگر اين مطلب اين است كه هركمالى كه در نظر گيريم افراد طولى مختلفى دارد كه برخى ضعيف‌اند و برخى قوى و برخى اقوى و بالاخره هر كمالى يك فرد واجب نيز دارد ، منتها فرد واجب اين كمال همان فرد واجب آن كمال ديگر و نيز فرد واجب همهء كمالات ديگر است ، اين‌گونه نيست كه فرد واجب هركمالى غير از فرد واجب كمال ديگر باشد ، آن‌گونه كه فرد ممكن يك كمال مىتواند غير از فرد ممكن كمالات ديگر باشد ؛ به تعبير حكما ، هرچه وجود شديدتر و كاملتر شود ، بسيطتر و جمعىتر مىشود و هنگامى كه از نظر شدت لا يتناهى شد ، يعنى واجب شد ، بسيطترين و جمعىترين است . در حالىكه هيچ نحو كثرت و تركّبى در آن نيست ، واجد همهء كمالات به عاليترين نحو مىباشد ، بتمامه و بساطته مصداق اتّم هركمالى است .\r\n7 - گفته شد كه هركمالى در هرممكنى يافت شود همان كمال به شديدترين و قويترين نحو ، يعنى به نحو لايتناهى و واجب ، در واجب موجود است و وجود همين كمال لايتناهى در واجب علت و موجب آن كمال ممكن است ؛ به‌طورى كه اگر واجب در ذات و وجود خود فاقد آن كمال بود ، نمىتوانست آن كمال را در ممكنات ايجاد كند . از اينجا روشن مىشود كه هر كمالى در واجب اصلى دارد و به عبارت ديگر اصل هركمالى در واجب است و كمالات ممكنى كه از همان سنخ‌اند فرع و رشحه و اضافهء به آن اصل‌اند ؛ يعنى ، اصل هركمالى ، كه در ذات واجب است و عين وجود او است ، منشأ همهء كمالاتى است كه از سنخ آن اصل‌اند ، علم ذاتى وجوبى واجب تعالى منشأ و علت همهء علوم ممكنات است ، قدرت ذاتى وجوبى او منشأ و علت همهء قدرتهاى ممكنات است ، حيات ذاتى وجوبى او منشأ و علت حيات همهء ممكنات است « 1 » . از همين‌رو علوّ و مجد واجب به همان كمالات ذاتى اوست كه همه با يك وجود جمعى بسيط موجودند . به زبان حكما ، علوّ و مجد واجب به اين است كه وجود بسيط جمعى و لايتناهاى او طورى است كه همهء اين كمالات مىتوانند از آن ناشى شوند . پس علوّ و مجد واجب تعالى به اين نيست كه موجد علم - علم امكانى در ممكنات - است ، بلكه علوّ او به همان علم ذاتى خود است كه منشأ همهء اين علوم است ، علوّ و مجد او به اين است كه وجود او\r\n\r\n\r\n","description":"","footnote":"\r\n( 1 ) . فراموش نشود كه علم و قدرت و حيات او به يك وجود واحد بسيط وجوبى محض موجودند ، پس علم او در خارج عين قدرت او و حيات اوست ، بنابراين از عبارت فوق گمان نرود كه علم واجب غير وجود او و غير از قدرت او و غير از حيات اوست و هكذا .\r\n","page_name":" 180 ","page_number":180},
  {"content":"\r\n\r\nطورى است كه مىتواند منشأ همهء علوم امكانى شود و نيز علوّ و مجد واجب تعالى به اين نيست كه موجد حيات - محيى - است ، بلكه به همان حيات ذاتى خود است كه موجد حيات - حيات امكانى در ممكنات - است ، علوّ و مجد او به اين است كه وجودش طورى است كه مىتواند منشأ همهء حياتها باشد و همچنين علوّ و مجد او به اين نيست كه موجد مجردات - صانع - است ، بلكه به اين است كه وجودش طورى است كه مىتواند منشأ همهء مجردات باشد .\r\nبه تعبير خلاصه ، علوّ و مجد واجب تعالى به صفات و اسماء اضافى او از قبيل محيى ، صانع ، خالق ، رازق و امثالها نيست ، علوّ و مجد او به اين است كه وجودش به‌گونه‌اى است كه منشأ حيات و صنع و خلق و رزق است . به قول حكما : « فانّ الواجب بالذات ليس علوّه و مجده بنفس هذه الصفات الاضافيّة ، بل بكونه فى ذاته بحيث ينشأ منه هذه الصفات » . « 1 » وجود او ضرورى ازلى و لايتناهى است و طبعا وجود جمعى است و خود كمالى است لايتناهى كه اصل همهء كمالات است و لهذا مىتواند منشأ هركمالى شود ، پس همهء صفات اضافى واجب منشأ و اصلى در ذات دارند كه اگر اين منشأ نبود ، اتصاف واجب به آن صفت اضافى نيز محال بود ، اگر حيات ذاتى واجب نبود ، صدور حيات از واجب محال و طبعا اتصاف او به محيى نيز محال بود و هكذا فى ساير صفاته الاضافيه .\r\nاز توضيحات فوق روشن شد :\r\nاولا ، صفات اضافى واجب تعالى ، مانند خالق و رازق و محيى و صانع ، صفت حقيقى واجب‌اند نه مجازى ولى منشأ كمالى براى واجب تعالى نيستند .\r\nثانيا ، اين صفات زائد بر ذات و متأخر از آن‌اند ؛ يعنى ، مصداق آنها خود ذات بما هى هى نيست ؛ بلكه ذات است از آن جهت كه غير به او مرتبط است .\r\nثالثا ، اين صفات ممكن‌اند .\r\nرابعا ، محاذى هريك از اين صفات اضافى فعلى يك صفت ذاتى وجود دارد و وجود همين صفات ذاتى در واجب تعالى منشأ اتصاف او به آن صفت اضافى است .\r\nخامسا ، علوّ و مجد واجب تعالى به همين صفات ذاتى است كه منشأ صفات اضافىاند ، نه به خود آن صفات اضافى .\r\nسادسا ، اين صفات ذاتى همه واجب‌اند ؛ يعنى ، نسبت آنها به ذات واجب تعالى ضرورت\r\n\r\n\r\n","description":"","footnote":"\r\n( 1 ) . شرح الهداية الاثيريه ، ص 295 .\r\n","page_name":" 181 ","page_number":181},
  {"content":"\r\n\r\nازلى است ، خود ذات واجب بما هى هى و قطع نظر از همهء اغيار براى اتصاف به اين صفات كافى است .\r\nآنچه فوقا ذكر شد حاصل نظر علامه است دربارهء صفات اضافى يا فعلى واجب تعالى .\r\nاكنون به مطالب مذكور در اين استدراك باز گرديم . عبارت كتاب چنين است :\r\nنعم لوجود هذه النسب و الاضافات ارتباط واقعىّ به تعالى و الصفات المأخوذة للذات واجبة بوجوبها . فكونه تعالى بحيث يخلق و كونه بحيث يرزق الى غير ذلك صفات واجبة و مرجعها الى الاضافة الاشراقيّة و سيأتى تفصيل القول فيه فيما سيأتى ان شاء اللّه تعالى .\r\nقبلا گفته شد كه در اين عبارت ابهامهائى وجود دارد . در اينجا ما به يك يك آنها مىپردازيم و باتوجه به مطالبى كه در توضيح فصل دهم از مرحلهء دوازدهم آمد ، در صورت امكان ، آنها را توجيه و شرح مىكنيم .\r\nابهام اوّل : مقصود از واژه « وجود » در عبارت « لوجود هذه النسب و الاضافات » چيست ؟\r\nمگر گفته نشد كه نسب و اضافات وجود حقيقى و فى نفسه ندارند و وجود آنها قياسى عقلى است ؛ عقل است كه در مقايسهء موصوف با شىء ديگرى وصف و اسم اضافى را انتزاع مىكند ؛ يعنى ، خود وصف اضافى ، خود نسبت و اضافه ، وجود حقيقى در خارج ندارد ، پس چگونه در عبارت فوق براى آنها وجود فرض شده است ؟ علاوه بر اين ، بر فرض اينكه نسب و اضافات وجودى داشته باشند ، خود اين وجود عين ربط و ارتباط به طرفين اضافه است ، نه اينكه مضاف باشد و مرتبط ، پس چگونه است كه در عبارت فوق از آن با تعبير « لوجود » ياد شده است كه حرف « ل » گوياى آن است كه وجود آنها مرتبط است ، نه خود عين ربط باشد ؛ بهتر بود مىفرمودند : « وجود هذه النسب و الاضاف هو عين الربط به تعالى . »\r\nدر توضيح اين ابهام بايد گفت كه مقصود از « وجود » در عبارت فوق همان چيزى است كه در باب معقولات ثانيهء فلسفى مراد است . گاهى در مورد اين معقولات گفته مىشود : « اينها وجودشان در خارج است نه خودشان » يا گفته مىشود : « خارج ظرف وجود اينهاست نه ظرف خودشان » ، بر خلاف معقولات اولى كه خارج ظرف خود آنهاست و منظور اين است كه اينها وجودى خاص به خود ندارند ، بلكه وجود منشأ انتزاع آنها وجود اينها نيز هست ، باوجود منشأ انتزاعشان موجودند نه باوجود خودشان . در اينجا نيز واژه « وجود » به همين منظور به\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nكار رفته ؛ يعنى ، اين نسب و اضافات وجودى خاص به خود ندارند ، بلكه همان وجود منشأ انتزاعشان وجود اينها نيز هست ، موجوديت اينها به وجود منشأ انتزاعشان مىباشد و باتوجه به اينكه منشأ انتزاعشان همانا افعال بارى است ، مقصود از اينكه وجود اينها ارتباط واقعى با واجب تعالى دارند اين است كه منشأ انتزاع اين نسب و اضافات ، كه همان وجود ممكنات است ، با واجب تعالى ارتباط خارجى و واقعى دارند ( اضافهء اشراقى ) و از همين ارتباط اين نسب و اضافات ( صفات اضافى ) انتزاع مىشوند . البته باتوجه به اينكه وجود ممكنات نسبت به واجب اضافهء اشراقىاند و هيچ حيثيتى جز ربط و اضافهء به واجب ندارند ، بهتر بود از حرف « ل » استفاده نمىشد .\r\nابهام دوم : معلوم نيست كه مقصود از صفاتى مانند « كون الواجب تعالى بحيث يخلق » و « كونه بحيث يرزق » ، كه ما قبلا از آن با تعبير « كونه فى ذاته بحيث ينشأ منه هذه الصفات ، اى الخالقيّة و الرازقيّة » ياد كرديم ، صفات ذاتى است يا صفات فعلى آيا اين صفات غير از خالقيت يا خلق و رازقيت يا رزق‌اند يا عينا همانها هستند ؟\r\nتوضيح اين ابهام نيز روشن است . باتوجه به اينكه در متن اشكال و جواب صفاتى مانند خالقيت و رازقيت را صفات فعلى و ممكن دانستند ، در حالى كه در اينجا صفات مورد بحث را واجب و نه ممكن به حساب آورده‌اند ، معلوم مىشود كه اين صفات ذاتىاند نه فعلى و غير از خالقيت و رازقيت‌اند ؛ به ديگر سخن ، بازگشت اين‌گونه صفات به قدرت است كه از صفات ذاتى است .\r\nابهام سوم : باتوجه به اينكه در توضيح ابهام دوم گفته شد كه صفات مزبور - كونه تعالى بحيث يخلق او يرزق - صفات ذاتىاند نه فعلى و اينكه گفته شد كه در انتزاع صفات ذاتى چيزى غير از ذات واجب دخالت ندارد ، چگونه گفته شده است كه بازگشت اين اضافات به اضافهء اشراقى است . اضافهء اشراقى همان مقام فعل واجب تعالى است و بازگشت اضافات مزبور به اضافهء اشراقى مستلزم آن است كه فعل واجب در انتزاع اين صفات دخيل باشد و دخالت فعل واجب در انتزاع صفتى از صفات او مستلزم اين است كه آن صفت ذاتى نباشد ، با اينكه صفات مزبور ذاتى به حساب آمده‌اند نه فعلى . اين ابهام را چگونه مىتوان توجيه كرد ؟\r\nآنچه در مقام رفع اين ابهام مىتوان گفت اين است كه اضافه‌هايى مانند خالقيت و رازقيت ، هرچند در قالب اضافهء مقولى و داير بين طرفين بيان مىشوند ، واقعيت خارجى آنها\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nاضافه اشراقى است كه مضاف عين الربط به مضاف اليه است و منشأ اتصاف ذات ( مضاف اليه ) به اين صفات همان حيثيت ذاتى ( قدرت ) است كه صفتى ذات الاضافه مىباشد .\r\n\r\n7 : فروع\r\nو قد تبيّن بما مّر :\r\n\r\n1 - 7 : فرع اوّل - واجب تعالى واجد همهء كمالات است\r\nاوّلين نتيجه‌اى كه بر قاعدهء مورد بحث متفرع شده اين است كه واجب تعالى صرف وجود يا وجود صرف است ، سپس با تكيه بر صرافت وجود واجب تعالى در اين فرع و دو فرع بعدى به ترتيب سه مطلب ديگر نتيجه گرفته شده است :\r\n1 - واجب تعالى واجد همهء كمالات است ؛ ( در فرع اوّل )\r\n2 - واجب تعالى واحد است به وحدت حقّه ؛ ( در فرع دوم )\r\n3 - واجب تعالى بسيط است . ( در فرع سوم )\r\nبنابراين ، در اين فرع بايد سه مطلب را مورد بررسى قرار دهيم :\r\nالف ) مقصود از صرف وجود چيست ؛\r\nب ) چگونه از قاعدهء الواجب بالذات واجب من جميع الجهات مىتوان صرافت وجود واجب تعالى را نتيجه گرفت ؛\r\nج ) چگونه از صرافت وجود واجب نتيجه مىشود كه واجب تعالى واجد همهء كمالات است .\r\n\r\n1 - 1 - 7 : صرف وجود « 1 »\r\nدر باب وجود ذهنى گفتيم كه مقصود از صرف چيزى خالص آن چيز است ؛ يعنى ، خود آن چيز بدون اينكه با هيچ غيرى همراه باشد ، اين همراهى با غير اعم است از اينكه با غير خود تركيب شده باشد به تركيب اتحادى يا انضمامى يا صرفا با آن غير ربط و نسبتى داشته باشد به نحوى كه موجب خصوصيتى در آن شود ؛ مثلا ، انسان را در نظر مىگيريم . انسان در خارج فرزند پدر و مادرى است ، برادر و خواهرى دارد ، زمانى دارد ، مكانى دارد ، اندازه‌اى دارد ،\r\n\r\n\r\n","description":"","footnote":"\r\n( 1 ) . مقصود از وجود در اين بحث حقيقت خارجى وجود است .\r\n","page_name":" 184 ","page_number":184},
  {"content":"\r\n\r\nشكل و رنگ و زبرى و نرميى دارد ، نسبت به اجسام اطراف وضع خاصى دارد ، معلول چيزى است ، واحد است ، موجود است و هكذا . پس ماهيت انسان در خارج هميشه همراه است با غير خودش ، كه اين غير شامل كميت و كيفيت و وضعيت و زمان و مكان و اضافات او با سايرين و نيز وحدت و معلوليت و فعليت و غيره است . حال اگر انسانى فرض كنيم كه بجز انسانيت هيچ چيز ديگر در او يافت نشود . انسانى كه نه فرزند كسى است ، نه خواهر يا برادر كسى ، نه قد و اندازه دارد ، نه شكل و رنگى ، نه زبرى و نه نرميى ، نه وضعيتى ، نه نسبت و ربطى با كسى يا چيزى ؛ نه واحد است ، نه كثير است ، نه بالقوه است ، نه بالفعل و هكذا ؛ انسانى كه فقط انسان است و لا غير ، چنين انسانى صرف است ، صرف انسان يا انسان صرف است . البته گرچه چنين انسانى خدا هم نافريد ، فرض آن در ذهن ممكن است . پس لبّ كلام اينكه هرچيزى وقتى صرف است كه غير او همراه او نباشد ، بنابراين صرف وجود يا وجود صرف نيز وجودى است كه چيزى غير از وجود همراه او يافت نشود ، با غير وجود تركيب يا جفت نشده باشد .\r\nتا اينجا منظور از صرف وجود معلوم شد ولى نكتهء مهم اين است كه ببينيم مقصود از « غير وجود » چيست . در مورد ماهيات مقصود از « غير » آسان است ، همهء عرضيهاى يك ماهيت نسبت به آن غير به حساب مىآيند ولى غير وجود چه ؟ به نظر حكما ، در برابر وجود ، دو امر ديگر قرار دارد : يكى ماهيت و ديگرى عدم ؛ يعنى ، فقط ماهيت و عدم غير وجودند ؛ به تعبير روشنتر ، فقط ماهيت و عدم‌اند كه از سنخ وجود نيستند و دو سنخ ديگرند در برابر وجود ، پس مىتوان گفت : « صرف وجود وجودى است كه نه ماهيت دارد نه هيچ نوع عدمى » . اما اينكه ماهيت ندارد ، يعنى طورى نيست كه ذهن بتواند در ظرف خود آن را به دو حيثيت وجود و ماهيت تحليل كند ، طورى نيست كه مفهومى ماهوى از آن در ذهن منعكس شود ؛ اما اينكه هيچ نوع عدم ندارد ، يعنى هرامر كمالى و وجودى را اگر از آن جهت كه كمال است در نظر گيريم ، وجود صرف فاقد آن نيست ؛ عدم اين امر كمالى بر آن صدق نيست ؛ نمىتوان اين امر كمالى را از آن سلب كرد ؛ آرى ، اگر آن كمال محدود است ، حد آن از وجود صرف سلب مىشود ، زيرا حد يك چيز حاكى از عدم آن است و سلب حدّ كمال از وجود صرف - و به تعبير ديگر سلب كمال محدود از آن جهت كه محدود است از وجود صرف - يعنى سلب عدم از وجود صرف و سلب عدم از وجود صرف يعنى سلب « غير » از آن و سلب « غير » از صرف شىء نه تنها مضر به صرافت آن نيست ، بلكه ضرورى است . بنابراين ، در يك جمله ، مىتوان گفت : « وجود صرف\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nوجودى است كه ماهيت و عدم ندارد » . به همين دليل ، در كتاب پس از ذكر « وجود صرف » ، عبارت « لا ماهية له و لا عدم معه » را به آن عطف كرده‌اند ؛ اين عطف عطف تفسيرى است و در حقيقت تعريف وجود صرف است كه به دنبال آن ذكر شده است .\r\nضمنا از آنچه گفته شد ، جواب سؤال سوم : « چگونه از صرافت وجود واجب نتيجه مىشود كه واجب واجد همهء كمالات است ؟ » روشن شد ، زيرا همان‌طور كه در توضيحات فوق ديديم ، اصلا معناى اينكه صرف وجود هيچ نوع عدمى به همراه ندارد اين است كه فاقد هيچ كمالى از آن جهت كه كمال است نيست ، يعنى واجد همهء كمالات است . بنابراين ، تا اينجا ، به دو سؤال الف و ج پاسخ داديم و تنها سؤال ب باقى ماند كه ذيلا توضيح داده مىشود .\r\n\r\n2 - 1 - 7 : اثبات صرافت وجود واجب از طريق قاعدهء مورد بحث\r\nاينكه وجوب وجود من جميع الجهات مقتضى صرافت وجود است نه در كتاب ثابت شده و نه در ساير كتب فلسفى استدلالى دربارهء آن وجود دارد . لهذا بايد خود به استدلال بپردازيم . گفتيم كه وجود صرف وجودى است كه مشوب به ماهيت و عدم نيست ، بنابراين اثبات مطلب فوق متوقف است بر اثبات دو مطلب زير :\r\nالف ) وجوب وجود من جميع الجهات منافى است با ماهيت داشتن ؛\r\nب ) وجوب وجود من جميع الجهات منافى است با سلب هرنوع كمالى از آن جهت كه كمال است .\r\nاثبات مطلب اول : اثبات اين مطلب متوقف بر مقدمات زير است :\r\nمقدمهء اوّل : اگر واجب تعالى ماهيتى داشته باشد ، اين ماهيت قابل حصول در ذهن است « 1 » .\r\nزيرا بنابر فرض ، ماهيت غير وجود است « 2 » ، پس اگر واجب تعالى ماهيتى داشته باشد ، ماهيت او غير از حقيقت وجود اوست و به تعبير فلسفى وجود زائد بر ماهيت اوست ؛ پس حيثيت ماهيت واجب تعالى عينا همان حيثيت وجود خارجى او نيست ، همان‌طور كه حيثيت آن همان حيثيت عدم هم نيست و چنان كه در فصل دهم از مرحلهء يازدهم اين كتاب خواهد آمد ، چيزىكه حيثيتش عين خارجيت يا عين بطلان نباشد قابل حصول در ذهن\r\n\r\n\r\n","description":"","footnote":"\r\n( 1 ) . الاسفار الاربعه ، ج 6 ، ص 85 .\r\n( 2 ) . ر . ك . 1 - 1 - 6 .\r\n","page_name":" 186 ","page_number":186},
  {"content":"\r\n\r\nاست ، پس اگر واجب تعالى ماهيتى داشته باشد ، اين ماهيت قابل حصول در ذهن است ؛ يعنى ، مىتواند در قالب يك مفهوم ماهوى تصور شود . توجه شود كه ادعا اين نيست كه اگر واجب تعالى ماهيتى دارد حتما اين ماهيت بالفعل در ذهنى از اذهان حاصل است ، ادعا اين است كه قابل حصول است و لو بالفعل براى هيچ‌كس حاصل نشده باشد . به تعبير دقيقتر ، اگر واجب تعالى ماهيت داشته باشد ، اين ماهيت مىتواند تعيّن مفهومى به خود گيرد ، قابل آن است كه به صورت يك مفهوم تعقل شود .\r\nمقدمهء دوم : هرماهيت تامّ قابل حصول در ذهن از ساير مفاهيم و ماهيات منعزل است .\r\nبه تعبير رايج ، ماهيات بينونت عزلى دارند ، ماهيات مثار كثرت‌اند . منظور اين است كه هيچ ماهيت تامّى بر ماهيت تامّ ديگرى قابل حمل به حمل اوّلى نيست ، هيچ ماهيت تامّى ذاتى ماهيت تامّ ديگرى نيست . دليل اين مطلب روشن است ، ماهيت حاصل در ذهن ، در حقيقت ، يك مفهوم است و هرمفهومى غير از ساير مفاهيم است .\r\nنتيجه‌اى كه از دو مقدمهء فوق به دست مىآيد اينكه « اگر واجب تعالى ماهيتى داشته باشد ، از ساير مفاهيم و ماهيات منعرل است ؛ يعنى ، ساير مفاهيم و ماهيات به حمل اوّلى ذاتى از آن قابل سلب‌اند . » معناى اين سخن اين است كه اگر واجب ماهيتى داشته باشد و بتوان ساير مفاهيم و ماهيات يا برخى از آنها را بر آن ماهيت حمل كرد ، اين حمل حمل شايع عرضى است ، يعنى از باب حمل محمول عرضى بر ماهيت است .\r\nمقدمهء سوم : هرعرضى معلّل است .\r\nيعنى حمل هرمحمول عرضى بر ماهيت احتياج به لحاظ حيثيت تعليليه دارد ؛ به تعبير ساده‌تر ، هرشيئى در اتصاف به اوصاف عرضيش نياز به علت دارد .\r\nاز انضمام مقدمهء سوم به نتيجهء دو مقدمهء اوّل اين نتيجه حاصل مىشود كه اگر واجب تعالى ماهيتى داشته باشد ، حمل ساير مفاهيم و ماهياتى كه در ذهن هستند بر اين ماهيت احتياج به حيثيت تعليليه دارد .\r\nمقدمهء چهارم : هرمحمولى كه حمل آن بر شىء مستلزم لحاظ حيثيت تعليليه است نسبت به آن شىء ضرورى ازلى نيست . توضيح اين مقدمه در مطالب فصول قبل گذشت .\r\nبا منضم كردن اين مقدمه به نتيجهء سه مقدمهء اوّل نتيجهء زير حاصل مىشود :\r\nنتيجه : اگر واجب تعالى ماهيتى داشته باشد ، ساير مفاهيم و ماهيات نسبت به ذات او\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nضرورى ازلى نيستند و اين مناقض قاعدهء مورد بحث است كه به مقتضاى آن همهء مفاهيم و محمولاتى كه بر واجب تعالى قابل حمل‌اند - بجز صفات و اسماء اضافى - نسبت به ذات واجب تعالى ضرورى ازلىاند .\r\nبايد توجه داشت كه اين استدلال مبتنى است بر اينكه هرماهيتى حاكى از وجود و كمالى است « 1 » ، منتها ماهيت وقتى به نحو به شرط لا و تامّ اعتبار شود ، علاوه بر حكايت از وجود و كمال ، حاكى از تمام شدن و به پايان رسيدن اين كمال در حد خاصى نيز هست « 2 » و بنابراين هر ماهيتى اگر به نحو لابشرط اخذ شود ، نه به شرط لا ، فقط نمايندهء كمالى است از كمالات وجود و به هيچ نحو حاكى از محدوديت آن كمال در حد خاصى نيست . لهذا ماهيتى كه به اين نحو اخذ شود مىتواند يك جهت و صفت كمالى براى واجب به حساب آيد و طبعا به حمل شايع قابل حمل بر ماهيت واجب است - اگر واجب ماهيتى داشته باشد - ولى به لحاظ اينكه نسبت به ماهيت واجب عرضى است « 3 » ، براى ذات او ضرورى ازلى نيست « 4 » . آرى ، اگر ماهيات را حاكى از حدود وجود دانستيم نه از خود وجود - كه طبعا بازگشت آنها به معانى سلبى است - استدلال فوق ناتمام است .\r\nممكن است گفته شود كه صحت مقدمهء دوم مبتنى بر اين است كه ساير ماهيات را نيز تامّ فرض كنيم ، در اين صورت است كه هيچ ماهيتى ذاتى ماهيت ديگر نيست ، حتى جنس و فصل نيز با چنين لحاظى از ذاتيات ماهيت نوع به حساب نمىآيند ولى اگر ساير ماهيات را لابشرط اخذ كرديم نه تامّ ، به چه دليل نمىتوانند از ذاتيات ماهيت واجب باشند . جواب اين است كه در اين صورت يا بايد تمام اجناس و فصول همهء ماهيات در ماهيات واجب اخذ شده باشند كه اوّلا ، مستلزم تركب ذات واجب است و ثانيا ، فصول انواع يك جنس قابل جمع در ماهيت واحد نيستند و يا بايد ماهيت واجب مفهوم بسيطى باشد كه حاكى از تمام كمالاتى است كه همهء مفاهيم كمالى ديگر و همهء ماهيات ديگر حاكى از آنها هستند و اين محال است ، هرمفهومى خودبخود يك نحو تعينى دارد و به هيچ‌وجه مفهومى واحد نمىتواند از همهء جهات مصداق - و لو آن مصداق غير واجب باشد چه رسد به واجب - بدون كم و كاست\r\n\r\n\r\n","description":"","footnote":"\r\n( 1 ) . الاسفار الاربعه ، ج 2 ، ص 340 : « و الحاصل ان الماهيات الخاصه حكاية للوجود . »\r\n( 2 ) . لمعات الهيه ، ص 158 و رسالهء حمليه ، ص 40 - 42 .\r\n( 3 ) . به دليل مقدمهء دوم .\r\n( 4 ) . به دليل مقدمهء چهارم .\r\n","page_name":" 188 ","page_number":188},
  {"content":"\r\n\r\nحكايت كند ، حتى مفهوم وجود . در هرحال ، دقت بيشتر در اين مطلب احتياج به مجال بيشترى دارد و مناسب اين نوشتار نيست .\r\nاثبات مطلب دوم : مطلب دوم اين بود كه سلب يك كمال ، از آن جهت كه كمال است نه از آن جهت كه محدود است ، از واجب تعالى با وجوب وجود من جميع الجهات منافى است .\r\nاثبات آن مبتنى بر دو مقدمهء زير است :\r\nمقدمهء اول : اگر هركمالى را از آن جهت كه كمال است ، نه از آن جهت كه محدود است ، لحاظ كنيم ، واجب تعالى مىتواند واجد آن باشد .\r\nبه عبارت ديگر ، هرمفهوم وجودى اگر لابشرط اخذ شود ، به‌طورى كه حاكى از اين نباشد كه مصداق آن بايد در محدودهء آن مفهوم محصور باشد ، چنين مفهومى قابل حمل بر واجب است ، حمل آن بر واجب ممتنع نيست .\r\nمقدمهء دوم : اگر كمالى از واجب سلب شود ، اين كمال نسبت به واجب ضرورى ازلى نيست .\r\nدليل آن روشن است ، محمول و صفتى كه نسبت به شىء ضرورى است ، اعم از ضرورى ازلى يا ذاتى منطقى ، از آن قابل انفكاك و قابل سلب نيست .\r\nبنابر مقدمهء اوّل هركمالى از آن جهت كه كمال است مىتواند يك وصف و جهت كمالى براى واجب باشد و بنابر مقدمهء دوم اگر اين كمال از واجب قابل سلب باشد ، لازم مىآيد كه جهتى كمالى كه براى واجب ممكن « 1 » است نسبت به او ضرورى ازلى نباشد ، در حالى كه بنابه قاعدهء مورد بحث هرجهت كمالى كه براى واجب ممكن « 2 » باشد نسبت به او واجب - ضرورى ازلى - است .\r\nنتيجه : وجوب وجود من جميع الجهات با عدم ( سلب كمالى از كمالات ) سازگار نيست .\r\nاوّلا ، انّ الوجود الواجبىّ صرف ، لاماهيّة له و لا عدم معه ، فله كلّ كمال فى الوجود .\r\n\r\n2 - 7 : فرع دوم - وحدت حقّه واجب تعالى\r\n\r\n1 - 2 - 7 : وحدت عددى و وحدت حقّه\r\nبه‌طور متعارف ، تصورى كه انسان از وحدت و واحد دارد وحدت عددى و واحد بالعدد است .\r\n\r\n\r\n","description":"","footnote":"\r\n( 1 و 2 ) . مقصود امكان عام است كه مساوق است با « ممتنع نيست » .\r\n","page_name":" 189 ","page_number":189},
  {"content":"\r\n\r\nخصوصيت وحدت عددى اين است كه ، و لو در خارج مثل و مانندى نداشته باشد ، مىتوان مثل و مانند براى آن در خارج فرض كرد و در ظرف فرض و اعتبار آن وحدت را به كثرت تبديل نمود . پس اگر چيزى در خارج واحد بالعدد است ، مىتوان فرض كرد كه همزمان شىء ديگرى مانند آن در كنار آن قرار گيرد - تثنيه - يا اين شىء منعدم شود و در زمان ديگرى شىء ديگرى مانند آن موجود شود - تكرار - و بدين ترتيب واحد مفروض كثير شود . به تعبير فلسفى ، شيئى كه واحد بالعدد است قابل تثنيه و تكرار است ، فرض اينكه وحدت آن زائل شود و با تثنيه يا تكرار كثير شود محال نيست . با فرض شىء ديگرى در خارج كه همانند آن است ، چه همزمان با آن باشد و چه در زمان ديگرى ، مىتوان آن را در خارج كثير فرض كرد و در يك كلام واحد بالعدد واحدى است كه در مقابل آن كثرتى هم قابل فرض است ولى مقصود از وحدت حقّه وحدتى است كه در مقابل آن كثرتى قابل فرض نيست . شيئى كه واحد است به وحدت حقّه نمىتوان فرض كرد كه وحدتش زائل شود و كثرت جانشين آن گردد ، اين وحدت وحدتى است كه كثرت براى آن متصور نيست تا فرض زوال آن و جانشينى كثرت به جاى آن معقول باشد . دقت شود كه مدعا فقط اين نيست كه كثرت خارجى و بالفعل آن محال است ، مدعا اين است كه حتى فرض كثرت خارجى هم براى آن محال است و فرق آن با وحدت عددى در همين قسمت اخير مدعا - امتناع كثرت فرضى - است و الا ممكن است در خارج به اشيائى دست يابيم كه واحد بالعددند و اثبات شود كه وقوع فرد ديگرى همانند آنها - چه به صورت تثنيه و چه به صورت تكرار - محال است ، چنين اشيائى در عين اينكه واحد بالعددند ، كثرت خارجى و بالفعل آنها محال « 1 » است ، مانند صادر اول در فلسفهء مشّاء . به نظر حكماى مشّاء ، اولين موجودى كه از خداوند صادر مىشود واحد است ، نه مثل و مانند دارد و نه تكرار مىشود و بلكه وجود مثل و مانند براى آن يا تكرار آن محال « 2 » است ، درعين‌حال ذهن مىتواند فرض كند كه از اين موجود دو يا سه يا چهار فرد موجود باشد ، پس گرچه محال است كه صادر اول در خارج متعدد و كثير باشد ، ذهن مىتواند آن را در خارج متعدد و كثير فرض كند . بنابراين ، از اين جهت فرقى بين وحدت بالعدد و وحدت حقّه نيست ، اگر فرقى هست از اين جهت است كه براى وحدت عددى لااقل كثرت خارجى قابل فرض است ولى براى وحدت حقّه كثرت خارجى حتى قابل فرض هم نيست .\r\n\r\n\r\n","description":"","footnote":"\r\n( 1 و 2 ) . منظور امتناع وقوعى است نه ذاتى .\r\n","page_name":" 190 ","page_number":190},
  {"content":"\r\n\r\nبه تعبير ديگر ، شيئى كه حقيقتا متصف به وحدت است واحد حقيقى گاهى ذات آن به گونه‌اى است كه اباى از كثرت ندارد ، هم مىتواند واحد باشد هم كثير ، به چنين واحدى « واحد بالعدد » مىگويند و گاهى ذات آن به‌گونه‌اى است كه اباى از كثرت دارد ، مقتضى وحدت است ، به چنين واحدى « واحد حقّه » مىگويند . اوّلى مانند انسان واحد ، ماهيت انسان اباى از كثرت ندارد ؛ در خارج هم مىتوانيم انسانها داشته باشيم هم انسان واحد ، پس وحدت انسان وحدت عددى است . دومى مانند انسان صرف ، چنان كه توضيح خواهيم داد ، صرف يك چيز قابل تعدد نيست ، نمىتوان فرض كرد كه در خارج دو صرف از چيز خاصى وجود دارد ، خود نفس صرافت با تعدد و كثرت سازگار نيست ، پس وحدت انسان صرف وحدت حقّه است نه عددى .\r\n\r\n2 - 2 - 7 : اثبات وحدت حقّهء واجب تعالى\r\nاثبات مطلب فوق مبتنى بر دو مقدمهء زير است :\r\nمقدمهء اوّل : وجود واجب تعالى وجود صرف است .\r\nمقدمهء دوم : هرامر صرفى وحدتش وحدت حقّه است .\r\nنتيجه : وجود واجب تعالى وحدتش وحدت حقّه است ، واجب تعالى واحد است به وحدت حقّه . اثبات مقدمهء اول در 2 - 1 - 7 گذشت ، اثبات مقدمهء دوم مبتنى بر دو مقدمهء زير است :\r\nالف ) صرافت منافى است با هرنوع مقارنت با غير .\r\nب ) هرنوع كثرتى مستلزم مقارنت با غير است .\r\nنتيجه دو مقدمهء الف و ب اينكه صرافت منافى هرنوع كثرتى است . مقدمهء الف در 1 - 1 - 7 گذشت . دليل مقدمهء ب نيز در فصل بيستم از مرحلهء دوازدهم اين كتاب خواهد آمد . البته در كتاب از اين استدلال استفاده نشده است ، بلكه از برهان خلف استفاده شده ، آن هم در خصوص وجود صرف نه هرامر صرفى . اگر بخواهيم برهان كتاب را دربارهء هرامر صرفى باختصار اقامه كنيم چنين خواهد بود :\r\nفرض مىكنيم شىء صرفى متعدد است ، مثلا دوتاست ، در اين صورت يا اين‌دو باهم فرقى دارند يا هيچ فرقى از هيچ جهتى ندارند . در حالت دوم فرض ما فرض متناقضى است ، فرض واحدى است كه از همان جهت كه واحد است كثير است ، زيرا فرض دوئى و تعدد فرض غيريّت است و غيريّت مستلزم فرق است ، در حالى كه فرض كرده بوديم دوتائى هستند\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nكه هيچ فرقى باهم ندارند . در حالت اول يا يكى از اين دو صرف چيزى دارد كه ديگرى ندارد ، يا هريك واجد چيزى است كه ديگرى فاقد است ، در هردو صورت ما به الافتراقى وجود دارد . اين ما به الافتراق لزوما غير از خود شىء صرف است ، زيرا بنابه فرض شيئى كه فاقد اين ما به الافتراق است نيز صرف شىء است و واجد آن نيست ؛ بنابراين شيئى كه واجد اين ما به الافتراق است خود شىء است مقارن با غير و صرف نيست ، در حالى كه صرف فرض شده بود و اين خلاف فرض است و محال . در مورد خصوص وجود ، قسمت اخير برهان را به اين شكل نيز مىتوان بيان كرد كه صرف ديگر ، كه فاقد اين ما به الافتراق است ، مركّب است از وجود و عدم اين ما به الافتراق ، يعنى تمايز دو صرف و كثرت آنها ناشى از مقارنت صرف دوم است با عدم ما به الافتراق ، و مقارنت با عدم منافى صرافت وجود است . به‌هرحال ، اگر واقعا صرف چيزى را درست تصور كنيم ، يعنى فرض كنيم چيزى را كه هيچ مقارنتى با غير ندارد ، خودش است خالص و تنها بدون همراهى با غير ، خواهيم ديد كه دوم براى آن قابل فرض نيست ، هرچه را دوم آن فرض كنيم با دقت معلوم مىشود كه همان خود اوّلى است كه دوباره فرضش كرده‌ايم . پس لبّ كلام اينكه صرف شىء واحدى است كه قابل كثرت نيست ، يعنى فرض اينكه در خارج از شيئى صرف دو تا وجود داشته باشد فرض امرى است محال و چنان كه در 1 - 2 - 7 گفتيم ، چنين وحدتى را « وحدت حقّه » مىگويند ، پس هرچيز صرفى وحدتش وحدت حقّه است :\r\nو ثانيا ، انّه واحد وحدة الصرافه و هى المسمّاة بالوحدة الحقّة بمعنى انّ كل ما فرضته ثانيا له امتاز عنه بالضرورة بشىء من الكمال ليس فيه ، فتركّبت الذات من وجود و عدم و خرجت عن محوضة الوجود و صرافته و قد فرض صرفا ، هف ، فهو فى ذاته البحتة بحيث كلّما فرضت له ثانيا عاد اوّلا و هذا هو المراد بقولهم : « انّه واحد لا بالعدد . »\r\n\r\n3 - 7 : فرع سوم - بساطت واجب تعالى\r\nنتيجهء ديگرى كه از صرافت وجود واجب تعالى گرفته‌اند اين است كه واجب تعالى بسيط است . بايد توجه داشت كه خود صرافت مقتضى بساطت نيست ، اين‌طور نيست كه هرصرفى بسيط باشد و طبعا هرمركّبى غير صرف ، صرافت به خودى خود منافى تركب نيست ، زيرا به اذعان خود حكما همهء ماهيات را مىتوان صرف در نظر گرفت ، با اينكه بسيارى از آنها\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nمركب‌اند نه بسيط ؛ اگر صرافت مقتضى بساطت بود ، فرض مركب صرف منجر به خلف مىشد ، در حالى كه چنين نيست .\r\nبنابراين ، اين خصوص وجود است كه صرافت آن مقتضى بساطت آن است ، نه هرامر صرفى ، اكنون به برهان مطلب بپردازيم كه مبتنى بر دو مقدمهء زير است :\r\nمقدمهء اوّل : صرف وجود ماهيت ندارد .\r\nمقدمهء دوم : هرچيزىكه ماهيت ندارد جزء ندارد : نه جزء عقلى و نه جزء خارجى « 1 » .\r\nنتيجه : صرف وجود نه اجزاء عقلى دارد ، نه اجزاء خارجى .\r\nصحت مقدمهء اوّل مبتنى بر تعريف صرف وجود است كه گذشت . دليل صحت مقدمهء دوم اينكه هرچيزىكه ماهيت ندارد ، اجزاء عقلى ، مانند جنس و فصل و مادّه و صورت عقلى ، ندارد و بنابه اين قاعدهء كلى « كل بسيط فى العقل بسيط فى الخارج دون العكس » ، چيزىكه اجزاء عقلى ندارد اجزاء خارجى هم ندارد ، پس صرف وجود ، به لحاظ اينكه ماهيت ندارد ، نه جزء عقلى دارد و نه جزء خارجى . توضيح اين قاعده و تفصيل بيشتر دربارهء كبراى اين برهان را بايد در كتب مفصل جستجو كرد :\r\nو ثالثا ، انّه بسيط لا جزء له لا عقلا و لا خارجا و الّا خرج عن صرافة الوجود و قد فرض صرفا ، هف .\r\nدر اين فرع ، از طريق صرافت وجود واجب تعالى ، فقط اثبات شد كه واجب تعالى اجزاء عقلى يا خارجى ندارد ولى از طريق صرافت وجود مىتوان ساير انواع تركيب را نيز از واجب نفى نمود . انواع تركيب عبارت‌اند از :\r\n1 - تركيب از مادّه و صورت خارجى ؛\r\n2 - تركيب از مادّه و صورت ذهنى ؛\r\n3 - تركيب از جنس و فصل ؛\r\n4 - تركيب از وجود و ماهيت ؛\r\n5 - تركيب از وجود و عدم ؛\r\n6 - تركيب از اجزاء مقدارى .\r\nبا نفى ماهيت از وجود صرف و به كمك برهان سابق الذكر ، چهار تركيب اوّل از واجب\r\n\r\n\r\n","description":"","footnote":"\r\n( 1 ) . الاسفار الاربعه ، ج 6 ، ص 103 .\r\n","page_name":" 193 ","page_number":193},
  {"content":"\r\n\r\nتعالى منتفى است و باتوجه به اينكه وجود صرف مقارن هيچ نحو عدمى نيست ، تركيب پنجم نيز از واجب تعالى منتفى است ؛ و باتوجه به اينكه هرچيزىكه اجزاء مقدارى دارد يا ماهيتش كمّيّت است يا جسم ، با انتفاء ماهيت از واجب اجزاء مقدارى نيز از او منتفى است ؛ لهذا صرافت وجود واجب تعالى مقتضى بساطت محض او و نفى هرگونه تركيبى از اوست .\r\n\r\n4 - 7 : فرع چهارم - عدم زيادت صفات واجب تعالى بر ذات\r\nهمان‌طور كه ديديم ، واجب تعالى ماهيت ندارد ، پس مقصود از ذات واجب تعالى حيثيت لابشرطى « 1 » كه هم بتواند در خارج باوجود خارجى موجود شود و هم در ذهن باوجود ذهنى نيست ، منظور از ذات او همان حقيقت وجود خارجى اوست . از همين‌جا معلوم مىشود كه مراد از عدم زيادت صفات بر ذات عدم زيادت آنهاست بر حقيقت وجود واجب تعالى و معناى آن اين است كه يك وجود بسيط لايتناهى صرف است كه بتمامه هم مصداق وجود است هم مصداق وجوب هم مصداق وحدت هم علم هم قدرت هم حيات و هم ساير صفات ؛ مصداق همهء صفات يك واقعيت بسيط صرف است و آن همان وجود واجب تعالى است كه همان ذات اوست ، نه اينكه هريك از صفات مصداق و واقعيتى دارند غير از ذات و غير از مصداق و واقعيت صفات ديگر كه با انضمام آنها به ذات واجب متصف به آن صفات مىشود ، آنچنانكه بسيارى از صفات ممكنات مادى چنين‌اند . پس صفات واجب تعالى مصداقا همه عين يكديگر و عين ذات مىباشند ، هرچند مفاهيم آنها متفاوت است . در اين فرع ابتدا از قاعدهء « واجب بالذات واجب من جميع الجهات است » نتيجه مىگيرند كه منشأ انتزاع وجوب و وجود در واجب تعالى يكى است و سپس از اين مطلب نتيجه مىگيرند كه صفات واجب همه عين يكديگرند و عين ذات‌اند . ابتدا به مطلب اوّل بپردازيم . چرا وجوب من جميع الجهات مقتضى اين است كه همان چيزىكه منشأ انتزاع وجود است بعينه منشأ انتزاع وجوب باشد ؟\r\nجواب اين سؤال را بايد در ماهيت نداشتن واجب جستجو كرد . گفتيم وجوب وجود من جميع الجهات مستلزم نفى ماهيت از واجب تعالى است و اكنون مىگوئيم نفى ماهيت از واجب تعالى نيز مستلزم اين است كه منشأ انتزاع وجوب ذاتى همان منشأ وجود باشد « 2 » ؛ به\r\n\r\n\r\n","description":"","footnote":"\r\n( 1 ) . لابشرط از ذهن و خارج .\r\n( 2 ) . بداية الحكمه ، ص 36 .\r\n","page_name":" 194 ","page_number":194},
  {"content":"\r\n\r\nعبارت ساده‌تر ، مستلزم اين است كه وجوب ذاتى وصف منتزع از حقيقت وجود خارجى واجب باشد ، بر خلاف ممكنات كه امكان ذاتى آنها وصف منتزع از ماهيت آنهاست ، نه از حقيقت خارجى وجود آنها . دليل اين مطلب روشن است : واجب تعالى ماهيت ندارد ، پس ذات او جز همان حقيقت وجود خارجى او نيست ؛ پس اگر ذات او را متصف به وجوب مىكنيم ، جز به اين معنا نمىتواند باشد كه حقيقت خارجى وجود او متصف به وجوب ازلى است ؛ يعنى ، همان چيزىكه مصداق و محكىّ بالذات و به تعبير كتاب منشأ انتزاع وجود است همان خودش مصداق و محكىّ بالذات و منشأ انتزاع وجوب ازلى نيز هست . آرى ، در ممكنات كه ذات آنها ، كه همان ماهيت آنهاست ، غير از حقيقت وجود آنهاست متصور است كه ذات احكامى داشته باشد و حقيقت وجود احكام ديگرى ؛ ذات متصف به امكان بالذات و وجوب يا امتناع بالغير باشد و حقيقت وجود متصف به وجوب ذاتى منطقى و طبعا منشأ انتزاع وجود همان حقيقت خارجى وجود آنها باشد و منشأ انتزاع امكان ذات و ماهيت آنها و منشأ انتزاع وجوب يا امتناع ماهيت به شرط وجود يا عدم علت ولى در واجب ، كه نه علتى براى او متصور است نه ماهيتى و ذات او همان حقيقت خارجى وجود اوست ، همان حقيقت خارجى هم منشأ انتزاع وجود است هم منشأ انتزاع وجوب .\r\nاما اينكه مطلب فوق مستلزم عدم زيادت صفات بر ذات است ، از آن‌روست كه در مباحث الهيات بالمعنى الاخص ثابت شده است كه اگر وجودى خود منشأ انتزاع وجوب بود ؛ يعنى ، بدون در نظر گرفتن هيچ حيثيت تعليليه يا تقييديه‌اى و بدون هيچ شرط و وصف و وقتى حتى شرط مادام الذات و خلاصه قطع‌نظر از جميع اغيار مصداق مفهوم وجود بود و به تعبير فلسفى اگر مفهوم وجود با حيثيت اطلاقيه بر واقعيتى حمل شد ، چنين واقعيتى در عين بساطت واجد همهء كمالات است ، يعنى با حيثيت اطلاقيه مصداق هرمفهوم كمالى ديگر نيز هست و هيچ مفهومى را نمىتوان از آن سلب كرد ، مگر عدم را و مفاهيمى را كه يا بازگشت به عدم مىكنند يا مستلزم عدم هستند . پس واقعيت واجب تعالى همان‌طور كه در عين بساطت و قطع نظر از جميع اغيار و جميع حيثيات و جميع شروط مصداق مفهوم وجود و وجوب هست ، نيز مصداق مفهوم علم ، قدرت ، حيات ، وحدت و هرمفهوم كمالى ديگرى از آن جهت كه كمال است هست ، بنابراين صفات واجب تعالى مصداقا همه عين يكديگر و همه عين ذات او مىباشند :\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nو رابعا ، انّ ما انتزع عنه وجوبه هو بعينه ما انتزع عنه وجوده و لازمه انّ كلّ صفة من صفاته - و هى جميعا واجبة - عين الصفة الاخرى و هى جميعا عين الذات المتعالية .\r\n\r\n5 - 7 : فرع پنجم - وجود واجب تعالى نقيض مطلق عدم\r\nدر اين فرع به دو مطلب اشاره مىكنند : اوّل اينكه وجوب وجود امرى خارج از ذات واجب نيست ، همان‌طور كه وحدت واجب خارج از ذات واجب نيست . توضيح اين مطلب در فرع قبل گذشت . مقصود همان عدم زيادت صفات بر ذات ؛ يعنى ، وحدت مصداقى صفات واجب است ؛ مصداق وجود و وجوب و وحدت و ساير صفات كمالى واجب همان واقعيت بسيط لايتناهى واجب است ، هرچند مفاهيم آنها متغايرند .\r\nمطلب دوم تفسير وجوب ازلى واجب تعالى است . توضيح اينكه در ممكنات ماهيتى متصور بود غير از وجود آنها و طبعا در به دو نظر مىتوانستيم اين‌دو را باهم بسنجيم و ببينيم نسبت آنها چگونه است : وجوبى است يا امكانى يا امتناعى ، هرچند پس از فحص و بررسى روشن مىشد كه اين نسبت فقط امكانى است . در هرحال ، امكان ماهوى كيفيت نسبت بين ماهيت و وجود ممكن است ، همان‌طور كه وجوب يا امتناع بالغير نيز كيفيت همين نسبت است به شرط لحاظ كردن وجود يا عدم علت ولى نظر به اينكه واجب تعالى ماهيتى ندارد تا آن را باوجود بسنجيم و كيفيت نسبت آنها را تعيين كنيم ، معناى وجوب ازلى واجب تعالى كيفيت نسبت نيست ، معناى آن اين است كه واقعيت واجب تعالى با حيثيت اطلاقيه مصداق مفهوم وجود است ؛ يعنى ، بدون هيچ حيثيت تعليليه و تقييديه‌اى ، بدون هيچ شرط - حتى شرط مادام الذات - يا وصف يا حال يا وقتى و خلاصه قطع نظر از هرغيرى مناقض و طارد عدم است . اين نوع مناقضه مستلزم مناقضه با مطلق عدم است ، براى روشن شدن مدعا فرض مىكنيم واقعيتى با حيثيت تعليليه مصداق مفهوم وجود است ، يعنى براى موجوديت ، براى طرد عدم ، نياز به علت دارد ، به شرط وجود علت موجود است ؛ واضح است چنين موجودى در صورت نبودن علت طارد عدم نيست ، پس اين موجود مطلقا طارد عدم نيست و به تعبير كتاب طارد مطلق عدم نيست بلكه طارد عدم خاصى است ، طارد عدمى است كه در ظرف شرط متصور است ، يعنى اگر عدم آن را در ظرفى كه علتش موجود است در نظر گيريم ، اين موجود چنين عدمى را طرد مىكند ولى عدم آن را در ظرف عدم علت طرد نمىكند ؛ و به همين ترتيب است در حيثيت تقييديه و\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nشرط مادام الذات يا مادام الوصف و غيره . حال اگر فرض كنيم واقعيتى مطلقا موجود است و حيثيت تعليليه و تقييديه و قيد و شرط و غير ذلك در موجوديت آن دخالت ندارد ، چنين موجودى مطلقا طارد عدم است ، هرنوع عدمى از آن سلب مىشود و هيچ مفهومى كه به نحوى حاكى از عدم باشد بر آن قابل حمل نيست ، اعم از خود مفهوم عدم يا مفاهيم ثبوتيى كه مستلزم عدم‌اند از آن جهت كه مستلزم عدم‌اند ؛ همه و همه از آن سلب مىشوند .\r\nضمنا از آنچه گفته شد تفاوت وجود ممكن و واجب نيز معلوم شد . وجود ممكن نيز ذاتا مناقض و طارد عدم است ولى نه مطلق عدم بلكه عدم به شرط وجود علت . اگر بخواهيم اين مطلب را به زبان حكمت متعاليه بيان كنيم ، بايد بگوئيم كه از آنجا كه وجود ممكن نسبت به واجب وجود رابط و اضافهء اشراقى است و از آنجا كه وجود رابط هيچ نحو نفسيت و خوديى ندارد ، پس وجود ممكنات به خودى خود و فى نفسه هيچ حكمى ندارند ، نه وجودند نه عدم ، نه موجودند نه معدوم ، نه طارد عدم‌اند نه غير طارد و هكذا ، زيرا خودى ندارند تا تعبير « به خودى خود » دربارهء آنها معنا پيدا كند ، نفسيتى ندارند تا تعبير « فى نفسه » در مورد آنها مصداق يابد .\r\nپس اگر سؤال كنيم « آيا وجود ممكن فى نفسه موجود است و طارد عدم ؟ » جواب منفى است و اگر سؤال كنيم « آيا وجود ممكن فى نفسه معدوم است ؟ » باز جواب منفى است و مستلزم ارتفاع نقيضين هم نيست ، وجود رابط اگر حكمى دارد از آن جهت است كه رابط است و طبعا در هرحكم حقيقى بر آن بايد واجب را ملحوظ داشت ؛ يعنى ، هرحكم حقيقى بر وجود رابط در حقيقت بيان‌كنندهء رابطهء اوست با واجب ، به همين دليل وجود و موجوديت رابط عينا همان ايجاد واجب است ، وجوب آن عينا همان ايجاب واجب است و طرد او عدم را عينا همان اطراد « 1 » واجب است عدم را .\r\nبه تقرير ديگر ، وجود رابط هيچ‌گونه خودى و نفسيتى ندارد ، فى غيره است نه فى نفسه ، لذا در واقع و نفس الامر به هيچ حكمى فى نفسه محكوم نمىشود ؛ اگر حكمى دارد ، از آن جهت است كه عين الربط به علت است . از سوى ديگر ، عقل در هرحكمى محكوم عليه را مستقل و فى نفسه لحاظ مىكند ، و لو در واقع فى نفسه نباشد ، و الّا اصلا قادر به حكم نيست ، از اين‌رو در احكامى كه بر وجود رابط مىكند آن را نيز مستقل و فى نفسه لحاظ مىكند . پس از يك طرف ، در واقع و نفس الامر ، وجود رابط بدون وجود مستقل ، كه مربوط اليه آن است ، حكمى ندارد . از\r\n\r\n\r\n","description":"","footnote":"\r\n( 1 ) . اطراده‌اى جعله طاردا .\r\n","page_name":" 197 ","page_number":197},
  {"content":"\r\n\r\nسوى ديگر ، عقل مجبور است براى حمل همان احكامى كه بر رابط از آن جهت كه رابط است بار است آن را فى نفسه ، يعنى مستقل از مربوط اليه ، لحاظ كند و اين يك نوع تنافى بين ذهن و خارج است . براى رفع اين تنافى و مطابقت حكم با واقع ، بايد وقتى وجود رابط را محكوم عليه قرار مىدهيم ، علت آن را نيز با آن ملحوظ داريم ، يعنى حكم را به شرط وجود علت بر آن بار كنيم . پس اگر حكم مىكنيم به اينكه وجود رابط - يا معلول يا ممكن - موجود است و طارد عدم است ، دنبال آن بايد اضافه كرد « به شرط وجود علت » يا « به ايجاد علت » و هكذا واجب است و طارد عدم است به ايجاب علت و اطراد آن عدم را و الّا حكم ما مطابق واقع نخواهد بود . پس به‌هرحال ، هم وجود واجب مناقض عدم و طارد آن است هم وجود ممكن ولى وجود واجب بدون لحاظ غير چنين است و وجود ممكن با لحاظ وجود واجب و به تعبير كتاب با انضمام وجود مستقل ؛ وجود و وجوب و طرد عدم در واجب به ايجاد و ايجاب و اطراد غير بازنمىگردد ولى در ممكن بازگشت مىكند :\r\nو خامسا ، انّ الوجوب من شؤون الوجود الواجبى كالوحدة غير خارج من ذاته و هو تأكّد الوجود الذى مرجعه صراحة مناقضته لمطلق العدم و طرده له ، فيمتنع طروّ العدم عليه .\r\nو الوجود الامكانىّ ايضا و ان كان مناقضا للعدم مطاردا له ، الّا انّه لمّا كان رابطا بالنسبة الى علّته التى هى الواجب بالذات بلاواسطة او معها و هو قائم بها غير مستقلّ عنها بوجه ، لم يكن محكوما به حكم فى نفسه الّا بانضمام علّته اليه ، فهو واجب بايجاب علّته التى هى الواجب بالذات يأبى العدم و يطرده بانضمامها اليه .\r\n* * * *\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\nفصل پنجم الشىء ما لم يجب لم يوجد\r\n\r\n1 : توضيح مدعا\r\nاز ديگر قواعد مشهور در فلسفهء اسلامى قاعدهء « الشىء ما لم يجب لم يوجد » . است براى روشن شدن معناى اين قاعده ، بايد ابتدا به سه مقدمهء زير توجه داشت :\r\n1 - در مباحث پيشين ، گفته شد : « الماهيّة من حيث هى ليست الّاهى » ؛ يعنى ، ماهيت به خودى خود و صرف‌نظر از تمام اغيار فقط اقتضاى حمل ذات و ذاتيات خود را بر خود دارد و اقتضاى حمل هيچ محمول ديگرى را بر خود ندارد . پس ماهيت بما هى هى نه ايجاب مىكند كه موجود باشد و نه ايجاب مىكند كه موجود نباشد و معدوم باشد ؛ هم با موجود بودن سازگار است هم با معدوم بودن ؛ به تعبير ديگر ، نه وجود براى آن ضرورى است و نه عدم ، همچنانكه نسبت به ساير اوصاف و محمولات نيز همين‌گونه است : ماهيت بما هى هى نه اقتضاى كليت دارد نه اقتضاى جزئيت ؛ نه اقتضاى وحدت دارد نه اقتضاى كثرت ؛ نه ايجاب مىكند كه حادث باشد نه ايجاب مىكند كه قديم باشد .\r\n2 - از آنچه در مقدمهء اوّل گفته شد ، مىتوان نتيجه گرفت كه ماهيت بما هى هى ممكن « 1 » است ، زيرا گفته‌ايم كه امكان سلب ضرورت وجود و عدم است و به تعبير ديگر تساوى نسبت شىء است به وجود و عدم .\r\n3 - ماهيت ، به لحاظ اينكه ممكن است ، نه مىتواند خود سبب تحقق يا عدم تحقق خود شود و نه مىتواند بدون هيچ سببى موجود يا معدوم شود ، زيرا در هرحال ترجّح بلامرجّح لازم مىآيد كه محال است ؛ پس موجود يا معدوم شدن آن ، ترجّح جانب وجود يا عدم براى آن ، مستند به امر ديگرى است كه به آن « علت » يا « سبب » مىگويند و طبعا به ماهيت نيز\r\n\r\n\r\n","description":"","footnote":"\r\n( 1 ) . مقصود از اين امكان همان امكان خاص است .\r\n","page_name":" 199 ","page_number":199},
  {"content":"\r\n\r\n« معلول » يا « مسبّب » . بنابراين ، علت است كه ماهيت را از حالت تساوى خارج كرده يا جانب وجود را براى آن مرجّح و آن را موجود مىكند و يا جانب عدم را مرجّح و آن را معدوم مىنمايد .\r\nاكنون سخن در رابطهء بين ماهيت - معلول - است با علت آن : آيا رابطه‌اى است ضرورى يا غيرضرورى ؟ آيا ترجيح جانب وجود يا عدم بايد در حد ضرورت باشد ؟ آيا علت وجود يا عدم بايد ابتدا ماهيت را ضرورى الوجود يا ضرورى العدم كند و سپس آن را موجود يا معدوم كند ، يا نه ، براى موجود يا معدوم شدن ماهيت فقط كافى است كه ماهيت از حد تساوى خارج گردد و لازم نيست به حد ضرورت برسد ؛ و باصطلاح صرف اولويت وجود يا عدم براى موجود يا معدوم شدن ماهيت كافى است ؟ حكما به قول اول معتقدند و برخى از متكلمين به قول دوم . از نظر حكما ، رابطهء بين علت و معلول رابطه‌اى ضرورى است : علت معلول را واجب الوجود مىكند و علت عدم ( عدم العله ) آن را ممتنع الوجود ولى به عقيدهء برخى از متكلمين علت به جانب وجود فقط اولويت مىبخشد و آن را متعين و ضرورى نمىكند و همچنين است در علت عدم و جانب عدم :\r\nقد تقدّم أنّ الماهيّة فى مرتبة ذاتها ليست الّا هى ، لا موجودة و لا معدومة و لا اىّ شىء اخر ، مسلوبة عنها ضرورة الوجود و ضرورة العدم سلبا تحصيليّا و هو الامكان ، فهى عند العقل متساوية النسبة الى الوجود و العدم . فلا يرتاب العقل فى انّ تلبّسه بواحد من الوجود و العدم لا يستند اليها ، لمكان استواء النسبة و لا انّه يحصل من غير سبب ، بل يتوقّف على امر وراء الماهيّة يخرجها من حدّ الاستواء و يرجّح لها الوجود او العدم و هو العلّة . و ليس ترجيح جانب الوجود بالعلّة الّا بايجاب الوجود . . . و القول فى علّة العدم و اعطائها الامتناع للمعلول نظير القول فى علّة الوجود و اعطائها الوجوب .\r\n\r\n2 : برهان\r\nاين برهان در جانب وجود اقامه شده است ؛ يعنى ، ثابت مىكند كه علت ماهيت را واجب الوجود مىكند ولى شبيه آن را در جانب عدم نيز مىتوان اقامه كرد و ثابت كرد كه علت عدم ( عدم العله ) نيز ماهيت را ممتنع الوجود مىكند . در هرحال ، مقدمات آن به ترتيب زيرند :\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nمقدمهء اوّل : اگر علت ماهيت را واجب الوجود نكند ، ماهيت با فرض تحقق علت نيز هنوز جائز الطرفين است . ملازمهء بين مقدم و تالى روشن است .\r\nمقدمهء دوم : اگر ماهيت با فرض تحقق علت هنوز جائز الطرفين باشد ، « سؤال لم » - يعنى اين سؤال كه « چرا ماهيت موجود شد ؟ » - قطع نمىشود .\r\nمقدمهء سوم : اگر سؤال لم قطع نشود ، علت و مرجّح مفروض حقيقتا علت و مرجّح نيست .\r\nمقدمهء چهارم : تالى شرطيهء اخير باطل است ، زيرا خلاف فرض است و محال .\r\nنتيجه : مقدم آن و به تبع آن مقدم در مقدمّهء دوم و به تبع آن مقدم در مقدمهء اوّل نيز باطل‌اند ؛ يعنى ، علت ماهيت را واجب الوجود مىكند .\r\nبراى روشن شدن مفاد مقدمهء دوم و سوم و نيز اثبات آنها بايد ابتدا درباره اصل « استحالهء ترجّح بلا مرجّح » ، كه بديهى اولى است ، و ارتباط آن با سؤال لم توضيح دهيم . معناى اين اصل اين است كه اگر نسبت دو چيز به شىء ثالثى يكسان باشد ، محال است ، خودبخود و بدون دخالت شىء چهارمى يكى از آن دو بر ديگرى ترجيح يابد ؛ يعنى ، شىء به آن متصف شود و به ديگرى نشود . به تعبير ديگر ، محال است موازنهء دو نسبت خودبخود از بين برود . پس اگر ديديم نسبتى تغيير كرده و موازنه به هم خورده ، حتما امر چهارمى - غير از دو امر منسوب و منسوب اليه - دخالت كرده است . اين امر چهارم همان چيزى است كه در اصل فوق از آن با تعبير « مرجّح » ياد شده است . حال سؤال لم سؤال از مرجح است ؛ عقل با سؤال لم از مرجح جستجو مىكند . وقتى انسان با موازين عقلى خود نسبت دو امر را با شىء ثالثى يكسان مىبيند و درعين‌حال در خارج اين دو نسبت را متفاوت مىيابد ، سؤال مىكند : « چرا چنين است ، لم يكون هكذا ؟ » . عقل با اين سؤال دنبال عاملى كه موجب اين تفاوت شده ؛ يعنى ، دنبال مرجّح مىگردد . واضح است كه اگر عقل ترجّح بلامرجّح را محال نمىدانست و به تعبير ديگر اگر وجود مرجح را ضرورى نمىدانست ، جايز مىدانست كه اين تغيير خودبخود و بدون دخالت غير حاصل شده باشد و طبعا سؤال مذكور بىمورد بود . در فلسفه از مرجّح معمولا با تعبير « علت تامّه » ياد مىكنند ، پس سؤال لم يعنى سؤال از علت .\r\nنكتهء ديگر اينكه هرگاه دربارهء چيزى براى عقل سؤالى مطرح شود و سپس به جواب درست آن دست يابد ، عقل مجددا خود را با آن سؤال مواجه نمىبيند و به تعبير رايج در لسان حكماى اسلامى سؤال قطع مىشود ولى اگر عقل يا جواب آن را دريافت نكرد\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nو يا اگر جوابى دريافت كرد به طريقى به اشتباه آن پى برد ، باز هم خود را با سؤال مواجه مىبيند ؛ يعنى ، سؤال قطع نمىشود . پس به‌طور كلى ، هرگاه پس از جواب سؤال ، باز عقل خود را منطقا با آن سؤال مواجه ديد ، نشانهء آن است كه جواب ارائه شده جواب حقيقى سؤال نبوده است .\r\nدر مورد سؤال لم نيز همين مطلب صادق است . سؤال لم سؤال از مرجح و علت حقيقى شىء است . پس اگر دربارهء چيزى با لم سؤال كرديم و جوابى دريافت داشتيم ولى پس از جواب دوباره عقل خود را منطقا با همين سؤال دربارهء همان شىء مواجه يافتيم ، دليل بر آن است كه عقل به طريقى دريافته است كه آنچه در جواب ذكر شده مرجح و علت حقيقى نبوده است .\r\nاكنون باتوجه به توضيحات فوق ، ماهيت را در نظر مىگيريم . چنان كه قبلا نيز گفته‌ايم ، اگر ماهيت را بما هى هى و قطع نظر از همهء اغيار ملاحظه كنيم و با چنين لحاظى آن را باوجود و عدم بسنجيم ، مىبينيم نه وجود براى آن ضرورى است نه عدم ، نه اقتضاى وجود دارد نه اقتضاى عدم ، پس باوجود و عدم نسبت يكسان دارد ، جائز الطرفين است . لهذا طبق اصل « استحالهء ترجّح بلا مرجّح » ، اگر موجود شود احتياج به مرجّح وجود دارد و نيز اگر معدوم شود احتياج به مرجّح عدم . حال آنچه در اين مقدمه مورد ادعاست اين است كه مرجّح وجود يا عدم بايد وجود يا عدم را براى ماهيت ضرورى كنند و الا سؤال لم در مورد ماهيت قطع نمىشود . معناى اين سخن اين است كه وقتى عقل ما با سؤال « لم صارت الماهية موجودة ؟ » مواجه مىشود اگر ما در جواب يا بگوئيم : « لتحقق علتها » و يا خود علت را ذكر كنيم ولى در هر دو صورت قيد كنيم كه اين علت ماهيت را ضرورى الوجود نمىكند ، قيد كنيم كه اين علت فقط اقتضاى اولويت وجود براى ماهيت دارد ، در اين صورت سؤال قطع نمىشود و گفتيم كه قطع نشدن سؤال لم به‌معناى اين است كه از نظر عقل مرجّح حقيقى ذكر نشده است ، آنچه به منزلهء مرجح معرفى شده در حقيقت مرجح نبوده است . به زبان ساده‌تر ، معناى اين سخن اين است كه قوام مرجّح به اين است كه ضرورت بخش باشد . مرجحى كه صرف اولويت وجود را اقتضا كند اصلا مرجّح نيست . عين اين كلام در مرجّح جانب عدم نيز مىآيد . مرجّح جانب عدم نيز بايد جانب عدم را ضرورى كند ، قوام آن به همين ضرورت بخشى است . پس در يك كلام ، قوام مرجّح و علت ، قوام ترجيح و ترجّح ، قوام علّيت و معلوليت ، قوام ايجاد و اعدام به ضرورت است .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nعبارتى مانند « فلا يتمّ من العلّة ايجاد الّا بايجاب الوجود للمعلول » و « فعلّة الوجود لا تتمّ علّة الّا اذا صارت موجبه و علّة العدم لا تتمّ علّة الّا اذا كانت بحيث تفيد امتناع معلولها » در كتاب نيز به همين نكته اشاره دارند . معناى اين دو عبارت اين است كه بدون ضرورت بخشى عليّت علت تمام نيست ؛ يعنى ، هرچند ذات علت محقق باشد ، تا هنگامى كه ضرورت بخش نباشد ، واجد وصف عليت نيست ، تنها هنگامى به اين ذات مىتوان گفت : « علت » كه ضرورت بخش باشد . تا اينجا مدعاى اين مقدمه كاملا روشن شد . اكنون به دليل آن بپردازيم .\r\nچرا وقتى علت و مرجح ضرورت بخش نباشند سؤال لم قطع نمىشود ؟ به اين دليل كه آنچه كه موجب طرح سؤال لم دربارهء ماهيت بود اين بود كه عقل نسبت وجود و عدم را با ماهيت يكسان مىدانست ، ماهيت را جائز الطرفين مىدانست ، حال اگر مرجحى فرض كنيم كه ضرورت بخش نيست ، باز اين حالت تساوى ، اين حالت جائز الطرفين بودن ماهيت به حال خود باقى است و بنابراين باز ذهن با سؤال فوق دربارهء ماهيت مواجه است :\r\nو ليس ترجيح جانب الوجود بالعلّة الّا بايجاب الوجود ، اذ لو لا الايجاب لم يتعيّن الوجود لها ، بل كانت جائزة الطرفين و لم ينقطع السؤال : « انّها لم صارت موجودة ؟ » مع جواز العدم لها ، فلا يتمّ من العلّة ايجاد الّا بايجاب الوجود للمعلول قبل ذلك .\r\nو القول فى علّة العدم و اعطائها الامتناع للمعلول نظير القول فى علّة الوجود و اعطائها الوجوب . . . فعلّة الوجود لا تتمّ علّة الّا اذا صارت موجبة و علّة العدم لا تتمّ علّة الّا اذا كانت بحيث تفيد امتناع معلولها ، فالشىء ما لم يجب لم يوجد و ما لم يمتنع لم يعدم .\r\n\r\n1 - 2 : اشكال و جواب\r\nاشكال : با فرض مرجّح اولويت بخش ، گرچه حالت جائز الطرفين بودن ماهيت به حال خود باقى است ، نسبت وجود و عدم به آن يكسان نخواهد بود ؛ زيرا ، بنابه فرض ، مرجّح مفروض يكى از دو نسبت را اولويت بخشيده و مجوز سؤال لم تساوى نسبت ماهيت به وجود و عدم بود ، نه جواز طرفين . پس با اولويت يافتن يك طرف تساوى نسبت زائل و سؤال لم غير جائز مىشود .\r\nجواب : مستشكل بين ذهن و خارج اشتباه كرده ، احكام روانى را به خارج سرايت داده است . توضيح اينكه در واقع و نفس الامر بين حالت « تساوى نسبت ماهيت به وجود و عدم - يعنى امكان » و حالت « ضرورت وجود يا عدم براى ماهيت » واسطه‌اى نيست ، زيرا منظور از\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nتساوى همان لا ضرورت طرفين است و بين ضرورت و لا ضرورت واسطه‌اى نيست ولى مستشكل بين اين دو حالت مراتبى فرض كرده است . وى گمان كرده است كه حالت « لا ضرورت » داراى مصاديق مختلفى است كه از نظر دورى و نزديكى به ضرورت متفاوت‌اند .\r\nدر همهء اين حالات ، هرچند لا ضرورت وجود و عدم بر ماهيت صادق است ، در برخى فاصلهء ماهيت با ضرورت وجود و عدم يكسان است ، در برخى به ضرورت وجود نزديكتر و به ضرورت عدم دور تر است و در برخى ديگر بالعكس و به همين ترتيب با كم و زيادتر فرض كردن دورى و نزديكى مراتب ديگرى از لا ضرورت فرض كرده است . علت اين گمان اين است كه نفس انسان داراى سه حالت است : شك و قطع و ظن . حالت ظن حالتى است تشكيكى . بسته به كمتر يا زيادتر فراهم بودن شرائط شىء در خارج يا قلت و كثرت وقوع آن درگذشته ، انسان ظن ضعيفتر يا قويترى نسبت به وقوع يا عدم آن در خارج دارد و به عبارت ديگر احتمال ضعيفتر يا قويترى نسبت به وجود يا عدم آن در خارج مىدهد و باز به تعبير ديگر در نظر انسان وجود آن شىء بر عدم‌اش رجحان مىيابد يا بالعكس . به‌هرحال ، اين شدت و ضعف ظن ، اين كثرت و قلّت احتمال و در يك كلام اين حالت رجحان و اولويت صفت ظن انسان است ولى انسان آن را به غلط به خارج ، يعنى به مظنون ، نسبت داده گمان مىكند وجود يا عدم شىء مظنون ، هرچند غيرضرورى است ، رجحان و اولويت يافته است ولى اين گمان باطل است ، اولويت وصف ظن و گمان انسان است نه وصف مظنون و شىء خارجى . پس رجحان صفت شىء خارجى نيست و طبعا لا ضرورت داراى مراتب مختلف نيست .\r\nاساسا دليل واقعى بطلان اولويت همين است كه بين حالت ضرورت و لا ضرورت ( تساوى نسبت ماهيت به وجود و عدم ) واسطه‌اى نيست تا آن را اولويت بناميم و وجود يا عدم را به آن متصف كنيم و بهتر بود در كتاب از همين طريق استدلال مىشد ، همان‌طور كه در بداية الحكمة اينچنين است .\r\n\r\n2 - 2 : اشكال و جواب\r\n\r\n1 - 2 - 2 : اشكال\r\nطبق قاعدهء مورد بحث - الشىء ما لم يجب لم يوجد - معلول در مرتبهء قبل از ايجاد واجب مىشود . اين مطلب مستلزم اشكالى است كه مبتنى بر سه مقدمهء زير است :\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nمقدمهء اوّل : اگر معلول قبل از ايجاد واجب الوجود شود ، علت در ايجاد آن مختار نيست و موجب است .\r\nمقدمهء دوم : واجب تعالى علت موجودات است .\r\nنتيجه دو مقدمهء فوق اينكه « اگر معلول قبل از ايجاد واجب شود ، واجب تعالى در ايجاد معاليل و افعال خود موجب و غير مختار است » .\r\nمقدمهء سوم : تالى شرطيه فوق ( شرطيه‌اى كه نتيجهء دو مقدمه قبلى است ) باطل است ، واجب در ايجاد معاليل و افعال خود مختار است ، نه موجب .\r\nنتيجه : معلول قبل از ايجاد واجب نمىشود ؛ يعنى قاعدهء « الشىء ما لم يجب لم يوجد » باطل است .\r\nمقدمهء دوم و سوم مربوط به الهيات بالمعنى الاخص است كه در جاى خود بحث خواهد شد ، پس به اثبات مقدمهء اوّل بپردازيم .\r\nدليل ملازمه در مقدمهء اوّل : فاعل مختار فاعلى را مىگويند كه « اگر بخواهد فعل را انجام دهد و اگر نخواهد ترك كند و انجام ندهد . » از اينجا ، مىتوان نتيجه گرفت كه لازمهء اختيار اين است كه فعل هم قابل انجام شدن باشد هم قابل ترك شدن ، زيرا اگر مثلا فعل قابل ترك شدن نباشد و انجام آن ضرورى باشد ، شرطيهء دوم از دو شرطيهء مأخوذ در تعريف فاعل مختار - و اگر نخواهد ترك كند - صدق نخواهد كرد ، در حالى كه قوام اختيار فاعل به صدق اين هردو شرطيه است . چنين فاعلى ضرورتا مىخواهد و نمىتواند نخواهد ؛ دقيقتر بگوئيم ، در مورد چنين فاعلى « خواستن » صدق نمىكند و بالتبع فاعل مختار نيست . بالعكس : اگر فعل قابل انجام شدن نباشد و ترك آن ضرورى باشد ، شرطيهء اوّل از دو شرطيهء مأخوذ در تعريف فاعل مختار - اگر بخواهد انجام دهد - صدق نمىكند ، چنين فاعلى ضرورتا نمىخواهد و نمىتواند بخواهد ، در مورد چنين فاعلى نيز « خواستن » صدق نمىكند و مختار نيست . حاصل كلام اينكه قوام اختيار فاعل به اين است كه فعل او هم قابل ايجاد باشد هم قابل انعدام ، هم بتواند موجود شود هم بتواند معدوم . حال اگر چيزى قبل از ايجاد واجب الوجود باشد ، قابل انعدام نيست و لهذا فعل اختيارى فاعل نيست . فاعل چنين فعلى موجب و غير مختار است . همچنين اگر چيزى قبل از انعدام ممتنع الوجود باشد ، قابل ايجاد نيست و طبعا اختيارى نيست :\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nو امّا قول بعضهم : انّ وجوب وجود المعلول يستلزم كون العلّة على الاطلاق موجبة غير مختارة ، فيلزم كون الواجب تعالى موجبا فى فعله غير مختار و هو محال .\r\n\r\n2 - 2 - 2 : جواب\r\nدليل فوق صحيح نيست . خلاصه دليل اين بود كه واجب الوجود يا ممتنع الوجود شدن فعل و معلول قبل از ايجاد با خواستن فاعل منافى است . خواستن تنها در مورد فاعلى صدق مىكند كه فعلش جائز الطرفين باشد و الا اگر يك طرف فعل ، طرف وجود يا عدم ، تعيّن و ضرورت پيدا كند ، در مورد فاعل اين فعل « خواستن » ، كه قوام اختيار به آن است ، صدق نمىكند . اشتباه اين استدلال در منافاتى است كه در آن ادعا شده است . چنين نيست كه خواستن فاعل با وجوب يا امتناع فعل به‌طور كلى منافى باشد ، بلكه بايد تفصيل قائل شد : اگر وجوب يا امتناع فعل از ناحيهء غير فاعل باشد « 1 » ، با خواستن فاعل و بالتبع با اختيار او منافى است ولى اگر از ناحيهء خود فاعل باشد ، با آن منافى نيست و در مسئله مورد بحث وجوب يا امتناع فعل از ناحيهء خود فاعل است نه از ناحيهء غير ، زيرا فرض مسئله اين بود كه آيا علت براى موجود كردن ماهيت بايد آن را به حد وجوب برساند يا نه ، بلكه صرف اولويت وجود براى موجود كردن ماهيت كافى است . پس اگر وجوب يا امتناعى در معلول مطرح است همه از ناحيهء خود علت است .\r\nفيدفعه انّ هذا الوجوب الذى يتلبّس به المعلول وجوب غيرىّ .\r\nبه اشكال فوق جواب ديگرى نيز مىتوان داد كه ، هرچند در كتاب به منزلهء جواب دوم مطرح نشده و تصريحى به آن نيست ، فرض استقلال آن از جواب فوق نيز دور از صواب نيست . اين جواب مبتنى بر مقدمات زير است :\r\nمقدمهء اوّل : وجوب معلول از وجود آن تجاوز نمىكند .\r\nمعناى مقدمهء فوق اين است كه از وجوب معلول كارى بيش از آنچه از وجود معلول ساخته است ساخته نيست . دليل اين مقدمه اينكه وجوب معلول از وجود آن انتزاع مىشود . به تعبير ديگر ، وجوب معلول و وجود آن در خارج ، هردو ، يك مصداق دارند ، پس هردو يك حكم دارند . چنين نيست كه هريك از وجوب و وجود مصداق جداگانه‌اى داشته باشند ، تا جاى اين توهم باشد كه ممكن است از وجوب كارى ساخته باشد كه از وجود ساخته نيست .\r\n\r\n\r\n","description":"","footnote":"\r\n( 1 ) . در صورتى كه چنين امرى ممكن باشد .\r\n","page_name":" 206 ","page_number":206},
  {"content":"\r\n\r\nتوضيح بيشتر درباره اينكه وجوب معلول به چه اعتبارى از وجود آن انتزاع مىشود در پايان همين فصل خواهد آمد .\r\nمقدمهء دوم : وجود معلول محال است تأثيرى در وجود علت خود داشته باشد .\r\nدليل اين مقدمه اينكه معلول به تمام وجود قائم به علت و مترتب بر اوست و همان‌طور كه قبلا گفته شد ، اصلا وجود معلول همان حيثيت نياز به علت است . پس معلول از خود چيزى ندارد تا با آن بر علت تأثير گذارد .\r\nنتيجه : محال است وجوب معلول در وجود علت تأثير كند و اختيار در ايجاد يا عدم ايجاد خود را از او سلب كند :\r\nو وجوب المعلول منتزع من وجوده لا يتعدّاه و من الممتنع ان يؤثّر المعلول فى وجود علّته و هو مترتّب عليه ، متأخّر عنه ، قائم به .\r\n\r\n3 : اولويت\r\nتاكنون بحث در بيان قاعدهء « الشى ما لم يجب لم يوجد و ما لم يمتنع لم يعدم » بود و اثبات آن و دفع اشكال از آن . اكنون به توضيح قول متكلمين كه منكر قاعده فوق و قائل به اولويت‌اند مىپردازند .\r\n\r\n1 - 3 : علت اعتقاد متكلمين به اولويّت\r\nدر 2 - 2 ، گذشت كه به گمان برخى از متفكران قاعدهء فوق مستلزم اين است كه خداوند تعالى در ايجاد معاليل و افعالش غير مختار باشد ، در حالى كه هم در مباحث الهيات بالمعنى الاخص قدرت و اختيار واجب به اثبات رسيده است و هم طبق متون دينى خداوند قادر و مختار على الاطلاق است . تنافى گمان شده بين اين دو مطلب سبب شده است كه متكلمين منكر اين قاعده و قائل به اولويت شوند .\r\nماهيت فى حد نفسه ممكن است و نسبتش به وجود و عدم يكسان است . كار علت اين است كه يكى از دو جانب وجود يا عدم را براى ماهيت مرجّح مىسازد . از نظر فلاسفه ، ترجّح يكى از دو جانب براى ماهيت فقط با ضرورى شدن آن جانب حاصل مىشود . پس اگر فرض كنيم علت وجود يا عدم ماهيت - يعنى مرجّح - حاصل باشد ولى جانب وجود يا عدم به حد\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nضرورت نرسد ، در واقع مرجحى را فرض كرده‌ايم كه مرجح نيست و اين تناقض است و محال . ولى به نظر متكلمين ، در ترجّح يكى از دو جانب وجود و عدم براى ماهيت ، كافى است كه آن جانب براى ماهيت اولويت پيدا كند و لازم نيست به حد ضرورت برسد . پس از نظر فلاسفه ، قوام ترجّح به ضرورت و تعيّن است ولى از نظر متكلمين نه . به‌هرحال ، نتيجهء قول متكلمين اين است كه در ماهيات موجود جانب وجود براى ماهيت اولى است ولى ضرورى نيست و در ماهيات معدوم جانب عدم :\r\nو قد ظهر بما تقدّم بطلان القول بالاولويّه على اقسامها . توضيحه أنّ قوما من المتكلمين ، زعما منهم انّ القول باتصاف الممكن بالوجوب فى ترجّح احد جانبى الوجود و العدم له يستلزم كون الواجب فى مبدئيّته للايجاد فاعلا موجبا ، تعالى عن ذلك و تقدس ، ذهبوا الى انّ ترجّح احد الجانبين له بخروج الماهيّة عن حدّ الاستواء الى احد الجانبين بكون الوجود اولى له او العدم اولى له من دون ان يبلغ احد الجانبين ، فيخرج به من حدّ الامكان ، فقد ترجّح الموجود من الماهيّات بكون الوجود اولى له من غير وجوب و المعدوم منها بكون العدم اولى له من غير وجوب .\r\n\r\n2 - 3 : اقسام اولويت\r\nقائلين به اولويت آن را به ذاتى و غير ذاتى تقسيم كرده‌اند و سپس در تقسيم ديگرى هريك از اولويت ذاتى و غير ذاتى را به اولويت كافى و غير كافى تقسيم كرده‌اند . پس در مجموع ، چهار قسم اولويت قائل شده‌اند :\r\n1 - اولويت ذاتى كافى ؛\r\n2 - اولويت ذاتى غير كافى ؛\r\n3 - اولويت غير ذاتى كافى ؛\r\n4 - اولويت غير ذاتى غير كافى .\r\nبراى اولويت ذاتى دو تفسير شده است . بنابر يك تفسير ، اولويت ذاتى اولويتى است كه مقتضاى ذات ماهيت است ؛ يعنى ، ماهيت خود علت اين اولويت است ، پس رابطهء اولويت و ماهيت رابطهء معلول و علت است . بنابه تفسير ديگر ، اولويت معلول ماهيت نيست بلكه لازم ماهيت است ، به‌معناى اينكه از آن انفكاك‌ناپذير است . در هرحال ، وجه مشترك دو تفسير اين است كه\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nاولويت ذاتى معلول امرى غير از ماهيت نيست ، حصول آن براى ماهيت مستند به امرى غير از خودش نيست ، خواه اصلا مستند به هيچ امرى نباشد ، چنان كه تفسير اول قائل است ، و خواه مستند به خود ماهيت باشد ، چنان كه تفسير دوم قائل است . در مقابل ، اولويت غير ذاتى اولويتى است كه معلول امرى غير از ماهيت است ، حصول آن براى ماهيت مستند به علتى وراء ماهيت است .\r\nمقصود از اولويت كافى اولويتى است كه براى وقوع معلول كافى است و طبعا اولويت غير كافى يعنى اولويتى كه براى وقوع معلول كافى نيست :\r\nو قد قسّموا الاولويّة الى ذاتيّة تقتضيها الماهيّة بذاتها و لا تنفكّ عنها و غير ذاتيّة تفيدها العلّة الخارجة و كلّ من القسمين إمّا كافية فى وقوع المعلول و إمّا غير كافية .\r\n\r\n3 - 3 : دسته‌بندى موجودات از نظر اولويت وجود و عدم\r\nبرخى از انديشمندان قديم موجودات را به دو دسته تقسيم كرده‌اند : موجوداتى كه اولويّت وجود دارند و موجوداتى كه اولويت عدم دارند . طبق اين نظر ، نتيجهء اولويت وجود در دستهء اوّل اين است كه اين موجودات يا تعدادشان زياد است يا وجودشان قوى است و يا براى موجود شدن به شرائط كمترى نياز دارند و نتيجهء اولويت عدم در موجودات دستهء دوم اين است كه يا تعدادشان كم است يا وجودشان ضعيف است و يا براى موجود شدن احتياج به شرائط بيشترى دارند . پس بنابراين نظر هرموجودى يا اولى له الوجود است يا اولى له العدم و براى اينكه بفهميم كدام يك است بايد ببينيم واجد چه آثارى است .\r\nبرخى ديگر از انديشمندان قديم قائل‌اند كه هيچ موجودى اولويت وجود ندارد ؛ به تعبير ديگر ، در ناحيهء وجود هيچ اولويتى براى هيچ موجودى ثابت نيست ، اصلا اولويت وجود نداريم ، فقط اولويت عدم داريم . اين گروه خود دو دسته‌اند : دسته‌اى قائل‌اند كه اولويت عدم عموميت دارد ؛ يعنى ، شامل همهء موجودات ممكن مىشود . پس به عقيدهء ايشان همهء ممكنات اولويت عدم دارند و هيچ ممكنى اولويت وجود ندارد . دليل ايشان اين است كه براى انعدام ماهيت نبودن علت كافى است ، در حالى كه براى موجود شدن آن بايد علت موجود باشد ، پس عدم سهل الوقوعتر از وجود است و لذا طرف عدم رجحان دارد . دستهء ديگر معتقدند كه اولويت عدم شامل و فراگير نيست . فقط برخى از موجودات اولويت عدم دارند ، نه همهء آنها .\r\nپس بقيه موجودات نه اولويت عدم دارند و نه اولويت وجود . به‌هرحال ، هرگروه از اين\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nانديشمندان براى قول خود مثالهائى نيز ذكر كرده‌اند و دليل اندراج آنها را در دسته‌هاى فوق ذكر كرده‌اند كه نه ارزش ذكر دارند و نه مجالى براى ذكر آنها وجود دارد :\r\nو نقل عن بعض القدماء انّهم اعتبروا اولويّة الوجود فى بعض الموجودات و اثره اكثريّة الوجود او شدّته و قوّته او كونه اقلّ شرطا للوقوع و اعتبروا اولويّة العدم فى بعض آخر و اثره اقلّيّة الوجود او ضعفه او كونه اكثر شرطا للوقوع .\r\nو نقل عن بعضهم اعتبارها فى طرف العدم بالنسبة الى طائفة من الموجودات فقط .\r\nو نقل عن بعضهم اعتبار اولويّة العدم بالنسبة الى جميع الموجودات الممكنة ، لكون العدم اسهل وقوعا . هذا اقوالهم على اختلافها .\r\n\r\n4 : ابطال اولويت\r\nبرهانى كه بر اثبات وجوب غيرى ماهيت بيان شد خودبخود باطل‌كننده اولويت نيز هست . از همين‌رو ، در اينجا ، همان برهان را ، با اندك اضافه‌اى در مقدمهء دوم ، مجددا ذكر مىكنند و سپس به برهان ديگرى مىپردازند . ما نيز ، با عنوان « برهان اوّل » ، خلاصهء آن را ذكر مىكنيم و سپس به برهان دوم مىپردازيم .\r\n\r\n1 - 4 : برهان اوّل\r\nمقدمهء اوّل : اگر علت اولويت وجود يا عدم به ماهيت بخشد ، ماهيت با فرض تحقق علت نيز هنوز جائز الطرفين است .\r\nمقدمهء دوم : اگر ماهيت با فرض تحقق علت هنوز جائز الطرفين باشد ، « سؤال لم » در مورد ماهيت قطع نمىشود .\r\nاين مقدمه را در 2 توضيح داديم . نكته‌اى كه در اينجا اضافه شده اين است كه وحدت و تعدد مرجّح اولويت بخش و بالتّبع وحدت و تعدد اولويتها تأثيرى در قطع سؤال لم ندارد .\r\nتوضيح اينكه چيزىكه موجب سؤال لم است جائز الطرفين بودن ماهيت است . حال اگر فرض كنيم مرجحى موجود شود و مثلا طرف وجود را اولويت بخشد ، چون طرف عدم هنوز براى ماهيت جائز است ، باز ماهيت جائز الطرفين است و سؤال لم قطع نمىشود ؛ پس فرض وجود مرجح اوّل موجب قطع سؤال لم نشد و براى قطع سؤال بايد مرجح ديگرى فرض كرد .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nنقل كلام در اين مرجح مىكنيم . اين مرجح نيز اگر اولويت بخش باشد ، به دليلى كه گذشت ، با فرض وجود آن سؤال قطع نمىشود و احتياج به فرض مرجح سومى هست و اين سلسلهء مرجحها و اولويتها ، و لو بىنهايت شوند ، مادامى كه وجوب‌آور نباشند موجب قطع سؤال لم نمىشوند .\r\nمقدمهء سوم : اگر سؤال لم قطع نشود ، علت و مرجح مفروض حقيقتا علت و مرجح نيست .\r\nتوضيح اين مقدمه در 2 گذشت .\r\nنتيجه : اگر فرض كنيم علتى به ماهيت اولويت وجود يا عدم بخشد ، اين علت علت و مرجح واقعى نيست ؛ به عبارت ديگر ، فرض علت با فرض اولويت بخشى سازگار نيست . پس ادعاى متكلمين ، مبنى بر تحقق « علت اولويت بخش » براى ماهيت ، باطل است :\r\nو قد بان بما تقدّم فساد القول بالاولويّة من اصلها ، فانّ حصول الاولويّة فى احد جانبى الوجود و العدم لا ينقطع به جواز وقوع الطرف الاخر و السؤال فى تعيّن الطرف الاولى مع جواز الطرف الاخر على حاله ، و ان ذهبت الاولويّات الى غير النهاية ، حتّى ينتهى الى ما يتغيّر به الطرف الاولى و ينقطع به جواز الطرف الاخر و هو الوجوب .\r\nنكته : در برخى از كتب فلسفى تنها براى ابطال اولويت غير ذاتى از برهان فوق استفاده شده و براى ابطال اولويت ذاتى برهان ديگرى آورده شده است ولى اين تفكيك به اين معنا نيست كه برهان فوق براى ابطال اولويت ذاتى كافى نيست « 1 » ، از اين‌رو در اين كتاب براى ابطال مطلق اولويت از همين برهان استفاده شده است .\r\n\r\n2 - 4 : برهان دوم\r\nنتيجه‌اى كه از برهان اوّل به دست آمد اين بود كه علت و مرجّح اولويت بخش واقعا علت و مرجح نيست ، فرض علت با فرض اولويت بخش بودن سازگار نيست ؛ به تعبير ديگر ، فرض مرجح و علت اولويت بخش با اصل « استحالهء ترجّح بلا مرجح » منافى است . اين اصل مقتضى اين است كه مرجح ايجاب‌كننده يا ممتنع‌كننده باشد . برهان اوّل ، هرچند مستلزم اين نتيجه بود ، بصراحت دلالت بر آن نداشت . در اين برهان صريحا بر همين تنافى تكيه شده است .\r\n\r\n\r\n","description":"","footnote":"\r\n( 1 ) . شوارق الالهام فى شرح تجريد الكلام ، ص 92 - 91 و ساير شروح تجريد .\r\n","page_name":" 211 ","page_number":211},
  {"content":"\r\n\r\nقبل از ذكر مقدمات برهان توجه به اين نكته لازم است كه در متن كتاب به جاى واژهء « مرجّح » از واژهء « علت » استفاده شده است كه منظور از آن همان « علت تامّه » است ، ما قبلا گفتيم كه در فلسفه از مرجّح با تعبير « علت تامّه » ياد مىكنند . بنابراين ، در اين برهان نيز ما به جاى واژهء « علت » واژهء « مرجّح » را به كار مىبريم .\r\nمقدمهء اول : اگر مرجّح اولويت بخش باشد ، ترجّح بلا مرجّح محال نيست .\r\nيعنى فرض مرجّحى كه اقتضاى اولويت داشته باشد ، نه اقتضاى ضرورت ، مستلزم بطلان اصل « استحاله ترجّح بلا مرجّح » است . گفتيم كه ماهيت براى موجود يا معدوم شدن ضرورتا احتياج به علت دارد ، هرممكنى محتاج علت است . حال مفاد مقدمهء فوق اين است كه اصل « احتياج ممكن به علت » « 1 » با اولويت سازگار نيست ، قائل شدن به اولويت مستلزم بطلان اين اصل است . معناى اين سخن اين است كه دو قانون : « لكلّ ممكن علّة » و « الشىء ما لم يجب لم يوجد و ما لم يمتنع لم يعدم » متلازم‌اند ؛ يا بايد هردو باهم پذيرفته شوند ، يا هيچيك ؛ تفكيك بين اين‌دو محال است . نمىتوان اصل عليت را پذيرفت ولى ضرورت علىّ و معلولى را رد كرد .\r\nدر هرحال ، براى روشن شدن ملازمه بايد جانب مرجوح را در نظر گرفت . لازمهء اولويت جانب راجح اين است كه با فرض تحقق مرجّح و حصول رجحان و اولويت براى جانب راجح و با فرض عدم مرجح براى جانب مرجوح ، باز تحقق مرجوح جائز باشد . اگر در توضيحاتى كه قبلا گذشت دقت شود ، روشن مىشود كه جائز التحقق بودن جانب مرجوح جز به‌معناى امكان ترجّح آن نيست ، پس لازمهء اولويت اين است كه جانب مرجوح بدون مرجح بتواند ترجّح يابد ؛ به تعبير ديگر ، لازمهء آن امكان ترجّح بلا مرجّح است در جانب مرجوح .\r\nبه تعبيرى كه در كتاب به كار رفته است ، لازمهء اولويت اين است كه با فرض تحقق علت تامه يك جانب و حصول اولويت و رجحان براى آن باز جانب مرجوح قابل تحقق باشد و با توجه به اينكه تحقق علت تامّهء جانب مرجوح محال است ، لازم مىآيد كه جانب مرجوح قابل تحقق باشد بدون حصول علت تامه آن . دليل اينكه تحقق علت تامّهء جانب مرجوح محال است اين است كه آن را مرجوح و جانب ديگر را راجح فرض كرده‌ايم . بنابر فرض ، فقط تحقق علت تامّهء يك طرف سبب رجحان و اولويت آن طرف است و بالعكس : رجحان و اولويت يك طرف فقط مسبّب از تحقق علت تامّهء آن طرف است . بنابراين ، اگر فرض كرديم\r\n\r\n\r\n","description":"","footnote":"\r\n( 1 ) . به اين اصل اصل عليت مىگويند : ر . ك . فصل ششم .\r\n","page_name":" 212 ","page_number":212},
  {"content":"\r\n\r\nطرفى رجحان نيافته ، به‌معناى اين است كه علت تامهء آن محقق نشده است ، پس فرض مرجوحيت يك طرف مستلزم فرض عدم تحقق علت تامهء آن طرف است .\r\nمقدمهء دوم : تالى باطل است ، ترجّح بدون مرجّح محال است .\r\nنتيجه : محال است مرجّح اولويت بخش باشد ، بلكه ضرورت بخش است :\r\nعلى انّ فى القول بالاولويّة ابطالا لضرورة توقّف الماهيّات الممكنة فى وجودها و عدمها على علّة ، اذ يجوز عليه ان يقع الجانب المرجوح مع حصول الاولويّة للجانب الاخر و حضور علّته التامّة . و قد تقدّم انّ الجانب المرجوح الواقع يستحيل تحقّق علّته حينئذ ، فهو فى وقوعه لا يتوقّف على علّة ، هف . و لهم فى ردّ هذه الاقوال وجوه اخر ، اوضحوا بها فسادها ، اغمضنا عن ايرادها بعد ظهور الحال بما تقدّم .\r\nدربارهء اين اشكال كه وجوب غيرى معلول مستلزم سلب اختيار از علت است و جواب آن در 2 - 2 توضيحاتى داده شد . بنابراين از تكرار آن صرف‌نظر مىكنيم :\r\nو امّا حديث استلزام الوجوب الغيرىّ ، اعنى وجوب المعلول بالعلّة ، لكون العلّة موجبه فواضح الفساد ، كما تقدّم ، لانّ هذا الوجوب انتزاع عقلىّ عن وجود المعلول غير زائد على وجوده و المعلول به تمام حقيقته امر متفرّع على علّته ، قائم الذات بها ، متأخّر عنها و ما شأنه هذا لا يعقل ان يؤثّر فى العلّة و يفعل فيها .\r\n\r\n5 : برهانى نبودن قضايائى كه جهتشان اولويت است\r\nدر ابتداى اين مرحله ، از ضرورت و امكان و به عبارت ديگر از وجوب و امتناع و امكان با تعبير مواد ثلاث ياد كرديم و باتوجه به اينكه مادّه كيفيت نسبت است در نفس الامر و واقع و جهت كيفيت نسبت است به حسب فهم ؛ يعنى ، جهت همان فهم و تصور انسان است از مادّه ، مىتوان از آنها با تعبير « جهات ثلاث » ياد كرد . مدعا در اينجا اين است كه « اولويت » نمىتواند مادّهء قضيه‌اى باشد و بالتبع جهت هيچ قضيه‌اى هم نيست . دليلى كه بر اين مدعا ذكر شده اين است كه مواد قضايا و بالتبع جهات آنها منحصرند در ضرورت و امكان ؛ يعنى ، وجوب و امتناع و امكان ( كه دليل انحصار نيز در فصول قبل بيان شد ) و با اين انحصار طبعا جائى براى اولويت باقى نمىماند .\r\nتوضيح اينكه در فصل اول / 3 گفته شد كه هرمفهومى را در نظر گيريم و آن را باوجود\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nبسنجيم يا ضرورى الوجود است يا ضرورى العدم و يا نه ضرورى الوجود است و نه ضرورى العدم و به تعبير ديگر در واقع و نفس الامر كيفيت نسبت هرمفهومى به وجود يا ضرورت است ( ضرورت ثبوت وجود يا انتقاء آن ) يا امكان . از طرف ديگر ، چنان كه در جواب اشكالى كه در 2 - 2 مطرح شد گفته شد ، بين ضرورت و امكان واسطه‌اى نيست ، زيرا امكان همان لا ضرورت است و اولا ، بين ضرورت و لا ضرورت واسطه‌اى نيست تا آن را اولويت ناميده كيفيت ديگرى براى نسبت بين ماهيت و وجود به حساب آوريم و ثانيا ، لا ضرورت امرى تشكيكى نيست تا مرتبه‌اى از آن امكان باشد و ساير مراتب اولويت و در نتيجه به كيفيتى غير از امكان و ضرورت برسيم . بنابراين ، اولويت مادّه نيست و بالتبع جهت هم نيست . پس اگر جهت قضيه‌اى اولويت بود ، حاكى از مادّه نفس الامرى قضيه نيست ، بلكه ، همان‌طور كه در 2 - 2 گفتيم ، حاكى از شدت و ضعف ظن و گمان عالم است . از همين‌جا مىتوان فهميد كه قضايايى كه داراى جهت اولويت‌اند برهانى نيستند ، زيرا جهت آنها حاكى از نفس الامر و واقع نيست ، در حالى كه شرط برهانى بودن قضيه اين است كه حاكى از نفس الامر باشد .\r\nالبته به يك اعتبار مىتوان اولويت را نيز ماده و جهت قضيه دانست : باتوجه به اينكه برگشت ضرورت به تأكّد وجود است و تأكّد امرى تشكيكى است ، اگر قائل شويم كه برگشت اولويت نيز به مراتبى از تأكّد است ؛ يعنى ، اگر گفتيم كه مراتبى از تأكّد وجود اولويت است و مراتب شديدترى از آن ضرورت ، در اين صورت اولويت وصفى نفس الامرى مىشود و مىتوان آن را مادّه و جهت قرار داد . در ناحيهء عدم نيز به همين ترتيب است :\r\nو من فروع هذه المسئلة انّ القضايا التى جهتها الاولويّة ليست ببرهانية ، اذ لا جهة الّا الضرورة و الامكان ، اللّهم الّا ان يرجع المعنى الى نوع من التشكيك .\r\n\r\n6 : وجوب و امتناع سابق\r\nوجوب و امتناعى كه تاكنون از آن بحث مىكرديم وجوب و امتناع سابق بود ؛ يعنى ، وجوب و امتناعى كه سابق بر وجود و عدم‌اند . علت وجود يا عدم ابتدا ماهيت را واجب يا ممتنع مىكند و سپس موجود يا معدوم مىنمايد . آنچه در اينجا مهم است توضيح معناى « سبق » است .\r\nمنظور از اين سبق سبق بين دو شىء خارجى نيست ؛ يعنى ، اين‌طور نيست كه در خارج ماهيتى داريم و علت ابتدا وصفى بنام وجوب يا امتناع به آن اعطا مىكند و سپس وصف\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nديگرى بنام وجود يا عدم به آن مىدهد و وصف اوّل به نحوى از انحاء سبق ، زمانى يا غير زمانى ، بر وصف دوم متقدم است ، بلكه در خارج يك واقعيت بسيط موجود است كه بنابر اصالت وجود وجود است و بنابر اصالت ماهيت ماهيت . منظور از اين سبق اين است كه ذهن انسان از اين واقعيت بسيط دو مفهوم مىگيرد : يكى مفهوم ماهوى و ديگرى مفهوم وجود .\r\nسپس توجه خود را به مفهوم ماهوى معطوف مىدارد ، مىبيند در آن نه مفهوم وجود هست نه مفهوم عدم ، نه متصف به ضرورت وجود مىشود نه متصف به ضرورت عدم ؛ از اين خاصيت - لا ضرورت وجود و عدم - به « امكان » تعبير مىكند و به اعتبار آن حكم مىكند به اينكه ماهيت ممكن است ، سپس از آن جهت كه امكان سبب احتياج به علت و مرجّح است ، ذهن ماهيت را متصف به احتياج مىكند : ماهيت براى موجود يا معدوم شدن محتاج علت است ؛ در مرتبهء بعد ، باتوجه به اينكه مىبيند علت وقتى حقيقتا علت است كه با حصول آن معلول قابل تخلف نباشد و الّا اصلا علت نيست ، ماهيت را متصف مىكند به وجوب يا امتناع : علت ماهيت را واجب يا ممتنع كرد و ماهيت نيز واجب يا ممتنع شد ؛ يعنى ، با حصول علت وجود يا عدم بايد ماهيت موجود يا معدوم شود و موجود يا معدوم نشدن آن محال است و بالاخره باتوجه به اينكه ضرورى الوجود يا عدم است حكم مىكند به اينكه با ايجاد يا اعدام علت موجود يا معدوم است : الماهيّة تقرّرت فامكنت فاحتاجت فاوجبت فوجبت فاوجدت فوجدت .\r\nحاصل كلام اينكه ذهن از همان واقعيت بسيط خارجى ، مثلا زيد ، ابتدا مفهومى ماهوى ، مثلا انسان را ، انتزاع مىكند و آن را بر زيد حمل كرده مىگويد : « زيد انسان است » ، سپس به اعتبار اينكه آن را متصف به امكان كرده آن را به احتياج به علت متصفش مىكند و سپس با فرض علت آن آن را به وجوب و در نهايت به وجود متصف مىكند . پس يك واقعيت بسيط است كه هم مصداق انسان است هم امكان هم احتياج هم وجوب هم وجود و بنابراين تقدم و تأخر اين صفات خارجى نيست ، يعنى از باب تقدم و تأخر دو امرى كه هريك در خارج مصداقى خاص به خود دارند و اين مصاديق بر هم متقدم و متأخرند نيست ، بلكه تقدم تأخر ذهنى است ، به اين معنا كه علت اينكه ذهن اين واقعيت خارجى را مصداق مفهوم وجود قرار داد و حكم به موجوديت آن كرد اين بود كه قبلا آن را به وجوب متصف كرده بود و علت اينكه آن را متصف به وجوب كرد اين بود كه قبلا علتى براى آن منظور داشت و علت اينكه علت براى آن منظور داشت اين بود كه قبلا آن را متصف به احتياج به علت كرد و علت اينكه\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nآن را متصف به احتياج به علت كرد اين بود كه قبلا آن را متصف به امكان كرد و علت اينكه آن را متصف به امكان كرد اين بود كه قبلا مفهوم ماهوى انسان را از آن انتزاع و بر آن حمل كرد . پس حمل انسان بر آن واقعيت خارجى علت حمل امكان شد و حمل امكان بر آن علت حمل احتياج شد الى آخر و در باب سبق گفته‌اند كه هرعلتى ، اعم از تامه و ناقصه ، متقدم و سابق بر معلول است ، از اين‌رو هريك از اين مفاهيم و صفات كه حمل آن بر اين واقعيت خارجى علت حمل مفهوم و صفت ديگر است سابق بر آن ديگرى است . به اين اعتبار ، ماهيت و به تعبير دقيقتر تقرر ماهوى متقدم و سابق بر امكان و امكان متقدم و سابق بر احتياج و احتياج متقدم و سابق بر وجوب و وجوب متقدم و سابق بر وجود است . تا اينجا دانستيم كه وجوب و امتناعى كه تاكنون از آن بحث مىكرديم وجوب و امتناع سابق‌اند ؛ يعنى ، وجوبى كه سابق بر وجود ماهيت است و امتناعى كه سابق بر عدم ماهيت است و نيز دانستيم كه سبق آنها به چه معناست :\r\nمامرّ من وجوب الوجود للماهيّة وجوب بالغير سابق على وجودها منتزع عنه .\r\n\r\n7 : وجوب و امتناع لاحق\r\nاكنون مدعا اين است كه ماهيت متصف به وجوب و امتناع ديگرى نيز مىشود كه لاحق و متأخر از وجود و عدم ماهيت‌اند ، نه سابق و متأخر از آن دو . مقصود از اين وجوب و امتناع همان ضرورت به شرط محمول است كه در بحث امكان استقبالى نيز بدان اشاره شد . توضيح اينكه وقتى ماهيت را بما هى هى در نظر مىگيريم و باوجود و عدم مىسنجيم ، مىبينيم ممكن است ، نه وجود براى آن ضرورى است نه عدم ولى همين ماهيت را اگر به شرط وجود يا به شرط عدم لحاظ كنيم ، نه بما هى هى ، مىبينيم وجود يا عدم براى آن ضرورى است نه ممكن ، همان‌طور كه وقتى به شرط علت وجود يا علت عدم در نظر مىگرفتيم ، وجود يا عدم براى آن ضرورى بود . انسان موجود ( يعنى به شرط اينكه داراى وجود باشد ) موجود است بالضرورة و انسان معدوم ( يعنى به شرط اينكه معدوم باشد ) معدوم است ضرورتا . به اين ضرورت - ضرورت به شرط محمول - « ضرورت لا حق » مىگويند . خوانندهء عزيز از توضيحاتى كه دربارهء وجوب و امتناع سابق داديم خود متوجه مىشود كه اين لحوق نيز لحوق ذهنى است نه خارجى ؛ زيرا اين ضرورت نيز مصداقى جداى از موصوف خود ندارد ، همان واقعيت بسيطى كه مصداق ماهيت است خود به اعتبارى مصداق ضرورت يا امتناع لاحق نيز هست . پس\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nمصداق ضرورت يا امتناع لاحق غير از مصداق ماهيت نيست ، تعدد و تكثر خارجى در كار نيست تا تقدم و تأخر بين دو شىء خارجى مطرح باشد :\r\nو هناك وجوب اخر يلحق الماهيّة الموجودة و يسمّى الضرورة به شرط المحمول .\r\nاكنون آنچه در مورد وجوب و امتناع ( ضرورت ) لا حق مهم است مطالب زير است :\r\n1 - وجه اينكه اين ضرورت لاحق است ، نه سابق ، چيست ؛\r\n2 - اثبات اينكه ماهيت به شرط محمول ( به شرط وجود يا عدم ) ضرورى ( واجب يا ممتنع ) است ؛\r\n3 - اثبات اينكه ضرورت لا حق نيز مانند ضرورت سابق بالغير است .\r\n\r\n1 - 7 : چرا ضرورت به شرط محمول لاحق است نه سابق ؟\r\nعين آنچه در وجه سبق ضرورت سابق گفتيم در وجه لحوق ضرورت به شرط محمول نيز جارى است . آنچه در وجه سبق گفته شد در دو مقدمه زير خلاصه مىشود :\r\nمقدمهء اوّل : حمل ضرورت ( ناشى از علت ) بر ماهيت و اتصاف ماهيت به آن ، علت است براى حمل وجود يا عدم بر ماهيت و اتصاف ماهيت به يكى از آن دو . به عبارت ديگر ، ماهيت اگر واجب الوجود شود ، موجود مىشود و اگر ممتنع الوجود شود ، معدوم مىشود .\r\nمقدمهء دوم : هرعلتى بر معلول خود سابق است .\r\nنتيجه : ضرورت ( ناشى از علت ) بر وجود ماهيت سابق است .\r\nدر اينجا نيز اتصاف ماهيت به وجود يا عدم علت است براى حمل ضرورت به شرط محمول بر ماهيت و اتصاف ماهيت به آن . مىگوئيم : ماهيت موجود موجود است ضرورتا و ماهيت معدوم معدوم است ضرورتا ولى ماهيتى كه نه موجود است نه معدوم - ماهيت بماهى هى - نه موجود است ضرورتا نه معدوم است ضرورتا ، نه ضرورى الوجود است نه ضرورى العدم ، بلكه ممكن است . معناى اين گفته آن است كه اگر ماهيت به موجوديت يا معدوميت متصف نشود ، ممكن است و نسبت به وجود يا عدم ضرورت ندارد . پس آنچه علت است براى اينكه ماهيت از حالت ممكن الوجود و العدم بودن درآيد و ضرورى الوجود يا ضرورى العدم شود اتصاف آن است به موجوديت يا معدوميت . و چنان كه گفته شد ، هرعلتى بر معلول خود سابق است . پس وجود يا عدم ماهيت نيز بر ضرورت به شرط محمول سابق‌اند .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\n\r\n2 - 7 : چرا ماهيت به شرط محمول ضرورى است\r\nبرهان اين مطلب واضح است و نيازى به تفصيل نيست . بنابراين ، ما سه مقدمهء آن را ذكر مىكنيم و از تفصيل پرهيز مىنمائيم .\r\nمقدمهء اوّل : اگر ماهيت موجود مادامى كه موجود است جائز العدم باشد ، لازم مىآيد اجتماع نقيضين جائز باشد .\r\nدليل آن اينكه در اين صورت جائز است ماهيت هم موجود باشد هم معدوم ، هم وجود داشته باشد هم عدم و وجود و عدم و بالتبع موجود و معدوم نقيض يكديگرند . پس جواز اتصاف ماهيت به هردو مستلزم جواز اجتماع نقيضين است .\r\nمقدمهء دوم : اجتماع نقيضين محال است .\r\nنتيجهء دو مقدمهء فوق اينكه « ماهيت موجود مادامى كه موجود است و از آن حيث كه موجود است جائز العدم نيست . »\r\nمقدمهء سوم : هرچه كه جائز العدم نيست ، محال است از آن حيث كه جائز العدم نيست وجود از آن انفكاك يابد ؛ يعنى ، از آن حيث كه جائز العدم نيست ضرورى الوجود است .\r\nنتيجه : ماهيت موجود مادامى كه موجود است و از آن حيث كه موجود است ضرورى الوجود است .\r\nبا استدلالى مشابه ، دربارهء عدم نيز ، مىتوان نتيجه گرفت كه ماهيت معدوم مادامى كه معدوم است و از آن حيث كه معدوم است ضرورى العدم است :\r\nو ذلك انّه لو امكن للماهيّة المتلبّسة بالوجود مادامت متلبّسة ان يطرءها العدم الذى يقابله و يطرده ، لكان فى ذلك امكان اقتران النقيضين و هو محال و لازمه استحالة انفكاك الوجود عنها مادام التلبّس و من حيثه و ذلك وجوب الوجود من هذه الحيثيّة .\r\nو نظير البيان يجرى فى الامتناع اللاحق للماهيّة المعدومة . فالماهيّة الموجوده محفوفة بوجوبين و الماهيّة المعدومه محفوفة بامتناعين .\r\n\r\n8 : وجوب سابق و لا حق بالغيرند\r\nبراى اثبات اين مطلب در اين كتاب دليلى اقامه شده است و در اسفار دليل ديگرى . ما ابتدا دليل اسفار را ذكر مىكنيم و سپس به دليل ذكر شده در كتاب مىپردازيم .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\n\r\n1 - 8 : برهان اسفار بر بالغير بودن وجوب سابق و لا حق\r\nدليلى كه در اسفار « 1 » ذكر شده است براى ضرورت لاحق است ، اعم از وجوب يا امتناع ، ولى چون عينا در ضرورت سابق نيز جارى است ما آن را براى هردو ذكر مىكنيم .\r\nاين دليل مبتنى بر مقدمات زير است :\r\nمقدمهء اوّل : موصوف ضرورت ، چه سابق و چه لاحق ، ماهيت است .\r\nبه تعبير ديگر ، ماهيت حقيقتا و بالذات متصف به ضرورت مىشود نه مجازا و بالعرض .\r\nانكار اين مقدمه به اين معناست كه ماهيت همان‌طور كه هيچگاه حقيقتا موجود نيست نيز هيچگاه حقيقتا ضرورى نيست . پس همان‌گونه كه با حيثيت تقييديه و واسطه در عروض متصف به موجوديت مىشود نيز با حيثيت تقييديه و واسطه در عروض متصف به ضرورت مىشود . صريحتر بگوييم ، امر ديگرى متصف به ضرورت مىشود و ذهن ما ، به دليل ارتباطى كه بين آن امر و ماهيت هست ، مجازا ضرورت آن امر را به ماهيت نيز نسبت مىدهد . در هر حال ، اگر كسى منكر اين مقدمه شود ، باز ضرورت نسبت به ماهيت بالغير مىشود ولى بالغير به معناى « بعرض الغير » نه به‌معناى « بسبب الغير » ؛ يعنى ، چنين كسى بايد براى اتصاف ماهيت به ضرورت به دنبال واسطه در عروض و حيثيت تقييديه بگردد نه به دنبال واسطه در ثبوت و حيثيت تعليليه . آرى ، پس از پيدا كردن واسطه در عروض ، يعنى موصوف حقيقى ضرورت ، باز اين بحث مطرح مىشود كه آيا ضرورت براى آن واسطه ذاتى است و بىنياز از علت يا عرضى است و محتاج به علت . اگر ذاتى بود بالغير نيست و اگر عرضى بود بالغير است .\r\nمقدمهء دوم : نسبت بين ضرورت و ماهيت امكان است نه ضرورت .\r\nاين مقدمه روشن است . همان‌طور كه ماهيت بما هى هى نسبت به خود وجود و عدم لا ضرورى است ، نسبت به ضرورت وجود و ضرورت عدم نيز لا ضرورى است ؛ چنين نيست كه حمل « ضرورت وجود » يا « ضرورت عدم » بر ماهيت بما هى هى ضرورى باشد ، پس همان‌گونه كه ماهيت نسبت به خود وجود و عدم ممكن است ، نسبت به ضرورت وجود و ضرورت عدم نيز ممكن است . گاه از اين مقدمه اينچنين تعبير مىكنند كه ضرورت وجود و عدم ذاتى ماهيت نيست ، بلكه عرضى است ، بر خلاف امكان كه ذاتى ماهيت است . از نظر نتيجهء بحث فرقى بين اين‌دو نيست ، زيرا در صورت اول ما با استناد به قانون « كل ممكن\r\n\r\n\r\n","description":"","footnote":"\r\n( 1 ) . الاسفار الاربعه ، ج 1 ، ص 225 .\r\n","page_name":" 219 ","page_number":219},
  {"content":"\r\n\r\nمعلّل » نتيجه مىگيريم كه اتصاف ماهيت به ضرورت علتى مىخواهد و در صورت دوم با استناد به قانون « كل عرضى معلّل . » پس حداكثر تفاوت در مقدمهء سوم ؛ يعنى ، در كبرائى است كه به كار مىگيريم . به‌هرحال ، ما فعلا از تعبير اول استفاده مىكنيم .\r\nمقدمهء سوم : هرممكنى معلول است .\r\nدر فصل آينده به اين قانون خواهيم پرداخت . البته بايد توجه داشت كه تاكنون از تعبير « ممكن » به‌معناى « لا ضرورى الوجود و العدم » استفاده مىكرديم ، يعنى ماهيت را با دو وصف وجود و عدم ( نقيض وجود ) مىسنجيديم و مىديديم نسبت به هيچيك ضرورت ندارد ، از اين « ضرورى نبودن وجود و عدم » به « امكان » تعبير مىكرديم ولى كاربرد اين قانون منحصر در دو وصف وجود و عدم نيست ، بلكه هروصف ديگرى را نيز شامل مىشود ؛ چنان كه موصوف ما نيز منحصر به ماهيت نيست ، بلكه هرامرى را شامل مىشود . پس مفاد اين قانون به‌طور كلى اين است كه نسبت بين هرموصوف و صفتى اگر امكانى بود ؛ يعنى نه خود صفت براى موصوف ضرورى بود نه نقيض آن ، در اين صورت آن موصوف براى اتصاف به آن وصف يا نقيضش نيازمند به علت است و به تعبير منطقى اگر نسبت بين موضوع و محمولى امكان ( خاص ) بود ، حمل آن محمول بر آن موضوع نياز به علت دارد .\r\nاكنون بنابر مقدمهء اوّل ماهيت متصف به ضرورت مىشود ، اعم از ضرورت وجود يا عدم ، سابق يا لاحق ، و بنابر مقدمهء دوم ماهيت نسبت به ضرورتهاى فوق ممكن است و بنابر مقدمهء سوم ماهيت براى اتصاف به اين ضرورتها به علت نياز دارد . نتيجه اينكه اين ضرورتها نسبت به ماهيت بالغيرند و هو المطلوب .\r\n\r\n1 - 1 - 8 : اشكال و جواب\r\nاشكال : مقدمهء اوّل برهان فوق در مورد وجوب و امتناع سابق تمام است ، زيرا ، بدون شك ، در ضرورت سابق امرى واسطه در عروض ضرورت بر ماهيت نيست ، خود ماهيت است كه از ناحيهء علت ابتدا واجب و سپس موجود يا ابتدا ممتنع و سپس معدوم مىشود : الماهيّة تقرّرت فامكنت فاحتاجت فاوجبت فوجبت فاوجدت فوجدت ؛ ولى در مورد وجوب و امتناع لاحق اين مقدمه تمام نيست . در وجوب و امتناع لاحق ماهيت واسطه در عروض دارد ، اين خود ماهيت نيست كه حقيقتا متصف به ضرورت به شرط محمول مىشود ، بلكه دو قيد « وجود » و\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n« عدم » كه در موضوع اخذ شده‌اند موضوع و موصوف حقيقى ضرورت‌اند . دليل اين ادعا مبتنى بر دو مقدمه زير است :\r\nمقدمهء اوّل : در ضرورت لاحق « ماهيت » تمام موضوع نيست ، بلكه جزء موضوع است .\r\nچنان كه دانستيم در ضرورت به شرط محمول خود ماهيت به تنهائى موضوع وجود و عدم و در نتيجه به تنهائى موصوف ضرورت نيست ، بلكه « ماهيت موجود » يا « ماهيت معدوم » موضوع است . پس ماهيت جزئى از موضوع است و جزء ديگرش وجود يا عدم و يا موجود يا معدوم است : « ماهيت موجود موجود است بالضرورة » و « ماهيت معدوم معدوم است بالضرورة . »\r\nمقدمهء دوم : جزء ديگر موضوع موضوع حقيقى قضيه و موصوف واقعى ضرورت است .\r\nهمان‌طور كه ديده مىشود ، در دو قضيهء اخير ، اگر از موضوع قضيه اول « موجود » و از موضوع قضيه دوم « معدوم » را حذف كنيم ، ديگر جهت قضيه ضرورت نخواهد بود ، بلكه امكان است ؛ در صورتى كه با حذف جزء اول ، يعنى ماهيت ، جهت قضيه تغيير نخواهد كرد .\r\nپس ضرورت در دو قضيهء فوق دائر مدار جزء دوم موضوع ، يعنى « موجود » و « معدوم » است .\r\nبنابراين ، موضوع حقيقى قضيه و موصوف واقعى ضرورت همان موجود و معدوم است .\r\nنتيجه : جزء اول موضوع ، يعنى ماهيت ، موضوع حقيقى قضيه و موصوف واقعى ضرورت نيست . ماهيت موضوع بالعرض قضيه و موصوف بالعرض « ضرورت به شرط محمول » است .\r\nجواب : مستشكل موضوع قضيه را « ماهيت موجود » يا « ماهيت معدوم » قرار داده است .\r\nيعنى موضوع مركب از دو جزء است : مفهوم ماهوى و مفهوم موجود يا معدوم ولى به نظر بسيارى از حكما موضوع قضيه مركب نيست ، موضوع آن همان مفهوم ماهوى است و مفهوم موجود يا معدوم خارج از موضوع و شرط آن است نه داخل موضوع و جزء آن . ماهيت موجود است بالضرورة منتها به شرط وجود و ماهيت معدوم است بالضرورة منتها به شرط عدم . پس وجود و عدم دو شرط هستند كه تحقق آنها موجب مىشود ماهيت خودش متصف به ضرورت وجود يا ضرورت عدم بشود .\r\n\r\n2 - 8 : برهان كتاب بر بالغير بودن وجوب سابق و لاحق\r\nاكنون به برهانى بپردازيم كه در كتاب اقامه شده است . اين برهان مبتنى بر مقدمات زير است :\r\nمقدمهء اوّل : وجوب سابق و لا حق منتزع از وجود ماهيت‌اند .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nبايد توجه داشت كه منظور از وجود در اين مقدمه حقيقت خارجى وجود است نه مفهوم وجود ؛ يعنى ، وجوب ، چه سابق و چه لاحق ، از حقيقت خارجى وجود شىء انتزاع مىشود ، منتها وجوب لاحق از وجود شىء از آن جهت كه ماهيت شىء متصف به آن مىشود انتزاع مىشود و وجوب سابق از وجود شىء از آن جهت كه وجودى است معلولى و منتسب به علت .\r\nبراى فهم اين مطلب بايد به دو نكتهء زير توجه داشت :\r\nالف ) مقصود از به كار بردن واژهء « انتزاع » و بيان « منشأ انتزاع » وجوب سابق و لاحق در اينجا ، همانا نشان دادن حيثيت و جهتى از وجود خارجى است كه به اعتبار آن وجوب سابق و لاحق بر آن حمل مىشوند ؛ به تعبير ديگر ، منظور بيان مصداق بالذات اين دو مفهوم است ؛ يعنى ، وجود خارجى ماهيت از كدام حيث مصداق مفهوم « ضرورت سابق » است و از كدام حيث مصداق مفهوم « ضرورت به شرط محمول » . تذكر اين نكته به اين دليل است كه آن را با « منشأ انتزاع » معقولات ثانيه ، به‌معناى مبدء پيدايش آنها در ذهن ، اشتباه نكنيم . منظور از منشأ انتزاع به‌معناى اخير اين است كه ببينيم هريك از معقولات براى اولين بار چگونه در ذهن به وجود آمده‌اند ولى منظور از منشأ انتزاع در اينجا اين است كه آيا اين مفهوم بر چه حيثيتى از وجود خارجى شىء صدق مىكند .\r\nب ) در نكته اول ، گفته شد كه همان وجود خارجى شىء است كه به اعتبارى منشأ انتزاع وجوب سابق و به اعتبارى منشأ انتزاع وجوب لاحق است ؛ به عبارت ديگر ، اين حيثيات مختلف وجود شىء است كه موجب حمل دو مفهوم ضرورت سابق و ضرورت لاحق‌اند بر آن . اين مطلب در ضرورت لاحق بىاشكال است ولى در ضرورت سابق نه ، زيرا در 6 گفته شد كه ضرورت سابق است كه سبب حمل وجود يا عدم بر ماهيت مىشود ، نه بالعكس و اصلا سبق آن به اعتبار همين سببيتش بود .\r\nدر جواب بايد گفت كه اولا ، در 6 مفهوم وجود موردنظر بود و در اينجا حقيقت خارجى وجود شىء . اينكه « حقيقت وجود » شىء سبب حمل مفهومى بر خود باشد منافى نيست با اينكه آن مفهوم سبب حمل « مفهوم وجود » بر آن شىء باشد . آرى اگر در اينجا مىگفتيم كه مفهوم وجود سبب حمل مفهوم ضرورت بر ماهيت است منافى بود با آنچه در 6 گفته بوديم و ثانيا ، به كار بردن واژه « سبب » و « علت » در اينجا مسامحه‌آميز است ، زيرا منظور از سببيت در اينجا همان نوع سببيتى است كه هرمصداقى نسبت به حمل مفهوم خود بر خود دارد . سببيت\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nدر اينجا يعنى مصداق ذاتى بودن ، يعنى تحقق رابطهء حكايت بين مفهوم و مصداق . مصداق سبب حمل مفهوم بر خود است ؛ يعنى ، رابطهء حكايت بين آن دو برقرار است ولى سببيت در آنجا به توقف امرى به امر ديگر بازمىگشت .\r\nمقدمهء دوم : منتزع و منشأ انتزاع يك حكم دارند .\r\nمعنى اين مقدمه اين است كه هرحكمى كه حقيقت وجود شىء دارد تمام حيثيات مختلف وجود شىء كه منشأ انتزاع مفاهيم متعدد وجودىاند نيز همان حكم را دارند . زيرا حيثيات مختلف وجود شىء ، آن حيثياتى كه منشأ انتزاع مفاهيم وجودىاند نه ماهوى ، با حقيقت وجود شىء تغاير ندارند ، اين حيثيات عين همان حقيقت وجودند .\r\nنتيجهء اين دو مقدمه اينكه « اگر وجود شىء بالغير است ، ضرورت آن ، چه سابق و چه لاحق ، نيز بالغيرند . »\r\nمقدمهء سوم : وجود ماهيت بالغير است .\r\nبه دليلى كه گذشت ، ماهيت ممكن است و هرممكنى نيازمند علت است ، پس وجود ماهيت از ناحيه علت و بالغير است . انضمام مقدمهء سوم به نتيجهء دو مقدمهء اوّل يك قياس استثنائى تشكيل مىدهد با نتيجهء زير :\r\nنتيجه : ضرورت ماهيت ، چه سابق و چه لاحق ، بالغير است :\r\nو ليعلم انّ هذا الوجوب اللاحق وجوب بالغير ، كما انّ الوجوب السابق كان بالغير ، و ذلك لمكان انتزاعه من وجود الماهيّة من حيث اتّصاف الماهيّة به ، كما انّ الوجوب السابق منتزع منه من حيث انتسابه الى العلّة الفيّاضة .\r\n* * * *\r\n\r\n","description":"","footnote":"","page_name":" 223 ","page_number":223},
  {"content":"\r\n . \r\n","description":"","footnote":"","page_name":" 224 ","page_number":224},
  {"content":"\r\n\r\n\r\nفصل ششم اصل عليّت و مناط احتياج ممكن به علت\r\nاين قانون كه « هرممكنى نيازمند علت است » همان اصل مشهور عليت است . گاهى بجاى « ممكن » « حادث » يا « معلول » مىگويند : هرحادثى نيازمند علت است ، هرمعلولى نيازمند علت است . تعبير دقيق آن همان تعبير اول است .\r\n\r\n1 : بداهت نياز ممكن به علت\r\nيكى از بحثهائى كه دربارهء قانون عليت رواست اين است كه آيا اصلى بديهى است يا قانونى نظرى ؟ و اگر نظرى است چه دليلى بر آن وجود دارد ، به اتكاء چه اصل ديگرى مىتوان آن را ثابت كرد ؟ به اتكاء اصل استحالهء تناقض يا اصل استحالهء ترجّح بلا مرجح ؟ و اگر بديهى است چرا بديهى است ، به اين معنا كه چه خصوصيتى در اين قضيه ، و نيز ساير بديهيات اوليه ، وجود دارد كه ذهن به محض تصور موضوع و محمول آنها به صدق آنها حكم مىكند ؟ فرق اين قضايا با ساير قضايا در چيست ، چه ويژگيى دارند كه ديگر قضايا ندارند ؟ آيا اين ويژگى در جميع بديهيات اوليه مشترك است يا متفاوت ؟ در هرحال ، سؤالات فوق و نيز سؤالات ديگرى كه در اين باب مىتوان طرح كرد در فلسفهء اسلامى چندان مورد توجه واقع نشده‌اند و بر محققين است كه به آنها بپردازند .\r\nدر اين كتاب ، قانون عليت را از اصول متعارف ؛ يعنى ، از بديهيات اوليه فلسفه به شمار آورده‌اند كه صرف تصور موضوع و محمول آنها موجب تصديق آنهاست :\r\nحاجة الممكن ، اى توقّفه فى تلبّسه بالوجود او العدم الى امر وراء ماهيّته ، من الضروريّات الاوّليّة التى لا يتوقّف التصديق بها على ازيد من تصوّر موضوعها و محمولها .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nتوضيح اينكه « ممكن » يعنى چيزىكه خودبخود باوجود و عدم نسبت يكسان دارد : نه جانب وجود براى آن راجح است نه جانب عدم و معناى « احتياج ممكن به علت » اين است كه ممكن براى رجحان يكى از دو جانب وجود و عدم و اتصاف به يكى از آن به غير خود محتاج است . پس معناى موضوع و محمول قضيه روشن شد . حال معناى قضيه - اصل عليت - اين است كه چيزىكه خودبخود نه جانب وجود براى آن رجحان دارد نه جانب عدم براى رجحان يكى از دو جانب و اتصافش به يكى از آن دو به غير خود محتاج است ، كه در فلسفه نام اين غير را « علت » مىنهند . چنان كه ديده مىشود ، قضيهء اخير احتياج به هيچ استدلالى ندارد و انسان با صرف تصور مفاهيم مأخوذ در آن بيدرنگ آن را تصديق مىكند و خلاف آن را باطل و خلاف عقل مىداند .\r\nنكتهء قابل ذكر اينكه از دقت در آنچه فوقا در معناى اصل عليت گفته شد ، معلوم مىشود كه در واقع معناى اصل عليت همان استحالهء ترجّح بلا مرجح است . يعنى در حقيقت ، اين دو تعبير كه « محال است ممكن بدون علت باشد » و « ترجّح بلا مرجح محال است » بيان‌كنندهء يك حقيقت‌اند و تفاوت آنها صرفا در لفظ و تعبير است ، پس دو تعبير از يك قضيه‌اند نه دو قضيه تا نوبت به اين سؤال برسد كه « كداميك مستند ديگرى است ؟ كداميك اصل است و ديگرى نتيجه ؟ » پس يكى مستند ديگرى واقع نشده است ، با يكى به ديگرى استدلال نكرده‌اند . به عبارت ديگر ، ممكن است گمان شود كه در توضيحات فوق قضيهء « استحالهء ترجّح بلا مرجّح » ، به منزلهء يك اصل بديهى ، مستند اصل عليت واقع شده است ولى اين گمان باطل است ؛ زيرا در اين صورت ، اصل عليت يك اصل بديهى اوّلى نبود ، بلكه يك قضيه نظرى يا يك بديهى ثانوى بود ، در حالى در كتاب بصراحت آن را بديهى اوّلى دانسته‌اند . پس به كار گرفتن اصل « استحالهء ترجّح بلا مرجّح » در آن نه از باب استناد به يك كبراى كلى است ، بلكه از اين باب است كه به نظر استاد علامه ( ره ) معنا و مفاد اين‌دو يكى است و تفاوت آنها صرفا در لفظ است . در هرحال ، در برخى از ديگر كتب فلسفى آنها را دو قضيه تلقى كرده‌اند كه يكى مستند ديگرى است ، يا اوّلى مستند دومى است يا بالعكس . در اصول فلسفه « 1 » اصل عليت مستند « استحالهء ترجّح بلا مرجّح » واقع شده است و در اشارات « 2 » بالعكس :\r\n\r\n\r\n","description":"","footnote":"\r\n( 1 ) . اصول فلسفه و روش رئاليسم ، ج 3 ، ص 186 .\r\n( 2 ) . الاشارات و التنبيهات با شرح خواجه ، ج 3 ، ص 19 .\r\n","page_name":" 226 ","page_number":226},
  {"content":"\r\n\r\nفانّا اذا تصوّرنا الماهيّة بما انّها ممكنة تستوى نسبتها الى الوجود و العدم و توقّف ترجّح احد الجانبين لها و تلبّسها به على امر وراء الماهية لم نلبث دون ان نصدّق به ، فاتّصاف الممكن باحد الوصفين ، اعنى الوجود و العدم - متوقّف على امر وراء نفسه - و نسميّه العلّة - لا يرتاب فيه عقل سليم . و أمّا تجويز اتّصافه - و هو ممكن مستوى النسبة الى الطرفين - باحدهما لا لنفسه و لا لأمر وراء نفسه فخروج عن الفطرة الانسانيّة .\r\n\r\n2 : مناط احتياج ممكن به علت\r\nدر بحث قبل ، گفتيم كه هرموجود ممكنى محتاج به علت است . انسان ، درخت ، سنگ ، آسمان ، زمين همه از ممكنات‌اند و نيازمند علت . اكنون بحث در اين است كه مناط احتياج به علت چيست ؟ چه خصوصيتى از شىء سبب شده است كه احتياج به علت پيدا كند ؟ چه ويژگيى از شىء سبب شده آن شىء وجودش ناشى از علت باشد ؟ چه چيزى موجب مىشود كه موجودى بىنياز از علت باشد و موجود ديگر نيازمند ؟ طرفداران قانون عليت مجموعا چهار نظريه در اين زمينه ابراز كرده‌اند :\r\n\r\n1 - 2 : نظريهء حسى\r\nمطابق اين نظريه ، علت احتياج به علت چيزى جز وجود داشتن نيست ، وجود ملازم با معلوليت است و بنابراين بايد گفت : « مناط احتياج به علت همانا موجود بودن است . هرچيزى كه موجود است محتاج و متكى به علت است و وجودى كه متكى به علت نباشد محال است » .\r\nاين نظريه متعلق به ماديين جديد است كه سلسله علل و معلولات را غير متناهى مىدانند و به وجود واجب الوجود و علة العلل قائل نيستند . اين نظريه درست نقطهء مقابل نظريهء دستهء ديگر از ماديين است كه وجود داشتن را منافى با معلوليت و مخلوقيت مىدانند و در سخافت كمتر از آن نيست .\r\nدليل طرفداران اين نظريه اين است كه ما تاكنون هرچه ديده و حس كرده و تجربه نموده‌ايم وجود اشيا و حوادث را معلول عللى يافته‌ايم ، از اينجا مىفهميم كه موجود بودن ملازم معلول بودن است . گمان نمىرود كه نقص اين استدلال محتاج بيان باشد .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n\r\n2 - 2 : نظريهء حدوثى\r\nطبق اين نظريه ، خصوصيتى كه موجب مىشود شىء نيازمند به علت باشد همانا حدوث است و خصوصيتى كه موجب مىشود شىء بىنياز از علت باشد قدم است ؛ يعنى ، ادراك ما از قانون كلى عليت كه منشأ استفهام ذهنى چرائى مىشود اين است كه هرامر حادثى ، يعنى چيزىكه وقتى نبود و بعد بود شد ، حتما علتى دارد و محال است چنين موجودى بدون علت به وجود آيد ولى اگر موجودى قديم بود ، نمىتوان گفت علتى دارد و جاى استفهام ذهنى چرائى باقى نيست ، زيرا زمانى نبوده كه آن موجود موجود نبوده تا ما بتوانيم سؤال كنيم كه اين موجود كه نبود و بعد بود شد « چرا بود شد ؟ » و چون معناى عليت اين است كه هرموجودى كه وقتى نبود و بعد بود شد حتما علتى دارد ، نمىتوانيم مانند ماديين وجود موجود قديم را به حكم قانون عليت نفى كنيم و بگوئيم كه ممكن نيست موجودى قديم باشد چون استثنا در قانون عليت است ، از آن جهت كه قانون عليت از اوّل فقط شامل موجودات حادث است و به هيچ وجه نمىتواند شامل موجودات قديم باشد و واضح است كه اين استثنا نيست . استثنا در قانون عليت هنگامى پيدا مىشود كه فرض كنيم يك موجود حادث كه وقتى نبود و بعد پيدا شد بلاسبب پيدا شود .\r\nاين نظريه متعلق به متكلمين و بسيارى از مدعيان فلسفه است . متكلمين براساس اين نظريه قديم را منحصر به ذات بارى مىدانند و براى همه چيز ابتداء زمانى قائل‌اند . آن دسته از الهيين كه مىكوشند در مقام اثبات وجود مبدأ كل ابتدائى زمانى براى تمام جهان پيدا كنند و نيز آن دسته از ماديين كه در نقطهء مقابل نظريه‌هاى لايتناهى بودن زمان و زمانيات را پيش مىكشند و آنها را دليل بر عدم وجود مبدأ كل قلمداد مىكنند همين طرز فكر را دارند .\r\n\r\n3 - 2 : نظريهء امكان ماهوى\r\nمطابق اين نظريه ، علت احتياج به علت امكان ماهوى است . هرچيزىكه ماهيتى دارد و وجودى و ذاتش ، يعنى ماهيتش ، غير از وجود و واقعيتش مىباشد ، از آن جهت كه ماهيتش ممكن است ، يعنى نسبت به وجود و عدم مساوى است ، نيازمند به علت است ، خواه آنكه آن موجود حادث باشد يا قديم . اما موجودى كه ذاتش عين وجود و واقعيت است و حقيقتش مؤلف از ماهيت و وجود نيست بىنياز از علت است ، زيرا چنين موجودى متصف به امكان\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nماهوى نمىشود ، چنين موجودى چون موجوديت عين ذات او است و نسبت ذاتش با موجوديت ضرورت است نه امكان ، محال است كه معدوم باشد و چون محال است كه معدوم باشد ، ازلى و ابدى خواهد بود ؛ يعنى ، هميشه بوده و خواهد بود . مطابق اين نظريه موجود بىنياز از علت ، كه آن را واجب الوجود مىگوئيم ، قديم است ولى هرقديمى بىنياز از علت نيست و اشكالى ندارد كه موجود قديمى يافت شود كه در ذات خود امكان وجود داشته باشد و ازلا و ابدا به افاضهء واجب الوجود موجود باشد .\r\nاين نظريه متعلق است به عموم حكماى اصالت ماهيتى و نيز حكمائى كه توجهى به اصالت وجود و اصالت ماهيت نداشته‌اند و حتى حكماى اصالت وجودى نيز از همين نظريه پيروى كرده‌اند . اين نظريه يكى از موارد مهم اختلاف حكماى الهى و متكلمين است . حكما طبق اين نظريه قديم را منحصر در ذات بارى نمىدانند ، بر خلاف متكلمين كه قديم را مساوى با واجب مىدانند .\r\n\r\n4 - 2 : نظريهء فقر وجودى\r\nنظريه سوم ، يعنى اين نظر كه مناط احتياج به علت امكان ماهوى است ، فقط براساس نظريه اصالت ماهيت صحيح است كه ماهيت را قابل موجوديت و معدوميت و معلوليت واقعى مىداند و هريك از مفهوم وجود و عدم را مفهومى اعتبارى مىداند كه از دو حالت مختلف ماهيت انتزاع مىشود ؛ اما بنابر اصالت وجود در تحقق و در معلوليت ماهيت از حريم ارتباط با علت بر كنار است ، نه وجود علت ترجيحى به ماهيت مىدهد و نه عدم آن ، ماهيت همواره به حال تساوى خود باقى است .\r\nآرى ، هنگامى كه ذهن ملزم است حكم كند كه فلان ماهيت - مثلا ماهيت انسان - موجود است ، اين تساوى مجازا و بالعرض از بين مىرود ، نه حقيقتا و هرچند از بين رفتن مجازى اين تساوى از حقيقتى ناشى مىشود ولى آن حقيقت وجود و واقعيت خود ماهيت است نه وجود علت و ماهيت در احتياج و عدم احتياج به علت تابع همان وجود و واقعيت است و از خود اصالتى ندارد ؛ يعنى ، اگر آن وجود محتاج و معلول بود ، ماهيت نيز بالعرض و المجاز محتاج و معلول است و اگر غير محتاج و غير معلول بود ، ماهيت نيز بالعرض و المجاز غير محتاج و غير معلول است . بنابراين ، نمىتوان از راه امكان ماهوى احتياج به علت را ثابت\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nكرد . بنابر اصالت وجود در تحقق و در معلوليت ، صورت اين مسئله به كلى عوض مىشود و صورت ديگرى پيدا مىكند .\r\nما در مرحلهء هشتم خواهيم گفت كه اگر رابطهء عّلى و معلولى در جهان وجود داشته باشد ، نمىتوان ذات معلول را چيزى و آنچه را معلول از علت دريافت مىكند چيز ديگر و تأثير علت در معلول را چيز سومى فرض كرد ، بلكه در معلول وجود و موجود و ايجاد يكى است ؛ يعنى ، هويت معلول عين هويت وجود و عين هويت ايجاد است . به تعبيرى كه در مرحلهء دوم داشتيم ، رابطه و وابستگى معلول به علت و احتياج معلول به علت عين هويت معلول است .\r\nهويت واحدى است كه به اعتبارات مختلف به آن وجود و موجود و ايجاد و همچنين رابطه و مرتبط و نسبت و منتسب و وابسته و وابستگى و محتاج و احتياج گفته مىشود .\r\nمطابق نظريهء فوق ، اگر در جهان علت و معلولى وجود داشته باشد ، چنين نيست كه واقعيت معلول چيزى و احتياج معلول به علت چيز ديگرى و مناط احتياج به علت چيز سومى باشد ، تا نوبت به اين سؤال برسد كه علت احتياج شىء به علت چيست . اين سؤال درست مانند اين است كه بگوئيم چيزىكه هويتش عين احتياج به علت است علت احتياجش به علت چيست ؛ عينا مثل اين است كه بپرسيم علت اينكه عدد چهار عدد چهار است چيست ؛ يا علت اينكه خط خط است چيست . به عبارت ديگر ، در اينجا ، احتياج به علت ذاتى معلول است و چون ذاتى معلول نيست ، « 1 » احتياج به علت نيز معلول چيزى نيست تا از علتش سؤال كنيم ، بر خلاف ماهيت كه احتياج به علت ذاتى آن نبود و لهذا سؤال از اينكه چرا ماهيت محتاج به علت است سؤال به جائى بود .\r\nآرى ، در اينجا مىتوان وضع سؤال را تغيير داد و از معلول واقعى ، كه همانا وجود شىء است ، صرف‌نظر كرد و طبق عادت ذهن ماهيت را ، كه مجازا و بالعرض معلول است ، مورد پرسش قرار داد و پرسيد مناط احتياج ماهيت به علت چيست . در جواب اين سؤال ، مىتوان گفت كه علت احتياج ماهيت - البته احتياج مجازى - همانا فقر وجودى است ؛ يعنى ، علت اينكه ماهيت در موجوديت و معدوميت مجازى خود تابع علت خارجى است اين است كه نحوهء وجود ماهيت نحوهء وجود تعلقى و ارتباطى و ايجادى است . اين سؤال دربارهء ماهيت از آن جهت صحيح است كه ما با يك مسامحهء ذهنى محتاج را غير از احتياج و غير از علت\r\n\r\n\r\n","description":"","footnote":"\r\n( 1 ) . الذاتىّ لا يعلّل .\r\n","page_name":" 230 ","page_number":230},
  {"content":"\r\n\r\nاحتياج فرض كرده‌ايم و چون در وجود چنين مسامحه و تفكيكى جائز نيست ، اين سؤال در وجود شىء جائز نيست .\r\nنظريهء فقر وجودى ، كه در مقابل سه نظريهء گذشته است ، نتيجهء قطعى اصول حكمت متعاليه است و بيشتر از هرچيز با اصالت وجود و تشكيك وجود رابطه دارد . براساس نظريهء اصالت وجود در تحقق و در جعل ، از نظريهء امكان ماهوى كه مورد قبول قاطبهء حكماى پيشين بوده بايد براى هميشه دست كشيد ولى چيزىكه موجب تعجب است اين است كه پيروان حكمت متعاليه و حكماى اصالت وجودى نيز در اظهارات و استدلالات خود به همان نظريهء امكان ماهوى اعتماد كرده‌اند و آن را مقبول و مسلم گرفته‌اند و تاكنون ديده نشده است كه خدشه‌اى بر آن وارد كرده باشند ، چنان كه در همين كتاب نيز اينچنين است .\r\nشايد علت اين اعتماد اين است كه نتيجهء نظريه ماهوى و فقر وجودى در اين مسئله يكى است . همان‌طور كه طبق نظريهء امكان ماهوى حدوث موجودات دليل بر امكان ماهوى و كاشف از عدم وجوب ذاتى آنهاست ، طبق اين نظريه نيز حدوث موجودات دليل بر احتياج وجودى و وابستگى آنها به شرائط و مقدمات خاصى است ؛ و نيز همان‌طور كه طبق نظريهء امكان ماهوى قدم زمانى با معلوليت منافى نيست ، طبق اين نظريه نيز منافى نيست . بنابر نظريهء امكان ماهوى ، ماهيت داشتن شىء موجب امكان شىء ، يعنى تساوى نسبت آن باوجود و عدم است ، و امكان شىء علت احتياج به علت است ، در اين نظريه نيز ماهيت داشتن دليل بر فقر وجودى و احتياج به علت است . پس طبق هردو نظر ، نتيجهء محاسبه يكى است و هرچند اصول نظريهء امكان ماهوى غلط است ، چون بالمآل همان نتيجه را مىدهد كه نظريه فقر وجودى مىدهد در حالى كه محاسبه‌اش آسانتر است ، مانعى ندارد كه در بحثهاى مقدماتى فلسفه نظريهء امكان ماهوى را به كار ببريم « 1 » . در اين كتاب نظريهء حسى ، به دليل اينكه بطلان آن واضح است ، مطرح نشده و نيز از طرح نظريهء فقر وجودى صرف‌نظر شده است و مسئله به اين صورت طرح شده است كه « مناط احتياج به علت حدوث است يا امكان ؟ » :\r\nو هل علّة حاجته الى العلّة هو الامكان او الحدوث ؟ قال جمع من المتكلّمين بالثانى و الحقّ هو الاوّل و به قالت الحكماء .\r\n\r\n\r\n","description":"","footnote":"\r\n( 1 ) . تا اينجا آنچه در 2 آمده است از پاورقىهاى كتاب اصول فلسفه و روش رئاليسم ، ج 3 ، ص 201 - 186 با حذف و اندك تصرفى اقتباس شده است .\r\n","page_name":" 231 ","page_number":231},
  {"content":"\r\n\r\n\r\n3 : برهان بر نظريهء امكان ماهوى\r\nاگر در مفاد اصل عليت ، كه قضيه‌اى است بديهى ، دقت كنيم ؛ متوجه مىشويم كه خود اين اصل به‌طور بديهى متكفل اين مطلب نيز هست كه « امكان ممكن سبب احتياج او به علت است » . پس پذيرفتن اصل عليت به منزلهء قضيه‌اى بديهى خود به‌معناى پذيرفتن بداهت اين مطلب است كه « امكان علت احتياج به علت است » ، لهذا اين مطلب نياز به برهان ندارد . به‌هر حال ، در اين كتاب دو برهان بر مطلب فوق اقامه شده است .\r\n\r\n1 - 3 : برهان اوّل\r\nدر اين برهان ابتدا اثبات شده است كه ماهيت از آن جهت كه حادث است بىنياز از علت است و چون بنابر فرض علت احتياج به علت يا حدوث است يا امكان و لا غير ، نتيجه گرفته شده است كه ماهيت از آن جهت كه ممكن است محتاج به علت است ، سپس با اضافه كردن اين كبرا كه « ماهيت فقط وقتى متصف به احتياج به علت مىشود كه علت احتياج با آن لحاظ شود » نتيجه گرفته شده است كه علت احتياج به علت امكان است . اثبات مطلب اوّل مبتنى بر دو مقدمهء زير است :\r\nمقدمهء اوّل : شىء از آن جهت كه حادث است ضرورى است .\r\nمقدمهء دوم : هرامر ضرورى مستغنى از علت است :\r\nنتيجه : شىء از آن جهت كه حادث است مستغنى از علت است . پس حدوث نمىتواند مناط احتياج به علت باشد .\r\nاز دو مقدمهء فوق ، مقدمهء دوم روشن است . ضرورت مناط استغنا و بىنيازى از علت است ، پس شىء از آن جهت كه ضرورى است محتاج به علت نيست ؛ مثلا ، ذاتيات ماهيت براى آن ضرورى هستند ، نسبت بين ماهيت و آنها ضرورت است و لهذا ثبوت آنها براى ماهيت نيازمند علت نيست ، بنابراين عمده اثبات مقدمهء اوّل است . براى اثبات اين مقدمه بايد معناى حدوث را تحليل كرد .\r\nحدوث يعنى ترتب وجود شىء بر عدمش ، شىء حادث يعنى شيئى كه وجود آن مترتب بر عدم آن است ، وجود بعد العدم دارد ، عدمى سابق دارد و وجودى لاحق . پس اگر بخواهيم شىء را از آن جهت كه حادث است در نظر گيريم ، بايد آن را از آن جهت كه عدمى سابق و\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nوجودى لاحق دارد ملاحظه كنيم ؛ به عبارت ديگر ، بايد شىء را از آن جهت كه ابتدا معدوم است و سپس موجود لحاظ كنيم و به زبان فلسفى شىء حادث از آن جهت كه حادث است عبارت است از شيئى كه به شرط وجود است پس از اينكه به شرط عدم بوده است .\r\nواضح است كه شيئى كه به شرط وجود است ضرورت به شرط محمول دارد و شيئى كه به شرط عدم است امتناع به شرط محمول دارد . پس شىء از آن جهت كه حادث است نسبت به وجود ضرورت به شرط محمول دارد پس از امتناع به شرط محمول ، بنابراين ، شىء حادث از آن جهت كه حادث است ابتدا ضرورت عدم دارد و سپس ضرورت وجود ؛ يعنى ، شىء از آن جهت كه حادث است همواره ضرورى است ، يا ضرورى الوجود يا ضرورى العدم و هو المطلوب :\r\nو استدلّوا عليه بانّ الماهيّة باعتبار وجودها ضروريّة الوجود و باعتبار عدمها ضروريّة العدم و هاتان ضرورتان به شرط المحمول و الضرورة مناط الغنا عن العلّة و السبب ؛ و الحدوث هو كون وجود الشىء بعد عدمه و ان شئت فقل : هو ترتّب احدى الضرورتين على الاخرى و الضرورة ، كما عرفت ، مناط الغنا عن العلّة و السبب ، فما لم تعتبر الماهيّة بامكانها ، لم يرتفع الغنا و لم تتحقّق الحاجة و لا تتحقّق الحاجة الّا بعلّتها و ليس لها الّا الامكان .\r\n\r\n2 - 3 : برهان دوم\r\nاين برهان مبتنى بر سه مقدمهء زير است :\r\nمقدمهء اوّل : علت احتياج به علت ضرورتا سابق بر احتياج است .\r\nمقدمه دوم : حدوث سابق بر احتياج نيست .\r\nمقدمه سوم : فقط امكان است كه صلاحيت عليت دارد و سابق بر احتياج است .\r\nنتيجهء مقدمهء اوّل و دوم اينكه حدوث علت احتياج به علت نيست و نتيجهء مقدمهء اوّل و سوم اينكه امكان علت احتياج به علت است .\r\nدليل مقدمهء اوّل اين قاعدهء كلى است كه « هرعلتى بر معلول خود مقدم است » ، خواه عليت آن ذهنى باشد خواه خارجى و در عليت خارجى نيز خواه آن عليت فاعلى باشد يا غائى و خواه صورى باشد يا مادى . دليل مقدمهء سوم اين است كه آنچه سابق بر احتياج است يا امكان است يا وجوب يا امتناع . به عبارت ديگر ، تنها اوصافى كه شىء قبل از اتصاف به احتياج به\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nآنها متصف مىشود سه وصف فوق‌اند . پس فقط يكى از سه وصف فوق مىتوانند علت احتياج به علت باشند ولى مىدانيم وجوب و امتناع مناط استغنا از علت‌اند . پس تنها امكان است كه هم سابق بر احتياج است و هم صلاحيت دارد براى اينكه علت احتياج باشد .\r\nدليل مقدمه دوم : اين دليل مبتنى بر دو مقدمه زير است :\r\nالف ) اتصاف ماهيت به حدوث متأخر است از اتصاف آن به وجود .\r\nبه عبارت ديگر ، ماهيت پس از اينكه متصف شد به اينكه موجود است ، در صورتى كه وجودش بعد از عدم باشد ، متصف مىشود به اينكه حادث است ، زيرا حدوث در حقيقت صفت وجود شىء است ، پس شىء پس از اتصاف به وجود متصف به صفت آن ؛ يعنى ، متصف به حدوث مىشود .\r\nب ) اتصاف ماهيت به وجود متأخر از اتصاف آن به احتياج است .\r\nدربارهء اين مقدمه در فصل پنجم / 6 توضيح كافى داده شد . اجمال آن اينكه گفتيم : « الماهيّة تقرّرت فامكنت فاحتاجت فاوجبت فوجبت فاوجدت فوجدت . » همان‌طور كه ديده مىشود ، وجود معلول مسبوق است به ايجاد علت و ايجاد علت مسبوق است به وجوب معلول و وجوب معلول مسبوق است به ايجاب علت و ايجاب علت مسبوق است به احتياج معلول .\r\nپس احتياج شىء به علت به مراتب مقدم است بر وجود شىء . به تعبيرى كه در آنجا داشتيم ، اتصاف ماهيت به وجود به مراتب متأخر است از اتصاف آن به احتياج .\r\nنتيجه : اتصاف ماهيت به حدوث به مراتب متأخر است از اتصاف آن به احتياج به علت :\r\nحجّة اخرى : الحدوث ، و هو كون الوجود مسبوقا بالعدم ، صفة الوجود الخاص ، فهو مسبوق بوجود المعلول ، لتقدّم الموصوف على الصفة ، و الوجود مسبوق بايجاد العلّة و ايجاد العلّة مسبوق بوجوب المعلول و وجوبه مسبوق بايجاب العلّة على ما تقدّم و ايجاب العلّة مسبوق بحاجة المعلول و حاجة المعلول مسبوقة بامكانه ، اذ لو لم يكن ممكنا ، لكان إمّا واجبا و امّا ممتنعا و الوجوب و الامتناع مناط الغنا عن العلّة ؛ فلو كان الحدوث علّة للحاجة و العلّة متقدّمة على معلولها بالضرورة ، لكان متقدّما على نفسه بمراتب و هو محال . فالعلّة هى الامكان ، لا يسبقها ممّا يصلح للعلّيّة غيره و الحاجة تدور معه وجودا و عدما .\r\nكسانى كه قائل‌اند كه حدوث علت احتياج به علت است خود داراى اقوال مختلفى هستند .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nگروهى حدوث را به تنهائى علت احتياج به علت مىدانند ؛ گروهى مجموع حدوث و امكان را علت مىدانند ؛ گروهى حدوث را علت احتياج و امكان را شرط آن مىدانند ؛ گروهى بالعكس :\r\nامكان را علت احتياج و حدوث را شرط آن مىدانند و بالاخره گروهى امكان را علت احتياج و عدم حدوث را مانع احتياج مىدانند .\r\nبرهان اخير تمام اقوال فوق را باطل مىسازد . زيرا هرنحو عليتى كه براى حدوث قائل شويم مستلزم اين است كه حدوث مقدم بر احتياج باشد ، خواه آن را علت تامه احتياج بدانيم يا جزء علت تامه يا شرط و يا عدم حدوث را مانع بدانيم و بنابر برهان اخير حدوث متأخر از احتياج است ، پس حدوث هيچ نحو عليتى براى احتياج ندارد :\r\nو الحجّة تنفى كون الحدوث ممّا يتوقّف عليه الحاجة بجميع احتمالاته من كون الحدوث علّة وحده و كون العلّة هو الامكان و الحدوث جميعا و كون الحدوث علّة و الامكان شرطا و كون الامكان علّة و الحدوث شرطا او عدم الحدوث مانعا .\r\n\r\n4 : اشكال بر نظريه امكان ماهوى و جواب آن\r\n\r\n1 - 4 : اشكال\r\nبر اين مطلب كه امكان علت احتياج به علت است اشكالى كرده‌اند كه مبتنى بر دو مقدمهء زير است :\r\nمقدمهء اوّل : اگر امكان علت احتياج به علت باشد ، جائز است كه قديم زمانى معلول باشد .\r\nمقدمه دوم : تالى باطل است . قديم زمانى محال است معلول باشد .\r\nنتيجه : امكان علت احتياج به علت نيست .\r\nملازمهء بين مقدم و تالى روشن است . امكان با قدم زمانى منافى نيست ، پس مىتوان موجودى را تصور كرد كه دائما موجود بوده و هيچگاه نبوده كه موجود نباشد و در عين حال ماهيتى دارد كه نسبت به وجود و عدم مساوى است ؛ يعنى ، ممكن است .\r\nدليل بطلان تالى : اين دليل بر دو مقدمهء زير استوار است .\r\nالف ) معلول از آن جهت كه مسبوق به عدم زمانى است محتاج علت است .\r\nب ) قديم زمانى مسبوق به عدم زمانى نيست .\r\nنتيجه : قديم زمانى محال است معلول و محتاج علت باشد .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nدليل صحت مقدمهء الف : اين دليل بر دو مقدمهء زير استوار است :\r\n1 ) اگر معلول از آن جهت كه مسبوق به عدم زمانى است محتاج علت نباشد ، لازم مىآيد از آن جهت كه موجود است محتاج علت باشد .\r\n2 ) تالى باطل است ؛ يعنى ، معلول از آن جهت كه موجود است محتاج علت نيست .\r\nنتيجه : معلول از آن جهت كه مسبوق به عدم زمانى است محتاج علت است .\r\nدليل ملازمه در مقدمهء اوّل قياس اخير اينكه بدون ترديد معلول محتاج علت است ، اصلا معلول يعنى آنچه به علت احتياج دارد . حال با انكار اين فرض كه احتياج به علت ناشى از عدم سابق است تنها يك فرض باقى مىماند و آن اينكه احتياج آن به علت ناشى از وجودش باشد ، يعنى معلول از آن جهت كه موجود است محتاج علت باشد .\r\nاما دليل بطلان تالى اينكه عليت و معلوليت يعنى افاضه و استفاضه وجود ، علت يعنى وجوددهنده و معلول يعنى وجود گيرنده و واضح است وجود دادن علت به معلول در صورتى ميسور است كه معلول وجود نداشته باشد و الا تحصيل حاصل لازم مىآيد كه محال است ، پس معلول از آن جهت كه موجود نيست و وجود ندارد احتياج به علت دارد و از آن جهت كه موجود است مستغنى و بىنياز از علت است :\r\nو قد استدلّوا على نفى علّيّة الامكان وحده للحاجة بانّه لو كان علّة الحاجة الى العلّة هو الامكان من دون الحدوث ، جاز ان يوجد القديم الزمانىّ و هو الذى لا يسبقه عدم زمانىّ و هو محال ، فانّه لدوام وجوده لا سبيل للعدم اليه ، حتّى يحتاج فى رفعه الى علّة تفيض عليه الوجود ، فدوام الوجود يغنيه عن العلّة .\r\nبه اين اشكال سه جواب داده شده است ، يك جواب حلّى و دو جواب نقضى كه ذيلا ذكر مىگردد .\r\n\r\n2 - 4 : جواب حلّى\r\nدر جواب اشكال فوق ، حكما منكر بطلان تالى هستند ؛ يعنى ، محال نمىدانند كه قديم زمانى معلول باشد . به نظر ايشان ، اشتباه مستشكل در دو مقدمهء 1 و 2 است ؛ يعنى ، اولا در مقدمهء 1 ، مبنى بر اينكه اگر معلول از آن جهت كه مسبوق به عدم زمانى است محتاج علت نباشد ، لازم مىآيد از آن جهت كه موجود است محتاج علت باشد ، ملازمه تمام نيست و ثانيا ، در مقدمهء 2\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nبطلان تالى ، مبنى بر اينكه معلول از آن جهت كه موجود است محتاج علت نيست ، مورد انكار است .\r\nتمام نبودن ملازمه از آن جهت است كه با انكار اين فرض كه احتياج معلول به علت از جهت عدم سابق است تنها فرض باقيمانده اين نيست كه اين احتياج ناشى از وجود است ، بلكه فرض ديگرى نيز هست و آن اينكه اين احتياج ناشى از آن است كه معلول ماهيتى ممكن دارد و اتفاقا همين فرض درست است .\r\nبه نظر حكما ، ماهيت از آن جهت كه ممكن است ؛ يعنى ، از آن جهت كه حيثيت ذاتش عين حيثيت موجوديت و معدوميت نيست ، از آن جهت كه ذاتش باوجود و عدم نسبت يكسان دارد محتاج علت است . پس آن چيزىكه سبب احتياج معلول به علت است همان ذات و ماهيت اوست ، منشأ احتياج به علت خود ذات ماهيت امكانى معلول است . پس مادامى كه ماهيت معلول ماهيت است ، ممكن است و محتاج به علت ؛ مادامى كه ذات و ماهيت معلول محفوظ است ، امكان آن نيز محفوظ است و احتياج به علت نيز ثابت . لهذا ماهيت معلول چه موجود باشد چه معدوم ، چون در هردو حال امكانش محفوظ است ، در هر دو حال محتاج به علت است . ماهيت معدوم معدوم بودنش را از ناحيهء علت دارد و ماهيت موجود موجود بودنش را . بنابراين ، بر فرض اينكه ماهيتى دائم الوجود باشد و مسبوق به عدم نباشد ، باز از آن جهت كه ماهيت است و فى حد ذاته ممكن است وجود دائمى خود را از علت دارد و در موجوديت هميشگى خود محتاج علت است ، همان‌طور كه اگر دائما معدوم باشد باز عدم دائمى خود را نيز از ناحيهء علت عدم - عدم علت وجود - دارد و معدوميت هميشگى آن ناشى از علت عدم است ، همان‌طور كه اگر حادث باشد ، يعنى در زمانى معدوم و سپس موجود باشد ، در هنگام معدوم بودن عدم خود را از ناحيهء علت عدم دارد و در هنگام موجود بودن نيز وجود خود را از ناحيهء علت دارد . پس وجود دائمى معلول يا عدم دائمى آن و يا حدوث آن تغييرى در حال ماهيت آن از آن جهت كه محتاج به علت است ايجاد نمىكند . در هرسه حال ، ماهيتش محفوظ است و امكان آن نيز محفوظ است و احتياج آن به علت نيز محفوظ . پس باختصار ، احتياج معلول به علت نه از جهت عدم سابق است و نه از جهت وجود آن ، بلكه از آن جهت است كه معلول ماهيتى ممكن دارد . موضوع حقيقى حاجت و منشأ اصلى نياز به علت همانا ماهيت است از\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nآن جهت كه ممكن است ، نه ماهيت از آن جهت كه مسبوق به عدم است يا از آن جهت كه موجود است .\r\nاما انكار حكما بطلان تالى را ، يعنى انكار قضيهء « معلول از آن جهت كه موجود است محتاج علت نيست » ، از آن‌روست كه قضيهء فوق دو معنا مىتواند داشته باشد . به يك معنا صادق است و به يك معنا كاذب . به معنائى كه صادق است به كار قياس مورد بحث نمىآيد و به معنائى كه به كار قياس مورد بحث مىآيد صادق نيست .\r\nاگر در قضيه فوق مقصود از « معلول از آن جهت كه موجود است » معلول به شرط وجود باشد ، يعنى معلول موجود از آن جهت كه موجود است محتاج علت نيست ، اين قضيه صادق است ولى معناى دقيق آن اين است كه معلول موجود احتياج ندارد به اينكه علت وجود ديگرى به آن بدهد و نه تنها احتياج ندارد ، بلكه محال است وجود ديگرى به آن اعطا كند ، معلول موجود با همان وجودى كه دارد موجود است و با فرض اين وجود محال است علت همين وجود يا علت ديگرى وجود ديگرى را به آن اعطا كنند ؛ زيرا تحصيل حاصل است و محال و به تعبير كتاب با اين فرض معلول ضرورت به شرط محمول دارد و ضرورت مناط بىنيازى از علت است . همان‌طور كه ديده مىشود ، اين قضيه ، هرچند به‌معناى فوق صادق است ، به كار قياس مورد بحث نمىآيد ، زيرا در مقدمهء دوم اين قياس سخن در بىنيازى همان وجود اوّل است از علت . اما اگر در قضيهء فوق مقصود از « معلول از آن جهت كه موجود است » وجود معلول است ، يعنى وجود معلول وابسته و نيازمند به علت نيست ؛ به تعبير ديگر ، معلول در وجود اول خود نيازمند به علت نيست ، هرچند به كار قياس مورد بحث مىآيد ، صادق نيست ، زيرا وابستگى معلول به علت عين وجود معلول است ، به تعبير رايج ، وجود فى نفسه معلول عين وجود اوست للعله . در اين‌باره در مرحلهء دوم / فصل اوّل / 1 توضيح كافى داده شد :\r\nو يدفعه انّ موضوع الحاجة هو الماهيّة بما انّها ممكنة دون الماهيّة بما انّها موجودة و الماهيّة به وصف الامكان محفوظة مع الوجود الدائم ، كما انّها محفوظة مع غيره ، فالماهيّة القديمه الوجود تحتاج الى العلّة بما هى ممكنة ، كالماهيّة الحادثة الوجود ، و الوجود الدائم مفاض عليها ، كالوجود الحادث ، و اما الماهيّة الموجودة بما انّها موجودة فلها الضرورة به شرط المحمول و الضرورة مناط الغنا عن العلّة بمعنى انّ الموجود بما انّها موجودة لا يحتاج الى موجوديّة اخرى تطرء عليه .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n\r\n3 - 4 : جواب نقضى اوّل\r\nعلاوه بر جواب حلىّ و جواب نقضى كه بعدا خواهد آمد ، مىتوان اثبات كرد كه مدعاى مستشكل « 1 » ، مبنى بر اينكه هرمعلولى ضرورتا مسبوق به عدم زمانى است ، مستلزم قديم بودن جسم است كه سخت مورد انكار او است . اثبات اين مطلب به استناد مقدمات زير است :\r\nمقدمهء اوّل : هرمعلولى - ماهيت امكانى - مسبوق به زمان است .\r\nمقدمهء دوم : زمان مستلزم حركت است .\r\nمقدمهء سوم : حركت مستلزم متحرك است .\r\nمقدمهء چهارم : متحرك در هرحركتى همان جسم است .\r\nمقدمهء اوّل مقتضاى فرض است . بنابر فرض ( اين فرض مدعاى متكلمين است ) هر معلولى ، هرماهيت امكانى مسبوق به عدم زمانى است و مسبوقيت به عدم زمانى مستلزم مسبوق بودن به زمان است . دليل سه مقدمهء ديگر اينكه در مباحث مربوط به حركت ثابت خواهد شد كه زمان اندازهء حركت است ؛ يعنى ، از نوع كميت متصل است و موضوع آن حركت است ، و نيز خواهيم گفت كه اولا ، هرحركتى به متحركى نياز دارد و ثانيا ، اين متحرك بايد امرى باشد كه از جهتى بالقوه است و از جهتى بالفعل و چنين امرى جز جسم نيست كه مركب از هيولا و صورت است . پس بنابر مقدمهء اوّل تحقق هرماهيت امكانى مستلزم وجود زمان است قبل از آن و بنابر مقدمهء دوم مستلزم وجود حركت است قبل از آن و طبق مقدمهء سوم و چهارم مستلزم وجود جسم و هيولا و صورت است قبل از آن . پس تحقق هرمعلولى و هر ماهيت امكانى ضرورتا مسبوق است به زمان كه هميشه همراه با جسم است كه خود نيز يك ماهيت امكانى است و بنابر فرض اوّل مسبوق است به زمانى و جسمى و هكذا ، هرچه به عقب برگرديم جسم و لوازم و ملزومات آن محقق است . لهذا فرض اينكه هرمعلولى ضرورتا حادث است و مسبوق به عدم زمانى است مستلزم قديم بودن عالم جسمانى است كه سخت مورد انكار متكلمين است :\r\nمضافا الى انّ اثبات الزمان قبل كلّ ماهيّة امكانيّة اثبات للحركة الراسمة للزمان و فيه اثبات متحرّك تقوم به الحركة و فيه اثبات الجسم المتحرّك و المادّة و الصورة . فكلّما\r\n\r\n\r\n","description":"","footnote":"\r\n( 1 ) . توجه شود كه مستشكل متكلمين هستند كه غالبا منكر قديم زمانى عالم‌اند ، بنابراين از نظر مستشكل جسم نمىتواند قديم باشد .\r\n","page_name":" 239 ","page_number":239},
  {"content":"\r\n\r\nفرض وجود لماهيّة ممكنة ، كانت قبله قطعة زمان و كلّما فرضت قطعة زمان ، كان عندها ماهيّة ممكنة ، فالزمان لا يسبقه عدم زمانىّ .\r\n\r\n4 - 4 : جواب نقضى دوم\r\nاستدلال مستشكل را به زمان نيز نقض كرده‌اند . مقدمه‌اى كه به استناد آن مستشكل اثبات كرد كه امكان علت احتياج به علت نيست اين بود : « معلول از آن جهت كه مسبوق به عدم زمانى است محتاج علت است » و اين مقدمه به خود زمان نقض مىشود ، زيرا زمان خود معلول است و محتاج به علت و در عين حال مسبوق به عدم زمانى نيست :\r\nعلى انّ مرادهم من الحدوث الذى اشترطوه فى الحاجة الحدوث الزمانىّ الذى هو كون الوجود مسبوقا بعدم زمانىّ . فما ذكروه منتقض بنفس الزمان .\r\nبراى اثبات اينكه زمان خود مسبوق به عدم زمانى نيست ، دليلى اقامه شده است كه بر دو مقدمهء زير استوار است :\r\nمقدمهء اوّل : اگر زمان مسبوق به عدم زمانى باشد ، تناقض لازم مىآيد . ( به عبارت ديگر فرض اينكه زمان مسبوق به عدم زمانى است فرض تناقض است ) .\r\nمقدمهء دوم : تالى باطل است ، زيرا تناقض محال است . ( به عبارت ديگر ، فرض تناقض فرض بىمعنائى است )\r\nنتيجه : زمان مسبوق به عدم زمانى نيست . ( به عبارت ديگر ، فرض اينكه زمان مسبوق به عدم زمانى است بىمعناست ) .\r\nدليل ملازمه در مقدمهء اوّل اينكه فرض مسبوق بودن زمان به عدم خود مستلزم اين است كه زمان قبل از خود موجود نباشد و فرض اينكه اين عدم قبلى زمانى است مستلزم اين است كه زمان قبل از خود موجود باشد . پس فرض مسبوق بودن زمان به عدم خود مستلزم اين است كه زمان قبل از خود هم موجود باشد هم موجود نباشد ، معناى اين فرض اين است كه زمان ابتدائى دارد كه قبل از آن هم زمان موجود است هم موجود نيست و به تعبير دقيقتر ، معناى آن اين است كه زمان هم ابتدا دارد هم ابتدا ندارد . پس اين فرض فرض امر متناقض است و بىمعناست :\r\nاذ لا معنى لكون الزمان مسبوقا بعدم زمانىّ .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nمتكلمين جواب نقضى فوق را به دو طريق رد كرده‌اند كه ذيلا به توضيح هريك جداگانه مىپردازيم . در هردو طريق قديم بودن زمان پذيرفته شده ولى معلول بودن آن مورد انكار است . بنابه نظر حكما ، عليت و معلوليت در موجودات حقيقى خارجى جريان دارد . هرشيئى كه در خارج وجود و واقعيتى خاص به خود دارد و در مقابل ساير اشيا جايگاه و مرتبه‌اى ويژه به خود اختصاص داده مشمول قانون عليت است : يا علت است يا معلول و محتاج علت . اما اگر شيئى موهوم محض بود يا امرى انتزاعى بود و به وجود منشأ انتزاعش در خارج موجود بود و خود واقعيتى در قبال ساير واقعيات نبود ، چنين شيئى نه معلول است و نه علت . به نظر متكلمين ، زمان يا امرى موهوم است ، چنان كه در ردّ اول پذيرفته شده ، يا انتزاعى ، چنان كه در رد دوم پذيرفته شده است ، پس معلول و محتاج علت نيست .\r\n\r\n1 - 4 - 4 : ردّ اوّل بر جواب نقضى دوم و پاسخ آن\r\nردّ : برخى از متكلمين در پاسخ به جواب نقضى فوق قائل شده‌اند كه زمان موهوم محض است و به هيچ‌وجه حاكى از واقعيتى خارجى نيست . توضيح اينكه ، چون عليت و معلوليت و طبعا احتياج معلول به علت تنها در موجودات حقيقى خارجى جريان دارد ، اگر زمان را يك موجود حقيقى خارجى بدانيم ، نقض فوق وارد است ، زيرا به موجودى حقيقى خارجى ( زمان ) قائل شده‌ايم كه در عين معلوليت و احتياج به علت مسبوق به عدم زمانى نيست ؛ اما اگر آن را موهوم محض دانستيم نه موجود خارجى ، نقض فوق وارد نيست ، نه قول به حدوث زمانى زمان و مسبوق بودنش به عدم زمانى موجب تقويت مدعاى متكلمين است و نه قول به قدم زمانى زمان و مسبوق نبودنش به عدم زمانى ناقض مدعاى آنهاست . زيرا باتوجه به اينكه عليت و معلوليت و طبعا احتياج معلول به علت تنها در موجودات حقيقتى خارجى جريان دارد ، زمان ، كه بنابر فرض امر اعتبارى ذهنى است ، نه معلول است و نه محتاج به علت و لهذا مسبوق نبودنش به عدم زمانى و به تعبير كتاب نسبت دادن قدم به آن بلااشكال است و ناقض اين مدعا نيست كه علت احتياج به علت سبق عدم زمانى است :\r\nو اجاب بعضهم عن النقض بانّ الزمان امر اعتبارىّ و همىّ لا بأس بنسبة القدم عليه « 1 » ، اذ لا حقيقة له وراء الوهم .\r\n\r\n\r\n","description":"","footnote":"\r\n( 1 ) . « عليه » غلط است و صحيح آن « اليه » است .\r\n","page_name":" 241 ","page_number":241},
  {"content":"\r\n\r\nپاسخ : موهوم محض بودن زمان مستلزم بطلان اصل مدعاى متكلمين است ، مبنى بر اينكه علت احتياج به علت حدوث زمانى يا به عبارت ديگر سبق زمانى عدم است . زيرا اگر زمان موهوم محض باشد ، سبق زمانى نيز موهوم محض و در نتيجه حدوث و قدم زمانى موهوم محض مىشوند ، چه اينكه حدوث همان سبق زمانى عدم شىء است بر وجودش و قدم سبق زمانى نداشتن عدم شىء است بر وجودش . نتيجه اين مطلب اين است كه تفاوت شىء حادث و قديم تنها يك تفاوت موهوم و ذهنى محض است و به هيچ‌وجه حاكى از تفاوتى حقيقى خارجى نيست . پس شىء حادث با شىء قديم در خارج هيچ تفاوتى ندارند . بنابراين ، قائل شدن به اينكه شىء حادث احتياج به علت دارد ولى شىء قديم احتياج ندارد بىمعناست . به تعبير ديگر ، احتياج معلول به علت يك وصف حقيقى خارجى است براى شىء معلول و طبعا علت اين وصف نيز خود بايد امرى خارجى و حقيقى باشد ، زيرا محال است يك امر موهوم محض علت يك امر حقيقى خارجى باشد و چون بنابر فرض حدوث و قدم زمانى دو وصف موهوم محض‌اند ، نمىتوان آن دو را علت احتياج به علت و علت بىنيازى از علت دانست .\r\nپس قول به موهوم و اعتبارى بودن زمان موجب بطلان اصل مدعاى متكلمين مبنى بر « عليت حدوث براى احتياج به علت » است :\r\nو فيه انّه هدم لما بنوه من اسناد حاجة الممكن الى حدوثه الزمانىّ ، اذ الحادث و القديم عليه واحد .\r\n\r\n2 - 4 - 4 : رد دوم بر جواب نقضى دوم و پاسخ آن\r\nردّ : در پاسخ قبل ( 1 - 4 - 4 ) زمان امرى موهوم فرض شده بود ؛ يعنى ، مفهومى كه به هيچ نحو حاكى از خارج نيست ، نه ما به ازائى در خارج دارد نه منشأ انتزاعى ، نه به نحو معقولات اولى در خارج موجود است نه به نحو معقولات ثانيه فلسفى . در اين پاسخ هرچند زمان را موهوم محض ندانسته‌اند ، به چشم يك ماهيت نيز به آن ننگريسته‌اند ، بلكه رابطهء مفهوم زمان را با خارج رابطهء مفهوم انتزاعى با منشأ انتزاعش فرض كرده‌اند ؛ يعنى ، رابطهء معقول ثانى فلسفى با حقيقت خارجى . طبق فرض ، هرچند زمان موهوم محض نيست ، خود نيز حقيقتى خاص ، در مقابل ساير حقائق ، نيست ، بلكه وصفى است انتزاعى كه صرفا منشأ انتزاعش در خارج موجود است ، نه خودش . با چنين نگرشى به زمان ، در حقيقت ، هروصفى براى زمان قائل\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nشويم ، چه حدوث و قدم و چه معلول بودن يا نبودن ، اين وصف در خارج حقيقتا از آن منشأ انتزاع زمان است ؛ به زبان ديگر ، با اين فرض حدوث و قدم زمان و نيز معلول بودن يا نبودن آن تابع حدوث و قدم و معلول بودن يا معلول نبودن منشأ انتزاع آن است . اگر منشأ انتزاع زمان حادث است و معلول ، زمان نيز حادث است و معلول و اگر قديم است و غير معلول ، زمان نيز قديم است و غير معلول . به نظر جواب‌دهنده ، منشأ انتزاع زمان همانا وجود واجب تعالى است و چون واجب تعالى نه حادث است و نه معلول ، زمان نيز نه حادث است و نه معلول . نتيجه اينكه زمان ، در عين اينكه موهوم محض نيست و به نحوى در خارج موجود است ، قديم است و معلول هم نيست . بنابراين ، نقض مذكور رفع مىگردد ، زيرا اين نقض وقتى وارد بود كه زمان را در عين قديم بودن معلول و محتاج به علت مىدانستيم . در اين صورت ، زمان بدون اينكه مسبوق به عدم زمانى باشد محتاج به علت بود ولى اكنون كه آن را معلول نمىدانيم نقض مزبور وارد نيست :\r\nو اجاب آخرون بانّ الزمان منتزع عن وجود الواجب تعالى ، فهو من صقع المبدء تعالى لا بأس بقدمه .\r\nپاسخ : اشكال پاسخ فوق اين است كه زمان متغير بالذات است و به تعبير دقيقتر اصلا حيثيتى جز حيثيت تغيّر و تدرّج ندارد و واجب تعالى ثابت بالذات است و به هيچ‌وجه تغيّر و تدرّج در او راه ندارد و انتزاع ذاتى كه عين تغيّر و تدرّج است و هيچ جهت ثباتى در او نيست از وجودى كه ثبات محض است محال است . انتزاع زمان از ذات واجب يا مستلزم راه يافتن تغيّر و تدرّج در ذات واجب است و يا مستلزم ثبات زمان . در حالت اول ، ذاتى كه عين تغيّر است از وجودى كه متغيّر است انتزاع شده است و در حالت دوم ذات ثابت از وجود ثابت و اشكالى نيست ولى تا هنگامى كه قائل هستيم كه ذات زمان عين تغيّر و تدرّج است و وجود واجب عين ثبات ، انتزاع زمان از وجود واجب محال است ، زيرا مستلزم اين است كه امر منتزع از هيچ جهت مطابق با منشأ انتزاعش نباشد . اگر بخواهيم مطلب فوق را به شكل يك قياس منطقى بيان كنيم ، بايد بگوئيم :\r\nمقدمهء اوّل : اگر زمان از ذات واجب انتزاع شود ، مستلزم اين است كه جايز باشد كه معناى منتزع از هيچ جهتى با مصداق و منشأ انتزاعش مطابق نباشد .\r\nمقدمهء دوم : تالى باطل است .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nنتيجه : زمان از ذات واجب قابل انتزاع نيست :\r\nو ردّ بانّ الزمان متغيّر بالذات و انتزاعه من ذات الواجب بالذات مستلزم لتطرّق التغيّر على ذاته تعالى و تقدّس .\r\n\r\n1 - 2 - 4 - 4 : پاسخ متكلمين به ردّ دوم و جواب آن\r\nپاسخ : متكلمين در دفاع از نظر خود تالى فوق را انكار كرده‌اند . به نظر ايشان ، جائز است كه امر انتزاعى با منشأ انتزاعش ( مفهوم با مصداقش ) مباينت كامل داشته باشند و هيچ نحو انطباقى در كار نباشد :\r\nو دفع بانّ من الجائز ان لا يطابق المعنى المنتزع المصداق المنتزع منه من كلّ جهة ، فيباينه .\r\nجواب : حكما در رد انكار فوق دليل زير را اقامه كرده‌اند :\r\nمقدمهء اوّل : اگر جايز باشد كه معناى منتزع از هيچ جهتى با مصداق و منشأ انتزاعش مطابق نباشد ، سفسطه لازم مىآيد .\r\nمقدمه دوم : تالى باطل است . سفسطه بديهى البطلان است .\r\nنتيجه : محال است معناى منتزع از هيچ جهتى با مصداق و منشأ انتزاعش مطابق نباشد .\r\nدليل ملازمه : معناى منتزع همان مفهوم است و منشأ انتزاع آن همان مصداقش مىباشد .\r\nپس جواز اينكه اين معنا با منشأ انتزاعش مطابق نباشد مساوى است با جواز اينكه مفهوم از همان جهت كه حاكى از مصداقش مىباشد مطابق آن نباشد و به تعبير ديگر مساوى است با جواز اينكه مفهوم حاكى از مصداقش نباشد و اين ادعا در حكم تجويز اين است كه هيچيك از تصورات و تصديقات ذهنى ما حاكى از خارج نباشند و معناى اين سخن تجويز انكار شناخت است و انكار شناخت واقعيت خارجى سفسطه است و از نظر حكماى اسلامى بديهى البطلان « 1 » . پس تجويز مطلب فوق در حكم تجويز سفسطه ( يعنى در حكم تجويز امرى بديهى البطلان ) است و باطل :\r\nو فيه انّ تجويز مبانية المفهوم المنتزع للمنتزع منه سفسطة ، اذ لو جاز مبانية المفهوم المصداق ، لانهدم بنيان التصديق العلمىّ من اصله .\r\nنكته‌اى كه در اينجا بايد توجه داشت اين است كه ، هرچند دليل فوق مباينت مفهوم با\r\n\r\n\r\n","description":"","footnote":"\r\n( 1 ) . ر . ك . مقدمهء دوم در مرحلهء اوّل / فصل دوم / 1 - 4 - 2 . ( همين شرح ، چ 1 ، ج 1 ، ص 61 ، 5 - 2 . )\r\n","page_name":" 244 ","page_number":244},
  {"content":"\r\n\r\nمصداق را منتفى مىسازد ، معناى آن اين نيست كه مفهوم از هرجهتى مطابق مصداق است .\r\nممكن است مفهوم و مصداق از جهاتى مباين يكديگر باشند ولى آنچه مسلم است از آن جهت كه حاكى و محكىاند قطعا مطابق‌اند نه مباين . بنابراين ، اگر گفتيم زيد مصداق مفهوم عالم است و لهذا مطابق‌اند نه مباين ، معناى آن اين نيست كه اين مفهوم از همه جهت مطابق زيد است به‌طورى كه حاكى از انسانيت و قادريت و مريديت زيد نيز باشد . اگر چنين باشد ، بايد مفهوم انسان و قادر و مريد نيز در مفهوم عالم مأخوذ باشد ، در حالى كه چنين نيست . پس آنچه مدعاى حكماست ، و دليل فوق نيز بيش از آن اقتضا ندارد ، نفى مباينت كلى بين مفهوم و مصداق است نه اثبات مطابقت كلى .\r\n\r\n5 - 4 : معناى عليّت و معلوليّت در اعدام\r\nدر 1 ، گذشت كه طبق اصل عليت ، ممكن هم در وجود خود نيازمند علت است هم در عدمش .\r\nاحتياج ممكن به علت در وجود امرى است روشن . وجود ممكن شيئى است خارجى ، واقعيتى است در خارج و طبعا جعل و ايجاد و افاضه و استفاضه و عليت و معلوليت و احتياج به علت و وابستگى و امثالها در آن متصور است : وجود ممكن واقعيتى است خارجى كه وابسته به علت است ، علت به ممكن واقعيتى خارجى اعطا مىكند كه همان وجود اوست ؛ ولى در ناحيهء عدم مسئله چندان روشن نيست ، عدم ممكن و نيز عدم علت - كه همان علت عدم است - شيئى نيستند ، واقعيتى ندارند ، تمايزى بين آنها نيست بنابراين ، عليت و معلوليت و احتياج و وابستگى در آنها به چه معناست ؟ به تعبير ديگر ، در مورد قضيهء « عدم علت علت عدم ممكن است » دو اشكال وجود دارد : اشكال اول اينكه به موجب اين قضيه « عدم علت » غير از « عدم ممكن » است ، زيرا اوّلى علت است و دومى معلول و علت و معلول دو چيزند . پس لازمهء اين قضيه اين است كه بين اعدام تمايز وجود داشته باشد و در مرحلهء اوّل / فصل چهارم / 3 گفته شد كه در عدم ميزى نيست . اينكه عدمى غير از عدم ديگرست سخنى است نادرست . اشكال دوم اينكه بر فرض صحت اينكه عدم علت غير از عدم ممكن است ، معناى عليت عدمى براى عدم ديگر چيست ؟ اگر مىگوئيم عدم ممكن معلول عدم علت است ، اگر قائل‌ايم كه ممكن در عدم خود نيز محتاج است به علت عدم ، كه همان عدم علت وجود است ، مراد چيست ؟ در عدم كه جعل و ايجاد و افاضه و استفاضه معنا ندارد ، پس عليت يك عدم\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nبراى عدم ديگرچه معنائى دارد ؟ به تعبيرى كه در مرحلهء اوّل / فصل دوم / 3 - 7 - 6 ، ج و نيز در مرحلهء اوّل / فصل چهارم / 4 - 3 گذشت قضيهء « عدم علت علت عدم ممكن است » اصلا در خارج مطابق و محكى ندارد ، عدم علت يعنى مطابق نداشتن علت در خارج و عدم ممكن هم يعنى مطابق نداشتن ممكن در خارج ، پس موضوع و محمول اين قضيه در خارج مطابق و محكى ندارند تا بتوان به اعتبار آن قضيه را صادق دانسته قائل به عليت دو عدم شويم يا آن را كاذب دانسته منكر عليت شويم . لهذا اين قضيه نه صادق است نه كاذب و به تعبير دقيقتر قضيهء فوق بىمعناست ، زيرا قوام معنادار بودن لفظ به اين است كه به ازاى آن مفهومى در ذهن گوينده يا شنونده وجود داشته باشد و قوام مفهوم به آن است كه مصداق داشته باشد ، مفهوم بىمصداق اصلا مفهوم نيست ، نه اينكه مفهوم است و مصداق ندارد . از اين‌رو ، در قضيهء فوق عدم علت و عدم ممكن در حقيقت دو مفهوم نيستند و طبعا اين دو واژهء مركب بىمعنا هستند و در نتيجه قضيهء فوق بىمعناست . جواب سؤالات و اشكالات فوق در شماره‌هاى ياد شده گذشت ولى به دليل اهميت مطلب و به پيروى از كتاب در اينجا بدقت و تفصيل بيشترى بدان مىپردازيم . « 1 »\r\nذهن انسان در درك عدم ابتدا با « سلب تحصيلى » مواجه است . در سلب تحصيلى ، عدم به همان شكل واقعى خود درك مىشود ؛ به اين معنا كه در قضيهء موجبه ذهن مطابق و محكى قضيهء موجبه را مىيابد و سپس « حكم مىكند به اينكه آن را يافته » ولى در سلب تحصيلى ذهن مطابق و محكى مسلوب - يعنى مطابق قضيهء موجبه‌اى كه سلب سر آن درآمده - را نمىيابد و طبعا « حكم نمىكند به اينكه آن را يافته » ، اين « حكم نكردن » همان واقعيت سلب تحصيلى است . در اين مرحله نه « عدم » چيزى است و ميزى در آن هست و نه سلب تحصيلى چيزى است و ميزى در آن است .\r\nپس از اين مرحله ، ذهن « حكم نكردن » خود را « حكم كردن به نه » فرض مىكند و آن را با مفهوم « نه چنين است » يا « نيست » حكايت مىكند ، با چنين فرضى در حقيقت ذهن به جاى « حكم نكردن به يافتن چيزى » ، « حكم مىكند به نيافتن چيزى » : « نه چنين است كه سيمرغ وجود دارد » ، « نه چنين است كه آسمان قرمز است . » قضيهء اوّل حاكى از نيافتن سيمرغ است و\r\n\r\n\r\n","description":"","footnote":"\r\n( 1 ) . آنچه توضيح داده خواهد شد مطابق سخن استاد علامه ( ره ) در اصول فلسفه ، ج 2 ، مقاله 5 است و گرچه از جهاتى قابل مناقشه است ، از آن خوددارى مىكنيم .\r\n","page_name":" 246 ","page_number":246},
  {"content":"\r\n\r\nقضيهء دوم حاكى از نيافتن قرمزى در آسمان . پس با چنين فرضى ، سلب تحصيلى به صورت يك مفهوم حرفى در مىآيد كه حاكى از آن است كه مطابق و محكى مسلوبش يافت نشده است . در اين مرحله ، نيز عدم به همان شكل واقعى خود درك شده و شيئيتى براى آن فرض نشده است . پس عدم چيزى نيست تا ميزى در آن باشد و خود « سلب تحصيلى » نيز يك مفهوم حرفى است كه به هيچ‌وجه قابل تصور استقلالى نيست و طبعا قابل محكوم شدن به هيچ حكمى نيست و ميز و عدم ميز در آن بىمعناست .\r\nپس از اين مرحله ، ذهن سلب تحصيلى را به ايجاب عدولى تبديل مىكند ؛ يعنى ، « نه چنين است » را « چنين است كه نه » و « نيست » را « هست نه » و « حكم كردن به نيافتن » را « حكم كردن به يافتن نه » فرض مىكند . پس صدور حكم ايجابى عدولى از ذهن منوط به دو اعتبار و فرض است : يكى فرض اينكه « حكم نكردن به يافتن » همان « حكم كردن به نيافتن » است و ديگر فرض اينكه « حكم كردن به نيافتن » همان « حكم كردن به يافتن نه » است . براى اينكه سه مرحلهء فوق را در قالب يك مثال نشان دهيم ، يك شخصيت ساختگى ، مانند رستم ، را تصور مىكنيم كه در خارج وجود نداشته و ندارد . ذهن ابتدا « رستم وجود دارد » يا « رستم موجود است » را تصور مىكند و با رجوع به خارج مصداقى براى آن نمىيابد . لهذا « حكم نمىكند به اينكه رستم وجود دارد » اين همان اولين مرتبهء سلب تحصيلى است ، در مرتبهء بعد با يك فرض و اعتبار « نفى حكم » را « حكم به نفى » پنداشته ، « حكم مىكند به اينكه رستم را نيافته » و طبعا اين قضيه در ذهن به وجود مىآيد كه « نه چنين است كه رستم وجود دارد » يا « رستم وجود ندارد » ، در مرتبهء سوم با فرض اينكه « نه چنين است كه وجود دارد » همان « چنين است كه « نه وجود » دارد » است و يا « وجود ندارد » همان « نه وجود دارد » است ، سلب تحصيلى را به ايجاب عدولى برمىگرداند و طبعا اين قضيه در ذهن به وجود مىآيد كه « زيد « نه وجود » دارد » . « نه وجود » همان « عدم » است ، پس در حقيقت با فرض اخير ذهن به اين قضيه رسيده است كه « رستم عدم دارد ، يعنى معدوم است . » در مرحلهء اخير ، يعنى با تشكيل قضيهء موجبه معدوله ، اولا ، ذهن از مفهوم اسمى « عدم » استفاده كرد ، بر خلاف مرحلهء قبل كه تنها از مفهوم حرفى عدم ، يعنى « نيست » يا « نه چنين است » ، استفاده مىكرد و بر خلاف مرحلهء اوّل كه نه مفهوم اسمى عدم و نه مفهوم حرفى آن را به كار مىگرفت و ثانيا ، ذهن براى عدم مصداق اعتبار كرد ، فرض كرد كه عدم نيز به نحوى\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nشيئيت دارد و جاى خالى وجود را پر مىكند ، پس عدم چيزى است كه رستم واجد آن است ، آن را داراست . « 1 »\r\nاز آنچه گفته شد ، براحتى مىتوان دريافت كه قضيهء « عدم علت علت عدم ممكن است » مربوطه به مرحلهء اخير است . زيرا در دو مرحلهء قبل نه مفهوم اسمى عدم مطرح بود و نه براى عدم مصداقى اعتبار مىشد و طبعا در آن دو مرحله سخن از عدم علت و عدم ممكن و تمايز آن دو و عليت يكى براى ديگرى بىمعناست .\r\nباتوجه به نكتهء فوق جواب اشكال اوّل روشن مىشود : ذهن قبل از مرحلهء ايجاب عدولى ، يعنى در مرحلهء سلب تحصيلى ، نه مفهوم اسمى عدم را واجد است و نه براى عدم مصداق و شيئيتى فرض كرده است ، عدم به همان حال واقعى خود درك شده است ، طبعا در اين مرحله نه مفهوم « عدم علت » را داريم نه مفهوم « عدم ممكن » را و نه تمايزى بين اعدام هست و نه علّيّتى . اما در مرحله ايجاب عدولى با بكارگيرى مفهوم اسمى عدم و نسبت دادن آن به علت و ممكن و فرض مصداق و شيئيت براى آن ، طبعا مىتوان عدم علت و عدم ممكن را از هم متمايز ساخت . پس اگر عدم به همان شكل واقعيتش درك شود و به تعبير دقيق اگر عدم از آن جهت كه عدم است لحاظ شود و ذهن هيچ دخل و تصرفى در آن نكند ، نه براى آن شيئيت و مصداق فرض كند و نه آن را به امور وجودى نسبت دهد ، در اين صورت هيچ ميزى در عدم نيست . اما اگر ذهن در عدم دخل و تصرف كند ، از آن مفهوم اسمى بسازد و براى آن مصداق و شيئيت فرض كند و آن را به امور وجودى نسبت دهد ، با چنين تصرفاتى تمايز بين اعدام بلااشكال است ، زيرا چنين اعدامى در حقيقت عدم واقعى نيستند . پس باختصار ، براى حصول ميز در اعدام بايد اولا ، ذهن مفهوم اسمى عدم را به كار گيرد و ثانيا ، براى اين مفهوم مصداق و شيئيت اعتبار كند و صرف به كارگيرى مفهوم عدم ، هرچند لازم است ، كافى نيست و ثالثا ، اين مفهوم را به امور وجودى متعدد نسبت دهد ، تا به تبع آن مصداق اعتبارى و فرضى آن نيز حصه حصه و متمايز شود و به اين ترتيب تكثر و ميز حاصل شود و الّا صرف فرض مصداق براى عدم نيز براى تكثر كافى نيست . پس از حصول اين كثرت است كه عقل اين اعدام را باهم سنجيده بر آنها حكم مىكند به اينكه عدم علت علت است براى عدم ممكن :\r\n\r\n\r\n","description":"","footnote":"\r\n( 1 ) . در مثال فوق از قضيه هليهء بسيطه استفاده شد ، عين همين سير در قضيهء هليهء مركبه نيز وجود دارد ، ر . ك .\r\nمرحله اول / فصل چهارم / 1 .\r\n","page_name":" 248 ","page_number":248},
  {"content":"\r\n\r\nقد تقدّم فى مباحث العدم انّ العدم بطلان محض لا شيئيّة له و لا تمايز فيه ، غير انّ العقل ربما يضيفه الى الوجود فيحصل له ثبوت مّا ذهنىّ و حظّ ما من الوجود فيتميّز بذلك عدم من عدم ، كعدم البصر المتميّز من عدم السمع و عدم الانسان المتميّز من عدم الفرس ، فيرتّب العقل عليه ما يراه من الاحكام الضروريّة .\r\nسؤال دوم اين بود كه « احكامى كه عقل دربارهء رابطهء بين اعدام صادر مىكند به چه معناست ؟ » مگر نه اين است كه كثرت اعدام با فرض و اعتبار ذهن حاصل شده و در حقيقت اعدامى در كار نيست و اصلا چيزى در خارج به نام عدم نيست تا حكمى داشته باشد ، پس حكم به اينكه اين عدم با آن عدم چنين رابطه‌اى دارند ، عدم علت با عدم ممكن رابطه عليت دارند و امثاله ، به چه معناست ؟ آيا به اين معناست كه ذهن خود كثرتى فرض مىكند و نيز خود روابطى بين اين كثرت اعتبار مىكند ؟ در اين صورت ديگر صدق و كذب در اين قضايا بىمعناست ؛ و اگر صدق و كذب در آنها معنادار است ، يعنى اين قضايا حكايت از حقائقى خارجى و نفس الامرى دارند ، چگونه متصور است كه طرفين قضيه با فرض و اعتبار ذهن حاصل شوند ولى خود قضيه حاكى از نفس الامر و واقع باشد ؟\r\nجواب سؤال فوق اين است كه اولا ، هرچند طرفين چنين قضايائى با فرض و اعتبار ذهن حاصل شده‌اند ، اين فرض و اعتبار فرض و اعتبار صرف نيست . چنين نيست كه مفهوم عدم يا مفهوم عدم علت و امثاله مانند مفهوم غول يا ديوند كه دو مفهوم خيالى محض‌اند و از هيچ واقعيتى حكايت ندارند ، به هيچ‌وجه . فرض و اعتبار فوق فرض و اعتبارى است ضرورى كه ذهن ناگزير از آن است و علت آن اين است كه ذهن محدود است و در مواجهه با واقعيات خارجى قادر نيست آن واقعيت يا واقعيات را با صرف يك يا حتى چند مفهوم وجودى حكايت كند ، بلكه براى اينكه آن واقعيت را آنچنانكه هست حكايت كند ، بايد مفاهيمى عدمى را نيز به كار گيرد . ما از يك واقعيت محدود مفهوم وجود ، وحدت ، فعليت و ساير مفاهيم وجودى را مىگيريم ولى هيچيك از اين مفاهيم محدوديت و نقص آن واقعيت را نشان نمىدهند ، تنها راه نشان دادن آن به كارگيرى مفاهيم عدمى است مانند « نقص » ، « حد » ، « محدوديت » ، « عدم » ، « معدوم » و امثال ذلك . وقتى كه وجود زيد محدودست به 20 سال مشخص ، براى نشان دادن اين واقعيت ناچار ذهن زيد را متصف مىكند به معدوم بودن در غير اين سالها . پس اولا ، خود مفاهيم عدمى كه در جانب موضوع يا محمول يا موضوع و محمول\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nقضاياى مورد بحث واقع مىشوند مفاهيمى هستند كه حاكى از نفس الامر و واقعيت‌اند ، حاكى از جنبه‌اى از جنبه‌هاى وجودها و واقعيتها هستند و ثانيا ، احكامى كه به آنها نسبت داده مىشود در واقع احكام همان جنبه‌هائى است كه اين مفاهيم از آنها حكايت مىكنند . اگر گفته مىشود « عدم علت » علت است براى « عدم ممكن » به اين معناست كه وابستگى بين « وجود علت » و « وجود ممكن » به حدى است كه اين دو وجود هميشه ضرورتا باهم يافت مىشوند .\r\nپس در حقيقت ، حكم به « عليت » بين « عدم علت » و « عدم ممكن » حاكى از شدت وابستگى علّى بين « وجود علت » و « وجود ممكن » است . به تعبير صريحتر ، ما نيز معترف‌ايم كه عدم چيزى نيست تا عليتى در آن تصور شود ، مقصود ما از قضيهء فوق اين نيست كه واقعا در ميان اعدام نيز افاضه و استفاضه و تأثير و تأثرى وجود دارد ، بلكه مقصود بيان جنبهء ديگرى از عليت بين وجود علت و وجود ممكن است و آن اينكه اگر وجود علت نباشد وجود معلول هم نيست كه جز با اين قضيه قابل حكايت نيست :\r\nو مرجعها [ اى مرجع الاحكام الضروريّة التى يرتّبها العقل على الاعدام 
  ] بالحقيقة تثبيت ما يحاذيها من احكام الوجود .\r\nو من هذا القبيل حكم العقل بحاجة الماهيّة الممكنة فى تلبّسها بالعدم الى علّة هى عدم علّة الوجود . فالعقل اذا تصوّر الماهيّة من حيث هى الخالية من التحصّل و اللاتحصّل ، ثمّ قاس اليها الوجود و العدم ، وجد بالضرورة انّ تحصّلها بالوجود متوقّف على علّة موجودة و يستتبعه انّ علّة وجودها ، لو لم توجد ، لم توجد الماهيّة المعلولة ، فيتمّ الحكم بانّ الماهيّة الممكنة لامكانها تحتاج فى اتّصافها بشىء من الوجود و العدم الى مرجّح يرجّح ذلك و مرجّح الوجود وجود العلّة و مرجّح العدم عدمها ، اى لو انتفت العلّة الموجدة ، لم توجد الماهيّة المعلولة و حقيقته انّ وجود الماهيّة الممكنة متوقّف على وجود علّتها .\r\n* * * *\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n\r\nفصل هفتم نياز ممكن به علّت در بقا\r\nدر فصل قبل ، گفته شد كه برخى از متكلمين حدوث را علت احتياج به علت مىدانند و برخى ديگر ، هرچند امكان را علت احتياج مىدانند ، براى حدوث نيز نقشى در اين عليت قائل‌اند .\r\nدر هرحال ، قائل شدن به اينكه حدوث به نحوى در احتياج معلول به علت مؤثر است مستلزم پذيرش اين مطلب است كه معلول پس از حدوث ، يعنى در حالت بقا ، محتاج علت نباشد ، زيرا در اين حالت سبب احتياج ، كه يا همان حدوث است يا امرى است مشتمل بر حدوث ، زائل شده است . به همين دليل ، برخى از متكلمين معتقدند كه ممكن در بقا محتاج علت نيست و در تأييد مدعاى خود از مثالهائى نيز بهره جسته‌اند ، مانند بقاى ساختمان بعد از سازنده يا بقاى نوشته بعد از فوت نويسنده و امثال ذلك . در اين فصل مقصود ردّ اين مدعاست . براى اين مقصود دو برهان اقامه شده است :\r\n\r\n1 : برهان اوّل\r\nاين برهان بر دو مقدمه زير استوار است :\r\nمقدمهء اوّل : علت احتياج ماهيت به علت امكان است .\r\nمقدمهء دوم : ماهيت در حالت بقا نيز ممكن است .\r\nنتيجه : ماهيت در حالت بقا نيز محتاج علت است .\r\nمقدمهء اوّل در فصل ششم / 3 به اثبات رسيد و مقدمهء دوم نيز در فصل ششم / 2 - 4 بررسى شد :\r\nو ذلك لانّ علّة حاجته الى العلّة هى امكانه اللازم لماهيّته ، كما تقدّم بيانه ، و الماهيّة محفوظة معه بقاء ، كما انّها محفوظة معه حدوثا ، فله حاجة الى العلّة الفيّاضة لوجوده حدوثا و بقاء و هو المطلوب .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\n\r\n2 : برهان دوم\r\nاين دليل مبتنى بر چهار مقدمهء زير است :\r\nمقدمهء اوّل : عليت و معلوليت به واقعيات خارجى تعلق مىگيرند .\r\nاگر واقعيت خارج همان وجود اشيا است - اصالت وجود - در اين صورت اين وجود اشيايند كه برخى علت‌اند و برخى معلول و اگر واقعيت خارج همان ماهيت اشيا است - اصالت ماهيت - در اين صورت اين ماهيت اشيايند كه برخى علت‌اند و برخى معلول .\r\nمقدمهء دوم : واقعيت هرشيئى همان وجود اوست .\r\nنتيجه اينكه « معلول حقيقى ، آنچه كه حقيقتا معلول است و محتاج به علت ، وجود معلول و ممكن است ، نه ماهيت آن ؛ كمااينكه علت حقيقى ، آنچه كه حقيقتا معلول به آن محتاج است ، وجود علت است ، نه ماهيت آن . »\r\nمقدمهء سوم : وجود معلول وجود رابط است .\r\nوجود معلول عين ارتباط به علت است ، اصلا حقيقتش همان ربط به علت بودن است ، حيثيتى جز ارتباط و احتياج به علت ندارد .\r\nاز انضمام نتيجهء دو مقدمهء اوّل به مقدمهء سوم اين نتيجه حاصل مىشود كه « معلول حقيقى عين ارتباط به علت است ، آنچه كه حقيقتا محتاج به علت است ضرورتا عين احتياج به علت است ، حيثيتى جز فقر و احتياج به علت ندارد . »\r\nمقدمهء چهارم : رابط بودن وجود رابط قابل انسلاخ از آن نيست .\r\nچون وجود رابط به‌معناى وجودى است كه عين ربط و عين احتياج به علت است نه اينكه خود چيزى است و احتياج و ارتباط به علت چيز ديگرى است كه عارض آن شده است ، نمىتوان ارتباط و احتياج آن را به علت از آن جدا كرد . جدا كردن وجود رابط از علت يعنى انعدام آن .\r\nاز انضمام نتيجهء سه مقدمهء اوّل به مقدمهء چهارم اين نتيجه حاصل مىشود كه احتياج معلول به علت ذاتى معلول و عين خود واقعيت معلول است و به هيچ‌وجه از آن انفكاك‌پذير نيست . پس معلول در هيچ حالى قابل انفكاك از علت نيست ، نه در حال حدوث و نه در حال بقا . در حال بقا ، نيز معلول ، عينا مانند حال حدوث ، محتاج علت و به تعبير دقيق عين احتياج به علت است .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nاز چهار مقدمهء فوق ، مقدمهء اوّل در بحث جعل اثبات مىشود . مقدمهء دوم همان اصالت وجود است كه در مرحلهء اوّل / فصل دوم / 3 به اثبات رسيد ، مقدمهء سوم در مرحله دوم / فصل اوّل / 4 « 1 » ثابت شد و مقدمهء چهارم بديهى است ، چون امتناع سلب شىء از خودش امرى بديهى و بىنياز از برهان است .\r\nضمنا از توضيحات فوق تفاوت دو برهان نيز روشن مىشود . در برهان اوّل مسئله بر اساس امكان ماهوى ثابت شده است و در مسئله دوم از طريق امكان فقرى . منظور از امكان فقرى همان رابط بودن وجود معلول است نسبت به علت ، از اين ويژگى كه وجود معلول عين احتياج و فقر به علت است به « امكان فقرى » تعبير مىكنند :\r\nحجّة اخرى : الهويّة العينيّة لكلّ شىء هو وجوده الخاصّ به و الماهيّة اعتباريّة منتزعة منه ، كما تقدّم بيانة ، و وجود الممكن المعلول وجود رابط متعلّق الذات بعلّته متقوّم بها لا استقلال له دونها لا ينسلخ عن هذا الشأن ، كما سيجىء بيانه - ان شاء اللّه . فحاله فى الحاجة الى العلّة حدوثا و بقاء واحد و الحاجة ملازمة له . و الفرق بين الحجّتين انّ الاولى تثبت المطلوب من طريق الامكان الماهوىّ ، بمعنى استواء نسبة الماهيّة الى الوجود و العدم ، و الثانية من طريق الامكان الوجودىّ ، بمعنى الفقر الوجودىّ المتقوّم بغنى العلّة .\r\n* * * *\r\n\r\n\r\n","description":"","footnote":"\r\n( 1 ) . ر . ك . همين شرح ، چ 1 ، ج 1 ، ص 215 ، 5 .\r\n","page_name":" 253 ","page_number":253},
  {"content":"\r\n . \r\n","description":"","footnote":"","page_name":" 254 ","page_number":254},
  {"content":"\r\n\r\n\r\nفصل هشتم پاره‌اى از ويژگيهاى ممتنع بالذات\r\nدر فصول پيشين دربارهء احكام واجب بالذات و ممكن بالذات بحث شد . در اين فصل ، دربارهء احكام ممتنع بالذات بحث مىشود . برخى از اين احكام در ضمن مباحث قبل نيز گذشت و برخى از آنها از آنچه گذشت براحتى قابل استنباط است ولى برخى ديگر براى اولين بار مطرح مىشود . ما در اينجا به دسته اخير احكام بتفصيل خواهيم پرداخت ولى در دو دسته اوّل تنها به اشاره و اجمال اكتفا مىكنيم .\r\n\r\n1 : تقابل احكام ممتنع بالذات و واجب بالذات\r\nامتناع بالذات يعنى ذات مفروض شىء ، به خودى خود و قطع نظر از جميع اغيار ، اقتضا كند حمل عدم را بر خود ؛ پس ممتنع بالذات يعنى ذات مفروضى كه خودبخود ضرورى العدم است . در مقابل ، وجوب بالذات يعنى ذات حقيقى شىء ، به خودى خود و قطع نظر از جميع اغيار و حيثيات ، اقتضا كند حمل وجود را بر خود ، پس واجب بالذات يعنى ذات حقيقى كه خودبخود ضرورى الوجود است .\r\nهمان‌طور كه از دو تعريف فوق برمىآيد ، امتناع بالذات و وجوب بالذات از اين جهت كه هردو بالذات هستند مشترك‌اند و از اين جهت كه يكى امتناع است و ديگرى وجوب متقابل‌اند . به همين دليل تمام احكام آنها نيز از جهتى مشابه‌اند و از جهتى متقابل . با دقت در احكامى كه بيان خواهيم كرد ، اين تشابه و تقابل ديده خواهد شد .\r\nنكته‌اى كه قابل‌توجه است اينكه اولا ، مقصود از ذات در دو تعريف فوق ماهيت به‌معناى « ما يقال فى جواب ما هو » نيست ، زيرا در فصل اوّل / 2 - 7 گفته شد كه ماهيت و امكان متلازم‌اند ، نه امكان در غير ماهيات يافت مىشود و نه ماهيتى مىتوان يافت كه ممكن نباشد و\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nباتوجه به اينكه مقصود از اين ماهيت ماهيت به‌معناى « ما يقال فى جواب ما هو » است نتيجه مىگيريم كه نه واجب و نه ممتنع ، هيچيك ، به اين معنا ماهيت ندارند ، بلكه مقصود از ذات و ماهيت در واجب و ممتنع ماهيت به‌معناى اعم است ؛ يعنى ، ما به الشىء هو هو ، يعنى آنچه حقيقت و واقعيت اين شىء را تشكيل مىدهد ، خواه ماهيت باشد خواه وجود . ثانيا ، همان‌طور كه تعريف نيز نشان مىدهد ، ممتنع حتى به اين معنا نيز ذات و ماهيت ندارد . ممتنع عدم محض است ، چيزى نيست ، واقعيت و حقيقتى ندارد تا سخن از ذات آن به‌معناى « آنچه حقيقت و واقعيت آن را تشكيل مىدهد » به ميان آيد ، لهذا اگر ذاتى براى ممتنع در نظر گرفته مىشود ، ذات فرضى و اعتبارى است نه ذات حقيقى ، بر خلاف واجب كه ذاتى كه براى آن در نظر گرفته مىشود ذات حقيقى و عينى است . روشنتر بگوئيم ، مقصود از « ذات فرضى و اعتبارى » در ممتنع بالذات ، ذاتى است كه حاكى از مصداقى فرضى و اعتبارى است . بر خلاف « ذات در واجب بالذات » كه حاكى از مصداقى واقعى و حقيقى است :\r\nلمّا كان الامتناع بالذات هو ضرورة العدم بالنظر الى ذات الشىء المفروضة ، كان مقابلا للوجوب بالذات الذى هو ضرورة الوجود بالنظر الى ذات الشىء العينيّة يجرى فيه من الاحكام ما يقابل احكام الوجوب الذاتىّ .\r\n\r\n2 : ممتنع بالذات ممتنع بالغير نيست\r\nهمان‌طور كه واجب بالذات محال است واجب بالغير باشد ، ممتنع بالذات نيز محال است ممتنع بالغير باشد . برهان هردو يكى است . در اين‌باره در فصل دوم / 1 - 5 توضيح داده شد :\r\nو كما تحقّق انّ الواجب بالذات لا يكون واجبا بغيره ، فكذلك الممتنع بالذات لا يكون ممتنعا بغيره به مثل ذلك البيان .\r\n\r\n3 : عدم اتصاف شىء واحد به دو امتناع\r\nهمان‌طور كه دو وجوب در شىء واحد جمع شدنى نيستند ، اعم از دو وجوب ذاتى يا دو وجوب غيرى يا يك وجوب ذاتى و يك وجوب غيرى ، دو امتناع نيز در شىء واحد جمع شدنى نيستند ، اعم از دو امتناع ذاتى يا دو امتناع غيرى يا يك امتناع ذاتى و يك امتناع غيرى :\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nو كما لا يكون لشىء واحد وجوبان ، بذاته و بغيره او بذاته فقط او بغيره فقط ، فلا يكون لأمر واحد امتناعان كذلك .\r\n\r\n4 : ممكن بالذات موضوع امتناع غيرى\r\nهمان‌طور كه موضوع و موصوف وجوب بالغير ممكن بالذات است ، موضوع و موصوف امتناع بالغير نيز ممكن بالذات است . اين مطلب در واقع نتيجهء مطلبى است كه در 3 گفته شد و خود مطلبى تازه نيست :\r\nفإذن قد استبان انّ الموصوف بما بالغير من الوجوب و الامتناع ممكن بالذات .\r\n\r\n5 : عجز عقل از درك حقيقت ممتنع بالذات « 1 »\r\nعقل نه قادر است حقيقت و ذات واجب بالذات را درك كند ، زيرا وجود محض است و نه مىتواند حقيقت و ذات ممتنع بالذات را تصور كند ، زيرا عدم محض است .\r\nدليل مطلب فوق اين است كه همان‌طور كه مكرر گفته‌ايم ، آنچه مىتواند كنه ذات و حقيقتش بدون هيچ تغييرى در ذهن موجود شود ماهيت « 2 » اشياست . هرحيثيتى جز حيثيت ماهيت يا عين خارجيت است يا عين بطلان است و يا عين ذهنيت و مفهوميت است و حيثيتى جز ذهنى بودن ندارد . چيزىكه حيثيتش عين خارجيت يا عين بطلان است محال است به ذهن آيد و چيزىكه حيثيتش عين ذهنيت است محال است در خارج موجود شود .\r\nپس تنها حيثيتى كه نه عين خارجيت است نه عين بطلان و نه عين ذهنيت ؛ يعنى ، لابشرط از ذهن و خارج است ماهيت است . ماهيت بما هى هى - مثل انسان از آن جهت كه انسان است - نه خارجى بودن ذاتى آن است و نه عين بطلان و عدم است ، تا نتواند در ذهن موجود شود و نه ذهنى بودن ذاتى آن است ، تا نتواند در خارج موجود شود . پس تنها ماهيت اشياست كه مىتواند همان‌گونه كه هست درك شود ؛ به تعبير ديگر ، تنها اشياء ماهيت‌دار ممكن است كنه ذات و ماهيتشان همان‌گونه كه هست درك شود .\r\n\r\n\r\n","description":"","footnote":"\r\n( 1 ) . اين مسئله و مسئله بعدى از احكامى هستند كه قبلا تلويحا يا تصريحا به آنها اشاره نشده است و احتياج به تفصيل بيشترى دارند .\r\n( 2 ) . مقصود ماهيت اصطلاحى است ؛ يعنى ، ما يقال فى جواب ما هو .\r\n","page_name":" 257 ","page_number":257},
  {"content":"\r\n\r\nاز سوى ديگر ، مىدانيم كه تنها اشيائى ماهيت دارند كه موجود باشند و محدود . پس اشيائى كه موجودند ولى وجود نامحدود دارند و نيز چيزهائى كه هيچ نحو وجودى ندارند ، در هيچ ظرفى و در هيچ زمانى موجود نيستند بلكه عدم محض‌اند ، هيچيك ماهيت ندارند . چنين اشيائى يا اصلا ذات ندارند ، مانند ممتنع بالذات ، يا اگر ذات دارند از سنخ ماهيت نيست ، مانند واجب بالذات . لهذا كنه و حقيقت ذات چنين اشيائى قابل درك و تصور نيست ، يا از اين باب كه اصلا ذاتى « 1 » ندارند تا قابل درك باشد ، مانند ممتنع بالذات ؛ يا اگر دارند از سنخ ماهيت اصطلاحى نيست و طبعا ممكن نيست در ذهن موجود شود ، مانند واجب بالذات .\r\nاگر بخواهيم برهان فوق را در قالب يك قياس منطقى بريزيم ، به شكل زير در مىآيد :\r\nمقدمهء اوّل : ممتنع بالذات و واجب بالذات وجود محدود ندارند .\r\nممتنع بالذات اصلا وجود ندارد و واجب بالذات وجود دارد ولى وجودش محدود نيست ، پس هيچيك وجود محدود ندارند .\r\nمقدمهء دوم : فقط موجوداتى كه داراى وجود محدودند ماهيت دارند .\r\nمقدمهء سوم : عقل تنها قادر است كنه ذات اشياء ماهيت‌دار را درك كند .\r\nنتيجه : طبق مقدمهء اول ممتنع بالذات و واجب بالذات وجود محدود ندارند ، طبق مقدمهء دوم ماهيت ندارند و طبق مقدمهء سوم ذات آنها قابل درك و تصور نيست :\r\nانّ العقل ، كما لا يقدر ان يتعقّل حقيقة الواجب بالذات لغاية مجده و عدم تناهى عظمته و كبريائه ، كذلك لا يقدر ان يتصوّر الممتنع بالذات بما هو ممتنع بالذات لغاية نقصه و محوضة بطلانه و لاشيئيّته .\r\n\r\n1 - 5 : اشكال\r\nبر مطلب فوق اشكالى شده است . حاصل اشكال انكار آن است كه عقل قادر به درك حقيقت ممتنع بالذات نيست . زيرا گفتيم كه ممتنع بالذات يعنى ذات مفروضى كه ضرورى العدم است .\r\nبه نظر مستشكل ، حقيقت ممتنع بالذات چيزى جز همين ذات مفروض نيست . توضيح اينكه در هنگام تصور ممتنع بالذات انسان مفهومى - مانند مفهوم اجتماع نقيضين ، مفهوم سياهى عين سفيدى و امثالهما - را تصور مىكند كه داراى مصداقى فرضى است ولى خصوصيت اين\r\n\r\n\r\n","description":"","footnote":"\r\n( 1 ) . نه ذات و ماهيت به‌معناى اعم دارد و نه ذات و ماهيت به‌معناى اخص .\r\n","page_name":" 258 ","page_number":258},
  {"content":"\r\n\r\nمصداق فرضى اين است كه ضرورى العدم است ، قابل موجود شدن نيست ، ممتنع بالذات است . به اعتبار همين خصوصيت است كه مفهوم مزبور را موضوع قرار داده بر آن حكم مىكند به اينكه ممتنع بالذات است ، ضرورى العدم است . به تعبير منطقى ، به اعتبار همين مصداق فرضى است كه عقل مفهوم مزبور را عنوان قرار داده بر معنون آن حكم مىكند به اينكه ممتنع بالذات است . پس حقيقت و ذات ممتنع بالذات چيزى جز همين مصداق فرضى نيست و مفهوم مزبور نيز كنه و حقيقت اين مصداق فرضى را نشان داده و حكايت مىكند . به زبان ديگر ، آن مفهومى از ممتنع بالذات كه در ذهن است ، مانند مفهوم اجتماع نقيضين ، خود عينا همان ذات و حقيقت مصداق فرضى خود است ، رابطهء اين مفهوم با مصداق فرضى خود رابطهء ماهيت است با مصداق و فرد حقيقى خودش ، عينا يك ذات واحد است كه در مرتبهء مصداق فرضى عين مصداق فرضى است و در مرتبهء مفهوم باوجود ذهنى موجود شده عين مفهوم مزبور است . دليل اين عينيت مفهومى و مصداقى - كه از خصوصيات ماهيات است - اين است كه مصداق نيز فرضى و ساختهء ذهن است ، اين خود ذهن است كه در مرتبهء ديگرى براى مفهومى كه در ظرف خودش موجود است مصداق مىسازد ، ذهن حقيقت مفهومى را كه در خود دارد مىيابد و طبعا مصداقى براى آن اعتبار مىكند كه واجد اين حقيقت است . پس حاصل كلام اينكه اصلا حقيقت و ذات ممتنع بالذات چيزى جز آنچه عقل فرض كرده نيست و عقل كنه مفروض خود را تصور مىكند ، پس كنه ذات ممتنع بالذات را تصور مىكند :\r\nفان قيل : الممتنع بالذات ليس الّا ما يفترضه العقل و يخبر عنه بانّه ممتنع بالذات ، فما معنى عدم قدرته على تعقّله ؟\r\n\r\n2 - 5 : جواب\r\nاشتباه مستشكل در اين است كه گمان كرده است رابطهء مفهوم ممتنع بالذات ، مانند مفهوم اجتماع نقيضين ، با مصداق فرضى آن رابطهء ماهيت و فرد آن است ، رابطهء عينيت است ، رابطهء يك حقيقت است در دو مرتبه : مرتبهء مصداق و مرتبهء مفهوم . دليل بطلان اين گمان اينكه فرض و اعتبار ذهن خود نوعى وجود دادن و موجود كردن است . پس مصداق فرضى ، در واقع يعنى مصداقى كه در مرتبه‌اى از مراتب ذهن موجود است . حال اينكه اگر اين مصداق واجد همان حقيقتى بود كه مفهوم ممتنع بالذات ، مانند مفهوم اجتماع نقيضين ، حاكى از آن است ،\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nهرگز موجود نبود و نه تنها موجود نبود ، بلكه محال بود موجود شود . مصداق حقيقى مفاهيم عدمى ؛ مانند عدم ، معدوم ، اجتماع نقيضين ، اجتماع ضدين و امثال ذلك ؛ بىمصداقى است ، نه مصداقى كه با فرض و اعتبار ذهن موجود شده ولى ذهن به موجوديت آن توجه نمىكند .\r\nعلى هذا رابطهء اين مفهوم با مصداق خود رابطهء مفاهيم ماهوى با افراد خود نيست . البته چون حيثيت مفهوم حيثيت حكايت است و مفهوم بىمصداق ، مفهومى كه محكى نداشته باشد ، اصلا مفهوم نيست ، ناگزير اگر وجود مصداق حقيقى براى مفهومى محال باشد ، ذهن براى آن مصداق فرض مىكند ولى قطعا رابطهء اين مصداق فرضى با مفهوم مزبور رابطهء مصداق و فرد حقيقى ماهيت با مفهوم ماهوى نيست . به تعبير ديگر ، ما از طريق مفاهيم ماهوى علم حصولى به افراد حقيقى ماهيت پيدا مىكنيم ، مفهوم ماهوى - ماهيت به حمل اوّلى ، مانند مفهوم انسان - موجب مىشود كه ما علم حصولى به ماهيت به حمل شايع - مصداق انسان - پيدا كنيم ولى مفهوم ممتنع بالذات ، مانند مفهوم اجتماع نقيضين - اجتماع نقيضين به حمل اوّلى - موجب علم حصولى به اجتماع نقيضين به حمل شايع نمىشود ( بلكه موجب علم حصولى به مصداق فرضى اجتماع نقيضين است كه آن هم اجتماع نقيضين به حمل شايع نيست ) ، زيرا اجتماع نقيضين به حمل شايع يعنى مصداق حقيقى اجتماع نقيضين و مصداق حقيقى اجتماع نقيضين عدم المصداق است . چگونه مفهوم ماهوى ، كه عين حكايت از حقيقت مصداق است ، مىتواند حاكى باشد اما نه از مصداق ، حاكى باشد از هيچ ؟ اين درست مانند آن است كه كسى بگويد اراده كردم ولى وقتى سؤال مىكنيم : « چه چيز را ؟ » بگويد : « هيچ چيز را . » به تعبير ابن سينا ، مفهوم ماهوى تمثل حقيقت شىء است در ذهن ، حال اگر مفهوم ممتنع بالذات نيز ماهيت باشد ، دقيقا به‌معناى تمثل هيچ‌چيز است در ذهن ؛ يعنى ، چيزى نيست ولى همين هيچ چيز در ذهن تمثل پيدا كرده است . به تعبير كتاب ، علم به حقيقت و ذات شىء مستلزم آن است كه حقيقت و ذاتى باشد تا علم به آن تعلق گيرد اما اگر چيزى اصلا از سنخ نبودن است ، از سنخ حقيقت نداشتن است ، در اين صورت حقيقت و ذاتى براى آن متصور نيست تا علم به آن حقيقت تعلق گيرد ؛ اگر حقيقت و ذاتى براى آن متصور باشد حقيقت و ذات فرضى است و حقيقت و ذات فرضى - در مرتبهء فرض - موجود است و چيزىكه موجود است از سنخ نبودن نيست ، پس تصور ذات فرضى تصور حقيقت و ذات آن چيز نيست .\r\nممكن است سؤال شود : « اگر حقيقت و ذات ممتنع بالذات قابل تصور و درك نيست ، پس\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nچگونه بر آن حكم مىكنيم ؛ مثلا ، مىگوئيم اجتماع نقيضين معدوم است ، اجتماع نقيضين غير از اجتماع ضدين است ، اجتماع نقيضين ممتنع بالذات است ؟ آيا حكم به « معدوم بودن » ، حكم به « مغايرت داشتن با اجتماع ضدين » حكم به « امتناع ذاتى » بر چه چيزى بار شده است ؟ محكوم عليه واقعى اين حكم چيست ؟ آيا مفهوم « اجتماع نقيضين » است يا مصداق آن و به تعبير ديگر حقيقت و ذات آن ؟ » قطعا محكوم عليه واقعى اين حكم مفهوم « اجتماع نقيضين » نيست . اين مفهوم مانند ساير مفاهيم در ذهن موجود است و ممكن بالذات است ، پس محكوم عليه واقعى اين حكم ذات و حقيقت و مصداق « اجتماع نقيضين » است با اينكه گفتيم چنين ذات و حقيقتى وجود ندارد ، چنين مصداقى متصور نيست تا انسان آن را به حكمى محكوم كند .\r\nجواب اين سؤال اين است كه محكوم عليه واقعى اين احكام همان مصداق مفروضى است كه از آن سخن رفت . عقل انسان قادر است در عالم اعتبار و فرض خود براى امور عدمى مصداق فرض كند و در عين حال به فرضى بودن و موجود بودن آن در ظرف فرض و اعتبار توجه نكند . پس مصداق مفروض ، هرچند مفروض است و موجود ، عقل آن را مفروض و موجود نمىبيند ، بلكه آن را معدوم و ممتنع مىبيند از اين‌رو حكم مىكند كه اين مصداق موجود نيست ، يا ممتنع بالذات است ؛ به تعبير غير دقيق ، در اين موارد برگشت قضيه به اين است كه « اگر فرض كنيم كه اجتماع نقيضين مصداقى داشته باشد ، آن مصداق معدوم است يا ممتنع بالذات است » . پس حكم بر مصداق و ذاتى كه با فرض و اعتبار ذهن اجتماع نقيضين است بار مىشود « 1 » :\r\nقيل : « انّ المراد بذلك ان لا حقيقة عينيّة له حتّى يتعلّق به علم ، حتّى انّ الذى نفرضه ممتنعا بالذات و نحكم عليه بذلك ممتنع بالذات بالحمل الاوّلى محكوم عليه بالامتناع و صورة علميّة ممكنة موجودة بالحمل الشايع . »\r\nآنچه فوقا گفته شد ، مبنى بر اينكه محكوم عليه واقعى احكامى كه بر امور عدمى بار مىشود همان مصداق فرضى آنهاست ، دقيقا مانند چيزى است كه در باب معدوم مطلق در مرحلهء اول / فصل چهارم / 3 - 4 گذشت . در آنجا نيز عينا همين سؤال وجود داشت كه از يك طرف ما بدون ترديد و با قطعيت مىگوئيم : « از معدوم مطلق نمىتوان خبر داد » و از طرف ديگر خود همين\r\n\r\n\r\n","description":"","footnote":"\r\n( 1 ) . ر . ك . شرح مبسوط منظومه ، ج 2 ، ص 334 - 357 ( قضاياى بتيه و غير بتيه ) .\r\n","page_name":" 261 ","page_number":261},
  {"content":"\r\n\r\nخبرى است از معدوم مطلق ، با همين قضيه خبر داده‌ايم از معدوم مطلق به اينكه نمىتوان از آن خبر داد . پس خود اين قضيه ناقض خود است . به عبارت ديگر ، صدق قضيهء فوق مستلزم صدق قضيهء ديگرى است به اين شكل : « از معدوم مطلق خبر داده‌ايم به اينكه نمىتوان از آن خبر داد » و اين دو قضيه متناقض‌اند . در آنجا جواب اين بود كه در قضيهء اوّل ، يعنى قضيهء « از معدوم مطلق نمىتوان خبر داد » ، مقصود از معدوم مطلق مصاديق معدوم مطلق است ، به تعبيرى كه در آنجا داشتيم مقصود معدوم مطلق به حمل شايع است و در قضيهء دوم مقصود از معدوم مطلق مفهوم معدوم مطلق است ، يعنى معدوم مطلق به حمل اوّلى . پس اينكه مىگوئيم از معدوم مطلق نمىتوان خبر داد يعنى از آنچه مصداق معدوم مطلق است نمىتوان خبر داد . اگر گفته شود : همين خود خبرى است از آن ، مىگوئيم اين خبر خبر از چيزى است كه موجود در ذهن است و معدوم مطلق نيست ؛ يعنى ، خبر از مفهوم معدوم مطلق است ، نه مصداق آن ، زيرا مقصود از « خبر » همان محمول است و مقصود از « مخبر عنه يا مبتدا » همان موضوع است و موضوع قضيه هميشه مفهوم است ، شىء و مصداق خارجى هيچگاه موضوع واقع نمىشود . پس در قضيهء فوق نيز مفهوم معدوم مطلق موضوع است و از آن خبر داده شده است . در هرحال ، در اينجا همان سؤالى كه در ممتنع بالذات مطرح شد تكرار مىشود : مقصود از مصداق معدوم مطلق چيست ؟ معدوم مطلق كه نمىتواند مصداق داشته باشد ، پس حكم « يخبر عنه » بر چه چيزى بار مىشود ؟ جواب نيز همان جواب است . بر مصداق فرضى معدوم مطلق به شرحى كه گذشت :\r\nو هذا نظير ما يقال فى دفع التناقض المترائى فى قولنا : « المعدوم المطلق لا يخبر عنه » ، حيث يدلّ على نفى الاخبار عن المعدوم المطلق و هو بعينه اخبار عنه ، انّ نفى الاخبار عن المعدوم المطلق بالحمل الشايع ، اذ لا شيئيّة له حتّى يخبر عنه بشىء و هذا بعينه اخبار عن المعدوم المطلق بالحمل الاولى الذى هو موجود ممكن ذهنىّ .\r\n\r\n6 : كيفيت تلازم دو ممتنع\r\nمقصود از اين بحث اين است كه روشن كنيم آيا بين ممتنعات علاقهء لزوميهء وجود دارد . آيا دو ممتنع مىتوانند رابطهء لازم و ملزوم داشته باشند ؟ آيا ممتنعى مىتواند مستلزم ممتنع ديگر باشد ؟ جواب مثبت است يا منفى يا بايد تفضيل قائل شد و در هرصورت چه قيود و شرائطى لازم است ؟ براى جواب به سؤال فوق بايد سه مسئلهء زير را بررسى كرد :\r\n\r\n","description":"","footnote":"","page_name":" 262 ","page_number":262},
  {"content":"\r\n\r\n1 - رابطهء دو ممتنع بالذات ؛\r\n2 - رابطهء ممتنع بالذات و ممتنع بالغير ؛\r\n3 - رابطهء دو ممتنع بالغير .\r\n\r\n1 - 6 : رابطهء دو ممتنع بالذات\r\nاز نظر حكماى اسلامى ، بين دو ممتنع بالذات علاقهء لزوميه وجود ندارد . هيچ ممتنع بالذاتى مستلزم ممتنع بالذات ديگر نيست . دليل اين مدعا بر مقدمات زير استوار است :\r\nمقدمهء اوّل : علاقهء لزوميه فقط بين علت و معلول و دو معلول علت واحد محقق مىشود .\r\nمقدمهء دوم : هيچ ممتنع بالذاتى نه علت ممتنع بالذات ديگر است و نه ممكن است هردو معلول علت واحدى باشند .\r\nنتيجه : هيچ ممتنع بالذاتى با ممتنع بالذات ديگر علاقهء لزوميه ندارد . پس هيچ ممتنع بالذاتى نمىتواند مستلزم ممتنع بالذات ديگر باشد ، همان‌طور كه هيچ واجب بالذاتى مستلزم واجب بالذات مفروض ديگر نيست . پس مصاحبت و اجتماع واجب بالذات و واجب بالذات مفروض ديگر و نيز مصاحبت و اجتماع دو ممتنع بالذات اتفاقى است :\r\nو كما انّ الواجبين لو فرضنا لم يكونا متلازمين ، بل متصاحبين بحسب البخت و الاتفاق ، كذلك التلازم الاصطلاحىّ لا يكون بين الممتنعين بالذات .\r\nدربارهء مقدمهء اوّل برهان فوق در فصل دوم / 1 - 4 و 2 - 5 توضيح داده شد . اجمالا وجوب بالقياس ، و به تعبير ديگر علاقهء لزوميه ، متوقف بر عليت است . اگر دو شىء علت و معلول يا هردو معلول علت واحدى باشند ، نسبت آنها وجوب بالقياس است و بين آنها علاقهء لزوميه متحقق است و الا نه . پس همان‌طور كه استلزام بين دو وجود يا دو وجوب ناشى از رابطه عليت بين آن دو وجود است ، استلزام بين دو عدم يا دو امتناع نيز ناشى از رابطهء عليت آن دو عدم يا دو امتناع است :\r\nو بالجملة ، فكما انّ الاستلزام فى الوجود بين الشيئين لا بدّ له من علاقة علّيّة و معلوليّة بين متلازمين ، فكذلك الاستلزام فى العدم و الامتناع بين شيئين لا ينفكّ عن تعلّق ارتباطىّ بينهما .\r\nصحت مقدمهء دوم نيز با مراجعه به مباحث فصل ششم همين مرحله روشن مىشود .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nمكررا گفته‌ايم كه ضرورت مناط استغنا از علت است و امكان مناط احتياج به علت . اگر ذاتى به خودى خود نسبت به وجود و عدم ضرورت نداشت ( ممكن بالذات ) هم وجودش معلول وجود غير است - در صورتى كه موجود باشد - و هم عدمش معلول عدم آن غير - در صورتى كه معدوم باشد - و نيز هم وجوبش معلول وجود غير است و هم امتناعش معلول عدم آن غير ؛ اما اگر ذاتى به خودى خود نسبت به وجود ضرورت داشت ، چنين ذاتى هميشه موجود است و هيچگاه معدوم نمىشود و ناگزير نه در وجودش و نه در وجوبش معلول غير نيست ؛ به همين نحو اگر ذات مفروضى به خودى خود نسبت به عدم ضرورى بود ، چنين ذاتى هميشه معدوم است و هيچگاه موجود نمىشود و ناگزير نه در عدمش و نه در امتناعش معلول غير نيست . پس همان‌طور كه واجب بالذات نه در وجود و نه در وجوب معلول نيست ، ممتنع بالذات نيز نه در عدم و نه در امتناع معلول نيست . لهذا فرض اينكه ممتنع بالذاتى در عدم يا امتناعش معلول ممتنع بالذات ديگر باشد يا هردو معلول شىء ثالثى باشند فرضى باطل است .\r\n\r\n1 - 1 - 6 : اشكال نقضى\r\nگفته شد كه به ادعاى حكما هيچ ممتنع بالذاتى معلول نيست و طبعا بين هيچ دو ممتنع بالذاتى علاقهء لزوميه وجود ندارد ، اگر مصاحبت و اجتماعى هست اتفاقى است ، نه لزومى . بر اين مطلب نقض وارد كرده‌اند . موردى را ذكر كرده‌اند كه به اقرار حكما بين ممتنعات بالذات تلازم وجود دارد و اين مورد همانا صفات سلبى « 1 » واجب تعالى است . صفات سلبى واجب تعالى همه ممتنع بالذات‌اند و در عين حال لااقل بين برخى از آنها تلازم وجود دارد . بنابراين ، ادعاى اينكه بين ممتنعات بالذات تلازم وجود ندارد درست نيست . براى اثبات اين نقض ، اثبات دو مطلب زير ضرورى است :\r\n- اثبات اينكه صفات سلبى واجب تعالى ممتنع بالذات‌اند ؛\r\n- اثبات اينكه فى الجمله بين اين صفات تلازم هست :\r\nو ان قيل : « انّ الذى ذكر انّ الممتنعين بالذات ليس بينهما الا الصحابة الاتفاقيّه ممنوع . »\r\n\r\n\r\n","description":"","footnote":"\r\n( 1 ) . مقصود از صفات سلبى واجب در اينجا اوصافى است كه حمل آنها بر واجب تعالى محال و سلبش از او ضرورى است . مثل « امكان » ، « فقر » نه صفات منفى قابل حمل بر واجب مثل « غير جاهل » و « غير عاجز » ، در مرحلهء دوازدهم منظور از صفات سلبى همين قسم دوم است ، بر خلاف اين فصل .\r\n","page_name":" 264 ","page_number":264},
  {"content":"\r\n\r\n\r\n1 - 1 - 1 - 6 : امتناع ذاتى صفات سلبى واجب تعالى\r\nاثبات اين مطلب نيازمند توضيح نيست . در فصل چهارم ، اثبات شد كه واجب بالذات واجب است از جميع جهات و گفته شد كه مقصود از اين قاعده اين است كه هروصفى و هرمحمولى كه براى واجب تعالى ممتنع بالذات نيست براى او ضرورى بالذات است . ممكن نيست در واجب به وصفى دست يافت كه نسبت به ذات واجب بما هى هى ممكن باشد نه ضرورى يا ممتنع ؛ وصفى كه واجب هم واجد آن بتواند باشد هم فاقد آن ؛ و بالتبع اگر واجد آن باشد و بر او حمل شود ، نسبت به آن واجب بالغير است و اگر فاقد آن باشد و از او سلب شود ، نسبت به آن ممتنع بالغير است ، چنين وصفى وجود ندارد . پس هروصف و محمولى را در نظر بگيريم ، يا بر واجب قابل حمل است ، يا قابل حمل نيست و سلب مىشود ، در صورت اوّل اين وصف و محمول براى واجب ضرورى بالذات است و در صورت دوم ممتنع بالذات . شق سومى متصور نيست ؛ مثلا ، اوصافى مانند جسم ، تركيب ، امكان و ماهيت‌دار بودن و نيز اوصافى مانند علم ، قدرت و حيات را با ذات واجب مىسنجيم . چهار وصف اوّل قابل حمل بر واجب نيستند و سه وصف دوم قابل حمل‌اند . چهار وصف اوّل نسبت به ذات واجب ممتنع بالذات‌اند و سه وصف دوم ضرورى بالذات . به تعبير ديگر ، جسميت واجب بالذات ، تركّب واجب بالذات ، ماهيت‌دار بودن واجب بالذات و امكان واجب بالذات همه عينا مانند ارتفاع و اجتماع نقيضين ممتنع بالذات‌اند ، همچنانكه عالميت واجب بالذات ، قادريت واجب بالذات و حى بودن واجب بالذات همه عينا مانند موجوديت واجب بالذات ضرورى بالذات‌اند :\r\nلانّ المعانى التى يثبت العقل امتناعها على الواجب بالذات ، كالشريك و الماهيّة و التركيب و غير ذلك ، يجب ان تكون صفات له ممتنعة عليه بالذات ؛ اذ لو كانت ممتنعة بالغير ، كانت ممكنة له بالذات ، كما تقدّم ، و لا صفة امكانيّة فيه تعالى ، لما بيّن انّ الواجب الوجود بالذات واجب الوجود من جميع الجهات .\r\n\r\n2 - 1 - 1 - 6 : تلازم بين صفات سلبى واجب تعالى\r\nبراى اثبات تلازم بين صفات سلبى واجب تعالى و به تعبير دقيقتر براى اثبات اينكه لااقل بين برخى از صفات سلبى واجب تعالى تلازم وجود دارد ، از مقدمات زير استفاده مىكنيم :\r\nمقدمهء اوّل : در بسيارى از براهينى كه بر صفات سلبى واجب اقامه مىشود از امتناع يك\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nصفت سلبى به امتناع صفت سلبى ديگر استدلال مىشود ؛ مثلا ، در فصل سوم / 1 - 4 با فرض اينكه « واجب بالذات ممكن نيست » اثبات مىكنيم كه « واجب بالذات ماهيت ندارد » ؛ به تعبير ديگر ، از امتناع « امكان واجب بالذات » اثبات مىكنيم امتناع « جسميت واجب بالذات » را ، كما اينكه در براهين اقامه شده بر صفات ثبوتى نيز به همين ترتيب عمل مىشود كه در اين مورد در جواب اشكال توضيح خواهيم داد . پس ، در بسيارى از براهينى كه بر اثبات صفات واجب به كار مىرود صفتى ثبوتى يا سلبى حد وسط واقع مىشود و صفت ثبوتى يا سلبى ديگرى نتيجه .\r\nمقدمهء دوم : براهينى كه بر صفات واجب اقامه مىشود براهين « انّ مطلق » هستند .\r\nبه نظر علامه طباطبائى ( ره ) ، تمام براهينى كه در الهيات به كار مىروند براهين انّ مطلق‌اند « 1 » .\r\nبر فرض عدم صحت اين نظر و نپذيرفتن اين شمول ، لااقل در مورد بسيارى از براهين اقامه شده بر صفات واجب بايد آن را پذيرفت ، كما اينكه صدر المتألهين نيز تلويحا آن را پذيرفته است . « 2 »\r\nمقدمهء سوم : در هربرهان انّ مطلق از يك ملازم به ملازم ديگر استدلال مىشود ؛ به عبارت ديگر ، در برهان انّ مطلق بين حد وسط و نتيجه تلازم برقرار است .\r\nنتيجه : بين صفت سلبيى كه حد وسط واقع شده است و صفت سلبيى كه نتيجهء استدلال است تلازم برقرار است و هو المطلوب .\r\nمقدمهء اوّل روشن است ، رجوع به برخى از براهين اثبات صفات سلبى واجب تعالى ، مانند برهان نفى ماهيت از طريق نفى امكان ، مطلب را اثبات مىكند . مقدمهء دوم احتياج به بررسى مفصل دارد كه از حوصلهء اين بحث خارج است و ما از آن چشم مىپوشيم ، اثبات مقدمه سوم نيز به عهدهء منطق است .\r\nنكته : برهان فوق را به صورت ساده‌ترى نيز مىتوان اقامه كرد و آن اينكه از مقدمهء دوم چشم بپوشيم و به جاى مقدمهء سوم از اين اصل مسلم استفاده كنيم كه هربرهانى ، اعم از انّى و لمّى ، مبتنى بر عليت است و مستلزم علاقهء لزوميه بين حد وسط و نتيجه ، زيرا در برهان لمّى ، بنابر فرض ، حد وسط علت نتيجه است و در برهان انّ مطلق حد وسط و نتيجه معلول يك\r\n\r\n\r\n","description":"","footnote":"\r\n( 1 ) . ر . ك . مدخل / 5 - 6 .\r\n( 2 ) . ر . ك . الاسفار الاربعه ، ج 6 ، صفحه 28 و 29 ، همراه با تعليقه علامه طباطبائى ( ره ) .\r\n","page_name":" 266 ","page_number":266},
  {"content":"\r\n\r\nعلت‌اند و بين علت و معلول و نيز بين دو معلول يك علت علاقهء لزوميه محقق است . بنابراين ، به‌طور كلى بين حد وسط هربرهانى و نتيجهء آن علاقهء لزوميه وجود دارد . پس مىتوان به جاى مقدمهء دوم و سوم يك مقدمه قرار داد به اين شكل : « در هربرهانى بين حد وسط و نتيجه علاقهء لزوميه محقق است » . اين مقدمه بىشك صحيح است و با استفاده از آن از به كارگيرى مقدمهء دوم ، كه اثبات آن نيز چندان ساده نيست ، بىنياز مىشويم :\r\nثمّ الحجج القائمة على نفى هذه الصفات الممتنعة ، على ما اشير اليه فى اوّل الكتاب ، براهين انيّة تسلك من طريق الملازمات العامّة ، فللنتايج ، و هى امتناع هذه الصفات ، علاقة لزوميّة مع المقدّمات ، فهى جميعا معلولة لما وراءها ممتنعة بغيرها و قد بيّن انّها ممتنعة بذاتها ، هذا خلف .\r\n\r\n2 - 1 - 6 : جواب اشكال\r\nهرچند مطالبى كه در اشكال نقضى فوق گذشت صحيح است ؛ يعنى ، هم صفات سلبى واجب بالذات ممتنع بالذات هستند و هم بين بسيارى از آنها تلازم برقرار است ، با اينهمه به هيچ‌وجه ناقض مدعاى حكما ، مبتنى بر انتفاء هرگونه رابطهء علّى و معلولى و علاقهء لزوميه بين مصاديق مفروض ممتنعات بالذات است ، در حالى كه تلازم ثابت شده در اشكال فوق بين مفاهيم صفات سلبى واجب تعالى است ، نه بين مصاديق مفروض آنها ، چه اينكه مصداق مفروض همهء آنها يكى است و مصاديقى در كار نيست .\r\nبراى فهم مطلب فوق ، بهتر است ابتدا مسئله را در صفات ثبوتى واجب بالذات بررسى كنيم و سپس به صفات سلبى بپردازيم . همان‌طور كه صفات سلبى واجب تعالى ممتنع بالذات‌اند ، صفات ثبوتى او نيز واجب بالذات‌اند « 1 » و به همان دليل كه بين برخى از صفات سلبى واجب بالذات تلازم هست ، بين برخى از صفات ثبوتى او نيز تلازم هست و همچنانكه بين دو ممتنع بالذات نه رابطهء علّى و معلولى برقرار است و نه علاقهء لزوميه ، نسبت آنها امكان بالقياس است ؛ بين واجب بالذات و واجب بالذات مفروض ديگر نيز نه رابطهء علّى و معلولى برقرار است و نه علاقهء لزوميه ، نسبت آن دو نيز امكان بالقياس است ؛ پس اگر تلازم بين\r\n\r\n\r\n","description":"","footnote":"\r\n( 1 ) . ر . ك . 1 - 1 - 1 - 6 .\r\n","page_name":" 267 ","page_number":267},
  {"content":"\r\n\r\nصفات سلبى واجب بالذات ناقض اين مدعاست كه بين ممتنعات بالذات رابطهء علّى و معلولى و علاقهء لزوميه وجود ندارد ، تلازم بين صفات ثبوتى واجب بالذات نيز ضرورتا ناقض اين مدعاست كه بين دو واجب بالذات مفروض رابطهء على و معلولى و علاقهء لزوميه وجود ندارد .\r\nپس به قول معروف الجواب الجواب ، جواب يكى است ، هرچه در جواب تلازم بين صفات ثبوتى واجب بالذات گفته مىشود عينا بايد در جواب تلازم صفات سلبى او نيز گفته آيد .\r\nچنان كه ديده مىشود ، مناط اشكال در صفات ثبوتى و سلبى يكى است ، طبعا جواب نيز يكى است ، با اين حال در جانب صفات سلبى اشكال شده است ولى در جانب ثبوتى نه . علت اين امر اين است كه در جانب صفات ثبوتى تصور مطلب روشنتر است و از اين‌رو اشكالى ايجاد نمىكند .\r\nوقتى گفته مىشود بين واجب بالذات و واجب بالذات مفروض ديگر رابطهء علّى و معلولى و علاقهء لزوميه نيست ، مقصود اين است كه اگر فرض كنيم دو واقعيت خارجى داريم كه هردو واجب بالذات‌اند ، اين دو واقعيت نه علت و معلول‌اند و نه معلول علت واحدند و نتيجتا بين آنها علاقهء لزوميه وجود ندارد . پس در اين قاعده ، سخن در مصاديق واجب بالذات است ، كه طبعا بجز يكى بقيه مفروض‌اند . مفاد اين قاعده اين است كه اگر فرض كنيم مصاديق واجب بالذات متعددند ، اين مصاديق متعدد از يكديگر مستقل‌اند و هيچ ارتباطى باهم ندارند و هيچ تلازمى بين آنها نيست . زيرا چه اثبات و چه نفى رابطهء علّى و معلولى تنها در جائى متصور است كه حداقل دو واقعيت و دو مصداق فرض شود ، در اين صورت است كه مىتوان گفت بين اين‌دو رابطهء علّى و معلولى هست يا نه ، آيا هردو معلول علت واحدند يا نه ولى اگر تنها يك مصداق فرض شود ، اثبات يا نفى رابطهء علّى و معلولى در آن بىمعناست . نتيجه اينكه مورد و مجراى قاعدهء مزبور - نفى رابطهء علّى و معلولى و تلازم بين دو واجب بالذات مفروض - تنها جائى است كه تعدد مصداق داشته باشيم . لهذا اگر موردى را فرض كنيم كه چند واجب بالذات مصداق واحد دارند ، چنين موردى - فرض چند واجب بالذات كه مصداق واحد دارند - تخصصا از قاعدهء مزبور خارج است نه تخصيصا ؛ پس وجود چنين موردى استثنا و نقض اين قاعده نيست . حال اگر در صفات ثبوتى واجب دقت كنيم قضيه از همين قرار است .\r\nمىگوئيم : « علم واجب واجب بالذات است ؛ قدرت واجب واجب بالذات است ؛ حيات واجب واجب بالذات است ؛ غناى واجب واجب بالذات است » ولى مقصود اين نيست كه هر\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nيك از اينها مصداقى براى خود دارد تا در نتيجه با واقعيت خود واجب بالذات پنج واقعيت خارجى داشته باشيم كه هريك واجب بالذات‌اند . اين سخن قطعا باطل است . با براهين قطعى ثابت مىشود كه مصداق همهء اينها يكى است . يك واقعيت بسيط واحد لايتناهى است كه بتمامه هم مصداق وجود واجب است هم مصداق علم واجب هم مصداق قدرت واجب هم مصداق حيات واجب و هم مصداق غناى واجب . پس صفات ثبوتى واجب بالذات ، هرچند همه واجب بالذات‌اند ، از مجراى اين قاعده خارج‌اند و مشمول آن نيستند و تلازم بين آنها نقض اين قاعده نيست . حاصل كلام اينكه كثرت بين صفات ثبوتى واجب و نيز بين صفات و ذات كثرت مفهومى است و تلازم بين آنها نيز تلازم بين مفاهيم واجبهاى بالذات است نه كثرت حقيقت و مصداق واجبهاى بالذات و تلازم بين آنها ، در حالى كه مصبّ و مجراى قاعدهء مورد بحث - نفى رابطهء علّى و معلولى و تلازم بين دو واجب بالذات مفروض - جائى است كه پاى كثرت حقيقى مصداقى واجب بالذات در ميان باشد . اين قاعده در كثرت مفهومى جارى نيست و مختص به كثرت مصداقى است .\r\nاكنون به بحث اصلى برگرديم ، سخن در صفات سلبى واجب بالذات بود كه همه ممتنع بالذات‌اند و در عين حال بين برخى از آنها تلازم وجود دارد ، با اينكه بين ممتنعات بالذات نمىتواند تلازمى وجود داشته باشد . حل مشكل اين است كه در اينجا نيز مقصود از نفى رابطهء علّى و معلولى و تلازم بين ممتنعات بالذات نفى آن است در مصاديق فرضى ممتنعات بالذات ؛ يعنى ، اگر دو ممتنع بالذات تصور كنيم كه مصداق مفروض هريك غير از مصداق مفروض ديگرى باشد ، بين اين دو مصداق فرضى نه رابطهء علّى و معلولى برقرار است و نه علاقه لزوميه ، اين دو مصداق فرضى كاملا از يكديگر مستقل‌اند . پس مجرا و مورد اين قاعده - نفى رابطهء علّى و معلولى و تلازم بين ممتنعات بالذات - تنها جائى است كه تعدد مصداق داشته باشيم . لهذا اگر موردى را فرض كنيم كه چند ممتنع بالذات مصداق فرضى واحدى دارند ، چنين موردى مشمول اين قاعده نيست و تخصصا از آن خارج است و طبعا وجود چنين موردى استثنا و نقض اين قاعده نيست و صفات سلبى واجب از همين قبيل‌اند . صفات سلبى واجب همه ممتنع بالذات‌اند ولى هريك مصداق فرضى خاص به خود ندارند ، مصداق فرضى همهء آنها يكى است ، پس اين صفات ، هرچند ممتنع بالذات‌اند ، مشمول اين قاعده نيستند و تلازم بين آنها نقض اين قاعده نيست و در يك كلام كثرت بين صفات سلبى واجب و نيز\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nكثرت بين اين صفات و عدم ذات واجب كثرت مفهومى است و تلازم بين آنها نيز تلازم بين مفاهيم ممتنعات بالذات است نه كثرت حقيقت و مصداق ممتنع بالذات و تلازم بين آنها ، در حالى كه مصبّ و مجراى قاعده مورد بحث جائى است كه پاى كثرت حقيقى مصداقى - و لو مصداق فرضى - ممتنع بالذات در ميان باشد ، اين قاعده شامل كثرت مفهومى نيست . به تعبيرى كه در كتاب آمده است ، مصداق ذات واجب و وجود واجب و نيز مصداق همهء صفات كمالى و ثبوتى واجب همان همان وجود صرف لا يتناهاى خارجى است كه هيچ نوع كثرتى در آن متصور نيست ، وحدت محض است ، بساطت صرف است و مصداق فرضى همه صفات سلبى واجب نيز همان مصداق فرضى عدم ذات واجب يا عدم واجب بالذات است ، زيرا نفى هريك از اين صفات سلبى از واجب مستلزم نفى وجوب واجب است ؛ يعنى ، مستلزم عدم ذات واجب است ؛ به عبارت ديگر ، همه اين سلبها حكايت از يك سلب واحد مىكند و آن سلب وجوب است :\r\nاجيب عنه بانّ الصفات الممتنعة التى تنفيها البراهين الانيّة عن الواجب بالذات مرجعها جميعا الى نفى الوجوب الذاتى الذى هو عين الواجب بالذات ، فهى واحدة بحسب المصداق المفروض لها و ان تكثّرت مفهوما ، كما انّ الصفات الثبوتيّة التى للواجب بالذات هى عين الوجود البحت الواجبى مصداقا و ان كانت متكثّرة مفهوما .\r\n\r\n3 - 1 - 6 : اشكالى ديگر و جواب آن\r\nاشكال : باتوجه به جوابى كه فوقا ذكر شد ، ممكن است اشكال ديگرى وارد شود و آن اينكه مىپذيريم كه قاعدهء مزبور - نفى رابطهء علّى و معلولى و تلازم بين واجبهاى بالذات مفروض و نفى رابطهء علّى و معلولى و تلازم بين ممتنعات بالذات - شامل مفاهيم نيست و تنها به مصاديق فرضى واجب بالذات و مصاديق فرضى ممتنعات بالذات اختصاص دارد ، بنابراين نقض مزبور وارد نيست ولى به‌هرحال تلازم بين مفاهيم فوق الذكر - تلازم بين صفات ثبوتى واجب و نيز تلازم بين صفات سلبى او - قابل انكار نيست ، منشأ اين تلازم چيست ؟ مگر مكررا گفته نشد كه هرتلازمى ناشى از رابطهء علّى و معلولى است ، تنها بين علت و معلول و دو معلول علت واحد تلازم وجود دارد ، پس اگر در جائى رابطهء علّى و معلولى منتفى بود ، تلازم هم منتفى است ؟ در مسئلهء مورد بحث ، به اقرار خود حكما ، هرگونه رابطهء علّى و معلولى در مصاديق\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nمفاهيم مذكور منتفى است ، زيرا مصاديقى در كار نيست ، آنچه هست مصداق واحد است ، با اين حال بين اين مفاهيم تلازم هست ، منشأ اين تلازم چيست ؟\r\nجواب : چه در صفات ثبوتى و چه در صفات سلبى ، همان وحدت مصداقى آنها سبب تلازم بين مفاهيم است ، در صفات ثبوتى وحدت مصداق واقعى آنها سبب تلازم بين مفاهيم اين صفات است و در صفات سلبى وحدت مصداق فرضى آنها . معناى اينكه چند مفهوم مصداق واحدى دارند اين است كه فرض اينكه يكى از آنها در خارج محقق شده يا مصداق يافته است بالضرورة فرض اين است كه همه آنها محقق‌اند و مصداق يافته‌اند ؛ يعنى ، اين مفاهيم نسبت به هم واجب بالقياس‌اند و وجوب بالقياس بين چند مفهوم يعنى تلازم بين آنها .\r\nپس وحدت مصداقى صفات واجب سبب تلازم بين مفاهيم آنهاست . باتوجه به اين نكته ، بايد گفت كه اگر قبلا تلازم را منحصرا ناشى از رابطهء علّى و معلولى دانستيم ، منظور تلازم بين مصاديق بود ولى تلازم بين مفاهيم ممكن است ناشى از رابطهء علّى و معلولى بين مصاديق باشد و ممكن است ناشى از وحدت مصداقى آن مفاهيم . به تعبير ديگر ، هرچند صفات مزبور از يكديگر قابل انفكاك نيستند و لذا در صورت اثبات يكى مىتوان با برهان ديگرى را نيز اثبات كرد ، با اين حال حكم به وجود تلازم بين آنها خالى از مجاز و مسامحه نيست ؛ زيرا در چنين مواردى ما مفاهيم را از آن جهت كه حاكى از مصداق‌اند ملاحظه مىكنيم و با چنين لحاظى هرحكمى كه بر مفهوم بار شود محكوم عليه حقيقى آن ، مصداق است . پس اگر گفتيم بين مفاهيم - از آن جهت كه حاكى از مصداق‌اند - تلازم هست ، نيز محكوم عليه حقيقى اين حكم مصداق است ؛ يعنى ، اين حكم در صورتى حقيقى است كه مصاديق متعدد انفكاك‌ناپذير داشته باشيم . پس اگر مفاهيم را حاكى از مصداق ملاحظه كنيم ولى پاى مصداق واحد در كار باشد نه مصاديق متعدد انفكاك‌ناپذير ، در اين صورت حكم به تلازم حكم حقيقى نيست ، مجازى است . آرى ، اگر مفاهيم را حاكى از مصداق ملاحظه نكنيم ، بلكه آنها را از آن جهت كه مفهوم‌اند لحاظ كنيم و با چنين لحاظى برخى از برخى ديگر انفكاك‌ناپذير باشند ، حكم به تلازم اين مفاهيم حقيقى است ، زيرا با چنين لحاظى محكوم عليه حقيقى خود مفاهيم‌اند نه مصاديق و بنابر فرض مفاهيم لاينفك و متلازم‌اند . در هرحال ، حكم به ملازمه در دو صورت حقيقى است : يكى در صورتى كه خود مفاهيم از آن جهت كه مفهوم‌اند - و نه به اعتبار مصداق - لاينفك باشند ، مانند مفهوم انسان و مفهوم حيوان و نيز مفهوم انسان و مفهوم ناطق ، و ديگر\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nدر صورتى كه مصاديق متعدد لاينفك داشته باشيم و مفاهيم آنها به تبع انفكاك‌ناپذيرى مصاديق لاينفك باشند ؛ يعنى ، مصاديق حقيقتا متلازم‌اند و عدم انفكاك مفاهيم به تبع مصاديق است ولى در غير اين دو صورت حكم به تلازم حقيقى نيست ، مجازى و مسامحى است ، مانند جائى كه انفكاك‌ناپذيرى مفاهيم به اعتبار وحدت مصداق است نه به اعتبار خود مفاهيم و نه به اعتبار انفكاك‌ناپذيرى مصاديق متعدد ، مانند مسئله مورد بحث . اين تسامح و مجاز در موارد ديگرى نيز نظير دارد ؛ مثلا ، وقتى گفته مىشود : « واجب بالذات » معناى آن « واجب بسبب الذات » است ؛ يعنى ، ذاتى كه خود سبب وجود و وجوب خود است ، خود مقتضى خود است ولى ، چنان كه قبلا گفتيم ، محال است ذاتى خود علت و مقتضى خود باشد ، پس منظور از بالذات در اينجا « لا بسبب الغير » است ، يعنى ذاتى كه وجود و وجوبش علتى نمىخواهد ، نه اينكه علت مىخواهد و آن علت خود اوست يا گاهى گفته مىشود : « صفات واجب بالذات مقتضاى ذات اوست » ؛ يعنى ، ذات او علت صفاتش مىباشد ، در حالى كه صفات واجب عين ذات و وجود اوست و دوئى و تعدّدى در كار نيست تا عليت و معلوليتى تصور شود ، بنابراين مقصود از اين تعبير نيز اين است كه صفات واجب معلول علتى نيست ، نه اينكه معلول علتى است و آن علت خود اوست . در مسئلهء حورد بحث نيز همين‌گونه است ، اينكه گفته مىشود تلازم يعنى وحدت مصداقى اين مفاهيم ، نه يعنى تلازم بين مصاديق آنها يا تلازم بين خود آنها از آن جهت كه مفهوم‌اند . به همين دليل در كتاب ، از اين تلازم با تعبير « صورة التلازم » ياد شده است و از تلازم حقيقى به « تلازم اصطلاحى » :\r\nفعدم الانفكاك بين هذه الصفات و السلوك البرهانىّ من بعضها الى بعض لمكان وحدتها بحسب المصداق المفروض ، و ان كان فى صورة التلازم بينها بحسب المفهوم ، كما انّ الأمر فى الصفات الذاتيّة كذلك و يعبّر عنه بانّ الصفات الذاتيّة كالوجوب الذاتىّ مثلا بالذات و باقتضاء من الذات و لا اقتضاء و لا عليّة بين الشىء و نفسه .\r\nنكته‌اى كه در خور اشاره اينكه همين عليت مجازى و فرضى بين ذات واجب و وجود او و نيز بين وجود او و صفات او سبب شده است كه براهين اثبات واجب و صفات او را براهين « شبه لمّى » گويند . زيرا در براهين لمّى از علت به معلول استدلال مىشود . ما قبلا دربارهء برهان انّى و لمّى در مدخل / 1 - 5 - 6 « 1 » توضيح داديم . سخن در اين‌باره كه براهين اثبات وجود\r\n\r\n\r\n","description":"","footnote":"\r\n( 1 ) . ر . ك . همين شرح ، چ 1 ، ج 1 ، ص 41 ، 2 - 5 - 6 .\r\n","page_name":" 272 ","page_number":272},
  {"content":"\r\n\r\nواجب و صفات او حقيقتا چه نوع برهانى هستند و پرداختن به دقائق اين مطلب احتياج به بحث مفصل منطقى دارد كه از حوصلهء اين نوشتار خارج است :\r\nو هذا معنى ما قيل : « انّ الدليل على وجود الحقّ المبدع انّما يكون بنحو من البيان الشبيه بالبرهان اللمّىّ . »\r\nدر پايان ، مطالب فوق بر مثالى تطبيق شده است كه ما در ضمن مطالبى كه در طول اين بحث گفتيم به آن اشاره كرديم و به توضيح مجدد نياز نيست . خواننده با دقت در آنچه در 1 - 1 - 6 و 2 - 1 - 6 آمد خود به خوبى محتواى اين قسمت را در مىيابد :\r\nفامتناع الماهيّة التى سلكنا الى بيانه من طريق امتناع الامكان عليه تعالى ، مثلا هو ، و امتناع الامكان جميعا يرجعان الى بطلان الوجوب الذاتى الممتنع عليه تعالى و قد استحضره العقل بعرض الوجوب الذاتى المنتزع عن عين الذات .\r\n\r\n2 - 6 : رابطهء ممتنع بالذات و ممتنع بالغير\r\nحاصل آنچه در 1 - 6 گفته شد اينكه بين دو ممتنع بالذات علاقهء لزوميه وجود ندارد ، اكنون به رابطهء بين ممتنع بالذات و ممتنع بالغير بپردازيم . به نظر حكماى اسلامى ، تحقق علاقهء لزوميه بين ممتنع بالذات و ممتنع بالغير بلا اشكال است ، بلكه هرممتنع بالغيرى در نهايت ضرورتا مستلزم يك ممتنع بالذات است ؛ يعنى ، هرممتنع بالغيرى ناگزير با يك ممتنع بالذات علاقه لزوميه دارد . دليل اين مدعا مبتنى بر دو مقدمهء زير است :\r\nمقدمهء اوّل : هرممتنع بالغيرى در نهايت معلول يك ممتنع بالذات است .\r\nمقدمهء دوم : بين علت و معلول علاقهء لزوميه محقق است ، علت مستلزم معلول است .\r\nنتيجه : بين هرممتنع بالغيرى با ممتنع بالذاتى كه علت آن است علاقهء لزوميه وجود دارد ، هرممتنع بالغيرى مستلزم ممتنع بالذاتى است كه علت آن است .\r\nدليل صحت مقدمهء دوم اين برهان در 1 - 6 گذشت . دليل مقدمهء اوّل نيز اينكه طبق آنچه در فصل دوم / 1 - 5 گذشت هرممتنع بالغيرى ممكن بالذات است ، كما اينكه هرواجب بالغيرى نيز ممكن بالذات است و بنابر اصل عليت ممكن ، چه در وجود و وجوب و چه در عدم و امتناع ، معلول غير است . همان‌طور كه ممكن براى واجب شدن و موجود شدن احتياج به علتى دارد و اين علت يا خود واجب بالذات است يا منتهى به واجب بالذات مىشود ، براى\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nممتنع شدن و معدوم شدن نيز احتياج به علت دارد و اين علت يا خود ممتنع بالذات است يا منتهى به ممتنع بالذات مىشود . پس هر ممتنع بالغيرى در نهايت معلول يك ممتنع بالذات است .\r\nنكته : از انضمام نتيجهء فوق - هر ممتنع بالغيرى مستلزم يك ممتنع بالذات است - به اين مطلب كه « هر ممتنع بالغيرى ذاتا ممكن است » « 1 » اين نتيجه حاصل مىشود كه « ممكن مىتواند مستلزم ممتنع بالذات باشد » . اين نتيجه از دو جهت مورد اشكال است : اولا ، فى حد نفسه مطلب باطلى است و در متن كتاب در پايان همين فصل برهان بر بطلان آن اقامه شده است و ثانيا ، مستلزم عقيم بودن قياسات خلفى بلكه هر قياس شرطى استثنائى است كه در آن از امتناع تالى امتناع مقدم نتيجه مىشود . ما ابتدا دو اشكال فوق را توضيح مىدهيم و سپس به جواب مىپردازيم .\r\n\r\n1 - 2 - 6 : اشكال اول\r\nدليل اينكه ممكن مستلزم ممتنع بالذات نيست مبتنى بر دو مقدمهء زير است :\r\nمقدمهء اوّل : اگر ممكن مستلزم ممتنع بالذات باشد ، جائز است تحقق ملزوم بدون لازم .\r\nمقدمهء دوم : تالى باطل است .\r\nنتيجه : ممكن نمىتواند مستلزم ممتنع بالذات باشد .\r\nدليل مقدمهء اوّل اينكه فرض ممكن يعنى فرض امر جائز التحقق و فرض ممتنع بالذات يعنى فرض امر غير جائز التحقق . پس فرض ممكنى كه مستلزم ممتنع بالذات است يعنى فرض اينكه ملزوم جائز التحقق باشد و لازم نه ؛ به عبارت ديگر ، يعنى فرض جواز تحقق ملزوم و عدم جواز تحقق لازم كه مساوى است با فرض جواز تحقق ملزوم بدون لازم . دليل مقدمه دوم اينكه فرض اينكه چيزى لازم امر ديگر باشد فرض اين است كه از آن ملزوم انفكاك پذير نباشد ، در حالى كه فرض جواز تحقق ملزوم بدون لازم فرض اين است كه لازم قابل انفكاك از ملزوم باشد ، پس فرض جواز تحقق ملزوم بدون لازم يعنى فرض چيزىكه هم انفكاك‌پذير از چيز ديگر باشد هم انفكاك‌ناپذير ، يعنى فرض يك امر متناقض :\r\nو اعلم انّه كما يمتنع الملازمه بين ممتنعين بالذات ، كذلك يمتنع استلزام الممكن\r\n\r\n\r\n","description":"","footnote":"\r\n( 1 ) . ر . ك . 4 و فصل دوم / 1 - 5 .\r\n","page_name":" 274 ","page_number":274},
  {"content":"\r\n\r\nلممتنع بالذات ، فانّ جواز تحقّق الملزوم الممكن مع امتناع اللازم بالذات ، و قد فرضت بينهما ملازمة ، يستلزم تحقّق الملزوم مع عدم اللازم و فيه نفى الملازمة ، هذا خلف .\r\n\r\n2 - 2 - 6 : اشكال دوم\r\nقياس خلف قياسى است كه در آن اثبات مطلوب از طريق ابطال نقيض آن صورت مىپذيرد .\r\nبه اين ترتيب كه نقيض مطلوب را ، كه امرى است ممتنع و كاذب ، صادق فرض مىكنيم و با تركيب آن با يكى از مقدمه‌هاى اصلى قياسى تشكيل مىدهيم كه نتيجهء آن ممتنع و كاذب است و امتناع و كذب آن مسلّم و روشن است . سپس از امتناع اين نتيجه نتيجه مىگيريم امتناع مقدمهء مفروض - يعنى امتناع نقيض مطلوب - را و از امتناع و كذب نقيض مطلوب به صدق مطلوب مىرسيم . اينكه شكل دقيق منطقى اين قياس چگونه است به بحث فعلى ما مربوط نيست و بايد از كتب منطقى معتبر جويا شد « 1 » . آنچه مسلم است قياس خلف به هر شكلى كه تنظيم شود در آن ابتدا بايد ثابت كرد امر مفروضى - نقيض مطلوب - مستلزم يك امر ممتنع است و به عبارت ديگر ثابت كرد ملزومى مشكوك الامتناع داراى لازمى ممتنع است و سپس از امتناع لازم امتناع ملزوم را نتيجه گرفت ؛ يعنى ، امتناع همان نقيض مطلوب را كه مفروض بود . موضع اشكال نيز دقيقا همين جاست . قياس خلف وقتى منتج است كه بتوان از امتناع لازم امتناع ملزوم را نتيجه گرفت اما اگر نتوان نتيجه گرفت اين قياس منتج نيست و بنابر آنچه اخيرا گفته شد ، مبنى بر اينكه ممكن مىتواند مستلزم ممتنع بالذات باشد ، چنين نتيجه‌گيريى درست نيست ؛ يعنى ، از امتناع لازم نمىتوان امتناع ملزوم را نتيجه گرفت ، زيرا بنابر مطلب فوق ملزوم ممتنع بالذات مىتواند ممكن باشد ، پس به صرف اينكه ديديم ملزومى داراى لازمى ممتنع است نمىتوان نتيجه گرفت ملزوم هم ممتنع است ، لهذا قياس خلف عقيم است ، البته هرچند اين اشكال در قياس خلف مطرح شده است ، به‌طور كلى در هر قياسى كه در آن از امتناع لازم به امتناع ملزوم مىرسيم قابل طرح است . بنابراين ، تمام قياسهاى استثنائى شرطى كه در آنها از بطلان و امتناع تالى به بطلان و امتناع مقدم مىرسيم نيز مشمول اين اشكال‌اند .\r\nاين اشكال در كتاب مطرح نشده است ولى ، چون به جواب آن اشاره شده است و بدون فهم خود اشكال فهم جواب راحت نيست ، ما ابتدا اشكال را مطرح كرديم . « 2 »\r\n\r\n\r\n","description":"","footnote":"\r\n( 1 ) . ر . ك . الشفاء المنطق ، ج 2 ، ص 408 و الجوهر النضيد ، ص 186 و اساس الاقباس ، ص 319 .\r\n( 2 ) . ر . ك . الاسفار الاربعه ، ج 1 ، صفحه 192 ، تعليقه استاد علامه طباطبائى ( ره ) .\r\n","page_name":" 275 ","page_number":275},
  {"content":"\r\n\r\n\r\n3 - 2 - 6 : جواب دو اشكال\r\nبه دليل اينكه جواب دو اشكال مشترك است ، ما هردو را يك جا ذكر مىكنيم . باختصار مىتوان اشكال اوّل را اين‌گونه تقرير كرد كه ما سه حكم زير را داريم :\r\nالف ) هر ممتنع بالغيرى مستلزم ممتنع بالذات است ؛\r\nب ) هر ممتنع بالغيرى ذاتا ممكن است ؛\r\nج ) هيچ ممكنى مستلزم ممتنع بالذات نيست .\r\nاين سه حكم ، هر سه ، صادق‌اند و ادلهء قائم بر آنها تمام است ولى باهم سازگار نيستند ، زيرا از تركيب دو حكم اوّل در قالب يك قياس اقترانى شكل سوم مىتوان نتيجه گرفت كه « ممكن مىتواند مستلزم ممتنع بالذات باشد » و اين نتيجه با حكم سوم متناقض‌اند .\r\nجواب اينكه درست است كه هر ممتنع بالغيرى هم ممكن است هم مستلزم ممتنع بالذات ولى اين دو حكم را از دو جهت مختلف داراست ، از آن جهت كه ممكن است مستلزم ممتنع بالذات نيست و از آن جهت كه مستلزم ممتنع بالذات است ممكن نيست . به عبارت ديگر ، منظور از ممكن يا ممتنع بالغير چيزى جز ماهيت نيست ، اين ماهيت است كه در آن واحد هم ممكن است هم ممتنع بالغير است و هم مستلزم ممتنع بالذات ولى از آن جهت كه ممكن است نه ممتنع بالغير است و نه مستلزم ممتنع بالذات و از آن جهت كه مستلزم ممتنع بالذات است ممكن نيست ، بلكه ممتنع بالغير است . ماهيت از جهت ذاتش ممكن است ، وقتى بما هى هى و قطع نظر از همهء اغيار لحاظ شود ممكن است ، از اين جهت نه ممتنع بالغير است نه مستلزم ممتنع بالذات و از آن جهت كه مستلزم ممتنع بالذات است - يعنى از جهتى غير از جهت ذاتش - ممكن نيست ، بلكه ممتنع بالغير است . مثلا ماهيتى مانند « جسم لا يتناهى » را در نظر مىگيريم . در ذات اين ماهيت نه وجود اخذ شده است نه عدم ، قوام اين ماهيت نه به موجود بودن است نه به معدوم بودن . پس اين ماهيت به خودى خود و من حيث الذات نسبت به وجود و عدم لا ضرورى است ؛ يعنى ، اين ماهيت از جهت ذاتش ممكن است . از اين جهت نه ممتنع است نه مستلزم ممتنع بالذات ولى پس از فحص و بررسى ، از طريق برهان سلّمى ، ثابت مىشود كه اگر اين ماهيت موجود شود ، مستلزم تحقق امرى است كه در عين محصور بودن نامحصور است ؛ يعنى ، مستلزم تناقض است كه ممتنع بالذات است ؛ از اين جهت حكم مىكنيم به اينكه اين ماهيت ممتنع است ، ضرورى العدم است ولى همان‌طور كه مشاهده\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nمىشود امتناع آن از ناحيه ذاتش نيست - بالذات نيست - از ناحيه خارج از ذاتش مىباشد - بالغير است - از ناحيه همان تناقضى است كه مستلزم آن بود ، پس از آن جهت كه مستلزم ممتنع بالذات است ممتنع بالغير است نه از آن جهت كه ممكن است ، يعنى نه از جهت ذاتش ؛ و بالعكس : از آن جهت كه ممكن است هرگز مستلزم ممتنع بالذات نيست و طبعا از اين جهت ممتنع بالغير هم نيست ، زيرا سبب امتناع غيرى آن همان مستلزم ممتنع بالذات بودنش مىباشد .\r\nاكنون با توجه به آنچه گفته شد ، اگر بخواهيم سه حكمى كه ابتدا ذكر كرديم به صورت دقيق بيان كنيم ، بايد بگوئيم :\r\nالف ) هر ماهيتى كه ممتنع بالغير است مستلزم ممتنع بالذات است و از آن جهت كه مستلزم ممتنع بالذات است ممتنع بالغير است ؛\r\nب ) هر ماهيتى ذاتا ممكن است ؛\r\nج ) هيچ ماهيتى از آن جهت كه ممكن است ؛ يعنى ، از جهت ذاتش مستلزم ممتنع بالذات نيست ؛ باختصار هيچ ماهيتى ذاتا مستلزم ممتنع بالذات نيست .\r\nچنان كه ديده مىشود ، سه حكم فوق تناقضى با يكديگر ندارند . طبق حكم دوم ، ماهيت ذاتا ممكن است . طبق حكم سوم ، ماهيت ذاتا مستلزم ممتنع بالذات نيست ، از جهتى غير از جهت ذات مستلزم ممكن بالذات است و طبق حكم اوّل ماهيت از همان جهتى كه مستلزم ممتنع بالذات است ممتنع بالغير است . پس ما حصل سه حكم فوق اين است كه ماهيت ذاتا ممكن است و ممتنع نيست و از آن جهت كه ممتنع است مستلزم ممتنع بالذات است و بالعكس : از آن جهت كه مستلزم ممتنع بالذات است ممتنع است نه ممكن .\r\nاكنون به جواب اشكال دوم بپردازيم . ريشهء اشكال دوم به اين مطلب برمىگشت كه چون ممكن مىتواند مستلزم ممتنع بالذات باشد ؛ يعنى ، چون محال نيست كه ملزوم ممكن باشد و لازم ممتنع بالذات ، نمىتوان از امتناع لازم امتناع ملزوم را نتيجه گرفت ؛ آرى ، اگر قائل بوديم كه فقط ممتنع مستلزم ممتنع است و محال است ملزوم ممكن باشد و لازم ممتنع و ضرورتا هرجا كه لازم ممتنع است ملزوم هم ممتنع است ، در اين صورت مىتوانستيم از امتناع لازم امتناع ملزوم را نتيجه بگيريم ولى اكنون نه . جواب اين مطلب از آنچه گفته شد روشن است :\r\nماهيت از آن جهت كه مستلزم ممتنع بالذات است ممتنع بالغير است نه ممكن ، پس اگر لازم\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nممتنع بالذات بود ملزوم ضرورتا ممتنع بالغير است . بنابراين ، همواره مىتوان از امتناع لازم به امتناع ملزوم پى برد ، البته امتناع غيرى و همين براى ما كافى است . در براهين خلف و براهين نامبردهء ديگر ، اثبات امتناع غيرى ملزوم كافى است و صحت انتاج آنها متوقف بر اثبات امتناع ذاتى ملزوم نيست و با امتناع لازم هميشه مىتوان مطمئن بود كه ملزوم نيز ممتنع بالغير است :\r\nو ما يستلزم الممتنع بالذات فهو ممتنع لامحاله من جهة بها يستلزم الممتنع و ان كانت لها جهة اخرى امكانيّة لكن ليس الاستلزام للممتنع الّا من الجهة الامتناعيّة ؛ مثلا ، كون الجسم غير متناهى الابعاد يستلزم ممتنعا بالذات هو كون المحصور غير محصور ، الذى مرجعه الى كون الشىء غير نفسه مع كونه عين نفسه ، فاحدهما محال بالذات و الاخر محال بالغير ، فلا محاله يكون ممكنا باعتبار غير اعتبار علاقته مع الممتنع بالذات على قياس ما علمت فى استلزام الشىء للواجب بالذات ، فانّه ليس من جهة ماهيّته الامكانيّة ، بل من جهة وجوب وجوده الامكانىّ .\r\n\r\n4 - 2 - 6 : اشكالى نقضى و جواب آن\r\nدر 1 - 2 - 6 ، اثبات شد كه محال است ممكن مستلزم ممتنع بالذات باشد . در همانجا گفتيم كه اين مطلب فى حد نفسه صحيح است و دليل اقامه شده بر آن تمام است و اشكال آن از اين جهت است كه به نظر مىرسد با مطالب قبلى متناقض است و سپس در جواب اشكال نشان داديم كه صحت آن مستلزم تناقضى نيست . اكنون بر اين مطلب نقضى وارد شده است . اين نقض مبتنى بر مقدمات زير است :\r\nمقدمهء اول : واجب تعالى علت تامه معلول اوّل است .\r\nصدور معلول اوّل از واجب تعالى نه شرط زمانى يا مكانى دارد و نه منوط به استعداد است ، زيرا معلول اول مجرد تام است و مادى نيست تا ايجاد آن منوط به شرائط مذكور باشد و نيز صدور آن از واجب منوط به موجود مجرد ديگرى نيست ، زيرا بنابر فرض صادر اوّل است و بلا واسطه از خداوند صادر مىشود .\r\nمقدمهء دوم : عدم معلول مستلزم عدم علت تامه است .\r\nدر باب علت و معلول خواهيم گفت كه علت يا تامّه است يا ناقصه . در علت ناقصه ، نه وجود علت مستلزم وجود معلول است و نه عدم معلول مستلزم عدم علت ولى در علت تامه\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nهم وجود علت مستلزم وجود معلول است و هم عدم معلول مستلزم عدم علت . البته علت تامه و ناقصه در اين جهت شريك‌اند كه وجود معلول مستلزم وجود علت است و عدم علت مستلزم عدم معلول .\r\nمقدمهء سوم : عدم معلول اوّل ممكن است .\r\nدليل مقدمهء فوق اينكه معلول اوّل ممكن بالذات است نه واجب بالذات ، پس هم وجودش ممكن است هم عدمش .\r\nمقدمهء چهارم : عدم واجب تعالى ممتنع بالذات است .\r\nدليل اين مقدمه اينكه واجب تعالى واجب بالذات است و عدم هر واجب بالذاتى ممتنع بالذات است .\r\nاز مقدمهء اوّل و دوم نتيجه مىشود كه « عدم معلول اوّل مستلزم عدم واجب تعالى است » ولى طبق مقدمهء سوم و چهارم عدم معلول اوّل ممكن است و عدم واجب تعالى ممتنع بالذات .\r\nنتيجه اينكه « ممكن مستلزم ممتنع بالذات است » با اينكه اثبات شد « محال است هيچ ممكنى مستلزم ممتنع بالذات باشد » .\r\nعلاوه بر اين ، براساس مقدمات فوق ، عكس اين مطلب را نيز مىتوان نتيجه گرفت ؛ يعنى ، ثابت كرد كه « ممتنع بالذات مىتواند مستلزم ممكن باشد » ، زيرا در مقدمهء سوم گفته شد كه عدم علت مستلزم عدم معلول است ، پس ، باتوجه به مقدمهء اوّل ، عدم واجب تعالى مستلزم عدم معلول اوّل است و باتوجه به مقدمهء سوم و چهارم اين نتيجه به دست مىآيد كه ممتنع بالذات نيز مىتواند مستلزم ممكن باشد :\r\nو قد اورد عليه بانّ عدم المعلول الاوّل ، و هو ممكن ، يستلزم عدم الواجب بالذات ، و هو ممتنع بالذات . فمن الجائز ان يستلزم الممكن ممتنعا بالذات ، كما انّ من الجائز عكس ذلك ، كاستلزام عدم الواجب عدم المعلول الاوّل .\r\nجواب : از چهار مقدمهء ذكر شده مقدمهء سوم باطل است . عدم معلول اول ، بلكه عدم هيچ شيئى ممكن نيست ، همان‌طور كه وجود هيچ شيئى ممكن نيست . توضيح اينكه مقصود از « امكان » در اين قضيه كه « محال است ممكن مستلزم ممتنع بالذات باشد » لا ضرورت وجود و عدم است و بنابراين مقصود از « ممكن » چيزى است كه نه ضرورى الوجود باشد نه ضرورى العدم ، نسبتش به وجود و عدم متساوى باشد ، مانند ماهيت كه نسبتش به وجود و عدم يكسان\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nاست ، و وجود و عدم ، چه وجود و عدم واجب بالذات و چه وجود و عدم ممكنات ، هيچيك به اين معنا ممكن نيستند . نمىتوان گفت حقيقت وجود - چه وجود واجب و چه وجود ممكن - نسبت به وجود و عدم حالت يكسان دارد : نه ضرورى الوجود است و نه ضرورى العدم ، همچنانكه نمىتوان گفت حقيقت عدم « 1 » - چه عدم واجب و چه عدم ممكن - نسبت به وجود و عدم حالت يكسان دارد : نه ضرورى الوجود است و نه ضرورى العدم ؛ هرگز ! حقيقت وجود - چه وجود واجب و چه وجود ممكن - ضرورى الوجود بالذات ؛ يعنى واجب ، است و حقيقت عدم ، چه عدم واجب و چه عدم ممكن ، ضرورى العدم بالذات ؛ يعنى ممتنع ، است . البته وقتى مىگوئيم حقيقت وجود واجب ضرورى بالذات است ، يعنى ضرورت ذاتى فلسفى كه منافى وجوب غيرى است و وقتى مىگوئيم حقيقت وجود ممكن ضرورى بالذات است ، يعنى ضرورت ذاتى منطقى كه با وجوب غيرى سازگار ، بلكه عين آن است ، در عدم نيز همينطور . در يك كلام ، وجود معلول اول ممكن نيست ، بلكه واجب است و اين وجوب را از ناحيهء وجوب ذاتى واجب تعالى داراست و عدم آن نيز ممكن نيست بلكه ممتنع است و اين امتناع را از ناحيهء امتناع ذاتى عدم واجب تعالى كسب كرده است . بنابراين ، آنچه ممكن - به‌معناى لا ضرورى الوجود و العدم - است ماهيت معلول اوّل است كه نه مرتبط باوجود واجب است نه مرتبط با عدم آن ، نه مستلزم وجود واجب است نه مستلزم عدم آن ، اصلا با ماوراء خودش بىارتباط است و مستلزم هيچ چيز جز ذات و ذاتياتش نيست و آنچه با وجود يا عدم واجب مرتبط است و مستلزم وجود يا عدم واجب است وجود يا عدم معلول اول است كه ممكن - به‌معناى لا ضرورى الوجود و العدم - نيستند ، واجب يا ممتنع‌اند و اگر گهگاه دربارهء وجود نيز وصف امكان را به كار برده مىگوئيم : « وجود امكانى » منظور امكان ماهوى - لا ضرورت وجود و عدم - نيست ، بلكه امكان فقرى است كه قبلا دربارهء آن توضيح داده شد « 2 » :\r\nو يدفعه انّ المراد بالممكن هو الماهيّة المتساوية النسبه الى جانبى الوجود و العدم و من المعلوم انّه لا ارتباط لذاتها بشىء وراء ذاتها الثابتة لذاتها بالحمل الاوّلى ، فماهيّة المعلول الاوّل لا ارتباط بينها و بين الواجب بالذات ، نعم وجودها مرتبط بوجوده\r\n\r\n\r\n","description":"","footnote":"\r\n( 1 ) . مقصود حقيقت فرضى است و الا عدم حقيقتى ندارد .\r\n( 2 ) . ر . ك . فصل دوم / 7 - 9 .\r\n","page_name":" 280 ","page_number":280},
  {"content":"\r\n\r\nواجب بوجوبه و عدمها مرتبط عقلا بعدمه ممتنع بامتناع عدمه و ليس شىء منهما ممكنا بمعنى المتساوى النسبة الى الوجود و العدم .\r\nو اما عدّهم وجود الممكن ممكنا فالامكان فيه بمعنى الفقر و التعلّق الذاتىّ لوجود الماهيّة بوجود العلّة ، دون الامكان بمعنى استواء النسبة الى الوجود و العدم ، ففى الاشكال مغالطة به وضع الامكان الوجودىّ موضع الامكان الماهوىّ .\r\n\r\n5 - 2 - 6 : توضيح چند نكته\r\nجواب فوق حاوى نكات دقيقى است كه مقتضاى اصالت وجود است و توضيح اين نكات خالى از فائده نيست .\r\nنكتهء اول : ما در 2 - 2 - 6 ، به تبع كتاب ، گفتيم كه هرچند ماهيت از جهت ذاتش ممكن است ، از جهتى غير از جهت ذاتش به امتناع غيرى متصف مىشود ، همچنانكه از جهت ديگرى غير از جهت ذاتش نيز متصف به وجوب غيرى مىشود . به زبان فلسفى ، اتصاف ماهيت به امكان و وجوب و امتناع اتصافى است حقيقى و بالذات نه مجازى و بالعرض ، منتها اتصاف آن به امكان از جهت ذاتش مىباشد و به وجوب و امتناع از جهتى غير از جهت ذاتش ؛ از اين‌رو در مورد امكان مىگويند : « امكان بالذات » و در مورد وجوب و امتناع مىگويند : « وجوب بالغير » و « امتناع بالغير » . در جواب فوق ، انكار شده است كه ماهيت حقيقتا به وجوب يا امتناع متصف شود ، ماهيت هيچگاه حقيقتا به وجوب و امتناع ، اعم از ذاتى و غيرى ، متصف نمىشود وجوب وصف حقيقى وجود ماهيت است و امتناع وصف حقيقى عدم آن ، نسبت دادن آن دو به ماهيت و اتصاف ماهيت به آن دو نسبت و اتصاف مجازى و بالعرض است ، واسطه در عروض دارد و آن واسطهء وجود و عدم ماهيت است . قبلا گفتيم : « اتصاف ماهيت به وجوب و امتناع واسطه در ثبوت مىخواهد و آن واسطه همان وجود يا عدم علت است ، وجود علت ماهيت را ابتدا واجب و سپس موجود مىكند و عدم علت ماهيت را ابتدا ممتنع و سپس معدوم مىسازد » « 1 » ، اكنون مىگوئيم : « اتصاف ماهيت به وجوب و امتناع واسطه در عروض مىخواهد و آن واسطه همان وجود يا عدم خود ماهيت است . » مقتضاى اصالت وجود نيز همين است . وجوب و امتناع يعنى ضرورت وجود و ضرورت عدم . پس اتصاف حقيقى\r\n\r\n\r\n","description":"","footnote":"\r\n( 1 ) . الشىء ما لم يجب لم يوجد و ما لم يمتنع لم يعدم . ر . ك . فصل پنجم / 1 .\r\n","page_name":" 281 ","page_number":281},
  {"content":"\r\n\r\nماهيت به آنها فرع اتصاف حقيقى ماهيت است به وجود و عدم ، به موجوديت و معدوميت ؛ ولى مىدانيم بنابر اصالت وجود ماهيت هرگز حقيقتا و بالذات متصف به وجود و عدم نمىشود ، لهذا هيچگاه حقيقتا و بالذات متصف به وجوب و امتناع نمىشود .\r\nنكتهء دوم : همان‌طور كه در نكته اوّل گفته شد ، آنچه حقيقتا واجب است به وجوب غيرى وجود ماهيت است و آنچه حقيقتا ممتنع است به امتناع غيرى عدم ماهيت . از سوى ديگر ، مىدانيم وجود « 1 » ضرورى الوجود بالذات است و عدم ضرورى العدم بالذات . حقيقت وجود عين موجوديت است و حقيقت عدم عين معدوميت ، پس وجودى كه موجود نباشد به‌معناى وجودى است كه وجود نباشد و عدمى كه معدوم نباشد به‌معناى عدمى است كه عدم نباشد ، در هردو مورد سلب شىء از خودش لازم مىآيد كه محال است ، پس وقتى ذات وجود و عدم را ، يعنى خود وجود و عدم را صرف‌نظر از غير آنها ، لحاظ مىكنيم مىبينيم حمل وجود و عدم بر آنها ضرورى است ، لهذا مىگوئيم : « وجود ضرورى الوجود بالذات است و عدم ضرورى العدم بالذات » . بنابراين ، وجود ممكن از يك سو متصف مىشود به وجوب غيرى ، كه همان ضرورت وجود بالغير است ، و از سوى ديگر متصف مىشود به ضرورت وجود ذاتى ، همچنين عدم ممكن از يك طرف متصف مىشود به امتناع غيرى ، كه همان ضرورت عدم بالغير است ، و از طرف ديگر متصف مىشود به ضرورت عدم ذاتى . حال اين سؤال پيش مىآيد كه « جمع اين‌دو چگونه ممكن است ؟ » از يك طرف ضرورت وجود يا عدم را ذاتى مىدانيم و از طرف ديگر غيرى ، در حالى كه قبلا گفته‌ايم وصف واحد ممكن نيست هم ذاتى باشد هم غيرى و به همين دليل قائل شديم كه واجب بالذات واجب بالغير نيست و ممتنع بالذات ممتنع بالغير نيست و نيز ممكن بالذات ممكن بالغير نيست ، پس چگونه در اينجا قائل شده‌ايم كه حقيقت وجود يا عدم ممكن نسبت به وجود يا عدم هم ضرورت ذاتى دارند هم ضرورت غيرى ؟\r\nجواب اين سؤال را بايد در فرق بين وجود رابط - وجودى كه عين ربط به علت است - و وجود مستقل و به تعبير ديگر در فرق بين ضرورت ذاتى منطقى و فلسفى جستجو كرد . اگر وجودى فى حد نفسه مستقل و غير مرتبط به علت باشد و ارتباط به علت از خارج از ذات عارض آن شده باشد « 2 » ، اين وجود از جهت ذاتش ضرورت ذاتى دارد و از جهت خارج از ذات\r\n\r\n\r\n","description":"","footnote":"\r\n( 1 ) . منظور از وجود عدم در نكته اول و اين نكته و پس از اين حقيقت وجود و عدم است نه مفهوم آنها .\r\n( 2 ) . در مباحث علت و معلول خواهيم گفت كه وجودى كه ذاتا مستقل است محال است از خارج از ذات با -\r\n","page_name":" 282 ","page_number":282},
  {"content":"\r\n\r\nضرورت بالغير ولى ضرورت ذاتيى كه با ضرورت بالغير سازگار نيست ؛ يعنى ضرورت ذاتى فلسفى ، بر خلاف وجودى كه ارتباط با علت عين ذات اوست ، دو حيثيت ندارد : يك حيثيت حيثيت ذاتش و حيثيت ديگر حيثيت ارتباط با علت ، بلكه تنها يك حيثيت دارد و آن همان ارتباط با علت است ؛ چنين وجودى هرچند ضرورت ذاتى دارد ، ضرورت ذاتيش ضرورت ذاتى منطقى است كه با ضرورت غيرى سازگار بلكه در اينجا عين ضرورت غيرى است .\r\nچنين وجودى را وقتى در ظرفى كه موجود است در نظر مىگيريم و مىبينيم در همان ظرف نمىتواند معدوم باشد ؛ به عبارت ديگر ، وقتى مىبينيم در آن ظرف سلب آن از خودش محال است ، مىگوئيم ضرورى الوجود بالذات است ، ضرورتش ذاتى است و وقتى مىبينيم حيثيتى جز بالغير بودن ندارد ، مىگوئيم وجود و وجوب و همه اوصافش بالغير است ؛ به تعبير دقيق ، معنى بالذات و بالغير بودن وجوب معلول اين است كه اين وجود در حالى كه بالغير است ، بلكه عين بالغير بودن است ، نمىتواند بالغير نباشد . آرى ، اگر وجودى فى حد نفسه مستقل باشد ، حيثيتى جز حيثيت بالغير بودن براى آن تصور شود ، معناى ضرورت ذاتى آن اين است كه اين وجود قطع نظر از علتش ضرورى الوجود است ، چنين ضرورتى همان ضرورت ذاتى فلسفى است و با وجوب غيرى سازگار نيست و درست به همين دليل است كه حكما معتقدند كه واجب بالذات و ممتنع بالذات محال است واجب بالغير و ممتنع بالغير باشند . زيرا ضرورت وجود و عدم در واجب بالذات و ممتنع بالذات ضرورت ذاتى فلسفى است . ضرورتى است كه قطع نظر از هرغيرى انتزاع و حمل مىشود ، اصلا قوام چنين ضرورتى به اين است كه قطع نظر از هرچيزى و هرشرطى ، حتى شرط مادام الذات ، انتزاع شود ، بر خلاف ضرورت ذاتى منطقى كه مشروط به مادام الذات است ، معناى آن اين است كه تا اين ذات موجود است اين ضرورت را دارد و وجود ممكن - بنابر اينكه عين الربط به علت باشد - قطع نظر از علت وجود ممكن نيست ، قطع نظر از علت اصلا نيست ، تا نوبت به اين برسد كه خودش خودش باشد و محال باشد كه خودش نباشد و طبعا ضرورتى از آن انتزاع شود . پس حاصل اينكه ضرورت ذاتى حقيقت وجود و ضرورت ذاتى عدم ممكن ضرورت ذاتى منطقى است و با بالغير بودن منافى نيست ، ضرورت ذاتيى كه با بالغير بودن منافى است ضرورت ذاتى\r\n\r\n\r\n","description":"","footnote":"\r\n- علت مرتبط شود ، اگر چيزى با علت مرتبط است اين ارتباط عين ذات اوست و الا مستقل محض است و بىارتباط با هيچ علتى .\r\n","page_name":" 283 ","page_number":283},
  {"content":"\r\n\r\nفلسفى است كه وجود واجب بالذات و عدم واجب بالذات و ساير ممتنعات بالذات به آن متصف مىشوند .\r\nنكتهء سوم : ما در نكته دوم ، هرچند اتصاف ماهيت به وجوب و امتناع بالغير را اتصاف مجازى و بالعرض دانستيم ، اتصاف آن به امكان ماهوى - لا ضرورت وجود و عدم ، تساوى نسبت باوجود و عدم - را اتصاف حقيقى و بالذات دانستيم ، ماهيت حقيقتا ممكن است ، نه بالعرض و المجاز ؛ ولى اين مطلب نيز به اين شكل صحيح نيست و احتياج به توضيح و تفصيل دارد .\r\nبنابر اصالت وجود و اينكه موجوديت و عليت و معلوليت همه از شئون وجود است و ماهيت از حوزهء موجوديت و دائرهء عليت و معلوليت حقيقى خارج است و صلاحيت موجوديت و عليت و معلوليت را ندارد ، مگر مجازا و اعتبارا ؛ قهرا معناى امكان ذاتى ماهيت با آنچه قدما بنابر اصالت ماهيت يا با عدم توجه به اصالت وجود و اصالت ماهيت فرض مىكردند فرق مىكند .\r\nفرض قدما بر اين بود كه ماهيت واقعا و حقيقتا صلاحيت دارد كه در خارج موجود باشد لكن خود ماهيت نسبت به اينكه در واقع موجود باشد يا نباشد لا اقتضاست ؛ يعنى ، نمىتواند به خودى خود موجود يا معدوم باشد ، بلكه موجود بودن يا معدوم بودن واقعى و حقيقى ماهيت تابع علت خارجيى است كه او را به وجود آورده يا معدوم نموده است و از اين‌رو ماهيت داشتن يك شىء ملازم با معلوليت آن شىء است و اينكه ماهيت به حسب ذات لا اقتضاست و به تبع علت موجود يا معدوم است حقيقتى است واقعى و ربطى به اعتبار و عدم اعتبار اذهان ندارد .\r\nولى بنابر اصالت وجود و اعتبار ماهيت براى هميشه بايد از اين فرض دست كشيد ، زيرا بنابر اصالت وجود ماهيت نه بالذات و نه به تبع علت صلاحيت موجود بودن واقعى را ندارد و آنچه صلاحيت موجوديت و معلوليت حقيقى را دارد همانا وجود است و بس و اينكه ماهيت را به صفت موجوديت يا معلوليت متصف مىكنيم با يك نحو مجاز و اعتبار است و ماهيت در اين موجوديت و معلوليت مجازى تابع آن وجودى است كه از آن انتزاع شده ، نه تابع شىء خارجى ( علت ) و على هذا ماهيت موجود است به تبع موجوديت آن وجودى كه از آن انتزاع شده و معلول است به تبع معلوليت همان وجود ؛ يعنى ، صفت موجوديت و معلوليت مجازى و\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nاعتبارى خويش را از ناحيهء وجود كسب كرده كه اين‌گونه صفات را به نحو حقيقت و بدون شائبهء مجازيت و قطع نظر از هراعتبارى واجد است و اگر فرض كنيم آن وجودى كه منشأ انتزاع ماهيت است معلول نيست ، ماهيت نيز معلوليت تبعى ندارد . بنابر اصالت وجود ، ماهيت امر ذهنى است و موجوديت ماهيت نيز اعتبار ذهن است و قهرا امكان موجوديت و معدوميت ماهيت نيز مربوط به مرحلهء ذهن است ، نه واقع ، و اين امكان به اين معنى است كه ماهيت به خودى خود و قطع نظر از اعتبار ذهن صلاحيت اتصاف به موجوديت و معدوميت را ندارد .\r\nپس هم بنابر نظريهء قدما و هم بنابر اصالت وجود ، معناى امكان ذاتى ماهيت « لا اقتضائيت ذات ماهيت نسبت به موجوديت و معدوميت » است و به‌معناى اين است كه ماهيت به خودى خود و در ذات خود صلاحيت موجود بودن ندارد لكن بنابر نظريه قدما بايد به واقع نظر داشت و معناى اينكه مىگوئيم ماهيت به خودى خود نمىتواند موجود باشد ؛ يعنى ، « قطع نظر از علت خارجى نمىتواند در واقع موجود باشد ولى با فرض علت خارجى واقعا موجود است » ولى بنابر اصالت وجود بايد نظر به اعتبار ذهن داشت و معناى اينكه مىگوئيم ماهيت به خودى خود نمىتواند موجود باشد ؛ يعنى ، « قطع نظر از اعتبار ذهن نمىتواند موجود باشد و با اعتبار ذهن به نحو مجاز موجود است » و از اين‌رو امكان ذاتى ماهيت شىء به حسب نظر قدما ملازم با معلوليت آن شىء است ولى بنابر اصالت وجود ملازم با آن نيست ؛ و به تعبير ديگر نظر قدما در امكان ذاتى ماهيت به نيازمندى ماهيت است به حيثيت تعليلى و واسطه در ثبوت ولى نظر ما در امكان ذاتى ماهيت ، كه مبتنى بر اصالت وجود است ، به نيازمندى به حيثيت تقييديه و واسطه در عروض است . بنابراين ، امكان ذاتى ماهيت به آن معنى كه قدما فرض كرده بودند غلط است و به معنا ديگر صحيح است . « 1 »\r\nالبته به اين نكته در متن كتاب اشاره نشده است ولى در هرحال درست است .\r\nنكتهء چهارم : از آنچه در جواب اشكال بيان شد و آنچه در نكتهء دوم مورد تأكيد قرار گرفت ، مبنى بر اينكه ماهيت با ماوراء خودش مرتبط نيست ، نه باوجود علت مرتبط است نه با عدم آن ، نه واجب بالغير مىشود نه ممتنع بالغير ؛ مىتوان نتيجه گرفت كه ماهيت به هيچ‌وجه مستلزم واجب بالذات يا ممتنع بالذات نيست ، نه از جهت ذاتش نه از جهتى غير از جهت\r\n\r\n\r\n","description":"","footnote":"\r\n( 1 ) . نقل از اصول فلسفه و روش رئاليسم ، ج 3 ، ص 91 و 92 .\r\n","page_name":" 285 ","page_number":285},
  {"content":"\r\n\r\nذاتش . زيرا اگر ماهيت مستلزم واجب بالذات يا ممتنع بالذات باشد ، بايد از آن جهت كه مستلزم آنهاست واجب يا ممتنع باشد ، در حالى كه گفتيم ماهيت حقيقتا نه متصف به وجوب مىشود نه به امتناع ، نه ذاتى نه غيرى . باتوجه به اين مطلب بايد سه حكمى را كه در 6 - 2 - 6 ذكر كرديم و سپس آنها را به صورت دقيقتر بيان كرديم تصحيح كنيم .\r\nحكم اول اين بود كه « هرممتنع بالغيرى مستلزم ممتنع بالذات است » و گفتيم معناى دقيق اين عبارت اين است كه « هرماهيتى كه ممتنع بالغير است مستلزم ممتنع بالذات است و از آن جهت كه مستلزم ممتنع بالذات است ممتنع بالغير است » . اكنون كه دانستيم ماهيت هيچ گاه حقيقتا ممتنع بالغير نيست ، بلكه عدم ماهيت است كه حقيقتا ممتنع بالغير است و عدم ماهيت ضرورى العدم بالذات است و از هيچ جهتى متصف به امكان نمىشود بايد بگوئيم :\r\n« هرعدمى كه ممتنع بالغير است مستلزم ممتنع بالذات است » با حذف قيد جهت ، زيرا عدم جهت ديگرى غير از جهت امتناع ندارد . پس ذكر اين قيد لغو است . در جانب وجود نيز بايد گفت : « هروجودى كه واجب بالغير است مستلزم واجب بالذات است » .\r\nحكم دوم اين بود كه « هرممتنع بالغيرى ذاتا ممكن است » ، صورت دقيقتر آن اين بود كه « هرماهيتى ذاتا ممكن است » . اكنون بايد بگوئيم : « هيچ ممتنع بالغيرى ذاتا ممكن « 1 » نيست » .\r\nالبته هرچند « هرماهيتى ذاتا ممكن است » ، بايد اولا ، امكان را باتوجه به آنچه در نكتهء سوم گفته شد معنا كرد و ثانيا ، اين قضيه را صورت دقيق قضيهء مورد بحث ندانست .\r\nحكم سوم اين بود كه « هيچ ممكنى مستلزم ممتنع بالذات نيست » ، صورت دقيق آن اين بود كه « هيچ ماهيتى از آن جهت كه ممكن است ، يعنى از جهت ذاتش ، مستلزم ممتنع بالذات نيست » و به تعبير ديگر « هيچ ماهيتى ذاتا مستلزم ممتنع بالذات نيست » . اكنون بايد گفت همان تعبير اول كاملا صحيح است : « هيچ ممكنى مستلزم ممتنع بالذات نيست » و احتياج به قيد جهت نيست ، قضيه با همان اطلاقش صحيح است . پس « ماهيت از هيچ جهتى ، نه از جهت ذاتش و نه از جهتى غير از جهت ذاتش ، مستلزم ممتنع بالذات نيست » ، همچنانكه « هيچ ممكنى مستلزم واجب بالذات نيست » ، ماهيت از هيچ جهتى ، نه از جهت ذاتش و نه از جهتى غير از جهت ذاتش ، مستلزم واجب بالذات نيست .\r\nنكتهء پنجم : باتوجه به آنچه در نكته چهارم گفته شد ، جواب اشكال دوم ( 3 - 2 - 6 ) ، مبنى بر\r\n\r\n\r\n","description":"","footnote":"\r\n( 1 ) . توجه شود كه مقصود امكان ماهوى است .\r\n","page_name":" 286 ","page_number":286},
  {"content":"\r\n\r\nعدم انتاج قياس خلف و قياس استثنائى شرطى كه در آن از امتناع تالى به امتناع مقدم مىرسيم ، نيز روشنتر مىشود . اشكال اين بود كه در اين قياسها از امتناع لازم - تالى - امتناع ملزوم - مقدم - نتيجه مىشود و صحت اين انتاج متوقف است بر اينكه ممكن مستلزم ممتنع بالذات نباشد . اگر قائل شويم كه فقط ممتنع مستلزم ممتنع است و محال است ملزوم ممكن باشد و لازم ممتنع ، ضرورتا هرجا لازم ممتنع است ملزوم هم ممتنع است ، در اين صورت مىتوانيم از امتناع لازم امتناع ملزوم را نتيجه بگيريم و الا نه . در جواب گفته شد كه هرچند ملزوم مىتواند ذاتا ممكن باشد ، مانند ماهيت ، ولى از آن جهت كه ممكن است مستلزم ممتنع بالذات نيست ، بلكه از آن جهت كه ممتنع بالغير است مستلزم ممتنع بالذات است ، و بالعكس :\r\nاز آن جهت كه مستلزم ممتنع بالذات است ممتنع بالغير است . اكنون مىگوئيم « 1 » اصلا ممكن محال است مستلزم ممتنع بالذات باشد و آنچه كه مستلزم ممتنع بالذات است محال است ممكن باشد ، نه از آن جهت كه مستلزم ممتنع بالذات است مىتواند ممكن باشد و نه از جهت ذاتش . زيرا آنچه در حقيقت مستلزم ممتنع بالذات است و خود ممتنع بالغير است عدم شىء است ، نه ماهيت آن و عدم شىء ذاتا ممكن نيست ، بلكه ضرورى العدم ، يعنى ممتنع ، است ، البته ضرورت ذاتى منطقى مراد است نه فلسفى ، چنان كه گذشت . پس بدون احتياج به هيچ قيدى و به‌طور مطلق مىتوان گفت هرگاه لازم ممتنع است ملزوم نيز قطعا ممتنع است و لهذا قياسهاى مذكور بىترديد منتج‌اند .\r\n\r\n3 - 6 : رابطهء دو ممتنع بالغير\r\nاز آنچه در 1 - 6 و 2 - 6 گفته شد ، تكليف مطلب فوق نيز روشن مىشود . گفتيم ملاك علاقهء لزوميه بين دو ممتنع ، ملاك استلزام يك ممتنع ممتنع ديگر را ، وجود رابطهء علّى و معلولى بين آن دو است . اگر دو ممتنع علت و معلول باشند يا هردو معلول علتى واحد باشند ، بين آنها تلازم وجود دارد و الا نه . در اينجا نيز همين معيار وجود دارد . اگر دو ممتنع بالغير نسبت به يكديگر علت و معلول باشند يا هردو معلول ممتنع سومى باشند ، بين آنها علاقهء لزوميه وجود دارد و الا نه . پس ماحصل آنچه در 6 گفته شد اينكه هيچ ممتنع بالذاتى مستلزم ممتنع بالذات\r\n\r\n\r\n","description":"","footnote":"\r\n( 1 ) . ر . ك . الاسفار الاربعه ، ج 1 ، ص 192 ، تعليقه 2 ، در اين تعليقهء جواب به شكل اخير آمده است نه به شكلى كه قبلا بيان شد .\r\n","page_name":" 287 ","page_number":287},
  {"content":"\r\n\r\nديگر نيست و اگر بين آنها مصاحبتى باشد اتفاقى است نه لزومى ولى دو ممتنع بالغير يا يك ممتنع بالغير و يك ممتنع بالذات مىتوانند تلازم داشته باشند ، به شرط اينكه يا علت و معلول باشند يا - در دو ممتنع بالغير - معلول ممتنع ديگرى باشند . در هرحال ، در آن موارد كه يك ممتنع بالغير معلول ممتنع بالغير ديگر است باز اين رابطهء علّى و معلولى بايد به يك ممتنع بالذات ختم شود .\r\n\r\n4 - 6 : ممتنعات و شرطيات لزوميه و اتفاقيه\r\nدر يك تقسيم‌بندى اوّلى ، قضايا به حمليه و شرطيه تقسيم مىشوند . قضاياى شرطيه نيز به دو دستهء متصله و منفصله تقسيم مىشوند ، و بالاخره قضاياى متصله شرطيه به لزوميه و اتفاقيه منقسم مىگردند . آنچه در اينجا مورد بحث ماست همين دو دستهء اخير است .\r\nمنظور از قضيهء شرطيه متصله قضيه‌اى است كه در آن حكم مىشود به اينكه با فرض صدق مقدم تالى نيز صادق است . مفاد اين قضيه اين است كه صدق مقدم صدق تالى را نيز به همراه دارد . حال اين همراهى يا ضرورى است يا اتفاقى . اگر ضرورى است قضيه متصلهء لزوميه است ، در اين صورت صدق مقدم مستلزم صدق تالى است ، عقلا محال است مقدم صادق و تالى كاذب باشد و اگر غيرضرورى و اتفاقى است ، قضيه متصلهء اتفاقيه است ، صدق مقدم مستلزم صدق تالى نيست ، در اين صورت ، هرچند در واقع و نفس الامر مقدم و تالى معيّت در صدق دارند عقلا محال نيست كه مقدم صادق باشد و تالى كاذب . تأكيد اين نكته بجاست كه مفاد متصله لزوميه اين نيست كه بين صدق مقدم و تالى معيت طرفينى وجود دارد ، يعنى صدق مقدم صدق تالى را به همراه دارد و بالعكس : صدق تالى صدق مقدم را . مفاد آن تنها اين است كه صدق مقدم صدق تالى را به همراه دارد ، خواه صدق تالى نيز صدق مقدم را به همراه داشته باشد يا نه ، پس معيّت يك طرفى است ، نه طرفينى . اكنون كه تفاوت متصلهء لزوميه و اتفاقيه را دانستيم ، سخن در اين است :\r\nاوّلا ، تلازم بين مقدم و تالى در متصلهء لزوميه ناشى از رابطهء علّى و معلولى بين آنهاست .\r\nاگر مقدم علت تامّهء تالى باشد يا تالى علت مقدم باشد يا هردو معلول علت واحدى باشند ، رابطهء آنها ضرورى است و مقدم مستلزم تالى است و طبعا قضيهء شرطيه متصله‌اى كه از آنها تشكيل مىشود لزوميه است نه اتفاقيه و اگر چنين رابطه‌اى بين مقدم و تالى نباشد ، قضيهء\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nشرطيه متصله‌اى كه از آنها تشكيل مىشود اتفاقيه است نه لزوميه . پس وجود و عدم رابطهء علّى و معلولى بين مقدم و تالى است كه سبب مىشود قضيه لزوميه باشد يا اتفاقيه ؛ مثلا ، قضيهء « اگر خورشيد طلوع كند ، هوا روشن مىشود » لزوميه است ، زيرا مقدم آن - طلوع خورشيد - علت تالى - روشنى هوا - است ولى قضيهء « اگر انسان ناطق باشد اسب صاهل است » اتفاقيه است ، زيرا بين ناطقيت انسان و صاهليت اسب هيچ نوع رابطهء علّى و معلولى وجود ندارد ، نه يكى علت ديگرى است و نه هردو معلول علت ثالثى هستند .\r\nثانيا ، همان‌طور كه بين امور وجودى گاهى رابطهء علّى معلولى و تلازم هست و قضيهء تشكيل شده از آنها لزوميه است و گاهى چنين رابطه‌اى نيست و قضيهء تشكيل شده از آنها اتفاقيه است ، در امور عدمى و ممتنعات نيز چنين است . بين دو امر ممتنع اگر رابطهء علّى معلولى برقرار بود ، قضيهء شرطيهء تشكيل شده از آنها لزوميه است ، مانند « اگر انسان اسب است ، پس او صاهل است » و گرنه اتفاقيه است ، مانند « اگر انسان صاهل است ، پس اسب خر است » ، و چون بين دو ممتنع بالذات هيچگاه رابطهء علّى و معلولى برقرار نيست ، هيچگاه بين دو ممتنع بالذات نمىتوان قضيهء شرطيهء لزوميه تشكيل داد ، بلكه فقط مىتوان قضيه اتفاقيه تشكيل داد .\r\nثالثا ، هرچند قضيهء لزوميهء تشكيل شده بين دو ممتنع ضرورى الصدق است ، به اين معنا كه ذهن قادر است حكم جزمى به صدق آنها بكند ، قضيهء اتفاقيه تشكيل شده بين دو ممتنع ضرورى الصدق نيست ، بلكه محتمل الصدق است ؛ زيرا صدق قضيهء اتفاقيه در صورتى است كه بدانيم مقدم و تالى معيّت در صدق دارند و در صورتى علم به معيّت صدق حاصل مىشود كه مقدم و تالى بالفعل و حقيقتا صادق باشند ، اما اگر بالفعل كاذب‌اند ، نمىتوان جزما حكم كرد كه صدق فرضى مقدم با صدق فرضى تالى معيّت دارند . پس قضيهء « اگر انسان ناطق است اسب صاهل است » ، هرچند اتفاقيه است ، قطعا صادق است ؛ چون هم مقدم فىنفسه صادق است هم تالى ولى قضيهء اتفاقيه « اگر شريك‌البارى موجود است ، پس اجتماع ضدين موجود است » قطعى الصدق نيست ، زيرا مقدم و تالى هردو ممتنع‌اند و كاذب و صدق آنها فرضى است و هيچ نوع رابطه علّى و معلولى و تلازمى هم بين اين دو صدق فرضى نيست ، لهذا عقل راهى ندارد به اينكه بفهمد اين دو صدق فرضى معيّت دارند يا نه ، بنابراين حكم عقل به صدق قضيه فوق احتمالى است ، نه حتمى و قطعى . البته مطلب فوق - صدق احتمالى قضيهء اتفاقيه‌اى كه مقدم و تالى آن كاذب‌اند - منحصر در قضاياى اتفاقيه‌اى كه مقدم و تالى آنها ممتنع‌اند نيست ،\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nبلكه هرقضيهء اتفاقيه‌اى كه مقدم و تالى آن كاذب باشد مشمول اين حكم است و لو طرفين آن ممتنع نباشد ، بلكه ممكن معدوم باشند .\r\nرابعا ، از آنچه گفته شد ، مبنى بر اينكه فقط دو ممتنعى كه بين مصداق فرضى آنها رابطه علّى و معلولى برقرار باشد لازم و ملزوم‌اند نه هردو ممتنعى ، مىتوان فهميد كه در اين قاعدهء كه گفته مىشود : « المحال قد يستلزم محالا آخر » منظور از « محال آخر » هرمحال ديگرى نيست .\r\nهرمحالى مستلزم هرمحالى نيست ، رابطه استلزام تنها بين دو ممتنعى برقرار است كه بين مصاديق فرضى آنها رابطهء علّى و معلولى برقرار باشد . عدم توجه به اين نكته سبب اشتباهى شده است كه در 5 - 6 به آن پرداخته مىشود :\r\nو بهذا يفرق الشرطىّ اللزومىّ عن الشرطىّ الاتّفاقىّ ، فانّ الاوّل يحكم فيه بصدق التالى وضعا و رفعا على تقدير صدق المقدّم وضعا و رفعا لعلاقة ذاتيّة بينهما و الثانى يحكم فيه كذلك من غير علاقة لزوميّة بل بمجرّد الموافاة الاتفاقيّة بين المقدّم و التالى .\r\n\r\n5 - 6 : رفع يك اشتباه\r\nصدر المتألهين در دنبالهء سخن خود به يكى از مغالطات جدل پيشگان و راه حلّ آن اشاره مىكند ؛ راه حلّى كه مبتنى است بر مطلب سابق ؛ يعنى ، فرق نهادن بين دو محالى كه رابطه علّى و معلولى بين مصداقهاى مفروض آنها لحاظ شده و بين محالاتى كه چنين رابطه‌اى بين آنها وجود ندارد .\r\nتوضيح آنكه حكما معمولا براى ابطال يك فرض چنين استدلال مىكنند كه اگر اين فرض صحيح باشد ، لازمه‌اش امر محالى است ، پس اين فرض صحيح نيست ؛ يعنى ، با قياس مستقيم نظر مخالف را ابطال مىكنند ؛ و يا براى اثبات مدّعاى خودشان از راه برهان خلف استدلال مىكنند ؛ يعنى ، ابتدا نقيض مدّعاى خود را فرض مىكنند و سپس اثبات مىكنند كه چنين فرضى مستلزم محال است ، آنگاه نتيجه مىگيرند كه بنابراين ، نقيض اين فرض - كه همان مدعاى ايشان است - صحيح مىباشد .\r\nمثلا براى اثبات تناهى ابعاد از راه برهان معروف به « برهان سلّمى » چنين استدلال مىكنند :\r\nدر هربعدى مىتوانيم نقطه‌اى را در نظر بگيريم و از اين نقطه دو خط مستقيم ، مانند دو ضلع مثلث رسم كنيم ، طبعا بين اين دو ضلع فاصله‌اى فرض مىشود كه « ضلع سوم مثلث » را\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nتشكيل مىدهد كه با دو ساق مثلث - دو ضلع قبلى - نسبتى خواهد داشت و هرقدر دو ضلع مثلث امتداد بيشترى پيدا كنند ، اين ضلع فرضى سوم طولانىتر خواهد شد ولى در هرحال اين ضلع هميشه بين دو ساق مثلث محصور است و به حكم محصوريت ، محدود ( و نه نامحدود ) خواهد بود . حال اگر فرض كنيم دو ساق مثلث تا بىنهايت ادامه يابند ، بايد فاصله آنها هم بىنهايت ، يعنى نامحدود ، شود در صورتى كه فاصله آنها همان ضلع سوم است كه محصور و محدود است ، پس لازمهء فرض نامتناهى بودن ابعاد اين است كه ضلع مفروض - به حكم ضلع بودن - محدود و محصور باشد و - به حكم نامتناهى بودن ساقين - نامحدود ( - غير محصور ) باشد . پس فرض نامتناهى بودن ابعاد مستلزم جمع بين نقيضين ( محصور بودن و نامحصور بودن ضلع مفروض ) است و چون جمع بين نقيضين محال است ، پس فرض عدم تناهى ابعاد محال است . در چنين مواردى اين اصل حاكم است كه « محالى مستلزم محال ديگرى است . »\r\nدر اينجاست كه جدل پيشگان مىگويند كه اين اصل صحيح نيست و بنابراين همهء استدلالهاى مبتنى بر اين اصل هم نادرست است . دليل نادرست بودن اين اصل آن است كه اگر بين دو محال رابطه‌اى باشد و محالى مستلزم محال ديگرى باشد ، بايد بين محال مورد استدلال با محالى كه نقيض مدعاى شماست نيز چنين تلازمى وجود داشته باشد . يعنى در همين مورد ( عدم تناهى ابعاد ) كه شما استدلال كرديد كه فرض عدم تناهى مستلزم اجتماع نقيضين است ، ( جدلين ) مىگويند : « آيا ممكن است نقيض فرض مزبور ( متناهى بودن ابعاد ) مستلزم اجتماع نقيضين باشد ؟ » طبعا پاسخ خواهيد داد كه « چنين چيزى محال است » از سوى ديگر شما ادعا كرديد كه محالى مىتواند مستلزم محال ديگرى باشد ، پس نتيجه مىگيريم كه ادعاى شما باطل است زيرا مستلزم چنين محالى است !\r\nصدر المتألهين خاطرنشان مىسازد كه اين مغالطه است و سرّ آن اين است كه هرمحالى مستلزم هرمحالى نيست ، چنان كه توضيحش گذشت .\r\nفما فشى عند عامّة الجدليّين فى اثناء المناظرة عند فرض امر مستحيل ليتوصل به الى استحالة امر من الامور بالبيان الخلفىّ او الاستقامىّ ان يقال : خ خ « ان مفروضك مستحيل ، فجاز ان يستلزم نقيض ما ادّعيت استلزامه اياه ، لكون المحال قد يستلزم منه محال آخر » ؛ واضح الفساد ، فانّ المحال لا يستلزم اىّ محال كان ، بل محالا اذا قدّر وجودهما ، يكون بينهما تعلّق سببىّ و مسببىّ .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n\r\n7 : خاتمه\r\n\r\n1 - 7 : شمول مواد ثلاث نسبت به همه قضايا\r\nدر فصل اوّل / 4 ، گفته شد كه انحصار مفهوم در واجب و ممكن و ممتنع يك حصر عقلى است و شامل همهء مفاهيم مىشود ؛ هر مفهومى يا واجب است يا ممكن است يا ممتنع . اكنون همين مطلب را به اين شكل بيان مىكنند كه مواد ثلاث شامل همه قضايا مىشوند ، هيچ قضيه‌اى از يكى از اين سه خالى نيست ، در هرقضيه‌اى نسبت آن يا وجوبى است يا امكانى يا امتناعى .\r\nالبته معلوم است كه منظور از قضيه ، قضيهء هليهء بسيطه است و شامل هليهء مركبه نيست ، زيرا منظور از وجوب ضرورت وجود است و منظور از امتناع ضرورت عدم و منظور از امكان لا ضرورت وجود و عدم ؛ يعنى ، هرگاه در قضيه‌اى مفهومى را موضوع قرار دهيم و وجود يا عدم را محمول ، نسبت بين آن مفهوم و وجود يا عدم ، يا ضرورت است يا لا ضرورت و پيداست چنين قضيه‌اى هليهء بسيطه است نه مركبه :\r\nقد اتّضح من الأبحاث السابقه انّ الوجوب و الامكان و الامتناع كيفيّات للنسب فى القضايا ، لا تخلو عن واحد منها قضيّة .\r\n\r\n2 - 7 : ثبوتى بودن وجوب و امكان و عدمى بودن امتناع\r\nدر فصل اول / 6 ، اشاره شد كه وجوب و امكان دو وصف ثبوتىاند و در خارج موجودند و به تعبيرى كه در اينجا به كار رفته است دو امر وجودىاند . بر اين مطلب كه امكان يك امر ثبوتى خارجى است در فصل اوّل / 2 - 3 - 7 برهانى اقامه شد ولى دربارهء وجوب برهانى اقامه نشد . در اينجا برهان جديدى اقامه شده است كه هم شامل امكان مىشود هم شامل وجوب .\r\nاين برهان مبتنى بر دو مقدمهء زير است .\r\nمقدمهء اوّل : وجوب و امكان جهت قضيه هستند .\r\nمقدمهء دوم : هرقضيه‌اى به تمام اجزائها منطبق بر خارج است .\r\nبه تعبير كتاب ، قضيهء موجه از آن جهت كه موجه است منطبق بر خارج است ، مطابقت قضيه با خارج مطابقت تامه است ؛ يعنى ، همان‌طور كه موضوع و محمول قضيه مطابق خارج‌اند نسبت و جهت آن نيز و مطابق خارج‌اند . پس همان‌گونه كه موضوع و محمول قضيه مطابق خارجى دارند ، نسبت و جهت آن نيز مطابق خارجى دارند .\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nنتيجه : وجود و امكان نيز مطابق خارجى دارند ، هردو در خارج موجودند :\r\nو انّ الوجوب و الامكان امران وجوديّان لمطابقة القضايا الموجّهة بهما بما انّها موجّهة بهما للخارج مطابقة تامّة ، فهما موجودان فى الخارج .\r\nاينكه امتناع امرى است عدمى احتياج به برهان ندارد . واضح است كه امر معدوم به امتناع متصف مىشود و امر معدوم نمىتواند صفت وجودى داشته باشد ، ممكن نيست وصف امرى وجودى و موجود در خارج باشد و موصوف معدوم باشد . هرموصوفى ضرورتا در مرتبهء قبل از وصف موجود است ، لهذا اگر موصوف امرى عدمى است وصف آن نيز ضرورتا عدمى است :\r\nو امّا الامتناع فهو امر عدمى .\r\n\r\n3 - 7 : وجوب و امكان دو معقول ثانى فلسفى\r\nدر 3 - 7 ، گفته شد كه وجوب و امكان مطابق خارجى دارند ؛ يعنى ، هردو در خارج موجودند ولى موجود بودن در خارج و مطابق خارجى داشتن به دو نحو متصور است : يكى اينكه شىء موجود در خارج وجودى خاص به خود داشته باشد و ديگر اينكه باوجود شىء ديگرى موجود باشد ؛ به عبارت ديگر ، وقتى مىگوئيم كه شيئى مطابق خارجى دارد ، گاهى مطابق خارجى آن غير از مطابق خارجى ساير اشيا است ؛ يعنى ، مطابق خاص به خود دارد و گاهى مطابق خارجى شىء ديگرى به اعتبارى مطابق اين نيز هست . به تعبيرى كه قبلا داشتيم ، در حالت اول عروض و اتصاف هردو خارجى است و در حالت دوم عروض ذهنى است و اتصاف خارجى .\r\nدر هرحال ، اشياء از نوع اول را « ماهيات » يا « معقولات اولى » مىگويند و اشياء از نوع دوم را « اعتباريات » يا « معقولات ثانيه فلسفى » مىنامند . وجوب و امكان از معقولات ثانيه فلسفى هستند نه از ماهيات . بنابراين ، اگر مىگوئيم كه مطابق خارجى دارند و در خارج موجودند ، به اين معنا نيست كه باوجود منحاز مستقل موجودند ، به اين معناست كه باوجود شىء ديگرى ، يعنى باوجود موصوفشان ، موجودند ، همان واقعيتى كه مصداق و مطابق موصوف آنهاست به اعتبارى مصداق و مطابق خود اينها نيز هست . در اين‌باره ، در فصل اوّل / 3 - 7 ، توضيح كافى داده شد و نياز به توضيح مجدد نيست :\r\nفهما [ اى الوجوب و الامكان 
  ] موجودان فى الخارج لكن بوجود موضوعهما\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nلا بوجود منحاز مستقلّ ، فهما من الشئون الوجوديّة الموجودة لمطلق الموجود ، كالوحدة و الكثرة و الحدوث و القدم و ساير المعانى الفلسفيّة المبحوث عنها فى الفلسفة بمعنى كون الاتّصاف بها فى الخارج و عروضها فى الذهن و هى المسمّاة بالمعقولات الثانيّة الفلسفيّة .\r\n\r\n4 - 7 : امكان و وجوب ماهوى ، امكان و وجوب وجودى\r\nآنچه تاكنون دربارهء امكان و وجوب بيان شد ، مانند اينكه امكان لا ضرورت وجود و عدم است و وجوب ضرورت وجود و اينكه اين‌دو ، جهت قضيه هستند و غير ذلك ، همه در صورتى است كه مفاهيم و ماهيات را موضوع قرار دهيم و وجود يا عدم را محمول ؛ به تعبير ديگر ، همهء آنچه دربارهء امكان و وجوب گفته شد براساس اصالت ماهيت است نه اصالت وجود . با فرض اينكه خود ماهيات و مفاهيم‌اند كه در خارج موجود و متصف به احكام مىشوند ، مىتوان گفت كه هرمفهومى يا واجب است يا ممكن به معنائى كه گذشت ولى اگر اصالت وجود را اساس قرار دهيم ، آنچه موضوع حقيقى همه احكام است همان حقيقت وجود است و اگر حكمى را به غير حقيقت وجود نسبت دهيم بالعرض و المجاز خواهد بود . با چنين نظرى ، بايد حقيقت وجود را به امكان و وجوب متصف كرد نه ماهيات و مفاهيم را ولى بايد توجه داشت كه امكان در حقيقت وجود به‌معناى لا ضرورت وجود و عدم نيست ، بلكه به‌معناى فقر وجودى و عين الربط بودن است ، همان‌طور كه وجوب در حقيقت وجود به‌معناى نهايت شدت وجود است كه ملازم با غناى ذاتى و استقلال وجودى است . در اين‌باره نيز در مباحث گذشته توضيح داده شد و احتياج به توضيح مجدد نيست :\r\nهذا كلّه بالنظر الى اعتبار العقل الماهيّات و المفاهيم موضوعات للاحكام و اما بالنظر الى كون الوجود العينىّ هو الموضوع لها بالحقيقة لاصالته ، فالوجوب نهاية شدّة الوجود الملازم لقيامه بذاته و استقلاله بنفسه و الامكان فقره فى نفسه و تعلّقه بغيره بحيث لا يستقلّ عنه بذاته ، كما فى وجود الماهيّات الممكنة ، فهما شأنان قائمان بالوجود غير خارجين عنه .\r\n* * * *\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n\r\nكتابنامه\r\n1 - ابن سينا . الاشارات و التنبيهات ( با شرح خواجه و قطب الدين رازى ) ، تهران ، دفتر نشر كتاب ، 1403 ، 3 ج .\r\n2 - ابن سينا . الشفا ، الالهيات ، قم ، منشورات مكتبة آية الله العظمى المرعشى النجفى ، 1404 .\r\n3 - ابن سينا . الشفا ، المنطق ، قم ، منشورات مكتبة آية الله العظمى المرعشى النجفى ، 1405 ، 4 ج .\r\n4 - ابن سينا . المبدأ و المعاد ، تهران ، مؤسسه مطالعات اسلامى دانشگاه مك گيل با همكارى دانشگاه تهران ، 1363 .\r\n5 - ابن سينا . النجاة ، تهران ، انتشارات دانشگاه تهران ، 1349 .\r\n6 - بهمنيار بن المرزبان . التحصيل ، تهران ، انتشارات دانشگاه تهران ، 1349 .\r\n7 - خواجه نصير الدين طوسى . اساس اقتباس ، چ 3 ، تهران ، انتشارات دانشگاه تهران ، 1361 .\r\n8 - رازى ، فخر الدين . المباحث المشرقيه ، چ 3 ، قم ، انتشارات بيدار ، 1411 ، 2 ج .\r\n9 - زنوزى ، عبد الله . لمعات الهيه ، تهران ، انجمن فلسفه ايران ، 1355 .\r\n10 - سهروردى ، شيخ شهاب الدين . المشارع و المطارحات ( مجموعه آثار شيخ اشراق ، ج 1 ) ، انجمن فلسفه ايران ، 1355 .\r\n11 - صدر المتألهين شيرازى . الاسفار الاربعه ، قم ، مكتبة المصطفوى ، 9 ج .\r\n12 - صدر المتألهين شيرازى . المبدأ و المعاد ، تهران ، انجمن فلسفهء ايران ، 1354 .\r\n13 - صدر المتألهين شيرازى . تعليقات بر شفا ( الشفا ، چاپ سنگى ) ، قم ، انتشارات بيدار .\r\n14 - صدر المتألهين شيرازى . شرح الهداية الاثيريه ، چاپ سنگى .\r\n15 - علامه طباطبائى ، سيد محمد حسين . بداية الحكمة ، چ 12 ، قم ، مؤسسة النشر الاسلامى ، 1415 .\r\n16 - علامه طباطبائى ، سيد محمد حسين و مرتضى مطهرى . اصول فلسفه و روش رئاليسم ، چ 1 ، قم ، مطبوعات دار العلم ، 5 ج .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n17 - علامهء حلى ، جمال الدين محمد بن حسن . الجوهر النضيد ، قم ، انتشارات بيدار ، 1363 .\r\n18 - لاهيجى ، عبد الرزاق . شوارق الالهام فى شرح تجريد الكلام ، اصفهان ، انتشارات مهدوى ، 2 ج .\r\n19 - مطهرى ، مرتضى . حركت و زمان ، تهران ، انتشارات حكمت ، 4 ج .\r\n20 - مطهرى . شرح مبسوط منظومه ، تهران ، انتشارات حكمت ، 4 ج .\r\n* * * *\r\n\r\n\r\n","description":"","footnote":"","page_name":" 296 ","page_number":296}
  ]