[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" فهرست مطالب 1 ","page_number":1},
  {"content":"\r\n . \r\n","description":"","footnote":"","page_name":" فهرست مطالب 2 ","page_number":2},
  {"content":"\r\n\r\nعلامه شيخ عبدالحسين امينى\r\nالغدير\r\nجلد دوم\r\nترجمهء\r\nمحمد تقى واحدى\r\nعلى شيخ الاسلامى\r\nويرايش جديد\r\n\r\n","description":"","footnote":"","page_name":" فهرست مطالب 3 ","page_number":3},
  {"content":"\r\n\r\nسرشناسه : امينى ، عبدالحسين ، 1281 ، 1349\r\nعنوان قرار دادى : ( الغدير كتاب والسنه والادب . فارسى )\r\nعنوان و پديدآور : الغدير / عبدالحسين امينى ؛ ترجمه محمدتقى واحدى ، على شيخ الاسلامى زير نظر عليرضا ميرزامحمد .\r\nوضعيت ويراست : ( ويراست 2 )\r\nمشخصات نشر : تهران ، بنياد بعثت ، مركز چاپ و نشر 1386\r\nمشخصات ظاهرى : 11 ج\r\nشابك : ( دوره ) : 2 - 366 - 309 - 964\r\n( ج 2 ) : 4 - 768 - 309 - 964\r\nيادداشت : هر جلد مترجم جلد خود را دارد كه مترجمين جلد دوم محمد تقى واحدى ، على شيخ الاسلامى مى باشند .\r\nعنوان روى جلد : ترجمه الغدير .\r\nموضوع : على بن ابى طالب ( ع ) امام اول ، 23 قبل از هجرت - - 40 ق - - اثبات خلافت\r\nموضوع : غديرخم\r\nشناسه افزوده : واحدى ، محمدتقى - شيخ الاسلامى ، على ، مترجمين\r\nشناسه افزوده : ميرزامحمد ، عليرضا ، 1325 - ويراستار\r\nشناسه افزوده : بنياد بعثت ، مركز چاپ و نشر\r\nرده بندى كنگره : 4041 غ 8 الف / 54 / 223 BP\r\nرده بندى ديويى : 452 / 297\r\nشماره كتابخانه ملى : 19672 - 84 م\r\nمركز چاپ و نشر بنياد بعثت\r\nنام كتاب : الغدير جلد دوم\r\nمؤلف : علامه فقيد آيت الله شيخ عبدالحسين امينى\r\nمترجمين : محمد تقى واحدى - على شيخ الاسلامى\r\nويرايش جديد : دكتر عليرضا ميرزامحمد\r\nچاپ اول 1386 ، چاپ دوم : 1387\r\nشمارگان : 3000 نسخه\r\nچاپ : مركز چاپ و انتشارات دانشگاه علامه طباطبايى\r\nمركز پخش : تهران ، خيابان سميه ، پلاك 109 بنيادبعثت\r\nتلفن 88822374 ص . پ 1361 - 15815\r\nwww . bonyadbesat . ir\r\nحق چاپ براى ناشر محفوظ است\r\nشابك جلد دوم 4 - 768 - 309 - 964\r\nISBN : 964 - 309 - 768 - 4\r\nشابك دورهء يازده جلدى 2 - 366 - 309 - 964\r\nISBN : 964 - 309 - 366 - 2 ( 11 vol . set )\r\n\r\n","description":"","footnote":"","page_name":" فهرست مطالب 4 ","page_number":4},
  {"content":"\r\n\r\n\r\nجلد دوم\r\n\r\nفهرست مطالب\r\nفهرست مطالب 5\r\nديباچهء مؤلف 1\r\nشعر و شعرا 2\r\nموقعيت شعر و شاعران از نظر قرآن و حديث 5\r\nشعرهاى غيبى 14\r\nموكب شاعران 22\r\nمقام شعر و شعرا در نزد ائمه هدى 26\r\nمقام شعر و شاعران در نزد بزرگان دين 29\r\nغديريه‌سرايان سدهء اوّل هجرى 33\r\nامير المؤمنين على عليه السّلام 35\r\nتصحيح اشتباه 42\r\nتشكر و انتقاد 43\r\nاشعار امير مؤمنان به سند ديگر 44\r\nشاعر را بشناسيم 45\r\nحسان بن ثابت 47\r\nسخنى در زمينهء اين شعر 47\r\n\r\n","description":"","footnote":"","page_name":" فهرست مطالب 5 ","page_number":5},
  {"content":"\r\n\r\nراويان اين اشعار از بزرگان شيعه 50\r\nنكتهء جالب توجه 55\r\nديوان حسان 57\r\nشعرى ديگر از حسان دربارهء على عليه السّلام 62\r\nو شعر ديگرى از حسان دربارهء على عليه السّلام 64\r\nشعرى از حسان بن ثابت دربارهء امير المؤمنين عليه السّلام 80\r\nشعر ديگرى از حسان در مدح على عليه السّلام 81\r\nشعر ديگرى از حسان 84\r\nشاعر را بشناسيم 85\r\nقيس انصارى 91\r\nپيرامون شعر 91\r\nشاعر را بشناسيم 93\r\nشرف و بزرگوارى او 94\r\nرياست و فرمانروايى او 95\r\nداستان زيركى قيس 98\r\nتسلطش بر فنون نظامى و جنگى 103\r\nسخنى از بخشش و سخاوت قيس 120\r\nگفتارى در سخندانى او 126\r\nسخنى از زهد قيس 127\r\nفضل و دانش قيس 132\r\nسخن نهائى ما دربارهء قيس 137\r\nاستادان قيس و كسانى كه از او روايت كرده‌اند 139\r\nمعاويه و قيس قبل از واقعهء صفين 142\r\nسازش بين قيس و معاويه 149\r\n\r\n","description":"","footnote":"","page_name":" فهرست مطالب 6 ","page_number":6},
  {"content":"\r\n\r\nقيس و معاويه در مدينه ( بعد از صلح ) 152\r\nقيس و معاويه در مدينه 153\r\nامتيازات جسمى قيس 157\r\nمرگ قيس 160\r\nخاندان قيس 161\r\nعمرو بن عاص 165\r\nپيرامون شعر 170\r\nشاعر را بشناسيم 174\r\nنسبش 174\r\nعبد اللّه بن جعفر و عمرو 181\r\nعبد اللّه و عمرو 181\r\nاسلام عمرو 183\r\n1 - سخن پيامبر خدا 185\r\n2 - سخنان امير المؤمنين دربارهء عمرو بن عاص 186\r\n3 - سخنى ديگر از امير مؤمنان 187\r\n4 - سخن ديگرى از على 7 188\r\n5 - نامهء امير مؤمنان به عمرو 189\r\n6 - خطبهء امير المؤمنين بعد از حكميت 190\r\n7 - امير مؤمنان عمرو را در قنوتش لعنت مىفرستد 192\r\n8 - نفرين عايشه بر عمرو 194\r\n9 - امام حسن و عمرو 194\r\n10 - نامهء ابن عبّاس به عمرو 199\r\n11 - ابن عبّاس و عمرو 201\r\n12 - ابن عبّاس و عمرو 202\r\n\r\n","description":"","footnote":"","page_name":" فهرست مطالب 7 ","page_number":7},
  {"content":"\r\n\r\n13 - معاويه و عمرو 204\r\n14 - معاويه و عمرو 205\r\n15 - عمار بن ياسر و عمرو 211\r\n16 - ابو نوح حميرى و عمرو 213\r\n17 - ابو الاسود دوئلى و عمرو 214\r\n18 - سخنى از ابو جعفر و زيد بن حسن 217\r\n19 - عمرو و برادرزاده‌اش 218\r\n20 - غانمه دختر غانم و عمرو 221\r\nداستان شجاعت عمرو 230\r\nامير المؤمنين و عمرو بن عاص در جنگ صفين 233\r\nمعاويه و عمرو 238\r\nمالك اشتر و عمرو بن عاص در جنگ صفين 244\r\nداستان ابن عبّاس و عمرو 246\r\nابن عبّاس و عمرو در اجتماعى ديگر 247\r\nعبد اللّه مرقال و عمرو 248\r\nيك درس دينى و اخلاقى 251\r\nدرگذشت عمرو بن عاص 255\r\nنكته‌اى سودمند 257\r\nمحمّد حميرى 259\r\nپيرامون شعر 260\r\nشاعر را بشناسيم 261\r\nغديريه‌سرايان سدهء دوّم هجرى 263\r\nمقدمهء مترجم 265\r\nابو مستهل كميت 279\r\n\r\n","description":"","footnote":"","page_name":" فهرست مطالب 8 ","page_number":8},
  {"content":"\r\n\r\nپيرامون شعر 280\r\nقصيدهء عينيه از هاشميات 282\r\nهاشميات 284\r\nقصيدهء ميميهء هاشميات 288\r\nقصيدهء بائيهء هاشميات 292\r\nقصيدهء لاميهء هاشميات 295\r\nشاعر را بشناسيم 300\r\nكميت و زندگى مذهبى او 302\r\nكميت و دعاى ائمه دربارهء او 308\r\nكميت و هشام بن عبد الملك 312\r\nكميت و يزيد بن عبد الملك 319\r\nولادت و شهادت كميت 321\r\nسيد حميرى 323\r\nغديريهء 1 323\r\nغديريهء 2 323\r\nغديريهء 3 325\r\nغديريهء 4 326\r\nغديريهء 5 327\r\nغديريهء 6 328\r\nغديريهء 7 328\r\nغديريهء 8 329\r\nغديريه 9 330\r\nغديريه 10 332\r\nپيرامون شعر 334\r\n\r\n","description":"","footnote":"","page_name":" فهرست مطالب 9 ","page_number":9},
  {"content":"\r\n\r\nشرحهاى قصيده 338\r\nغديريهء 11 340\r\nغديريهء 12 341\r\nغديريهء 13 342\r\nغديريهء 14 342\r\nغديريهء 15 343\r\nغديريهء 16 346\r\nغديريهء 17 346\r\nغديريهء 18 346\r\nغديريهء 19 347\r\nغديريهء 20 347\r\nغديريهء 21 348\r\nغديريهء 22 348\r\nغديريهء 23 349\r\nشاعر را بشناسيم 349\r\nداستان سيّد با پدر و مادرش 350\r\nبزرگوارى سيد و كسانى كه در گزارش زندگى او كتاب نوشته‌اند 353\r\nستايش مقام ادبى و شعر سيّد 357\r\nسخن‌پردازى سيّد در ستايش آل اللّه 361\r\nراويان و حافظان شعر سيّد 365\r\nمذهب سيّد و سخن اعلام در پيرامون آن 366\r\nنقدى يا بيان حقيقتى 376\r\nرفتار سيد با غير شيعه 378\r\nگزارش‌ها و خوشمزگىهاى سيّد 386\r\n\r\n","description":"","footnote":"","page_name":" فهرست مطالب 10 ","page_number":10},
  {"content":"\r\n\r\nخلفاى روزگار سيد 398\r\nسيما و ظاهر سيد 400\r\nولادت و درگذشت سيد 401\r\nمهارت سيّد در علم و تاريخ 404\r\nحديث سرآغاز دعوت در سنت و تاريخ و ادب 408\r\nسخن اسكافى پيرامون اين حديث در كتاب النقض على العثمانيه 421\r\nجناياتى كه در اين حديث رفته است 422\r\nعبدى كوفى 425\r\nغديريهء عبدى كوفى 425\r\nشاعر را بشناسيم 431\r\nنبوغ عبدى در ادب و حديث 434\r\nولادت و درگذشت عبدى 435\r\nدر بيان احاديثى كه در قصايدش آمده 437\r\nو از اشعار عبدى است 446\r\nدو عبدى هم‌عصر 471\r\nابو تمام طايى 475\r\nپيرامون شعر 478\r\nشاعر را بشناسيم 481\r\nديوان شعر ابى تمام 485\r\nديوان حماسه و شروح آن 486\r\nديوان‌هاى حماسه 488\r\nولادت و وفات ابى تمام 491\r\n[ نقدى بر ابى تمام 
  ] 492\r\nدعبل خزاعى 501\r\n\r\n","description":"","footnote":"","page_name":" فهرست مطالب 11 ","page_number":11},
  {"content":"\r\n\r\nسخنان دانشمندان بنام عامه دربارهء اين قصيده 502\r\nشاعر را بشناسيم 518\r\nخاندان رزين 519\r\nنشانه‌هاى نبوغ دعبل 529\r\nامّا رفتار دعبل با خلفا و وزرا : 533\r\nخوشمزگىها و نوادر دعبل 540\r\nنمونه‌هايى از اشعار مذهبى دعبل 543\r\nولادت و وفات دعبل 547\r\n\r\n","description":"","footnote":"","page_name":" فهرست مطالب 12 ","page_number":12},
  {"content":"\r\n\r\n\r\nديباچهء مؤلف\r\nبسم اللّه الرّحمن الرّحيم\r\nالحمد للّه و سلام على عباده الذين اصطفى .\r\nخوانندهء گرامى :\r\nسپاس خداى را ، كه ما را موفّق نمود و جلد اوّل الغدير پايان پذيرفت ، و شما با حقائق درخشانى آشنا شديد و نص صريح پيغمبر را دربارهء غدير ملاحظه نموديد كه آشكارا امامت على عليه السّلام را بيان مىنمود و براى هيچ‌كس جاى حرفى باقى نماند و تمام شبهات را از بين برد .\r\nو در سخن ما اين حقيقت روشن شد كه آن معنايى كه براى « مولا » بيان نموديم همان است كه عرب مىفهمد : عرب صدر اسلام و نسلهاى آينده‌شان تا برسد به عرب امروز ، و معناى لغوى هم بدون هيچ قرينه‌اى با همان معنا مطابق بود چه رسد كه قرائنى در پيش و پس داشت و ما برخى از شواهد را بر مدعاى خود بيان نموديم و حال ، سخن را دنبال كرده به شعراء مىرسيم تا بنگريم كه شعراء دربارهء غدير چه سروده‌اند .\r\nحالا قدرى از ترجمهء حال شعراء و موقعيت آنان را در بين عرب بيان مىكنيم تا باعث بينش بيشتر خواننده گردد و اين به جهت كثرت علاقه و اهميتى است كه به اين داستان\r\n\r\n","description":"","footnote":"","page_name":" 1 ","page_number":13},
  {"content":"\r\n\r\nمىدهيم .\r\nضمنا هريك از اين شعراى عالىمقام - كه اكثرشان از دانشمندانند - در زمرهء راويان حديث غديرند . چه ، سخن اين شاعران صرف بيان يك داستان خيالى نيست چنان‌كه اغلب شعرها بدين نحو سروده مىشود و بيشتر شاعران به اين طريق شعر مىسرايند .\r\nمگر نمىبينيد كه شعراء بهر راهى رهسپارند . « 1 »\r\nامّا شعراى غدير ، در سطح بيان يك داستانى هستند كه در دنياى عينيشان واقع شده و آنچه گفته‌اند چه در قالب نظم يا در قالب نثر ، بيان آن حقيقت است بدون هيچ گرايشى به خيال‌پردازى .\r\nو در واقع اشعارشان چون روايتى است مستند ، كه با قافيه‌هاى مناسب در قالب‌هاى طلائين شعر درآمده‌اند . و صلاحيت اين را دارند كه قصهء تاريخى غدير را تأكيد كنند .\r\nو بر اين مبناست ، كه ما در نقل شعر شاعران جنبه‌هاى خوبى شعر را از حيث صناعت شعرى در نظر نگرفته‌ايم و به نبوغ شاعر هم نظرى نيفكنده‌ايم چون منظور ما اين جنبه‌ها نبوده بلكه مراد نقل روايت غدير است به صورت شعرى و درك واقعيت اين داستان بزرگ .\r\n\r\nشعر و شعرا\r\nهنگامى كه به آثار منظوم اديبان پاك‌سرشت پيشين برمىخوريم ، آنها را در سطحى مىنگريم كه از مرحلهء لفّاظى و عبارت‌پراكنى اوج گرفته از گشتن به گرد تملق اين و آن بدور مانده‌اند و شعرشان را بر پايهء سازندگى مكتبى انسانى و نشر معارف بشرى به كار انداخته‌اند و در اين راه به پيروى از قرآن و حديث پرداخته از علوم عقلى و فلسفى بحث نموده‌اند و پا در فنون و علوم بشرى گذاشته ، از سخنان پندزا و سودمند كه نشان‌دهندهء روح انسان كامل است ، دريغ ننموده‌اند . با اينكه شعرشان شامل مزاياى ادبى هم بوده است و چنين ادبياتى در ديدگاه دانشمندان و صاحبان حكمت و انديشمندان است ، كه\r\n\r\n\r\n","description":"","footnote":"\r\n( 1 ) . شعراء 26 / 225 .\r\n","page_name":" 2 ","page_number":14},
  {"content":"\r\n\r\nبشريت بدان احساس احتياج مىنمايد و خواستهء اهل تاريخ و انسانهاى ديگر است .\r\nما ، در اين برداشت ، گرانبهاترين اثر را از اين اشعار مىگيريم و بر مبانى مذهبى و حق جوئى شيعه ، استدلال مىكنيم كه چگونه شاعر انديشمند ما ، از جان مايه مىگيرد و خصلتهاى نيكوى آل محمّد را نمودار مىسازد ، و اين هنر شعر و شاعرى است كه حقيقت را با جلوهء خاصى نشان مىدهد و در ديدگاه نسلهاى آينده ، كه تشنهء حق‌جوئيند قرار مىدهد .\r\nشعر شاعر ، فضائل اخلاقى و امور معنوى را با روح شنونده درآميخته و با يك جذبهء عميق رهرو حق‌جو را به چشمهء زلال حقيقت مىرساند . فضاى وسيع انسانها را وسيعتر و فرياد دلنشينش را به دل هرانسانى مىرساند و چه بسيار اين آوازها كه از دل شاعران بر مىخيزد ، در دل شب نواى دلنشين كاروانيان مىشود و نشاط دگرى بشتران مىدهد و اين نوا و آواز است كه در دل رهروان شور زندگى مىافكند و نويد صبحى دل‌افروز را به بشر مىسپارد .\r\nدر مجلس امرا و بزرگان ، سرايندگان شعر هنرنمائى دارند و مادران با هزار شور و شعف در كنار گاهواره ، زمزمه مىكنند و با فرازهاى زيباى شعرى ، دل ناآرام طفل را آرامش مىبخشند . در سنين كودكى شعر مبدأ تلقين اوصاف پسنديده و خصلتهاى نيكو است و شور ايمان را در رگ و پى جوانان جاى مىدهد و همراه با رشد جسمى روح طفل را به آسمانهاى پاك اوج مىدهد و افقهاى ديگرى به رويش مىگشايد ، او را با پاكان آشنا مىسازد و دلش را به خاندان پيغمبر كه بهترين پاكانند ربط مىدهد و اين شعر است كه اين همه هنر دارد و مىتواند در پى يك خروش ، سازمان مخالفين را درهم كوبد و خوار و ذليلشان كند و بهترين شاهد شمائيد كه مىدانيد شعر خوب چه شورى در دل و خروشى در سر مىافكند .\r\n( اگر با زبان عربى آشنائى داشتيد ) مىديديد چگونه در مقابل قصيدهء ميميهء فرزدق ، دل مىباختيد و با هاشميات كميت ، انس گرفته و قصيدهء عينيهء حميرى شور و احساسى حماسى در دل و سرتان مىافكند ، آيا مىشد قصيدهء تائيهء دعبل خزاعى را بخوانيد و بر\r\n\r\n","description":"","footnote":"","page_name":" 3 ","page_number":15},
  {"content":"\r\n\r\nجنايات و ستمهايى كه بر خاندان رسول رفته اشگ نريزيد و يا قصيدهء ميميهء امير ابى فراس شما را دگرگون نكرده و با شاعر دلسوخته همراه نگشته و هم‌آواز نشويد :\r\n- اى شراب‌فروشان بىباك به خود مباليد و از خودستائى بازايستيد كه هرآينه ارزندگانى هم هستند كه در نبرد زندگى خون گرم خود را نثار مىكنند .\r\nما در خلال اين كتاب با آه سوخته و رنجهاى فراوانى كه اين شاعران حق‌جو كشيده‌اند آشنا مىشويم ، لذا شاعران قرن اول هجرى را مىنگريم كه چگونه مديحه و مرثيه را سر دادند و چون شمشير برّانى از پيشوايان دين حمايت كردند و شعرشان تير خطرناكى بود در جگر دشمن و در هرمرز و بوم جز اعلام دوستى خاندان محمّد كارى نداشتند .\r\nپيشوايان دين هم مال زيادى بدين شاعران مىدادند كه از كار و ديگر امور مستغنى شده و به اين امر مهم كه زنده‌كردن روح انسانى در ارواح مردم است اشتغال ورزند و مردم را با اين امر حياتى آشنا ساخته و به سويشان سوق دهند . پيشوايان حق در تشويق اين شاعران چنين مىگويند :\r\n« هركه يك خط شعر ، دربارهء ما بگويد خداوند در بهشت خانه‌اى برايش مىسازد » و بدين‌سان مردم را هم در حفظ و ياد گرفتن اين اشعار تحريص مىكردند چنان كه حضرت صادق عليه السّلام مىفرمايد :\r\nفرزندان خود را با شعر عبدى آشنا سازيد ، يا مىفرمودند : دربارهء ما كسى شعرى نگويد مگر اينكه از جانب روح القدس تأييد گردد . « 1 »\r\nكشّى دانشمند بزرگ علم رجال ، از ابو طالب قمى روايت مىكند كه او گويد :\r\nچند شعرى سرودم و به محضر امام باقر عليه السّلام فرستادم و در ضمن اشعار از پدر امام باقر يادى رفته بود ، از حضرت تقاضا كردم اجازه دهند كه مدح خود حضرت گويم ، ولى حضرت باقر عليه السّلام كاغذ را از جائى كه شعر نوشته بود جدا كردند و پيش خود نگاه داشتند و در قسمت سفيدى بالا نوشتند : احسنت چه نيكو سرودى خداى به تو سزاى نيك دهد . « 2 »\r\n\r\n\r\n","description":"","footnote":"\r\n( 1 ) . عيون اخبار الرضا عليه السّلام ؛ رجال كشى 254 .\r\n( 2 ) . رجال ، كشى 160 .\r\n","page_name":" 4 ","page_number":16},
  {"content":"\r\n\r\nو در روايت ديگر چنين است كه :\r\nاز حضرت تقاضا كردم اجازه فرمايند تا در مصيبت پدرشان نوحه‌سرائى كنم حضرت در جواب نوشتند : اشكالى نيست براى پدرم و هم براى من نوحه سر كن .\r\n\r\nموقعيت شعر و شاعران از نظر قرآن و حديث\r\nآنچه امامان بر حقّ ما در تشويق شعرا فرمودند ، رفتارى است كه از جدّ بزرگوارشان آموخته‌اند ، زيرا رسول اكرم صلّى اللّه عليه و آله فوق العاده شاعران را در مدح پاكان و ذم مخالفين تشويق مىفرمود ، خود حضرت شعر مىخواند و از ديگران مىخواست كه شعر بخوانند و شاعران را اجازه مىفرمود تا شعر بسرايند و به آنان كه رسالت شعر را مراعات مينمودند ارج مىنهاد و ما حضرت را مىنگريم چگونه در مقابل شعر عمويش ابى طالب بىتابى مىفرمود .\r\nآن هنگام كه طلب باران نمود و خدايش باران باريد ، چنين گفت : بر أبى طالب از خدا نيكى باد ، اگر او زنده بود چشمانش از اين حادثه روشن مىشد ، حال كيست كه شعرى از او بخواند ؟ عمر برخاست و عرض كرد : شايد اين شعر را خواسته‌ايد :\r\n و ما حملت من ناقة فوق ظهرها * أبرّ و أوفى ذمّة من محمّد \r\n- هيچ شترى بر پشت خود نيكوتر و باوفاتر از محمد حمل نكرده است .\r\nرسول اكرم صلّى اللّه عليه و آله فرمود : اين گفتهء عمويم نيست از حسّان بن ثابت است ، سپس حضرت على عليه السّلام برخواست و عرض كرد : شايد اين شعر را اراده فرموده‌ايد :\r\n و ابيض يستسقى الغمام بوجهه * ربيع اليتامى عصمة للأرامل\r\nتلوذ به الهلّاك من آل هاشم * فهم عنده فى نعمة و فواضل \r\n- سفيدروئى كه به يمن روى او از ابر طلب باران مىشود . او ( محمد ) پناه يتيمان و بيوه زنان است .\r\n- بنى هاشم در سختى و درماندگى به دامن پرمهر و محبت او پناهنده مىشوند .\r\nرسول خدا فرمود : آرى اينست شعر ابو طالب .\r\n\r\n","description":"","footnote":"","page_name":" 5 ","page_number":17},
  {"content":"\r\n\r\nدر اين هنگام شخصى از طائفهء كنانه برخاست و در سرودهء خود گفت :\r\n- پروردگارا ! ستايش تو راست و سپاس تو گفتن بر ماست . چه ، به ميمنت روى محمد ، به باران رسيديم .\r\n- او با چشمانى نگران رحمت حق ، خدا را خواند كه باران بارد .\r\n- لحظه‌اى چند نگذشت ، كه دانه‌هاى در فام باران ، بر سرمان ريخت .\r\n- ابرها به شدّت باريدند و مسيل‌ها به جوشش آمدند و حتى مناطق بلند قبيلهء مضر را سيراب نمودند .\r\n- پس پيغمبر ، چونانكه عمويش وصف او گويد ، داراى آبروئى است ،\r\n- كه به واسطهء او خداوند ابرها را به ريزش مىآورد ، اين مطلبى است آشكار و آن هم خبرى است كه مىشنويم .\r\nپيغمبر فرمود : مرحبا اى كنانى ، خداوند به هربيت شعر خانه‌اى در بهشت به تو پاداش دهد . « 1 »\r\nدر جنگ بدر ، چون چشمان حضرت به كشته‌گان به خون آغشته افتاد ، به ابى بكر فرمود : اگر عمويم زنده بود ، مىديد كه چگونه شمشيرهاى ما ، مردان نامى آنان را به خون كشيده است .\r\nعموى پيغمبر حضرت ابو طالب چنين سروده بود :\r\n- سوگند به خدا اگر آنچه من مىبينم به صورت جدّ درآيد ، شمشيرهاى ما با گوشت و خون بزرگانشان آشنا خواهد شد .\r\nو باز رسول خدا را مىنگريم كه از شعر عمويش عباس مسرور گشته ، چه او از حضرت درخواست نمود تا در مدحش شعرى بسرايد . پيغمبر فرمود : بگو دهانت خورد مباد ، عباس چنين سرود :\r\n- اى پيغمبر ! سرشت پاكت در سايه‌هاى قدس الهى به وديعت بود قبل از هر - آفرينشى و به دنيا فرود آمدى ،\r\n\r\n\r\n","description":"","footnote":"\r\n( 1 ) . امالى شيخ الطائفه 46 .\r\n","page_name":" 6 ","page_number":18},
  {"content":"\r\n\r\n- ولى هنوز به قالب بشرى درنيامده بودى و نه به صورت گوشت و خون ،\r\n- بلكه هستهء وجودى تو از نسلها مىگذشت و از اصلاب عبور مىكرد ،\r\n- تا به صحنهء وجود آمدى و جهان هستى را روشن نمودى .\r\n- ما در پرتو روشنائيت راه صلاح و رشد عقلى خود را مىسپاريم . « 1 »\r\nو هنگامى كه عمرو بن سالم بر پيغمبر وارد شد و شعر خود را خواند حضرت فرمود :\r\nحقّا كه ما را يارى نمودى ، خدا يار تو باشد . شعر او چنين شروع مىشود :\r\n- پروردگارا ! من با محمّد ، سوگند پدران خود را با پدر پيشين او خاطرنشان ساختم ،\r\n- و اينكه ما فرزندان توئيم و به اسلام گرائيده و از تو دست‌بردار نيستيم .\r\n- خداوندا ! محمّد را يارى كن و بندگانت را به يارى او فرست . « 2 »\r\nابو ليلى نابغهء جعدى را مىنگريم ، كه بر پيغمبر وارد مىشود و دويست بيت شعرى كه در مدح حضرت سروده بود ، مىخواند . پيغمبر مسرور گشته دعايش مىكند كه دهانت خورد مباد . اول شعر او اينست :\r\n- اى دوست من ! لحظه‌اى خشم را فرو خوابانده و در كنارى آرام گير ،\r\n- در مقابل حوادث و بازيهاى دهر مىخواهيد زبان به ملامت باز كنيد يا با اخلاق بزرگ‌منشانه درگذريد .\r\nقسمت ديگر از شعرش كه در حضور پيغمبر سرود اين قطعه است :\r\n- به خدمت رسول خدا شتافتم ، هنگامى كه چراغ هدايت بشر را به يك دست و به دست ديگرش قرآن بود كه چون ستاره‌اى تابناك مىدرخشيد .\r\n- من و هركه با من بود ، چنان در گرايش شديم كه طلوع و غروب ستاره سهيل را نفهميديم .\r\n- همهء سعيم اين است كه پرهيزگار شوم ، چه از آتش سوزان ترسانم .\r\nتا اينكه به اين شعر رسيد :\r\n\r\n\r\n","description":"","footnote":"\r\n( 1 ) . مستدرك حاكم : 3 / 327 ؛ اسد الغابة : 1 / 119 .\r\n( 2 ) . تاريخ طبرى : 3 / 111 ؛ اسد الغابة : 4 / 104 .\r\n","page_name":" 7 ","page_number":19},
  {"content":"\r\n\r\n- ما با گرايش به اسلام به آسمان مجد و بزرگى رسيده‌ايم و آرزو اينست كه به جلوه‌گاه بالاترى برشويم .\r\nپيغمبر به ابو ليلى فرمود :\r\nكدام جلوه‌گاه بالاتر ؟ عرض كرد : بهشت . حضرت فرمود : بلى ! به خواست خدا . و سپس چنين سرود :\r\n- حلم و بردبارى موقعى نتيجه مىدهد و از كدورت محفوظ مىماند كه گاهگاهى توأم با تندى باشد .\r\n- و تندى هم اگر توأم با حلم نگردد كه از خطرات محفوظش دارد بىفائده است .\r\nدر اين موقع رسول خدا صلّى اللّه عليه و آله ، دو بار فرمود : نيكو سرودى ، دهانت سالم باد .\r\nاو را مىديدند با وجود زيادى عمر دندانهايش چون دانه‌هاى تگرك آب شده شفاف و براق ، هيچ‌يك از دندانهايش نه شكسته و نه افتاده بود . « 1 »\r\nو باز سرور آن جناب را مىبينيم هنگامى كه كعب بن زهير لاميّهء خود را براى حضرت مىخواند و پيغمبر بردى به او صله داد كه بعدها معاويه به بيست هزار درهم از او خريد و پيوسته خلفاء آن را در روزهاى عيد مىپوشيدند . « 2 »\r\nدر مستدرك حاكم آمده كه چون كعب قصيدهء خود را در حضور حضرت خواند به اين شعر رسيد :\r\n- همانا محمّد پيامبر خدا چون شمشيرى است كه بدان كسب روشنى مىشود . و شمشير برنده‌ايست از شمشيرهاى كشيده‌شده در راه خدا .\r\nپيغمبر با آستين خود به مردم فرمان سكوت داد تا قصيدهء كعب را بشنوند . « 3 »\r\nو روايتى ديگر مىگويد : كعب مصرع آخر را « من سيوف الهند » سروده بود پيغمبر\r\n\r\n\r\n","description":"","footnote":"\r\n( 1 ) . الشعر و الشعراء ، ابن قتيبه 96 ؛ الاستيعاب : 1 / 311 ؛ الاصابه : 3 / 539 .\r\n( 2 ) . الشعر و الشعراء : 62 ؛ الامتاع : 494 ؛ الاصابة : 5 / 296 .\r\n( 3 ) . مستدرك حاكم : 3 / 582 .\r\n","page_name":" 8 ","page_number":20},
  {"content":"\r\n\r\nفرمود : نه « من سيوف اللّه » . « 1 » و باز عبد اللّه بن رواحه را مىبينيم كه بر حضرت شعر مىخواند و او مسرور مىشود : براء بن عازب گويد : پيغمبر اكرم صلّى اللّه عليه و آله را ديدم كه خاكهاى خندق را حمل مىكند و گردوخاك روى شكم حضرت را پوشانده بود ، حضرت در آن هنگام شعر عبد اللّه بن رواحه را زمزمه مىكرد :\r\n- خداوندا ! اگر تو نبودى ما به هدايت نمىرسيديم و نه انفاقى در راهت مىنموديم و نه به سپاس تو به نماز مىايستاديم ،\r\n- تو خود آرامشى بر ما فرود آر و گامهاى ما را استوار گردان .\r\n- دشمنان بر ما ستم نمودند و ما در مقابل فتنه‌هايشان پايمردى نموديم . « 2 »\r\nو از روايت ابن سعد در طبقات و ابن اثير چنين برمىآيد كه شعرهاى بالا مربوط به عامر بن اكوع است : ابن اثير روايت نموده كه رسول خدا هنگام رفتن به خيبر به عامر فرمود : از مركب خود فرود آى و از اشعار خود با آهنگ بخوان . « 3 » راوى گويد : عامر از اسب فرود آمد و شعر بالا را سرود .\r\nسپس رسول خدا فرمود : خدا بر تو رحم آورد ، و در « طبقات » چنين است : خدايت بيامرزد . « 4 »\r\nو نيز پيغمبر اكرم را از شعر حسّان بن ثابت در وجد و سرور مىبينيم . حسان روز غدير خم جريان غدير را به شعر درآورد ، پيغمبر دعا كرد : تا آن هنگام كه با سخنت ما را يارى كنى از تأييدات روح القدس بهرمند گردى .\r\nحضرت پيغمبر صلّى اللّه عليه و آله منبرى در مسجد براى حسان مىگذارد و او بر منبر مىايستاد و فضايل پيغمبر و مكتب او را ، بازگو مىكرد ؛ و باز رسول خدا فرمود :\r\nخداوند حسّان را تا موقعى كه از ما دفاع مىكند تأييد فرمايد . « 5 »\r\n\r\n\r\n","description":"","footnote":"\r\n( 1 ) . شرح قصيده : بانت سعاد . . . جمال الدين انصارى 98 .\r\n( 2 ) . مسند احمد : 4 / 302 .\r\n( 3 ) . اسد الغابه : 3 / 72 .\r\n( 4 ) . طبقات : 3 / 619 .\r\n( 5 ) . مستدرك حاكم : 3 / 477 و آن را صحيح دانسته است ؛ تلخيص ذهبى .\r\n","page_name":" 9 ","page_number":21},
  {"content":"\r\n\r\nو همچنين سرور حضرت رسول را صلّى اللّه عليه و آله از شعر ابى كبير هذلى مشاهده مىكنيم ، عايشه گويد : پيغمبر اكرم صلّى اللّه عليه و آله پاپوش خود را اصلاح مىنمود و من نشسته به ريسندگى مشغول بودم ناگهان چشمم به صورت مباركش افتاد كه در چهره‌اش عرق مىدرخشيد از اين حالت مبهوت شدم ، حضرت رسول به من نگريست و فرمود : چه شده كه چنين بهت زده مىنگرى ؟ گفتم : اى رسول خدا ديدم در چهرهء شما دانه‌هاى عرق نورافشانى مىكنند ، اگر ابو كبير هذلى تو را مىديد مىدانست كه سرودهء او از هركس به تو شايسته‌تر است . فرمود : مگر ابو كبير چه سروده ؟ گفت اين است شعر :\r\n- او از آزار رحم مادر پاك و از آلودگيهاى دايه و پستانش بر كنار و هيچ‌گونه بيمارى دامن گير او نيست .\r\n- و هنگامى كه به خطوط زيباى صورتش مىنگرم چون درخشش دانه‌هاى باران كه از آسمان ريزان است مىدرخشد .\r\nپيغمبر اكرم از سخن عائشه اظهار سرور فرمود . « 1 »\r\nپيغمبر اكرم صلّى اللّه عليه و آله پيوسته شعرا را بسرودن و ضبط اشعار خود وادار مىفرمود و به آنها راهنمايى مىكرد كه گفتار مخالفين و حسب و نسب و تاريخ نشو و نماى آنها را از افراد مطلع ياد گرفته و با ذكر نقاط ضعف ، به مقابله برخاسته آنان را خفيف و سرشكسته سازند ، چونان كه آنها را امر مىفرمود به فراگرفتن قرآن ( و تا اين حد به مسألهء شعر اهميت مىداد ) اين عمل را يارى دين مىدانست و جهادى مقدّس ، به خاطر حفظ دين حنيف اسلام . شخصيت شاعر را به او مىفهماند كه در اجتماعات چه شأنى دارد و در چه جهادى است . به شعرا مىفرمود : دشمنان را هجو گوئيد چه مؤمن با جان و مال خود بايد در راه خدا مجاهده كند . به آنكه جان محمّد در قبضهء قدرت اوست قسم ياد مىكنم كه اين عمل شما چنان است كه با تيرهاى آتشين قلب دشمن را بشكافيد و آنها را نابود سازيد .\r\nو باز به لفظ ديگر از رسول اكرم شنيده شد كه حضرت فرمود : وقتى كه به وسيلهء شعر\r\n\r\n\r\n","description":"","footnote":"\r\n( 1 ) . حلية الاولياء : 2 / 45 ؛ تاريخ خطيب بغدادى : 13 / 253 .\r\n","page_name":" 10 ","page_number":22},
  {"content":"\r\n\r\nبا مخالفين به مخالفت برمىخيزيد ، مانند مجاهدانيد كه تيرها را به نشان دشمن پرتاب مىكنند . « 1 »\r\nو رسول خدا صلّى اللّه عليه و آله پيوسته شعرا را برمىانگيخت تا با تير دلدوز شعر به پيكار با مخالفين برخيزند و وادارشان مىكرد كه با حماسه‌هاى شجاعت‌انگيز ضدّيت و جبهه بندى كفار را درهم كوبند ، روح نيرومند دينى را در بين مسلمين دميده و حميّتشان را در مقابل حميّت جاهليت تقويت مىنمود . چه ، شعر است كه آنها را به هيجان و نشاط مىآورد و آنها را در راه نشو معارف و دعوت به حق تحريك مىكند و به دفاع از حريم اسلام وامىدارد .\r\nبه شاعر مىفرمود : مشركين را و آنان كه از طريق حق بدورند هجو كنيد چه در اين هنگام روح القدس همراه شماست « 2 » و به ديگر شاعر مىفرمود : آنها را هجو كنيد كه جبرئيل يار و مددكار شماست . « 3 »\r\nبراء بن عازب گويد : به رسول خدا صلّى اللّه عليه و آله خبر آوردند كه ابو سفيان بن حارث ابن عبد المطلّب تو را نكوهش مىكند ، عبد اللّه بن رواحه در مجلس حاضر بود و از حضرت رسول صلّى اللّه عليه و آله تقاضا كرد كه به من اجازه فرما تا دربارهء اين گمراه شعرى بسرايم ، حضرت سؤال كردند كه توئى سرايندهء آن شعر كه با جمله ( ثبّت اللّه ) شروع مىشود ؟ عرض كرد :\r\nآرى من سروده‌ام !\r\n فثبّت اللّه ما أعطاك من حسن * تثبيت موسى و نصرا مثل ما نصروا \r\n- خداوند برقرار دارد آنچه از حسن و نيكوئى به تو عطا فرموده چونان كه موسى را پا بر جا داشت و تو را يارى كند چونان‌كه آنها را يارى نمود .\r\nپيغمبر اكرم دعايش فرمود كه خدا به تو هم پاداش خير دهاد . براء گويد : كعب بر خواست و مانند عبد اللّه تقاضا كرد كه در ردّ ابو سفيان شعرى بسرايد . حضرت فرمود تو صاحب آن شعرى كه سرآغازش جملهء « همّت » است عرض كرد آرى ، من سروده‌ام :\r\n\r\n\r\n","description":"","footnote":"\r\n( 1 ) . مسند احمد : 3 / 460 ، 456 و 6 / 387 .\r\n( 2 ) . مسند احمد : 4 / 298 ؛ مستدرك حاكم : 3 / 487 .\r\n( 3 ) . مسند احمد : 4 / 299 ؛ 302 ، 303 .\r\n","page_name":" 11 ","page_number":23},
  {"content":"\r\n\r\n همّت سخينة ان تغالب ربّها * فليغلبنّ مغالب الغلّاب \r\n- سخينة خواست بر پرورش‌دهندهء خود غالب گردد ولى چون ديگران در چنگال خشم او درآمد .\r\nحضرت رسول اكرم صلّى اللّه عليه و آله فرمودند : خداوند پاداش تو را فراموش نمىكند .\r\nبراء گويد : حسّان به پا خاست و از رسول گرامى اجازه خواست كه با شمشير زبان ، گوينده را به خاك مذلّت و رسوائى بنشاند و مفتضحش كند .\r\nپيغمبر فرمود : نزد ابو بكر برو ! و از خصوصيات خانوادگى و اخلاقى آن گروه كسب اطّلاع كن و سپس آنها را هجو نما كه جبرئيل در انجام اين وظيفه ، يار تو است . « 1 »\r\nشعرائيكه بوظيفهء مقدس شاعرى مىپردازند و با شمشير زبان پشت دشمن را مىشكنند مشمول اين آيه هستند :\r\n إِلَّا الَّذِينَ آمَنُوا وَ عَمِلُوا الصَّالِحاتِ وَ ذَكَرُوا اللَّهَ كَثِيراً وَ انْتَصَرُوا مِنْ بَعْدِ ما ظُلِمُوا . \r\nمگر كسانى كه ايمان آوردند و عمل نيك انجام دادند و زياد به ياد خدا بودند كه اينان بعد از اينكه ظلم كشيدند يارى حق شامل حالشان مىشود . آرى ، اينانند كه از شعرا بى بند و بار در آيهء  وَ الشُّعَراءُ يَتَّبِعُهُمُ الْغاوُونَ  استثناء شده‌اند .\r\nگويند : چون اين آيه در مذمت شعراء نازل شد ، عده‌اى به نزد رسول اكرم آمده و مىگريستند كه خداوند ما را نكوهش نموده است ، پيغمبر اكرم دنبالهء آيه را خواند كه  إِلَّا الَّذِينَ آمَنُوا وَ عَمِلُوا الصَّالِحاتِ . . .  و شما هستيد كه مصداق اين قسمت از آيه هستيد  وَ ذَكَرُوا اللَّهَ كَثِيراً  و زياد ياد خدا كنند و باز شمائيد كه اين تكه از آيه شامل حالتان مىشود  وَ انْتَصَرُوا مِنْ بَعْدِ ما ظُلِمُوا  كه بعد از آن‌كه ظلم شدند يارى مىشوند . « 2 »\r\nگويند : كعب بن مالك به خدمت حضرت رسول صلّى اللّه عليه و آله رسيد و پرسيد : نظر شما در آياتى كه در سورهء شعراء دربارهء شاعران وارد شده چيست ؟ . حضرت پيغمبر - فرمودند :\r\nبحقيقت كه شما با شمشير زبان در جهاديد . « 3 »\r\n\r\n\r\n","description":"","footnote":"\r\n( 1 ) . مستدرك حاكم : 3 / 488 .\r\n( 2 ) . تفسير ابن كثير : 3 / 354 .\r\n( 3 ) . مسند احمد : 3 / 456 .\r\n","page_name":" 12 ","page_number":24},
  {"content":"\r\n\r\nعلاوه بر اينكه شاعران مذهبى و كسانى كه حقائق زندگى را واگو مىكنند از مذمت آيات بدورند ، بايد گفت كه : آيات نكوهش متوجه كسانى است كه از ظلم و باطل ترويج مىكنند .\r\nشيخ صدوق در كتاب عقائد از امام صادق عليه السّلام روايتى نقل مىكند كه مراد از آيه ، نكوهش كسانى است كه به دروغ داستان‌سرائى دارند .\r\nعلى بن إبراهيم در كتاب تفسير خود نقل مىكند كه حضرت صادق عليه السّلام فرمود : آياتى كه مذمت شعرا در آن شده مشمول كسانى است كه دين خدا را تغيير داده و با اوامر الهى مخالفت مىورزند و موجب نشر عقائد فاسد در بين مردم شده آنانرا به پيروى راههاى باطل وادارند . « 1 »\r\nمؤكّد استفادهء ما از آيه دنبالهء آيه است كه مىفرمايد :  أَ لَمْ تَرَ أَنَّهُمْ فِي كُلِّ وادٍ يَهِيمُونَ . \r\nآيا نمىنگرى كه اين شاعران بهر درى مىزنند و بهر جانبى ميل پيدا مىكنند و به هر مذهب و عقيده‌اى درمىآيند .\r\nدر تفسير عياشى از حضرت صادق عليه السّلام روايتى است كه حضرت فرمودند : مراد از آيه گروهى هستند كه علم غير صحيح آموخته و به گمراهى افتادند و مردم را به گمراهى سوق دادند . پس در آيات نكوهشى ، ذمى دربارهء شاعران به حق نارسيده است و تنها مراد آيه اين بوده كه شاعران باطل‌سرا را مذمت كند ؛ چه ، شعر با امواج نامرئيى كه بوجود مىآورد در روح شنونده اثر مىگذارد و قرآن مىخواهد جلوى اين اثرهاى نامطلوب شعر را بگيرد .\r\nاسلام علاوه بر اينكه شاعران به حق را نكوهش ننموده تعريف هم نموده است .\r\nروايتى است كه شيعه و سنى نقل كنند : انّ من الشعر لحكمة و انّ من البيان لسحرا پاره‌اى از شعرها حكمت است و برخى بيانها چون جادو مؤثر است . « 2 »\r\n\r\n\r\n","description":"","footnote":"\r\n( 1 ) . تفسير ، علىّ بن ابراهيم 474 .\r\n( 2 ) . مسند احمد : 1 / 269 ، 273 ، 303 ، 332 ؛ سنن دارمى : 2 / 296 ؛ صحيح بخارى ، كتاب الطب باب در بيان\r\n","page_name":" 13 ","page_number":25},
  {"content":"\r\n\r\n\r\nشعرهاى غيبى\r\nتاريخ ، اشعار غيبيه‌اى را ثبت نموده است كه سرايندگان ، نامعلوم و غير مرئى بوده‌اند . اين اشعار از گويندگانى نامرئى به اشخاصى خطاب شده و سبب هدايتشان گرديده است ، و اين خود يكى از معجزات پيغمبر اكرم صلّى اللّه عليه و آله شمرده شده است و بهترين نشان‌دهندهء اهميت شعر و شاعرى است در راه استدلال بر راه حق كه چگونه شعر بيش از نثر ، قلوب را تسخير مىكند . پس سزاوار است كه در راه ساختن اجتماعى صالح ، و دعوت مردمان به راه حق و جهانى روحانى از شعر بهره‌بردارى شود . ما اكنون به ذكر پاره‌اى از اين سنخ اشعار مىپردازيم :\r\n1 - آمنه دختر وهب - مادر گرامى رسول خدا صلّى اللّه عليه و آله هنگام ولادت پيغمبر اكرم اشعارى از گويندهء غير پيدائى شنيد :\r\n- درود خدا و هربندهء صالحى كه هست بر چراغ فروزان پهندشت هستى باد .\r\n- او محمّد مصطفى بهترين خلق است ؛ نورآراى جهانيست كه هاله‌اى از پاكى احاطه‌اش نموده در افق انسانها زينت‌بخش و گزيدهء آنها ، راستگوست و نيكوكار .\r\n- او پارسائى است كه پرچم هدايت بدست نيرومندش ، در ميانهء امواج ظلمتها راه مىنمايد .\r\n- تا نسيم مشرق‌زمين بر چهرهء گل بوسه مىزند و كبوتران نغمهء عشق به گوش هم مىسرايند ، بر او رحمت و درود خدا باد . « 1 »\r\n2 - در شب ولادت حضرت رسول اكرم صلّى اللّه عليه و آله ، از جانب يك بت گوينده‌اى نامرئى اشعارى خواند ، و بتها همه فرو ريختند . ترجمهء آن شعر :\r\n- با تولّد مولودى جديد همهء نقاط شرق و غرب عالم از نورش روشنى يافت .\r\n\r\n\r\n","description":"","footnote":"\r\nنوعى جادو است ؛ المجتنى ابن دريد 22 ؛ تاريخ بغداد : 3 / 98 ، 258 و 4 / 254 و 8 / 18 ، 314 ؛ البيان و التبيين جاحظ : 1 / 212 ، 275 ؛ رسائل جاحظ 235 ؛ مصابيح السنة بغوى : 2 / 149 ؛ روض الانف :\r\n2 / 337 ؛ تاريخ ابن كثير : 9 / 45 ؛ تاريخ ابن عساكر : 1 / 348 و 6 / 423 ؛ الاصابة : 1 / 453 و 4 / 183 ؛ تهذيب التهذيب : 9 / 453 .\r\n( 1 ) . بحار الانوار : 6 / 73 .\r\n","page_name":" 14 ","page_number":26},
  {"content":"\r\n\r\n- بتها به خوارى بر زمين ريختند و پادشاهان جهان همه بلرزه افتادند .\r\n- آتشكده‌هاى فارسيان خاموش شد و پادشاهشان شب را با غم و اندوه به روز آورد .\r\n- كاهنان كه احوال افلاك باز شناسند ، وامانده شدند . و از اخبار راست و دروغشان دست برداشتند .\r\n- اى بزرگان قبيلهء قصّى ، از گمراهيها دست شوئيد و به سوى اسلام ، آن صحنهء باز گيتى ، روى آريد . « 1 »\r\n3 - شخصى به نام ورقه گويد : در شب تولد رسول خدا ، در نزد بتى كه متعلق به قبيلهء ما بود بيدار نشسته بودم ، ناگاه از درون بتى اين ندا شنيدم :\r\n ولد النّبىّ فذلّت الأملاك * و نأى الضلال و أدبر الاشراك \r\n- پيغمبر متولد شد و ديگر پادشاهان به خوارى افتادند و گمراهى و بت‌پرستى و شرك از ساحت بشريت زدوده گشت .\r\nو پس از اين ، بت با سر به زمين افتاد . « 1 »\r\n4 - عوّام بن جهيل همدانى كليددار بتخانهء مشهورى به نام يغوث گويد : شبى را در بتخانه گذراندم و از آن بت شنيدم كه مىگويد : اى پسر جهيل ! هنگام نابودى بتها شده ، تو ديگر با بت يغوث وداع كن ! چه نورى از افق زمين مكه طالع گشت و ديگر ظلمتها راه عدم بايست گرفتن .\r\nعوّام آنچه شنيده بود براى قوم خود تعريف كرد و باز گوينده‌اى نامرئى چنين گفت :\r\n- اى عوّام آيا سخن حق را به گوش قوم خود مىرسانى يا بخل ورزيده و لب فرو مىبندى .\r\n- بدان ، تيرگىها نابود گشتند و مردم به سوى اسلام گرائيدند .\r\nعوّام در جواب گويد :\r\n- اى كه به عوّام خطاب مىنمائى بدان‌كه عوّام از سخن حق باز نمىايستد .\r\n- سنت اسلامى را بر ما برخوان .\r\n\r\n\r\n","description":"","footnote":"\r\n( 1 ) . تاريخ ابن كثير : 2 / 341 ؛ الخصائص الكبرى : 1 / 52 .\r\n","page_name":" 15 ","page_number":27},
  {"content":"\r\n\r\nعوام گويد : به خدا سوگند كه قبل از شنيدن اين سخن ، من اسلامى نمىشناختم باز دوباره پاسخ گفت :\r\n- به نام خدا و توفيق او عزم راه كن و در رفتن از سستى و بىميلى بگريز .\r\n- راهت به گروهى باشد كه بهترين گروه‌هايند ، به سوى پيغمبر راستگوئى كه تصديق شده است .\r\nعوام گويد : چون اين بشنيدم ، بت را به گوشه‌اى انداخته و خارج شدم و به گروهى تازه‌وارد از قبيلهء همدان برخوردم كه بر گرد حضرت رسول صلّى اللّه عليه و آله جمعند ، بر پيغمبر وارد شده و احوال خود گفتم ، پيغمبر مسرور شد و فرمود : اين داستان را به مسلمانان بگو و سپس امر فرمود كه بتها را بشكنم . و بعد از آن به يمن برگشتم در حالى كه قلبم به نور اسلام روشن شده بود و در اين‌باره چنين سرودم :\r\n- كيست كه به بدفرجامان قوم ما ، آنان كه در گوشهء منازل خود غنوده‌اند و يا ظاهرند .\r\n- نداى ما را برساند ، و خبر دهد كه خداوند ما را به راه حق هدايت فرمود ، بعد از آنكه عده‌اى از ما يهودى و نصرانى شده بودند .\r\n- ما اكنون از يغوث و يعوق و سائر بتها روى برگرفته‌ايم و از پيروان توئيم اى بهترين خلائق . « 1 »\r\n5 - ابو نعيم از عباس بن مرداس سلمى روايت كند : روزى وارد بتخانه شده و به نزديك بت ضمار رفتم ، اطرافش را پاكيزه نموده ببوسيدمش ، ناگهان صدائى بلند شد و مرا مخاطب ساخت :\r\n- به تمام قبائل سليم بگو : بت‌پرستى كه بدان انس گرفته بوديد ، نابود گرديد و اهل مسجد رستگار شدند .\r\n- ضمار كه قبل از آمدن محمّد و نزول قرآن مورد پرستش بود ، هلاك باد .\r\n- آنكه بعد از عيسى وارث منصب نبوت است محمّد بزرگ مرد قريش مىباشد كه ره راست پيموده و به حقيقت گرائيده است .\r\n\r\n\r\n","description":"","footnote":"\r\n( 1 ) . اسد الغابة : 4 / 153 ؛ الاصابة : 3 / 41 .\r\n","page_name":" 16 ","page_number":28},
  {"content":"\r\n\r\nپس از اين واقعه عباس بن مرداس با سيصد تن از قبيلهء خود به خدمت پيغمبر اكرم صلّى اللّه عليه و آله آمد ، تا چشمان حضرت به صورت عباس افتاد فرمود : تو چگونه اسلام آوردى ؟ عباس داستان خود را به عرض رساند ، حضرت فرمود : درست است و از اسلام آوردن او و يارانش شاد شد . « 1 »\r\n6 - ابو نعيم از مردى خثعمى روايت كند : كه گروهى از طائفهء خثعم گرد بتى جمع بودند . ناگاه صدائى شنيدند كه چنين مىسرايد :\r\n- اى مردم جسيم و تنومنديكه داورى پيش بتها بريد .\r\nشما ، جز در پى تخيلات بيهوده و پوچ نيستيد . اين ، محمّد ، پيغمبر شما و بهترين آدميان است .\r\n- به هنگام داورى عادل‌ترين مردمست . او نور روشنگر دلهاست ، اسلام را نويد مىدهد .\r\n- و مردم را از كارهاى ناشايستى كه در شهر محترم مكه انجام مىدهند بازمىدارد . « 2 »\r\nو باز ابو نعيم از عمر نقل كند كه از سراينده‌اى نامرئى شنيده شد :\r\n- اى مردم تنومند ، همه از پير و جوان كه داورى پيش بتها مىبريد .\r\n- و سرگردان و غافليد چون شترمرغان احمق ، « 3 »\r\n- آيا نور را در ديدگاه خود نمىنگريد تا راه را دريابيد و از تيرگيها در امان باشيد ؟\r\n- اين محمّد ، آورندهء اسلام است و زدودندهء هرچه كفر و ناپاكيست و سفارش‌دهنده به نيكى و صلهء رحم . « 4 »\r\nو خرائطى بنا به نقل ابن كثير همين داستان را با اختلاقى در ابيات آورده كه ضرورتى در تكرارش نيست . « 5 »\r\n7 - ابو نعيم از يعقوب بن يزيد بن طلحهء تيمى از مردى نقل كند كه : ما در سرزمين\r\n\r\n\r\n","description":"","footnote":"\r\n( 1 ) . دلائل النبوة : 1 / 34 ؛ المناقب ابن شهر آشوب : 1 / 61 ؛ تاريخ ابن كثير : 2 / 341 .\r\n( 2 ) . دلائل ، ابو نعيم : 1 / 33 .\r\n( 3 ) . در بحار الانوار : 6 / 319 فكلكم أوره كالكهام است .\r\n( 4 ) . الخصائص الكبرى : 1 / 133 .\r\n( 5 ) . تاريخ ، ابن كثير : 2 / 343 .\r\n","page_name":" 17 ","page_number":29},
  {"content":"\r\n\r\nخشكى بوديم ناگاه گوينده‌اى نامرئى از پشت سر ما چنين سرود :\r\n- ستاره‌اى بدرخشيد و با امواج نورانى خود تيرگيها را از ساحت زندگى راند .\r\n- آن ستاره رسول خداست ، هركه پيرو او گردد رستگار مىشود ؛ چه ، خداوند او را برترى بخشيد . « 1 »\r\n8 - بيهقى و ابن عساكر از ابن عباس نقل كنند كه : شخصى خدمت رسول اكرم صلّى اللّه عليه و آله رسيد و عرض نمود : اى رسول خدا ، در ايام جاهليت ، شترم گم شد و من به جستجويش پرداختم بامداد روز بود كه گوينده‌اى نامرئى چنين بانگ برآورد :\r\n- اى كه در شب ظلمانى در خوابى ! بدان كه خداوند در مكه پيغمبرى برانگيخته كه از خاندان هاشم است .\r\n- باوفا و بزرگوار و همواست كه تاريكيهاى خطرناك شرك و كفر را با انوار هدايت‌بخش خود مىزدايد .\r\nآن شتر گم‌كرده گويد : هرچه اطراف خود را نگريستم كسى را نيافتم و سپس بانك بر آوردم و چنين سرودم :\r\n- اى سرايندهء ناپيدا ! كه ميان تاريكيها پنهانى ! گرد غم و درد به دامنت مباد .\r\n- خدا ترا هدايت كند ، به من برگو آن پيغمبر چه مىگويد ؟\r\nناگاه اين سخن شنيد :\r\nظهر النّور و بطل الزّور و بعث اللّه محمّدا بالخيور .\r\nنور تابان ظاهر شد و ظلم و ستم و هرچه تحميل است رخت بربست و خدا محمّد را با آنچه خير و نيكى است برانگيخت .\r\nو سپس اين اشعار را سرود :\r\n- ستايش خداى راست كه خلق را به عبث نيافريد .\r\n- حضرت محمّد را به سوى ما فرستاد كه بهترين پيامبران مبعوث شده است ،\r\n- خدا بر او درود فرستد مادامى كه كاروان‌هاى حج به سوى او روانند . « 2 »\r\n\r\n\r\n","description":"","footnote":"\r\n( 1 ) . الخصائص الكبرى : 1 / 104 .\r\n( 2 ) . الخصائص الكبرى : 1 / 109 .\r\n","page_name":" 18 ","page_number":30},
  {"content":"\r\n\r\n9 - ابو سعد در « شرف المصطفى » از جعد بن قيس مرادى نقل كند كه : در زمان جاهليت ما چهار نفر بوديم كه به قصد حج به راه افتاديم ، در يكى از دره‌هاى يمن شنيديم كسى چنين مىسرايد :\r\n- اى كاروانى كه براى استراحت منزل نموده‌ايد . هنگامى كه به حطيم و زمزم رسيديد ، محمّد پيغمبر مبعوث را از جانب ما تحيت و سلام گوئيد .\r\n- به او بگوئيد كه ما پيرو دين تو هستيم زيرا حضرت عيسى ما را به اين امر سفارش فرموده است . « 1 »\r\n10 - در مستدرك حاكم از عيش بن جبر آمده : شب‌هنگام قريشيان از كوه ابو قبيس اين صدا شنيدند :\r\n فان يسلم السعدان يصبح محمّد * بمكّة لا يخشى خلاف مخالف \r\n- اگر آن دو كه نامشان سعد است اسلام بياورند ، ديگر محمّد از مخالفت هيچ مخالفى در مكه نخواهد ترسيد .\r\nقريش پنداشتند كه مراد از دو سعد ، سعد قبيلهء تميم و سعد قبيلهء هذيم است ولى در دومين شب باز شنيدند كه چنين خطاب مىشود .\r\n- اى سعد قبيلهء اوس و اى سعد قبيلهء بزرگوار خزرج !\r\n- سخن كسى كه شما را به هدايت مىخواند بشنويد و در مقابل ، از خدا بهشت فردوس را طلب كنيد ؛\r\n- چه ، پاداش كسانى كه جويندهء راه هدايتند بهشت است با همهء آنچه در اوست .\r\nچون بامداد شد ابو سفيان گفت : به خدا سوگند كه مراد آن گوينده از دو سعد ، سعد بن معاذ و سعد بن عبادة است . « 2 »\r\n11 - ابن سعد در روايتى نقل كند كه خلاصه‌اش اين است : چون رسول اكرم صلّى اللّه عليه و آله از مكه به مدينه هجرت فرمود ، با شخصى كه همراه بود گذرشان به خيمهء امّ معبد خزاعى\r\n\r\n\r\n","description":"","footnote":"\r\n( 1 ) . الخصائص الكبرى : 1 / 109 .\r\n( 2 ) . مستدرك ، حاكم : 3 / 253 ؛ الناقب ابن شهر آشوب : 1 / 59 .\r\n","page_name":" 19 ","page_number":31},
  {"content":"\r\n\r\nافتاد ، كه ام معبد در جلوى خيمه نشسته بود از آن زن قدرى خرما يا گوشت خواستند كه بخرند ، نداشت ، چه خشكسالى ، قبيلهء او را دچار فقر نموده بود ، ام معبد گفت : به خدا سوگند كه اگر چيزى مىداشتيم نثار قدمت مىكرديم . ناگاه چشمان حضرت به گوسفندى در گوشهء خيمه افتاد سؤال فرمود : اين گوسفند چرا تنها اينجا مانده ؟ ام معبد گفت : ضعف و ناتوانى او را از گله بازداشت . حضرت فرمود : شير مىدهد ؟ عرض كرد :\r\nناتوانيش آنقدر است كه شير در پستانش جمع نمىشود ، حضرت گوسفند را طلبيدند و دست مبارك به پستانش ماليده و نام خدا بر زبان جارى نمودند كه خدايا پستان اين گوسفند را بركت ده ! بلافاصله شير در پستان جارى شد .\r\nپيغمبر ظرفى طلبيد و شير دوشيد تا ظرف پر شد ، ابتدا به آن زن داد و نوشيد و سير شد و سپس ياران خود را ، هريك نوشيدند تا سير شدند و بعد از همه خود نوشيد و فرمود : ساقى القوم آخرهم . آنكه ساقى گروهى مىشود بايد خود آخر نوشد و دوباره ظرف را پر از شير فرمود و پيش زن گذاشت و حركت فرمود . چون بامداد شد مردم مكه از بين زمين و آسمان بانگى شنيدند كه مىگويد :\r\n- خدا بهترين پاداش خود را به آن دو رفيق همراه دهد كه به خيمهء امّ معبد فرود آمدند .\r\n- و سپس از آنجا كوچ كردند و چه خوشبخت بود رفيق محمّد كه همراه رسول گرامى بود .\r\n- اى قبيلهء قصّى بدانيد كه خداوند سرورى را از شما دور نكرده است !\r\n- از خواهر خود ، امّ معبد داستان ورود پيغمبر را باز پرسيد و اگر هم قانع نشديد از خود گوسفند بپرسيد كه گواهى مىدهد ،\r\n- پيغمبر گوسفند را به نزديك خود خواند و از پستان بىشيرش شير دوشيد ، پيغمبر رفت ولى به اين كرامت ، آن گوسفند پيوسته به آن زن شير مىداد . « 1 »\r\n12 - ابن اثير از ابى ذؤيب هذلى شاعر نقل مىكند : در شب وفات پيغمبر از گويندهء نامرئى شنيد :\r\n\r\n\r\n","description":"","footnote":"\r\n( 1 ) . طبقات الكبرى : 1 / 215 - 219 ؛ دلائل النبوة : 2 / 118 .\r\n","page_name":" 20 ","page_number":32},
  {"content":"\r\n\r\n- حادثهء عظيمى در سرزمين حجاز به وقوع پيوست ، محمد پيامبر خدا صلّى اللّه عليه و آله درگذشت و در مرگ او چشمهاى ما همچون چشمهء جوشان اشگ مىريزد . « 1 »\r\nتا اينجا اشعارى نقل شد كه گويندگانى نامرئى در شأن رسول گرامى گفته بودند و ما در مصادر اسلامى به يك چنين گويندگانى برمىخوريم كه در شأن ائمه اطهار اشعارى گفته‌اند ، از آن جمله :\r\n13 - حافظ گنجى نقل مىكند : چون على عليه السّلام در كعبه متولد گشت ، ابو طالب پدر حضرت وارد كعبه شد و مىسرود :\r\n يا ربّ هذا الغسق الدّجىّ * و القمر المنبلج المضىّ\r\nبيّن لنا من امرك الخفىّ * ماذا ترى فى اسم ذا الصّبىّ \r\n- اى پروردگار اين شب تيره و تار و آن ماه روشنىبخش درخشان ،\r\n- از صندوقچه اسرارت نام اين كودك را روشن نما .\r\nبعد از اين سخن شنيد كه گوينده‌اى نامرئى گويد :\r\n يا اهل بيت المصطفى النّبىّ * خصّصتم بالولد الزّكىّ\r\nانّ اسمه من شامخ علىّ * علىّ اشتقّ من العلىّ \r\n- اى دودمان رسول اكرم ! اين نوزاد پاك ويژهء خانوادهء شماست .\r\n- نام او از جانب ساحت قدس الهى علىّ تعيين شده . چه ، على نامى است كه از صفت الهى جدا شده است .\r\nحافظ گنجى بعد از نقل اين حديث گويد : اين حديث را مسلم بن خالد - استاد شافعى - به تنهائى نقل نموده است . « 2 »\r\n14 - شبلنجى گويد : حضرت على ( أمير المؤمنين ) هرروز ، به زيارت قبر فاطمه مىرفت . در يكى از روزها كه به زيارت رفته بود خود را به روى قبر انداخته و گريست و اين شعر را سرود :\r\n- چه جانگداز است ، هنگامى كه بر قبر حبيبم عبور مىكنم و سلام مىدهم و جوابى\r\n\r\n\r\n","description":"","footnote":"\r\n( 1 ) . اسد الغابة : 5 / 188 .\r\n( 2 ) . كفاية 261 .\r\n","page_name":" 21 ","page_number":33},
  {"content":"\r\n\r\nنمىشنوم .\r\n- اى قبر ! چه شده كه جواب مرا نمىدهى ! آيا بعد از من ديگر دوستى با كسان ، ملالت آميز شده ؟\r\nسپس گوينده‌اى كه فقط صدايش شنيده مىشد به وى پاسخ داد :\r\n- و آن حبيب گفت : كسى كه در گرو خاك و سنگ است ، چگونه مىتواند جوابت گويد .\r\n- من از نزديكان ، و همسران خود ، جدا ماندم و خاك زيبائيهاى مرا خورد .\r\n- و در آن هنگام كه رشته‌هاى محبت از هم مىگسلد ، درود من بر شما باد . « 1 »\r\n15 - ابن عساكر در تاريخ خود ، و گنجى در « كفايه » از ام سلمه روايت كنند : به هنگامى كه حسين عليه السّلام كشته شد از گويندهء ناپيدايى شنيدم كه چنين مىسرود :\r\n- اى كشندگان حسين ! شما را به عذابى دردناك و انتقام بشارت باد .\r\n- آسمانيان ، از انبياء و هردسته و گروه بر شما نفرين مىفرستند .\r\n- و هرآينه به زبان فرزند داود ( سليمان ) و موسى و عيسى لعنت شده‌ايد . « 2 »\r\n\r\nموكب شاعران\r\nبر اين اساس كه شرحش گذشت ، به ميمنت قرآن و حديث عده‌اى از ياران پيامبر صلّى اللّه عليه و آله كه به شعر عنايتى داشتند ، از هرسو گرد پيغمبر جمع شدند و در اوقات مختلف ؛ از سفر و حضر در حضور حضرت به سرودن و خواندن اشعار ، همت مىگماشتند و چون شيران قوىپنجه جبههء شرك و گمراهى را از هم دريده و همسان بازهاى شكارى دلها را به صيد خود مىكشاندند ، آنان پيوسته در پيرامون حضرت بودند و حتى در سفرها از او جدا نمىشدند ؛ چابك‌سواران جنگى بودند كه با شمشير بران شعر و تير دلدوز نظم دشمنان اسلام را مفتضح و رسوا مىكردند و در ميدان نبرد ، مردانه از حريم اسلام دفاع\r\n\r\n\r\n","description":"","footnote":"\r\n( 1 ) . نور الابصار 47 .\r\n( 2 ) . تاريخ ، ابن عساكر : 4 / 341 ؛ ابن حجر دو بيت آن را نقل كرده است و ابن قولويه ( م 8 - 367 ) در كامل الزيارات 30 آورده است .\r\n","page_name":" 22 ","page_number":34},
  {"content":"\r\n\r\nمينمودند ، از جمله اين گروهند :\r\nعباس عموى پيامبر ، كعب بن مالك ، عبد اللّه بن رواحة ، حسّان بن ثابت ، نابغهء جعدى ، ضرار اسدى ، ضرار قريشى ، كعب بن زهير ، قيس بن صرمة ، امية بن صلت ، نعمان بن عجلان ، عباس بن مرداس ، طفيل غنوى ، كعب بن نمط ، مالك بن عوف .\r\nصرمة بن أبى أنس ، قيس بن بحر ، عبد اللّه بن حرب ، بحير بن ابى سلمى ، سراقة بن مالك .\r\nروح دينى چنان دلهاى مردم مجتمع آن روز را مسخر نموده ، و با روحشان آميخته شد كه حتى زنان مسلمان را تحت تأثير خود قرار داد ، و هنرنمايىهايى در اين زمينه نمودند و پرده‌نشينى و حجاب آنان را از دفاع از حريم مقدس اسلام باز نداشت و با سرودن اشعارى دلنشين از پيامبر اكرم صلّى اللّه عليه و آله دفاع نمودند كه از جملهء ايشانند :\r\n1 - ام المؤمنين خديجه دختر خويلد ، همسر پيامبر اكرم صلّى اللّه عليه و آله اين بانو ، اشعارى نغز و لطيف مىسرود ، از جمله شعرى است كه به هنگام زانو به زمين زدن شترش در مقابل پيامبر ، و چهره بر قدم آن حضرت ماليدن و به فضل وجود مبارك حضرتش به زبان آمدن ، سروده است :\r\n- به فضل پيامبر ، شتر به زبان آمد و خبر داد ؛ كه به وجود حضرت سرزمين مكه شرافت يافت .\r\n- اين محمّد ، بهترين برانگيختگان خداست كه بر خاك قدم نهاده و شفيع امت است .\r\n- اى كسانى كه به دو حسد مىورزيد بگذاريد خشم ، شما را نابود سازد .\r\n- چه اوست محبوب و بهتر از او در خلائق نيست . « 1 »\r\n2 - سعدى دختر كريز خالهء عثمان ، اشعارى در تبليغ از دين سروده است از جمله :\r\n- اى عثمان ! اى عثمان ، اى عثمان ! براى تو بزرگوارىشان است .\r\n- اين است پيامبرى كه با دليل واضح از جانب خدا آمده است .\r\n- و قرآن بر او نازل گشته ! زنهار كه بتها ترا گمراه نسازند و پيرو او باشى .\r\n\r\n\r\n","description":"","footnote":"\r\n( 1 ) . بحار الانوار : 6 / 103 .\r\n","page_name":" 23 ","page_number":35},
  {"content":"\r\n\r\nسپس گفت : همانا محمّد رسول خداست ، و جبرئيل بر او نازل مىشود .\r\n- محمّد مشعل هدايتى است كه انوار تابناكش روشنگر انسانهاست .\r\n- پيوسته از صدف پاك دهانش ، درهاى خيرخواهى و مصلحت‌انديشى نثار بشريت مىگردد ،\r\n- رستگارى در دين مقدس اوست و بالاخره پيروزى نهائى براى او خواهد بود .\r\nو بعد از اين سروده ، چند شعرى هم دربارهء اسلام عثمان گفته است . « 1 »\r\n3 - شيماء دختر حارث بن عبد العزّى خواهر رضاعى پيغمبر اكرم صلّى اللّه عليه و آله دربارهء آن حضرت چنين سروده :\r\n- خداوندا محمّد را در همه حال براى ما باقى بگذار و دشمنان و كسانى كه به دو حسد مىورزند خوارشان گردان ،\r\n- و آن روز را كه او سرور همهء جهانيان گردد و همه را به سوى حق خواند ،\r\n- پيش روى ما بگشاى و به دو عزّتى پايدار عطا فرما . « 2 »\r\n4 - هند دختر ابان بن عباد « 3 » بن المطلب ، وى بنا به نقل دربارهء نبى اكرم اشعارى سروده و در جنگ احد هم ، در جواب هند دختر عتبه كه به كشته شدن حمزه و ساير شهداء مسلمين اظهار سرور مىكرد و مىگفت :\r\n- ما در اين جنگ ، انتقام جنگ بدر را گرفتيم .\r\n- چه ، از كشته شدن پدر و عمو و برادر ناكامم صبرم تمام شده بود .\r\n- و اكنون كه وحشى ( با كشتن حمزه ) سوز درونم را شفا بخشيد منهم به نذر خود وفا خواهم كرد . « 4 »\r\nو هند دختر ابان در جواب گفت :\r\n- اى دختر مردى ماجراجو و كافر ! تو در بدر و جنگهاى جز آن ، به سزاى خود\r\n\r\n\r\n","description":"","footnote":"\r\n( 1 ) . الاصابة : 4 / 372 ، 328 .\r\n( 2 ) . الاصابة : 4 / 344 .\r\n( 3 ) . در الصبقات الكبرى ابن سعد و اسد الغابة : أثاثة بن عباد .\r\n( 4 ) . طبقات الكبرى : 4 / 148 .\r\n","page_name":" 24 ","page_number":36},
  {"content":"\r\n\r\nرسيدى .\r\n- و در بامداد پيروزى جوانمردان اسلام و بنى هاشم ، با شمشيرهاى برانشان به كيفر كردار خود مىرسيد .\r\n- حمزه شير بيشهء ماست و على باز شكارى ما . « 1 »\r\n5 - خنساء دختر عمرو دختر زادهء امرء القيس ، از بانوانيست كه بسيار شعر سروده ، و شعرشناسان جملگى متّفقند كه نه قبل از او و نه بعد از او زنى به پايه او نرسيده است .\r\nپيامبر گرامى از شعر اين بانو بسيار مسرور مىشد و مىفرمود كه از شعرش بخواند . « 2 »\r\n6 - رقيقة ، دختر ابى صيفى بن هاشم بن عبد المطلب بن هاشم . اين بانو پيامبر را از اجتماع قريش خبر داد كه به هنگام شب قصد كشتنش دارند و بدين سبب رسول خدا از بستر خارج شد و على عليه السّلام در جاى او خوابيد . « 3 » اين زن اشعار زيبائى دارد ، از جمله شعر او دربارهء استسقاء عبد المطلب است ، محمّد صلّى اللّه عليه و آله در آن زمان كه به سن بلوغ بود همراه جدش بود .\r\nاوّل بيت آن اشعار چنين است :\r\n- به يمن شيبة ( اسم حضرت عبد المطلب ) خداوند شهر ما را سيراب نمود ، در حالى كه گياهان نمىروئيد و باران نمىباريد . « 4 »\r\n7 - أروى دختر عبد المطلب ، عمهء رسول خدا صلّى اللّه عليه و آله ، زنيست كه احتجاج او بر معاويه ، مشهور است كه در شرح حال عمرو بن عاص خواهد آمد . وى اشعارى دارد در سوك پيامبر كه به اين مطلع آغاز مىشود :\r\n- اى چشم ! تو مرا ، تا هنگامى كه زنده هستم با سرشكت يارى كن .\r\nو قسمت ديگر شعر او با اين بيت شروع مىگردد :\r\n- اى رسول خدا ! تو مايهء اميد ما بودى و پيوسته رحمتت شامل حالمان بود و جفائى از\r\n\r\n\r\n","description":"","footnote":"\r\n( 1 ) . اسد الغابة : 5 / 559 ؛ الاصابة : 4 / 321 .\r\n( 2 ) . الاستيعاب ، هامش الاصابة : 4 / 295 ، 296 ؛ اسد الغابة : 5 / 441 .\r\n( 3 ) . الاصابة : 4 / 303 .\r\n( 4 ) . اسد الغابة : 5 / 455 ؛ الخصائص الكبرى : 1 / 80 .\r\n","page_name":" 25 ","page_number":37},
  {"content":"\r\n\r\nشما نديديم .\r\nو در ضمن همين ابيات چنين ادامه مىدهد :\r\n- اى فاطمه ! پروردگار محمّد بر آرامگاه او ، در يثرب درود مىفرستد .\r\n- اى ابو الحسن ! اكنون كه از او جدا شده‌اى با خاطرى دردناك تا آخر دهر بر او بگرى . « 1 »\r\n8 - عاتكه دختر عبد المطلب . 9 - صفيّة دختر عبد المطلب . 10 - هند دختر حارث .\r\n11 - ام سلمه زوجهء پيامبر اكرم . 12 - عاتكه دختر زيد بن عمرو . 13 - خادمهء نبى اكرم امّ ايمن . « 2 »\r\nعائشه همسر پيامبر گرامى شعر زيادى حفظ داشت و بنا به نقل خودش دوازده هزار بيت از لبيد شاعر به خاطر داشت « 3 » و پيغمبر اكرم صلّى اللّه عليه و آله از او مىخواست كه برايش از اشعارى كه حفظ است بخواند از آن جمله است اين دو بيت :\r\n- هرگاه طلا با سنگ محك آزمايش شود ، بدون شك غش آن آشكار مىگردد و طلاى خالص و مغشوش از هم جدا مىشود .\r\n- على عليه السّلام هم در بين ما ، مانند آن سنگ محك است . « 4 »\r\n\r\nمقام شعر و شعرا در نزد ائمه هدى\r\nاين دعوت روحى و يارى دين كه به وسيله شعر انجام مىگرفت و از تأييد قرآن و حديث هم برخوردار بود ، در زمان ائمهء طاهرين نيز چون زمان رسول خدا صلّى اللّه عليه و آله برقرار بود و مردم مجتمع آن روز ، از شعر شعراى اهل بيت ، قلوبشان مسخر مىشد و حقائق مكتب ولايت با جانشان آميخته مىگشت .\r\nپيوسته شعرا از نقاط دور با قصائد مذهبى و چكامه‌هاى دينى خود ، به خدمت ائمه عليهم السّلام مشرف مىشدند و مورد تفقد و اكرام ايشان واقع مىگشتند . و شعر آنان را كه\r\n\r\n\r\n","description":"","footnote":"\r\n( 1 ) . بقيه اشعار را در كتاب الطبقات الكبرى : 4 / 142 ، 143 بنگريد .\r\n( 2 ) . ر ك : الطبقات ابن سعد : 4 / 144 - 148 ؛ المناقب ابن شهر آشوب : 1 / 169 و ديگران .\r\n( 3 ) . الاستيعاب ، پاورقى الاصابة : 3 / 328 .\r\n( 4 ) . كنز المدفون سيوطى 236 .\r\n","page_name":" 26 ","page_number":38},
  {"content":"\r\n\r\nچكيدهء فكر و انديشه‌شان بود به نظر اعجاب مىنگريستند و تحسين مىفرمودند . به احترام مقدمشان ، محفلها تشكيل و دوستان خود را بدان محافل دعوت مىكردند ، و با دادن صله و جائزه‌هاى گرانبها ، شعرا را مورد نوازش و مرحمت قرار مىدادند و نكاتى را كه موجب خلل و نقص شعر آنان بود گوشزدشان مىنمودند ، لذا در دورهء ائمه طاهرين تطوراتى در شعر و ادب پيدا شد و به كمال گرائيد و در اجتماع آن روز از بيشتر علوم و فنون اجتماعى پيشى گرفت . اهميت شعر به جائى رسيد كه به‌پا نمودن مجلس شعر ، و صرف وقت نمودن به خاطر آن در مكتب اهل بيت جزو طاعات شمرده مىشد و گاهى بعضى از اشعار نغز ، در شريف‌ترين اوقات خوانده شده و بر بزرگترين اعمال عبادتى ( مستحبه ) مقدم مىشد چنان كه اين حقيقت را به وضوح از گفتار و رفتار امام صادق عليه السّلام نسبت به ( هاشميات ) كميت شاعر مىيابيم . كميت در ايام تشريق ( روزهائى كه نور ماه به آخرين حد زيادى مىرسد ) در منى بر آن حضرت وارد شد و اجازه خواست تا براى حضرت از اشعار خود بخواند . حضرت فرمود : اين ايام بسيار شريف و باارزش است .\r\nكميت عرض كرد : اين اشعار دربارهء شما سروده شده ! امام چون اين جواب را بشنيد فرمود تا ياران و همراهانش جمع شوند و به كميت هم اجازه داد تا شعرش را بخواند ، كميت هم قصيدهء لاميه از قصايد هاشمياتش را خواند .\r\nپس از تمام نمودن شعر حضرت درباره‌اش دعا فرموده هزار دينار و يكدست خلعت به او مرحمت نمودند ، و ما به زودى مفصل اين بحث مختصر را در شرح حال كميت حميرى ، و دعبل بيان خواهيم كرد .\r\nو نظر به فوائد اجتماعى و دينى كه بر اشعار بار بود ، پيشوايان دين هيچ‌گونه نظرى به شخصيت شاعر نداشتند و نسبت به ساير شؤون و اعمالشان خورده نمىگرفتند هرچند كه شاعرى آلوده و بدمنش بود و از رفتارش ناراضى بودند ولى همين كه افكار و اشعار چنين شعرائى را مىديدند كه در راه هدايت و ترويج دين و بيان حقايق مفيد است از اعمال بدشان چشم‌پوشى و بديده استرحام مىنگريستند و برايشان طلب آمرزش مىنمودند و احساسات مؤمنين را به اطرافشان تحريك مىكردند و براى دلگرمى ايشان\r\n\r\n","description":"","footnote":"","page_name":" 27 ","page_number":39},
  {"content":"\r\n\r\nسخنان اميدزائى مىفرمودند ، برخى از سخنان ائمه هدى دربارهء ايشان - عبارتست :\r\nبر خداوند بزرگ سخت نيست كه گناهان دوستان و ستايشگران ما را ، بيامرزد . و يا آيا بخشودن گناهان دوستداران على عليه السّلام بر خدا سنگين است ؟ و يا هيچ لغزشى براى دوستداران على عليه السّلام رخ نمىدهد مگر اينكه در قدمهاى - ديگر از لغزشها محفوظ مىمانند . « 1 » و در همين قدمهاى ثابت است كه صلاح مجتمع اسلامى محفوظ مىماند و بر همين عقيده است كه ما مىميريم و زنده مىشويم .\r\nو اين فكر صحيحى است از پيشوايان دين ، در اين‌باره كه خود دستورى است ، جهت استوار ساختن پايه‌هاى مذهب و تسخير نمودن قلوب مردم . و نشان - مىدهد كه راه صحيح صرف اموال ، و موارد آن چيست .\r\nوصيّت امام باقر عليه السّلام به امام صادق عليه السّلام مشعر به همين فكر عالى است آنجا كه مىفرمايد : از مال من ( فلان مقدار ) وقف كن براى نوحه‌سرايان كه تا ده سال در منى موقعى كه حاجيان جمعند بر من نوحه‌سرائى كنند ، « 2 » اين تعيين محل و وقت - خود دليل روشنى است بر اينكه غرض امام اين است ، كه نام و خصوصيات و جهات مربوط به امام در گذشته به وسيلهء همين نوحه‌سرايان به گوش مسلمانانى كه در آن اجتماع شركت جسته‌اند ، برسد . تا نفوس را متوجه اين آستان نمايند و بالنتيجه شور و علاقه‌اى نسبت به مذهب اهل بيت در آنها ايجاد شود . همه ساله اين مراسم تجديد شود تا مسلمانان ديگرى كه سالهاى بعد مىآيند به حقائق مكتب اهل بيت آشنا گردند و نسبت به امامت ائمه عليه السّلام متمايل گردند ، و به پيروى از مكتب امامان بر حق تحريك شوند و تعاليم نجات بخششان را به كار بندند . و به همين جهت سرّ عزادارى حضرت سيد شهداء نيز روشن مىشود .\r\nو نظر به همين فوائد ، كه بر شعر مترتب بود شعراى اهل بيت پيوسته مورد خشم و غضب مخالفين بودند ، زيرا مجلس‌آرائى و مديحه‌سرائى آنها بر دشمنان گران مىآمد و\r\n\r\n\r\n","description":"","footnote":"\r\n( 1 ) . ر ك : شرح حال ابى هريره شاعر و سيد حميرى و ديگران .\r\n( 2 ) . كافى : 1 / 360 .\r\n","page_name":" 28 ","page_number":40},
  {"content":"\r\n\r\nبدين جهت مديحه‌سرايان ائمه هدى از كيد و دسيسه‌هاى دشمنان هميشه در هراس بودند و گاهى هم به مقتضاى موقعيت خود براى حفظ جانشان از خانه و زندگى آواره مىشدند و در گوشه‌اى با رنج و مشقّت بسر مىبردند و اگر بعضى از آنها ، دستگير ميشدند مشمول هرگونه شكنجه بودند ، زبانشان بريده مىشد ، تبعيد مىشدند زندان مىرفتند ، كتك مىخوردند و در آخر امر هم شربت مرگ نصيبشان مىگشت .\r\n\r\nمقام شعر و شاعران در نزد بزرگان دين\r\nفقهاء امت اسلامى و زعماى مذهب نيز از سيرهء ائمه معصومين عليهم السّلام پيروى - كردند ، و در راه خدمت به دين ، و حمايت از حريم و ناموس مذهب ، و حفظ و حراست م‌آثر اهل بيت به پا خواستند تا در مجتمع خود نام ائمه را رواج دهند ، نسبت به شعراى - اهل بيت توجه مىنمودند و با دادن جايزه موجبات تشويقشان را فراهم مىكردند و چنان كه به تأليف كتب فقهى ، و معارف اسلامى اهميت مىدادند ، به تدوين كتب شعرى و تشريح فنون ادبى مىپرداختند تا اصول شعر و ادب تقويت شده جاويد بماند .\r\nشيخ عظيم الشأن و بزرگوار ما ، مرحوم كلينى كه بيست سال عمر خود را در راه تأليف كتاب « كافى » صرف نمود ، كتابى دارد مشتمل بر اشعارى ، كه در وصف اهل بيت سروده شده ، و عياشى ، عالم بزرگى كه داراى كتب بسيارى است در فقه شيعه ، كتابى هم به نام « معاريض الشعر » دارد و مرحوم صدوق ، آن جانباختهء احياى فقه و حديث ، داراى كتاب شعرى است . و مرحوم جلودى ، شخصيت بارز شيعه در بصره ، كتابى دارد كه هرچه شعر دربارهء على عليه السّلام سروده شده در آن جمع - نموده است .\r\nاستاد طايفه شيعه ، در الجزيره ، ابو الحسن شمشاطى مؤلف « مختصر فقه اهل بيت » كتابى گرانبها در فنون شعر دارد . و معلم امت اسلامى شيخ عظيم المنزلت ما مرحوم مفيد ، كه خدمات ارزندهء او نسبت به اسلام و مسلمين بر احدى پوشيده نيست كتابى دارد ، در مسائل مربوط به شعر و شاعرى .\r\nسرور طايفه ، سيد جليل القدر مرحوم سيد مرتضى ( علم الهدى ) داراى ديوان مفصل\r\n\r\n","description":"","footnote":"","page_name":" 29 ","page_number":41},
  {"content":"\r\n\r\nشعرى است به علاوه در فنون شعر تاليفات نفيسى دارد و جز اين عده از فقهاى ارزندهء شيعه كه ذكر كرديم فقهاء و علماى ديگر شيعه هم مشوق اين راه بوده‌اند و علماى بزرگ پيوسته در اعياد مذهبى ، از قبيل روزهاى ولادت ائمهء عليهم السّلام و روز عيد غدير مجالسى تشكيل مىدادند و در روزهاى وفات آنان شعرا در مجالس گرد مىآمدند و مرثيه‌سرائى ميكردند و بدين‌وسيله مكتب اهل بيت را احياء مىنمودند و دلهاى شنوندگان را از مهر و محبت به اين خاندان لبريز ، و پيوند معنوى مردم را با ايشان محكم مىساختند ، شعرا در اين مجالس مورد احترام و تكريم بودند و جائزه‌هاى شايسته‌اى به آنها اعطاء مىشد ، تازه اين اجر دنيوى ايشان بود در حالى كه اجر - و پاداش اخروى آنها نزد خداوند ثابت و برقرار بود .\r\nاين روش و گرايش نيكو ، در بعضى از اعصار بيشتر از عصر ديگر رونق مىيافت و مورد عنايت بيشترى قرار مىگرفت و در مردم نشاط و احساسات بيشترى حس مىشد و نتائج گرانبهائى نصيبشان مىگشت ، دوران سرور بزرگ ما آية اللّه بحر العلوم و استاد گرانقدر مرحوم كاشف الغطاء را مىتوان از دوره‌هاى رونق مكتب اهل بيت شمرد .\r\nاما اين زمان چطور ؟ آيا چنان مجالسى برپا مىگردد كه احياء مكتب آنان گردد ؟\r\nبايد براى بيان حال اين عصر به اين شعر تمسك جست :\r\n- آن محفلها تهى گشت و محفل‌نشينان پرشور و نشاط به سراى ديگر رهسپار شدند . و آن‌سان كه بر محفل‌نشينان جور و ستم نمود و پراكنده‌شان كرد خود نيز پراكنده و نابود گشت .\r\nآرى ، از دودمان پاك پيامبر ، مىتوانيم ، پيشواى مجدّ دامت آية اللّه شيرازى ساكن سامراء را نام ببريم كه امت اسلامى در زير سايهء آن رادمرد اسلام آرميده بودند و رشتهء رهبريش جهان اسلام را دربر گرفته بود .\r\nآن مرد بزرگ در ايام ( اعياد و وفيات ) پيوسته محافل و مجالس دينى تشكيل مىداد و ادباء و شعراء نامى نواحى مختلفه در آن مجالس شركت مىجستند و با انشاء قصائد خود مورد عواطف ايشان قرار مىگرفتند و از تشويقها و عطاياى آن بزرگوار بهره‌مند\r\n\r\n","description":"","footnote":"","page_name":" 30 ","page_number":42},
  {"content":"\r\n\r\nشده و سپس به جايگاه خود بازمىگشتند ولى افسوس :\r\n- آنان‌كه در سايه‌شان همه زندگى خوش داشتند ؛ رفتند .\r\nيكى از نمونه‌هاى اين درگاه شاعر روشن‌دل اهل بيت عصمت ، سيد حيدر حلّى است ، در يكى از مراسم مذهبى قصيدهء شيوائى سرود و آهنگ درگاه سيد شيرازى نمود ، پس از برگزارى مجلس سيد قصد داشت 20 ليرهء عثمانى به عنوان صله ، به سيد حيدر بدهد ، ولى بعد از اينكه قضيه را با عموى خود حاج ميرزا اسماعيل در ميان گذاشت ، وى صلاح نديد ، كه كم است : گفت : « او شاعر دربار اهل بيت است و اين مقدار زيبندهء مقام ايشان نيست ، سيد حيدر از امثال دعبل و حميرى و نظاير اين دو برتر مىباشد ، پيشوايان دين به شاعران زمان خود كيسه‌هاى پر از طلا مىدادند و سزاوار است شما يكصد ليره بدست شريف خود به ايشان بدهيد » و بر اين اساس آية اللّه بزرگ و مرجع عاليقدر شيعه به زيارت سيد حيدر رفت و مبلغ صد ليره ، به عنوان صله با كمال تجليل و احترام به سيد حيدر مرحمت فرمودند و دست شاعر اهل بيت را بوسيدند .\r\nاين داستان شگفت را جمعى كه در آن دوران طلائى مىزيستند از جمله فرزند گرانقدر ايشان آية اللّه ميرزا على آقا نقل نموده‌اند و خود فرزند هم به پيروى از روش پسنديدهء پدر به اين نحو مجالس عنايتى خاص داشت و شعرا را به اين مجالس دعوت و تشويق مىنمود و به وسيلهء ايشان اين روش در نجف اشرف معمول گرديد .\r\nو ما ، نمىتوانيم بيش از اين در اين زمينه سخن گوئيم و اين مختصر اشاره هم به منزلهء آه سوزانى بود كه از سينهء دردناك برخاست و حسرت و اندوهى است كه از دلى افسرده ، بيرون ريخت ، اكنون كه زمان ما اين سيره ترك شده و از فوائدش محروميم و در نتيجه نه شورى در مردم ايجاد مىشود و نه نشاطى در مردم مشاهده مىگردد و با نيروهاى فساد و تباهى هيچ ستيزى نمىشود .\r\nآرى ، روزگار داراى فراز و نشيب است . اكنون شعر و ادب ، چون دوران جاهليت به سير قهقرائى مبتلا شده و آنچه سروده مىشود پيرامون مطالب مبتذل و اوهام و افسانه‌هاى عشقى مسموم‌كننده است ، دوران درخشان شعر سپرى شده ديگر ما آن\r\n\r\n","description":"","footnote":"","page_name":" 31 ","page_number":43},
  {"content":"\r\n\r\nارزندگانيكه يك دنيا مفهوم را در غالب شعر به مردم مىدادند نمىيابيم و نه آن فقهاى ارزنده پيدا هستند ، ديگر چه مىشود گفت در جائى كه اطاعتى در بين نباشد .\r\nروش ما در اين كتاب چنان است كه هرجا به شعرى از شعراى قرن اول برخورديم كه مشتمل فضائل آل اللّه باشد ذكر مىكنيم و دو شرط را رعايت مىكنيم يك اينكه آن فضائل يادشده در قرآن و حديث موجود باشد و ديگر اينكه از طريق اهل سنت به ما رسيده باشد ، اميد چنان است كه اهل بحث و تحقيق بدين وسيله به موقعيت شعراى ما پى برند كه چه مقدار به قرآن و حديث احاطه داشته‌اند .\r\nعبد الحسين امينى\r\nو آخر دعوانا ان الحمد للّه رب العالمين\r\nو آخرين سخن ما ستايش مخصوص ذات خداوند ، پروردگار عالميان است .\r\n\r\n","description":"","footnote":"","page_name":" 32 ","page_number":44},
  {"content":"\r\n\r\n\r\nغديريه‌سرايان سدهء اوّل هجرى\r\nترجمه : محمد تقى واحدى\r\n\r\n","description":"","footnote":"","page_name":" 33 ","page_number":45},
  {"content":"\r\n . \r\n","description":"","footnote":"","page_name":" 34 ","page_number":46},
  {"content":"\r\n\r\n\r\n1 امير المؤمنين على عليه السّلام\r\nكتاب را به نام مولايمان على امير المؤمنين عليه السّلام آغاز كرده و تبرك مىجوييم . او خليفهء پيامبر خداست . همانا على عليه السّلام بعد از رسول اكرم صلّى اللّه عليه و آله فصيح‌ترين و آشناترين مردم است به خصوصيات و موازين كلام عرب ، و از كلام پيامبر گرامى « من كنت مولاه فهذا علىّ مولاه » چنين فهميده مىشود كه مولا يعنى امامى كه طاعتش چون پيامبر ، بر همه واجب است .\r\nو آن حضرت چنين مىسرايد :\r\n- محمّد ، پيامبر خدا ؛ برادر مهربان من « 1 » و حمزه ، سرور شهيدان عموى من است .\r\n- و جعفر ، آنكه روز و شب با ملائكه در پرواز است ، پسر مادر من است .\r\n- دختر پيامبر سبب آرامش دل و همسر من است ، خون و گوشت او با خون و گوشت من آميخته است .\r\n- و دو نوهء پيامبر ، پسران من و فاطمه‌اند ، ( به من بگوييد ) كدامين شماها چنين بهره‌اى داريد ؟\r\n\r\n\r\n","description":"","footnote":"\r\n( 1 ) . در تاريخ ابن عساكر و ديگر مصادر ، به جاى ( برادر مهربان ) ، ( پدرزن ) آمده است .\r\n","page_name":" 35 ","page_number":47},
  {"content":"\r\n\r\n- از روى درك و علم ، قبل از همهء شما ، اسلام اختيار نمودم « 1 » .\r\n- و پيامبر خدا ، در روز غدير خم ، به امر خدا ، ولايتم را بر شما واجب نمود « 2 » .\r\n- پس واى بر آنكه در روز بازپسين به ملاقات خدا رسد ، در حالى كه به من ظلم نموده باشد .\r\nاين اشعار را امير مؤمنان در جواب نامهء معاويه نگاشتند :\r\nنامهء معاويه چنين بود :\r\nمن داراى فضائلى هستم ، پدرم در جاهليّت بزرگ و آقا بود ، در اسلام به پادشاهى رسيدم . خويشاوند پيامبر ، و دايى مؤمنين ، و نويسندهء وحى الهى هستم .\r\nامير المؤمنين بعد از خواندن نامه فرمود :\r\nآيا پسر هند جگرخوار به اين فضائل بر من برترى مىجويد ؟ بعد به جوانى كه نزديكشان بود فرمودند بنويس : محمّد النبىّ اخى و صنوى ، تا آخر اشعار كه ترجمه‌اش گذشت .\r\nو چون معاويه اشعار حضرت را خواند ، امر كرد كه از دسترس مردم شام دور نگه دارند ، مبادا به سوى حضرت متمايل گردند .\r\nامت اسلامى ، صدور اين ابيات را حتمى دانسته و بر صحت آن همداستانند ، جز اينكه هرگروهى از اهل حديث ، آنچه را كه از اين اشعار منظورشان بوده مورد بحث و تحقيق قرار داده‌اند . بدون اينكه كوچكترين ترديدى در صدور آن از حضرت ، ابراز\r\n\r\n\r\n","description":"","footnote":"\r\n( 1 ) . در روايت ابن ابى الحديد و ابن حجر و ابن شهر آشوب غلاما ما بلغت اوان حلمى آمده است و در روايت ابن الشيخ و بعضى ديگر صغيرا ما بلغت اوان حلمى آمده ، ولى شيخ طبرسى بعد از اين بيت ، چنين مىافزايد :\r\n و صليت الصلاة و كنت طفلا * مقرا بالنبى فى بطن امى \r\nدر حالى كه طفل بودم با پيامبر نماز خواندم و موقعى كه در شكم مادر مىزيستم اقرار به پيامبر نمودم .\r\n( 2 ) . دكتر احمد رفاعى در حاشيهء معجم الادباء چنين نقل مىكند :\r\n و اوصانى النبى على اختيار * ببيعته غداة غدير خم \r\nولى در اين شعر تغييرى رخ داده كه بعدا مطلع خواهى شد .\r\n","page_name":" 36 ","page_number":48},
  {"content":"\r\n\r\nدارند ؛ و به زودى خواهيم گفت كه اين قصيده از قصايد مشهور است و اغلب حفّاظ و راويان ثقه و آنان كه به دقت نظر موصوفند ، آن را روايت نموده‌اند .\r\nو جمعى از بزرگان اهل سنت ، از بيهقى نقل كرده‌اند : حفظ اين اشعار بر همهء دوستداران على عليه السّلام واجب است تا مفاخر آن حضرت را بدانند .\r\nو امّا راويان اين اشعار از شيعيان عبارتند از :\r\n1 - معلّم امت شيخ مفيد ( م 413 ) ، تمام قصيده را روايت نموده و گويد : چگونه اين اشعار را انكار كنيم ، و حال اينكه به حدى مشهور است كه هيچگونه خلافى در آن ننموده‌اند و چنان در بين مردم منتشر است كه عامهء مردم ، چه رسد به خاصه ، آن را نقل نموده‌اند . « 1 »\r\nاين شعر ، مبين تقدّم على در ايمان است كه از روى معرفت و بينش عقلى و علم ، به حقانيّت اسلام اقرار نموده و همچنين تصريح به امامت آن حضرت بعد از رسول اكرم صلّى اللّه عليه و آله دارد .\r\n2 - شيخ ما ، كراجكى ( م 449 ) « 2 » .\r\n3 - ابو على فتال نيشابورى « 3 » .\r\n4 - ابو منصور طبرسى ، كه يكى از مشايخ و اساتيد روايتى ابن شهر آشوب است « 4 » .\r\n5 - ابن شهر آشوب ( م 588 ) « 5 » .\r\n6 - ابو الحسن اربلى ( م 692 ) « 6 » .\r\n7 - ابن سنجر نخجوانى « 7 » و گويد : براى على عليه السّلام ديوانى است كه در آن شك و ترديد راه ندارد .\r\n8 - شيخ على بياضى ( م 877 ) « 8 » .\r\n\r\n\r\n","description":"","footnote":"\r\n( 1 ) . الفصول المختاره : 2 / 78 .\r\n( 2 ) . كنز الفوائد 122 .\r\n( 3 ) . روضة الواعظين 76 .\r\n( 4 ) . احتجاج 79 .\r\n( 5 ) . مناقب : 1 / 356 .\r\n( 6 ) . كشف الغمة 92 .\r\n( 7 ) . تجارب السلف 42 .\r\n( 8 ) . الصراط المستقيم .\r\n","page_name":" 37 ","page_number":49},
  {"content":"\r\n\r\n9 - مجلسى ( م 1111 ) « 1 » .\r\n10 - سيد صدر الدين على خان مدنى ( م 1120 ) در الدرجة الرفيعة .\r\n11 - شيخ ابو الحسن شريف « 2 » .\r\nو راويان اين قصيده از اهل سنت عبارتند از :\r\n1 - حافظ بيهقى ( م 458 ) كه شرح حالش گذشت ، قصيده را تماما نقل كرده و مىگويد : بر هرشخصى كه دوستدار على است واجب است اين قصيده را حفظ كند تا مفاخر آن حضرت را بداند . « 3 »\r\n2 - ابو الحجاج يوسف بن محمّد بلوى مالكى مشهور به ابن الشيخ ( م 605 ) ، مىنويسد :\r\nامّا على جايگاه و شرافتى بس بلند دارد ، نخستين كسى است كه اسلام آورد ، همسر فاطمه دختر پيغمبر است و هنگامى كه بعضى از دشمنانش بر آن حضرت فخر فروخت ، با سرودن ابياتى ، مفاخر خود را بيان فرمود ، و از حمزه عموى خود و جعفر فرزند مادر خود نام برد و سرود :\r\nمحمّد پيامبر خدا و برادر مهربان من است . تا آخر بيتى كه داستان غدير را ذكر مىكند « 4 » و مىگويد : مراد از اين شعر سخن پيامبر است كه فرمود :\r\nهركس كه من مولاى اويم ، على مولاى اوست . پروردگارا ! دوست بدار آن كس كه على را دوست دارد ! و دشمن بدار آن را كه على را دشمن بدارد !\r\n3 - حافظ ابو الحسين زيد بن حسن تاج الدين كندى حنفى ( م 613 ) پنج بيت از قصيده را از طريق ابن دريد ، نقل نموده است « 5 » .\r\n4 - ياقوت حموى ( م 626 ) ، كه ذكرش گذشت ، « 6 » شش بيت از اين قصيده را ذكر كرده\r\n\r\n\r\n","description":"","footnote":"\r\n( 1 ) . بحار الأنوار 9 / 375 .\r\n( 2 ) . ضياء العالمين تأليف شده 1137 .\r\n( 3 ) . ر ك : الغدير ( متن عربى / چ 2 ) : 1 / 110 .\r\n( 4 ) . الف باء : 1 / 439 .\r\n( 5 ) . المجتنى 39 .\r\n( 6 ) . ر ك : الغدير ( متن عربى / چ 2 ) : 1 / 119 .\r\n","page_name":" 38 ","page_number":50},
  {"content":"\r\n\r\nو دكتر احمد رفاعى مصرى هم ، در تعليق كتاب ، دو بيت ديگر اضافه نموده است « 1 » .\r\n5 - ابو سالم محمّد بن طلحة شافعى ( م 652 ) كه شرح حالش ، در گروه شعراى قرن هفتم خواهد آمد ، همه قصيده را ذكر كرده و مىگويد : اين قصيده را كسانى روايت نموده‌اند كه به دقت نظر ، و درستكارى معروف بوده‌اند « 2 » .\r\n6 - سبط ابن جوزى حنفى ( م 654 ) كه شرح حالش گذشت « 3 » همه قصيده را با اختلاف مختصرى در بعضى ابيات ، نقل نموده است « 4 » .\r\n7 - ابن ابى الحديد ( م 658 ) دو بيت از اين قصيده را ذكر و به واسطه شهرت آن ، به همان‌قدر اكتفا مىنمايد « 5 » .\r\n8 - ابو عبد اللّه محمّد بن يوسف كنجى شافعى ( م 658 ) ، قصيده را ذكر نموده ، و سپس درباره استدلال بر سبقت على به اسلام گويد :\r\nبه درستى كه على عليه السّلام در ابياتى كه سروده به قسمتى از اين امر اشاره مىنمايد و راويان موثق هم ، آن را نقل كرده‌اند و سپس بيت اوّل ، سوم ، پنجم و هفتم را ذكر مىكند « 6 » .\r\n9 - سعيد الدين فرغانى ( م 699 ) ، شرح حالش گذشت « 7 » در شرح قصيده تائيّهء ابن فارض به مناسبت اين شعر گويد :\r\n- على به سبب علمى كه از پيامبر دريافت كرده ، هرآنچه مشكل باشد ، با تأويلات صحيح ، آشكار مىسازد .\r\nاين دو بيت را به عنوان شرح و توضيح آورده است :\r\n- پيامبر گرامى به من وصيت نمود و مرا براى امتش اختيار كرد و به حكمم رضايت داد .\r\n- و آن ولايتى كه بر شما داشت ، در روز غدير خم براى من لازم شمرد .\r\n10 - شيخ الاسلام ، ابو اسحاق حموى ( م 722 ) ، شرح حالش گذشت . « 8 » قصيده را در\r\n\r\n\r\n","description":"","footnote":"\r\n( 1 ) . معجم الادباء : 5 / 266 .\r\n( 2 ) . مطالب السؤول 11 ، چاپ ايران .\r\n( 3 ) . ر ك : الغدير ( متن عربى / چ 2 ) : 1 / 120 .\r\n( 4 ) . تذكرة خواص الامة 62 .\r\n( 5 ) . شرح نهج البلاغة 2 / 377 .\r\n( 6 ) . مناقب 41 .\r\n( 7 ) . ر ك : الغدير ( متن عربى / چ 2 ) : 1 / 123 .\r\n( 8 ) . ر ك : الغدير ( متن عربى / چ 2 ) : 1 / 113 .\r\n","page_name":" 39 ","page_number":51},
  {"content":"\r\n\r\nفرائد السمطين از اوّل آن تا بيت ولايت ذكر كرده و يك بيت هم ، قبل از آن اضافه نموده است كه عبارتست از :\r\n و أوصانى النبي على اختيار * لأمته ، رضي منه بحكمى \r\n11 - ابو الفداء ( م 732 ) ، تنها بيتى كه سبقت اسلام حضرت را بيان مىكند ، ذكر نموده است « 1 » .\r\n12 - جمال الدين محمّد بن يوسف زرندى ( م پس از 750 ) قصيده را جز بيت فويل ثمّ ويل ثمّ ويل در درر السمطين نقل نموده است .\r\n13 - ابن كثير شامى ( م 774 ) ، شرح احوالش گذشت . « 2 » پنج بيت قصيده را در تاريخ خود از ابى بكر بن دريد ، از دماد ، از ابى عبيدة نقل كرده است « 3 » .\r\n14 - خواجه پارسا حنفى ( م 822 ) ، شرح حالش گذشت . « 4 » همه قصيده را در كتاب خود فصل الخطاب ، از كتاب اربعين تاج الاسلام خدابادى بخارى روايت كرده است .\r\n15 - ابن صباغ مالكى مكّى ( م 855 ) ، شرح حالش گذشت . « 5 » همهء قصيده را ذكر ، و راويانش را به دقت‌نظر و درستكارى مىستايد « 6 » .\r\n16 - غياث الدين خواندمير « 7 » قصيده را در كتاب خود از فصل الخطاب خواجه پارسا روايت كرده است « 8 » .\r\n17 - ابن حجر ( م 974 ) ، شرح حالش گذشت . « 9 » پنج بيت قصيده را نقل كرده و كلام بيهقى را كه گذشت ذكر نموده است « 10 » . ولى در نسخهء خطى صواعق تمام قصيده مذكور موجود است و همچنين قندوزى صاحب ينابيع المودة تمام هفت بيت را از صواعق نقل مىكند و اين خود مؤيد درستى نقل او از بيهقى است . امّا هنگام چاپ صواعق دستهاى\r\n\r\n\r\n","description":"","footnote":"\r\n( 1 ) . تاريخ ابو الفداء : 1 / 118 .\r\n( 2 ) . ر ك : الغدير ( متن عربى / چ 2 ) : 1 / 126 .\r\n( 3 ) . البداية و النهاية : 8 / 8 .\r\n( 4 ) . ر ك : الغدير ( متن عربى / چ 2 ) : 1 / 129 .\r\n( 5 ) . ر ك : الغدير ( متن عربى / چ 2 ) : 1 / 131 .\r\n( 6 ) . الفصول المهمة 16 .\r\n( 7 ) . مذهب خواندمير ( از لحاظ تشيع و تسنن ) مورد بحث و نظر است .\r\n( 8 ) . حبيب السير : 2 / 5 .\r\n( 9 ) . ر ك : الغدير ( متن عربى / چ 2 ) : 1 / 135 .\r\n( 10 ) . الصواعق 79 .\r\n","page_name":" 40 ","page_number":52},
  {"content":"\r\n\r\nناشر امين ! ! بيت ولايت حضرت امير مؤمنان و ابيات بعد از آن را حذف نموده است .\r\n18 - متقى هندى ( م 975 ) ، شرح حالش گذشت . « 1 » نامهء معاويه و پنج بيت از قصيدهء جواب حضرت امير را ذكر مىكند « 2 » .\r\n19 - اسحاقى نامهء معاويه و همه قصيده را ذكر نموده ، « 3 » ولى بيت ولايت در آن اين گونه است :\r\n و أوجب طاعتي فرضا عليكم * رسول اللّه يوم غدير خمّ\r\nفويل ثمّ ويل ثمّ ويل * لمن يرد القيامة و هو خصمي \r\n20 - حلبى شافعى ( م 1044 ) ، شرح احوالش گذشت . « 4 » فقط بيتى را كه راجع به سبقت اسلام امير المؤمنين است ذكر مىكند « 5 » .\r\n21 - شبراوى شافعى ، استاد دانشگاه ازهر مصر ، ( م 1172 ) ، پنج بيت از قصيده را نقل نموده است « 6 » .\r\n22 - سيد احمد قادين خانى ، در هداية المرتاب همه قصيده را به اضافهء كلام بيهقى ، نقل مىكند .\r\n23 - سيد محمود آلوسى بغدادى ( م 1270 ) ، كه احوالش گذشت . « 7 » قصيده را به جز بيت اوّل و آخر آن از شاعر توانا ، عبد الباقى عمرى آورده و گفته است : اين قصيده بواسطه ثقات از على عليه السّلام نقل شده است « 8 » .\r\n24 - قندوزى حنفى ( م 1293 ) ، احوالش گذشت . « 9 » از ابن حجر نقل نموده است « 10 » و هم از اربعين تاج الاسلام خدابادى بخارى ، نقل مىكند « 11 » .\r\n25 - سيد احمد زينى دحلان ( م 304 ) ، شرح حالش گذشت . « 12 » تنها بيتى را كه مشعر\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 1 / 135 .\r\n( 2 ) . كنز العمال : 6 / 392 .\r\n( 3 ) . لطايف اخبار الدول 33 .\r\n( 4 ) . ر ك : الغدير ( متن عربى / چ 2 ) : 1 / 139 .\r\n( 5 ) . السيرة النبوية : 1 / 286 .\r\n( 6 ) . الاتحاف بحب الاشراف 181 ، و در چاپ ديگر 69 .\r\n( 7 ) . ر ك : الغدير ( متن عربى / چ 2 ) : 1 / 147 .\r\n( 8 ) . شرح عينيه 78 .\r\n( 9 ) . ر ك : الغدير ( متن عربى / چ 2 ) : 1 / 147 .\r\n( 10 ) . ينابيع المودة 291 .\r\n( 11 ) . ينابيع المودة 371 .\r\n( 12 ) . ر ك : الغدير ( متن عربى / چ 2 ) : 1 / 147 .\r\n","page_name":" 41 ","page_number":53},
  {"content":"\r\n\r\nبر سبقت اسلام على است نقل نموده و سپس مىگويد : اين بيت را على عليه السّلام در جواب نامهء معاويه نوشت و سپس كلام بيهقى را كه گذشت نقل مىكند « 1 » .\r\n26 - شيخ محمّد حبيب اللّه شنقيطى مالكى ، تمامى قصيده را نقل نموده و آن را از جمله رواياتى مىشمرد كه مورد اطمينان است ، و استنادش را به على عليه السّلام صحيح مىداند « 2 » .\r\nتوجه : ابن عساكر يك بيت از قصيده را براى بيان فرق بين صهر ( پدرزن ) و ختن ( منسوبين زن يا شوهر دختر ) ، آورده و منسوب به حضرت مىداند « 3 » و آن بيت عبارت است :\r\n محمّد النبى اخى و صهرى * احب الناس كلهم إليّا \r\nو اشتباهى كه كرده اين است كه ، مصرع دوم منسوب به ابى الاسود دوئلى است زيرا وى در شعر خود مىگويد :\r\n بنوعم النبى و أقربوه * أحب الناس كلهم إليّا \r\n\r\nتصحيح اشتباه :\r\nگمان نمىكنم كه بر اساتيد مصر ، صحيح لفظ غدير خم پوشيده باشد و يا در كاوشهاى علمى خود در كتب سير به حقيقت واقعهء غدير برنخورده باشند ، گرچه بعضى از ايشان گفته است : غدير خم اسم جنگ معروفى بوده ، ولى ما از اين تجاهل مىفهميم كه ايشان را با اين لفظ حساب دگرى است ، يا اينكه مىخواهند امت اسلامى را در جهل و نادانى نگه دارند و بيشتر تأسفم بر اين است كه آقايان حتى از تصحيح اين لفظ در مؤلفات خود ، خوددارى نموده و خواننده را در سرگردانى و حيرت قرار داده‌اند .\r\nمثلا استاد بزرگ ، دكتر احمد رفاعى شعر حضرت على عليه السّلام را نقل مىكند و بيت ولايت را چنين ضبط مىكند :\r\n\r\n\r\n","description":"","footnote":"\r\n( 1 ) . السيرة النبوية ، حاشيهء السيرة الحلبية : 1 / 190 .\r\n( 2 ) . كفاية الطالب 36 .\r\n( 3 ) . تاريخ ابن عساكر 315 .\r\n","page_name":" 42 ","page_number":54},
  {"content":"\r\n\r\n و اوصانى النبىّ على اختيار * ببيعته غداة غد برحم « 1 » \r\nو از اين هم عجب‌تر اينكه ، در آخر كتاب فهرست شهرها و امكنه و آبها را قرار داده و از غدير خم با اينكه در چند جاى معجم الادباء نام برده شده ، اسمى نبرده و چشم‌پوشى نموده است .\r\nو استاد محمّد حسين مصحّح كتاب ثمار القلوب چاپ مصر به سال 1326 ه با اينكه در ص 511 سطر 6 ، 8 و 12 لفظ غدير خم مكرّر ذكر شده است به صورت غلط غدير حم آورده است ، در حالى كه در نسخه ثمار القلوب غدير خم ضبط است و مصحح كتاب لطايف اخبار الدول چاپ مصر به سال 1310 ه بيت مربوط به ولايت را چنين نوشته :\r\n و أوجب طاعتي فرضا عليكم * رسول اللّه يوم غدا برحمي \r\nو شما به وضوح در مطبوعات غير مصر هم ، چنين تصحيفاتى را خواهيد ديد .\r\n\r\nتشكر و انتقاد\r\nدو كتاب بزرگ را كه مىتوان از محسنات اين عصر شمرد ، موجب تحسين و اعجاب من شده است . يكى كتاب جمهرة خطب العرب و ديگر كتاب جمهرة رسائل العرب كه محقق عاليقدر و نويسنده مشهور آقاى احمد زكى صفوت ، آنها را تأليف نموده است .\r\nمؤلّف محترم ، در جمع‌آورى اين دو اثر نفيس رنج بسيارى متحمل شده و خاطرات گذشته امت عرب را ، كه در حال نابودى بود دوباره زنده نمود و سزاوار است كه مردم از وجدان بيدار نويسنده و اين خدمت گرانبهاى علمى سپاسگزارى و قدردانى نمايند .\r\nولى نقد ما بر نويسنده اين است كه چگونه نامهء حضرت امير مؤمنان را كه به شعر جواب نامهء معاويه را داده ، در اين مجموعه ذكر نكرده با اينكه در كتب مصادر كتاب ايشان موجود است ، در حالى كه ايشان نامه‌هاى مختصرترى را كه از حيث سند و مدرك ضعيف است و فايدهء ادبى و تاريخى كمى دارد ، در كتاب خود نقل نموده و حتى بعضى آثار بىارزش را كه از حقيقت دور و سراسر جنايت و دروغ است در كتاب خود آورده\r\n\r\n\r\n","description":"","footnote":"\r\n( 1 ) . تعليقهء معجم الادباء : 14 / 48 ، چاپ مصر ، 1357 ه\r\n","page_name":" 43 ","page_number":55},
  {"content":"\r\n\r\nاست ، مانند بعضى از نامه‌هاى ساختگى منسوب به ابن عبّاس به امير مؤمنان كه قلمهاى مزدور عمّال خيانت‌پيشه بنى اميّه ، آنها را بر چهرهء تاريخ اسلام نقش نموده است ، و همين است جاى اعتراض بر استاد بزرگ كه فعلا از بيان علتش خوددارى مىكنيم .\r\nو از همه دردناكتر اينكه خطبهء حضرت رسول اكرم صلّى اللّه عليه و آله را در روز غدير خم ذكر نكرده است با اينكه اهميت خطبه حضرت و روز غدير خم در تاريخ اسلام ، و در نزد مسلمين مشهور و معلوم است به نحوى كه روايات اين دو واقعه در كتب حديث به حدّ تواتر رسيده است كه در جلد اوّل الغدير شرحش گذشت .\r\nحالا فرض مىكنيم كه همهء خطبهء حضرت و شرح آن روز ، در مصادر مورد اعتماد ايشان نبود ولى مقدارى از خطبه را كه مورد قبول شيعه و سنّى است چرا نام نبرده ، و نقل نكرده است و نويسنده خود مىداند كه چرا نامى نبرده چنان كه بر ما هم اين امر مخفى نيست كه از تصريح به آن خوددارى مىشود .\r\n\r\nاشعار امير مؤمنان به سند ديگر\r\nامام على بن احمد واحدى شده بودند ، از ابى هريره نقل كند : عده‌اى از اصحاب رسول خدا دور هم جمع شده بودند ، و مناقب خود را بازگو مىكردند . از جمله : ابو بكر ، عمر ، عثمان ، طلحه ، زبير ، فضل بن عبّاس ، عمار ، عبد الرحمن بن عوف ، ابو ذر ، مقداد ، سلمان و عبد اللّه بن مسعود ، بودند ، سپس حضرت على عليه السّلام بر آنها وارد شد و پرسيد : در چه موضوعى سخن مىگوييد ؟\r\nگفتند : فضائل و مناقب خود را كه از رسول خدا صلّى اللّه عليه و آله شنيده‌ايم ذكر مىكنيم . حضرت فرمود : پس حالا به سخنان من گوش دهيد و اين اشعار را سرود :\r\n- مردم به خوبى دانستند كه سهم من در ترويج اسلام از همه فزونتر است .\r\n- و احمد ، پيامبر خدا صلّى اللّه عليه و آله برادر و خويشاوند و پسر عموى من است .\r\n- و منم ، كه عرب و عجم را به سوى اسلام راهبرى مىكنم .\r\n- و منم كه بزرگان و گردنكشان و دليران كفار را به خاك و خون كشيدم .\r\n\r\n","description":"","footnote":"","page_name":" 44 ","page_number":56},
  {"content":"\r\n\r\n- اين قرآن است كه همگان را به دوستى و پيروى از من خواند .\r\n- و همچنانكه هارون برادر موسى ، وصى و جانشين او بود ، من هم برادر محمّدم ، همين است فخر من .\r\n- و بر اين اساس ، مرا در غدير خم ، پيشواى مسلمين نمود .\r\n- حال با اين همه فضائل كداميك از شما در اسلام آوردن و خويشاوندى ، و سوابق درخشان مىتواند با من برابرى كند .\r\n- واى بر آنكه ، فرداى قيامت ، هنگام ملاقات با خدا ، به من ظلم كرده باشد و واى بر كسى كه ، وجوب طاعتم را انكار كند و حقم را پايمال نمايد .\r\n- و واى بر آن بدبختى كه از روى سفاهت ، بدون اينكه تقصيرى در من ببيند ، با من دشمنى نمايد .\r\nاين روايت و اشعار را ، واحدى از قاضى ميبدى شافعى « 1 » ، و قندوزى حنفى نقل مىكند « 2 » .\r\n\r\nشاعر را بشناسيم\r\nاو ، امير مؤمنان ، سيد مسلمانان ، رهبر پيشكسوتان در ايمان ، و خاتم اوصياء است .\r\nاوّلين كسى است كه به رسالت محمّد صلّى اللّه عليه و آله ايمان آورد و وفادارترين مردم به عهد الهى است ، در مزاياى انسانى بزرگترين مردم ، و در پايدارى در راه حق استوارترين آنان است .\r\nداناترين مردم به احكام خدا ، پرچم هدايت خلق ، تابشگاه ايمان ، در حكمت ، خودباخته و بىقرار در ذات خدا و جانشين پيغمبر « 3 » است كه درود بر محمّد و او باد .\r\nاو ، علىّ بن ابى طالب عليه السّلام است ، پاك‌مردى از خاندان هاشم ، كه در خانهء خدا ديده به\r\n\r\n\r\n","description":"","footnote":"\r\n( 1 ) . شرح ديوان منسوب به امير المؤمنين عليه السّلام 405 - 407 .\r\n( 2 ) . ينابيع المودة 68 .\r\n( 3 ) . همهء اين پانزده جمله ، از سخن پاك پيامبر است كه حفاظ حديث آن را نقل نموده‌اند . براى اطلاع به مسند احمد 331 و 335 و 182 و 189 ؛ حلية الاولياء : 1 / 63 - 68 مراجعه شود .\r\n","page_name":" 45 ","page_number":57},
  {"content":"\r\n\r\nجهان گشود ، كسى است كه خانهء خدا را از بتها پاك نمود ، و بالاخره در سال 40 ، در خانهء خدا ( مسجد كوفه ) ، در محراب عبادت به شهادت رسيد ، پايان زندگيش چنان گذشت كه ابتداى تولدش بوده ، زادهء خانهء خدا ، در پايان زندگى در خانه‌اى كه از بزرگترين خانه‌هاى خداست شربت شهادت نوشيد و مسير زندگى او در بين اين مبدء و منتهى پيوسته با مبدء اعلى بود .\r\n\r\n","description":"","footnote":"","page_name":" 46 ","page_number":58},
  {"content":"\r\n\r\n\r\n2 حسان بن ثابت\r\n\r\n[ شعرى از وى 
  ]\r\n- پيامبر بزرگوار ، در روز غدير به مسلمانان ندا كرد ! و گفت :\r\n- نبى و مولاى شما كيست ؟ بدون هيچگونه درنگ و چشم‌پوشى گفتند :\r\n- خداوند مولاى ماست و تو پيامبر مايى و از ما ، هيچگونه عصيانى در اين زمينه نخواهى ديد .\r\n- پيغمبر اكرم به على فرمود : برخيز كه تو بعد از من پيشواى اين خلقى .\r\n- هركه من مولاى اويم ، على مولاى اوست ، و بر شماست كه به راستى پيرو او باشيد .\r\n- خداوندا ! دوستدار دوستان او باش و دشمن دشمنانش !\r\n\r\nسخنى در زمينهء اين شعر\r\nاوّلين قصيده‌اى كه راجع به داستان غدير سروده شده ، همين شعر است و حسّان در حضور بيش از صد هزار نفر جمعيت كه در ميانشان سخنوران و شاعران بنامى بوده و بزرگان قريش ، كه به دقائق سخنسرايى واقف بودند ، اين قصيده را خواند و فصيح‌ترين مرد عرب خود رسول اكرم صلّى اللّه عليه و آله بود كه زينت‌بخش آن مجمع باشكوه بود و شاعر را تصديق فرمود و مورد عنايت و لطف خود قرار داد : كه چه نيكو اين حادثه را به شعر\r\n\r\n","description":"","footnote":"","page_name":" 47 ","page_number":59},
  {"content":"\r\n\r\nدرآوردى ، و فرمود :\r\nلا تزال يا حسّان مؤيّدا بروح القدس ما نصرتنا بلسانك « 1 » .\r\nو قديمىترين كتابى كه اين شعر را نقل نموده است ، كتاب سليم بن قيس هلالى است كه از تابعين بوده است ؛ مردى موثق و مورد اعتماد علمى شيعه و سنى مىباشد ، كه شرح حالش گذشت « 2 » ، او اين اشعار را به عبارتى كه نزديك است به آنچه محقق بزرگوار فيض كاشانى ، در كتاب علم اليقين خود ذكر كرده - كه به زودى بيان مىشود - روايت نموده است و نيز عده قابل توجهى از علماء اسلام اين قصيده را روايت نموده‌اند . راويان اين اشعار از حفاظ عبارتند از :\r\n1 - حافظ ابو عبد اللّه مرزبانى محمّد بن عمران خراسانى ( م 378 ) « 3 » در كتاب مرقاة الشعر از محمّد بن حسين از حفص از محمّد بن هارون از قاسم بن حسن از يحيى بن عبد الحميد از قيس بن ربيع از ابو هارون عبدى از ابو سعيد خدرى روايت نموده است :\r\nچون به غدير خم رسيديم پيامبر گرامى منادى را امر نمود ، مردم كه نماز بخواند ، سپس دست على را گرفت و فرمود : من كنت مولاه فعلى مولاه اللهم و ال من والاه و عاد من عاداه . در اين هنگام حسان بن ثابت اجازه خواست تا دربارهء على شعرى گويد ، حضرت هم اجازه دادند بعد . حسان شعر خود را شروع كرد :\r\nيناديهم يوم الغدير نبيهم تا آخر اشعار .\r\n2 - حافظ خركوشى ابو سعد ( م 406 ) ، شرح حالش گذشت « 4 » در كتاب شرف المصطفى اين اشعار را نقل مىكند .\r\n3 - حافظ بن مردويه اصفهانى ( م 410 ) ، شرح حالش گذشت « 5 » ، از ابو سعيد خدرى\r\n\r\n\r\n","description":"","footnote":"\r\n( 1 ) . اين سخن حضرت از نشانه‌هاى نبوت است و از امور غيبى است كه حضرت بنا به مقام نبوت پيش بينى فرموده ، چه به خوبى مىديد كه مردم به زودى از امام حقيقى خود منحرف مىشوند ، لذا دعايى كه بر حسان مىفرمايد معلق مىكند بر يارىكردن اهل بيت عليهم السّلام .\r\n( 2 ) . ر ك : الغدير ( متن عربى / چ 2 ) 1 / 195 .\r\n( 3 ) . مذهب اين راوى براى ما مشخص نيست .\r\n( 4 ) . ر ك : الغدير ( متن عربى / چ 2 ) : 1 / 108 .\r\n( 5 ) . همان .\r\n","page_name":" 48 ","page_number":60},
  {"content":"\r\n\r\nحديث غدير را روايت مىكند و در آن مىگويد : « 1 » كه حسان بن ثابت به رسول خدا صلّى اللّه عليه و آله عرض مىكند : به من اجازه مىدهى اشعارى [ دربارهء غدير خم 
  ] بسرايم ؟ حضرت اجازه فرمودند كه به ميمنت و بركت الهى بگو ، حسان سرود :\r\nيناديهم يوم الغدير نبيهم تا آخر اشعار .\r\nو همچنين اين اشعار را از ابن عبّاس نقل مىكند كه در صفحات گذشته آمده است . « 2 »\r\n4 - حافظ ابو نعيم اصفهانى ( م 430 ) ، شرح حالش گذشت « 3 » اين اشعار را در كتاب خود ما نزل من القرآن فى على به سند و متنى كه در جلدهاى پيش گذشت « 4 » چنان روايت مىكند كه حسان گفت : يا رسول اللّه ! اجازه فرما تا دربارهء على اشعارى بسرايم ! حضرت فرمودند كه به ميمنت و بركت بسراى . حسان برخاست و گفت : اى بزرگان قريش ! من به پيروى از سخنان پيامبر خدا صلّى اللّه عليه و آله دربارهء ولايت على اشعار خود را شروع مىكنم . . . .\r\n5 - حافظ ابو سعيد سجستانى ( م 477 ) ، احوالش در جلدهاى گذشته آمده است « 5 » اشعار مذكور را در كتاب الولايه به سند و متنى كه باز در جلدهاى پيش گذشت نقل مىكند . « 6 »\r\n6 - اخطب خطبا ، خوارزمى مالكى ( م 568 ) ، شرح حالش در شعراى قرن ششم خواهد آمد ، اشعار مذكور را در كتاب مقتل الامام السبط الشهيد و در كتاب مناقب « 7 » به سند و متنى كه در جلدهاى پيش‌آمده نقل مىكند . « 8 »\r\n7 - حافظ ابو الفتح نطنزى كه شرح حالش گذشت ، « 9 » چهار بيت اوّل اشعار را در كتاب الخصائص العلوية على سائر البرية از حسن بن احمد مهرى ، از احمد بن عبد اللّه ابن احمد ، از محمّد بن احمد بن على ، از ابن ابى شيبه محمّد بن عثمان ، از حمانى ، از ابن الربيع ، از ابى هارون عبدى از ابى سعيد خدرى به لفظى كه ابى نعيم اصفهانى نقل\r\n\r\n\r\n","description":"","footnote":"\r\n( 1 ) . همان : 1 / 231 .\r\n( 2 ) . همان : 1 / 109 .\r\n( 3 ) . همان : 1 / 108 .\r\n( 4 ) . همان : 1 / 232 .\r\n( 5 ) . همان : 1 / 112 .\r\n( 6 ) . همان : 1 / 233 .\r\n( 7 ) . مناقب 80 .\r\n( 8 ) . ر ك : الغدير ( متن عربى / چ 2 ) : 1 / 234 .\r\n( 9 ) . همان : 1 / 115 .\r\n","page_name":" 49 ","page_number":61},
  {"content":"\r\n\r\nكرده ، چهار بيت اوّل را روايت نموده است .\r\n8 - ابو المظفر ، حافظ سبط ابن جوزى حنفى ( م 654 ) ، شرح حالش گذشت . « 1 » اشعار را در كتاب خود نقل نموده است . « 2 »\r\n9 - صدر الحفاظ ، گنجى شافعى ( م 658 ) ، شرح حالش گذشت . « 3 » اشعار را به لفظ ابو نعيم روايت نموده است « 4 » .\r\n10 - شيخ الاسلام ، صدر الدين حمويى ( م 722 ) . شرح حالش گذشت ، « 5 » اشعار را در باب 12 كتاب فرائد السمطين از شيخ تاج الدين ابو طالب علىّ بن الحب بن عثمان الخازن ، از برهان الدين ناصر ابن ابى المكارم المطرزى ، از اخطب خوارزم به سند و متنى كه او ذكر كرده نقل مىكند .\r\n11 - حافظ جمال الدين محمّد بن يوسف زرندى شمس الدين حنفى ( م پس از 757 ) ، شرح حالش گذشت ، « 6 » اشعار را در كتاب نظم درر السمطين نقل مىكند .\r\n12 - حافظ جلال الدين سيوطى ، ( م 911 ) ، شرح حالش گذشت . « 7 » اشعار را در رسالة الازدهار فيما عقده الشعراء من الاشعار از تذكرهء شيخ تاج الدين ابن مكتوم حنفى ( م 749 ) نقل مىكند .\r\n\r\nراويان اين اشعار از بزرگان شيعه\r\n1 - ابو عبد اللّه محمّد بن احمد المفجّع ( م 227 ) « 8 » اشعار را در شرح قصيدهء خود كه به الاشباه معروف است ، از عبد اللّه بن محمّد بن عايشه قرشى ، از مبارك ، از عبد اللّه بن ابو سلمان ، از عطا ، از جابر بن عبد اللّه روايت مىكند : رسول خدا صلّى اللّه عليه و آله در غدير خم ، زير درختان عظيمى فرود آمد . روز گرمى بود . بعضى مجبور بودند از لباس خود سايبانى\r\n\r\n\r\n","description":"","footnote":"\r\n( 1 ) . همان : 1 / 120 .\r\n( 2 ) . تذكرة خواص الامّة 20 .\r\n( 3 ) . رك : الغدير ( متن عربى / چ 2 ) : 1 / 120 .\r\n( 4 ) . كفاية الطالب 17 .\r\n( 5 ) . ر ك : الغدير ( متن عربى / چ 2 ) : 1 / 123 .\r\n( 6 ) . همان : 1 / 125 .\r\n( 7 ) . همان : 1 / 133 .\r\n( 8 ) . اين شخص از شعراى قرن چهارم هجرى است كه شرح حال و شعرش بيايد .\r\n","page_name":" 50 ","page_number":62},
  {"content":"\r\n\r\nبسازند ، و بعضى ديگر لباس خود را تر نموده به سر مىگذاشتند تا از شدت گرما بكاهند ، در اين هنگام رسول اكرم صلّى اللّه عليه و آله به پا خاست و فرمود : اى گروه مردم ! آيا من به مؤمنان از خودشان سزاوارتر نيستم و زنان من ام المؤمنين نيستند ؟ گفتيم : چنين است اى رسول خدا ! سپس دست على را گرفت و بلند كرد و فرمود : شما را به شهادت مىگيرم :\r\n« من كنت مولاه فعلىّ مولاه اللهمّ و ال من والاه و عاد من عاداه » ! بر تو گوارا باد كه اكنون مولاى من و مولاى هرمرد و زن مؤمن شدى ! سپس شخصى از ميان جمعيت برخاست و از رسول خدا صلّى اللّه عليه و آله اجازه خواست كه اشعارى دربارهء على بسرايد . حضرت فرمود :\r\nاى حسّان بگو ! و حسّان چنين سرود :\r\nيناديهم يوم الغدير نبيّهم . . . تا آخر اشعار كه ترجمه‌اش گذشت .\r\n2 - ابو جعفر محمّد بن جرير بن رستم بن يزيد طبرى ، قصيدهء حسان را در المسترشد به اسنادش از يحيى حمانى ، از قيس ، از عبدى ، از ابى سعيد به لفظى كه ابو نعيم اصفهانى نقل كرده روايت نموده فقط بيت سوم چنين است :\r\n- خداى تو مولاى ماست و تو ( پيامبر ) ولى مايى ، و امروز ، هيچيك از ما را نمىيابى كه بر تو عصيان كند .\r\n3 - شيخ ابو جعفر صدوق محمّد بن بابويه قمى ، ( م 381 ) قصيدهء حسان را به سند و متنى كه مرزبانى نقل كرده ، روايت مىكند « 1 » .\r\n4 - شريف رضى « 2 » ( م 406 ) گردآورندهء نهج البلاغه ، قصيده را در خصايص الائمه نقل مىكند .\r\n5 - معلّم امت ، شيخ مفيد ( م 413 ) قصيده حسان را ذكر نموده « 3 » و اضافه مىكند يكى از مواردى كه دلالت بر صحّت قول شيعه دارد كه پيامبر اكرم در غدير خم از كلمهء مولا امامت و رهبرى امت را اراده فرموده ، شعر حسان است . روايت چنين آمده : هنگامى كه\r\n\r\n\r\n","description":"","footnote":"\r\n( 1 ) . امالى 343 .\r\n( 2 ) . شرح احوال و شعرش در گروه شعراى قرن چهارم مىآيد .\r\n( 3 ) . الفصول المختاره 1 / 87 .\r\n","page_name":" 51 ","page_number":63},
  {"content":"\r\n\r\nرسول خدا صلّى اللّه عليه و آله على را در روز غدير به امامت نصب نمود ، و سخنانى دربارهء على فرمود ، حسان از حضرت اجازه خواست تا در اين‌باره شعرى بسرايد و چنين سرود :\r\nيناديهم يوم الغدير نبيّهم . . . تا آخر ابيات .\r\nپس از تمام شدن شعر حضرت فرمودند : تا آن زمان كه ما را ، به زبان خود يارى مىكنى ، از تأييدات روح القدس بهرمند گردى .\r\nپس اگر مقصود پيغمبر از مولا ، امامت نبود ، اولا حسان را براى اين شعرش تمجيد نمىكرد و ثانيا بايد او را متوجه مىكرد كه مقصود من از مولا امامت نيست ، چرا خلاف مقصود من شعر گفتى ( در حالى كه حضرت چنين نفرمود ) .\r\nو همچنين شيخ مفيد در رساله‌اى كه در معناى مولى تأليف كرده ، شعر حسان را نقل نموده و سپس مىگويد : شعر حسان در اين‌باره مشهور است ، او شاعر دربار رسول خداست و كسى است كه پيغمبر جملهء لا تزال مؤيدا بروح القدس ما نصرتنا بلسانك را دربارهء او فرموده است و اين كلام ، صريح در اقرار به امامت على عليه السّلام است كه از كلام رسول اكرم صلّى اللّه عليه و آله در روز غدير استفاده شده و به هيچ‌وجه تأويل نمىپذيرد و حمل آن به معناى غير حقيقى هم جايز نيست .\r\nو نيز ، شعر حسان را در كتابهاى النصرة لسيّد العترة في حرب البصرة و الارشاد « 1 » با لفظى نزديك به نقل ابو نعيم اصفهانى روايت كرده است .\r\n6 - علم الهدى شريف مرتضى ( م 436 ) ، در شرح بائيهء سيد حميرى نقل مىكند .\r\n7 - ابو الفتح كراجكى ( م 449 ) ، آن را نقل كرده و دربارهء آن گويد « 2 » : شرع حسان به سرعت منتشر شد و كاروانيان به همراه خود به اطراف بردند ، اين شعر متضمن اقرار به امامت امير مؤمنان و رياست او بر جمله مردمان است ، هنگامى كه در حضور پيامبر صلّى اللّه عليه و آله اين شعر را سرود حضرت او را تصديق فرموده ، دعايش نمود : لا تزال يا حسان مؤيدا ما نصرتنا بلسانك .\r\n8 - شيخ عبيد اللّه بن عبد اللّه سد ابادى ، در المقنع در بحث امامت روايت نموده است .\r\n\r\n\r\n","description":"","footnote":"\r\n( 1 ) . الارشاد 31 و 64 .\r\n( 2 ) . كنز الفوائد 123 .\r\n","page_name":" 52 ","page_number":64},
  {"content":"\r\n\r\n9 - شيخ الطائفه ، ابو جعفر طوسى ، ( م 460 ) در تلخيص الشافى اشعار را نقل مىكند .\r\n10 - مفسر بزرگوار ، ابو الفتوح خزاعى رازى ، از مشايخ ابن شهر آشوب ( م 588 ) ، شعر حسان را با لفظى قريب به نقل ابو نعيم اصفهانى روايت نموده « 1 » به اضافهء اين بيت « 2 » .\r\n- امامت و رهبرى امت را مخصوص على دانست و او را وزير و برادر خود خواند .\r\n11 - شيخ ابو على فتال شهيد ، شرح حالش در شهداء الفضيلة آمده است شعر حسان را روايت نموده است « 3 » .\r\n12 - ابو على فضل بن حسن طبرسى ، اشعار مزبور را روايت نموده است « 4 » .\r\n13 - ابن شهر آشوب سروى ( م 588 ) اشعار را نقل كرده است « 5 » .\r\n14 - ابو زكريا ، يحيى بن حسن حلى مشهور به ابن بطريق ، اشعار مزبور را از ابو نعيم اصفهانى روايت نموده است « 6 » .\r\n15 - سيد هبة الدين اشعار را در كتاب خطى خود المجموع الرائق نقل نموده است .\r\n16 - سيد رضى الدين علىّ بن طاوس ( م 664 ) اشعار را ذكر فرموده است « 7 » .\r\n17 - بهاء الدين ابو الحسن اربلى ( م 692 ) نقل نموده است « 8 » .\r\n18 - عماد الدين حسن طبرى نقل كرده است « 9 » .\r\n19 - شيخ يوسف بن ابى حاتم شامى ، اشعار مزبور را در دو موضع از كتابش الدر النظيم ذكر كرده است .\r\n20 - شيخ على بياضى عاملى در كتاب الصراط المستقيم .\r\n21 - قاضى نور اللّه مرعشى شهيد ( ش 1019 ) ، شرح حالش آمده است ، « 10 » اشعار حسان را ذكر نموده است « 11 » .\r\n\r\n\r\n","description":"","footnote":"\r\n( 1 ) . تفسير ابو الفتوح خزاعى رازى : 2 / 192 .\r\n( 2 ) . اين بيت زيادى را در جادى خود نقل مىكنيم .\r\n( 3 ) . روضة الواعظين 90 .\r\n( 4 ) . اعلام الورى 81 .\r\n( 5 ) . المناقب : 3 / 35 .\r\n( 6 ) . الخصايص 37 .\r\n( 7 ) . الطرائف 35 .\r\n( 8 ) . كشف الغمة 94 .\r\n( 9 ) . الكامل البهايى 152 و 217 .\r\n( 10 ) . شهداء الفضيلة 171 .\r\n( 11 ) . مجالس المؤمنين 21 .\r\n","page_name":" 53 ","page_number":65},
  {"content":"\r\n\r\n22 - محقق بزرگوار محسن كاشانى ( فيض كاشانى ) ( م 1091 ) اشعار حسّان را به لفظى نزديك به لفظ سليم بن قيس هلالى تابعى نقل مىكند « 1 » :\r\n- پيامبر گرامى ، روز غدير به مسلمانان ندا كرد ! و گفت :\r\n- جبرئيل ، از جانب حق اين حكم را آورد ، كه تو معصومى و نبايد سستى كنى .\r\n- آنچه خدا نازل فرموده به مردم ابلاغ كن ، و از دشمنان هيچ باكى نداشته باش .\r\n- پيامبر براى تبليغ امر خدا در حالى كه دست على را بلند كرده بود به پا خاست و با صداى بلند اعلان كرد :\r\n- و فرمود : مولا و ولىّ شما كيست ؟ و آنان بدون چشم‌پوشى گفتند :\r\n- خداى تو مولاى ماست و تو ولىّ مايى ! و از ما ، هيچگونه عصيانى در اين زمينه نخواهى ديد .\r\n- پيغمبر اكرم به على فرمود : برخيز كه تو بعد از من پيشوا و هادى اين خلقى .\r\n- پس ، هركه من مولاى اويم ، على مولاى اوست و بر شماست كه به راستى پيرو او باشيد .\r\n- در اين هنگام دعا كرد و گفت : خداوندا ! دوستدار دوستان على و دشمن دشمنانش باش !\r\n- و اى پروردگار ! آنكه پيشواى هدايتها و زدايندهء تاريكىها را يارى كرد ياريش فرما !\r\n23 - شيخ ابراهيم قطيفى ، در الفرقة الناجيه به لفظ فيض كاشانى نقل كرده است .\r\n24 - سيد هاشم بحرانى ، ( م 1107 ) ، اشعار را نقل نموده است « 2 » .\r\n25 - علامهء مجلسى ( م 1111 ) ، اشعار مزبور را نقل كرده است « 3 » .\r\n26 - استاد ما بحرانى صاحب كتاب الحدائق ( م 1186 ) اشعار را نقل نموده است « 4 » .\r\nو ما به همين مقدار اكتفا مىكنيم و الّا افراد ديگرى هستند كه اين اشعار را روايت\r\n\r\n\r\n","description":"","footnote":"\r\n( 1 ) . علم اليقين 142 از كتاب إلتهاب نيران الأحزان .\r\n( 2 ) . غاية المرام 87 .\r\n( 3 ) . بحار الأنوار : 9 / 234 و 259 .\r\n( 4 ) . كشكول : 2 / 18 .\r\n","page_name":" 54 ","page_number":66},
  {"content":"\r\n\r\nنموده‌اند .\r\n\r\nنكتهء جالب توجه\r\nآنچه ضمن بررسى ، بر اهل تحقيق روشن مىشود اين است كه حسان اين ابيات را تكميل نموده و به صورت يك قصيده ، كه شامل قسمتى از مناقب امير مؤمنان عليه السّلام است درآورده ولى هريك از راويان حديث ، فقط تكهء مورد نظر خود را كه مناسب موضوع بحث خود مىديده ذكر نموده است .\r\nحافظ ابن ابى شيبه روايت مىكند : حديث نمود ما را ابن فضل و او حديث كرد ما را از سالم بن ابى حفصة ، از جميع بن عمير ، از عبد اللّه بن عمر ، و همچنين بزرگ حفاظ ، گنجى شافعى « 1 » و ابن صباغ مالكى « 2 » و جز ايشان ، اشعار حسّان را با اضافات نقل كرده‌اند از جمله آن اشعار اين چند بيت است :\r\n- على ، رمد به چشمش رسيده ، دنبال دوا بود و كسى را نمىيافت .\r\n- و رسول خدا صلّى اللّه عليه و آله به وسيلهء آب دهان مباركش ، چشمانش را شفا بخشيد و گفت :\r\n- من امروز ، پرچم را بدست كسى مىدهم ، كه زننده و شجاع است و محب رسول خدا است .\r\n- خداى را دوست دارد ، و خدا هم او را دوست دارد .\r\n- و به دست او خداوند سنگرهاى محكم را مىگشايد .\r\n- لذا ، از ميان همهء مردم ، او ( على ) به امامت برگزيده شد و وزير و برادر پيامبر است « 3 » .\r\nدر اين اشعار اشاره‌اى است به حديث صحيح و متواترى كه پيشوايان حديث نقل كرده‌اند به سندهايى كه تمامى راويانش ثقه هستند و روايت مىرسد به : بريدة بن\r\n\r\n\r\n","description":"","footnote":"\r\n( 1 ) . كفايه ، چاپ نجف 38 ؛ چاپ مصر 16 ، چاپ ايران 21 .\r\n( 2 ) . الفصول المهمة 22 .\r\n( 3 ) . اين قسمت از اشعار حسان را ، استاد ما طبرى در المسترشد از ابن ابى شيبه نقل نموده و ابو على الفتال هم در روضة الواعظين روايت كرده است .\r\n","page_name":" 55 ","page_number":67},
  {"content":"\r\n\r\nخصيب ، عبد اللّه بن عمر ، عبد اللّه بن عبّاس ، عمران بن حصين ، ابى سعيد خدرى ، ابى ليلى انصارى ، سهل ساعدى ، ابى هريرة دوسى ، سعد بن ابى وقاص ، براء بن عازب ، سلمة بن اكوع « 1 » .\r\nو امّا متن حديث ، ما در اينجا فقط به نقل بخارى اكتفا مىكنيم ، او روايت مىكند :\r\nرسول خدا صلّى اللّه عليه و آله در روز خيبر فرمود : همانا اين پرچم را فردا به مردى مىدهم كه خداوند به دست او فتح و پيروزى را نصيبمان كند . او خدا و رسولش را دوست دارد و خدا و رسول خدا هم او را دوست دارند ؛ مسلمانان در آن شب خواب از چشمانشان رخت بربسته بود ، همه در اين فكر و انديشه بودند كه كداميك به اين افتخار نائل مىشوند ؟\r\nچون صبح شد ، جمله به خدمت رسول خدا صلّى اللّه عليه و آله آمدند . هريك به اميد اينكه رسول خدا صلّى اللّه عليه و آله پرچم را به دو سپارد ، ولى پيغمبر اكرم صلّى اللّه عليه و آله فرمود : على كجاست ؟ گفتند كه چشمانش درد مىكند . فرمود : او را بياوريد و چون على عليه السّلام را آوردند ، پيغمبر اكرم صلّى اللّه عليه و آله از آب دهان خود ، به چشمان دردناك على ماليد و دعايش نمود ، چشمان على خوب شد و درد ساكت گشت ، پيغمبر خدا پرچم را به على داد .\r\nعلى عليه السّلام عرض كرد : اى رسول خدا ! آيا با آنها بجنگم تا مانند ما ( مسلمان ) شوند ؟\r\nحضرت رسول صلّى اللّه عليه و آله جواب فرمود : با ملايمت به سوى آنان ( اهل خيبر ) روانه شو ، ابتداء آنها را به اسلام دعوت نما و واجباتشان را گوشزد كن ! به خدا قسم اگر به وسيلهء تو كسى\r\n\r\n\r\n","description":"","footnote":"\r\n( 1 ) . صحيح ، بخارى : 4 / 323 و 5 / 269 از سهل ، 5 / 270 از سلمة ، 6 / 191 از سلمة و سهل ؛ صحيح ، مسلم :\r\n2 / 324 ؛ صحيح ، ترمذى : 2 / 300 ؛ مسند ، احمد بن حنبل : 1 / 99 ، 5 / 353 و 358 ؛ طبقات ، ابن سعد :\r\n3 / 158 ؛ سيره ، ابن هشام : 3 / 386 ؛ تاريخ ، طبرى : 2 / 93 ؛ خصايص ، نسايى 4 / 8 ، 16 ، 66 ؛ مستدرك ، حاكم 3 / 190 ، 116 ؛ تاريخ بغداد ، خطيب : 7 / 387 ؛ حلية ابو نعيم اصفهانى : 1 / 62 و 4 / 356 ؛ الاستيعاب ، عبد البر : 2 / 363 در شرح حال عامر ؛ فرايد ، حمويى از قول امام محى السنة نقل مىكند كه :\r\nاين حديث صحيح و مورد اتفاق است . رياض ، محب الدين طبرى : 2 / 187 ؛ مرآة الجنان ، يافعى :\r\n1 / 109 ؛ المواقف ، قاضى الايجى 3 / 10 ، 12 جملگى شعر حسان را نقل كرده‌اند و راويان ديگر هستند كه اگر بخواهيم در اينجا از آنها يادى رود خود كتابى مستقل گردد و ما به همين مقدار اكتفا مىكنيم .\r\n","page_name":" 56 ","page_number":68},
  {"content":"\r\n\r\nبه حق هدايت شود از شتران سرخ‌مو براى تو ارزنده‌تر است و در روايت ديگر است : و خداوند فتح را نصيب او فرمود .\r\n\r\nديوان حسان\r\nجز آنچه از اشعار حسّان نقل شد ، مدايح بسيارى دربارهء امير مؤمنان على عليه السّلام دارد كه منتخبى از آن ، به زودى ذكرش مىآيد . در اين هنگام است كه دستهاى امين ! ! شناخته شده‌اى به سوى ديوان حسان دراز گشته و ديوان او را چون ديوانهاى ديگر كه شامل مدايح و فضائلى دربارهء ائمه عليهم السّلام بود ، مورد تحريف قرار داده ، حتى يادهاى پسنديدهء دربارهء اصحاب ايشان را حذف نموده است . مانند ديوان فرزدق كه قصيدهء ميميّهء او را با همهء شهرتش كه در وصف حضرت زين العابدين عليه السّلام سروده شده ، از قلم انداخته‌اند ؛ با اينكه ناشر ديوان در مقدمهء كتاب به اين قصيده اشاره مىكند و كتب ديگر و تراجم ، اين قصيده را از فرزدق مىدانند .\r\nو مانند ديوان كميت كه اشعارى از آن كم و مقدارى بر آن اضافه نموده‌اند و مانند ديوان ابى فراس و ديوان كشاجم ، قسمت مهمى از مراثى سيد الشهدا حسين عليه السّلام از آنها حذف شده است و كتاب المعارف ابن قتيبه را ، دستهاى تحريف آنچه دلش خواسته بر آن افزوده و آنچه ملايم مسلكشان نبوده از آن كاسته‌اند و كتبى كه بعد از آن ناقل مطالب كتاب المعارف بودند ، خود گواه اين تحريف و خيانتند كه ما مقدارى از آن را قبلا ذكر نموده و بعضى ديگر را هم خواهيم گفت و از اين نوع تحريف در كتب بسيارى رخ داده كه ما ، به جهت اينكه وضع كتاب را برهم نزنيم ، از ذكر آنها خوددارى نموده‌ايم و تفصيل آن در جاى خود مىآيد ، حال برمىگرديم به ديوان حسان و نقل تكه‌هاى جداشدهء از آن ، كه مصادر مورد اعتماد ثبت نموده‌اند مانند قصيدهء يائيّه او كه در پيش ذكر شد .\r\nاز جمله تاريخ يعقوبى و شرح ابن ابى الحديد و جز اين دو كتاب نقل كرده‌اند : ابو بكر هنگامى كه خليفه شد بر منبر رفت و يك پله پايين‌تر از جايگاه رسول خدا صلّى اللّه عليه و آله نشست و پس از حمد و ثناى خداوند گفت : همانا من عهده‌دار امور شما شده‌ام و حال آنكه بهتر از\r\n\r\n","description":"","footnote":"","page_name":" 57 ","page_number":69},
  {"content":"\r\n\r\nشما نيستم ؛ اگر به راه راست رفتم پيرويم كنيد و اگر دچار لغزش و انحراف شدم مرا به راه راست واداريد . من نمىگويم كه بر شما فضيلتى دارم ؛ برترى من از جهت مسئوليتى است كه به عهده دارم ؛ و بعد از اين گفتار از انصار به نيكى ياد كرد و گفت : ما و شما اى گروه انصار مصداق اين شعريم :\r\n- خداوند جعفر را از سوى ما پاداش نيكى عنايت كند در آن هنگام كه پاى ما لغزيد و در بين راه‌روندگان كفش از پاى ما به‌در رفت .\r\n- از سرزنش ما خوددارى كردند و اگر مادر ما آنچه را كه آنان از ما ديدند مشاهده مىكرد از ما رنجيده‌خاطر مىشد .\r\nدر نتيجهء اين بيان ، انصار از ابو بكر دورى گزيدند و قريش هم از دست آنان خشمناك شد ، گرد هم آمدند و سخنرانانشان سخن راندند ؛ عمرو بن عاص بر ايشان وارد شد . به او گفتند : برخيز و انصار را نكوهش كن ، برخاست و دهان به نكوهش انصار گشود .\r\nفضل بن عبّاس هم به‌پا خواست و سخنان آنان را رد نمود و نزد على عليه السّلام رفت و حضرت را از قضيه مطلع نمود و شعرى كه انشا كرده بود ، بازگو كرد .\r\nعلى عليه السّلام خشمناك از منزل بيرون آمد و به مسجد رفت و از انصار به نيكى ياد فرمود و گفتار عمرو بن عاص را رد نمود ، انصار از اين جريان خوشحال شدند و گفتند : با سخنى كه على عليه السّلام دربارهء ما فرمود از هيچ سخنى باك نداريم و جمله به نزد حسان بن ثابت رفتند و از او خواستند كه جواب فضل را بگويد . حسان گفت : اگر به غير قافيه‌هاى او شعرى بسرايم او مرا رسوا مىكند ، انصار گفتند : « 1 » فقط از على ياد كن سپس چنين سرود :\r\n- خدا على را جزاى خير دهد ، چرا كه پاداش در دست اوست و چه كسى مانند او مىتواند باشد ؟\r\n- ( اى على ) به جهت فضائلى كه دارا هستى بر همهء قريش پيشى گرفتى ؛ سينه‌ات فراخ و\r\n\r\n\r\n","description":"","footnote":"\r\n( 1 ) . در شرح ابن ابى الحديد چنين است : خزيمة بن ثابت به حسان گفت : از على و خاندانش ياد كن كه ترا از هرچيز كفايت كند .\r\n","page_name":" 58 ","page_number":70},
  {"content":"\r\n\r\nقلبت امتحان شده است « 1 » .\r\n- بزرگان قريش آرزوى مقام ترا دارند ، ولى از ندارى تا دارندگى راهى بس دراز است .\r\n- نسبت تو به اسلام در هرزمينه ، بسيار محكم و به هم پيوسته است .\r\n- و هنگامى كه عمرو ، به سبب خصلت نكوهيدهء خود ، پرهيزكارى را تحديد و كينه‌ها را زنده نمود تو به خاطر ما در خشم شدى .\r\n- تو تنها يادگار لوىّ بن غالبى و مايهء اميد ما كه داراى صفات نيكوى اويى و خصلت‌هايى كه هنوز به وجود نيامده .\r\n- تو در بين ما نگهبان رسول خدا بودى و به عهدى كه به تو سپرده بود وفا كردى و كيست اولى به اين عهد از تو ؟ كيست ؟\r\n- آيا تو در طريق هدايت برادر رسول خدا صلّى اللّه عليه و آله در طريق هدايت و وصىّ او به كتاب و سنت از همه داناتر نبودى ؟\r\n- پس حق تو ، پيوسته در « نجد » و سپس در « يمن » بر ما به هم آميخته و بزرگ است . « 2 »\r\nجملهء « فصدرك مشروح » كه در قصيده آمده ، اشاره به آيه‌اى از قرآن است : أ فمن شرح اللّه صدره للاسلام . كسى كه خداوند سينه‌اش را براى اسلام فراخ نموده است .\r\nاين آيه دربارهء على و حمزه نازل شده است و حافظ محبّ الدين طبرى « 3 » ، از حافظ واحدى و حافظ ابو الفرج اين روايت را نقل مىكند « 4 » .\r\nو جملهء « و قلبك ممتحن » اشاره به حديث نبوى دارد كه دربارهء امير مؤمنان وارد شده است : انّه امتحن اللّه قلبه بالايمان : خداوند قلب او ( على ) را به ايمان امتحان فرمود « 5 » .\r\n\r\n\r\n","description":"","footnote":"\r\n( 1 ) . اين دو بيت را ، شيخ مفيد در كتاب الفصول : 2 / 61 و 67 ، به حسان نسبت داده است .\r\n( 2 ) . تاريخ ، يعقوبى : 1 / 107 ؛ شرح نهج البلاغة : 2 / 14 .\r\n( 3 ) . رياض : 2 / 207 .\r\n( 4 ) . ذخائر العقبى 88 .\r\n( 5 ) . اين گفته نقل از خطيب است و در بعضى مصادر حديث ، على الايمان ، و در بعضى ديگر للايمان آمده ؛ خصايص ، نسايى 11 ؛ صحيح ، ترمذى : 2 / 298 ؛ تاريخ ، خطيب بغدادى : 1 / 133 ؛ المحاسن و المساوى ، بيهقى : 1 / 29 ؛ الرياض ، محب الدين طبرى : 2 / 191 ؛ ذخائر العقبى 76 ؛ الكفاية ، گنجى 34 ؛ فرايد ،\r\n","page_name":" 59 ","page_number":71},
  {"content":"\r\n\r\nو جملهء : الست اخاه فى الهدى و وصيّه ، اشاره به حديث برادرى على عليه السّلام با پيامبر صلّى اللّه عليه و آله و حديث وصايت حضرت است و اين دو حديث به حدى مشهور و متواتر است كه اهل تحقيق ، در اغلب مسانيد حفاظ و بزرگان مىتوانند بيابند .\r\nو جملهء : و أعلم فهر بالكتاب و بالسنن . اشاره به رواياتى است كه دربارهء علم على عليه السّلام به كتاب و سنت وارد شده است .\r\nحفاظ از پيامبر خدا صلّى اللّه عليه و آله در حديثى كه خطاب به فاطمه است نقل مىكنند :\r\nزوّجتك خير أهلى أعلمهم علما و أفضلهم حلما و أوّلهم اسلاما : من ترا به بهترين وابستگان خود به همسرى دادم او ، اعلم ايشان است و در حلم و بردبارى بر آنها برترى دارد و در اسلام بر همه پيشى گرفته است .\r\nو در حديث ديگر مىفرمايد : اعلم امّتى من بعدى علىّ بن أبى طالب : عالمترين امت من على عليه السّلام است .\r\nو در حديث سوم آمده : على از همهء مردم به خدا و مردم داناتر است .\r\nو در حديثى ديگر فرمود : اى على ترا هفت خصلت است ، يك‌به‌يك شمرد و از جمله فرمود : تو داناترين مردم به قضا و داورى هستى « 1 » .\r\nمحبّ الدين طبرى حديث را نقل مىكند « 2 » و ابن عبد البر از عايشه روايت مىكند : على داناترين مردم به سنت پيامبر است « 3 » ، و گنجى از ابى امامه ، از پيغمبر صلّى اللّه عليه و آله آورده : بعد از من على دانشمندترين امت من است به سنت و حديث من و داناترين ايشان در قضا و داورى است بعد از من ) « 4 » .\r\nخوارزمى « 5 » ، و شيخ الاسلام حمّويى « 6 » از سلمان ، از پيامبر خدا صلّى اللّه عليه و آله روايت نموده‌اند :\r\n\r\n\r\n","description":"","footnote":"\r\nحمويى باب 33 ؛ جمع الجوامع ، سيوطى ؛ كنز العمال : 6 / 393 و 396 ؛ نزل الابرار ، بدخشى 11 و جز ايشان روايت را نقل كرده‌اند .\r\n( 1 ) . حلية الاولياء : 1 / 66 ؛ كنز العمال : 6 / 153 ، 156 ، 398 .\r\n( 2 ) . رياض : 2 / 193 ؛ ذخاير العقبى 78 .\r\n( 3 ) . استيعاب ، حاشيه كتاب اصابه : 3 / 40 .\r\n( 4 ) . كفاية 190 .\r\n( 5 ) . مناقب خوارزمى 49 .\r\n( 6 ) . فرايد باب 18 .\r\n","page_name":" 60 ","page_number":72},
  {"content":"\r\n\r\nداناترين مردم بعد از من على عليه السّلام است .\r\nحفّاظ و راويان معتبر حديث از على عليه السّلام نقل كنند كه فرمود : به خدا قسم آيه‌اى نازل نشد مگر اينكه دانستم در چه امرى نازل شده ، و براى چه كسى نازل شده است . همانا خداوند به من دلى دانا ، و زبانى گويا عطا فرموده است « 1 » .\r\nو باز از رسول اكرم صلّى اللّه عليه و آله روايت شده : حكمت ده جزء است ، نه جزء آن به على عليه السّلام داده شده و يك جزء ديگر بين بقيهء مردم تقسيم شده است « 2 » .\r\nسيد احمد زينى دحلان گويد : خداوند به على عليه السّلام علم زيادى و نيروى كشف سرشارى عنايت شده است « 3 » . ابو الطفيل گويد : على عليه السّلام را در حال خطبه خواندن ديدم كه مىگفت : آنچه مىخواهيد از قرآن از من سؤال كنيد « 4 » به خدا قسم آيه‌اى در قرآن نيست مگر اينكه مىدانم در شب نازل شده يا در روز ، در بيابان بوده يا در كوه ، اگر بخواهم 70 بار شتر ، از تفسير فاتحة الكتاب فراهم مىآورم .\r\nابن عبّاس گويد : سرچشمهء علم رسول خدا صلّى اللّه عليه و آله از علم خداست و علم على عليه السّلام از علم پيامبر خدا صلّى اللّه عليه و آله است و من علم خود را از علم على عليه السّلام گرفته‌ام و علم من و علم اصحاب پيغمبر خدا صلّى اللّه عليه و آله در مقابل علم على عليه السّلام به مانند قطره‌اى است از هفت دريا . و گفته شده : عبد اللّه بن عبّاس به قدرى در فراق على گريه كرد كه چشمانش كور شد .\r\nو باز ابن عبّاس نقل مىكند : به على نه دهم علم داده شده ، به خدا قسم كه در يك دهم ديگر هم با مردم شريك است .\r\nمعاويه مشكلات علمى خود را به على مىنوشت و جواب مىخواست و پس از آنكه على عليه السّلام درگذشت ، معاويه گفت :\r\nبا مرگ على عليه السّلام علم و دانش از كف رفت .\r\n\r\n\r\n","description":"","footnote":"\r\n( 1 ) . حلية الاولياء : 1 / 28 ؛ كفايهء گنجى 90 ؛ كنز العمال : 6 / 396 ؛ اسعاف الراغبين 162 .\r\n( 2 ) . حلية الاولياء : 1 / 65 .\r\n( 3 ) . الفتوحات الاسلامية : 2 / 337 .\r\n( 4 ) . اصابه : 2 / 509 آمده كه : سلونى ، سلونى ، سلونى عن كتاب اللّه تا آخر حديث كه كلمه سلونى ( از من سؤال كنيد ) سه بار تكرار شده است .\r\n","page_name":" 61 ","page_number":73},
  {"content":"\r\n\r\nعمر بن الخطاب پيوسته به خدا پناه مىبرد از اينكه مشكلى پيش آيد و على براى حلّش حاضر نباشد « 1 » . از عطاء سؤال شد : در اصحاب پيامبر خدا صلّى اللّه عليه و آله كسى داناتر از على بود ؟ گفت : نه . به خدا كسى را داناتر از او سراغ ندارم .\r\nعبد اللّه بن مسعود روايت كرده است : قرآن به هفت حرف نازل شده و هريك از حروف را ظاهرى و باطنى است ؛ و على عليه السّلام علم ظاهر و باطن قرآن را داراست « 2 » . و ما نظير اين احاديثى كه دربارهء علم على نقل شد در كتب حديث زياد مىبينيم كه اگر آنها را جمع كنند كتاب ضخيمى را تشكيل مىدهد .\r\n\r\nشعرى ديگر از حسان دربارهء على عليه السّلام\r\nابو المظفر سبط ابن جوزى حنفى « 3 » ، و گنجى شافعى « 4 » و ابن طلحهء شافعى « 5 » ، اشعار زير را به حسان نسبت مىدهند و ابن طلحه ، ضمن نقل اشعار گويد : اين اشعار از قول حسان منتشر و گوش‌به‌گوش و زبان‌به‌زبان بازگو شده و امّا اشعار عبارتند از :\r\n- خداوند دربارهء على و وليد قرآن نازل نمود على را مؤمن و وليد را فاسق خواند .\r\n- هرگز مؤمنى كه خداشناس است با فاسق خائن برابر نيست .\r\n- على با عزت و كرامت در پيشگاه خداوند حاضر مىشود و وليد با هلاكت و خوارى .\r\n- به زودى وليد در جهنّم به جزاى اعمال خود مىرسد ، در حالى كه على عليه السّلام بدون شك داخل بهشت مىشود .\r\nابن ابى الحديد اشعار حسان را نقل كرده « 6 » و بعد از شعر سوم اين ابيات را اضافه دارد :\r\n- به زودى وليد و على عليه السّلام به حساب خوانده مىشوند .\r\n\r\n\r\n","description":"","footnote":"\r\n( 1 ) . بيشتر راويان بزرگ و پيشوايان حديث اين روايت را نقل نموده‌اند .\r\n( 2 ) . اين حديث را ابو نعيم در حلية الاولياء : 1 / 65 از راويان بزرگ نقل كند .\r\n( 3 ) . تذكرهء سبط ابن جوزى حنفى 115 .\r\n( 4 ) . كفايه 55 .\r\n( 5 ) . مطالب السؤول 20 .\r\n( 6 ) . شرح نهج البلاغه : 2 / 103 .\r\n","page_name":" 62 ","page_number":74},
  {"content":"\r\n\r\n- على به سبب خصلتهاى نيكو و ايمانش به بهشت مىرود ، در حالى كه جزاى وليد جز خوارى و جهنّم نيست .\r\n- در اجداد عقبة بن ابان كسانى بودند كه در شهرهاى ما شلوار كوتاه مىپوشيدند « 1 » .\r\nو احمد زكى اين اشعار حسان را از شرح نهج البلاغه ابن ابى الحديد نقل كرده است . « 2 »\r\nدر اين ابيات اشاره به آيه‌اى از قرآن شده :  أَ فَمَنْ كانَ مُؤْمِناً كَمَنْ كانَ فاسِقاً لا يَسْتَوُونَ :  آيا كسى كه مؤمن است مانند كسى است كه فاسق مىباشد نه ، مساوى نيستند . اين آيه دربارهء مشاجره‌اى كه بين على و وليد بن عقبة بن ابى معيط واقع شد نازل شده است .\r\nطبرى به سندش از عطاء بن يسار گويد : بين على و وليد صحبتى شد ، وليد گفت : من از تو زبان‌آورتر ، و نيزه‌ام تيزتر و در عقب نشاندن صف دشمن تواناترم .\r\nعلى عليه السّلام فرمود : ساكت شو ، كه فاسقى بيش نيستى و به سبب اين مشاجره آيه فوق نازل شد « 3 » .\r\nو آمده است : بين على و وليد منازعه‌اى واقع شد . وليد به على عليه السّلام گفت : ساكت باش كه تو كودكى بيش نيستى و من پيرى سالخورده‌ام ، به خدا قسم كه نيزه‌ام از نيزه‌ات تيزتر و از تو زبان‌آورتر و دليرترم و در صف نبرد پردل‌تر هستم . على فرمود : ساكت شو ، كه فاسقى بيش نيستى . و خداوند آيه فوق را بدين مناسبت نازل فرمود « 4 » .\r\n\r\n\r\n","description":"","footnote":"\r\n( 1 ) . ابان جد وليد و پدر معيط بود . تبان شلوار كوتاهى كه به اندازهء يك وجب بلندى دارد و فقط عورت را مىپوشاند و مخصوص ملاحان بوده است .\r\n( 2 ) . جمهرة الخطب : 2 / 23 .\r\n( 3 ) . تفسير طبرى : 21 / 62 .\r\n( 4 ) . اغانى : 4 / 185 ؛ تفسير خازن : 3 / 470 ؛ اسباب النزول ، واحدى 263 از ابن عبّاس ؛ الرياض ، محب الدين طبرى : 2 / 206 از ابن عبّاس و قتادة از طريق حافظ سلفى و حافظ واحدى ؛ ذخائر العقبى 88 ؛ مناقب ، خوارزمى 188 ؛ كفايه ، گنجى 55 ؛ تفسير ، نيشابورى ؛ تفسير ، ابن كثير : 3 / 462 گويد : عطاء بن يسار و سدى و جز اين دو گويند : آيهء فوق دربارهء علىّ بن ابى طالب و عقبه نازل شده است ؛ نظم درر السمطين ، زرندى ؛ شرح نهج البلاغة ، ابن ابى الحديد : 1 / 394 و 2 / 103 و از استاد خود حكايت مىكند :\r\nنزول اين آيه در شأن على عليه السّلام پيش همه معلوم و قطعى است و خبرش هم مشهور و همگى در نقل آن اتفاق دارند ؛ الدر المنثور ، سيوطى : 4 / 178 با بررسى طرق روايت گفته : در اغانى ، ابو الفرج ، و واحدى ،\r\n","page_name":" 63 ","page_number":75},
  {"content":"\r\n\r\n\r\nو شعر ديگرى از حسان دربارهء على عليه السّلام\r\nابو المظفر سبط ابن جوزى حنفى اشعار زير را نقل كرده است « 1 » :\r\n- كيست آنكه در حال ركوع انگشتر خود را به فقير بخشيد و پنهان داشت ؟\r\n- و چه كسى شب در بستر محمّد صلّى اللّه عليه و آله خوابيد تا محمّد شبانه آهنگ غار كند ؟\r\n- و چه كسى در نه آيه قرآن مؤمن خطاب شده است « 2 » .\r\nدر بيت اوّل اشاره به داستان مشهورى دارد ، آنجا كه حضرت على عليه السّلام در حال ركوع انگشتر خود را به فقير بخشيد و درباره‌اش اين آيه نازل شد :  إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ  « 3 » . و شرح اين آيه مىآيد .\r\nو شعر دوم اشاره به حديثى است كه امّت اسلامى به نقل آن اتفاق دارند كه : على برد سبزرنگ پيامبر خدا صلّى اللّه عليه و آله را پوشيد و در بستر حضرت خوابيد تا او از دست مشركين فرار كند و خود را فداى پيغمبر نمود و بدين مناسبت اين آيه نازل شد :  وَ مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ  « 4 » .\r\nو ابو جعفر اسكافى گفته است : داستان در بستر رسول اكرم صلّى اللّه عليه و آله خوابيدن حضرت على به تواتر ثابت شده و جز ديوانه يا بىدين آن را انكار نمىكند و همهء مفسرين روايت نموده‌اند كه آيهء  وَ مِنَ النَّاسِ مَنْ يَشْرِي  تا آخر آيه در شب خوابيدن حضرت على عليه السّلام جاى حضرت رسول صلّى اللّه عليه و آله و دربارهء على عليه السّلام نازل شده است « 5 » .\r\nثعلبى در تفسيرش روايت مىكند : چون پيامبر خدا صلّى اللّه عليه و آله ارادهء هجرت به سوى مدينه\r\n\r\n\r\n","description":"","footnote":"\r\nابن عدى ، ابن مردويه ، خطيب بغدادى ، ابن عساكر ، اين روايت را از طرق زيادى از ابن عبّاس روايت نموده‌اند و ابن اسحاق و ابن جرير از عطاء بن يسار با بررسى طريق روايت نموده است و ابن ابى حاتم از سدى مانند آن را با بررسى طريق روايت كرده و باز ابن ابى حاتم از عبد الرحمن بن ابى ليلى روايات را نقل و ابن مردويه ، خطيب ، ابن عساكر از ابن عبّاس نقل كرده‌اند ؛ السيرة الحلبية : 2 / 85 .\r\n( 1 ) . تذكره ، سبط ابن جوزى حنفى 10 .\r\n( 2 ) . كفايه ، گنجى 123 .\r\n( 3 ) . مائده 5 / 55 ؛ همانا ولى و رهبر و حاكم بر شما مردم خدا و رسول است و مومنانى كه نماز به‌پا مىدارند و در حال ركوع زكات مالشان را مىپردازند .\r\n( 4 ) . بقره 2 / 207 ؛ در ميان مردم كسانى هستند كه جان خود را در راه خشنودى خدا مىدهند .\r\n( 5 ) . شرح نهج البلاغه : 3 / 270 .\r\n","page_name":" 64 ","page_number":76},
  {"content":"\r\n\r\nرا فرمود ، على عليه السّلام را در مكّه به جاى خود گذارد تا ديوان پيامبر و ودايعى كه خدمت حضرت گذارده بودند رد كند ؛ و در شب خروج به سوى غار ، در حالى كه مشركين اطراف خانه را گرفته و قصد كشتن حضرت را داشتند ، به على امر فرمود كه در بستر او بخوابد ، امر كرد : برد سبز حضرمى مرا به خود پيچ و در بستر من بخواب يقين بدان كه از ناحيهء مشركين به تو آسيبى نخواهد رسيد ان شاء اللّه .\r\nعلى عليه السّلام به دستور حضرت عمل كرد و در نتيجه خداوند به جبرئيل و ميكائيل وحى فرستاد : من بين شما دو ، برادرى افكندم و عمر يكى از شما دو نفر ، طولانىتر از ديگرى است اينك كداميك از شما برادر خود را بر خود مقدم مىدارد ؟ هردو طول زندگى را اختيار نمودند ، سپس خداوند وحى فرستاد : چرا شما مثل على عليه السّلام نبوديد ، من بين او و محمّد صلّى اللّه عليه و آله عقد برادرى بستم ، در جاى پيغمبر خوابيد و جان خود را براى فدا نمودن آماده ساخت و او را بر خود مقدّم داشت ، فرود آييد و او را از دست دشمنان حفظ كنيد .\r\nهردو فرود آمدند ، جبرئيل نزد سر حضرت على عليه السّلام و ميكائيل نزد پاى او نشستند جبرئيل بانگ زد : مبارك باد ! مبارك باد ! كيست مانند تو اى على كه خداوند به وجود تو بر ملائكه مباهات مىفرمايد .\r\nو در حالى كه پيامبر خدا ، روانهء مدينه بود ، خداوند اين آيه را در شأن على عليه السّلام نازل فرمود :\r\n وَ مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ . \r\nابن عبّاس گويد كه اين آيه در حال فراركردن پيامبر صلّى اللّه عليه و آله با ابى بكر از دست مشركين به سوى غار و خوابيدن حضرت على در جاى او نازل شد « 1 » .\r\nدر الفصول و تذكرة سبط بن جوزى و نور الابصار چنين آمده است :\r\nابن عبّاس گويد : امير مؤمنان عليه السّلام شعرى كه در آن شب سروده بود براى من بازگو\r\n\r\n\r\n","description":"","footnote":"\r\n( 1 ) . احياء العلوم ، غزالى : 3 / 238 ؛ كفاية ، گنجى 114 ؛ نزهة المجالس ، صفورى : 2 / 209 از حافط نسفى ؛ الفصول ، ابن صباغ مالكى 33 ؛ تذكره ، سبط ابن جوزى حنفى 12 ؛ نور الابصار ، شبلنجى 86 اين حديث را روايت نموده‌اند .\r\n","page_name":" 65 ","page_number":77},
  {"content":"\r\n\r\nفرمود :\r\n- جان خود را براى بهترين شخصى كه بر روى زمين پديد آمده ، سپر قرار دادم . او گرامىترين انسانى بود كه طواف خانه و حجر نمود .\r\n- در تمامى شب منتظر بودم كه از مشركين به من آسيبى برسد و خود را براى كشته شدن و اسيرى آماده ساخته بودم .\r\n- رسول خدا در آن شب با ايمنى در غار به سر برد و خداوند او را از ديده‌ها مخفى داشت و حفظ فرمود . « 1 »\r\nاز ابن عبّاس حديث صحيحى نقل شده و عدهء زيادى از حفّاظ و راويان موثق حديث ، آن را نقل نموده‌اند كه اشاره به اين واقعه دارد .\r\nو همين واقعه به روايتى از امام حسن مجتبى عليه السّلام نقل شده : در شب هجرت ، امير المؤمنين عليه السّلام جان خود را فداى رسول خدا نمود و شر مشركين را از سر حضرت بر طرف نمود و خداوند هم اين آيه را در شأن او نازل فرمود :  وَ مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ  « 2 »  . \r\nشعر سوم اشاره به نه آيه فرموده كه دربارهء امير المؤمنين عليه السّلام نازل گرديده است ، در اين آيات مراد از مؤمن حضرت على عليه السّلام است ولى ما به ده آيه واقف شديم « 3 » و نمىدانيم چرا حسّان به نه آيه تخصيص داده است .\r\nو معاوية بن صعصعه در قصيده‌اى كه نصر بن مزاحم از وى نقل مىكند « 4 » ، چنين گويد :\r\n\r\n\r\n","description":"","footnote":"\r\n( 1 ) . داستان ليلة المبيت ( شب خوابيدن ) در اين كتابها آمده است : مسند ، احمد : 1 / 348 ؛ تاريخ ، طبرى :\r\n2 / 99 - 100 ؛ طبقات ، ابن سعد : 1 / 312 ؛ تاريخ ، يعقوبى : 2 / 29 ؛ سيرهء ، ابن هشام : 2 / 291 ؛ العقد الفريد :\r\n3 / 90 ؛ تاريخ ، خطيب بغدادى : 13 / 191 ؛ تاريخ ، ابن كثير : 2 / 42 ؛ تاريخ ، أبى الفداء : 1 / 126 ؛ مناقب ، خوارزمى 75 ؛ الامتاع ، مقريزى 39 ؛ تاريخ ، ابن كثير : 75 / 338 السيرة الحلبية : 2 / 29 .\r\n( 2 ) . حديث در اين مصادر موجود است : تذكره ، ابن جوزى 115 ؛ شرح نهج البلاغه : 2 / 103 ؛ جمهرة الخطب : 2 / 12 .\r\n( 3 ) . از حضرت امام حسن عليه السّلام در ضمن حديثى آمده : پدرم در ده آيه مؤمن ناميده شده است .\r\n( 4 ) . صفين 31 .\r\n","page_name":" 66 ","page_number":78},
  {"content":"\r\n\r\n- كسى كه در سى آيهء قرآن مؤمن مخلص ناميده شده به اضافهء فضايل ديگرش\r\n- كه خداوند به سبب آن همه ، ولايت و دوستى او را واجب فرمود .\r\nامّا آياتى كه دربارهء حضرت نازل شده عبارت است از :\r\n1 -  أَ فَمَنْ كانَ مُؤْمِناً كَمَنْ كانَ فاسِقاً لا يَسْتَوُونَ  « 1 » .\r\nاحاديثى كه دلالت دارد بر اينكه اين آيه دربارهء على است گذشت .\r\n2 -  هُوَ الَّذِي أَيَّدَكَ بِنَصْرِهِ وَ بِالْمُؤْمِنِينَ  « 2 » .\r\nحافظ ابن عساكر در تاريخش به سند صحيح گويد كه : خبر داد ما را ابو الحسن علىّ بن مسلم شافعى از ابو القاسم بن العلا و ابو بكر محمّد بن عمر بن سليمان عرينى نصيبى ، از ابو بكر احمد بن يوسف بن خلّاد ، از ابو عبد اللّه حسين بن اسماعيل مهرى ، از عبّاس بن بكّار ، از خالد بن ابى عمر اسدى ، از كلبى ، از صالح ، از ابى هريره كه گفت : بر عرش نوشته شده : لا إله الّا اللّه وحدى لا شريك لي و محمّد عبدي و رسولى أيّدته بعلي و ذلك قوله عزّ و جلّ فى كتابه الكريم : هو الذى ايدك بنصره و بالمؤمنين على وحده .\r\nكسى جز من شايسته پرستش نيست خداى يكتايى كه بى شريكم ، بنده‌ام محمّد را پيامبر خود قرار دادم و به وسيلهء على او را تأييد كردم و دليل آن سخن خدا است چنان كه گويد : او كسى است كه ترا با يارى خود و مؤمنين تاييد فرمود ، و مراد از مؤمنين على به تنهايى است .\r\nاين حديث را گنجى شافعى به اسناد خود روايت كرده « 3 » و سپس تصريح مىنمايد :\r\nاين حديث را ابن جرير در تفسيرش « 4 » و ابن عساكر در تاريخ خود در شرح حال على عليه السّلام ذكر نموده و حافظ جلال الدين سيوطى از ابن عساكر نقل كرده « 5 » و قندوزى از حافظ\r\n\r\n\r\n","description":"","footnote":"\r\n( 1 ) . سجده 32 / 18 .\r\n( 2 ) . انفال 8 / 62 : او ، كسى است كه ترا با يارى خود ، و مؤمنينش تأييد فرمود .\r\n( 3 ) . كفاية 110 .\r\n( 4 ) . ما اين حديث را در تفسير طبرى در ذيل آيهء مذكور نديديم .\r\n( 5 ) . الدر المنثور : 3 / 199 .\r\n","page_name":" 67 ","page_number":79},
  {"content":"\r\n\r\nابى نعيم به اسنادش از ابو هريره و همچنين از طريق ابى صالح از ابن عبّاس روايت نموده است « 1 » .\r\nابتداى حديث را جمعى از حفّاظ كه مورد اطمينانند نقل كرده‌اند از جمله : خطيب بغدادى به اسناد خود از انس بن مالك روايت كرده و گويد : رسول خدا صلّى اللّه عليه و آله فرمود : پس از آنكه به معراج برده شدم ديدم بر عرش نوشته شده : لا إله الا اللّه محمّد رسول اللّه ايدته بعلى نصرته بعلى . « 2 »\r\nو محبّ الدين طبرى « 3 » از ابى الحمراء از طريق ملّا در سيره‌اش « 4 » ، و خوارزمى « 5 » و حمّويى « 6 » از دو طريق به يك لفظ چنين روايت كرده‌اند كه حضرت رسول صلّى اللّه عليه و آله فرمود :\r\nچون در عوالم بالا سير داده شدم ديدم بر عرش نوشته شده : لا إله الّا اللّه محمّد رسول اللّه صفوتى من خلقى ايّدته بعلى نصرته به .\r\nو به اسناد ديگر از أبى الحمراء ، خدمتكار پيامبر صلّى اللّه عليه و آله به اين لفظ نقل كرده : شبى كه سير داده شدم ، در طرف راست عرش ديدم نوشته است : من تنها خداى يگانه‌ام معبودى جز من نيست ، بهشت عدن را به دست خود براى محمّد ، برگزيده‌ام غرس نمودم و او را به على ياريش كردم .\r\nو به همين لفظ حافظ سيوطى به چند طريق از أبى الحمراء روايت نموده « 7 » و از طريق ديگر از جابر از پيامبر روايت نموده : بر در بهشت دو هزار سال پيش از آنكه آسمانها و زمين بوجود آيد نوشته شده : « لا إله الا اللّه محمّد رسول اللّه ايّدته بعلى . « 8 »\r\nسيد همدانى در مودت هشتم از كتاب مودة القربى از حضرت على نقل مىكند :\r\nرسول خدا صلّى اللّه عليه و آله فرمود : اسم ترا در چهار جا مقرون به اسم خودم ديدم : هنگامى كه آهنگ\r\n\r\n\r\n","description":"","footnote":"\r\n( 1 ) . ينابيع المودّة 94 .\r\n( 2 ) . تاريخ بغدادى : 1 / 173 .\r\n( 3 ) . الرياض : 2 / 172 .\r\n( 4 ) . ذخاير العقبى 69 .\r\n( 5 ) . مناقب خوارزمى 254 .\r\n( 6 ) . فرايد باب 46 .\r\n( 7 ) . كنز العمال : 6 / 158 .\r\n( 8 ) . المجمع ، حافظ هيثمى : 9 / 121 از طبرانى و أبى الحمراء ؛ الخصايص الكبرى ، سيوطى : 1 / 7 از انس ، از ابن عدى و ابن عساكر .\r\n","page_name":" 68 ","page_number":80},
  {"content":"\r\n\r\nمعراج داشتم و به بيت المقدس رسيدم ، ديدم بر صخره نوشته شده است : لا إله الّا اللّه محمّد رسول اللّه ايّدته بعلى وزيره .\r\nو چون به سدرة المنتهى رسيدم بر آن نوشته بود : انّى انا اللّه لا إله الّا انا وحدى محمّد صفوتى من خلقى ايّدته بعلى وزيره و نصرته به .\r\nچون به عرش پروردگار عالميان رسيدم بر پايه‌هاى عرش نوشته شده بود : انّى انا اللّه لا إله الّا انا محمّد حبيبى من خلقى ، ايّدته بعلى وزيره و نصرته به .\r\nو چون به بهشت رسيدم بر در آن نوشته بودند : لا إله الّا انا ، و محمّد حبيبى من خلقى ايّدته بعلى وزيره و نصرته به .\r\n3 -  يا أَيُّهَا النَّبِيُّ حَسْبُكَ اللَّهُ وَ مَنِ اتَّبَعَكَ مِنَ الْمُؤْمِنِينَ  « 1 » . اى پيغمبر ! خداوند ، و مؤمنين كه از تو پيروى مىكنند ترا كافى است .\r\nحافظ أبو نعيم در فضائل الصحابه به اسنادش به سند صحيح آورده است : اين آيه در وصف على عليه السّلام نازل گشته و مراد از مؤمنين در آيه على عليه السّلام است .\r\n4 -  مِنَ الْمُؤْمِنِينَ رِجالٌ صَدَقُوا ما عاهَدُوا اللَّهَ عَلَيْهِ فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْدِيلًا  « 2 » . از گروه مؤمنان ، مردانى هستند كه به عهد خود با خدا وفا مىكنند پس بعضى از ايشان را مرگ در كام خود فرو برده و عده‌اى ديگر هم به انتظار مرگ نشسته‌اند و هيچگونه تبديل و تغييرى در اين مرام نداده‌اند .\r\nخطيب خوارزمى و صدر الحافظ گنجى از ابن جرير و عده‌اى ديگر از مفسران نقل كرده است كه اين جمله از آيه مباركه  فَمِنْهُمْ مَنْ قَضى نَحْبَهُ  درباره حمزه و ياران او نازل شده ، آنان با خداوند پيمان بسته بودند كه از ميدان نبرد پشت نكرده و از دشمن روى نگردانند در نتيجه روبروى دشمن ايستاده و تا آخرين قطره خون خود جنگيدند تا كشته شدند « 3 » .\r\nجملهء ديگر آيه  وَ مِنْهُمْ مَنْ يَنْتَظِرُ  درباره علىّ بن ابى طالب است كه در مسير جهاد\r\n\r\n\r\n","description":"","footnote":"\r\n( 1 ) . انفال 8 / 64 .\r\n( 2 ) . احزاب 33 / 23 .\r\n( 3 ) . المناقب ، خوارزمى 188 ؛ الكفاية ، گنجى 122 .\r\n","page_name":" 69 ","page_number":81},
  {"content":"\r\n\r\nخود حركت كرد و از مسير منحرف نشد و تغيير جهت نداد و قدم جاى قدم گذشتگان خود نهاد .\r\nابن حجر گويد : هنگامى كه علىّ بن ابى طالب در مسجد كوفه بر روى منبر سخن مىگفت شخصى از او دربارهء اين آيه سؤال كرد :  مِنَ الْمُؤْمِنِينَ رِجالٌ صَدَقُوا ما عاهَدُوا اللَّهَ عَلَيْهِ ،  حضرت فرمود خداوندا بخشش ترا خواهانم ، اين آيه درباره من و عمويم حمزه و پسر عمويم عبيدة بن حرث بن عبد المطلب نازل شده است ، امّا عبيدة در جنگ بدر شهيد شد و حمزه در روز احد دست از جان شست و در راه خدا شهيد گرديد ، و امّا من ، در انتظار بدبخت‌ترين افراد امت هستم كه اين محاسنم را از خون سرم رنگين نمايد ، اين پيمانى است كه دوست من أبو القاسم محمّد بن عبد اللّه صلّى اللّه عليه و آله با من بسته و برايم پيش‌بينى نموده است .\r\n5 -  إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ  « 1 » . براستى كه ولىّ شما خداوند است و فرستادهء او و كسانى كه ايمان آورده و نماز را به‌پا داشته و زكات خويش را در حال ركوع مىپردازند .\r\nأبو اسحاق ثعلبى در تفسيرش به اسناد خود از أبى ذر غفارى روايت نموده است :\r\nروزى نماز ظهر را با پيامبر اكرم خواندم ، سائلى از مردم درخواست حاجتى كرد و كسى او را پاسخى نداد و به وى توجهى ننمود ، سائل دستهاى خود را به سوى آسمان بلند كرده و گفت : خداوندا شاهد باش من در مسجد پيغمبر تو ، محمّد ، از مردم چيزى خواستم و كسى به من توجهى نكرد ، در اين هنگام على عليه السّلام نماز مىخواند و در حال ركوع بود با آخرين انگشت دست راست خويش كه انگشترى گرانبها در آن بود به سوى سائل اشاره فرمود و او هم به نزديك على آمد و انگشتر را از انگشت او بيرون آورد و رسول اكرم شاهد اين منظره بود .\r\nدر اين هنگام پيامبر اكرم چشم خود را به سوى آسمان گشود و عرض كرد : خداوندا ! برادرم موسى از تو درخواست كرد و گفت :\r\n\r\n\r\n","description":"","footnote":"\r\n( 1 ) . مائده 5 / 55 .\r\n","page_name":" 70 ","page_number":82},
  {"content":"\r\n\r\nپروردگارا سينه‌ام را گشاده فرما ، كار مرا برايم آسان گردان ، گره از زبانم بگشاى تا سخنم را بفهمند ، و براى من برادرم هارون را كه از خاندان من است وزيرم گردان ، پشت مرا با او محكم ساز و او را در كار من شريك گردان         رَبِّ اشْرَحْ لِي صَدْرِي * وَ يَسِّرْ لِي أَمْرِي * وَ احْلُلْ عُقْدَةً مِنْ لِسانِي * يَفْقَهُوا قَوْلِي * وَ اجْعَلْ لِي وَزِيراً مِنْ أَهْلِي هارُونَ أَخِي * اشْدُدْ بِهِ أَزْرِي وَ أَشْرِكْهُ فِي أَمْرِي         « 1 » .\r\nخدايا تو در جواب موسى حاجتش را برآورده و به او فرمودى : به زودى بازويت را به سبب برادرت محكم مىسازيم و براى شما دو نفر برترى و تسلط را قرار مىدهيم ، در نتيجه دسترسى به شما پيدا نخواهند كرد .\r\nخداوندا ! براستى كه من محمّد پيامبر و برگزيدهء تو هستم . پروردگارا ! سينهء مرا نيز گشاده فرما و كارم را آسانى بخش و پشتيبانى از افراد خانوادهء من براى من انتخاب فرما ، على را براى اين كار قرار بده و به سبب او پشت مرا محكم ساز .\r\nأبو ذر رحمه اللّه گويد : هنوز دعاى آن حضرت پايان نيافته بود كه جبرئيل از جانب پروردگار نازل شد و عرض كرد : اى محمّد ، بخوان اين آيه را :  إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا . . .  تا آخر آيه .\r\nاين روايت و اين شأن نزول را درباره امير المؤمنين على عليه السّلام عده بسيارى از پيشوايان تفسير و حديث در نوشته‌هاى خود با دقت و مواظبت در اسنادش ذكر كرده‌اند از آن جمله عبارتند از : طبرى از طريق ابن عبّاس ، و عتبة بن ابى حكيم ، و مجاهد « 2 » ؛ واحدى از دو طريق و به دو سند « 3 » ؛ فخر رازى از عطاء از عبد اللّه بن سلام و ابن عبّاس و حديثى كه از ابو ذر ذكر كرديم « 4 » ؛ الخازن « 5 » ؛ ابو البركات « 6 » ؛ نيشابورى « 7 » ؛ ابن صباغ مالكى حديث ثعلبى را ذكر كرده است « 8 » ؛ ابن طلحه شافعى حديث ابى ذر را آورده است « 9 » ؛ سبط ابن الجوزى از\r\n\r\n\r\n","description":"","footnote":"\r\n( 1 ) . طه 20 / 32 - 25 .\r\n( 2 ) . تفسير ، طبرى : 2 / 165 .\r\n( 3 ) . اسباب النزول 147 .\r\n( 4 ) . تفسير كبير ، رازى : 3 / 431 .\r\n( 5 ) . تفسير ، خازن : 1 / 496 .\r\n( 6 ) . تفسير ، ابو البركات : 1 / 496 .\r\n( 7 ) . تفسير ، نيشابورى : 3 / 461 .\r\n( 8 ) . فصول المهمه 123 .\r\n( 9 ) . مطالب السؤول 31 .\r\n","page_name":" 71 ","page_number":83},
  {"content":"\r\n\r\nتفسير ثعلبى از سدى و عتبة و غالب بن عبد اللّه روايت كرده است « 1 » ؛ الكنجى الشافعى به اسنادش از انس « 2 » ، از ابن عبّاس از طريق و سند حافظ العراقين و خوارزمى و ابن عساكر از ابى نعيم و قاضى ابى المعالى « 3 » ؛ خوارزمى به دو طريق و دو سند « 4 » ؛ حمويى از طريق و سند واحدى نقل كرده است « 5 » و از انس ، و از ابن عبّاس به سند و طريق ديگرى « 6 » ، از ابن عبّاس و عمار ياسر « 7 » ؛ قاضى عضد ايجى « 8 » ؛ محب الدين طبرى از عبد اللّه بن سلام از طريق واحدى و ابى الفرج و فضايلى « 9 » ، و نيز از طريق واقدى و ابن جوزى « 10 » ؛ ابن كثير شامى در يك سند از امير المؤمنين نقل كرده « 11 » و در سند ديگر از ابن ابى حاتم از سلمة بن كهيل ، و از ابن جرير الطبرى باسنادش از مجاهد و سدى ، و از حافظ عبد الرزاق به اسنادش از ابن عبّاس ، و به طريق و سند حافظ ابن مردويه به اسنادش از سفيان ثورى از ابن عبّاس و از طريق كلبى از ابن عبّاس روايت كرده و آنگاه گويد : اينها سلسلهء سندى است كه هيچگونه اشكال و خدشه‌اى بر آنها وارد نمىشود ، و از حافظ ابن مردويه چنين بود كه با لفظ امير المؤمنين سند را ذكر كرده و عمار و ابى رافع را نيز آورده بود ؛ و نيز ابن كثير از طبرانى به اسنادش از امير المؤمنين ، و از طريق ابن عساكر از سلمة بن كهيل « 12 » ؛ حافظ سيوطى در كتاب جمع الجوامع و در ترتيب آن كنز العمال « 13 » از كتاب المتفق از ابن عبّاس « 14 » از طريق ابى الشيخ و ابن مردويه از امير المؤمنين عليه السّلام آورده است ؛ ابن حجر « 15 » ؛ شبلنجى حديث ابى ذر را كه از قول ثعالبى نقل شده آورده است « 16 » ؛ آلوسى « 17 » .\r\n\r\n\r\n","description":"","footnote":"\r\n( 1 ) . التذكرة 9 .\r\n( 2 ) . الكفاية 106 .\r\n( 3 ) . همان 122 .\r\n( 4 ) . مناقب ، خوارزمى 188 .\r\n( 5 ) . فرائد ، باب 14 .\r\n( 6 ) . همان ، باب 39 .\r\n( 7 ) . همان ، باب 40 .\r\n( 8 ) . المواقف : 3 / 276 .\r\n( 9 ) . الرياض : 2 / 227 و 206 .\r\n( 10 ) . الذخاير 102 .\r\n( 11 ) . تفسير ، ابن كثير : 2 / 71 .\r\n( 12 ) . البداية و النهاية : 7 / 357 .\r\n( 13 ) . الكنز : 6 / 391 از خطيب .\r\n( 14 ) . همان 405 .\r\n( 15 ) . الصواعق 25 .\r\n( 16 ) . نور الابصار 77 .\r\n( 17 ) . روح المعانى 2 / 329 .\r\n","page_name":" 72 ","page_number":84},
  {"content":"\r\n\r\nاين بود نمونه‌اى از گفتار مفسران بزرگ اسلامى البتّه افراد ديگرى نيز اين روايت و اين شان نزول را ذكر كرده‌اند .\r\nحسّان بن ثابت ، شاعر معروف دستگاه رسول خدا اين جريان را به شعر درآورده و قصيده‌اى بسيار بليغ در اين مورد سروده است و ما در آينده آن را خواهيم نگاشت .\r\n6 -  أَ جَعَلْتُمْ سِقايَةَ الْحاجِّ وَ عِمارَةَ الْمَسْجِدِ الْحَرامِ كَمَنْ آمَنَ بِاللَّهِ وَ الْيَوْمِ الْآخِرِ وَ جاهَدَ فِي سَبِيلِ اللَّهِ لا يَسْتَوُونَ عِنْدَ اللَّهِ  « 1 » . آيا قرار داده‌ايد آب دادن به حاجىها و ساختمان مسجد الحرام را مانند كسى كه به خدا و روز جزا ايمان آورده و در راه خدا كوشش مىكند ؟ نه اين‌چنين نيست و اين دو هرگز مساوى نيستند .\r\nطبرى به اسنادش از انس روايت كرده كه گويد : عبّاس و شيبة ( فرزند عثمان ) متولى مسجد الحرام و كعبه نشسته بودند و بر يكديگر مباهات كرده و شخصيت خود را به رخ يكديگر مىكشيدند ، عبّاس به او مىگفت : من از تو برترم چون عموى پيامبر و وصى پدر آن حضرت و ساقى حاجىها هستم « 2 » .\r\nشيبة مىگفت : من از تو مهم‌تر و بزرگوارترم ، چون أمين خدايم بر خانه‌اش و خزانه‌دار خانه خدا هستم ، آيا آن‌چنانكه خداوند مرا أمين خود قرار داده أمين تو نيستم .\r\nاين دو با يكديگر از همين قبيل سخنان مىگفتند و بر يكديگر مفاخره مىكردند تا اينكه علىّ بن ابى طالب به آن دو رسيد . عبّاس به او گفت : شيبة بر من مباهات كرده و گمان مىكند از من برتر است . على گفت : اى عمو تو به او چه گفتى ؟ عبّاس پاسخ داد : به او گفتم : من عموى پيامبر و جانشين و وصى پدر آن حضرت و ساقى حاجىها هستم و از تو بالاترم . على به شيبه رو كرد و گفت : تو چه مىگويى . جواب داد : من گفتم : بدين جهت از تو برترم كه امين خدا هستم بر خانه‌اش و خزانه‌دار خانه كعبه هستم آيا كسى كه امين خدا است امين تو نخواهد بود ؟ انس گويد : على در پاسخ آنان گفت : بگذاريد منهم افتخار خويش را بازگو كنم . گفتند : بسيار خوب است . شما هم بفرماييد .\r\nفرمود : من از شما بدين جهت برترم كه نخستين كسى هستم از مردان اين امت كه به\r\n\r\n\r\n","description":"","footnote":"\r\n( 1 ) . توبه 9 / 19 .\r\n( 2 ) . تفسير ، طبرى : 10 / 59 .\r\n","page_name":" 73 ","page_number":85},
  {"content":"\r\n\r\nوعده‌هاى پيامبر ايمان آورده و با او هجرت نمودم و در راه خدا جهاد كردم .\r\nبعد از سخن على هرسه نفر روانه شدند و به حضور پيامبر مشرف گرديدند و هر كدام جهت برترى خود را بازگو كردند ، پيامبر چيزى به آنان نگفت و آنها هم رفتند ، بعد از چند روزى جبرئيل نازل شده و دربارهء آن وحى آورد ، رسول خدا آن سه نفر را احضار كرد . وقتى آنان به خدمت پيامبر آمدند ، اين آيه را بر آنان تلاوت فرمود :  أَ جَعَلْتُمْ سِقايَةَ الْحاجِّ وَ عِمارَةَ الْمَسْجِدِ الْحَرامِ كَمَنْ آمَنَ بِاللَّهِ وَ الْيَوْمِ الْآخِرِ . . .  تا آخر آيه .\r\nداستان اين مفاخره ، و نزول اين آيه را در شان آنان ، عدهء زيادى از حفاظ و دانشمندان و مفسران در كتب خود آورده و با تحقيقات دامنه‌دارى كه دربارهء راويان اين حديث و سلسلهء سند آن نموده‌اند آن را معتبر دانسته ، برخى به اجمال ذكر كرده‌اند و عدّه‌اى مفصّلا آن را نقل كرده‌اند . از جمله : واحدى « 1 » ؛ قرطبى « 2 » ؛ امام فخر رازى « 3 » ؛ خازن گويد :\r\nشعبى و محمّد بن كعب قرظى گويند : كه اين آيه درباره علىّ بن ابى طالب و عبّاس بن عبد المطلب و طلحة بن ابى شيبة نازل شد . اينان با يكديگر مباهات كرده و هريك سخنى مىگفت . طلحه گفت : من صاحب خانه و كليددار كعبه هستم . عبّاس گفت : من حاجىها را آب مىدهم و اداره‌كردن حجاج با من است .\r\nعلى گفت : من ندانم شما چه مىگوييد ، من قبل از اينكه ديگران نماز بخوانند شش ماه جلوتر روى به قبله آورده و نماز خواندم و من در جهادها و جنگ‌ها دوشادوش پيغمبر شمشير زده‌ام . سپس اين آيه نازل شد « 4 » ؛ ابو البركات نسفى « 5 » ؛ حمويى « 6 » ؛ ابن صباغ مالكى « 7 » ؛ جمال الدين محمّد بن يوسف زرندى در نظم و شعر درر السمطين ؛ گنجى « 8 » ؛\r\n\r\n\r\n","description":"","footnote":"\r\n( 1 ) . اسباب النزول 182 از حسن و شعبى و قرظى .\r\n( 2 ) . تفسير ، قرطبى : 8 / 91 از سدى .\r\n( 3 ) . تفسير كبير ، رازى : 4 / 422 .\r\n( 4 ) . تفسير ، خازن : 2 / 221 .\r\n( 5 ) . تفسير ، نسفى : 2 / 221 .\r\n( 6 ) . الفرائد ، باب 41 از انس .\r\n( 7 ) . الفصول المهمة 123 ، از واحدى از حسن و شعبى و قرظى .\r\n( 8 ) . الكفاية 123 از ابن جرير و ابن عساكر از انس به همان عبارتى كه در متن آن را ذكر كرديم .\r\n","page_name":" 74 ","page_number":86},
  {"content":"\r\n\r\nابن كثير شامى « 1 » ؛ حافظ سيوطى « 2 » ؛ صفورى در نزهة المجالس ، و در چاپ ديگر آن از كتاب شوارد الملح و موارد المنح نقل كرده است : عبّاس و حمزه رضى اللّه عنهما بر يكديگر تفاخر مىكردند . حمزه مىگفت : من از تو بهترم زيرا من كعبه را ساخته‌ام . عبّاس گفت : من از تو بهتر هستم زيرا سقايت حاجىها و آب دادن به آنها به من واگذار شده است . پس به يكديگر گفتند : به ابطح ( مسيل‌هاى ريگزار ) مىرويم و از اوّلين كسى كه با او برخورد كرديم مىپرسيم ، به راه افتادند و در بين راه على عليه السّلام را ديدند . جريان خود را به او گفتند و از او نظر خواستند .\r\nعلى در پاسخ گفت : من از هردو شما بهتر هستم ، زيرا من زودتر از شما به اسلام گرويده‌ام . پيغمبر از جريان خبردار شد و از اين موضوع دلتنگ شد كه چرا اين مطلب به دو عمويش گفته شده است . آنگاه خداوند گفتار على را تصديق كرده و در فضيلت او اين آيه را فرستاد :  أَ جَعَلْتُمْ سِقايَةَ الْحاجِّ .  « 3 » . . الايه .\r\nما نمىتوانيم تمام مدارك و مصادرى را كه دربارهء اين مفاخره ، و نزول اين آيه ، بر آنها اطلاع يافته و آنها را مطالعه كرده‌ايم در اينجا بياوريم و همين‌طور از آنجا كه منظور ما ، خلاصه‌نويسى است ؛ نمىتوانيم همهء مدارك و نوشته‌هايى را كه در بقيهء آيات قرآن و احاديث پيامبر در فضيلت امير المؤمنين على عليه السّلام وارد شده اينجا ذكر كنيم .\r\nما گفتارى مفصل در اين‌باره در كتاب ديگرى به نام العترة الطاهرة فى الكتاب العزيز\r\n\r\n\r\n","description":"","footnote":"\r\n( 1 ) . تفسير ، شامى : 2 / 341 از حافظ عبد الرزاق به اسنادش از شعبى ، و از ابن جرير از محمّد بن كعب قرظى ، و از سدى و در اين طريق و عبارت اينان اين‌چنين آمده است : على و عبّاس و شيبه با يكديگر مباهات مىكردند و بقيهء عبارتشان مثل عبارت فوق است . و نيز از طريق حافظ عبد الرزاق از حسن و محمّد بن ثور از معمر از حسن نقل كرده است .\r\n( 2 ) . در المنثور : 3 / 218 از حافظ ابن مردويه از ابن عبّاس نقل كرده و از حفاظ عبد الرزاق و ابن ابى شيبه و ابن جرير و ابن منذر و ابن ابى حاتم و ابى الشيخ از شعبى و از ابن مردويه از شعبى ، و از عبد الرزاق از حسن ، و از ابن ابى شيبة و ابى الشيخ و ابن مردويه از عبيد اللّه بن عبيده ، از فريانى از ابن سيرين و از ابن جرير از محمّد بن كعب قرظى ، از ابن جرير و ابى الشيخ از ضحاك و از حافظ ابى نعيم و حافظ ابن عساكر به اسنادشان از انس به لفظ و عبارتى كه ما در متن كتاب آورديم روايت كرده است .\r\n( 3 ) . نزهة المجالس : 2 / 242 و در چاپ ديگر 209 .\r\n","page_name":" 75 ","page_number":87},
  {"content":"\r\n\r\nنگاشته‌ايم كه در آنجا آياتى كه در شأن خاندان پاك رسول خدا نازل شده به تفصيل شرح داده‌ايم .\r\nداستان مفاخره و نزول آيه را دربارهء آنان چندين نفر از شعراى بزرگ ، آنان كه پيوسته در فكر حفظ و نگهدارى احاديث رسول خدا بوده‌اند به رشته نظم درآورده و افرادى هم چون سيد الشعراء حميرى ، ناشى ، بشنوى ، در اين‌باره قصايدى سروده‌اند كه به زودى در شرح حال آنان اشعارشان را خواهيد ديد .\r\n7 -  إِنَّ الَّذِينَ آمَنُوا وَ عَمِلُوا الصَّالِحاتِ سَيَجْعَلُ لَهُمُ الرَّحْمنُ وُدًّا  « 1 » .\r\nآنان كه ايمان آوردند و كردارى شايسته انجام دادند به زودى پروردگار برايشان دوستى و محبت قرار خواهد داد .\r\nابو اسحاق ثعلبى به اسنادش از براء بن عازب روايت كرده كه گويد : رسول خدا به علىّ بن ابى طالب فرمود : اى على بگو : خداوندا ! براى من در پيشگاه خودت عهدى قرار ده و در دلهاى مؤمنين دوستى و محبتى براى من جايگزين فرما . پس اين آيه نازل شد :  إِنَّ الَّذِينَ آمَنُوا . . . \r\nابو المظفر سبط ابن جوزى حنفى و در مجمع الزوايد اين روايت را نقل كرده و گويد :\r\nروايت شده از ابن عبّاس : اين دوستى را خداوند براى على در دلهاى مؤمنين قرار داده است « 2 » . از ابن عبّاس روايت كرده است : اين آيه درباره علىّ بن ابى طالب عليه السّلام و آنگاه گويد : يعنى محبتى در دلهاى مؤمنين « 3 » .\r\nخطيب خوارزمى حديث ابن عبّاس را روايت كرده و بعد از آن با اسنادى كه ذكر كرده از قول علىّ بن ابى طالب نقل مىكند : مردى به من رسيد و گفت : اى على ! من ترا به خاطر خدا دوست دارم . من به خدمت پيامبر آمدم و گفتم : يا رسول اللّه ! مردى به من اين‌چنين گفت ، حضرت فرمود : اى على ! شايد تو دربارهء او كار خوبى انجام داده‌اى ؟ گفتم : يا رسول اللّه من هيچ خدمتى به او نكرده‌ام .\r\n\r\n\r\n","description":"","footnote":"\r\n( 1 ) . مريم 34 / 96 .\r\n( 2 ) . تذكرة ، حنفى 10 .\r\n( 3 ) . مجمع الزوايد : 9 / 125 .\r\n","page_name":" 76 ","page_number":88},
  {"content":"\r\n\r\nپيامبر فرمود : سپاس پروردگار را كه دلهاى مؤمنين را شيفته محبت و دوستى تو نمود .\r\nدر اين هنگام اين آيه نازل شد :  إِنَّ الَّذِينَ آمَنُوا وَ عَمِلُوا الصَّالِحاتِ . . .  « 1 » .\r\nصدر الحفاظ گنجى نيز اين روايت را آورده است « 2 » ؛ محب الدين طبرى دربارهء اين آيه از طريق حافظ سلفى از ابن حنيفه نقل مىكند : مؤمنى نبود مگر اينكه دوستى على و خاندانش را در دل داشت « 3 » ؛ حمويى از واحدى با دو سند از ابن عبّاس نقل كرده است « 4 » ؛ سيوطى از حافظ ابن مردويه و ديلمى از براء و از طبرانى و ابن مردويه از ابن عبّاس روايت كرده است « 5 » ؛ قسطلانى « 6 » ؛ شبلنجى از نقاش و آنچه كه قبلا از ابن حنيفه نقل كرديم او نيز متذكر شده است « 7 » ؛ حضرمى « 8 » ؛\r\n8 -  أَمْ حَسِبَ الَّذِينَ اجْتَرَحُوا السَّيِّئاتِ أَنْ نَجْعَلَهُمْ كَالَّذِينَ آمَنُوا وَ عَمِلُوا الصَّالِحاتِ  « 9 » .\r\nيا گمان كرده‌اند كسانى كه مرتكب زشتىها مىشوند ما آنان را مانند مؤمنانى كه عمل صالح انجام مىدهند قرار خواهيم داد ؟\r\nابو المظفر سبط ابن جوزى حنفى گويد : سدى از ابن عبّاس روايت كرده است : اين آيه درباره على عليه السّلام در روز جنگ بدر نازل شد كسانى كه مرتكب زشتىها شدند عبارت بودند از : عتبه ، شيبه ، وليد و مغيره ؛ و مؤمنى كه عمل صالح انجام داده است على عليه السّلام است « 10 » .\r\nگنجى شافعى در كفايه نيز مطلبى نزديك به آن يافت مىشود .\r\n9 -  إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ  « 11 » . كسانى كه ايمان آوردند و عمل صالح انجام دادند آنان بهترين آفريدگان هستند .\r\n\r\n\r\n","description":"","footnote":"\r\n( 1 ) . مناقب ، خوارزمى 188 .\r\n( 2 ) . الكفاية 121 .\r\n( 3 ) . رياض ، طبرى 207 .\r\n( 4 ) . فرائد ، باب 14 .\r\n( 5 ) . در المنثور : 4 / 287 .\r\n( 6 ) . المواهب : 7 / 14 از نقاش .\r\n( 7 ) . نور الابصار 112 .\r\n( 8 ) . رشفة الصادى 25 .\r\n( 9 ) . جاثيه 45 / 21 .\r\n( 10 ) . تذكره ، سبط بن جوزى حنفى 11 .\r\n( 11 ) . بينه 98 / 7 .\r\n","page_name":" 77 ","page_number":89},
  {"content":"\r\n\r\nطبرى در ذيل آيه  أُولئِكَ هُمْ خَيْرُ الْبَرِيَّةِ  به اسنادش از ابى الجارود از محمّد بن على عليهما السّلام از رسول خدا نقل كرده است كه گفت : تو و شيعيان تواند يا على ! « 1 » . خوارزمى از جابر روايت كند كه وى گويد : در حضور پيامبر اكرم بوديم . علىّ بن ابى طالب وارد شد .\r\nرسول خدا فرمود : برادرم به جانب شما آمد و سپس روى به جانب كعبه نموده و با دستش به ديوار كعبه كوبيد و سپس گفت : سوگند به آن‌كس كه جان من در دست قدرت او است ! اين شخص و شيعيان او رستگاران روز قيامتند و سپس فرمود : او نخستين نفر شما است از جهت ايمان با من ، و وفادارترين شما است به پيمان پروردگار و در دستورات پروردگار و از همهء شما استوارتر است . و عادلترين شما است در بين مردم و از تمام شما در تقسيم تساوى تقسيم اموال رعايتش بيشتر است و در پيشگاه خداوند مقام و منزلتش از همه بزرگ‌تر است . جابر گويد : در اين هنگام آيه  إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ  دربارهء او نازل شد . ياران پيغمبر عادت كرده بودند كه هرگاه على را مىديدند مىگفتند : خير البريه آمد .\r\nو همچنين از طريق حافظ ابن مردويه از يزيد بن شراحيل انصارى منشى و كاتب على عليه السّلام روايت كرده‌اند : شنيدم از امير المؤمنين كه مىفرمود : رسول خدا صلّى اللّه عليه و آله فرمود در حالى كه بر روى سينه من تكيه داده بودم و فرمود : اى على ! آيا فرمايش خداوند متعال را نشنيده‌اى كه فرمود :  إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ .  اى على ! خير البريه تو و شيعيانت هستى ، وعده‌گاه من و شما حوض كوثر است زمانى كه امت‌ها و دسته‌ها براى حساب مىآيند شما با قيافه‌هايى نورانى و پيشانىهاى تابناك خوانده مىشويد و وارد محشر مىگرديد « 2 » . گنجى حديث يزيد بن شراحيل را نقل كرده است « 3 » .\r\n4 - ابن صباغ ملكى به صورت مرسل از ابن عبّاس روايت نموده است : چون اين آيه نازل شد پيغمبر به على فرمود : اى على تو و شيعيانت روز قيامت وارد صحراى محشر مىشويد در حالى كه خشنود هستيد ولى دشمنانت خشمگين و ناراحت وارد خواهند\r\n\r\n\r\n","description":"","footnote":"\r\n( 1 ) . تفسير ، طبرى : 30 / 146 .\r\n( 2 ) . تفسير ، طبرى 178 .\r\n( 3 ) . الكفاية 119 .\r\n","page_name":" 78 ","page_number":90},
  {"content":"\r\n\r\nشد « 1 » . حمويى در فرائد به دو طريق از جابر روايت نموده است : اين آيه در شأن على نازل شد و ياران پيامبر هروقت على را مىديدند مىگفتند : خير البريه آمد .\r\nابن حجر در ضمن آياتى كه در شأن اهل بيت پيامبر برمىشمرد چنين گويد : آيه يازدهم اين است :  إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ  « 2 » .\r\nحافظ جمال الدين زرندى از ابن عبّاس روايت نموده است :\r\nچون اين آيه نازل شد رسول اكرم به على فرمود : آن تو و شيعيان تو هستيد . تو و پيروانت روز قيامت خشنود و پسنديده شده وارد خواهيد شد ؛ دشمنانت خشمگين و عصبانى و ناراحت مىآيند . على گفت : دشمن من كيست ؟ حضرت فرمود : آن كس كه از تو بيزارى جويد و ترا لعن گويد . سپس رسول خدا فرمود : هركس بگويد خداوند على را رحمت كند ، خداوند او را بيامرزد .\r\nجلال الدين سيوطى گويد : ابن عساكر با سندى معتبر از جابر بن عبد اللّه روايت كرده كه گويد : ما در حضور پيغمبر اكرم بوديم و على وارد شد . پيغمبر فرمود : قسم به آن‌كس كه جانم در دست او است همانا اين شخص و پيروانش در روز قيامت رستگار خواهند بود . و در اين هنگام نازل شد آيهء :  إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ  « 3 » .\r\nابن عدى از ابن عبّاس نقل كرده است : چون آيهء  إِنَّ الَّذِينَ آمَنُوا وَ عَمِلُوا الصَّالِحاتِ  نازل شد پيغمبر اكرم به على عليه السّلام فرمود تو و شيعيانت در روز قيامت خشنود و پسنديده وارد خواهيد شد .\r\nابن مردويه از على عليه السّلام روايت كند كه رسول خدا فرمود : و بعد حديث يزيد بن شراحيل را آورده است . و شبلنجى از ابن عبّاس با همين كلمات و الفاظى كه از ابن صباغ مالكى ذكر شد روايت را نقل كرده است « 4 » .\r\n\r\n\r\n","description":"","footnote":"\r\n( 1 ) . فصول 122 .\r\n( 2 ) . صواعق 96 .\r\n( 3 ) . الدر المنثور : 6 / 376 .\r\n( 4 ) . نور الابصار 112 و 78 .\r\n","page_name":" 79 ","page_number":91},
  {"content":"\r\n\r\n10 -     وَ الْعَصْرِ إِنَّ الْإِنْسانَ لَفِي خُسْرٍ إِلَّا الَّذِينَ آمَنُوا وَ عَمِلُوا الصَّالِحاتِ     « 1 » .\r\nسوگند به عصر ! انسان زيانكار است جز كسانى كه ايمان آورده و رفتارى شايسته دارند و عمل صالح انجام مىدهند .\r\nجلال الدين سيوطى گويد : ابن مردويه از ابن عبّاس روايت نموده درباره اين آيه قرآن    وَ الْعَصْرِ إِنَّ الْإِنْسانَ لَفِي خُسْرٍ    كه مقصود از انسان زيانكار ابو جهل است و مقصود از  إِلَّا الَّذِينَ آمَنُوا وَ عَمِلُوا الصَّالِحاتِ  علىّ بن ابى طالب و سلمان فارسى مىباشند « 2 » .\r\n\r\nشعرى از حسان بن ثابت دربارهء امير المؤمنين عليه السّلام\r\n- اى ابو الحسن جان و دل من فداى تو باد و جان و دل هررهسپار راه هدايت ، چه به كندى پيش رود و چه به سرعت .\r\n- آيا ستايش من و دوستانت از بين مىرود و حال اينكه ستايش ذات پروردگار از بين رفتنى نيست .\r\n- انگشتر با ميمنت خويش را دادى ، اى بهترين آقاها و اى بهترين خريداران و اى بهترين فروشندگان .\r\n- خداوند درباره تو بهترين ولايت و حكمفرمايى را نازل كرد و در آيات محكمات قرآن ولايت ترا بيان فرمود .\r\nآيه  إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ  را به شعر درآورده و حديثش گذشت .\r\nسرايندهء اين اشعار را خطيب خوارزمى و شيخ الاسلام حمويى و صدر الحافظ گنجى و سبط ابن جوزى و جمال الدين زرندى ، حسان بن ثابت دانسته‌اند « 3 » .\r\n\r\n\r\n","description":"","footnote":"\r\n( 1 ) . سورهء عصر .\r\n( 2 ) . الدّر المنثور : 6 / 396 .\r\n( 3 ) . المناقب ، خوارزمى 178 ؛ فرائد ، حمويى باب 39 ؛ الكفاية ، گنجى 107 ؛ تذكره ، ابن جوزى 10 ؛ درر السمطين ، زرندى .\r\n","page_name":" 80 ","page_number":92},
  {"content":"\r\n\r\n\r\nشعر ديگرى از حسان در مدح على عليه السّلام\r\n- جبرئيل با صداى بلند فرياد زد در حالى كه گرد و غبار ميدان جنگ ننشسته بود .\r\n- و در حالى كه مسلمانان در پيرامون پيامبر مرسل حلقه زده بود .\r\n- شمشيرى غير از ذو الفقار نيست و جوانمردى هم‌چون على وجود ندارد .\r\nدر اين اشعار حسان به داستان فرياد جبرئيل در روز احد دربارهء على و شمشيرش اشاره مىكند .\r\nطبرى از ابى رافع اين روايت را نقل كرده : در روز احد هنگامى كه على عليه السّلام پرچمداران سپاه قريش را كشت و به زمين افكند رسول خدا عده‌اى از مشركان قريش را ديد ، به على دستور داد به آنان حمله كند . حضرت به آنان حمله نمود و آنان را پراكنده كرد و شيبة بن مالك را كشت ، سپس جبرائيل گفت : اى رسول خدا ! اين است معناى برابرى و برادرى . پيغمبر فرمود : على از من است و من از او هستم . جبرئيل گفت : من هم از شما هستم .\r\nابى رافع گويد : در اين هنگام مردم صدايى را شنيدند كه مىگفت : لا فتى الا على لا سيف الا ذو الفقار « 1 » .\r\nاين روايت را احمد بن حنبل در كتاب الفضائل از ابن عبّاس نقل كرده . ابن هشام اين جريان را از ابن ابى نجيح روايت كرده است « 2 » . خثعمى « 3 » در الروض الأنف ، ابن ابى الحديد اين روايت را نقل كرده است و گويد : اين روايت مشهور است « 4 » و گويد : رسول خدا صلّى اللّه عليه و آله وقتى اين صدا را شنيد فرمود : اين صداى جبرئيل است « 5 » . خوارزمى از محمّد بن اسحاق بن يسار روايت كند كه وى گويد : در روز جنگ احد باد سختى وزيدن گرفت .\r\nصدايى به گوش همه رسيد كه مىگفت :\r\n لا سيف الا ذو الفقار * و لا فتى الا على \r\n\r\n\r\n","description":"","footnote":"\r\n( 1 ) . تاريخ ، طبرى : 3 / 17 .\r\n( 2 ) . سيره ، ابن هشام : 3 / 52 .\r\n( 3 ) . الروض الانف : 2 / 143 .\r\n( 4 ) . شرح النهج : 1 / 9 .\r\n( 5 ) . همان : 2 / 236 و 3 / 281 .\r\n","page_name":" 81 ","page_number":93},
  {"content":"\r\n\r\n فاذا ندبتم هالكا * فابكوا الوفى اخا الوفى \r\nحمويى مثل همين را روايت كرده و از طرق مختلف به اسنادش از حافظ بيهقى تا علىّ بن ابى طالب را آورده است كه فرمود : جبرئيل به حضور پيامبر اكرم مشرف شد و گفت : بتى در يمن وجود دارد كه در آهن پوشيده شده است كسى را بفرست تا آن را درهم كوبد و خرد كند و آهن آن را ضبط كن .\r\nعلى عليه السّلام گويد : وقتى جبرئيل اين دستور را به رسول اكرم صلّى اللّه عليه و آله داد ، پيغمبر مرا احضار كرد و اين مأموريت را به من داد ، من بت را درهم كوبيدم و آهن را گرفتم و به حضور پيامبر آوردم . دو شمشير از آن ساختم ، يكى را ذو الفقار ناميدم و ديگرى را مجذم رسول خدا ذو الفقار را خود به كمر بست و مجذم را به من داد و بعدها ذو الفقار را نيز به من بخشيد ، در آن هنگام كه پيش روى رسول خدا در روز احد مىجنگيدم و شمشير مىزدم ، چشم پيغمبر به من افتاد و فرمود :\r\n لا سيف الا ذو الفقار * و لا فتى الا على « 1 » \r\nسبط ابن جوزى نقل مىكند : احمد حنبل در الفضائل متذكر شده كه آنان در آن روز صداى تكبيرى را از آسمان شنيدند كه مىگفت :\r\n لا سيف الا ذو الفقار * و لا فتى الا على \r\nسپس حسان بن ثابت از رسول خدا اجازه گرفت ، تا در اين‌باره شعرى بسرايد پيامبر به او اجازه داد و حسان هم شعرش را سرود و با اين بيت آغاز كرد :\r\nجبريل نادى معلنا\r\nتا آخر ابياتى كه ذكر شد . « 2 »\r\nابن جوزى در اين زمينه گفتارى دارد كه خلاصه‌اش اين است : واقعه در روز احد اتفاق افتاد آن‌چنانكه احمد بن حنبل از ابن عبّاس روايت كرده است و گفته شده كه در روز بدر بوده ولى صحيح‌تر آن است كه در روز فتح خيبر اتفاق افتاده است . و هيچ‌يك از علما در اين‌باره ايرادى نگرفته است .\r\n\r\n\r\n","description":"","footnote":"\r\n( 1 ) . فرائد ، باب 49 .\r\n( 2 ) . تذكره ، جوزى 16 .\r\n","page_name":" 82 ","page_number":94},
  {"content":"\r\n\r\nامينى گويد : احاديث متعددى كه در اين‌باره وارد شده است به ما مىفهماند كه جريان چندين مرتبه واقع شده و منادى در روز احد جبرئيل بوده است ، ولى منادى روز بدر ملك ديگرى بوده به نام رضوان و پيشوايان علم حديث بر نقل اين داستان اجماع دارند ، چنان كه گنجى ادعاى اجماع كرد « 1 » ، و ابن جوزى ، و سلفى ، ابن جواليقى ، و ابن ابى الوفاء بغدادى ، ابن وليد ، ابن ابى الفهم ، مفتى عبد الكريم موصلى ، محمّد بن قاسم عدل ، حافظ محمّد بن محمود ، ابن ابى البدر ، فقيه عبد الغنى بن احمد ، صدقة بن الحسين ، يوسف بن شروان مقرى ، صاحب بن ابى المعالى دوامى ، ابن بطة ، شيخ الشيوخ عبد الرحمن بن اللطيف ، علىّ بن محمّد مقرى ، ابن بكروس ، حافظ ابن المعالى و ابى عبد اللّه محمّد بن عمر به اسنادشان از سعد بن طريف حنظلى از ابى جعفر محمّد بن على الباقر عليه السّلام كه آن حضرت فرمود : در روز بدر ملكى كه نامش رضوان بود فرياد زد :\r\n لا سيف الا ذو الفقار * و لا فتى الا على \r\nسپس امينى گويد : من گفتم پيشوايان علم حديث بر نقل اين قسمت داستان و روايت اجماع كرده و بزرگان از يكديگر نقل كرده‌اند ، همان‌طورى كه ما با سپاس پروردگار حديث را همچون آبى خوشگوار به بهترين وجه و عالىترين نحوهء اسناد از عدهء بسيارى ، در كام خود فرو ريختم و آن را در كتاب خود آورديم .\r\nاين روايت را حاكم به طور مرفوع نقل كرده و بيهقى در مناقب از حاكم نقل كرده و گويد : اين روايت را حافظ ابن نجار و او از طوسى تا آخر سند ، از جابر بن عبد اللّه نقل كرده است : پيامبر در روز جنگ بدر فرمود : اين رضوان ، فرشته‌اى از فرشتگان خدا است و صدا مىزند :\r\n لا سيف الا ذو الفقار * و لا فتى الا على \r\nمحب الدين الطبرى روايت را با همين عبارات نقل كرده است « 2 » . خوارزمى حديث جابر را نقل كرده « 3 » و نصر بن مزاحم از جابر بن عمير انصارى روايت كرده كه گويد :\r\n\r\n\r\n","description":"","footnote":"\r\n( 1 ) . كفايه ، گنجى 144 از ابى الغنائم .\r\n( 2 ) . رياض ، طبرى 190 ؛ ذخائر العقبى 74 .\r\n( 3 ) . مناقب ، خوارزمى 101 .\r\n","page_name":" 83 ","page_number":95},
  {"content":"\r\n\r\nشنيدم از رسول خدا صلّى اللّه عليه و آله كه بارها اين بيت را مىخواند :\r\n لا سيف الا ذو الفقار * و لا فتى الا على « 1 » \r\n\r\nشعر ديگرى از حسان\r\n- گرچه مريم با پاك‌دامنى زيست و عيسى را همچون ماهى كه در تاريكى بدرخشد به دنيا آورد .\r\n- بعد از او فاطمه نيز با پاك‌دامنى دو سبط و نواده پيامبر و راهنماى راه راستين را به جهانيان تقديم داشت .\r\nدر اين دو بيت حسان اشاره به روايت صحيحى از پيامبر اكرم دربارهء پارهء تنش زهراى مرضيّه فاطمه عليها السّلام وارد دارد كه :\r\nبه درستى كه فاطمه دامنش را پاك نگهداشت و آلوده نساخت ، لذا خداوند ذريّه و اولاد او را بر آتش جهنّم حرام ساخت .\r\nاين روايت را حاكم نقل كرده و گويد : اين حديثى است كه اسنادش صحيح است « 2 » .\r\nخطيب در تاريخ خود « 3 » ، محبّ الدين طبرى از ابى تمام در فوائد « 4 » ، صدر الحفاظ گنجى شافعى به اسنادش از حذيفة بن اليمان گويد : رسول خدا فرمود : ان فاطمة احصنت فرجها فحرمها اللّه و ذريتها على النار ، « 5 » و به سند ديگرى از ابن مسعود به عبارات حذيفه اين روايت را نقل كرده است « 6 » ، جلال الدين سيوطى اين روايت را از ابن مسعود از طريق بزّار و ابى يعلى و عقيلى و طبرانى و ابن شاهين آورده است ، ولى در جمع الجوامع از طريق بزّار و عقيلى و طبرانى و حكم با عبارت حذيفه يمانى نقل نموده است « 7 » . متّقى هندى از طريق طبرانى با اين عبارت روايت كرده است : فاطمه پاك‌دامنى داشت و\r\n\r\n\r\n","description":"","footnote":"\r\n( 1 ) . كتاب صفين 257 ، چاپ مصر 546 .\r\n( 2 ) . المستدرك ، حاكم 152 .\r\n( 3 ) . تاريخ ، خوارزمى : 3 / 54 .\r\n( 4 ) . ذخائر العقبى 48 .\r\n( 5 ) . الكفاية 222 .\r\n( 6 ) . همان 223 .\r\n( 7 ) . احياء الميت ، سيوطى 257 .\r\n","page_name":" 84 ","page_number":96},
  {"content":"\r\n\r\nخداوند به واسطه عفت و پاكيش او را با ذريه‌اش داخل بهشت گرداند . « 1 » ابن حجر در صواعق از طريق ابى تمام و بزار و طبرانى و ابى نعيم به همين عبارات روايت نموده و بعد گويد : در روايت ديگرى با اين عبارت آمده است : فحرّمها اللّه و ذريّتها على النار ، و از طريق بزار و ابى يعلى و طبرانى و حاكم با لفظ دوم روايت نموده است . « 2 » شبلنجى با هر دو لفظ روايت نموده است « 3 » .\r\n\r\nشاعر را بشناسيم\r\nابو الوليد حسان بن ثابت بن المنذر بن حرام بن عمرو بن زيد مناة بن عدى بن عمرو بن مالك النجار ( تيم اللّه ) بن ثعلبة بن عمرو بن الخزرج بن حارثة ابن ثعلبة العنقاء ( به خاطر گردن‌درازى كه داشت اين لقب به او داده شده بود ) ابن عمرو بن عامر بن ماء السماء بن حارثة الغطريف ابن امرؤ القيس البطريق ابن ثعلبة البهلول ابن مازن بن الازد بن الغوث بن بنت بن مالك بن زيد بن كهلان بن سبأ بن يشحب بن يعرب بن قحطان « 4 » .\r\nخانه حسان يكى از خانه‌هاى شعر بوده و در ادبيات و مديحه‌سرايى ريشه‌اى عميق داشته است . مرزبانى گويد : دعبل و مبرد گفته‌اند : ريشه‌دارترين خانه‌ها در شعر ، خاندان حسان بوده است « 5 » . شش نفر از آل حسان را برشمرده‌اند كه هرشش تن از حيث شعر و شاعرى در يك پايه بوده و به يك سبك شعر مىسروده‌اند و آنان عبارتند از : سعيد بن عبد الرحمن بن حسان بن ثابت بن المنذر بن حرام . و فرزند حسان ، عبد الرحمن شاعر كم گويى است كه در سال 104 هجرى قمرى ديده از جهان فرو بست . شاعرى دربارهء او و پدرش حسان شعرى سروده است و اين‌چنين مىگويد :\r\n- چه كسى بعد از حسان و پسرش قافيه خواهد گفت و چه كسى بعد از زيد بن ثابت براى قرآن باقى مانده است .\r\n\r\n\r\n","description":"","footnote":"\r\n( 1 ) . كنز العمال : 6 / 219 .\r\n( 2 ) . صواعق ، ابن حجر 112 .\r\n( 3 ) . نور الابصار 45 .\r\n( 4 ) . ابو الفرج در الاغانى : 4 / 3 اين گونه آورده است .\r\n( 5 ) . معجم الشعراء 366 .\r\n","page_name":" 85 ","page_number":97},
  {"content":"\r\n\r\nاو امّا حسان ، ابو عبيده گويد : تمام عرب‌ها اجماع كرده‌اند و بالاتفاق پذيرفته‌اند كه حسان شاعرترين شهرنشينان است و در بين شاعران شهرنشين از همه تواناتر است . از سه جهت بر بقيهء شاعران برترى دارد : وى شاعر انصار بود و در دوران زندگى پيامبر براى حضرتش شعر مىسرود و سوم اينكه در عصر اسلام شاعر منحصر به فرد تمام مملكت يمن بود .\r\nروزى پيامبر به او فرمود : از زبان تو چه‌قدر باقى مانده است ؟ حسان زبانش را از دهان بيرون آورد تا آنجا كه به سر بينى خود ماليد و سپس گفت : به خدا قسم اگر زبانم را بر سنگى بكوبم سنگ مىشكافد و اگر به مويى بزنم آن را مىتراشد و از بين مىبرد و خوشم نمىآيد كه آن را دربارهء قبيله معدّ به كار اندازم و درباره آنان سخنى بگويم . « 1 » رسول خدا براى او منبرى در مسجد شريفش گذاشته بود ، وى بر روى آن منبر به‌پا ايستاده و از آن حضرت تعريف و ستايش مىكرد ، پيامبر مىفرمود : خداوند حسان را به روح القدس تأييد مىفرمايد مادامى كه دربارهء رسول خدا سخنى گويد و مدح او را بسرايد . « 2 »\r\nبر همين حالت در دوران پيامبر زندگى كرد و به مديحه‌سرايى رسول خدا و بزرگان صحابه اشتغال داشت ، هنگامى كه پيامبر رحلت فرمود و بدرود زندگى گفت روزى حسان در مسجد مدينه مشغول سرودن اشعار بود ، عمر او را سرزنش كرده « 3 » و گفت : در مسجد رسول خدا شعر مىخوانى ؟ حسان گفت : من در همين مسجد با حضور شخصى كه از تو خيلى بهتر بود اشعارم را مىخواندم و او چيزى نمىگفت و سپس روى به ابو هريره نموده و گفت : تو سخن رسول خدا را شنيدى كه مىگفت : خداوندا ! حسان را به روح القدس مؤيد فرما و دعايم را اجابت نما ؟ ابو هريره گفت : آرى .\r\n\r\n\r\n","description":"","footnote":"\r\n( 1 ) . البيان و التبيين ، جاحظ : 1 / 150 و 68 .\r\n( 2 ) . المستدرك ، حاكم : 3 / 287 به اسنادى كه وى و ذهبى صحيح مىدانند .\r\n( 3 ) . ابن عبد البرّ در الاستيعاب و ابن عساكر در تاريخ خود : 4 / 126 و صحيح ، مسلم : 2 / 384 : به او نگريست و در لفظ احمد در مسند : 5 / 222 ، ساكت شو ، آمده است .\r\n","page_name":" 86 ","page_number":98},
  {"content":"\r\n\r\nابو عبد اللّه آبىّ مالكى گويد : اين مطلب دلالت مىكند بر اينكه عمر از خواندن شعر در مسجد خوشش نمىآمد و لذا در خارج مسجد ميدان وسيعى را براى اين كار آماده ساخت و گفت : هركس مىخواهد كه آواز بخواند و يا شعرى بسرايد برود ميان آن ميدان و اشعارش را بسرايد و آوازش را بخواند . « 1 »\r\nاين دستورات جناب خليفه مخالف رفتار پيامبر اكرم در دوران زندگيش بود و در همانجا حسان او را محكوم كرده و او را قانع ساخت و به او گفت : كسى كه فرمانش اجرا نمىشود نظريه و رأيش اعتبارى ندارد . پيش از آنكه حسان اين سخن را به عمر بگويد ، رسول اكرم وى را از آن انديشه نادرست منع فرمود و حقائقى را كه در اشعار حسان نهفته است به او گوشزد فرمود . اين مطالب را رسول خدا هنگامى كه در اطراف كعبه طواف مىكرد و مهار ناقه‌اش در دست عبد اللّه بن رواحه بود و اين اشعار را مىخواند به عمر تذكر داد .\r\n- راه باز كنيد اى كافرزادگان و از سر راه او به يك سو رويد ، زيرا تمام خوبىها با رسول خدا است .\r\n- ما طبق نزول آيات قرآن شما را زديم ، زدنى كه مغزها را از كاسه سر بيرون مىكند .\r\n- و زدنى كه خاطرهء دوست را از فكر دوست بيرون ببرد ، اى پروردگار ! من به گفتار رسولت ايمان دارم .\r\nعمر به او گفت : اى فرزند رواحه ! در اينجا شعر مىگويى ؟ ! رسول خدا صلّى اللّه عليه و آله به او فرمود : اى عمر نمىدانى چه مىگويد يا نمىشنوى اشعارش را ؟ ! در روايت ابى يعلى چنين آمده است : كه پيامبر فرمود : اى عمر ! دست از او بردار ، سوگند به خداوندى كه جان من در دست قدرت او است سخنان او را از فرو رفتن تير به جان كفار سخت‌تر است « 2 » .\r\nحسان از جمله كسانى است كه به ترس معروفند . ابن اثير گويد : حسان ترسوترين\r\n\r\n\r\n","description":"","footnote":"\r\n( 1 ) . شرح صحيح مسلم 317 .\r\n( 2 ) . تاريخ ، ابن عساكر : 7 / 391 .\r\n","page_name":" 87 ","page_number":99},
  {"content":"\r\n\r\nمردمان بود « 1 » . وطواط او را از ترسوها برشمرده است و گويد : ابن قتيبه در المعارف نوشته است كه حسان با رسول خدا در هيچ جنگى شركت نكرد ، صفيه دختر عبد المطلّب عمّه رسول اكرم گويد : در روز جنگ خندق حسان در حصار فارغ با ما بود و به همراه زنان و بچه‌ها از ترس دشمن به حصار پناه آورده بود ، مردى يهودى از كنار دژ و حصار عبور كرد و چندين مرتبه اطراف حصار گردش كرد ، بنو قريظه با مسلمين به جنگ پرداخته بودند و رابطهء آنان با پيغمبر اكرم قطع شده بود و كسى نبود كه از ما حمايت كند زيرا رسول خدا و مسلمان‌ها با دشمن گلاويز بودند و اگر كسى به طرف ما مىآمد نمىتوانستند جايگاه جنگى خود را ترك نموده و براى حفظ و دفاع از ما بيايند ! صفيه گويد : من به حسان گفتم : به خدا قسم من ايمن نيستم از اينكه اين يهودى ياران خود را به سوى ما دلالت و رهبرى نمايد در حالى كه رسول خدا هم سرگرم كارزار است ، پس تو از قلعه فرود آى و اين يهودى را به قتل برسان . حسان گفت : خدا ترا بيامرزد اى دختر عبد المطلب ! من شجاعتى ندارم .\r\nصفيه گويد : وقتى حسان چنين گفت و در او شجاعت و دليرى مشاهده نكردم چادر بر سر انداخته « 2 » و عمودى را برداشته و به طرف آن يهودى رفته و با عمود به فرقش كوبيدم و كشته شد و آنگاه به طرف قلعه بازگشتم و به حسان گفتم : اكنون از قلعه فرود آى و نزد او رفته و جامه از تنش بيرون بياور ، چون من زن هستم و نمىتوانستم بدن او را كه مرد است برهنه كنم . حسان پاسخ داد : اى دختر عبد المطلب چه احتياجى به لباس او داريم ؟ ! و مرا نيازى به لباس او نيست . حسان در روش خود از اين شاعر پيروى نموده است كه گويد :\r\n- از شب تا به سحر مرا تشجيع نموده و به من جرأت مىداد ولى نمىدانست كه\r\n\r\n\r\n","description":"","footnote":"\r\n( 1 ) . اسد الغابة : 2 / 6 .\r\n( 2 ) . در اين نسخه اعتجرت است يعنى معجر بر سر انداختم ولى در نسخهء سيرهء ابن هشام احتجزت مىباشد به معنى كمر محكم بستن احتجزت المراة اى شدت وسطها . ابن هشام تا اينجا در سيره خود متذكر شده است : 3 / 246 و تاريخ ، ابن عساكر : 4 / 140 و اسد الغابه ، ابن اثير 2 / 6 و المعاهد ، عباسى : 1 / 74 .\r\n","page_name":" 88 ","page_number":100},
  {"content":"\r\n\r\nشجاعت با زحمت و ناراحتى همراه است .\r\n- نه چنين است سوگند به خدايى كه ديده‌ها را از ديدار خود منع فرمود ، كسى كه داراى خرد باشد تمناى مرگ نكند و ميلى به آن نخواهد داشت .\r\n- براى جنگ مردمى آماده هستند كه كوشش آنان را خداوند به ثمر نرساند كه هرگاه به سوى آتش جنگ دعوتشان مىكنند از جا مىپرند و به سوى آن مىدوند .\r\n- من از آنان نيستم و به دنبال رفتار آنان نخواهم رفت نه كشتن مرا به شگفتى وامىدارد و نه برهنه‌كردن كشته‌شدگان . « 1 »\r\nامينى گويد : اين داستانى است كه وطواط از كتاب المعارف ابن قتيبه نقل كرده ولى جاى تأسف است از چاپخانه‌هاى مصرى و كاركنان اين چاپخانه‌ها چگونه كلمات را تحريف كرده‌اند و جاى آنها را تغيير مىدهند ، اين داستان را از المعارف حذف كرده‌اند چنان كه وقايع ديگرى را نيز تحريف كرده و از بين برده‌اند .\r\nحسان بن ثابت هشت سال قبل از ميلاد پيامبر صلّى اللّه عليه و آله پاكنهاد ديده به جهان گشود و بنا به گفتهء همه تاريخ‌نويسان يكصد و بيست سال زندگى كرد . ابن اثير گويد : درباره عمر حسان كسى اختلاف ننموده . و نيز چنين آمده است : چهار نفر هستند كه از يك صلب در يك خاندان ديده به جهان گشودند و هركدامشان صد و بيست سال زندگى كردند و از آنان :\r\nحسان بن ثابت بن المنذر بن حرام است « 2 » .\r\nوى داراى كنيه‌هاى متعدد است از جمله : ابو الوليد ، ابو المضرب ، ابو حسام ، ابو عبد الرحمن و اوّلى از همه مشهورتر است به او حسام نيز گفته مىشد به خاطر اينكه با شعرش از حريم آيين مقدس اسلام دفاع بسيارى نموده است .\r\nحاكم از مصعب روايت نموده كه گويد : حسان شصت سال در دوران جاهليت زندگى كرد و شصت سال در زمان اسلام و نابينا شد و بنا به قولى در سال 55 درگذشت « 3 » و از\r\n\r\n\r\n","description":"","footnote":"\r\n( 1 ) . غرر الخصايص 355 .\r\n( 2 ) . المستدرك : 3 / 486 ؛ اسد الغابة 7 .\r\n( 3 ) . اين يكى از دو قول است در كتاب المستدرك اختلاف قول در وفات او بسيار است . ابن كثير در تاريخ خود وفات او را در سال 54 صحيح دانسته است .\r\n","page_name":" 89 ","page_number":101},
  {"content":"\r\n\r\nبينش ظاهرى و باطنى محروم گرديده بود بطورى كه صحابى بزرگ قبيله خزرج ، قيس بن سعد بن عباده در آن هنگام كه امير المؤمنين او را از استاندارى مصر عزل نموده و به مدينه برگشته بود ، حسان نزد او آمده ، در حالى كه بعد از مدتها كه از طرفداران على بود ، جزو طرفداران عثمان شده بود ، قيس را سرزنش كرده به او گفت : عثمان را كشتى و گناهش بر گردن تو ماند و اكنون على هم ترا از ولايت مصر عزل نمود و پاداش خوبى به تو نداد .\r\nقيس از سخنانش ناراحت شد و به او گفت : اى كوردل و اى نابينا به خدا سوگند اگر از وقوع جنگ بين قبيله خود و اقوام تو نمىترسيدم گردنت را مىزدم ، و او را از خود راند « 1 » .\r\n\r\n\r\n","description":"","footnote":"\r\n( 1 ) . تاريخ طبرى : 5 / 231 ؛ شرح نهج البلاغه ، ابن ابى الحديد : 2 / 25 .\r\n","page_name":" 90 ","page_number":102},
  {"content":"\r\n\r\n\r\n3 قيس انصارى\r\n\r\n[ شعرى از وى 
  ]\r\n- در آن هنگام كه دشمن به ما ستم كرد گفتم : خداى ما را بس است و وكيل خوبى است .\r\n- كافى است ما را خدايى كه ديروز بصره را فتح كرد و جريان آن طولانى است .\r\n- على پيشواى ما است و پيشواى افرادى غير از ما است قرآن اين مطلب را آورده است .\r\n- روزى كه پيامبر فرمود : هركس را كه من مولاى اويم ، پس او مولاى او است و اين خبر بسيار بزرگ و باعظمتى است .\r\n- آنچه را كه پيامبر به امت گفته است حتمى و مسلم است و گفتگويى در آن نيست .\r\n\r\nپيرامون شعر\r\nاين اشعار از صحابى بزرگ قبيلهء خزرج ، قيس بن سعد بن عباده است كه در جنگ صفين در پيشگاه امير المؤمنين سروده است . شيخ مفيد معلم امّت ، ( م 413 ) ، اين اشعار را نقل كرده و بعد از نقل آنها فرموده است : اين اشعار علاوه بر اينكه خود دليل و اعترافى است بر پيشوايى و امامت امير المؤمنين عليه السّلام ، در ضمن دليل بر اين است كه شيعه در زمان خود آن حضرت وجود داشته‌اند و گفتار معتزله در انكار اين موضوع مغرضانه و\r\n\r\n","description":"","footnote":"","page_name":" 91 ","page_number":103},
  {"content":"\r\n\r\nباطل است . « 1 »\r\nدر رساله‌اى هم دربارهء معناى ولايت نوشته ، مىگويد : قصيدهء قيس به طورى است كه هيچ كسى از مورخان و راويان در نسبت اين اشعار به او شك ندارد و از روى علم آن را قبول نموده‌اند همان‌طورى كه يارىكردن او امير المؤمنين را در جنگ صفين و جمل حتمى و مسلم است . و اين سرآغاز قصيده است :\r\n قلت لمّا بغى العدوّ علينا * حسبنا ربّنا و نعم الوكيل \r\nاين‌چنين بر امامت امير المؤمنين گواهى داده و به استناد خبر روز غدير ، امامت آن حضرت را مسلم دانسته است و تصريح كرده كه گفتار رسول خدا در آن خطبه ، رياست امامت و زمامدارى آن حضرت را بر عموم جامعه اسلامى واجب دانسته است .\r\nاين قصيده را سرور ما شريف رضى ( م 406 ) ، در خصايص الائمه روايت كرده و گفته است : راويان و ناقلين اخبار بر نقل اشعار قيس اتفاق‌نظر دارند و گويند : قيس اين ابيات را در حضور امير المؤمنين عليه السّلام سروده است ، بعد از آنكه از بصره برگشته بودند ، در قصيده‌اى كه آغازش اين‌چنين است :\r\n قلت لما بغى العدو علينا * حسبنا ربنا و نعم الوكيل \r\nاين دو شاعر ( قيس و حسّان ) هردو از صحابه پيامبر هستند كه به امامت امير المؤمنين گواهى داده‌اند ، هم‌چون كسى كه شاهد اصل قضيّه بوده و محل ورود و خروج تمام جريان را ناظر بوده است .\r\nو اين قصيده را دانشمند مشهور شيخ عبيد اللّه السد آبادى در المقنع نقل كرده و آنگاه گويد : گويند : از جمله دليل‌ها بر اينكه امير المؤمنين عليه السّلام امام و پيشوايى است كه رسما رسول خدا او را تعيين نموده است ، گفتار قيس بن سعد بن عباده است ، و او از بزرگان صحابه است كه بر امامت آن حضرت گواهى داده و گفته است : امام منصوص او است و با او مخالفت شده ( و حقش را گرفته‌اند ) و گويد : كه كميت بن زيد گفتار قيس بن سعد و حسان بن ثابت را تصديق نموده است .\r\n\r\n\r\n","description":"","footnote":"\r\n( 1 ) . الفصول المختاره : 2 / 87 .\r\n","page_name":" 92 ","page_number":104},
  {"content":"\r\n\r\nو نيز اين قصيده را علّامهء كراجكى ( م 449 ) روايت نموده و سپس گويد : اين قصيده از جمله چيزهايى است كه از قيس بن سعد بن عباده حفظ شده است و اين اشعار را در جنگ صفين در حالى كه پرچم را در دست داشت در حضور امير المؤمنين سروده است « 1 » .\r\n5 - ابو المظفر سبط ابن جوزى حنفى ( م 654 ) اين قصيده را نقل كرده و گويد : قيس اين اشعار را در حضور امير المؤمنين در جنگ صفين سروده است . « 2 »\r\nسرور ما هبة الدين راوندى در المجموع الرائق اين قصيده را نقل كرده است . مفسر بزرگ شيخ ابو الفتوح رازى اين قصيده را نقل كرده است « 3 » . استاد ابن شهر آشوب : شيخ بزرگوار ما شهيد فتال اين قصيده را نقل كرده است « 4 » . سيد قاضى نور اللّه مرعشى ( ش 1019 ) اين قصيده را نقل كرده است « 5 » . علّامهء مجلسى ( م 1111 ) اين قصيده را نقل كرده است « 6 » . سيد على خان ( م 1120 ) اين قصيده را در الدرجات الرفيعه در ضمن جنگ صفين نقل كرده است . شيخ بزرگوار صاحب الحدائق ، البحرانى ( م 1186 ) ، اين قصيده را نقل كرده است « 7 » . و عده‌اى ديگر از متأخرين بزرگان شيعه ابيات مذكوره را از قيس بن سعد بن عباده روايت نموده‌اند .\r\n\r\nشاعر را بشناسيم\r\nابو القاسم « 8 » قيس بن سعد بن عبادة بن دليم « 9 » بن حارثة بن ابى حزيمه « 10 » ابن ثعلبية بن\r\n\r\n\r\n","description":"","footnote":"\r\n( 1 ) . كنز الفوائد 234 .\r\n( 2 ) . التذكرة 20 .\r\n( 3 ) . تفسير ، رازى : 2 / 193 .\r\n( 4 ) . روضة الواعظين 90 .\r\n( 5 ) . مجالس المؤمنين 101 .\r\n( 6 ) . بحار الأنوار : 9 / 245 .\r\n( 7 ) . كشكول 18 .\r\n( 8 ) . ابو الفضل ، ابو عبد اللّه ، ابو عبد الملك نيز به او گفته‌اند .\r\n( 9 ) . در تهذيب تهذيب به جاى دليم ، دليهم گفته شده است .\r\n( 10 ) . و گفته شده : حارثة بن خزيم بن ابى خزيمه با خاء مضمومه تاريخ خطيب : 1 / 177 .\r\n","page_name":" 93 ","page_number":105},
  {"content":"\r\n\r\nظريف بن خزرج بن ساعدة بن كعب بن خزرج الاكبر « 1 » ابن حارثة . . . تا آخر سلسله نسب كه گذشت . نام مادرش : فكيهه دختر عبيد بن دليم بن حارثه .\r\nاو از صحابه بزرگ و از اشراف عرب به حساب مىآمد و جزء رؤسا و سياستمداران ، جنگ‌آوران ، سخاوتمندان ، سخنرانان ، زهاد و دانشمندان شمرده مىشد و از پايه‌هاى اصلى دين و اركان مذهب است .\r\n\r\nشرف و بزرگوارى او\r\nاو بزرگ طايفه خزرج و از خاندان بزرگان است . خاندان او هم در دوران جاهليت و هم در زمان اسلام داراى مجد و عظمت بوده‌اند .\r\nسليم بن قيس هلالى در كتابش گويد : قيس بن سعد بزرگ و آقاى انصار و فرزند بزرگ و رئيس آنان بود . و نيز چنين آمده است : قيس مردى شجاع باسخاوت و بزرگوار و آقا بود « 2 » .\r\nابو عمر كشى گويد : قيس هميشه در دوران جاهليت و اسلام رياست و سرورى داشت و بزرگوارى و شرافت در خاندان آنان بود . پدر و جد و پدرانش همه رئيس قبيله بودند ، سعد اگر كسى را در پناه خود ( به عنوان جوار ) جاى مىداد ، همه قبائل جوار او را محترم مىداشتند و متعرض پناهندهء او نمىشدند و اين مطلب به خاطر آقايى و سيادت و بزرگ‌منشى او بود ، او و پدرش در دوران جاهليت و اسلام سفره‌اى گسترده داشتند .\r\nفرزندش قيس بعد از او نيز همين موقعيت را داشت « 3 » . و مذكور است : قيس بزرگ طايفه بود به طورى كه احدى با او و پدرانش معارض نبود . « 4 » و نيز چنين آمده است ، وى بزرگ قبيله‌اش بود و هيچ‌كس با او نزاعى نداشت و از خاندان بزرگان بود « 5 » .\r\nابن كثير گويد : قيس بزرگ و آقا و مطاع و فرمانفرما و همگى اطاعتش مىكردند ،\r\n\r\n\r\n","description":"","footnote":"\r\n( 1 ) . از اينجا نسب قيس با حسان يكسان است .\r\n( 2 ) . كامل ، ابن مبرد 309 .\r\n( 3 ) . رجال ، كشى 73 .\r\n( 4 ) . الاستيعاب : 2 / 538 .\r\n( 5 ) . اسد الغابه 215 .\r\n","page_name":" 94 ","page_number":106},
  {"content":"\r\n\r\nمردى بزرگوار و باسخاوت و شجاع و پسنديده بود « 1 » .\r\nقيس در اشعارى كه دربارهء خود سروده چنين گويد :\r\n- من از قوم يمانين آقا و رئيس قبيله هستم و مردم هم دو دسته هستند : يا فرمانده و يا فرمانبردار .\r\n- اصل و مقام من بر همه مردم غلبه كرده و همه را تحت الشعاع قرار داده است و داراى اندامى كشيده و قوى هستم كه بر همه مردان از اين جهت برترى دارم .\r\nپدرش يكى از دوازده نقيب و بزرگانى است كه اسلام قوم خود را براى رسول خدا ضمانت كردند . و نقيب به معناى ضامن و آن‌كس كه اختيارى كسى را در دست دارد « 2 » .\r\n\r\nرياست و فرمانروايى او\r\nوى در زمان زندگى رسول خدا به منزلهء رئيس پليس در دستگاه فرماندهى بود كه وظايف و ماموريت‌هاى شهرى را انجام داده و عهده‌دار اجراى دستورات امنيتى و انتظامى در شهر مدينه بود « 3 » .\r\nدر بعضى جنگ‌ها پرچم انصار را او به دوش مىكشيد و در ركاب پيامبر حركت مىكرد . گاهى او را براى جمع‌آورى ماليات و زكات به اطراف مىفرستادند و از كسانى بود كه انديشه و نظريه‌اى داشت و به آرايش احترام گذاشته مىشد . « 4 » بعد از رحلت رسول اكرم در دوران حكومت امير المؤمنين آن حضرت او را به استاندارى مصر تعيين كرد و فرمانرواى پاك و منزه مصر گرديد .\r\nقيس از شيعيان على و طرفداران و خيرخواهان او بود و طرف مشورت آن حضرت بود ، در صفر سال 36 به استاندارى مصر مأمور شد و حضرت به او فرمود : به سوى مصر\r\n\r\n\r\n","description":"","footnote":"\r\n( 1 ) . تاريخ ، ابن كثير : 8 / 99 .\r\n( 2 ) . تاريخ ، ابن عساكر : 1 / 86 .\r\n( 3 ) . صحيح ، ترمذى : 2 / 317 ؛ سنن ، بيهقى : 8 / 155 ؛ مصابيح البغوى : 2 / 51 ؛ استيعاب : 2 / 38 ؛ اسد الغابه :\r\n4 / 215 ؛ الاصابه : 5 / 354 ؛ تهذيب التهذيب : 6 / 394 ؛ مجمع الزوايد : 9 / 345 .\r\n( 4 ) . تاريخ ، ابن عساكر ؛ تاريخ ، ابن كثير : 8 / 99 .\r\n","page_name":" 95 ","page_number":107},
  {"content":"\r\n\r\nحركت كن من ترا به ولايت آنجا مأمور كردم . در خارج مدينه بمان و دوستان و افرادى كه محل اطمينان تو هستند با خود از اينجا ببر تا آنگاه كه وارد مصر مىشوى با جمعيتى انبوه وارد شوى و شكوه و عظمتى داشته باشى ، اين كار چشم دشمنان را ترسانيده و دل دوستان را خشنود و باعث عزّت و شوكت آنان مىشود ، هرگاه ان شاء اللّه به مصر وارد شدى به نيكوكاران نيكويى كن و بر اشخاص مشكوك سخت بگير و با تمام افراد خاص و عام ملايم و مهربان باش ، زيرا مدارا و نرمى با يمن و بركت است .\r\nقيس در جواب گفت : اى امير المؤمنين ! خداى ترا رحمت كند ، آنچه را كه فرموديد فهميدم ، امّا لشكر و سپاه را من در خدمت شما مىگذارم كه در موقع نياز به آنها ، نزديك شما باشند و اگر يك وقتى به آنان كارى داشتيد و خواستيد آنها را به جايى بفرستيد در حضور شما باشند و فورا بروند و من همراه خانواده‌ام به مصر مىروم و امّا سفارشى كه راجع به خوشخويى و مداراى با افراد فرموديد ، از خدا كمك مىخواهم كه بتوانم اين چنين كنم .\r\nقيس همراه هفت نفر از افراد خانواده‌اش به سوى مصر حركت كرد و در اوّل ماه ربيع الاول وارد مصر شد ، بالاى منبر رفته و نشست و خطبه‌اى خواند و حمد و ثناى الهى به جاى آورد و گفت : سپاس خداوند را كه حق را آورد و باطل را از بين برد و ستمكاران را سركوب نمود .\r\nاى مردم ما از بهترين فردى كه بعد از رسول خدا صلّى اللّه عليه و آله مىشناختيم بيعت كرده‌ايم ، به پا خيزيد و براساس كتاب خدا و سنت رسول او بيعت كنيد ، و اگر ما خود بر اين روش نباشيم بيعتى بر گردن شما نخواهيم داشت .\r\nمردم از جاى حركت كرده و با او بيعت نمودند ، فرمانروايان مصرى همراه اهالى مصر در مقابل قيس سر تعظيم فرود آورده و امور مملكت مرتب گشت و نمايندگان خود را به اطراف و شهرها فرستاد جز دهكده‌اى بنام « خربتا » كه مردم آنجا قتل و كشتن عثمان را كارى بس بزرگ دانسته و براى آنها بيعت با على عليه السّلام و نماينده‌اش كار مشكلى بود ، مردى از بنى كنانه كه در آن قبيله زندگى مىكرد و به او يزيد بن حارث مىگفتند شخصى\r\n\r\n","description":"","footnote":"","page_name":" 96 ","page_number":108},
  {"content":"\r\n\r\nرا نزد قيس فرستاد و پيغام داد كه ما نزد تو نمىآييم تو نماينده‌هاى خود را بفرست ، زمين زمين تو است ولى ما را به حال خود واگذار تا ببينيم نتيجه كار مردم چه مىشود ، محمّد بن مسلمة بن مخلّد بن صامت انصارى در آن قريه قيام كرد و خبر مرگ عثمان را اعلام و مردم را به خونخواهى او دعوت كرد .\r\nقيس پيامى نزد او فرستاد كه واى بر تو ! عليه من قيام كرده‌اى ؟ به خدا قسم من مايل نيستم ترا بكشم و در برابر ، حكومت شام و مصر براى من باشد ، تو خونت را حفظ كن و بيهوده خود را به كشتن مده . محمّد بن مسلمه در جواب او نوشت : من تا وقتى تو والى مصر باشى كارى به تو نخواهم داشت . قيس داراى رأى و انديشه‌اى خاص بود . « 1 »\r\nدر همان زمان كه قيس والى مصر بود امير المؤمنين براى جنگ جمل از مدينه خارج شد و از بصره به كوفه برگشت و هم‌چنان قيس ولايت مصر را به عهده داشت و چهار ماه و پنج روز بر آنجا حكومت كرد و همان‌طور كه گفتيم در اوّل ربيع الاول وارد مصر شد و در پنجم رجب از آنجا بيرون آمد ، آن‌طورى كه در كتاب الخطط مقريزى نوشته شده و آنچه در كتاب الاستيعاب و ساير كتاب‌ها آمده اين است : او در جنگ جمل شركت كرده و در جمادى الاخرى سال 36 همراه على عليه السّلام بود ، اين قول نادرست است . آرى ، از تاريخ چنين برمىآيد كه در مقدمات جنگ جمل شركت داشته است .\r\nبعد از آنكه از مصر به كوفه آمد امير المؤمنين استاندارى آذربايجان را به او سپرد ، چنان كه آمده است « 2 » ، حضرت در وقتى كه قيس در آذربايجان بود اين نامه را به او نوشت :\r\nامّا بعد خراج و ماليات را به حق و درستى از مردم بگير ، با سربازان و سپاهيانت با انصاف و عدالت رفتار كن ، از آنچه خدا به تو آموخته است به آنان كه در حضور توأند بياموز ، ضمنا عبد اللّه بن شبيل احمسى از من درخواست نموده كه نامه‌اى به تو بنويسم و دربارهء او به تو سفارش نمايم من او را مردى متواضع و فروتن ديده‌ام ، پرده و حاجب از پيش خود بردار و در خانه را به روى همگان باز كن و تكيه‌گاهت حق و حقيقت باشد ، چه آن\r\n\r\n\r\n","description":"","footnote":"\r\n( 1 ) . تاريخ ، طبرى : 5 / 227 ؛ كامل ، ابن اثير : 3 / 106 ؛ شرح ، ابن ابى الحديد : 2 / 23 به نقل از كتاب الغارات ، ابراهيم بن محمّد ثقفى .\r\n( 2 ) . تاريخ يعقوبى : 2 / 178 .\r\n","page_name":" 97 ","page_number":109},
  {"content":"\r\n\r\nكس كه با حق همراه باشد از عدالت منحرف نمىشود و نزديكان و خواص را بر سايرين مقدم نمىدارد . پيروى از هواى نفس مكن كه پيروى هواى نفس ترا گمراه و از راه خدا باز مىدارد ! همانا آنان كه از راه خدا منحرف مىشوند براى آنها عذاب و شكنجه‌اى سخت است ، زيرا روز حساب را فراموش كرده و از ياد برده‌اند !\r\nغياث گويد : هنگامى كه امير المؤمنين آمادهء نبرد با معاويه شد نامهء ديگرى به قيس نوشت به اين مضمون :\r\nامّا بعد : عبد اللّه بن شبيل احمسى را جاى خود بگذار و نزد ما بيا ، زيرا مسلمين گرد يكديگر جمع شده و همگى مطيع و فرمانبردار شده‌اند ، در آمدن شتاب كن من به زودى در اوّل ماه در « دو محلّه » حاضر خواهم شد و منتظر تو هستم و فقط به انتظار تو ايستاده‌ام . خداوند براى ما و تو در تمام كارهايمان به آنچه خوب و شايسته است حكم فرمايد و مقدر نمايد .\r\nطبرى و ابن كثير از زهرى نقل كرده است كه وى گويد : على عليه السّلام قيس بن سعد را به سرپرستى مقدمه سپاه خود كه همگى از مردمان عراق تا مرز آذربايجان بودند گمارد و اداره امور اين حدود را به او واگذار كرد و او را فرمانده شرطة الخميس - كه از اختراعات اعراب است و چهل هزار نفر بودند كه با على عليه السّلام بيعت كرده بودند كه تا آخرين لحظه زندگى و تا دم مرگ با آن حضرت باشند - قرار داد ، قيس اين سپاه و اين عده را تحت فرماندهى خود اداره مىكرد تا وقتى كه امير المؤمنين كشته شد و امام مجتبى حسن ابن علىّ جانشين آن حضرت گرديد و حكومت عراق را به دست گرفت . « 1 »\r\n\r\nداستان زيركى قيس\r\nخواننده در ضمن بررسى تاريخ زندگى قيس ، شواهد قويّه‌اى بر حذاقت و كاردانى او خواهد يافت ، چه اينكه موقعيت نظامى او در جنگ‌ها و پيكارها و انديشه‌هاى ژرف و عميقش در نبردها و نظريات او در قضايا و رويدادهاى مهم و افكار و انديشه‌هاى بلند او\r\n\r\n\r\n","description":"","footnote":"\r\n( 1 ) . تاريخ ، طبرى : 6 / 91 ؛ تاريخ ، ابن كثير : 8 / 14 .\r\n","page_name":" 98 ","page_number":110},
  {"content":"\r\n\r\nدر امارت و فرماندهى و احترام و تعظيم خاصى كه امير المؤمنين على عليه السّلام نسبت به او انجام مىداد و آراء و نظرياتش را تصويب مىكرد و كاردانى و لياقت او را مىستود ، اينها هريك شخصيت اجتماعى و سياسى قيس و امتيازات قابل ملاحظه او را مدلل و آشكار مىسازد .\r\nهنگامى كه قيس از مصر وارد بر امير المؤمنين شد و دقايقى را كه بين او و بزرگان مصر اتفاق افتاده بود به آن حضرت گفت و قضاياى بين او و رجال مصر و تحريكات معاويه را شرح داد ، بر امير المؤمنين معلوم شد كه او با وقايع مهمى سروكار داشته و محنت‌ها و سختىهاى زيادى را در راه انجام وظيفه متحمل شده ، در نتيجه رتبه و مقام قيس نزد آن حضرت بالا رفت بطورى كه در تمام امور نظريه و راى او را پسنديده و مىپذيرفت « 1 » .\r\nبا توجه و وقوف بر اين امور است كه سرور قبيلهء خزرج ( قيس ) را در برترين مرتبه از صاحب‌نظران خواهى يافت ، و او را پيشتاز خردمندان و انديشمندان خواهى ديد و نمونه‌هاى بارزى از خرد ذاتى و عقل اكتسابى او مشاهده مىكنى و بالنتيجه او را بزرگترين سياستمدار عرب به هنگام بروز فتنه و آشوب و برپايى آتش جنگ و پيكار خواهى دانست ، در صورتى كه او را دست‌كم گرفته و نگوييم از سياستمداران بزرگ جهان است .\r\nاو را از آن پنج نفر مشهورى « 2 » كه جزء سياستمداران بزرگ عرب شمرده‌اند مقدم دانسته و از نظر خرد و عقل ژرف‌بين و دورانديش از ديگران برتر و شايسته‌تر مىيابيم . و بنابراين تصديق خواهيد كرد كه آنچه را الاستيعاب و ساير كتب و نوشته‌ها « 3 » داير بر اينكه : قيس را يكى از افراد بارز و عالىمقام در ميان اكثرى از دانايان بامهارت و كاردان عرب از صاحب‌نظران و اهل تدبير در جنگ و موصوف به بزرگوارى و سخاوت به شمار\r\n\r\n\r\n","description":"","footnote":"\r\n( 1 ) . تاريخ ، طبرى : 5 / 231 .\r\n( 2 ) . آنان عبارت بودند از : معاويه ، عمرو بن عاص ، قيس بن سعد ، مغيرة بن شعبه ، عبد اللّه بن بديل . ر ك :\r\nتاريخ ، طبرى : 6 / 94 ؛ كامل ، ابن اثير : 3 / 143 ؛ اسد الغابه : 4 / 215 .\r\n( 3 ) . الاستيعاب : 2 / 538 ؛ اسد الغابه : 4 / 215 ؛ الاصابه : 3 / 249 ؛ تهذيب التهذيب : 8 / 395 ؛ السيرة الحلبيه :\r\n3 / 93 .\r\n","page_name":" 99 ","page_number":111},
  {"content":"\r\n\r\nآورده‌اند مادون مقام شامخ و ارجمند او است !\r\nحلبى در كتاب خود سيره گويد : هركس بر آنچه كه بين او و معاويه رخ داد آگاهى يابد از وفور عقل و زيركى او دچار شگفتى خواهد شد ! ابن كثير گويد : على عليه السّلام او را به حكومت و استاندارى مصر برگمارد و او با زيركى و سياست و حيله خود با معاويه و عمرو عاص برابرى و مقاومت نمود « 1 » .\r\nامام حسن عليه السّلام به عبد اللّه بن عبّاس فرمانده لشكر خود كه بر دوازده هزار تن از سواران نامى عرب و دانشمندان مصر و قاريان قرآن سمت فرماندهى داشت سفارش فرمود : در نبرد با معاويه در مواقع مهم به قيس مراجعه نمايد و با او مشورت كند و در سياست و اداره سربازان و سپاهيان راى و نظر او را به كار بندد . به طورى كه داستان آن خواهد آمد .\r\nوجود قيس در طرف على و امام مجتبى بار سنگينى بود بر دوش معاويه و يارانش . آن هنگام كه از مصر به مدينه برگشت ، مروان و اسود بن ابو البخترى او را تهديد كرده تحت فشار قرار دادند ، قيس به خدمت امير المؤمنين پيوست .\r\nمعاويه نامه‌اى خشم‌آگين به اسود و مروان نوشت و تذكر داد كه شما دو نفر على را به واسطه قيس و افكار عاليه‌اش كمك نموديد و كارى كرديد كه قيس به طرف على رود ، به خدا سوگند اگر شما صد هزار جنگجو به كمك على مىفرستاديد نزد ما از اين بدتر نبود كه قيس را وادار كرديد نزد على رود و كمك كار او باشد « 2 » .\r\nمعاويه دل ياران خود را از راه ديگر به دست آورد و آنها را از جانب قيس با نامه‌اى كه به سوى او نوشت و جوابى را از قول او درست كرد و ساختگى بر مردم شام خواند مطمئن ساخت تفصيل اين داستان خواهد آمد .\r\nقيس خود را در زيركى و تدبير برتر از همه و مقدم بر تمام نام‌آوران مىدانست و مىگفت : اگر نه اين بود كه از رسول خدا شنيدم مىفرمود : مكر و فريب در آتش است هر آينه من از مكارترين افراد اين امت بودم « 3 » و مىگفت : اگر اعتقاد اسلام من نبود حيله‌اى\r\n\r\n\r\n","description":"","footnote":"\r\n( 1 ) . البداية ، ابن كثير 99 .\r\n( 2 ) . تاريخ ، طبرى : 6 / 53 .\r\n( 3 ) . اسد الغابه : 4 / 215 ؛ تاريخ ، ابن كثير : 8 / 101 .\r\n","page_name":" 100 ","page_number":112},
  {"content":"\r\n\r\nمىنمودم كه هيچ عربى تاب مقاومت در مقابل آن نداشته باشد « 1 » .\r\nبنابراين شهرت يافتن قيس به دورانديشى و كاردانى با وصف پاىبندى او به دين و دفاعش از حريم مقدس شريعت و التزام كامل او در تطبيق ايده‌ها و نظرياتش با متون اسلامى و هم‌آهنگى افكارش با خواسته‌هاى پروردگار و خوددارى از مخالفت دستورات خداوند ، برترى او را از هرجهت و پيش‌آهنگى و ظهور شخصيت او را در بين سياستمداران و متفكرين و زيركان عرب ثابت مىكند و جز عبد اللّه بن بديل هيچ‌يك از كاردانان و سياستمداران پنج‌گانه عرب با او برابرى نخواهد كرد ، علت اشتراك وى با عبد اللّه بن بديل اين جهت است كه اين دو در ايده و افكارشان با يكديگر شريك بوده و از يك سرچشمه سيراب مىشدند و در التزام به آيين پاك حنيف اسلامى و خوددارى از پيروى هواهاى نفسانى و وقوف در مقابل فتنه‌هاى گمراه‌كننده هم‌صدا بودند .\r\nسخن او به مالك اشتر ( مالك چه مالكى و تو ندانى مالك كيست ؟ ) نمودارى است از عقل سرشار و تدبير نيكو و انديشهء محكم و استوار و ايمان نيرومند او ، اين سخن از جمله كلمات نورانى و حكمت‌هاى تابندهء او است ، شيخ الطايفه شيخ طوسى اين سخن را در ضمن حديثى طولانى نقل كرده است و گويد : مالك اشتر به امير المؤمنين عرض كرد : اى امير المؤمنين اجازه بده تا حمله‌اى بر اين افراد متخلف كه ترا تنها گذاشته و به دنبال دشمنانت رفته‌اند بنمايم و بر آنها يورشى آورم . حضرت به او فرمود : مالك دست از من بردار . مالك اشتر غضبناك و خشم‌آلوده برگشت ، در بين راه به قيس و چند نفر ديگر از ياران امير المؤمنين برخورد كرد . قيس رو به مالك نموده و گفت اى مالك هرگاه سينه‌ات از برخورد با ناملايمات تنگ مىشود ، آن را از دل بيرون مىاندازى و هرگاه كارى را دور مىپندارى به سوى آن شتابان حركت مىكنى ، اى مالك بدان كه آيين شكيبايى تسليم است و راه و رسم شتاب و عجله مداراكردن و آرامش داشتن است ، بدترين گفتار سخنى است كه با زشتى و عيب همانند و بدترين انديشه‌ها آن است كه با تهمت و بدگمانى همراه باشد ، هرگاه دچار چيزى شد بپرس و آنگاه كه ماموريّتى يافتى\r\n\r\n\r\n","description":"","footnote":"\r\n( 1 ) . الدرجات الرفيعه ؛ الاصابة : 3 / 249 .\r\n","page_name":" 101 ","page_number":113},
  {"content":"\r\n\r\nفرمانبردار باش ، قبل از آزمايش لب به سؤال مگشاى و پيش از آنكه دستورى فرا رسد خود را مكلّف مساز و به زحمت ميانداز ، آنچه بر خاطر تو مىگذرد و تو در دل دارى ما نيز در دل داريم ، بر صاحب و مولاى خود سخت مگير .\r\nدر آن هنگام كه امير المؤمنين على عليه السّلام به خلافت رسيد و مردم با او بيعت كردند معاويه از بيعت با امير المؤمنين امتناع كرد و گفت : اگر آن حضرت حكومت شام را همانطور كه عثمان به من سپرده به من بسپارد و كارى به كار من نداشته باشد با او بيعت خواهم كرد ، مغيرة بن شعبه نزد امير المؤمنين آمده و گفت : اى على تو معاويه را خوب مىشناسى و خليفهء پيش از تو ولايت شام را به او سپرده تو نيز اكنون كه تازه به خلافت رسيده‌اى تا آن هنگام كه كارها رونقى گيرد و اوضاع بر وفق مراد گردد او را در منصب خود باقى گذار ، بعدها هروقت دلت خواست و صلاح دانستى او را از مقامش بر كنار كن .\r\nامير المؤمنين به او فرمود : اى مغيره ! آيا ضمانت مىكنى كه من از هم‌اكنون تا آن وقت كه كارها روبراه شود زنده بمانم ؟ پاسخ داد : نه .\r\nحضرت فرمود : من نمىخواهم كه خداوند مرا مؤاخذه نمايد و بازخواست كند كه چرا او را در يك شب تاريك بر دو نفر مسلمان مسلط كرده و زمام امور آن دو را به دست او داده‌ام ؟ من هرگز گمراهان را يار و مددكار خود نخواهم گرفت ، لكن من كسى را به دو گسيل خواهم داشت ، و او را به روش حقى كه در دست دارم خواهم خواند ، اگر پاسخ مثبت داد ، او هم‌چون فردى از جامعه اسلامى است هرحقى كه براى سايرين است او نيز دارا مىباشد و هرچه را كه بقيه بايد بپردازند او نيز بايد بپردازد ، ولى اگر سرپيچى نمود و اطاعت نكرد كار او را به خدا واگذار كرده و حكم الهى را دربارهء او جارى خواهم ساخت .\r\nمغيره از نزد آن حضرت مرخص شد در حالى كه با خود مىگفت : اى على ! او را به خدا واگذار و حكم خدا را درباره‌اش اجرا كن ! و در بين راه اين اشعار را با خود مىسرود :\r\n- على را دربارهء فرزند حارب ( معاويه ) نصيحت نمودم او نپذيرفت و ديگر روزگار\r\n\r\n","description":"","footnote":"","page_name":" 102 ","page_number":114},
  {"content":"\r\n\r\nنخواهد ديد كه بار ديگر او را نصيحت كنم .\r\n- نصيحتى كه به او نمودم قبول نكرد و نپذيرفت و حال آنكه اين نصيحت او را بس بود .\r\n- به او گفتند : تمام خيرخواهىها از روى اخلاص و صفا نيست ولى من به او گفتم : اين نصيحت و خيرخواهى كه از روى صفا و پاكى است بسيار گرانبها است .\r\nقيس كه از اين موضوع خبردار شد از جاى حركت كرد و گفت : اى امير المؤمنين ! مغيرة بن شعبه موضوعى را دربارهء شما اشاره كرد كه خداوند آن را نخواسته ، او قدمى جلو گذاشت و پايى عقب كشيد و كارى كرد كه اگر پيروزى به دست تو باشد و بر معاويه پيروز شوى به خاطر نصيحت امروزش از نزديكان تو گردد و اگر زمام امور به دست معاويه افتد چون از خيرخواهان او بوده از نزديكان او به‌حساب آيد .\r\nسپس اين اشعار را سرود :\r\n- قسم به آن كسى كه كوه بثير را بر جاى خود استوار و محكم ساخته ، نزديك بود مغيره معاويه را بر تو پيروز گرداند و چيره سازد .\r\n- تو به حمد اللّه در بين ما موفق و مؤيد بودى و اين نظريه‌اى كه اظهار داشته به هيچ‌وجه كافى نيست .\r\n- پاك و منزه است خداوندى كه آسمان را بر جاى خود مرتفع و بلند ساخت و زمين را گسترش داد و آن‌چنانكه هست بر جاى خود مستقر و پابرجا شد .\r\nاو در پيشگاه پيشواى طاهر و پاك يگانه صاحب‌نظرى بود كه در مقابل آراء پليد و بىارج و پستى كه در موارد تيرگى و مهالك از انگيزه‌هاى روحى و معنوى به دور و محصور به زشتىها بود مقاومت مىكرد « 1 » .\r\n\r\nتسلطش بر فنون نظامى و جنگى\r\nمحققان و كاوشگران در كتب تاريخ در هيچ نوشته‌اى كه نام قيس در آن ثبت شده برخورد نمىكنند مگر اينكه در لابلاى آن نوشته‌ها فرازهايى شامل ستايش و تمجيد\r\n\r\n\r\n","description":"","footnote":"\r\n( 1 ) . امالى ، طوسى 86 .\r\n","page_name":" 103 ","page_number":115},
  {"content":"\r\n\r\nفراوان از او به چشمشان مىخورد كه نسبت به مراتب شخصيت و شجاعت او بحث‌ها شده و از احاطه و آگاهى او بر فنون سپاهيگرى و اهميت وجودى او در صحنه‌هاى نبرد و پايدارى و استقامت او در ميدان‌هاى پيكار صحبت شده است .\r\nمن چه مىتوانم بنويسم دربارهء دلاورى كه تاريخ نام او را با افتخار ثبت نموده ، وى شمشيردار پيامبر اكرم و سرسخت‌ترين مردم ( در وفادارى و خدمتگزارى ) نسبت به رسول خدا صلّى اللّه عليه و آله بعد از امير المؤمنين عليه السّلام بوده است « 1 » .\r\nمن چه بگويم دربارهء جنگجوى پيكارگرى كه از تمامى مردم بر معاويه گرانتر بوده و صلابت و هيبت او نه‌تنها افراد عادى و جبون و ترسو را ، بلكه شجاعان و دليران ياران و سربازان معاويه را دچار بيم و هراس نموده است . او از يك سپاه متراكم و از صفوف درهم فشرده يكصد هزار نفرى بر معاويه سخت‌تر و ناگوارتر بود . معاويه در روز صفين و دوران آن جنگ و نبرد خونين مىگفت : اگر جلوگيرنده فيل ( در هجوم اصحاب فيل ) جلو قيس را نگيرد فرداى جنگ قيس همه ما را نابود خواهد ساخت .\r\nخاطرهء خدمات و موقعيت حسّاس او در دوران زندگى رسول خدا و امير المؤمنين از اين امتيازات پرده برمىدارد و آنها را نشان مىدهد .\r\nشخصيت و موقعيت او را در دوران زندگى رسول اكرم ، از صحنه‌هاى نبرد بدر و فتح و حنين و احد و خيبر و نضير و احزاب به دست آورده و اخبار و رويدادهاى بزرگش را در آن تواريخ مىخوانيم .\r\nاو خود تمام اين جريانات را در اشعار خود گنجانيده و نسبت به تمام آن موارد اشعارى سروده و چنين گفته است :\r\n- ما ، ما همانهايى هستيم كه در فتح مكّه حاضر بوده و در جنگ خيبر و حنين شركت داشته‌ايم .\r\n- بعد از جنگ بدر و آن كمر را مىشكست و جنگ احد و به يهوديان بنى النضير كه دوباره حمله نموديم .\r\n\r\n\r\n","description":"","footnote":"\r\n( 1 ) . ارشاد القلوب ، ديلمى : 2 / 201 .\r\n","page_name":" 104 ","page_number":116},
  {"content":"\r\n\r\nصاحب كتاب الدرجات الرفيعه گويد : قيس در تمام غزوه‌ها در ركاب رسول خدا حاضر و پرچمدار آن حضرت بود و پرچم انصار را به دوش مىكشيد ، در روز فتح مكّه رسول خدا پرچم را از پدرش سعد گرفته و به او داد . خطيب گويد : قيس پرچم رسول خدا را در بعضى از جنگ‌ها به دوش مىگرفت « 1 » . در تاريخ طبرى و تاريخ ابن اثير چنين آمده است : او پرچمدار انصار بود همراه رسول خدا و از صاحب‌نظران و انديشمندان بود و هيبتى بس تمام داشت « 2 » . در كتاب استيعاب « 3 » چنين آمده است : در آن هنگام كه رسول خدا در فتح مكّه پرچم خود را از دست سعد گرفت و به دست قيس سپرد ، على را فرستاد تا پرچم را از دست سعد گرفته و به پسرش قيس بدهد ، على هم اين دستور را انجام داد . موقعيت و پايگاه او در دوران امير المؤمنين على عليه السّلام از اين قرار بود : بارها امير المؤمنين را بر پيكار با معاويه و كشتن وى وادار كرده و بر جنگ با مخالفين برمىانگيخت و چنين مىگفت : اى امير المؤمنين ! در روى زمين محبوب‌تر از تو كسى را نداريم كه زمام امور ما را به دست گيرد و براى اقامه عدل و داد و اجراى احكام اسلامى به‌پا خيزد ، زيرا ستارهء فروزان و راهنماى شب تار ما هستى ، تو پناهگاه مايى كه در سختىها به تو پناه آورده و اگر ترا از دست دهيم زمين و آسمان ما تيره خواهد شد ، ليكن به خدا سوگند اگر معاويه را به حال خود گذارى كه هرحيله و مكرى كه مىخواهد انجام دهد ، آهنگ مصر كرده به سوى آنجا خواهد رفت و وضع يمن را به هم خواهد ريخت و طمع در ملك عراق خواهد نمود ، همراه او عده‌اى از مردم يمن هستند كه كشتن عثمان و ريختن خون او به عنوان يك جنايت و يك ظلم و ستم در عروق آنان جاى گرفته و دلهاشان مملو از كينه‌جويى و انتقام‌گيرى از قاتلين عثمان است ، آنان به جاى اينكه دنبال علم و يقين روند و حقايق را از ديدى واقعى بنگرند به ظن و گمان اكتفا كرده و به جاى يقين ، شك را گرفته و به جاى خوبىها دنبال هواى نفس رفته‌اند ، مردم حجاز و عراق را با خود حركت بده و او را در تنگنا قرار ده و از چند جهت محاصره‌اش كن و كارى كن كه\r\n\r\n\r\n","description":"","footnote":"\r\n( 1 ) . تاريخ ، خطيب : 1 / 177 .\r\n( 2 ) . تاريخ ، ابن اثير : 3 / 106 .\r\n( 3 ) . الاستيعاب : 2 / 537 ؛ سيره ، حلبيه 3 / 93 ؛ حاشيهء سيره ، حلبيه از زينى دحلان : 2 / 265 .\r\n","page_name":" 105 ","page_number":117},
  {"content":"\r\n\r\nدر خود احساس ناتوانى و زبونى كند و از خود مأيوس شود .\r\nامير المؤمنين در جواب او فرمودند : سوگند به خدا ، اى قيس ! سخنى نيكو گفتى و مطلبى زيبا و به موقع بر زبان جارى ساختى « 1 » .\r\nعلى عليه السّلام قيس را به همراه فرزند پاك و پاك‌نهادش امام مجتبى و عمار ياسر به كوفه فرستاد تا مردم آنجا را به يارى خود بخواند ، در آنجا ابتدا امام حسن و سپس عمار براى مردم سخنرانى كرده و بعد از آن دو قيس از جاى حركت كرد و پس از حمد و ثناى پروردگار چنين گفت :\r\nاى مردم اگر در موضوع خلافت و زمامدارى از شورى استقبال كرده و آن را ملاك بگيريم بايد بدانيد كه على عليه السّلام از تمام مردم از جهت سابقه اسلامى و هجرت با رسول خدا و علم و دانش ، شايسته‌تر و مناسب‌تر براى اين منصب است ، قتل هركس كه منكر اين واقعيت باشد مباح و حلال است چگونه حلال نباشد و حال اينكه براى طلحه و زبير كه خود با آن حضرت بيعت كرده و از روى حسد شانه از زير بار بيعت خالى كرده و آن حضرت را خلع كردند اتمام حجّت شده و ديگر دليلى ندارد . سخنرانان و خطباى كوفه از جاى حركت كرده و با عجله و شتابى فراوان به نداى آنان پاسخ مثبت دادند ، نجاشى چنين گفت :\r\n- ما به آنچه كه خدا قسمت ما كرده خشنود و راضى هستيم در اين هنگام كه على و فرزندان حضرت محمّد رسول اكرم را قسمت ما نموده است .\r\n- ما مقدم او را گرامى داشته و خير مقدم به او گفتيم دستهايش را از روى عشق و علاقه بوسيديم .\r\n- آنچه تو مىپسندى به ما دستور بده و ما با رضايت به تو پاسخ خواهيم داد و با به كار بردن شمشيرهاى برنده و نيزه‌هاى بزرگ و شمشيرهاى تيز ترا يارى خواهيم كرد .\r\n- هركس را كه تو به فرماندهى و آقايى ما برگزينى بدون چون و چرا او را به آقايى قبول خواهيم كرد ، گرچه آن كس را كه به آقايى ما برگزينى بزرگوار و آقا نباشد .\r\n\r\n\r\n","description":"","footnote":"\r\n( 1 ) . امالى ، طوسى 85 .\r\n","page_name":" 106 ","page_number":118},
  {"content":"\r\n\r\n- اگر به آنچه مىخواستى رسيدى ، ما نيز خواهان آنيم ، ولى اگر بدلخواه خود نرسيدى تعمدى در كار نبوده و اشتباه شده است .\r\nقيس بن سعد در آن هنگام كه مردم كوفه جواب مثبت مىدادند چنين گفت :\r\n- خداوند يارى مردم كوفه را پاداش نيكو عنايت كند پاسخ مثبت دادند و به ديگران كه حاضر به همكارى نشده‌اند توجهى نكردند .\r\n- و گفتند : على بهترين راه روندگان است با كفش و بدون كفش ، ما به جاى آن مردمى كه پيمان او را شكستند ، او را به رهبرى خود برگزيده و به او خشنوديم .\r\n- آن دو ( طلحه و زبير ) همسر پيامبر را از روى عمد به جنگ تحريك كرده و از خانه بيرون آورده‌اند و روى شترى سوار كرده و شترش را مىراندند .\r\n- سفارشات پيامبرتان اين‌چنين نبود و اين از انصاف نبود و بىانصافى از اين بزرگ‌تر نيست .\r\n- آيا بعد از اين‌رويدادها ، جاى سخنى براى كسى هست كه بگويد ؟ خداوند زشت گرداند آرزوها و تخلفات خائنانه را .\r\nاين عبارت شيخ الطائفه شيخ طوسى است « 1 » و شيخ مفيد در كتاب النصرة لسيد العتره آن را نقل كرده و ابيات و اشعارى را كه بدال ختم مىشود و به آنها ابيات داليّه مىگويند به قيس نسبت داده با مختصر تغييرى در آن و زيادكردن چند بيت ، اين‌چنين گفته است :\r\nهنگامى كه امام حسن همراه عمار و قيس به كوفه آمد و مردم كوفه را براى جنگ آماده حركت مىساختند . . . سپس قيس بن سعد رحمه اللّه از جاى حركت كرد و گفت : اى مردم اگر در موضوع خلافت شورى را معتبر دانسته و از آن استقبال نماييم هرآينه امير المؤمنين عليه السّلام از آن جهت كه قرابت و نزديكى خاصى با رسول خدا دارد از همه مردم شايسته‌تر است و جنگ و پيكار با آن كس كه منكر اين واقعيت است حلال است ، طلحه و زبير چه دليلى دارند كه ابتدا بيعت كردند و بعد از روى حسد و ستم آن حضرت را خلع نمودند و حال اينكه مهاجر و انصار در ركاب على حاضر شده و سابقه‌اش روشن و\r\n\r\n\r\n","description":"","footnote":"\r\n( 1 ) . امالى ، طوسى 87 و 94 .\r\n","page_name":" 107 ","page_number":119},
  {"content":"\r\n\r\nدرخشان بود . سپس اين اشعار را سرود :\r\n- ما به آنچه كه خدا قسمت ما كرده راضى هستيم در آن هنگام كه على و فرزندان حضرت محمّد رسول اللّه را قسمت ما كرد .\r\n- ما به آنان خير مقدم گفتيم و دست‌هايمان را از روى عشق و علاقه به سوى آنان دراز كرديم .\r\n- ديگر براى زبير پيمان‌شكن احترامى نيست و برادرش طلحه امروز موقعيتى ندارد .\r\n- فرزند پيامبر و وصى او نزد شما آمده و شما به حمد و ثناى پروردگار از ترس و سستى عارى هستيد .\r\n- در بين ما افرادى هستند كه با اسبان تندرو خود را به معركه جنگ رسانيده و با نيزه‌هاى بلند و شمشيرهاى پهن و برنده آماده نبردند .\r\n- آن كس كه امير المؤمنين را به نزديك سازد ، بدون چون و چرا به سرورى خود برمىگزينيم گرچه آن كس را كه او به خود نزديك ساخته درخور سرورى نباشد .\r\n- پس اگر بياوريم و انجام دهيم آنچه را كه دلخواه او است ، خواهان همانيم ولى اگر نسبت بدلخواه او اشتباهى كرديم عمدى نبوده و گناهى نداريم .\r\nدر تمام صحنه‌ها و عرصه‌هاى نبرد قيس با عظمت و جلال هرچه تمامتر با قيافه و ژستى بزرگ‌منشانه كه دلها را مىلرزانيد و شجاعان را مىترسانيد ، و لرزه بر اندام دليران مىانداخت حركت مىكرد .\r\nمنذر بن جارود كه سپاهيان و جنگجويان امير المؤمنين را در زاويه « 1 » ديده بود ، چنين توصيف مىكند : سپس يكه‌تازى بر اسب سرخ‌گون سوار ، در حالى كه جامه‌اى سپيد بر تن داشت از جلو ما گذشت ، كلاهى سفيد و عمامه‌اى زرد بر سر ، تيروكمان بر دوش و شمشيرى بر كمر بسته بود ، پاهايش به زمين كشيده و در بين هزاران نفر سپاهى كه آنها هم بر سر خود تاجى از كلاه سفيد و عمامه زرد بسته بودند ديده مىشد در حالى كه پرچمى زردرنگ به دست داشت . گفتم : اين كيست ؟ گفته شد : اين قيس بن سعد بن\r\n\r\n\r\n","description":"","footnote":"\r\n( 1 ) . زاويه مكانى است نزديك به بصره و قريه‌اى است در كنار دجل بين واسط و بصره .\r\n","page_name":" 108 ","page_number":120},
  {"content":"\r\n\r\nعباده است كه جزء انصار است و فرزندان و خويشاوندان او و غير آنان كه جزء قحطانىها هستند « 1 » .\r\nدر آن هنگام كه امير المؤمنين خواست به سوى شام حركت كند مهاجرين و انصارى كه همراه او بودند جمع كرده و بعد از حمد و ثناى پروردگار چنين گفت : امّا بعد ، شما مردمى با انديشه‌هاى نيكو و بردبارى برتر و بهتر ، گويندگان حق ، و افرادى هستيد كه كردار و دستورتان بابركت است ، تصميم داريم به سوى دشمن خود و دشمن شما حركت كنيم ، نظريات خود را به ما ابلاغ كنيد و به آنچه صلاح مىدانيد اشاره كنيد .\r\nقيس بن سعد برخاست و حمد و ثناى الهى را به جاى آورد و سپس گفت : اى امير مؤمنان ! با ما به سوى دشمنانت بشتاب و لحظه‌اى درنگ مكن . چه آنكه سوگند به خدا ، جهاد با آنان نزد من محبوب‌تر است از پيكار با كفار روم و ترك ، زيرا اينان در دين خدا سهل‌انگارى نموده ، و حيله‌گرى كردند و اولياء خدا و ياران رسول خدا را كوچك شمرده و به آنها اهانت نموده ، مهاجران و پيروان و تابعين نيكوكار را تحقير كردند و هر گاه فردى مورد غضب آنان قرار مىگيرد او را زندانى كرده و يا كتك مىزنند و از شهرى به شهر ديگر تبعيد كرده و بىخانمانش مىكنند ، اموال ما از نظر آنان بر ايشان حلال است و ما را بندهء زبون خود مىپندارند . « 2 »\r\nصعصعة بن صوحان گويد : هنگامى كه امير المؤمنين براى جنگ صفين پرچم‌هايى را برمىافراشت پرچم رسول خدا را بيرون آورد و تا آن زمان پرچم پيغمبر بعد از رحلت آن حضرت ديده نشده بود پرچم را بست و قيس بن سعد بن عباده را احضار فرموده ، پرچم را به او داد و سپس انصار و جنگجويان بدر را جمع نمود همين‌كه چشم آنها به پرچم رسول خدا افتاد گريهء بسيارى نمودند در اين موقع قيس اشعارى سرود و چنين گفت :\r\n- اين همان پرچمى است كه پيرامون آن با رسول خدا بوديم و جبرئيل يار ما بود .\r\n- ضرر نمىكند كسى كه انصار پشتيبان او هستند در صورتى كه براى او جز آنان هيچ‌كس يار و ياور نباشد .\r\n\r\n\r\n","description":"","footnote":"\r\n( 1 ) . مروج الذهب : 2 / 8 .\r\n( 2 ) . كتاب صفين 50 .\r\n","page_name":" 109 ","page_number":121},
  {"content":"\r\n\r\n- مردمى كه هرگاه به پيكار برخيزند آن‌قدر قبضه‌هاى آنان دسته‌هاى شمشير مشرفيه را مىگيرد كه شهرها و كشورها فتح شوند . « 1 »\r\nدر آن هنگام كه اوضاع بر معاويه بسيار سخت شد و خود را در شرف شكست و مغلوبيت ديد ، عمرو عاص ، بسر بن ارطاة ، عبيد اللّه بن عمر بن خطاب و عبد الرحمن بن خالد بن وليد را احضار كرده و به آنان گفت : مردانى از ياران على مرا اندوهگين ساخته‌اند مانند : سعيد بن قيس در همدان ، اشتر در بين قبيله‌اش و مرقال ( هاشم بن عتبه ) ، عدى بن حاتم و قيس بن سعد در بين انصار . مردم يمن شما را با جان خود نگهدارى نمودند تا آنجا كه من به خاطر شما خجالت كشيدم ، شما از قريش محسوب مىشويد و من مىخواستم مردم شما را بىنياز بدانند و به اين منظور براى هريك از نامبردگان يكى از شما را در نظر گرفتم شما اين اختيار را به من بدهيد . گفتند : بسيار خوب ، اين اختيار براى تو باشد و هرچه مىخواهى انجام ده . گفت : سعيد بن قيس و قبيله‌اش به عهده من باشد و فردا وضع او را روشن و دستش را از همه‌جا كوتاه خواهم كرد . و تو اى عمرو ! مسؤول دفع يك چشم طايفه بنى زهره ( مرقال ) خواهى بود ، قيس بن سعد هم براى تو باشد اى بسر . و تو اى عبد اللّه ! مسئول اشتر نخعى هستى و به تو اى عبد الرحمن بن خالد ، يك چشم طايفه طىّ يعنى عدى بن حاتم را مىسپارم . سپس هر يك از شما گروهى از ديده‌بانهاى سپاه را براى خود انتخاب كنيد ، و تا پنج روز هرروزى را نوبت يكى از اينها قرار داد :\r\nبسر بن ارطاة كه به مقابله با قيس گماشته شده بود ، نوبتش روز سوم بود بامدادان روز با سپاهيان و همراهان خود در مقابل قيس و لشكريانش جبهه گرفت و جنگ سختى بين آن دو درگرفت . قيس با هيبتى مردانه كه گوئى احدى را دسترسى به آزار و تسلط بر او نيست در مقابل بسر بن ارطاة ظاهر شد و حمله را آغاز كرد و اين رجز را مىخواند :\r\n- من پسر سعد هستم كه عباده پدرش موجب زينت و شرافت او است خزرجىها\r\n\r\n\r\n","description":"","footnote":"\r\n( 1 ) . تاريخ ، ابن عساكر : 3 / 245 ؛ الاستيعاب ، ابن عبد البر : 2 / 539 ؛ اسد الغابة ، ابن اثير : 4 / 216 ؛ المناقب ، خوارزمى 122 اين مطلب را نقل كرده‌اند .\r\n","page_name":" 110 ","page_number":122},
  {"content":"\r\n\r\nهمگى مردانى آقا هستند .\r\n- من عادت فرار از جنگ ندارم ، زيرا فرار براى جوانمرد همچون گردنبندى است كه به گردن او مىافتد و موجب ننگ و عار است .\r\n- اى خدا ! شهادت را نصيبم فرما ، كشتن و شهادت در راه تو بهتر است از هم‌آغوشى با دوشيزگان زيباى نرم‌تن .\r\n- ديگر تا كى براى من بستر استراحت گسترده شود .\r\nسپس حمله‌اى بر سپاهيان بسر بن ارطاة نموده و كمى بعد بسر در مقابل او آشكار شده و چنين گفت :\r\n- من پسر ارطاة هستم كه قدر و منزلتش بزرگ است ، وابسته است به غالب ابن فهر و از آن خاندان است .\r\n- فرار در طبيعت بسر نيست تا امروز بدون خونخواهى و كشتن شخصى برگردد .\r\n- من دربارهء دشمنم آنچه بر عهده داشتم انجام دادم اى كاش مىدانستم چه‌قدر از عمرم باقى مانده است .\r\nپس با نيزه به طرف قيس حمله كرد و قيس با شمشير او را عقب راند و از خود دفع كرد ، تا سرانجام اين نبرد با بازگشت جنگجويان و برترى قيس پايان يافت « 1 » .\r\nنصر چنين روايت كرده است : معاويه نعمان بن بشر بن سعد انصارى و مسلمة بن مخلّد انصارى را احضار كرد و با آن دو در حالى كه هيچ‌كس ديگر از انصار با آنان نبود خلوت كرده و چنين گفت : اى آقايان با شما دو نفر هستم ، آنچه از اوس و خزرج مشاهده كردم غمگينم ساخته و مرا به محنت افكنده ، شمشيرها را بر گردنهاى خود گذارده و ما را به مبارزه و فرود آمدن در مقابل خود مىخوانند تا آنجا كه تمام ياران و سپاهيان مرا اعم از شجاعان و ترسوها را ترسانيده و به حدى كه از هريك از يكه‌سواران شامى كه مىپرسم جواب مىآيد كه انصار او را كشته‌اند ، به خدا سوگند با تيزبينى و انديشه عميقم با شمشيرهاى برنده‌ام با آنها روبرو خواهم شد و در مقابل هرسوارى از آنان يكه‌تازى را\r\n\r\n\r\n","description":"","footnote":"\r\n( 1 ) . كتاب صفين 226 .\r\n","page_name":" 111 ","page_number":123},
  {"content":"\r\n\r\nمىفرستم كه به گلوى آنان چسبيده و آنان را از بين ببرد و به تعداد آنان از افراد قريش مردانى را خواهم فرستاد كه خرما و طفيشل « 1 » نخورده باشند . مىگويند : انصار حقيقى ما هستيم ، درست است ، اينان رسول خدا را منزل دادند و يارى كردند ، لكن حقوق خود را با راه باطلى كه در پيش گرفتند از بين بردند .\r\nنعمان خشمگين شد و گفت : اى معاويه از اينكه انصار درآمدن به جنگ شتاب به خرج داده‌اند آنان را سرزنش مكن ، آنها در دوران جاهليت هم همين‌طور بودند و امّا اينكه آنان را به مقابله و نبرد دعوت كنى تو خود شجاعت و مبارزه آنان را در ركاب رسول خدا ديده‌اى ، و امّا اينكه در مقابل آنان به اندازه آنها از قريش افرادى را بفرستى و چنين منظره‌اى بسازى و آنان را در چنين موقعيتى قرار دهى باز هم ديده‌اى كه انصار چه بلائى به سر قريش آوردند و قريش چه مصيبت‌ها از آنان كشيدند ، اگر دلت مىخواهد بار ديگر آنچه قبلا از آنان ديده‌اى باز هم ببينى ، اين‌چنين كن و تاريخ را تكرار نما ! و امّا خرما و طفيشل ، خرما از ما بود و به هنگام خوردن آن شما با ما شريك مىشديد و امّا طفيشل غذاى يهودىها بود وقتى ما از آن خورديم مزه‌اش به دهان ما خوب آمد و در اين مورد بر آنان غلبه كرده و بيشتر از آنها خورديم چنان كه قريش در مورد سخينه « 2 » اين عمل را كرد و آن را غذاى رسمى خود قرار داد . سپس مسلمة بن مخلّد به سخن درآمد تا آنجا كه گفت . . . . « 3 »\r\nسخن اين مجلس كه به انصار رسيد قيس بن سعد انصارى را جمع نموده و از جاى حركت كرد و خطبه‌اى در بين آنان خواند و چنين گفت : معاويه سخنانى گفته كه خبرش به شما رسيده و صاحب شما ( نعمان ) پاسخ او را داده است ، به خدا قسم اگر امروز بر معاويه خشم نموده و با او كينه ورزيديد معلوم مىشود كه ديروز هم ( قبل از اسلام آوردن او ) با او كينه داشته و دشمن او بوده‌ايد و اگر خون او را در اسلام بريزيد معلوم\r\n\r\n\r\n","description":"","footnote":"\r\n( 1 ) . مانند سميدع يك نوع آبگوشت است .\r\n( 2 ) . غذائى كه از آرد و روغن درست مىشود و قريشىها زياد آن غذا را مىخوردند تا جايى كه آنان را « قريش السخينه » گفتند .\r\n( 3 ) . كتاب نصر 227 - 240 .\r\n","page_name":" 112 ","page_number":124},
  {"content":"\r\n\r\nمىشود كه در زمان شركش خون او را مىريختيد ، بزرگترين گناه شما در نظر معاويه همين است كه به يارى دينى كه داريد برخاسته‌ايد ، امروز طورى بكوشيد كه فعاليت ديروز را فراموش كنيد و فردا به گونه‌اى جديّت نماييد كه كوشش امروز را از ياد ببريد .\r\nشما با پرچمى هستيد كه در طرف راستش جبرئيل و در سمت چپش ميكائيل مىجنگيد ، ولى حريف در زير پرچم ابو جهل و احزاب مىجنگد . و امّا خرما ، ما خرما نكاشتيم بلكه بر كسانى كه آن را مىكاشتند جلوتر رفته و بر آنان در خوردن آن غلبه كرديم ، و امّا طفيشل اگر غذاى ما بود ما هم مانند قريش ملقب به آن شده و به آن نام مشهور مىگشتيم چنان كه آنان را « قريش السخينه » گفتند . سپس در همين مورد اين اشعار را سرود :\r\n- اى پسر هند ! در جنگ اين جهش‌ها و پرش‌ها را وابگذار ، زيرا ما فعلا از شهرهاى خود دور شده و در ميدان جنگ به‌سر مىبريم .\r\n- ما همانيم كه تو ديده‌اى به ما نزديك گردان هرگاه كه خواستى هركسى را كه مىخواهى در اين معركهء تيره و تار و غبارآلود بياور .\r\n- اگر دسته‌جمعى حمله كنيم ترا در بين جمعيت پيدا خواهيم كرد و اگر بخواهى كه تنها و يك نفر يك نفر بجنگيم حمله خواهيم كرد و خواهيم جنگيد .\r\n- با ما در لفيف و اجتماعات برخورد نما ، ما در ميان خزرج با تو برخورد خواهيم كرد تو در جنگ با ما پدرانمان را مىخوانى .\r\n- هريك از اين دو را كه مىخواهى بگير ، نه از ما و نه از تو نرمش و مداراكردن نيست .\r\n- گرد و غبار جنگ فرو ننشيند ، مگر اينكه خطر بر طرف شود يا به نفع ما و يا به ضرر ما .\r\n- اى كاش آن مرگى كه دشمنان براى ما خواهان آن هستند به ما برسد و خداوند بر ما نعمت شهادت را عنايت كرده و عينا آن را بيابيم .\r\n- ما همان‌هايى هستيم كه در فتح مكّه حاضر شديم و در جنگ خيبر و حنين شركت كرديم .\r\n- بعد از جنگ بدر و آن كمر انسان را مىشكست و جنگ احد و حمله بعد از آنكه بر\r\n\r\n","description":"","footnote":"","page_name":" 113 ","page_number":125},
  {"content":"\r\n\r\nيهوديان بنى النضير آورديم .\r\n- در روز احزاب مردم به خوبى مىدانند كه ما از گذشتگان شما انتقام گرفته و دلمان را تشفى داده و خشنود شديم .\r\nمعاويه كه از اشعار قيس خبردار شد و اين اشعار به گوشش رسيد ، عمرو بن عاص را احضار كرده و گفت : در فحش و ناسزاگويى به انصار چه نظر مىدهى ؟ آيا صلاح است يا خير ؟ عمرو پاسخ داد : نظر من اين است كه تهديد كنى ، ولى فحش ندهى ، چه مىخواهى به آنان بگويى ؟ اگر بخواهى آنان را مذمت كنى بايد بدن‌هايشان را مذمت كنى ولى به حسب و نسب آنها نمىتوانى كارى داشته باشى و مورد مذمت قرار دهى . معاويه گفت :\r\nسخنران انصار قيس بن سعد هرروز در بين آنان به‌پا مىخيزد و سخنرانى مىكند ، به خدا قسم او در نظر دارد فردا ما را از بين برده و اگر آن كس كه فيل‌ها را از خانه خدا بازداشت جلو او را نگيرد ، ما را نابود خواهد ساخت ، نظر شما چيست ؟ عمرو پاسخ داد :\r\nتوكل و صبر نماييم .\r\nمعاويه به عده‌اى از بزرگان انصار نامه نوشته و آنان را سرزنش نمود از جمله : عقبة بن عمرو ، ابو مسعود ، براء بن عازب ، عبد الرحمن بن ابى ليلى ، خزيمة بن ثابت ، زيد بن ارقم ، عمرو بن عمرو ، حجّاج بن غزيّه ، در اين جنگ با تمام اينها ملاقات و گفتگو به عمل آمد و معاويه به اينها گفت : نزد قيس بن سعد برويد و با او صحبت كنيد همگى نزد قيس آمده و گفتند : معاويه نمىخواهد ما را ناسزا گويد تو از فحش و بدگويى خود ، خوددارى كن .\r\nقيس پاسخ داد : من و يا فردى همچون من فحش و ناسزا ندهد لكن من هيچ‌گاه دست از جنگ با معاويه برنخواهم داشت تا آنگاه كه خدا را ملاقات كنم . فرداى آن روز لشكريان به حركت درآمدند ، قيس بن سعد گمان كرد كه معاويه در بين آنها است بر مردى كه شبيه معاويه بود حمله كرد و با شمشير روپوش از روى او برگرفت و معلوم شد معاويه نيست به مردى ديگر كه همانند معاويه بود حمله كرد و ضربه‌اى بر او وارد كرد ، وقتى فهميد معاويه نيست برگشت و با خود مىگفت :\r\n\r\n","description":"","footnote":"","page_name":" 114 ","page_number":126},
  {"content":"\r\n\r\n- به اين مرد بدزبان و فحاش معاويه بگوييد هرچه تهديد كرده‌اى باد وزنده‌اى است كه از بالاى تپه‌اى بوزد .\r\n- تو ما را از سگ زوزه‌كش قبيله‌ات ترساندى اى فرزند خطاكاران گذشته ، به سوى من بيا .\r\n- همچون پيرزنى كه در شب تار زمستان از كاروان عقب افتاده و مىدود تو مانند او مىدوى .\r\nمعاويه گفت : اى مردم شام هرگاه اين مرد را ديديد بديهايش را بگوييد و به او فحش دهيد ( وقتى دو لشكر در مقابل هم صف‌آرايى كردند معاويه او و ساير انصار را به الفاظ بسيار ركيك و زشتى فحش داد و ناسزا گفت ) نعمان و مسلمه غضبناك شده بر معاويه پرخاش كردند ، ولى معاويه همين كه ديد مىخواهند به طرف قوم خود بروند آنان را راضى كرد و از خود خشنود ساخت .\r\nسپس معاويه از نعمان درخواست كرد كه نزد قيس رفته و او را سرزنش و توبيخ نمايد و پيشنهاد آشتى به او دهد ، نعمان از حضور معاويه بيرون آمد و بين دو لشكر قرار گرفت و فرياد زد اى قيس ! من نعمان بن بشير هستم . قيس گفت : هان چه خبر است اى نعمان بن بشير ؟ ! چه مىخواهى ؟ نعمان گفت : اى قيس آن‌كس كه شما را به آنچه براى خود خواسته دعوت مىكند مىخواهد به شما خدمتى كند . اى تودهء انصار ! آيا شما خود نمىدانيد كه در مورد مخالفت با عثمان و كشتن او دچار اشتباه شديد و ياران او را در روز جنگ جمل كشتيد و اسبان و سپاهيان خود را بر روى مردم شام تاختيد و در روز جنگ صفين به آنها حمله نموديد ؟ شما كه عثمان را تنها گذاشتيد و او را ذليل و بىكس نموديد اگر امروز با على آن‌چنان كنيد تازه كارى مساوى آن كار انجام داده و يك عمل در مقابل يك عمل قرار مىگيرد ، لكن شما دست از حق برداشته‌ايد و به يارى باطل شتافته و كمك به او مىكنيد ، شما به اين راضى نشويد كه هم‌چون بقيه مردم باشيد تا آنجا كه در ميدان جنگ پى به حقيقت برده و خود به مبارزه و جنگ دعوت شويد و پيكار كنيد ولى هيچ ناراحتى بر على نرسيده و شما هستيد كه مصيبت‌ها را بر او سبك نموده و او به\r\n\r\n","description":"","footnote":"","page_name":" 115 ","page_number":127},
  {"content":"\r\n\r\nاستراحت پرداخته و بار مصيبت را بايد شما بكشيد و در انتظار پيروزى كه به شما وعده داده است بنشينيد و فداكارىها نماييد . جنگ از دست ما و شما چه عزيزانى را گرفته كه شما خود بهتر مىدانيد نسبت به بقيه از خدا بترسيد و پرهيزكارى را پيشه خود سازيد .\r\nقيس از سخنان نعمان خنديد و چنين گفت : فكر نمىكرديم اى نعمان كه چنين جرأتى داشته باشى كه اين سخنان را بر زبان جارى سازى ، آن‌كس كه به خود خيانت نموده ، برادرش را نصيحت نمىكند . به خدا سوگند تو خود را گول زده‌اى و گمراه و گمراه‌كننده هستى . امّا اينكه نام عثمان را بردى اگر شنيدن اخبار ترا كفايت كند و به هرخبرى گوش فرامىدهى يك خبر هم از من بگير و بشنو : عثمان را كسانى كشتند كه تو از آنان بهتر نيستى و افرادى او را تنها گذاشتند و ذليلش كردند كه مسلما از تو بهتر هستند . و امّا اصحاب جمل ، بدان جهت با آنان جنگيديم كه پيمان خلافت و بيعتى را كه با خليفه نموده بودند شكستند و به عهد خود وفا ننمودند و امّا معاويه به خدا سوگند كه اگر تمام اعراب دور او را بگيرند انصار با او خواهند جنگيد . و امّا اينكه گفتى ، هم‌چون بقيه مردم نيستيم ، ما در جنگ آن‌طور خواهيم جنگيد كه در ركاب رسول خدا مىجنگيديم ، از شمشيرها با صورت خود و از نيزه‌ها با گلوگاه خود نگهدارى و حفاظت مىكنيم تا آنجا كه حق بيايد و دستور خدا آشكار گردد ، گرچه آنان دلشان نخواهد . و لكن اى نعمان بنگر در همراهان معاويه جز عده‌اى افراد آزاد شده و يا بيابانى و يا چند نفرى از مردم يمن كه فريب خورده و داخل سپاهيان او شده‌اند مىبينى ؟\r\nببين كه مهاجران و انصار و پيروان آنها كه به يكى از آنان تبعيّت كرده‌اند كدام طرف هستند و ببين كه با معاويه از انصار رسول خدا جز تو و رفيق كوچكت كسى ديگر هست ؟\r\nبه خدا سوگند شما دو نفر نه در جنگ بدر و احد بوديد و نه سابقه‌اى در دين اسلام داريد و نه آيه‌اى از قرآن در شأن شما نازل شده و نه آشنايى با قرآن داريد « 1 » به جان خودم قسم اگر تو هم‌اكنون ما را فريب داده و به ما خيانت كردى پدرت نيز به ما خيانت كرد و سپس اين شعر را گفت :\r\n\r\n\r\n","description":"","footnote":"\r\n( 1 ) . الامامة و السياسة ، ابن قتيبه : 1 / 94 .\r\n","page_name":" 116 ","page_number":128},
  {"content":"\r\n\r\n- قسم به شترانى كه در راه زيارت حرم ، حاجيان خاك‌آلوده را بر پشت خود مىبرند كه چشم‌ها در حدقه فرو رفته و با اين حال سواران مهميز مىزنند و شتران را به تاخت وا مىدارند .\r\n- نه فرزند مخلد جلو شمشير را از آن كس كه مىخواهيم با او بجنگيم مىگيرد و نه نعمان .\r\n- آنچه را كه واضح و آشكارا بود ترك نمودند و در آن امر واضح كفايت بود و خود بس بود اگر اين دو نفر دوستان را امر واضح و آشكار مفيد باشد .\r\nبعد از اين‌رويدادها امير المؤمنين قيس را نزد خود طلبيده و او را تمجيد و ستايش كرد و سمت فرماندهى و سرورى انصار را به او داد . « 1 »\r\nدر جنگ نهروان قيس به سوى خوارج رفت و به آنان گفت : اى بندگان خدا ! خواستهء ما از شما اين است كه به سوى ما آييد و داخل شويد در آن موضوع و امرى كه از آن بيرون رفته‌ايد و برگرديد به طرف ما تا با دشمن خود و شما بجنگيم . شما كار بزرگى انجام داده‌ايد ما را مشرك دانسته‌ايد و عليه ما گواهى شرك داده‌ايد ، شرك ستم بزرگى است خون مسلمان‌ها را مىريزيد و آنان را مشرك مىدانيد . عبد اللّه بن شجرهء سلمى به او گفت : حق براى ما روشن شده و از شما پيروى نخواهيم كرد ، مگر اينكه شخصى همچون عمر را براى ما بياوريد . قيس گفت : ما در بين خود غير از صاحب خود على عليه السّلام كسى ديگر را نمىبينيم آيا شما در بين خود كسى را داريد ؟ گفتند : نه . گفت : شما را در پيشگاه خود به خدا قسم مىدهم اگر او را از بين ببريد من فتنه و آشوبى بس بزرگ را مىبينيم كه بر شما پيروز شده و دچار آن گشته‌ايد . « 2 »\r\nو امّا موقف و وضع زندگى او بعد از دوران رسول خدا و امير المؤمنين : او همراه امام دوم امام مجتبى عليه السّلام بود : در آن هنگام كه لشكرى براى جنگ و پيكار با مردم شام گسيل مىداشت ، عبيد اللّه بن عبّاس بن عبد المطلب را احضار كرد و فرمود : اى پسر عمو ! من\r\n\r\n\r\n","description":"","footnote":"\r\n( 1 ) . در اينجا روايت نصر بن مزاحم در كتاب صفين 240 - 227 تمام مىشود .\r\n( 2 ) . تاريخ ، طبرى : 6 / 47 ؛ الكامل ، ابن اثير : 3 / 137 .\r\n","page_name":" 117 ","page_number":129},
  {"content":"\r\n\r\nهمراه تو دوازده هزار نفر از شجاعان و دليران عرب و پارسايان و تلاوت‌كنندگان قرآن را از قوم مصر فرستاده‌ام يك نفر آنان در مقابل يك سپاه و جمعيت ايستاده و آهنگ جنگ با گروهى را خواهد نمود ، اينها را با خود حركت ده و ببر و با نرمى و ملايمت با آنان رفتار كن و با رويى باز با آنان مواجه شو و در مقابلشان متواضع و فروتن باش آنان را نزديك خود قرار بده و خيلى از آنها فاصله مگير ، اينها بازمانده‌هاى افرادى هستند كه مورد اطمينان امير المؤمنين بودند . بر كنار رود فرات آنان را حركت ده و از فرات بگذر و از مسير مسكن « 1 » حركت كن و از آنجا بگذر تا در مقابل معاويه قرار گيرى و رودرروى او جبهه گيرى ، اگر به او برخورد نمودى او را همان‌جا نگهدار تا من به تو برسم و به زودى به دنبال تو حركت خواهم كرد . من بايد از وضع تو هرروز مطلع شوم و مرا در جريان كار بگذار و با اين دو نفر يعنى : قيس بن سعد و سعيد بن قيس مشورت كن و اگر حادثه‌اى براى تو رخ داد ، قيس بن سعد امير لشكر خواهد بود و اگر او هم كشته شد سعيد بن قيس به رهبرى مردم منصوب خواهد بود ، عبد اللّه در چنين موقعيت و با اين سفارشات حركت كرد .\r\nو امّا معاويه جلو آمد و آمد تا به قريهء « الحيوضه » در مسكن وارد شد و در آنجا فرود آمد . عبيد اللّه بن عبّاس هم وارد آنجا شد و در مقابلش صف‌آرايى كرد ، فرداى آن روز معاويه عده‌اى را نزد عبيد اللّه فرستاد ، عبيد اللّه به سربازانش دستور داد به آنان حمله كنند . سربازان عبيد اللّه سپاهيان اعزامى معاويه را از نزديك خود دور كرده و به اردوگاه خود برگردانيدند . شب كه فرا رسيد معاويه قاصدى نزد عبيد اللّه فرستاد و به او پيغام داد كه حسن بن على به من پيغام داده كه با او آشتى كنم و زمام امور را به من بسپارد اگر الان به فرمان من درآيى خود فرمانده مىشوى و دستوراتت قابل پيروى است ، ولى اگر حالا به فرمان من درنيايى و متابعت نكنى بعدها بالاجبار بيعت خواهى كرد ، ولى آن روز فقط تابع و فرمانبردار خواهى بود و اگر حالا پاسخ مثبت به من بدهى هزار هزار درهم به\r\n\r\n\r\n","description":"","footnote":"\r\n( 1 ) . مسكن به فتح ميم و سكون سين و كسر كاف محلى است نزديك دجله كه از آنجا تا بغداد چند فرسخ بيشتر نيست در راه تكريت .\r\n","page_name":" 118 ","page_number":130},
  {"content":"\r\n\r\nتو مىدهم و قبلا به عنوان پيش‌قسط نصفش را برايت مىفرستم و هرگاه وارد كوفه شدم نصف ديگر را خواهم داد .\r\nعبيد اللّه شبانه نزد معاويه رفت و وارد اردوگاه او گشت و معاويه هم وعده‌اى كه به او داده بود وفا كرد . سحرگاه كه مردم از خواب حركت كردند منتظر خروج عبيد اللّه بودند كه تا با او مراسم صبحگاه را اجرا نمايند و نماز صبح را بخوانند وقتى دنبال او رفتند او را نيافتند ، قيس بن سعد بن عباده نماز را با آنان خواند و بعد از نماز برايشان سخنرانى كرد و آنان را در اطاعت از امام و پيروى از هدف خود پاىبرجا نمود و از حال عبيد اللّه كه مطلع شد مردم را به بردبارى و پايمردى و مقاومت و جهش در مقابل دشمن دستور داد و سپاهيان هم همگى اطاعت او را نموده و پاسخ مثبت به او دادند و گفت : اى قيس دستور حمله به نام خدا صادر كن تا بر دشمن حمله نماييم .\r\nقيس از جايى كه ايستاده بود پايين آمد و دستور حمله را صادر كرد ، بسر بن ارطاة در مقابل او صف‌آرايى كرده و با صداى بلند فرياد زد : اى مردم عراق ! اين فرمانده شما است كه نزد ما است و بيعت نموده و آن امام شما امام مجتبى است كه صلح نموده ، شما چرا خود را به كشتن مىدهيد ؟ ! قيس بن سعد به آنان گفت : يكى از دو كار را انتخاب نماييد ، يا بدون وجود امام بجنگيد و يا بر گمراهى و ضلالت بيعت كنيد . پاسخ دادند :\r\nبلكه ما بدون امام مىجنگيم ، از جاى خود بيرون آمده و حمله سختى نمودند و شامىها را به اردوگاه و سنگرهاى خود برگردانيدند . معاويه نامه‌اى به قيس بن سعد نوشت و او را به نزد خود خواند و وعده‌هايى به او داده وى را تطميع كرد ، قيس در جواب او نوشت : نه به خدا قسم ، هيچ‌گاه مرا نخواهى ديد ، مگر اينكه بين من و تو نيزه فاصله باشد . « 1 »\r\nيعقوبى گويد : حضرت امام حسن عليه السّلام ، عبيد اللّه بن عبّاس ( عموى پيامبر ) را با دوازده هزار تن به جنگ معاويه گسيل داشت و قيس بن سعد بن عباده انصارى را همراهش فرستاد و به عبيد اللّه امر فرموده كه مطيع امر و رأى قيس باشد . « 2 »\r\nسپس عبيد اللّه به ناحيهء جزيره روانه شد و معاويه ، پس از اينكه از كشته شدن حضرت\r\n\r\n\r\n","description":"","footnote":"\r\n( 1 ) . شرح ابن ابى الحديد : 14 / 14 .\r\n( 2 ) . تاريخ ، يعقوبى : 2 / 191 .\r\n","page_name":" 119 ","page_number":131},
  {"content":"\r\n\r\nعلى عليه السّلام آگاه شد ، به طرف موصل روى آورد ، تاريخ حركت معاويه هجده روز بعد از كشته شدن حضرت على عليه السّلام بود كه دو لشكر در مقابل هم بسيج شدند معاويه مبلغ يك ميليون درهم با پيامى براى قيس فرستاد كه يا به ما ملحق شو و يا بازگرد ، ولى قيس پول‌ها را برگرداند و گفت : مىخواهى با مكر و فريب مرا از دينم منحرف گردانى ؟\r\nگفته شده كه معاويه پيام را براى عبيد اللّه فرستاد و يك ميليون درهم برايش قرار داد و او هم با هزار تن از سپاهيان خود به معاويه ملحق شد ، ولى قيس در نبرد با معاويه پايمردى نشان مىداد و معاويه پيوسته با دسيسه جاسوسانى به لشكر حضرت امام حسن مىفرستاد كه شايع كنند قيس با معاويه صلح نموده و همراه او شده و باز عده‌اى را هم به لشكر قيس فرستاد تا شايع كنند كه حضرت امام حسن با معاويه صلح نموده است .\r\nو در كتاب استيعاب از عروة نقل شده كه قيس بن سعد با حضرت امام حسن عليه السّلام بود و در مقدمهء لشكر پنج هزار سپاه داشت كه همگى بعد از مرگ حضرت على عليه السّلام سرها را تراشيده بودند و هم‌پيمان با مرگ ، امّا هنگامى كه حضرت امام حسن با معاويه صلح نمود ، قيس به بيعت راضى نشد و به ياران خود گفت : شما چه مىخواهيد ؟ اگر مايل به جنگيد ، مىجنگيم تا پيشتازترين از ما بميرد . و اگر مايليد برايتان امان بگيرم . گفتند :\r\nبرايمان امان بگير . سپس قيس براى ياران خود طبق شرايطى امان گرفت و اينكه به هيچ وجه تعقيب نشوند و براى خود ، مزيّتى غير آنچه كه براى سپاهيان خود خواسته بود نخواست ( سپس با سپاهيان خود به طرف مدينه حركت نمود ) . « 1 »\r\n\r\nسخنى از بخشش و سخاوت قيس\r\nاز آنجا كه موارد نمايان كرم و بخشش او فراوان است ما توانايى آن را نداريم كه گسترده در آن باب سخن گوييم ، لكن نمونه‌اى چند متذكر مىشويم و از آن همه داستان‌هاى شيرين و پاك منزّه چند مورد را يادآور مىگرديم ، از گردن‌بند به همان اندازه\r\n\r\n\r\n","description":"","footnote":"\r\n( 1 ) . الاستيعاب : 2 / 225 .\r\n","page_name":" 120 ","page_number":132},
  {"content":"\r\n\r\nكه دور گردن را فراگيرد ما را بس است . « 1 »\r\nاين خصلت و منش در خاندان قيس از قديم بوده تا به حدى كه رسول خدا صلّى اللّه عليه و آله مىفرمود : جود و سخاوت در سرشت و فطرت اين خاندان نهفته است . « 2 »\r\nقيس مالى را به مبلغ نود هزار به معاويه فروخت و آنگاه مناديان او در شهر مدينه فرياد برآوردند كه هركس قرضى مىخواهد به خانهء سعد بيايد چهل يا پنجاه هزار را به مردم وام داده و بقيه را هم به عنوان صله و جايزه بخشيد و از وام‌گيرندگان سند گرفت بعد از چندى در بستر مرض افتاد ولى افراد كمى به عيادت او رفتند روى به همسر خود قريبه دختر ابى قحافه و خواهر ابو بكر نموده و گفت : اى غريبه ! به نظر تو علت اينكه مردم كمتر به عيادت من آمدند چيست ؟ پاسخ داد : به خاطر اينكه همگى از تو قرض دارند و تو طلبكارى . قيس تمام اسناد را به صاحبانش رد كرده و قرض همگى را بخشيد . « 3 »\r\nجابر گويد : با گروهى تحت فرماندهى قيس به مأموريتى اعزام شديم ، قيس از مال خود نه شتر براى ما كشت و همگى را ميهمان خويش ساخت هنگامى كه به خدمت رسول خدا مشرف شديم دوستان ما جريان را به آن حضرت گفتند ، رسول خدا فرمود :\r\nسخاوت و كرم ، اخلاق و سرشت اين خاندان است . در سفر ديگرى كه از عراق به مدينه مىآمد هرروزى يك شتر براى غذاى همراهيان خود مىكشت و همگى را غذا مىداد تا وقتى كه وارد مدينه شد . « 4 »\r\nعبد اللّه بن مبارك از قول جويره روايت كرده : معاويه نامه‌اى به مروان نوشت و به وى دستور داد كه خانهء كثير بن صلت را از او بخرد ، كثير خانه خود را به او نفروخت . معاويه نامه‌اى ديگر نوشت و به مروان دستور داد با كثير در برابر طلب من سختگيرى كن . اگر\r\n\r\n\r\n","description":"","footnote":"\r\n( 1 ) . مثلى است كه براى اكتفاكردن به كم نسبت به زيادتر زده مىشود .\r\n( 2 ) . الاصابة : 5 / 254 .\r\n( 3 ) . تاريخ ، خطيب بغدادى : 1 / 177 ؛ تاريخ ، ابن كثير : 8 / 69 .\r\n( 4 ) . الاستيعاب : 2 / 525 ؛ تهذيب التهذيب : 8 / 394 .\r\n","page_name":" 121 ","page_number":133},
  {"content":"\r\n\r\nقرضش را داد كه بسيار خوب و الّا خانه‌اش را به فروش و طلب مرا بردار . مروان پيام معاويه را به كثير رسانيده و به او گفت : سه روز مهلت دارى ، اگر مالى كه معاويه از تو طلبكار است نپردازى خانه‌ات را مىفروشم .\r\nجويره گويد : كثير اموال خود را جمع‌آورى كرد و سى هزار كسر آورد و از مردم درخواست كمك نمود و گفت : آيا كسى هست به داد من برسد و اين مبلغ را به من بدهد .\r\nبه ياد قيس بن سعد افتاد و نزد وى رفت و از او درخواست نمود . قيس هم سى هزار را به او داد . مروان وقتى مال‌ها را ديد خانه‌اش را به او برگردانده پول‌ها را نيز از او نگرفت .\r\nكثير پول را نزد قيس آورد تا به او مسترد سازد . قيس گفت : من پول را به تو بخشيده‌ام و از تو نمىگيرم . « 1 »\r\nمبرّد چنين روايت كرده : پيرزنى نزد قيس آمد و با گفتن اين كنايه كه در خانه من موشى نيست از نادارى و بىغذايى خود به وى شكايت كرد . قيس در جواب گفت : چه نيكو سؤالى كردى ؟ به خدا سوگند موش‌هاى خانه‌ات را فراوان گردانم آنگاه خانه‌اش را از انواع غذاهاى چرب و لذيذ و خواروبار بسيار پر كرد ! ابن عبد البرّ گويد : اين داستان مشهور است و صحت دارد . « 2 »\r\nو نيز روايت شده است : هنگامى كه پدر قيس سعد بن عباده از دنيا رفت همسرش آبستن بود و معلوم نبود فرزندى كه در رحم دارد پسر است يا دختر ، سعد هم قبلا وقتى كه مىخواست از مدينه خارج شود اموال خود را بين فرزندان تقسيم كرده بود و براى بچه‌اى كه به دنيا نيامده بود سهمى منظور نكرده بود ، ابو بكر و عمر به قيس گفتند : حال كه اين كودك به دنيا آمده و مالى براى او باقى نمانده تقسيمى را كه پدرت نموده به هم بزن و طرز ديگرى تقسيم كن . قيس در پاسخ گفت : من سهم خود را به اين نوزاد مىدهم و تقسيم پدرم را به هم نمىزنم و بر خلاف او عملى انجام نمىدهم . « 3 »\r\nاين مطلب را ابن عبد البرّ ذكر كرده و گفته است كه افراد مورد اطمينان اين مطلب را\r\n\r\n\r\n","description":"","footnote":"\r\n( 1 ) . الاستيعاب : 2 / 525 ؛ الاصابة : 5 / 254 .\r\n( 2 ) . الكامل : 1 / 309 .\r\n( 3 ) . همان .\r\n","page_name":" 122 ","page_number":134},
  {"content":"\r\n\r\nنقل كرده‌اند . « 1 »\r\nاز جمله داستان‌هاى مشهور سخاوت او اين قضيّه است كه وى اموال زيادى داشت و به مردم به قرض داده بود ، بعد از چندى مريض شد مردم از آنجا كه در پرداخت قرض خود قدرى تأخير كرده بودند از اينكه به عيادت او بيايند خجالت مىكشيدند و لذا افراد كمترى از او عيادت كردند .\r\nقيس گفت : خداوند مالى را كه باعث شود برادران ايمانى كمتر به ديدار يكديگر روند نيست و نابود سازد و آنگاه دستور داد در شهر جار بزنند كه قيس تمام بدهكاران خود را بخشيده و از هيچ‌كس طلب ندارد و همگى را حلال نموده است . مردم به خانهء او هجوم آوردند به اندازه‌اى كه پلكان در ورودى منزل او خراب شد . در عبارت ديگرى چنين آمده است : بعد از اين اعلاميه هنوز شب نشده بود كه آستانهء منزلش از كثرت عيادت‌كنندگان شكسته شد . « 2 »\r\nدر يكى از جنگ‌هايى كه از جانب رسول خدا شركت جسته بود و در آن سپاه ابو بكر و عمر هم نيز بودند ، قيس رفتارش اين بود كه مردم را طعام داده و اموالش را به قرض ديگران مىداد ، ابو بكر و عمر گفتند : اگر ما اين جوان را به حال خود وابگذاريم اموال پدرش را نابود مىسازد و از دست مىدهد ، لذا در بين مردم به راه افتادند و مردم را از قبول عطاياى قيس جلوگيرى مىكردند . سعد وقتى اين جريان را شنيد روزى بعد از نماز پشت سر رسول خدا از جاى حركت كرد و گفت : كيست كه مرا از دست پسر ابى قحافه و پسر خطاب نجات دهد ؟ ! اينان فرزندم را به خيال خود به خاطر من به بخل وامىدارند . « 3 »\r\nدر عبارت ديگر : در دوران زندگانى رسول خدا قيس به همراه ابو بكر و عمر به مسافرتى رفت . اموال خود را به آنان و ساير همسفرها مىبخشيد . ابو بكر به او گفت :\r\nرفتار تو باعث مىشود كه اموال پدر را از دست بدهى ، دست از اين كار بردار . وقتى از\r\n\r\n\r\n","description":"","footnote":"\r\n( 1 ) . الاستيعاب : 2 / 525 .\r\n( 2 ) . ربيع الابرار ، زمخشرى ؛ الاستيعاب : 2 / 526 ؛ البداية و النهاية : 8 / 100 .\r\n( 3 ) . اسد الغابة : 4 / 415 .\r\n","page_name":" 123 ","page_number":135},
  {"content":"\r\n\r\nمسافرت برگشتند سعد بن عباده به ابو بكر گفت : تو مىخواهى فرزندم بخل بورزد ، نه چنين نيست ، ما مردمى هستيم كه توانايى بخل‌ورزى را نداريم . « 1 »\r\nابن كثير چنين گويد : قيس بن سعد ظرف بزرگى داشت كه هميشه همراه او بود و هر وقت مىخواست غذا بخورد مناديانش فرياد مىزدند : اى مردم ! بياييد و در خوردن گوشت و تريد با قيس شركت نماييد ، پدر و جدّش نيز قبلا همين رويه و اخلاق را داشتند . « 2 »\r\nهيثم بن عدى گويد : در كنار خانهء خدا سه نفر در اين‌باره كه كريم‌ترين مردم در اين زمان كيست با يكديگر صحبت كرده و هريك شخصى را معرفى مىكرد ، يكى از آنان گفت : عبد اللّه بن جعفر و ديگرى گفت : قيس بن سعد و سومى گفت : عرابه اوسى . آن‌قدر با يكديگر جروبحث كردند كه صداى هياهوى آنان بلند شد ، مردى به آنان گفت : هر كدام از شما نزد آن كس كه او را سخىترين افراد مىپندارد برود و ببيند چه اندازه به او مىدهد و آنگاه بالعيان خواهيد ديد كه كريم‌ترين مردم كيست . آن‌كس كه عبد اللّه بن جعفر را برگزيده بود نزد او رفت . وقتى بر او وارد شد ديد پا در ركاب كرده و مىخواهد به مزرعهء خود رود . به او گفت : اى پسر عموى رسول خدا ! من مردى غريبم و در راه مانده‌ام . عبد اللّه پا از ركاب كشيده و به او گفت : تو بر آن سوار شو ، اين مركب و آنچه بر او است از آن تو باشد و آنچه كه در ترك بند است براى خود بردار و از اين شمشير كه بر مركب بسته است غفلت نكن ، زيرا شمشير علىّ بن ابى طالب است و ارزشى بس فراوان دارد .\r\nمرد با چنين وضعيتى در حالى كه سوار بر شترى قوىهيكل شده و در ترك‌بند چهار هزار دينار داشت برگشت و لباسى ابريشمى و اشياى گرانبهاى ديگر همراه داشت و مهمتر از همه شمشير علىّ بن ابى طالب كه در دست گرفته و فكر مىكرد آرى ، عبد اللّه سخىترين مردم است .\r\n\r\n\r\n","description":"","footnote":"\r\n( 1 ) . الدرجات الرفيعه به نقل از كتاب الغارات ابراهيم بن سعيد ثقفى .\r\n( 2 ) . تاريخ ، ابن كثير 8 / 99 .\r\n","page_name":" 124 ","page_number":136},
  {"content":"\r\n\r\nبعد از او آن‌كس كه قيس را كريم‌ترين مردم مىدانست نزد او رفت و او را خوابيده ديد . كنيزش به او گفت : چه مىخواهى ؟\r\nگفت : مردى غريبم در بين راه مانده‌ام و چيزى ندارم به وطن بروم . كنيز گفت :\r\nخواستهء تو آسان است و كوچك‌تر از اين است كه قيس را از خواب بيدار كنم اين كيسه را كه در آن هفتصد دينار است بگير امروز در خانهء قيس غير از آن چيزى نيست ، خودت برو در جايگاه شتران يك ناقه را به همراه يك بنده و غلام براى خود انتخاب كن و به سوى وطن رهسپار شو ، در اين موقع قيس از خواب بيدار شد كنيز جريان را به او گفت ، قيس به شكرانهء اين عمل كنيز را آزاد ساخت و به او گفت : آيا بهتر نبود مرا بيدار مىكردى تا عطايى به او بخشم كه براى هميشه بىنياز باشد ، شايد آنچه به او داده‌اى نيازش را بر طرف نسازد . آنگاه سومى كه عرابه را برگزيده بود نزد او رفت ، در حالى به او رسيد كه از منزل بيرون شده بود و مىخواست به نماز برود ، زير بازوهايش را دو نفر از برده‌هايش گرفته بودند و بر آنان تكيه كرده بود ( ديده‌هايش نور درستى نداشت و خوب نمىديد ) . به او گفت : اى عرابه ! گفت : بگو . گفت : در راه مانده‌ام و چيزى ندارم . عرابه خود را از دست بنده‌هايش به يك طرف كشيد و دست اسف بر يكديگر زد و سپس گفت : اوه ، اوه سوگند به خدا ، شبى را به روز و روزى را به شب نياورده‌ام كه از مال عرابه چيزى را در راه حقوق حاجتمندان غير اين دو برده باقى گذارده باشم ، تو اين دو بندهء مرا بگير و رفع حاجت كن . آن مرد گفت : من هرگز چنين كارى نكنم .\r\nعرابه گفت : اگر تو آنها را نگيرى هردو آزاد خواهند شد اكنون اختيار با تو است ، مىخواهى آزاد كن و مىخواهى بگير ، آنگاه دست در جلو نهاده و به طرف ديوار رفت تا به آن وسيله به راه خود ادامه دهد . آن مرد دو غلام را گرفت و نزد ياران خود آمد .\r\nاين موضوع به گوش مردم رسيد و همگى تصديق كردند كه عبد اللّه بن جعفر مال فراوانى را بخشيده و در عين حال كار بىسابقه‌اى انجام نداده است و هميشه از اين بخشش‌ها داشته با اين تفاوت كه بخشيدن شمشير بزرگترين عطاى او بوده است و همچنين قيس يكى از جوادترين مردان عرب است كه به كنيز خود اين اجازه را داده\r\n\r\n","description":"","footnote":"","page_name":" 125 ","page_number":137},
  {"content":"\r\n\r\nاست كه بدون اطلاع او اين‌چنين دست بازى داشته باشد و اين‌قدر بخشش كند و علاوه بر اين او را به خاطر اين رفتارش آزاد كرد . و همگى به اتفاق آرا تصديق كردند كه سخىترين اين سه نفر عرابه اوسى است ، زيرا او هرچه داشت بخشيد و اين يك نوع مجاهده‌اى است كه از يك نادار مشاهده شده است . « 1 »\r\n\r\nگفتارى در سخندانى او\r\nهمانا تقدم و پيشى گرفتن سرور انصار و بزرگ آنها در دستورات و حقايق مذهبى و احاطهء عميق او به قرآن و سنت پيامبر و آشنايى او در تشخيص گفتارهاى مختلف و گوناگون و سخنان بيهوده و گزاف و آراى پست ، آرايش دادن و زينت بخشيدنش به آنچه مراتب سخن‌پرورى و سخنان بزرگ بدان نيازمند است كه عبارت باشد از دانش و علمى بسيار و ادبيّتى فراوان و خاطرى آسوده و مستقر در حين سخن گفتن و توانايى عرضه كردن مطالب با تقريرى زيبا و تحقيقى نيكو ، با منطقى رسا و بليغ با زبانى گويا و اطلاع بر طرز چيدن مقدمات استدلال و قياس براى مناظره و احتجاج و روش‌هاى صحيح محاورات ادبى همه و همه خود دليل واضح و برهانى آشكارا بر بهره‌مندى فراوان و دارا بودن كامل او است از اين صفت و اين ويژگى عالى و دليل بر اين است كه او از ديگران سهم بيشترى برده است و سخنرانى ماهر و خطيبى كامل بوده است گذشته از اينها كلمات و سخنان او كه قبلا ذكر شده و خطابه‌ها و بيانات شورانگيزش كه بعدا ذكر مىشود هريك شاهد صادقى است بر اينكه قيس تنها از پيشتازان و يكه‌سواران ميدان نبرد و شمشيرزنان است بلكه از امراى سخن نيز به حساب مىآيد و سخنرانى زبردست است .\r\nاو خطيب تواناى انصار و يگانه سخنور قبيلهء خزرج است كه زبان گوياى عترت طاهره و خاندان پاك پيامبر است ، او با زبان و شمشير در راه اسلام جهاد نمود ، در خطابه از سخنان وائل پيشى گرفت و در نطق و بيان از قسّ الايادى گوى سبقت ربوده و در\r\n\r\n\r\n","description":"","footnote":"\r\n( 1 ) . البداية و النهاية : 8 / 100 .\r\n","page_name":" 126 ","page_number":138},
  {"content":"\r\n\r\nراستگويى از قطاة جلو افتاده و برترى يافته است . « 1 »\r\nدر تكميل اين بحث توجه شما را به سخن معاويه در روز صفين دربارهء او جلب مىكنيم : « همانا خطيب و سخنور انصار ( قيس بن سعد ) هرروز به خطبه مىپردازد به خدا سوگند مقصود او نيست فردا دمار از روزگار ما برآورد و ما را به خاك هلاكت بنشاند اگر آن كس كه فيل را از خراب‌كردن خانه كعبه بازداشت جلو او را نگيرد ما را نابود خواهد ساخت » .\r\nگفتارى كه امير المؤمنين دربارهء سخنرانى او با او داشت آنجا كه به او گفت : « به خدا سوگند اى قيس ! سخنى بس نيكو گفتى » ما را كفايت مىكند و نيازى به ديگر سخنان و هيچ ستايشى دربارهء او نداريم و همان گفتهء على ما را بس است .\r\n\r\nسخنى از زهد قيس\r\nدر اين قسمت از پژوهش‌هاى خود كه در شرح حال اين شخصيت‌ها داده مىشود و كلماتى چند از زندگانى آنها مىنويسيم ، صرفا براى آن نيست كه سرگذشت ملتى را كه دورانش سپرى گشته بررسى كنم و از شخصيت‌هاى برجسته قرون گذشته يادآورى نمايم ، بلكه به اين مناسبت وارد اين مباحث شديم كه اندرزهاى مذهبى و فلسفه‌هاى اخلاقى ، حكمت‌هاى عملى ، نمودارهاى روحى ، مصالح اجتماعى و دستوراتى كه براى سير و تعالى و بالا رفتن به سوى بىنهايت قدرت و عظمت ذات پروردگار متعال باشد با برنامه‌هايى كه براى تربيت روحى و درس‌هايى براى آراستن به مكارم اخلاق ، همان‌هايى كه نبى گرامى براى اتمام و تحقق بخشيدن آنها برانگيخته شده است آنها را بررسى كنيم و بار ديگر در اجتماع خود زنده سازيم .\r\nو در ضمن اين بررسى به نمونه‌هايى از خصوصيات نفسانى و مكارم اخلاق شيعه و پيروان عترت طاهره برخورد مىنماييم كه در برابر مخالفان و دشمنان عترت از آنها ظاهر گشته است و به خوبى ثابت مىشود كه افرادى چون قيس درخور آن هستند كه در راه\r\n\r\n\r\n","description":"","footnote":"\r\n( 1 ) . اين كلمه مثلى مشهور است ، اصدق من قطاة .\r\n","page_name":" 127 ","page_number":139},
  {"content":"\r\n\r\nخدا با آنها تاسى شود چه شايستهء پيشوايى مىباشند و سزاوار اينند كه در تهذيب نفس پيشرو و پيشواى بشر باشند و آداب اسلامى و اخلاق پسنديده را به مردم بياموزند و با علوّ طبع و برجستگى اخلاقى و روحيات سالم خود عهده‌دار اصلاحات اجتماعى باشند و با توجه به اين امتيازات و خصوصيات در ميان اين گروه عناصرى كه از خرد و دورانديشى به دور و از افاضهء خير و سعادت به ديگران مهجور باشند پيدا نخواهد شد .\r\nبنابراين براى كسى كه بررسى و كاوش در اين رشته مىپردازد امكان اين هست كه از تاريخ انسان‌هاى پاك‌سرشت چون قيس و امثال او كه پاىبند مبادى مذهبى هستند و مخالفين و اضداد او چون عمرو بن عاص و هم‌قطارانش كه پيروى نفس را بر متابعت و دنبال‌روى خاندان رسالت برگزيده‌اند يك حقيقت گرانبهاى دينى به دست آورد كه از معرفت به احوال مردان تاريخ و وقوف بر تاريخ اقوام گذشته مهم‌تر و گرانقدرتر باشد و بدين‌وسيله بر هدف و سرنوشت هريك از دو دسته و حزب ( علوى و اموى ) وقوف يابد .\r\nدر صورتى به اين نتيجه مىتوان رسيد كه خواننده شرافتى نفسانى داشته باشد ، در انديشه و فكر آزاد و از تقليد كوركورانه و تعصب قومى به دور باشد . آرى ، هنگامى اين نتيجه و بهره عايد او مىشود كه توفيق پيروى از حق شامل حال او گردد و او را به سوى حقيقت بكشاند . احساس نمايد كه حق سزاوارتر است كه پيروى شود و از راه راست و روشن منحرف نگردد و در برابر حقايق خاضع و مطيع و متمايل به آن باشد .\r\nبنابراين مقدمه ، قيس بن سعد و عمرو بن عاص را به عنوان نمونه از دو گروه مذكور پيروان خاندان رسالت و مخالفين آنها در نظر بگيريد و بين آن دو مقايسه كنيد و به هر قسمت از خصوصيات هريك از آنها كه مىخواهيد دست بگذاريد :\r\nدر طهارت مولد ( حلال‌زادگى ) اسلام ، عقل ، حسن تدبير ، عفت ، حيا ، آقايى ، سربلندى ، مناعت نفس ، بزرگ‌منشى ، وفا ، وقار ، متانت ، حسب و نسب ، دليرى ، سخاوت ، پاكى و زهد ، استقامت و رشد ، دوستى و محبّت ، استوارى و پايمردى در دين ، پرهيز از محارم الهى و مزاياى بىشمار ديگر با بررسى در احوال هريك از اين دو\r\n\r\n","description":"","footnote":"","page_name":" 128 ","page_number":140},
  {"content":"\r\n\r\nشخصيت كه نمونه‌اى از حزب و گروه خود هستند .\r\nقيس را مىبينيد كه تمام اين مزايا را دارا است به طورى كه اگر هريك از اين صفات مجسم شود قيس مثال آن خواهد بود . آيا دومى اين‌چنين است و او را به همين كيفيت خواهيد ديد ؟ نه ، اين‌چنين نيست هيچ‌يك از اين صفات در ذات او يافت نمىشود و محكوم به نيستى است ، بلكه عكس اينها در او نمايان است به اضافه پستى و خوارى و رسوايى خاصى كه در ولادت و اصل و حسب و نسب و دين و مردانگى ، اخلاق و ساير ملكات نفسانى او هست . ما إن شاء اللّه به زودى هريك از اين امور را به طور محسوس و آشكار برايتان مجسم و مدلل خواهيم ساخت .\r\nدر اين هنگام كه انسان پژوهشگر روحيات و ملكات پيشوايان اين دو حزب را به خوبى مىشناسد ( زيرا الناس على دين ملوكهم ) و به درستى و روشنى حقيقت موضوع را درمىيابد و ادعاى راستين هريك را مىشناسد و نمودارهاى اينان را پيش روى خود دارد در صورتى كه به دنبال هواى نفس نرود و نقشه‌هاى كسى كه به نادانى امت اسلامى و جلوگيرى از درك حقايق مىكوشد او را گمراه نسازد از قبيل اين سخنان و عقايد پستى كه به مناسبت جنگ خوارج با امير المؤمنين بر زبان‌ها جارى شد كه مثلا گفتند : آنها مجتهد بودند و در اجتهاد خود به خطا رفتند و در نتيجه يك پاداش و اجر دريافت خواهند كرد و يا اينكه گفته مىشود : تمام صحابه رسول خدا عادل بودند هرچند جناياتى را مرتكب شده و از اطاعت امام عادل خارج و با او جنگيده باشند و لعن و ناسزاى به او را جايز بدانند و حتى اقدام بر قتل او نموده و او را بكشند .\r\nبنابراين هركس با نظر انصاف در شرح حال هريك از افراد امعان‌نظر نمايد و اوصاف و نسبت‌هاى مذكور را سلبا و ايجابا مورد بررسى قرار دهد معتقد خواهد شد به اينكه « 1 » برترين بندگان در پيشگاه او پيشواى عادلى است كه هدايت يافته و مردم را به راه راست رهنمايى كند ، سنت حسنه و كارهاى نيكو را به‌پا داشته و بدعت و ضلالت را\r\n\r\n\r\n","description":"","footnote":"\r\n( 1 ) . از اينجا تا پايان اين فراز از سخنان امير المؤمنين است جز دو كلمه تصديق مىكند و پاك كه در جملهء تصديق مىكند ، پيامبر پاك باشد .\r\n","page_name":" 129 ","page_number":141},
  {"content":"\r\n\r\nنابود گرداند ، بديهى است كه سنن و آداب اسلامى نشانه‌هايى دارد كه درخشنده و نمايان است و بدعت‌ها و پديده‌هاى بىاساس نيز علائمى دارد كه آشكار است ، بدترين مردم نزد پروردگار پيشوايى است كه خود ستمكار باشد و مردم نيز به سبب او گمراه شوند .\r\nسنّتى كه از سرچشمهء وحى گرفته از بين ببرد و بدعت متروك را احيا نمايد ، در اين موقع گفتار پيامبر پاك و راستين را تصديق مىكند كه فرمود : روز قيامت پيشواى ستمكار را مىآورند نه يارى دارد و نه ياورى و نه كسى گناه و عذر او را مىبخشد و در آتش جهنّم افكنده شده و هم‌چون سنگ آسيا در آن مىچرخد و سرانجام در قعر جهنّم بسته و معذّب خواهد شد .\r\nآن‌قدر مقام زهد و تقوا و عظمت و بزرگوارى رئيس قبيلهء خزرج جناب قيس آشكارا و مسلم است كه شايد بتوان گفت كه هرپژوهشگرى بر هيچ‌يك از خطبه‌ها و نامه‌ها و كلمات و گفتگوهاى او نمىگذرد ، مگر اينكه آنها را از پاكى و آراستگى انباشته خواهد يافت و او را از هرگونه آلودگى و پليدى و پيروى از هواهاى نفسانى منزه و مبرّا خواهد ديد و تمام آثار وجودى او حاكى از زهدورزى و بىعلاقگى به زرق و برق دنيا و نمودار پارسايى او در برابر ذات اقدس پروردگار و بزرگداشت شعاير دينى و قيام به حق پيامبر و رعايت جانب اهل بيت است كه با تمام نيرو و از خودگذشتگى به حفظ دينش همّت گماشت و براى اعتلاى كلمه حق و زدودن پليدىهاى باطل و اصلاح مفاسد و درهم شكستن شوكت تجاوزكاران كوشيده و آنگاه كه از اصلاح امت نااميد و از دعوت به سوى حق ناتوان گشت خانه‌نشين شد و در شهر مدينه منوره در كنج خانه ، در را بر روى خود بسته و بقيه زندگى شرافتمندانهء خود را به عبادت پروردگار چشم از اين جهان فرو بست ، آن‌چنانكه ابن عبد البرّ ذكر كرده است . « 1 »\r\nرساترين سخن دربارهء زهد و عبادت او گفتارى است كه مسعودى بيان نموده است و مىگويد : قيس بن سعد از حيث زهد و ديندارى و تمايل نسبت به طرفدارى از على عليه السّلام\r\n\r\n\r\n","description":"","footnote":"\r\n( 1 ) . الاستيعاب : 2 / 524 .\r\n","page_name":" 130 ","page_number":142},
  {"content":"\r\n\r\nداراى مقامى بزرگ است . « 1 »\r\nدر مرتبهء خوف از خداوند و فرط بندگى و اطاعت او نسبت به ذات پروردگار كارش به جايى رسيد كه در نماز هنگامى كه براى سجده خم شد ناگاه مار بزرگى در سجده‌گاهش نمايان شد و او بدون اينكه به اين خطر توجهى و يا از آن مار انديشه‌اى به خاطر راه دهد همچنان سر خود را بر آن مار فرود آورد و در پهلوى آن به سجده پرداخت ، در اين موقع مار دور گردنش پيچيد و او از نماز خود كوتاهى ننمود و از آن چيزى نكاست تا كه از نماز فارغ شد و مار را با دست خود از گردن جدا و به طرفى افكند !\r\nاين مطلب را حسن بن علىّ بن عبد المغيرة از معمر بن خلاد از ابى الحسن علىّ بن موسى الرضا عليه السّلام چنين نقل نموده و اين حديث رضوى را كشى نيز به اسنادش از آن حضرت روايت كرده است . « 2 »\r\nاين خشوع و توجه كامل به پروردگار در حال عبادت و حضور قلب در نماز از وصاياى پدر پاكدل او بود كه مىگفت : اى پسرك من ! ترا وصيتى مىكنم كه بايد در حفظ آن بكوشى ، زيرا اگر به اين وصيتم بىاعتنا باشى نسبت به ساير وصاياى من بىاعتناتر خواهى بود . هنگامى كه وضو ساختى آن را كامل بساز . سپس به نماز بپرداز مانند كسى كه با نماز وداع مىكند و چنين مىبيند كه عمر او سر آمده و ديگر به اداى آن دست نمىيابد و از مردم نااميد باش كه اين خود بىنيازى است و بپرهيز از اينكه حوايج خود را نزد خلق ببرى ، زيرا اين كار خود فقر و پريشانى مسلّمى است و بپرهيز از كارى كه بعد از انجامش بايد معذرت بخواهى . « 3 »\r\nاز جمله مضامين دعاهاى او به طورى كه در الدرجات الرفيعه و تاريخ خطيب و چند كتاب ديگر مذكور است اين فقرات است : خداوندا ! ستايش و بزرگوارى را روزى من فرما زيرا ستايش جز با انجام كارى كه درخور ستايش باشد ممكن نيست و بزرگوارى جز به مال ميسر نه ، خداوندا ! به من وسعت عطا فرما زيرا مال كم درخور من نيست و من\r\n\r\n\r\n","description":"","footnote":"\r\n( 1 ) . مروج الذهب : 2 / 63 .\r\n( 2 ) . رجال ، كشى 63 .\r\n( 3 ) . تاريخ ، ابن عساكر : 6 / 9 .\r\n","page_name":" 131 ","page_number":143},
  {"content":"\r\n\r\nبه واسطهء خوى بخشش و عطا درخور آن نيستم .\r\nو به طورى كه مذكور است قيس در دعاى خود مىگفت : خداوندا ! ثروتى با كوشش و كار به من عنايت كن زيرا كار و كوشش بدون سرمايه و ثروت شايسته نيست و به كار نيايد . « 1 »\r\nاين مطلب معلوم است كه طلبيدن مال منافات با زهد و تقوا ندارد ، زيرا حقيقت زهد آن است كه مال مالك و مسلط بر انسان نگردد نه اينكه انسان مالك مال نشود .\r\n\r\nفضل و دانش قيس\r\nبه راستى خطابه‌ها ، سخنرانىها و گفتارى كه از قيس به يادگار مانده و در مجموعه‌هاى شرح حال بزرگان به تفصيل ثبت و ضبط شده هريك گواه صادقى است بر احاطهء او به معارف الهيّه و گام‌هاى بلندى كه پيرامون علم كتاب و سنّت برداشته و خدمات مداوم او در مدت ده سال « 2 » - يا مدتى كه آغاز و انجامش به درستى ضبط نشده - نسبت به پيامبر بزرگ اسلام ، چه به طورى كه مذكور است « 3 » پدرش سعد بن عباده او را به رسول خدا سپرد تا در سفر و حضر شب و روز ملازم ركاب و خدمتگزار آن حضرت باشد . علاوه بر اين او خود نيز مردى خردمند و تيزهوش بود و انديشه‌اى درست و علاقه‌اى مفرط به تهذيب نفس و حرصى بس زياد به تكميل مدارج روحى داشت و اين خود ما را از هرمدح و ثنايى دربارهء دانش سرشار و فضيلت‌هاى بىشمارش و پيش‌دستى او در بهره‌مندى كامل از علوم قرآن و سنت بىنياز مىسازد .\r\nاين كار درست و علمى نيست كه ما بخواهيم شواهدى را برشماريم كه رسول خدا او را خيلى خوب تعليم نموده و عالى تربيتش كرده و معالم دين را به او آموخته و از درياى بىكران فضل و علومش بر او باريده و آنچه را كه يك انسان كامل بدان نيازمند است به وى تلقين كرده و همين‌كه او هميشه در خدمت رسول خدا بود در حالى كه رئيس و قبيله\r\n\r\n\r\n","description":"","footnote":"\r\n( 1 ) . البداية و النهاية : 8 / 100 .\r\n( 2 ) . البداية و النهاية : 8 / 99 ؛ الاصابة : 5 / 254 .\r\n( 3 ) . اسد الغابة : 4 / 215 .\r\n","page_name":" 132 ","page_number":144},
  {"content":"\r\n\r\nخزرج بود و آقازاده‌اى بس كامل بود ، خود دليل بر اين است كه ملازمت او با رسول خدا يك خدمتگذارى ساده و بسيطى هم‌چون ملازمت ساير نوكران و خدمتگزاران نبود ، او به مانند شاگردى بود كه خدمتگزارى استاد را مىنمايد .\r\nو براى فراگيرى علوم و معارف ، زانوى ادب در خدمت استاد به زمين گذارده سراسر وجودش را به استاد مىسپارد و از دل و جان به وى خدمت مىكند تا از پرتو انوار معارف او استفاده كند و از نورانيت او بهره‌مند گردد و از جمله چيزهايى كه جاى شك و ترديد در آن نيست اين است كه رسول خدا هروقت او را مىديد قسمتى از معارف عاليه خود را به وى مىآموخت و قيس هم فرصت را غنيمت مىشمرد و اظهار علاقه بيشترى مىكرد . روايت خود او مشعر بر همين معنى است . « 1 » در اين روايت خود قيس گويد :\r\nپيغمبر بر من عبور كرد در حالى كه نماز خوانده بودم ، فرمود : آيا ترا به درى از درهاى بهشت راهنمايى كنم ؟ عرض كردم : آرى ، فرمود : لا حول و لا قوة الا باللّه .\r\nبعد از رحلت رسول خدا او از دروازه شهر علم پيامبر يعنى امير المؤمنين حقائق را فراگرفته و علوم قرآن و سنت را از وى آموخت آن‌چنانكه خود به معاويه گفت در حديثى كه به زودى متذكر آن خواهيم شد آن وقت كه بين او و معاويه مناظره‌اى درگرفت و او در جواب معاويه آياتى را كه در شأن على عليه السّلام نازل شده بود و هرحديثى كه از رسول خدا در اين مورد رسيده بود براى او خواند تا آنجا كه معاويه گفت : اى پسر سعد ! اين مطالب را از كه فراگرفته‌اى و از چه كسى روايت مىكنى و از كه شنيده‌اى ؟ آيا پدرت اينها را به تو گفته و از او فراگرفته‌اى ؟ قيس پاسخ داد : من اين مطالب را از كسى شنيدم و از كسى آموختم و فراگرفتم كه از پدرم بهتر است و حقى بزرگتر از او بر گردن من دارد .\r\nمعاويه گفت : او كيست ؟ پاسخ داد : علىّ بن ابى طالب عليه السّلام كه عالم اين امت است و تصديق كنندهء حقانيت اين مذهب . تمامى اينها دليلى محكم و برهانى مستدل است بر اينكه او اطلاعات وسيعى در معالم دينى و حقائق اسلامى داشته و مهارت او را در علوم الهى ثابت مىكند .\r\n\r\n\r\n","description":"","footnote":"\r\n( 1 ) . اسد الغابه ، ابن اثير : 4 / 215 .\r\n","page_name":" 133 ","page_number":145},
  {"content":"\r\n\r\nو شخصيتى هم‌چون قيس كه از كسى چون سرور ما امير المؤمنين عليه السّلام كسب فيض نموده و از او روايت كرده است ؛ بيان ، از رسيدن به كنه فضيلت او ناتوان و تعريف و توصيف از درك مدارج عاليه او نارسا است .\r\nيكى از شواهد دانش سرشار او اين است كه داراى ايمانى ثابت و عقيده‌اى تزلزل‌ناپذير بود . امامان و پيشوايان بعد از رسول خدا را به خوبى شناخته و در راه دوستى و يارى آنها تا آخرين لحظه حياتش فداكارى و از خودگذشتگى نموده و در اين راه به طعنه و ملامت احدى اعتنا نكرد در حالى كه هميشه با گروهى مواجه بود كه بدخواه و كينه‌توز و منافق و بددل و عداوت‌پيشه بودند و او را به سبب دوستى و پيروى از عترت طاهره سرزنش مىنمودند و نمىتوانستند ببينند كه او هيچ عاملى را در برابر دين خود نپذيرفته و هيچ امرى را از امور مادى و بهره‌هاى صورى بر انگيزه‌هاى دين خود مقدم نمىدارد و از دولت و قدرت آنان هيچ رتبه و حقوق و مزايايى را توقع و انتظار ندارد و هيچ پاداشى براى امروز و فرداى خود نمىخواهد .\r\nدليل بر اين مطلب ماجرايى است كه بين او و حسان در آن موقع كه امير المؤمنين او را از استاندارى مصر عزل كرد و به مدينه آمده اتفاق افتاد . جريان از اين قرار بود كه وقتى به مدينه آمد حسان بن ثابت كه در آن زمان از طرفداران عثمان بود نزد او رفت و او را سرزنش نموده ، به وى گفت : علىّ بن ابى طالب ترا از كار بر كنار كرد و تو عثمان را كشتى و گناهش بر گردن تو ماند و پاداشت را على به خوبى نداد . قيس او را از نزد خود بيرون كرد و به وى گفت : اى نابيناى كوردل ! به خدا سوگند اگر باعث ايجاد جنگ بين دو قبيلهء من و تو نمىشد گردنت را مىزدم و آنگاه او را از منزل خود بيرون كرد « 1 » .\r\nو اگر نه اين بود كه قيس جامع علوم و معارف و منبع معالم دينى و حامل گوهر تابان فضيلت بود همان‌طور كه در زيركى و مآل‌انديشى سابقه طولانى و شهرت بسزائى يافته ، هرآينه امير المؤمنين على عليه السّلام حكومت مصر را به وى نمىسپرد و وظايف و عهده‌دارى شئون دينى و اجتماعى را به انضمام اداره امور سياسى و ادارى و لشكرى را به او واگذار\r\n\r\n\r\n","description":"","footnote":"\r\n( 1 ) . تاريخ ، طبرى : 5 / 131 ؛ شرح ابن ابى الحديد : 2 / 25 .\r\n","page_name":" 134 ","page_number":146},
  {"content":"\r\n\r\nنمىفرمود و بطورى كه گذشت ضمن برنامه كه براى او مرقوم فرمود اين كلام را به او نمىنوشت : و از آنچه خداوند به تو آموخته به خواص و نزديكان خود بياموز . . . چه آنكه عامل و نمايندهء خليفه در مركز فرمانروايى خود مرجع تمام اين امور است و هرمشكل دينى بدست او گشوده شود و كليد هرمشكلى بدست او است ، هم‌چنانكه امامت نماز جمعه و جماعت مختص به او است و به ناچار خليفه مسلمين كسى را از جانب خود بر قسمتى از قلمرو حكومت اسلامى مىگمارد كه شايستگى تمام اين امور را داشته باشد و براى برآوردن تمام خواسته‌هاى مردم آن منطقه مجهز و آماده و آزموده باشد .\r\nماوردى گويد : هرگاه خليفه امير و فرمانروايى را بر اقليمى بگمارد فرماندهى و امارت او شامل دو قسمت است : قسمت همگانى و قسمت ويژه .\r\nامّا بخش عمومى آن نيز داراى دو جنبه است : امارت و فرماندهى كه بر مبناى اختيار و تحت نظر و ارادهء شخصى كه منصوب شده قرار مىگيرد و خليفه تمام امورى كه مربوط به شئون دنيوى و اخروى مردم آن ديار است از آن شخص مىخواهد و خود او را خليفه اختيار كرده و برگزيده و قسم ديگر آن نوع فرماندهى است كه از روى اضطرار و ناچارى و چون از او شايسته‌ترى وجود نداشته براى سرپرستى يك عده‌اى او را برمىگمارد .\r\nامّا نوع اوّل كه فرماندهى و امارت از روى اختيار براى سپردن تمام امور مردم به يك شخص باشد ، شامل كارهاى محدود و بر سيرهء رويه جاريه و سوابق امر پايه‌گذارى مىشود و عهده‌دار نمودن كسى را به اين سمت براساسى است كه خليفهء وقت امارت و فرماندهى شهر و يا منطقه و اقليمى را به شخصى واگذار كند و اختيار تصرف در تمامى امور آن منطقه را بر مبناى سوابق كار و عمل فرماندهان گذشته به او واگذار نمايد . در اين صورت او در آنچه كه گذشتگان انجام داده‌اند حق اظهارنظر دارد و نسبت به نظريات آنان در آن موارد خاص او نيز داراى نظر است و لذا نظر او در آن موارد شامل هفت مورد است :\r\n1 - رأى و دستور دربارهء سپاهيان و جايگزين‌كردن آنان در اطراف مرزها و جيره‌بندى كردن حقوق آنان ، مگر در موردى كه خليفه خود اندازهء خاصى را در نظر گرفته باشد كه\r\n\r\n","description":"","footnote":"","page_name":" 135 ","page_number":147},
  {"content":"\r\n\r\nدر اين مورد به همان اندازه به آنان مىدهد .\r\n2 - اظهارنظر در احكام و تعيين داوران و قضاة .\r\n3 - وصول و جمع‌آورى ماليات و گرفتن اعانات و انفاق‌ها و تعيين مامورين وصول و تقسيم بين مستحقان .\r\n4 - حمايت از دين و دفاع از حريم اسلام و نگهدارى احكام اسلامى و حفظ آن از تغيير و تبديل .\r\n5 - به‌پا داشتن حدود در حق خدا و حقوق مردم و حفظ و اجراى آن .\r\n6 - پيشوايى و امامت در نماز جمعه و جماعت و تعيين جانشين براى خود در اين منصب .\r\n7 - عهده‌دارى امر حج و سرپرستى زايران خانه خدا در هرسال در موسم حج .\r\nاگر محل و منطقهء فرماندهى او هم‌مرز با دشمن و يا نزديك به دشمن بود وظيفهء هشتمى نيز بر تكاليف او افزوده مىشود كه عبارت باشد از آمادگى براى نبرد با دشمنان متجاوز و جنگ با آنها و تقسيم غنائم جنگى و دريافت يك پنجم ( خمس ) براى توزيع بين مستحقانش .\r\nدر اين نوع فرماندهى شروطى كه در وزارت مختارى معتبر است نيز معتبر خواهد بود . « 1 »\r\nماوردى در ادامه نيز گويد : در واگذارى سمت وزيرمختارى تمام شروط امامت معتبر خواهد بود جز شرط نسب « 2 » و شروط امامت را نيز ذكر نموده و گويد : هفت شرط معتبر است :\r\n1 - عدالت با تمام شرائط جامع آن .\r\n2 - علمى كه در حوادث و امور جارى و احكام در سر حد قوهء اجتهاد و تشخيص باشد .\r\n3 - سالم بودن حواس ظاهرى او گوش و چشم و زبانش .\r\n\r\n\r\n","description":"","footnote":"\r\n( 1 ) . الاحكام السلطانية 24 .\r\n( 2 ) . همان 20 .\r\n","page_name":" 136 ","page_number":148},
  {"content":"\r\n\r\n4 - اعضايش نقصى نداشته باشد كه نتواند بطور صحيح و كامل حركت كند و فعاليت نمايد .\r\n5 - راى و نظرى كه در سياست رعيّت كافى بوده و بتواند مصالح امور را در نظر بگيرد و به كار بندد .\r\n6 - شجاعت و بزرگ‌منشى كه بر نگهدارى مجتمع و دفع و سركوبى دشمن توانا باشد .\r\n7 - نسب به اين معنى كه از قريش باشد . « 1 »\r\nحال كه به رموز واگذارى سرپرستى و فرماندهى بر مسلمين آگاهى يافتيد و به هدف مهم اين امر و جهات هشت‌گانه كه امير و فرمانده در حدود اختياراتش بايد دارا باشد واقف گشتيد و دانستيد كه هرفرماندهى كه بر چنين مقام و منصبى گماشته مىشود بر جميع شئون يك ولايت و منطقه فرمانروايى مطلق خواهد داشت مانند امير و فرمانده بزرگ اسلام ( قيس بن سعد ) چه امورى را بايد در نظر بگيرد و چه شروطى بايد در او جمع باشد از شروط ششگانه‌اى كه در امامت شرط بود و آنچه كه در يك وزيرمختار لازم است ، اكنون آنچه در فضيلت قيس بن سعد بخواهيد سخن گوئيد باكى نيست .\r\n\r\nسخن نهائى ما دربارهء قيس\r\nاو از استوانه‌هاى دين و اركان مذهب است . اميد است تو اى خوانندهء عزيز پس از دقت بيشتر در مطالبى كه راجع به اين شخصيت بزرگ نقل كرديم فضايل و صفات برجستهء او ، دانش‌ها و فرهنگ‌ها و بينش‌هايش ، دورانديشى و عقيده راستين و استوارش ، درستى و درستكارى او ، جانفشانىهايش در راه يارى پيشوايش و پاىدارى پرچم اسلام در دوران زندگى پيامبر و امير المؤمنين به وسيله او و ثبات و پايداريش در دوران امام حسن آنگاه كه خلق از او روى گردانيدند و دست از همكارى با او كشيدند ! صراحت بيان و سخنان حقى كه تا پايان زندگى در هرمحفل و مجتمعى بىپرده بيان\r\n\r\n\r\n","description":"","footnote":"\r\n( 1 ) . الاحكام السلطانية 4 .\r\n","page_name":" 137 ","page_number":149},
  {"content":"\r\n\r\nمىداشت و فريب نخوردن او از جلوه‌هاى باطل و آرايش بىدينى و مال و منال فراوان معاويه كه براى انحراف او از دينش و فريب دادن او در اختيارش گذارده شد ، آنگاه كه يك ميليون درهم به او بخشيد تا با او همكارى كند و يا از فعاليت عليه او خوددارى نمايد . . . .\r\nديگر با توجه به اين امور هيچ‌گونه ترديدى به خود راه ندهيد كه قيس از پايه‌هاى محكم دين و ستون‌هاى استوار مذهب و از بزرگان امت و دعوت‌كنندگان بسوى حق است و بنابراين آنچه در كتب و تواريخ مشتمل بر شرح حال او نسبت به ستايش مقام و شخصيت او ضبط و ثبت گشته با همه مبالغه‌اى كه در آن به كار رفته گوياى مقام شامخ و حقيقت بارز شخصيت او نيست .\r\nآرى ، هرگاه در خاندان سعد فرزندى همچون قيس وجود نمىداشت رسول خدا دست به دعا برنمىداشت و اين‌چنين نمىگفت : پروردگارا ! درودها و رحمت خود را بر خاندان سعد بن عباده قرار ده . و در غزوهء « ذى قرد » نمىفرمود : خداوندا رحمت را بر سعد و خاندانش ارزانى دار چه نيك‌مردى است سعد بن عباده ! و باز آنگاه كه در خانه سعد غذا صرف فرمود نمىگفت : طعام شما را نيكان خوردند و فرشتگان بر شما درود فرستادند و روزه‌داران بر خان گسترهء شما افطار كردند .\r\nو يا آنگاه كه شتر باركش رسول خدا گم شده بود و از طرف سعد بن عباده شترى براى حمل توشه در اختيار آن جناب گذارده شد نمىفرمود : خداوند بر شما دو نفر ( پسر و پدر ) بركت دهد اى ابا ثابت ( كنيه سعد پدر قيس ) بشارت باد ترا كه رستگار شدى همانا به وجود آوردن جانشين‌ها و فرزندان شايسته در دست خدا است و به هركس اراده كند و مشيتش قرار گيرد جانشينى شايسته و پسنديده مىبخشد به تحقيق پروردگار فرزندى پاك‌دامن و نيكوسيرت به تو عنايت فرموده است . « 1 »\r\nپس تو اى خواننده ، آثار رحمت و مظاهر درود و جلوه‌گاههاى فضل پروردگار را در قيس مشاهده نما و رحمت و بركت الهى را كه به واسطه دعاى پيامبر صلّى اللّه عليه و آله نصيب او و\r\n\r\n\r\n","description":"","footnote":"\r\n( 1 ) . ر ك : الامتاع ، مقريزى 515 و 263 ؛ تاريخ ، ابن عساكر : 6 / 88 - 82 ؛ السيرة الحلبية : 3 / 8 .\r\n","page_name":" 138 ","page_number":150},
  {"content":"\r\n\r\nخاندانش شد بنگر - درود و رحمت خدا و بركاتش بر او باد - .\r\nقيس بن سعد را با شيخين ( ابو بكر و عمر ) در داستان طوق خالد بن وليد سخنان و مناظراتى است كه ابو محمّد ديلمى ، حسن بن ابى الحسن متذكر آنها شده و بيان كرده كه قيس با زبانى فصيح و نطقى گويا و بيانى رسا و ايمانى محكم و دلى باجرأت در مقابل آنان اين سخنان را گفته « 1 » و ما براى رعايت اختصار از ذكر آن صرف نظر مىكنيم .\r\n\r\nاستادان قيس و كسانى كه از او روايت كرده‌اند\r\nبه طورى كه در كتاب الاصابة و تهذيب التهذيب آمده است : سرور و فرمانرواى قبيله خزرج ( قيس ) از رسول خدا صلّى اللّه عليه و آله و مولاى متقيان امير المؤمنين على عليه السّلام و از پدرش سعد روايت نموده است .\r\nاز جمله روايات او از پدرش روايتى است كه حافظ محمّد بن عبد العزيز جنابذى حنبلى در كتاب معالم العترة به طور مرفوع از قيس و او از پدرش نقل كرده است كه او از علىّ بن ابى طالب عليه السّلام شنيده كه مىفرمود : در روز جنگ احد شانزده ضربت بر من وارد شد در چهار ضربت از پى درآمدم و بر زمين افتادم مردى خوش‌صورت و نيك‌چهره و خوشبو نزد من آمد و بازويم را گرفت و مرا از جاى بلند كرد و فرمود روى به دشمن آور تو در حال پيروى از دستور خدا و رسول هستى و آن دو از تو خشنودند بعد از آن نزد رسول خدا آمدم و جريان را به آن حضرت گفتم . رسول خدا فرمود : اى على خداوند ديدگانت را روشن گرداند او جبرئيل بوده است « 2 » .\r\nهم‌چنين قيس از عبد اللّه بن حنظلة بن راهب انصارى نيز روايت مىكند نامبرده در سال 63 ( يوم الحره ) كشته شد در حالى كه در آن روز انصار با او بيعت نموده بودند .\r\nابن حجر روايت قيس را از نامبرده ذكر نموده است « 3 » .\r\n\r\n\r\n","description":"","footnote":"\r\n( 1 ) . ارشاد القلوب : 2 / 201 .\r\n( 2 ) . كفاية الطالب ، ط مصر 37 ؛ نور الابصار 87 .\r\n( 3 ) . تهذيب التهذيب : 2 / 193 و 5 / 193 و 8 / 396 .\r\n","page_name":" 139 ","page_number":151},
  {"content":"\r\n\r\nافراد بسيارى از صحابه و تابعين از قيس روايت نموده‌اند « 1 » كه بعضى از آنها به اين شرحند :\r\n1 - انس بن مالك انصارى خادم رسول خدا صلّى اللّه عليه و آله .\r\n2 - بكر بن سوادة ، به طورى كه حديثى را در ملاهى از قيس روايت نموده است « 2 » .\r\n3 - ثعلبة بن ابى مالك القرظى .\r\n4 - عامر بن شراحيل الشعبى ( م 104 ) .\r\n5 - عبد الرحمن بن ابى ليلى انصارى ، از ياران خاص امير المؤمنين و در جنگ جمل پرچمدار آن حضرت بود ، حجاج بن يوسف ثقفى آن‌قدر او را تازيانه زد كه شانه‌هايش سياه گشت و در عين حال ناسزا به على نگفت و از او تبرى نجست ، ياران رسول خدا و صحابه خاص آن حضرت گرد او جمع شده و او برايشان حديث مىگفت و همگى ساكت نشسته و گوش فرامىدادند . عبد اللّه حارث گويد : گمان نمىكنم زنها بتوانند فرزندى هم‌چون او بزايند .\r\nابن معين و عجلى و عده‌اى ديگر او را موثق دانسته‌اند . وى در سال 81 يا 2 يا 3 يا 6 ديده از جهان فرو بست و ابن خلكان « 3 » و بسيارى از تاريخ‌نويسان شرح حال او را نگاشته‌اند .\r\n6 - عبد اللّه بن مالك جيشانى ( م 77 ) و ابن حجر شرح حال او را آورده و از گروهى نقل كرده كه او را ثقه دانسته‌اند . « 4 » مرثد گويد : او در بين مردم مصر از همه عابدتر و پرهيزگارتر بود ، وى از امير المؤمنين و عمر و ابى ذر و معاذ بن جبل و عقبة روايت مىكرده است .\r\n7 - ابو عبد اللّه عروة بن زبير بن عوام اسدى مدنى .\r\n8 - ابو عمار عريب بن حميد همدانى . وى از امير المؤمنين و حذيفه و عمّار و ابى ميسرة روايت مىكرده است . احمد و ديگران او را ثقه و مورد اطمينان دانسته‌اند . « 5 »\r\n\r\n\r\n","description":"","footnote":"\r\n( 1 ) . حلية الاولياء ؛ اسد الغابة : 4 / 215 ؛ الاصابة : 3 / 249 ؛ تهذيب التهذيب 8 / 396 .\r\n( 2 ) . السنن الكبرى ، بيهقى : 10 / 222 .\r\n( 3 ) . تاريخ ، ابن خلكان : 1 / 296 .\r\n( 4 ) . تهذيب التهذيب ، ابن حجر : 5 / 380 .\r\n( 5 ) . همان : 7 / 191 .\r\n","page_name":" 140 ","page_number":152},
  {"content":"\r\n\r\n9 - ابو ميسره عمرو بن شرجيل همدانى ( م 63 ) ، شهيد ثانى او را در كتاب درايه‌اش ستوده و گفته است : وى جز تابعين و مردى با فضيلت و از اصحاب محمّد بن مسعود بوده است . ابن حجر شرح حال او را آورده و گفته است : ابن حبّان او را جزء ثقات دانسته و گويد : او از عبادت‌كنندگان بود و از بس نماز خوانده بود زانوهايش همچون زانوى شتر وصله بسته بود « 1 » .\r\n10 - عمرو بن وليد سهمى مصرى ( م 103 ) مولا و غلام عمرو بن عاص كه از عده بسيارى از صحابه حديث نقل كرده است و يكى از آنها « قيس » است چنان كه اين مطلب آمده است « 2 » از جمله احاديثى كه از قيس روايت كرده حديثى است دربارهء لهو و لعب كه آن را بيهقى از طريق قيس نقل نموده است « 3 » .\r\n11 - ابو نصر ميمون بن ابى شبيب ربعى كوفى ( م 83 ) و به او رقىّ نيز گفته شده است .\r\nاين شخص از امير المؤمنين و عمر و معاذ بن جبل و ابى ذر و مقداد و ابن مسعود روايت مىكرده است . ابن حجر شرح حال او را در كتاب تهذيبش ذكر كرده است .\r\n12 - هزيل بن شرجيل ازدى كوفى « 4 » .\r\n13 - وليد بن عبدة غلام عمرو بن عاص بطورى كه آمده است وى از قيس روايت مىكرده است و شايد اين همان عمرو بن وليد باشد كه قبلا نام او را برديم آن‌چنانكه از كلام دار قطنى ظاهر مىگردد « 5 » .\r\n14 - ابو نجيع يسار ثقفى ( م 109 ) . ابن حجر در كتاب تهذيب خود از عده‌اى نقل كرده است كه او را ثقه دانسته‌اند و ابن اثير روايتى را از قول او از طريق قيس از رسول خدا نقل نموده كه آن حضرت فرمود : اگر دانش در ثريا باشد مردمانى از فارسى به آن دست خواهند يافت « 6 » .\r\n\r\n\r\n","description":"","footnote":"\r\n( 1 ) . الاصابة ، ابن حجر : 3 / 114 ؛ تهذيب التهذيب : 8 / 47 .\r\n( 2 ) . تهذيب التهذيب : 6 / 116 .\r\n( 3 ) . السنن ، بيهقى 222 .\r\n( 4 ) . حلية الاولياء : 5 / 24 ؛ الاصابة : 3 / 620 .\r\n( 5 ) . تهذيب التهذيب ، ابن حجر : 11 / 141 .\r\n( 6 ) . اسد الغابة 215 .\r\n","page_name":" 141 ","page_number":153},
  {"content":"\r\n\r\nابو بكر شيرازى ( م 407 ) در الالقاب اين روايت را از وى نقل كرده است « 1 » .\r\n\r\n[ معاويه و قيس 
  ]\r\n\r\nمعاويه و قيس قبل از واقعهء صفين\r\nعده‌اى از تاريخ‌نويسان نوشته‌اند : قبل از پيكار صفين و پيش از شروع آن جنگ بدفرجام ، معاويه با خود حساب كرد كه اگر على با سپاهيان عراقى و قيس با لشكريان مصرى بر او وارد شده و او را محاصره كنند چه خاكى به سر كند و از اين جهت اضطراب و ترس هرچه تمامترى او را فراگرفت ، با خود انديشيد كه به هرقيمت بايد قيس را از على جدا كرد و او را فريب داده و بخرد ، نامه‌اى به اين مضمون به دو نگاشت : شما اگر به اين خاطر با عثمان دشمنى ورزيده و او را از بين برديد كه ديگرى را بر او مقدم دانسته و صلاحيّت خلافت را در شخص ديگرى ديدى و يا به خاطر تازيانه‌هايى كه عثمان بر بعضى اشخاص زده و يا كسى را فحش و ناسزا داده و يا بىگناهى را از شهر خود تبعيد كرده و يا زندانى نموده و يا اينكه خويشاوندان خود را به كارها گماشته و ديگران را محروم ساخته ، اگر اينها است كه شما خود به خوبى مىدانيد كه اين امور موجب كشتن انسان مسلمانى نمىشود و خون كسى را مباح نمىگرداند . بنابراين شما مرتكب گناهى بزرگى شده‌ايد و كار زشتى انجام داده‌ايد . اى قيس ! از كردهء خود توبه نما و اگر در خون عثمان شركت داشته‌اى به سوى خدايت برگشته و استغفار كن ، اگر توبه‌كردن در كشتن فرد باايمانى فايده‌اى بخشد ! و امّا صاحب و دوست تو على ، ما به يقين مىدانيم كه وى مردم را تحريك نموده و بر كشتن خليفه وادارشان كرد بسيارى از خويشاوندان تو در خون او شريك بوده‌اند . اكنون تو اى قيس ! اگر مىخواهى كه از خون‌خواهان عثمان باشى و انتقام او را بگيرى بيا و با من بيعت كن تا با على بجنگم و در عوض حكومت عراق مال تو باشد اگر پيروزى نصيبم شد و علاوه بر آن حكومت حجاز را به هركس كه تو مايل باشى خواهم داد تا وقتى زمام امور در دست من باشد و هرچه مىخواهى از من\r\n\r\n\r\n","description":"","footnote":"\r\n( 1 ) . الألقاب ، ابو بكر شيرازى ؛ تبييض الصحيفة 4 .\r\n","page_name":" 142 ","page_number":154},
  {"content":"\r\n\r\nبخواه به تو خواهم داد « 1 » .\r\nقيس در جواب او نوشت :\r\nنامهء تو به من رسيد . آنچه دربارهء عثمان نوشته بودى متوجّه شدم . آن كارى بود كه من هرگز دخالتى در آن نداشتم ، تو در نامه‌ات يادآور شده‌اى كه صاحب و مولاى من على مردم را وادار كرد تا بر او بشورند و او را از پاى درآورند از اين موضوع نيز هيچ‌گونه اطلاعى ندارم و هم‌چنين نوشته‌اى كه بيشتر خويشاوندان و قبيله من در خون عثمان دخالت داشته‌اند ، به خدايى كه جان من در اختيار او است سوگند كه عشيره و قبيلهء من از همه مردم بيشتر فرمانبردار او بودند و از او حمايت مىنمودند و امّا آنچه از من خواسته‌اى كه با تو بيعت كرده و به جنگ على بروم و انتقام خون عثمان را از او بگيرم و در عوض پاداشى به من بدهى ، آن را نيز به خوبى فهميدم اين موضوعى است كه بايد بيشتر در آن‌باره بيانديشم و فكرهايم را بكنم ، زيرا اين كارى نيست كه بتوان شتابان به سوى آن رفت و عجله به خرج داد ، من كارى به تو ندارم و كارى دربارهء تو انجام نداده‌ام كه از من ناراضى باشى تا ببينم در آينده چه مىشود .\r\nمعاويه به او نوشت :\r\nبعد از حمد و سپاس پروردگار ، نامه‌ات را خواندم ترا نزديك به خود نديدم تا مهياى سازش و صلح با تو گردم و چندان دور نبودى تا آماده پيكار با تو شوم ، ترا همچون ريسمان قصّابى ديدم كه چهارپايان را به آن مىبندند و براى او تفاوتى ندارد كه به پاى كه بسته شود . شخصى چون من كسى را فريب نخواهد داد و در عين حال فريب كسى را هم نخواهد خورد ، زيرا سپاهيان انبوهى دارم و مردان زورمند و يكه‌تازان لايقى در ركاب من هستند . اگر آنچه را به تو پيشنهاد كردم پذيرفتى به تو خواهم داد و اگر كارى كه گفتم انجام ندهى اسبان و سواران را بر سر تو مىتازم آنگاه ديگر هربلا بسر تو آمد مقصر خودت خواهى بود ، و السّلام .\r\n\r\n\r\n","description":"","footnote":"\r\n( 1 ) . تاريخ ، طبرى : 5 / 288 ؛ كامل ، ابن اثير : 3 / 107 ؛ شرح نهج البلاغه ، ابن ابى الحديد : 2 / 23 به نقل از كتاب الغارات ابراهيم ثقفى ( 283 ) ذكر كرده‌اند .\r\n","page_name":" 143 ","page_number":155},
  {"content":"\r\n\r\nقيس در جواب چنين نوشت :\r\nپس از حمد و ثناى پروردگار ، شگفتى در اين است كه تو اى معاويه نظريه مرا مردود دانسته و به كلى ساقط كردى و چشم طمع در اين دوخته‌اى ( اى بىپدر ) من از دايره پيروى و اطاعت آن‌كس كه از همهء مردم سزاوارتر است براى رهبرى و زمامدارى و راستگوترين مردم و عالىترين راهنما و نزديك‌ترين افراد به رسول خدا مىباشد بيرون آيم و تحت فرماندهى تو درآيم ، آرى ، تو همان كسى هستى كه هيچ شايستگى اين مقام را نداشته و از هركسى بىلياقت‌تر هستى ، زيرا تو گفتارت از ديگران بيهوده و نارواتر و از همه كس گمراه‌تر و دورترين افراد به رسول خدا هستى ، اطراف ترا مردمانى گمراه و گمراه‌كننده گرفته‌اند كه هريك بتى از بتهاى شيطان هستند . و امّا اين سخنت كه مصر را بر من شورانيدهء و تمامى اين كشور را پر از سپاه و لشكر و پياده و سوار خواهى كرد و مرا با اين تهديد ترسانيده‌اى در صورتى اين كار را توانى كرد كه من ترا به خود واگذارم و كارى به تو نداشته باشم ، و السّلام .\r\nدر روايت طبرى عبارتش چنين است : به خدا سوگند اگر ترا به حال خود وانگذارم تا اينكه حفظ جانت مهمترين هدف تو باشد سخن تراست خواهد بود .\r\nمعاويه از قيس نااميد شد و اين نامه را نوشت « 1 » :\r\nپس از حمد و ثناى خداوند ، تو اى قيس ! يهودى و يهودىزاده هستى اگر آن‌كس كه از اين دو سپاه بيشتر مورد دوستى و محبت تو است پيروز شود ترا از كار بر كنار خواهد كرد و فرد ديگرى را به جاى تو مأمور خواهد نمود و در صورتى كه من كه مبغوض‌ترين افراد نزد تو هستم كامياب گردم و دست‌رسى به تو پيدا كنم ترا خواهم كشت و گوش و بينيت را خواهم بريد پدرت نيز كمان خود را زه كرد ولى بدون نشانه تير انداخت . بسيار كوشيد ولى به نتيجه نرسيد يارانش او را تنها گذاشتند و روزگارش به سر آمد و در حوران تنها و بىكس از دنيا رفت ، و السّلام .\r\n\r\n\r\n","description":"","footnote":"\r\n( 1 ) . از اينجا سخن جاحظ است در البيان و التبيين : 2 / 68 و اين نامه‌ها در حاشيهء البيان : 2 / 48 پيدا مىشود .\r\n","page_name":" 144 ","page_number":156},
  {"content":"\r\n\r\nقيس در جواب نوشت :\r\nپس از ثناى پروردگار ، همانا تو بت و بت‌زاده هستى از روى اكراه و به زور وارد اسلام گشتى و بااختيار دست از آن برداشته و از دين خارج گشتى چيزى بر ايمانت نگذشت و چندان سابقه‌دار نيستى و از آن طرف نفاق و كينه‌توزى تو تازگى ندارد ، آرى پدرم كمان خود را زه كرد و به هدف تيراندازى كرد ، ولى كسى بر او حمله برد و او را از پاى درآورد كه هرگز به خاك پاى او نمىرسيد و هيچ لياقت و عرضه‌اى نداشت . ما ياران همان دينى هستيم كه تو از آن خارج شده‌اى و با دينى كه تو وارد آن گشته‌اى دشمنيم ، و السّلام « 1 » .\r\nو عبارت جاحظ چنين است : قيس به معاويه نوشت : اى بت ! و اى بت‌زاده ! به من نامه مىنويسى و از من مىخواهى كه از على جدا شوم و به طاعت تو سر بگذارم و از اينكه اصحاب او از دورش متفرق شده و به تو پيوسته‌اند مرا مىترسانى ، سوگند به آن خداوندى كه جز او معبودى نيست ، اگر براى او جز من كسى باقى نماند و براى من هم جز او كسى باقى نماند ، مادامى كه تو در جنگ اويى با تو مسالمت نخواهم كرد و تا هنگامى كه با او دشمنى مىورزى به فرمانت تن نخواهم داد . من دشمن خدا را بر دوست خدا و حزب شيطان را بر حزب خدا انتخاب نمىكنم ، و السّلام « 2 » .\r\nيك نامهء ساختگى :\r\nمعاويه از قيس و پيرويش مأيوس شد و اين امر بر او گران آمد كه قيس با على باشد و از طرفى دورانديشى و دليرى او را به خوبى مىدانست و هرحيله‌اى كه براى دور نمودن او از على عليه السّلام به كار برد سودى نبخشيد ، ناچار به مردم شام به دروغ گفت : قيس با شما همداستان و هم‌عقيده شده است ، او را به خير دعا كنيد و دشنامش مدهيد و مردم را از نبرد با او بازداريد او از پيروان ماست و نامه‌هايش كه شامل خيرانديشىهاى نهانى اوست به ما رسيد ، مگر نمىبينيد كه با برادران شما ( از اهل خربتا ) كه در نزد اويند\r\n\r\n\r\n","description":"","footnote":"\r\n( 1 ) . كامل ، مبرد : 1 / 309 ؛ البيان و التبين : 2 / 68 ؛ تاريخ ، يعقوبى : 2 / 163 ؛ عيون الاخبار ، ابن قتيبه : 2 / 213 ؛ مروج الذهب : 2 / 62 ؛ مناقب ، خوارزمى 173 ؛ شرح ، ابن ابى الحديد : 4 / 15 .\r\n( 2 ) . تاج ، جاحظ 109 .\r\n","page_name":" 145 ","page_number":157},
  {"content":"\r\n\r\nچگونه رفتار مىكند . عطايا و ارزاق به آنها مىدهد و پيوسته به آنها نيكى مىكند ، سپس نامه‌اى از قول قيس ساخت و در حضور اهل شام خواند .\r\nامّا متن نامه :\r\nبسم اللّه الرحمن الرحيم\r\nاز قيس بن سعد به امير معاوية بن ابى سفيان ، درود بر تو ، پس از حمد و ثناى خداوندى كه جز او خدائى نيست . من چون فكر كردم و با ميزان دين خود سنجيدم ، دانستم كه براى من زيبنده نيست از گروهى پيروى كنم كه امام پرهيزگار خود را كه به واسطهء مسلمانى خونش محترم بود كشتند ؛ لذا از خداى عزّ و جلّ آمرزش مىطلبم كه مرا از گناهان محفوظ بدارد و در امر دينمان سالم باشيم . بدانيد كه من دوستى و سازش خود را با شما اعلام مىكنم و در نبرد با كشندگان پيشواى مظلوم « عثمان » همراه شمايم . پس هرگونه ساز و برگ و مردان جنگجو كه صلاح مىدانى در اختيار من قرار ده كه با شتاب به انجام مقصود مىپردازم . و السّلام « 1 »\r\nاز عادات هميشگى معاويه ، همين صحنه‌سازىها و نامه جعل كردنها است ، و از زمان او روايات جعلى و دروغين ، در مدح بنىاميه و قدح بنىهاشم شايع شد .\r\nكيسه‌هاى پر از طلا و نقره ، به روسياهان مزدور مىبخشيد تا آنها رواياتى به دروغ در مدح او بسازند و به پيامبر خدا صلّى اللّه عليه و آله نسبت دهند ؛ به سمرة بن جندب صد هزار درهم مىبخشيد تا روايتى جعل كند كه اين آيه :  وَ مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ  « 2 » دربارهء ابن ملجم شقى نازل شده .\r\nو آيهء  وَ مِنَ النَّاسِ مَنْ يُعْجِبُكَ قَوْلُهُ فِي الْحَياةِ الدُّنْيا وَ يُشْهِدُ اللَّهَ عَلى ما فِي قَلْبِهِ وَ هُوَ أَلَدُّ الْخِصامِ  « 3 » درباره على عليه السّلام نازل گشته است . ولى سمرة قبول نكرد . دوباره دويست\r\n\r\n\r\n","description":"","footnote":"\r\n( 1 ) . تاريخ ، طبرى : 5 / 29 ؛ كامل ، ابن اثير : 3 / 117 ؛ شرح ، ابن ابى الحديد : 2 / 24 .\r\n( 2 ) . بقره 2 / 207 ؛ و از ميان مردم كسانى پيدا مىشوند كه جان خود را براى طلب رضاى خدا مىفروشند ( مىبازند ) .\r\n( 3 ) . بقره 2 / 204 ؛ و از ميان مردم كسانى هستند كه گفتارشان در زندگى دنيايى موجب تعجب است و خداوند را به آنچه در قلب اوست گواه مىآورد ؛ با اينكه او دشمنى ستيزه‌جوست .\r\n","page_name":" 146 ","page_number":158},
  {"content":"\r\n\r\nهزار درهم بخشيد ، باز هم قبول نكرد ، در مرتبهء سوم چهارصد هزار درهم به دو بخشيد و قبول كرد « 1 » . و از اين قبيل جنايات و خيانات از معاويه بسيار صورت گرفته است ! !\r\nپس ، كسى كه نسبت دروغ به پيامبر خدا صلّى اللّه عليه و آله بدهد ، و عليه امير مؤمنان مطالبى نشر دهد ، بعيد نيست كه به مانند قيسى افتراء بندد و نامه‌اى از قول او بسازد ! و به بزرگان و شخصيتهاى پاك بنى هاشم نسبت‌هاى ناروايى بدهد كه آنان از اين نسبت‌ها منزهند .\r\nبلى ، معاويه ننگ اين روش و منش نكوهيده را ، در دوران تاريك تسلّط و اقتدارش بر خود و همكارانش نهاد ، و كيش و عادتش بر اين جارى گرديده بود و به پيروى از او راويانى خدا ناشناخته و بدمنش پيدا شدند كه به جعل احاديث پرداختند ، و روايات مجعول زياد شد . و چه مشكلاتى در سر راه محققين و راويان حديث بوجود آوردند تا اينكه توانستند روايات خوب و بد را از هم جدا سازند .\r\nاين روش ناپسند معاويه ادامه يافت تا به حدى كه كودكان در يك چنين محيطى بزرگ شدند و بزرگسالان بر اين مبنا به پيرى رسيدند و در نتيجهء اين سياست ننگين بغض و دشمنى خاندان پيامبر عليهم السّلام در دلها جايگزين شد و بدعت معاويه داير بر لعن و دشنام بر على عليه السّلام بعد از نماز جمعه و نمازهايى كه به جماعت برگزار مىشد و در بالاى منابر در شرق و غرب كشور اسلامى معمول گشت و حتى در پايگاه وحى پروردگار ( مدينهء منوره ) چنين عمل مىشد .\r\nحموى گويد : لعن بر على ، در بالاى منابر در شرق و غرب كشور اسلامى اجرا گرديد ، ولى در منبر سجستان ، جز يك بار اين عمل ناروا انجام نگرفت ، مردم آن سامان ، از اجراى اين بدعت كثيف بنى اميّه خوددارى نمودند . حتى مقرّر داشتند كه بر منابر ايشان هيچ‌كس لعن نگردد . وه چه شرافتى است كه نصيب اين مردم گشته و از لعن على عليه السّلام برادر رسول خدا صلّى اللّه عليه و آله خوددارى نمودند ، در حالى كه در منابر دو حرم بزرگ مسلمين مكّه و مدينه لعن مىشد . « 2 »\r\nپس از مرگ امام حسن عليه السّلام معاويه عازم حجّ شد و در سر راه وارد مدينه گشت تصميم\r\n\r\n\r\n","description":"","footnote":"\r\n( 1 ) . شرح ، ابن ابى الحديد : 1 / 361 .\r\n( 2 ) . معجم البلدان ، حموى : 5 / 38 .\r\n","page_name":" 147 ","page_number":159},
  {"content":"\r\n\r\nگرفت در بالاى منبر رسول خدا صلّى اللّه عليه و آله على را لعن كند . به دو گفته شد : در اين شهر سعد بن ابى وقاص است ، و گمان نمىكنيم كه او بدين عمل راضى باشد كسى به سوى او بفرست ببين عقيدهء او در اين زمينه چيست ؟\r\nمعاويه كسى را به سوى سعد فرستاد ، تا ببيند نظر سعد دربارهء لعن على عليه السّلام چيست .\r\nسعد جواب فرستاد : اگر اين كار انجام گيرد من از مسجد رسول خدا صلّى اللّه عليه و آله خارج مىشوم و ديگر قدم به مسجد نمىگذارم لذا معاويه از لعن على عليه السّلام خوددارى كرد تا اينكه سعد مرد و به هنگام مرگ سعد بود كه معاويه على عليه السّلام را در منبر رسول لعن نمود و به كارگزارانش در شهرها نوشت كه على را در منابر لعن كنند و چنين كردند .\r\nامّ سلمه زن پيامبر اكرم صلّى اللّه عليه و آله نامه‌اى به معاويه نوشت كه شما خدا و رسول خدا را در منابر لعن مىكنيد چه ، شما على و دوستدار او را لعن مىكنيد و به حق گواهى مىدهم كه خدا و رسولش على را دوست دارند . ولى معاويه به نامه و گفتار امّ سلمه اعتنايى نكرد ! ! « 1 »\r\nجاحظ در كتاب خود الردّ على الامامية گويد : معاويه در آخر خطبهء خود مىگفت :\r\nهمانا ابو تراب ، ( على ) ملحد شده و ( مردم را ) از راه تو بازداشته است ؛ او را لعنت فرست لعنى پيوسته و شديد و او را به شكنجهء سخت عذاب نما . و سپس اين فراز از خطبه را ، به نقاط مختلف كشور اسلامى فرستاد و تا زمان عمر بن عبد العزيز بر همهء منابر آشكارا گفته مىشد . گروهى از بنىاميه به معاويه گفتند : اى امير المؤمنين ! تو به آنچه آرزو داشتى ( سلطنت ) رسيدى ؛ چه بهتر كه ديگر دست از اين مرد بردارى ، و لعنش نگويى ! معاويه در جواب گفت : نه به خدا قسم چندان به اين عمل ادامه مىدهم تا كودكان با اين روش بزرگ شوند و بزرگسالان با اين خوى و منش به پيرى برسند و تا ديگر كسى فضيلتى دربارهء على ذكر نكند . اين داستان را ابن ابى الحديد آورده است « 2 » .\r\nزمخشرى در كتاب ربيع الابرار بنا بر آنچه در ذهن ياد دارم ، و حافط سيوطى گويند :\r\nدر زمان بنى اميّه ( در نقاط مختلف كشور اسلامى ) بيش از هفتاد هزار منبر وجود داشت كه بنا به سنت ناميمون معاويه ، علىّ بن ابى طالب بر همهء اين منابر لعن مىشد . علّامهء\r\n\r\n\r\n","description":"","footnote":"\r\n( 1 ) . عقد الفريد : 2 / 300 .\r\n( 2 ) . شرح نهج البلاغة : 1 / 356 .\r\n","page_name":" 148 ","page_number":160},
  {"content":"\r\n\r\nبزرگوار شيخ احمد حفظى شافعى در منظومهء خود چنين گويد :\r\n- سيوطى حكايت كرده كه روش بنىاميه بر اين بود كه ،\r\n- بر بيش از هفتاد هزار منبر لعن على عليه السّلام را مىگفتند .\r\n- و اين جنايتى است كه جنايت‌هاى ديگر در قبال آن كوچك مىنمايد .\r\n- آيا با كسى كه اين سنت ناميمون را مىگذارد دشمنى ورزيدند يا اينكه عيب او را پوشانيدند و ثنا گفتند ؟\r\n- و آيا دانشمند مىتواند ساكت باشد و جوابى ندهد ؟\r\n- و آيا اين عمل معاويه را به اجتهاد او برمىگردانند ، چنان كه ستم‌هايش را به اجتهادش برگردانند ، يا نه ، مىگويند شخصى ملحد است ؟\r\n- آيا اين روش ناپسنديده ( على ) را رنج نمىدهد ؟ و كيست كه او را آزار مىدهد ؟\r\n- امّ سلمه گويد : آيا در بين شما كسى هست كه خدا را دشنام دهد ؟ خموش باشيد .\r\n- و با انديشمندان همراه شويد و دشمن بداريد هركسى كه على را دشمن مىدارد .\r\nقبلا امير مؤمنان به تمام اين ماجراها خبر داده و پيشگويى فرموده بود به زودى بعد از من مردى بر شما ظاهر شود ، گشاده‌گلو و بزرگ‌شكم « 1 » ، آنچه مىيابد مىخورد و در دنبال آنچه نيافته است مىگردد ، پس او را بكشيد ؛ ولى هرگز او را نخواهيد كشت . آگاه باشيد ! كه او شما را امر مىكند مرا دشنام دهيد و از من بيزارى بجوييد « 2 » .\r\nو ما اگر بخواهيم در اين زمينه بسط كلام دهيم ، كتاب از وضع عادى خود خارج مىگردد ، چه صفحات تار زندگى معاويه به دهها و صدها نمىگنجد بلكه هزارهاست .\r\n\r\nسازش بين قيس و معاويه\r\nشرطة الخميس « 3 » ، قيس را امير خود قرار داد ( و چنان كه آمده ، قيس صاحب و\r\n\r\n\r\n","description":"","footnote":"\r\n( 1 ) . مند حق البطن كه در متن خطبه است به معنى شكم بزرگ است چه ، معاويه به زيادخورى و حرص به خوراك موصوف بوده .\r\n( 2 ) . نهج البلاغه .\r\n( 3 ) . خميس به معناى سپاه است به مناسبت اينكه از پنج تيپ ميسره ( جناح چپ ) ميمنه ( جناح راست )\r\n","page_name":" 149 ","page_number":161},
  {"content":"\r\n\r\nسرپرست شرطة الخميس معروف شده بود ) « 1 » . قيس با ايشان هم‌عهد شد كه با معاويه نبرد كنند و با شيعيان على عليه السّلام و آنان‌كه تبعيّتش مىكنند شرط كرد كه با مال و جان فداكارى كنند و در مصايب سهيم باشند . معاويه به قيس پيامى فرستاد كه تو براى چه كسى جنگ مىكنى ؟ مگر نمىدانى كه فرمانده مطاع تو با من بيعت نموده است ؟ ولى قيس گفتهء معاويه را قبول نكرد تا اينكه معاويه ورقهء سفيدى را مهر و امضاء نمود و برايش فرستاد و به او پيام فرستاد كه هرچه به نفع خود مىخواهى در اين نامه بنويس كه مورد قبول من است . عمرو بن عاص به معاويه گفت : اين كار را مكن با او جنگ كن .\r\nمعاويه گفت : آرام باش و شتاب مكن ، ما به كشتن آنان پيروز نخواهيم شد مگر بعد از اينكه به تعدادشان از اهل شام به قتل برسانند ! با اين كيفيت ديگر در زندگى چه خيرى خواهد بود . به خدا قسم تا ناچار نشوم با او جنگ نخواهم كرد . و بعد از فرستادن آن ورقهء سفيد مهر و امضاء شده ، قيس امان‌نامه‌اى براى خود و شيعيان على تنظيم كرد و در آن شرط نمود كه آنچه از اموال و نفوس به دست ايشان از بين رفته مورد مؤاخذه و مطالبه قرار نگيرند و هيچ‌گونه تعهّد مالى بر معاويه به نفع خود درخواست ننمود و معاويه آنچه قيس در آن ورقه نوشته بود پذيرفت و در نتيجه قيس با همراهانش تحت فرمان و طاعت معاويه درآمدند « 2 » .\r\nابو الفرج گويد : معاويه به سوى قيس فرستاد او را دعوت به بيعت با خود نمود . هنگام ورود به مجلس معاويه گفت : من سوگند ياد نموده‌ام كه با معاويه ملاقات نكنم مگر اينكه بين من و او نيزه و شمشير باشد . معاويه هم براى اينكه سوگند او را عملى كرده باشد امر كرد نيزه‌اى و شمشيرى آوردند و در ميان خود و قيس نهاد و چون قيس داخل شد به جهت اينكه قبلا با حضرت امام حسن عليه السّلام بيعت كرده بود رو به امام حسن نمود و عرض كرد : آيا از قيد بيعت با شما آزادم ؟ حضرت فرمودند : آرى . پس كرسى برايش گذاشتند و\r\n\r\n\r\n","description":"","footnote":"\r\nمقدمه ( پيش‌تاز ) قلب ( مركز فرماندهى ) مؤخره ( قسمت ذخيره و در حال استراحت ) تشكيل مىشده است ، و شرطه به معناى پليس انتظامات است و شرطة الخميس يعنى پليس انتظامات لشكر .\r\n( 1 ) . رجال ، كشى 72 .\r\n( 2 ) . تاريخ ، طبرى : 6 / 96 ؛ كامل ، ابن اثير : 3 / 163 .\r\n","page_name":" 150 ","page_number":162},
  {"content":"\r\n\r\nمعاويه هم با حضرت امام حسن بر سرير خود قرار گرفت و به قيس گفت : آيا بيعت مىكنى ؟ قيس جواب داد : آرى ، ولى دست خود را روى ران خود گذارده بود و دراز نكرد ، معاويه از تخت خود برخاست و خود را به قيس رساند و خم شد و دست خود را به دست قيس كشيد ولى باز هم قيس دست خود را به طرف او بلند نكرد « 1 » .\r\nيعقوبى در تاريخ خود آورده : معاويه در ماه ذى قعدهء سال 40 در كوفه مردم را براى بيعت جمع نمود و بعضى از بيعت‌كنندگان به صراحت به معاويه مىگفتند : به خدا قسم با اكراه با تو بيعت مىكنيم ! و معاويه در جواب مىگفت : بيعت كنيد ، خدا در امرى كه با اكراه صورت گيرد خير بسيار قرار داده است ، بيعت كنيد ! ! ديگر به معاويه گفت : از ( مكر ) تو به خدا پناه مىبرم . در اين گيرودار قيس بن سعد بن عباده آمد . معاويه گفت :\r\nقيس بيعت كرد قيس جواب داد : اى معاويه ! من خوش نداشتم كه چنين روزى پيش آيد .\r\nمعاويه درخواست كرد : ساكت باش خدا ترا رحمت كند . قيس گفت : بسيار مشتاق بودم كه پيش از ملاقات بين روح و تنت جدايى بيفكنم ولى خدا نخواست معاويه گفت : امروز و ارادهء خدا تغييرپذير نيست . « 2 » سپس يعقوبى گويد : در اين هنگام قيس رو به مردم كرد و گفت : اى مردم ! در عوض خير و نيكى به شرّ و بدى رو آورده‌ايد و به جاى عزّت ذلّت را گرفته‌ايد و كفر را جايگزين ايمان نموده‌ايد و با اين كجروى سرانجام چنين شد كه بعد از ولايت امير المؤمنين و سرور و آقاى مسلمين و پسر عموى رسول خدا صلّى اللّه عليه و آله ، آزاد شده پسر آزادشدهء بر شما مسلّط گردد و حكم راند و شما را به پستى و نيستى كشاند و بر شما جور و ستم نمايد چگونه به اين قضيه جهل مىورزيد ؟ يا خداوند بر دلهايتان مهر زده كه تعقّل نمىكنيد ؟\r\nدر اين هنگام بود كه معاويه خم شد و دست قيس را گرفت و گفت : ترا سوگند مىدهم كه از اين‌روش و گفتار خوددارى كن و در ضمن دست خود را با صدا به دست قيس زد و مردم هم بانگ برآوردند كه قيس بيعت نمود . قيس گفت : دروغ گفتيد ، به خدا قسم بيعت ننمودم و بعد از اين قضيه كسى با معاويه بيعت نكرد ، مگر با قسم و قيس اوّل\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد : 4 / 17 .\r\n( 2 ) . تاريخ ، يعقوبى : 2 / 192 .\r\n","page_name":" 151 ","page_number":163},
  {"content":"\r\n\r\nكسى بود كه با قسم با معاويه بيعت نمود .\r\nحافظ عبد الرزاق از ابن عيينه نقل كند كه او گفت : قيس بن سعد بر معاويه وارد شد ، معاويه گفت : تو هم با عوامل نامساعد ديگر در بازداشتن من از مقاصدم همكارى مىكنى ؟ به خدا قسم دوست داشتم كه اين ملاقات پيش نمىآمد مگر آنكه پنجه و ناخنم به طور دردناكى ترا رنج مىداد . قيس گفت : و من نيز به خدا قسم اكراه داشتم در چنين مقامى بايستم و ترا به عنوان حاكم مسلمين تحيّت و درود گويم !\r\nمعاويه گفت : چرا ؟ مگر تو بزرگى از بزرگان يهودى هستى ؟ ! قيس گفت : و تو اى معاويه ! بتى از بتهاى جاهليتى با كراهت اسلام آوردى و با رضايت دست از اسلام برداشته و خارج شدى ! معاويه گفت : خدايا او را بيامرز ، دستت را دراز كن براى بيعت ، قيس گفت : اگر مىخواهى بيش از آنچه گفتى بگو تا من هم بيشتر از آنچه گفتم بگويم « 1 » .\r\n\r\nقيس و معاويه در مدينه ( بعد از صلح )\r\nپس از صلح ، قيس بن سعد با جمعى از انصار ، بر معاويه وارد شد ؛ معاويه به آنها گفت : اى گروه انصار ! از من چه مىخواهيد ؟ ! سوگند به خدا ، بيشتر شما عليه من بوديد و كمى با من ، و در روز صفين ، از پيشروى من جلوگيرى نموديد و شرارهء مرگ را در سر نيزه‌هايتان به عيان ديدم . مرا و پدرانم را هجو نموديد ، هجوى كارگرتر از زخم نيزه ، ولى موقعى كه خداوند برپا داشت آنچه را كه شما مىخواستيد سرنگونش سازيد ، به من گفتيد : وصيّت رسول خدا صلّى اللّه عليه و آله را رعايت كن ! ولى هيهات ، يا بنى الحقين العذرة « 2 » .\r\nقيس ( در جواب ) گفت : ما آنچه را كه در عهدهء توست مىخواهيم ( خلافت بر مسلمين را كه بدون حق در اختيار گرفتى ) . امّا دشمنى ما با تو ، اگر بخواهى از آن خوددارى مىكنيم . و امّا استهزايى كه از تو مىكنيم ، باطل آن زايل مىشود و آن مقدارى كه حق است ثابت و برقرار مىماند .\r\nامّا برقرارى حكومت به نفع تو ، مطلبى است كه بدون رضايت ما و بر خلاف خواست\r\n\r\n\r\n","description":"","footnote":"\r\n( 1 ) . تاريخ ، ابن كثير : 8 / 99 .\r\n( 2 ) . معناى اين جمله در متن كتاب خواهد آمد .\r\n","page_name":" 152 ","page_number":164},
  {"content":"\r\n\r\nماست . و امّا درهم شكستن ارج تو در روز صفين ، به جهت همكارى با مردى بود كه طاعت او بسان طاعت خداوند بوده و امّا وصيّت و سفارش رسول خدا صلّى اللّه عليه و آله دربارهء ما ، بايد بدانى كه هركس به پيامبر ايمان دارد بايد بعد از او هم سفارش او را رعايت كند . و امّا اينكه گفتى : يا بى الحقين العذرة . بايد بدانى كه ، هيچ دستى جز خداوند ، ترا از ما باز نمىدارد ، اين گوى و اين ميدان هرچه دلت مىخواهد انجام ده ، مثل تو چنان است كه شاعر گويد :\r\n- آه ! چه گنجشك‌هاى فراوانى ! امروز محيط بدلخواه تو مساعد است ، هرچه مىتوانى تخم بگذار و سوت بكش ، ولى روز ديگرى هم هست .\r\nمعاويه به منظور دلجوئى و رياكارى رو به جمعيت گفت : حوائجتان را بخواهيد . « 1 »\r\nبيان و توضيح : سخن معاويه كه گفت : يا بى الحقين العذرة اين گفته ، مثل متداولى است ، در بين عرب ، و منشأ اين مثل اين بوده كه مردى بر قومى وارد مىشود و از آنها شير مىطلبد ، آنان تعلّل نموده و از دادن شير به او خوددارى مىكنند و اظهار مىدارند كه شير ندارند ، در حالى كه در ظرف‌هايشان شير موجود بوده است .\r\nاين مثل براى اشخاص دروغگويى آورده مىشود كه در موردى عذر مىآورند در حالى كه عذرشان قبول نيست . و معنى مثل اين است : شيرى كه در ظرفهايتان است عذر شما را تكذيب مىكند .\r\nولى اين مثل در مروج الذهب چنين مذكور است : يأبى الحقير العذرة و در عقد الفريد به اين شكل ضبط شده : ابى الخبير العذر ولى اين دو ضبط خلاف و اشتباه است و اصل همان است كه گفته شد .\r\n\r\nقيس و معاويه در مدينه\r\nتابعى بزرگوار ، ابو صادق سليم پسر قيس هلالى ، در كتاب خود گويد : معاويه بعد از كشته شدن حضرت امام حسن عليه السّلام ، و در ايام خلافتش به عنوان حج خانهء خدا به مدينه\r\n\r\n\r\n","description":"","footnote":"\r\n( 1 ) . عقد الفريد : 2 / 121 ؛ مروج الذهب : 2 / 63 ؛ الامتاع و المؤانسة : 3 / 170 .\r\n","page_name":" 153 ","page_number":165},
  {"content":"\r\n\r\nوارد شد و مورد استقبال اهل مدينه قرار گرفت . معاويه ديد همهء مستقبلين از قبيلهء قريشند و رو به قيس بن سعد بن عباده كرد و گفت : انصار چه شدند ؟ چرا به استقبال من نيامدند ؟ گفته شد : آنان فقيرند و وسيلهء سوارى ندارند . معاويه ( بر سبيل طعن و شماتت ) گفت : پسر شتران آبكش آنها چه شد ؟ ! قيس در پاسخ گفت : شتران آبكش خود را ، در جنگهاى بدر و احد و غزوات بعد از آنكه در موكب رسول خدا صلّى اللّه عليه و آله بودند ، از دست دادند ؛ آنگاه كه جنگ به خاطر اين برپا بود كه تو و پدرت به اسلام آئيد تا اينكه امر خداوند آشكار شد و شما هنوز در كراهت باقى بوديد . معاويه گفت : خداوندا ! ما را بيامرز ! پسر قيس گفت : رسول خدا صلّى اللّه عليه و آله مىفرمود : بعد از من انگيزه و غلبهء مخالف را خواهيد ديد . معاويه گفت براى مقابلهء با آن چه امر كرد ؟ قيس گفت : رسول خدا صلّى اللّه عليه و آله امر فرمود : صبر كنيم تا به ملاقات او برسيم ( تا مردن ) . معاويه گفت : پس صبر كنيد تا اينكه او را ملاقات نماييد ! ! سپس قيس به معاويه گفت : اى معاويه ! ما را به شتران آبكش نكوهش مىكنى ؟ به خدا قسم ما شما را بر آن شتران ديديم در حالى كه مىكوشيديد نور خدا را خاموش كنيد و سخن شيطان را برترى دهيد ! سپس تو و پدرت به اكراه اسلام آورديد همان اسلامى كه در راه آن با شما مىجنگيديم .\r\nمعاويه گفت : اين‌طور كه معلوم مىشود ، شما با نصرت و همكارى خود ، بر ما منت مىگذاريد ، همانا منت و عنايت براى خداست و براى قريش است ! آيا نه اين است اى ياران پيامبر ؟ شما با ياريتان از رسول خدا صلّى اللّه عليه و آله بر ما منت مىنهيد در حالى كه او از قريش است و از طائفهء ماست ، پس در حقيقت منت گذاردن براى ماست . چه خداوند شما را ياران و از پيروان ما نمود و به سبب ما شما را هدايت فرمود ! !\r\nقيس در پاسخ معاويه چنين گفت : خداوندا ، محمّد را كه رحمت بر همهء عالم بود به رسالت و پيامبرى خود مفتخر فرمود و او را به سوى سياه و سفيد و سرخ مبعوث نمود ، اوّلين كسى كه به او و رسالت آسمانيش ايمان آورد پسر عمّش علىّ بن ابى طالب عليه السّلام بود ؛ ابو طالب هم از او دفاع كرد و او را از شرّ دشمنانش حفظ نمود و نمىگذاشت قريش از دعوت او جلوگيرى نموده و به او اذيّت برسانند و كاملا از او پشتيبانى نموده و در راه\r\n\r\n","description":"","footnote":"","page_name":" 154 ","page_number":166},
  {"content":"\r\n\r\nتبليغ رسالت الهى تشويق و تحريص مىكرد . محمّد ، مادامى كه عمويش زنده بود از هر نوع اذيّت و آزار قريش محفوظ بود ، ابو طالب هنگام مرگ به فرزندش على عليه السّلام امر نمود كه از آن جناب پشتيبانى كند . على عليه السّلام در همهء سختىها و فشارها و مواقع خطرناك جان بر كف نهاد و با كمال رشادت از آن حضرت پشتيبانى نمود و خداوند در بين قريش اين مقام بزرگ حمايت از رسولش را ويژهء على ساخت و در ميان عرب و عجم گرامى گشت :\r\nپيامبر خدا ، تمام فرزندان عبد المطلب را ، كه در ميانشان ابو طالب و ابو لهب هم بودند ، گرد آورد و آنها را به اسلام دعوت فرمود ، در حالى كه على در خدمت حضرت بود و رسول خدا صلّى اللّه عليه و آله در حمايت عمويش ابو طالب زندگى مىكرد ؟ به آن جمع چنين فرمود :\r\nكدام يك از شما دعوت مرا مىپذيرد تا اينكه برادر و وزير و وصىّ من در ميان امّتم گردد و بعد از من ، ولىّ مؤمنان باشد ؟\r\nهمهء جمع ساكت بودند و پيامبر خدا سه بار سخن خود را تكرار فرمود . در اين هنگام ، على بود كه گفت : اى رسول خدا ! من سخنت را پذيرفتم . سپس پيامبر خدا صلّى اللّه عليه و آله سر على عليه السّلام را به دامن نهاد و در دهان او دميد و گفت : بار خدايا ! سينهء على را از علم و فهم و حكمت پر گردان و به ابى طالب رو كرد ، فرمود : اى ابى طالب ! از اين پس مطيع و سخن‌پذير پسرت باش . چه خداوند نسبت او را با پيامبرش ، چون نسبت هارون به موسى قرار داد . رسول خدا بين خود و على برادرى برقرار نمود و سپس قيس بعد از اين كلام چيزى از فضائل على عليه السّلام را فروگذار ننموده و بدان فضائل بر تقدم على استدلال نمود از جمله فضائل چنين گفت :\r\nجعفر بن ابى طالب از اين خاندان است كه با دو بال در بهشت پرواز مىكند ، و حمزه ، سيد شهداء است و فاطمه ، سرور بانوان بهشت ، از جملهء افتخارات اين خانواده است .\r\nاگر بنا شود رسول خدا و خاندان و عترت او را از قريش جدا كنيم ؛ به خدا قسم كه ما در نزد خدا و رسولش و خاندان او از شما محبوب‌تريم .\r\nهنگام وفات پيامبر خدا ، انصار پيرامون پدرم گرد آمدند و گفتند : ما با سعد بيعت مىكنيم . قريش باخبر شده با ما از در ستيز درآمدند و اولويت على و خاندان رسول اللّه را\r\n\r\n","description":"","footnote":"","page_name":" 155 ","page_number":167},
  {"content":"\r\n\r\nبه رخ ما كشيدند و بدون دليلى عليه ما ، و به خاطر اهل بيت نبى اكرم صلّى اللّه عليه و آله و قرابتشان با ما نبرد كردند . قريش ديگر نمىتواند اين ننگ و جنايتى را كه نسبت به انصار و خاندان محمّد صلّى اللّه عليه و آله نموده بزدايد . در حالى كه به جان خودم سوگند ياد مىكنم كه با وجود علىّ بن ابى طالب و فرزندانش ، احدى از انصار و قريش و عرب و عجم حق خلافت نداشتند .\r\nدر اين هنگام بود كه معاويه به خشم آمد و گفت : اى پسر سعد ! تو اين مطلب را از كجا گرفته و روايت مىكنى و از چه كسى شنيدى ؟ آيا پدرت به تو خبر داده است ؟ ! قيس گفت : از كسى نقل مىكنم كه از پدرم بهتر بود و حقش بر من از او بيشتر و عظيم‌تر است .\r\nمعاويه گفت : او كيست ! قيس جواب داد : علىّ بن ابى طالب عليه السّلام عالم و صدّيق اين امّت كه خداوند در حق او اين آيه را نازل فرموده است : ( اى پيامبر ) بگو بين من و شما شهادت خداوند كافى است و شهادت كسى كه نزد اوست علم كتاب . « 1 »\r\nو سپس تمام آياتى كه در شأن حضرت على عليه السّلام نازل شده بود يك‌به‌يك ذكر كرد .\r\nمعاويه گفت : صدّيق اين امت ابو بكر است و فاروقش عمر است و كسى كه علم كتاب نزد اوست عبد اللّه بن سلام است .\r\nقيس در جواب گفت : اولى بدين القاب نيكو كسى است كه خداوند اين آيه را در شأن او نازل فرمود :  أَ فَمَنْ كانَ عَلى بَيِّنَةٍ مِنْ رَبِّهِ وَ يَتْلُوهُ شاهِدٌ مِنْهُ .  « 2 » آيا آن كسى كه از جانب پروردگارش داراى دليل است و در پى شاهدى دارد از خود . و همچنين كسى كه رسول خدا صلّى اللّه عليه و آله او را در روز غدير به خلافت امّت منصوب داشت و فرمود : من كنت مولاه اولى به من نفسه فعلى اولى به من نفسه . هركه من مولاى اويم و اولى به اويم از خودش ، پس على اولى به اوست از خودش .\r\nو در غزوهء تبوك در وصف على فرمود : انت منى بمنزلة هارون من موسى الا انّه لا نبى بعدى . ( اى على ! ) نسبت تو به من ، مانند نسبت هارون است به موسى با اين فرق كه بعد از من ديگر پيامبرى مبعوث نمىگردد .\r\nو تمامى آنچه را كه قيس در اين مناظره ذكر كرده و بدان تصريح نموده ، از آيات\r\n\r\n\r\n","description":"","footnote":"\r\n( 1 ) . اسراء 17 / 96 .\r\n( 2 ) . هود 11 / 17 .\r\n","page_name":" 156 ","page_number":168},
  {"content":"\r\n\r\nقرآنى و احاديث نبوى در فضل على عليه السّلام حفّاظ و علماى بزرگ اهل سنت در مسندها و صحاح خود با بررسى كامل در سند آنها و راويان آن ، ذكر كرده‌اند ، كه ما بعضى از آن را در گذشته ذكر نموده‌ايم و به فضل الهى در آينده بقيه را در محلّ خود ذكر خواهيم كرد .\r\n\r\nامتيازات جسمى قيس\r\nترديدى نيست كه شكل و هيأت ظاهرى و امتيازات جسمانى افراد انسانى در ابّهت و بزرگداشت آنها دخالت بسزائى دارد ، زيرا آنچه ابتداء به چشم مىآيد همان هيكل جسمانى است و سپس جهات معنوى از قبيل : قلب محكم و پابرجا ، دليرى و ميدان دارى ، دورانديشى و تيزبينى ، و نظاير آن ، و بر همين حقيقت گفته شده : ان للهيئة قسطا من الثمن ، و اين حقيقت ، در مورد پادشاهان و فرماندهان و شخصيت‌هاى عالىمقام بيشتر از ديگران مورد توجه است زيرا افراد رعيّت بزرگوارى و اهميّت وجودى اين قبيل شخصيت‌ها را از ظواهر و جثّهء آنها تشخيص مىدهند و بزرگوارى و بزرگ‌منشى و شدّت و صلابت و نفوذ حكم و عزم استوار را از اين‌گونه افراد كه تناور و قوىهيكل هستند زودتر باور مىكنند تا يك فرد نحيف و كم‌جثّه ، كه قيافهء ناتوان و اندام كوچك و جسم ضعيف او موجب مىشود كه گمان مىكنند توانايى روحى و معنوى هم ندارد ، و از ادارهء كارهاى مهمى كه به عهده دارد زبون و ناتوان است .\r\nبه همين جهت خداى سبحان پس از آنكه طالوت را به عنوان يك پادشاه به بنى اسرائيل معرفى مىكند او را توصيف و تعريف نمود به اينكه از علم و جسم سهم بسزائى به او عطا شده است و بنابراين به نيروى علمش و تدبير شؤون دينى و معنوى و اجتماعى ملّت توانا است و برجستگى و برازندگى او از حيث جسم و اندام هم در اجراء وظايف سلطنت و فرماندهى تقويت و ابهت و هيبت به او مىدهد .\r\nبه درستى كه سرور بزرگ انصار ( قيس ) از آنجا كه خداوند چيزى از صفات عاليه صورى و معنوى را از قبيل علم ، عمل ، رهبرى ، پاكدامنى ، دورانديشى ، استحكام در رأى و خرد ، رأى متين ، زيركى ، و لياقت و فرماندهى ، حكومت و رياست ، سياست ،\r\n\r\n","description":"","footnote":"","page_name":" 157 ","page_number":169},
  {"content":"\r\n\r\nدليرى و شهامت ، سخاوت و كرم ، دادگرى و ساير شؤون و فضائل اخلاقى را دربارهء او فروگذار نفرموده ؛ نخواست كه او را از مزيّت و فضيلت ظاهرى هم بىبهره باشد .\r\nديلمى در كتابش ارشاد گويد : قيس ، مردى بود كه داراى اندامى به طول هيجده وجب و عرض پنج وجب بود ؛ در زمان خود بعد از امير المؤمنين عليه السّلام سخترين مردم بود « 1 » .\r\nابو الفرج گويد : قيس مرد بلندقامتى بود ؛ هنگامى كه بر اسب قوىهيكل بزرگ سوار مىشد پاهايش به زمين مىرسيد و چنان كه گذشت از منذر بن جارود نقل شده كه قيس را در گوشه‌اى ديد كه بر اسبى نارنجىرنگ سوار است و پاهايش به زمين كشيده مىشد . ابو عمرو كشى گويد : قيس از جمله ده نفرى بود كه پيغمبر صلّى اللّه عليه و آله از زمان نخستين به آنها پيوست و طول آنها ده وجب با دستهاى خودشان بود و قيس و سعد پدرش از آن افراد بودند « 2 » و از كتاب غارات تأليف ابراهيم ثقفى نقل شده كه قيس رساترين و بلند قدترين مردم بوده و دستهاى بلندى داشته ، و موهاى جلوى سرش ريخته بود ؛ او مردى بزرگ ، شجاع ، داراى تجربه ، و نسبت به على عليه السّلام و فرزندانش خيرانديش بود ، و با همين نظر و عقيده هم جهان را بدرود گفت .\r\nثعالبى شلوارهاى قيس را از جملهء مثلهاى مشهور و متداول به شمار آورده و گويد :\r\nلباس هرمرد تنومند و بلندبالا را به شلوار قيس مثال مىزدند « 3 » .\r\nقيصر روم ، مردى تنومند و قوىجثه از روميان را كه از لحاظ بزرگى جثّه مورد اعجاب همگان بود ، نزد معاويه فرستاد ، معاويه دانست كه براى برابرى و زبون‌كردن او جز قيس بن سعد كسى شايستگى ندارد ، و در هنگامى كه آن مرد رومى نزد معاويه بود به قيس گفت : وقتى كه به منزل خود رفتى ، شلوار خود را براى من بفرست . قيس مقصود معاويه را دانست ؛ در همان مجلس شلوار خود را بيرون آورد و به طرف آن مرد قوى هيكل رومى انداخت .\r\nآن مرد رومى در حالى كه تماشا مىكردند ، شلوار قيس را به‌پا كرد و تا سينه‌اش\r\n\r\n\r\n","description":"","footnote":"\r\n( 1 ) . ارشاد ، ديلمى : 2 / 325 .\r\n( 2 ) . رجال ، كشى 73 .\r\n( 3 ) . ثمار القلوب ، ثعالبى 480 .\r\n","page_name":" 158 ","page_number":170},
  {"content":"\r\n\r\nرسيد . مردم در تعجب شدند و رومى سر خجلت و سرافكندگى به پيش افكند . قيس را بر اين عمل مورد ملامت قرار دادند ، و او اين اشعار را در جواب سرود :\r\n- به خاطر اين بود تا مردم بدانند و همه شاهد باشند كه اين شلوار خود قيس است .\r\n- و نگويند كه قيس رفت و اين شلوار دورهء عاد است كه در قوم ثمود وسعت گرفته است .\r\n- من سيد و آقاى قوم يمن هستم و مردم دو گروهند : آقا و سرور و زيردست و محكوم .\r\n- اصل و نسبم بر همهء مردم مقدّم است و از لحاظ جسمى و قامت بلند بر همهء مردان برترى دارم .\r\nو اين داستان را ابن كثير با تغييرى در آن چنين نقل مىكند : پادشاه روم دو مرد از سپاهيان خود را نزد معاويه فرستاد كه يكى از آنها را نمونهء نيرومندترين و آن ديگرى را نمونهء بلندبالاترين مردان روم نشان دهد ، تا به معاويه فهمانده باشد كه اين دو نفر را ببين ، آيا در ميان مردان مملكت تو كسى هست كه در نيرومندى و بلندى قد بر اينها برترى داشته باشد ؟ !\r\nاگر اشخاصى نيرومندتر و بلندبالاتر از آنها ، در ميان مردم مملكت خود سراغ داريد به من ارائه دهيد در آن صورت من جمعى از اسيران و مقدارى هديه براى تو خواهم فرستاد ، و الّا براى سه سال بايد با من سازش نمائى . پس از آنكه آن دو نفر نزد معاويه آمدند . معاويه گفت : كيست كه در مقابل اين مرد نيرومند رومى ، قيام كند ؟ گفتند : براى اين غرض يكى از دو نفر به نظر مىرسد : يكى ، محمّد بن حنيفه و ديگرى عبد اللّه بن زبير . محمّد بن حنيفه را آوردند ؛ او پسر علىّ بن ابى طالب است مردم همه براى مشاهده در مجلس حضور به‌هم رساندند معاويه به محمّد گفت : آيا مىدانى براى چه منظورى ترا احضار كرده‌ام ؟ گفت : نه ، معاويه موضوع آن مرد نيرومند رومى و هيبت جسمانى او را براى محمّد بن حنيفه بيان نمود . محمّد بن حنيفه به مرد رومى گفت : يا تو بنشين و دست خود را به من بده و يا من مىنشينم و دست خود را به تو مىدهم و هريك از ما كه توانست آنكه نشسته است از جاى بركند و بلندش سازد او غالب است و گرنه مغلوب خواهد بود .\r\n\r\n","description":"","footnote":"","page_name":" 159 ","page_number":171},
  {"content":"\r\n\r\nمرد نيرومند رومى گفت تو بنشين ؛ محمّد بن حنيفه نشست و دست خود را دراز كرد و در دست مرد رومى نهاد ، او هرچه قدرت و نيرو داشت به كار برد و هرچه كرد ، نتوانست او را از جايگاهش حركت دهد ! و مغلوب شد و اين مغلوبيت هم مورد قبول همراهان او قرار گرفت .\r\nسپس محمّد بن حنيفه برخاست و به مرد رومى گفت : بنشين تا من ترا بلند كنم ؛ آن مرد نشست و دست در دست محمّد گذاشت و محمّد بلادرنگ و معطلى او را به هوا بلند نمود و به زمينش افكند .\r\nمعاويه از اين غلبه بسيار خرسند شد ، سپس قيس بن سعد به پا خاست و از جمع مردم به كنارى رفت و شلوار خود را بيرون نمود و به آن مرد بلندبالاى رومى داد وقتى كه او شلوار قيس را به‌پا كرد لبه‌ى شلوار به زمين كشيده مىشد ، در حالى كه كمربند آن به سينه مرد رومى رسيده بود . مرد رومى به مغلوبيت خود اعتراف نمود . لذا پادشاه روم به آنچه كه ملتزم شده بود ، عمل كرد . « 1 »\r\nاز اين داستان و امثال آن به خوبى استفاده مىشود كه خاندان پيامبر خدا و شيعيان آنان از هرجهت مرجع دوست و دشمن و گشايندهء مشكلاتشان بوده‌اند و در اين بين امير مؤمنان على عليه السّلام به عنوان حلال مشكلات مىدرخشد .\r\n\r\nمرگ قيس\r\nواقدى و خليفة بن خياط و خطيب بغدادى و ابن كثير و عدهء ديگرى نقل مىكنند :\r\nقيس در اواخر خلافت معاويه در مدينه فوت نمود « 2 » . بنابراين ، اگر سال وفات معاويه ، از سالهاى خلافت معاويه حساب گردد مىشود سال وفات قيس را ، سال شصت هجرى دانست و الا بايد گفت كه در سال پنجاه و نه هجرى وفات نموده است . و شايد ، به همين جهت ابن عبد البر در استيعاب ، و ابن اثير در اسد الغابه در تاريخ وفات قيس بين اين دو سال مردد شده‌اند ! چه آنكه ، در استيعاب تاريخ وفات قيس را به سال شصت هجرى ذكر\r\n\r\n\r\n","description":"","footnote":"\r\n( 1 ) . البداية و النهاية : 8 / 103 .\r\n( 2 ) . تاريخ ، بغدادى : 1 / 179 ؛ تاريخ ، ابن كثير : 8 / 102 .\r\n","page_name":" 160 ","page_number":172},
  {"content":"\r\n\r\nنموده و در ضمن گفته است : قول به پنجاه و نه هجرى آخر خلافت معاويه هم هست . و در اسد الغابه برعكس استيعاب نقل شده است . ابن كثير ، در تاريخش به تبعيت از ابن جوزى سال وفات را پنجاه و نه نوشته ، و در اين ميان يك قول خيلى نادر هم هست كه كسى بدان اعتنائى ننموده ، آن قول منسوب به ابن حبّان است كه مىگويد : قيس از دست معاويه فرار كرد و در سال 85 ؛ زمان خلافت عبد الملك وفات يافت . اين قول را ابن حجر نقل مىكند « 1 » ، ولى قول خليفة بن خياط و كسانى را كه با او هم‌قولند تقويت مىكند و مقرون به صواب مىداند .\r\n\r\nخاندان قيس\r\nدر دورهء صدر اسلام ، خاندان قيس از بزرگوارترين خاندانهاى انصار به شمار مىرفتند . و پيوسته انوار دانش و بزرگوارى از افق اين خاندان مىدرخشيد و در هر زمينه‌اى شخصيت‌هاى برجسته و لايق تحويل داده است ؛ در جنبه‌هاى زعامت و رياست حفظ و بررسى احاديث ، در علم و دانش و در پاكى و پاكدامنى مردانى از اين خاندان برخاسته‌اند .\r\nاز جملهء ايشان است ، ابو يعقوب اسحاق ، پسر ابراهيم ، پسر يحيى ، پسر عبّاس ، پسر عبد الرحمن ، پسر سالم ، پسر قيس ، پسر سعد ، پسر عباده خزرجى انصارى ، سمعانى در كتاب انساب خود شرح حال او را آورده و درباره‌اش مىگويد : از شريف‌ترين خاندان انصار است و در نيشابور از جنبه ثروت و عدالت و قدس و تقوى و دريافت صحيح روايت يگانهء عصر خود بود ؛ در طلب حديث حريص و در باب درك حقائق و معرفت به آنها زياد مىكوشيد . در نيشابور از محمّد بن رافع ، اسحاق بن منصور ، عبد الرحمن بن بشير بن حكم ، نقل حديث مىكند و در عراق از عمر ابن شبّه نميرى ، حسن بن محمّد بن صباح ، محمّد بن اسماعيل احمسى و احمد بن سنان قطّان نقل حديث مىنمايد و در رى از ابا زرعه ، محمّد بن مسلم بن داره ، نقل حديث كرده است و از او ، ابو اسحاق ابراهيم بن\r\n\r\n\r\n","description":"","footnote":"\r\n( 1 ) . اصابه : 3 / 249 .\r\n","page_name":" 161 ","page_number":173},
  {"content":"\r\n\r\nعبدوس ، محمّد بن شريك اسفراينى ، ابو احمد اسماعيل بن يحيى بن زكريا حديث گرفته و روايت نموده‌اند . وى در جمادى الثانيه سال 317 در نيشابور وفات نموده است .\r\nو از جملهء ايشان است : ابو بكر محمّد ، پسر ابى نصر احمد ، پسر عبّاس ، پسر حسن ، پسر جلبة ، پسر غالب ، پسر جابر ، پسر نوفل ، پسر عياض ، پسر يحيى ، پسر قيس ، پسر سعد انصارى مشهور به عياضى .\r\nسمعانى ، در انسابش از او ياد كرده و گويد : او اهل سمرقند است مردى بزرگوار و فقيه و از زمرهء رؤساى شهر محسوب مىشده است و مورد نظر و توجه خلق بوده است .\r\nاز ابو على محمّد بن محمّد بن حرث حافظ سمرقندى روايت نقل مىكند و ابو سعيد ادريسى « 1 » او را ديده و ملاقات نموده ، ولى حديثى از او نقل نكرده است .\r\nو باز از جملهء اين گروه است : ابو احمد بن ابى نصر عياضى « 2 » برادر ابى بكر عياضى كه ذكرش گذشت .\r\nو از جملهء آنهاست : ابن المطرى ؛ ابو محمّد عبد اللّه ، پسر محمّد ، پسر احمد ، پسر خلف ، پسر عيسى ، پسر عبّاس ، پسر يوسف ، پسر بدر ، پسر عثمان انصارى خزرجى عبادى مدنى . ابو المعالى السلامى در كتاب المختار و همچنين در منتخب گويد : اين شخص از فرزندان قيس بن سعد بن عباده است « 3 » .\r\nاز گروه حفّاظ عصر خود بود و اخلاقى ستوده داشت ، عبادتى زياد و با علماء و دانشجويان به نيكويى معاشرت مىنمود و به قصد شنيدن حديث از محدثين بزرگ ، بار سفر به طرف شام ، مصر و عراق بسته و در زندگى خود ، حوادث و مصيبت‌هاى دردناكى ديده است . به سال 742 خانه‌اش تاراج شد ! و مدتى هم در زندان به‌سر مىبرد ، سپس آزاد شد . كتابى دارد به نام الاعلام فيمن دخل المدينة من الأعلام و از اين اشخاص استماع\r\n\r\n\r\n","description":"","footnote":"\r\n( 1 ) . ابو سعيد عبد الرحمن بن محمّد استرآبادى مقيم سمرقند بوده و در همانجا در اواخر ذو الحجهء سال 405 وفات يافته است .\r\n( 2 ) . الجواهر المضيئة ، محى الدين بن ابى العرفاء 13 ؛ نام ابى نضر و عياض و برادرش را ذكر كرده است .\r\n( 3 ) . المختار 72 ؛ منتخب 72 .\r\n","page_name":" 162 ","page_number":174},
  {"content":"\r\n\r\nحديث نموده است : در مدينهء مشرّفه ، از ابى حفص عمر بن احمد سودانى ، در قاهره از ابى الحسن علىّ بن عمر اسوانى ، و يوسف بن عمر ختنى ، و يوسف بن محمّد دبابيسى ؛ و در اسكندريه از عبد الرحمن بن مخلوف بن جماعه ؛ در دمشق از احمد بن ابى طالب بن شحنه ، و قاسم بن عساكر ، و ابى نصر بن الشيرازى ؛ در بغداد از محمّد بن عبد المحسن دواليبى . و بالاخره در ماه ربيع الاول سال 765 در مدينهء مشرفه وفات يافت « 1 » .\r\nو از جمله ايشان است : ابو العباس ، احمد ، پسر محمّد ، پسر عبد المعطى ، پسر احمد ، پسر عبد المعطى ، پسر مكى ، پسر طرد ، پسر حسين ، پسر مخلوف ، پسر ابى الفوارس ، پسر سيف الاسلام « 2 » ، پسر قيس ، پسر سعد ، پسر عبادهء انصارى مكىّ مالكىّ نحوى كه در سال 709 متولد شده و در محرم سال 808 وفات يافته است . سيوطى احوالات اين شخص را نقل مىكند « 3 » .\r\n\r\n\r\n","description":"","footnote":"\r\n( 1 ) . منتخب المختار 72 ؛ الدرر الكامنة 284 .\r\n( 2 ) . گمان من اين است كه در سلسلهء نسب جمعى ساقط شده باشند .\r\n( 3 ) . بغية الوعاة 161 .\r\n","page_name":" 163 ","page_number":175},
  {"content":"\r\n . \r\n","description":"","footnote":"","page_name":" 164 ","page_number":176},
  {"content":"\r\n\r\n\r\n4 عمرو بن عاص ( م 43 )\r\n\r\n[ ترجمه اشعار عمرو بن العاص به شعر فارسى 
  ]\r\n[ اين اشعار ترجمه اشعار عمرو بن العاص به شعر فارسى مىباشد . 
  ]\r\n به حمد خداوند نظم‌آفرين * شد آغاز اين نظم نغز متين\r\nبه هربحر انديشه‌ام رو نهاد * به بحر تقارب برآمد مراد\r\nكنون از معاويه گويم سخن * هم از عمرو ، بن عاص پر مكر و فن\r\nفعول فعول فعول فعول * ملوم اكول ، ظلوم جهول\r\nمعاويه بنوشت او را كه زود * خراجى كه از مصر كردى تو سود\r\nببايد كه بفرستى آن را به شام * تعلل ز امرم مكن ، و السّلام\r\nيكى چامه در پاسخش عمرو داد * چو خواندش برآورد آه از نهاد\r\nمر اين چامه را « جلجليه » است نام * نمايم بشرحش كنون اهتمام\r\nبود اين چكامه يكى شاهكار * ز يك روسپى زاده در روزگار\r\nنگر تا چسان داده داد سخن * به وصف شه اوليا بو الحسن\r\nمعاويه بر من مشو ناسپاس * مزن خود به نادانى و التباس\r\nبه ياد آر كاندر هواداريت * چه‌ها كردم اندر پى ياريت\r\nبه شام و به اهلش ز مكر و فريب * چه غوغا به‌پا كردم اى نانجيب \r\n\r\n","description":"","footnote":"","page_name":" 165 ","page_number":177},
  {"content":"\r\n\r\n كه تا خلق سويت شتابان شدند * چو گاوان بگسسته از قيد و بند\r\nدگرگون نمودم من آئينشان * به نام تو آميختم دينشان\r\nچو با پيشواى ره راستى * به عصيان و طغيان تو برخاستى\r\nبدانسان دگرگون نمودم امور * كه افكندم آن خلق را در غرور\r\nبه خونى كه از احمقى شد هدر * به‌پا كردم آن جنگ و آن شور و شر\r\nكه با سرور اوصياء از جفا * چنان جنگ خونين نمودم به‌پا\r\nزدم مصحفى چند بر نيزه‌ها * و زين حيله برپا نمودم چه‌ها\r\nدر آن دم كه شد شير حق حمله‌ور * چسان حيله كردم به دفع خطر !\r\nنمودم [ عيان مكر در حمله را 
  ] * به نامردى آموختم جمله را\r\nستم پيشه‌گان را برانگيختم * به حيدر خدنگ جفا ريختم\r\nكه تا جمله از حيله و مكر من * نهفتند رخ را ز نور ز من\r\nفراموش كردى كه با اشعرى * چسان حيله كردم گه داورى\r\nبه نرمى چسان دادمش من فريب * كه با خلع حيدر شدى بىرقيب\r\nپس از نااميدى برآمد مراد * زمام خلافت به دستت فتاد\r\nبپوشاندمت جامهء سرورى * چو در دست اهريمن انگشترى\r\nببردم تو را بر فراز سرير * بيفتاد از كار ، شمشير و تير\r\nاگرچه ترا آن مقام بلند * نبد درخور اى پست ناارجمند\r\nتو را من نماياندم اندر جهان * ز من نامور گشتى و قهرمان\r\nگران است بر من كه نشناختى * مرا ، اى جگرخوار زادهء دنى\r\nاگر من نبودم هوادار تو * وزير و مشير و نگهدار تو\r\nنبودت بر اين جايگه هيچ راه * نبودى تو فرمانروا هيچ‌گاه\r\nاگر من نبودم ، تو همچون زنان * پس پرده در خانه بودى نهان\r\nنموديم از جهل يارى تو را * ايا زادهء هند شوم دغا\r\nببرديمت اندر فراز از نشيب * ز پستى بمانديم خود بىنصيب \r\n\r\n","description":"","footnote":"","page_name":" 166 ","page_number":178},
  {"content":"\r\n\r\n به ناحق تو را بر شه سرفراز * مقدم نموديم از حرص و آز\r\nشهى كز پيمبر به امر إله * شد او بر همه سرور و دادخواه\r\nچه بسيار درباره‌اش مصطفى * سفارش به امت نمود از وفا\r\nوصاياى پيغمبر پاكدين * به شأن على آن ولىّ امين\r\nشنيديم بسيار در هرمقام * كه تصريح فرمود او را به نام\r\nبه روز غدير آن شه انبيا * به منبر برآمد چو بدر سما\r\nبه امر خداوندگار عزيز * به بانگ رسا آن شه با تميز\r\nدر آندم كه كف بر كفش داشت جفت * بر جملگى اين در نغز سفت\r\nكه آيا نيم من سزاوارتر * ز جان شما بر شما سربه‌سر ؟\r\nبگفتند آرى تو اولى ز ما * به ما هستى اى سرور و رهنما\r\nدر آن دم نمود آن شه ملك دين * على را امير همهء مؤمنين\r\nبفرمود من كنت مولاه را * كه جمله شناسند آن شاه را\r\nپس آنگه برآورد دست دعا * بدرگاه بىچون و گفت : اى خدا !\r\nهرآن‌كس كه او را بود دوستدار * ورا دوست باش و ورا دستيار\r\nهرآن‌كس به كينش ببندد ميان * ورا باش دشمن به هردو جهان\r\nسپس گفت : با عترت پاك من * مبادا كه باشيد پيمان‌شكن !\r\nهرآن‌كس كه از عترتم شد جدا * دگر با منش نيست راه بقا\r\nچو استاد تو ديد اين ماجرا * دگر نگسلد رشتهء مرتضى\r\nبه تحسين برآمد ز اعجاب و گفت * على را كه : به‌به تو را نيست جفت\r\nمراد همه ! خلق را رهبرى * تو مولايى و بر همه سرورى\r\nخلاصه در آن مجمع باشكوه * پيمبر بفرمود با آن گروه :\r\nكه پاس على را بداريد هان * على شد امير همه مؤمنان\r\nمعاويه ! با اين اساس متين * كه برپا نمود آن نبى امين\r\nببايد نماييم خود اعتراف * كه جمله گرفتيم راه گزاف \r\n\r\n","description":"","footnote":"","page_name":" 167 ","page_number":179},
  {"content":"\r\n\r\n نموديم خود را در اين جور و كين * گرفتار در اسفل سافلين\r\nبه درگاه حق جملگى شرمسار * اسير عذاب و گرفتار نار\r\nنه جبران شرمندگىها شود * نه وز خون عثمان نجاتى بود\r\nعلى آن عزيز خداى ودود * بود خصم ما جمله يوم الورود\r\nز حق دور و در جور خود سوختيم * ز هى زشت نامى كه اندوختيم\r\nحساب من و تو بدست على است * بلى روز محشر محاسب على است\r\nچه عذرى است ما را به روز جزا * در آندم كه افتد ز رخ پرده‌ها\r\nپس اى واى بر تو در آن روز سخت * سپس بر من مجرم تيره‌بخت\r\nايازادهء هند بد باختى ! * سرانجام خود را تبه ساختى\r\nتو عهدى كه با من نمودى چه شد ؟ * وفايى نكردى تو بر عهد خود\r\nبه كامى كه بگرفتى از اين جهان * كه ناچيز و ناپايدار است آن\r\nمزاياى بسيار دادى ز دست * زيان كردى و گشتى از هيچ مست\r\nمن از خلق غافل نگشتم دمى * نمودم بسى مكر و نامردمى\r\nكه تا شد ميسّر ترا ملك و جاه * رسيدى به اين مسند و تكيه‌گاه\r\nو گرنه تو اندر صف كارزار * بدى در كمين تا نمايى شكار\r\nفراموش كردى كه ليل هرير * به صفين در آن وحشت بىنظير\r\nبخوابيدى و چون شترمرغ زار * تغوط نمودى به خود بىقرار\r\nدر آندم كه آن يكه‌تاز دلير * براند از ميان آن سپاه شرير\r\nچو شيرى دمان خشمگين حمله‌ور * تو از ترس با خاطرى پرشرر\r\nز من چاره مىخواستى و مفرّ * ز چنگال حيدر شه حيّه در\r\nببستى در آندم تو عهد و قرار * تفو بر تو و عهدت اى نابكار\r\nكه چون شاهد ملكت آمد ببر * مسخر شدت مملكت سربسر\r\nمرا نيمى از آنچه عايد شود * ببخشايى از جنس و نوع و عدد\r\nبر اين سيره من حيله‌ها ساختم * به تدبير اين امر پرداختم \r\n\r\n","description":"","footnote":"","page_name":" 168 ","page_number":180},
  {"content":"\r\n\r\n نمودم عيان عورتم بىدرنگ * بدادم تن اندر چنين عار و ننگ\r\nشه اوليا از حيا رخ بتافت * دل بىقرار تو آرام يافت\r\nپس از آن همه ترس و لرز شديد * تو را طالع عز و مكنت دميد\r\nچو بر اوج عزت شدى مستقر * تو را عهد و پيمان برفت از نظر\r\nبه اغيار دادى عطاى زياد * ولى يار خود را ببردى ز ياد\r\nبدادى به عبد الملك مصر را * نمودى در اين كار بر من جفا\r\nبهر حال اكنون كه مصر از منست * به وصلش دلم راحت و ايمن است\r\nنما از خراجش تو صرف نظر * ز تكرار اين گفتگو درگذر\r\nتو را گر به مصر است چشم اميد * ز بام تو مرغ تمنّا پريد\r\nو گرنه كنم آنچه ناكردنى است * بگويم هرآنچه كه ناگفتنى است\r\nبرانگيزم از مصر خيل و سپاه * كنم روزگار ترا بس تباه\r\nدل خلق بر تو دگرگون كنم * حجاب غرور از ميان بركنم\r\nكنم خلق را آگه از حال تو * برآرم ز بن نخل آمال تو\r\nعيان سازم اين نكتهء نغز را * برون آرم از پوست اين مغز را\r\nكه از منصب امرة المؤمنين * تو دورى تو را نيست حقى چنين\r\nخلافت كجا و تو اندر كجا ! * چه نسبت بود بين ارض و سماء\r\nمعاويه آن عنصر جاهلى * نباشد قرين با علىّ ولىّ\r\nخلاصه ، معاويه اين را بدان * نباشى تو از مكر من در امان\r\nمپندار كاكنون شدى كامياب * دگر نيست با عمرو عاصت حساب\r\nمنم اشتر پيش‌آهنگ تو * به گردن مرا هست آن زنگ تو\r\nچو جنبد سرم زنگ آرد صدا * ازين زنگ سنگت شود برملا \r\nپس از آنكه اين ابيات به سمع معاويه رسيد ، ديگر متعرض او نشد ! !\r\n\r\n","description":"","footnote":"","page_name":" 169 ","page_number":181},
  {"content":"\r\n\r\n\r\nپيرامون شعر\r\nاين قصيده ، به نام جلجليّة ناميده شده است كه عمرو بن عاص در جواب نامهء معاوية بن ابى سفيان سروده است نامهء معاويه مربوط به مطالبهء خراج مصر از عمرو بن عاص بود و مورد مؤاخذه قرار گرفته كه خراج را ارسال ننموده است .\r\nدو نسخه از اين قصيده ، در دو مجموعه در كتابخانهء خديوى مصر موجود است و در ج 4 ص 314 فهرست چاپى كتابخانهء مزبور ضبط شده است و ابن ابى الحديد قطعه‌اى از آن را روايت نموده « 1 » و اضافه نموده كه اين تكه از قصيده را به خط ابى زكريا ، يحيى بن على خطيب تبريزى « 2 » ( م 502 ) يافته است .\r\nو اسحاقى گويد : معاويه نامه‌اى به اين مضمون به عمرو پسر عاص نوشت : نامه‌هايى مكرر مبنى بر مطالبهء خراج مصر به تو نوشتم و تو در جواب آن كوتاهى كرده و امتناع ورزيدى . اكنون براى آخرين بار مىنويسم كه بدون هيچ تأخيرى فورا خراج مصر را ارسال نما ، و السّلام .\r\nعمرو پسر عاص در جوابش قصيدهء جلجليه را فرستاد كه با اين ابيات شروع مىشود : « 3 »\r\n معاوية الفضل لا تنس لى * و عن نهج الحق لا تعدل\r\nنسيت احتيالى فى جلّق * على اهلها يوم لبس الحلى ؟\r\nو قد أقبلوا زمرا يهرعون * و يأتون كالبقر المهّل \r\nو باز از جملهء ابيات مزبور اين است :\r\n و لولاي كنت كمثل النساء * تعاف الخروج من المنزل\r\nنسيت محاورة الاشعرى * و نحن على دومة الجندل \r\n\r\n\r\n","description":"","footnote":"\r\n( 1 ) . شرح نهج البلاغة : 2 / 522 .\r\n( 2 ) . لغت‌شناس و نحوى بزرگ ، ابن الناصر گويد : در بيان راستگو و داراى مصنفات بسيارى است . همچنين ابن كثير شرح حال او را آورده است . تاريخ ابن كثير : 12 / 171 .\r\n( 3 ) . لطائف اخبار الدول 41 .\r\n","page_name":" 170 ","page_number":182},
  {"content":"\r\n\r\n و ألعقته عسلا باردا * و أمزجت ذلك بالحنظل « 1 »\r\nألين فيطمع فى جانبى * و سهمى قد غاب في المفصل\r\nو أخلعتها منه عن خدعة * كخلع النعال من الارجل\r\nو ألبستها فيك لما عجزت * كلبس الخواتيم في الانمل \r\nو باز از جملهء همان ابيات است :\r\n و لم تك و اللّه من اهلها * و ربّ المقام و لم تكمل\r\nو سيرت ذكرك فى الخافقين * كسير الجنوب مع الشمأل\r\nنصرناك من جهلنا يا بن هند * على البطل الأعظم الافضل\r\nو كنت و لم ترها في المنام * فزفّت اليك و لا مهر لى\r\nو حيث تركنا أعالى النفوس * نزلنا الى أسفل الارجل\r\nو كم قد سمعنا من المصطفى * وصايا مخصّصة في علىّ \r\nو باز در جملهء آن اشعار گفته :\r\n و ان كان بينكما نسبة * فأين الحسام من المنجل ؟\r\nو أين الثريّا و أين الثرى ؟ * و أين معاوية من عليّ ؟ \r\nشيخ محمّد ازهرى تمامى ابيات مذكوره را از تاريخ اسحاقى عينا نقل نموده فقط اين يك بيت را حذف كرده است :\r\n و حيث تركنا اعالى النفوس * نزلنا الى اسفل الارجل « 2 » \r\nو ابن شهر آشوب سيزده بيت از قصيدهء مزبور را ذكر نموده است . « 3 »\r\nو سيد نعمت اللّه جزائرى بيست بيت از آن را نقل كرده است . « 4 »\r\nو زنوزى در روضهء دوم از كتاب رياض الجنة خود تمامى قصيده را ذكر نموده و گفته :\r\n\r\n\r\n","description":"","footnote":"\r\n( 1 ) . در روايت خطيب تبريزى :\r\n فالمظه عسلا باردا * و أخبأ من تحته حنظلي \r\n( 2 ) . مغنى اللبيب : 1 / 82 .\r\n( 3 ) . المناقب : 3 / 106 .\r\n( 4 ) . الانوار النعمانية 43 .\r\n","page_name":" 171 ","page_number":183},
  {"content":"\r\n\r\nاين قصيده به مناسبت آخرين مصرع آن « و في عنقى علق الجلجل » به قصيدهء « جلجليه » ناميده شده است .\r\nسرايندهء روشن‌روان شيخ عباس زيورى بغدادى ، تمامى قصيدهء جلجليهء را تخميس كرده و من آن را در ديوان خطيش كه به قلم خود شاعر تصحيح شده ديده‌ام و تخميس زيورى در يكى از دو نسخهء موجود در كتابخانهء خديوى مصر موجود است .\r\n يَقُولُونَ بِأَفْواهِهِمْ ما لَيْسَ فِي قُلُوبِهِمْ وَ اللَّهُ أَعْلَمُ بِما يَكْتُمُونَ . \r\nبه زبان‌هايشان چيزهايى مىگويند كه قلوبشان بدان گواهى نمىدهد ، و خداوند به آنچه كه كتمان مىكنند آگاه‌تر است .\r\n\r\n","description":"","footnote":"","page_name":" 172 ","page_number":184},
  {"content":"\r\n\r\nمهمترين مصادرى كه شرح حال عمرو بن عاص در آن آمده عبارت است از :\r\nاسم كتاب اسم مؤلف\r\nصحيح بخارى\r\nسنن ابو داود\r\nسنن نسائى\r\nالسيرة النبويه ابن هشام\r\nالمعارف ابن قتيبه\r\nالمحاسن و الأضداد جاحظ\r\nالانساب ابو عبيدة\r\nبلاغات النساء ابن ابى طاهر\r\nالمثالب كلبى\r\nالامتاع و المؤانسة ابو حيان\r\nالطبقات ابن سعد\r\nمروج الذهب مسعودى\r\nالمحاسن و المساوى بيهقى\r\nتاريخ الامم طبرى\r\nربيع الابرار زمخشرى\r\nتفسير كبير فخر رازى\r\nشرح نهج البلاغه ابن ابى الحديد\r\nالبداية و النهاية ابن كثير\r\nالتذكرة سبط ابن جوزى\r\nالسيرة النبوية الحلبى\r\nنور الابصار شبلنجى\r\nجمهرة الرسائل احمد زكىّ\r\nصحيح مسلم\r\nسنن ترمذى\r\nكتاب تاريخ سليم بن قيس\r\nعيون الاخبار ابن قتيبه\r\nالامامة و السياسة ابن قتيبه\r\nالبيان و التبيين\r\nانساب الاشراف بلاذرى\r\nالكامل مبرّد\r\nالتاريخ يعقوبى\r\nالاغانى ابو الفرج\r\nالعقد الفريد ابن عبدربّه\r\nالمستدرك حاكم نيشابورى\r\nالاستيعاب ابن عبد البر\r\nتاريخ الشام ابن عساكر\r\nالخصايص وطواط\r\nالترغيب و الترهيب منذرى\r\nكامل ابن اثير\r\nتمييز الحديث ابن الديبع\r\nثمرات الاوراق ابن الحجّة\r\nروض المناظر ابن شحنه\r\nجمهرة الخطب احمد زكى\r\nدايرة المعارف فريد وجدى\r\n\r\n","description":"","footnote":"","page_name":" 173 ","page_number":185},
  {"content":"\r\n\r\n\r\nشاعر را بشناسيم\r\nعمرو ، پسر عاص ، پسر وائل ، پسر هاشم ، پسر سعيد ، پسر سهم ، پسر عمرو ، پسر هصيص ، پسر كعب ، پسر لوىّ قرشى ، ابو محمّد و ابو عبد اللّه مىباشد .\r\nوى از پنج نفرى است كه به تيزهوشى مشهور بودند . هرفتنه‌اى از او آغاز مىشد و به دو سرانجام مىگرفت ! در شر و فساد و دروغسازى و فتنه‌انگيزى مسلّط و وارد و بدين صفات ، مشهور همگان بود و كتب و تاريخ گوياى اين احوالند . اگر بخواهيد عنان سخن را در زمينه‌هاى فجور و نابكارى رها كرده راه افراط را پيش گيريد ، كافى است كه داستان اين شخص را در نظر گيريد ، چنان كه در سخنان صحابهء نخستين خواهيد ديد ، چه اين عنصر فاسد و فرومايه و پست و بداصل ، در كردار و رفتارش جز پليدى و نابكارى و جور وجود نداشته ! ! و درخور هرگونه نكوهش مىباشد . شرح احوالش از چند نظر جاى بررسى و تحقيق مىباشد .\r\n\r\nنسبش\r\nپدر او كسى است كه صريح قرآن او را ابتر لقب داده است .  إِنَّ شانِئَكَ هُوَ الْأَبْتَرُ .  « 1 » و عقيده و گفتار بسيارى از مفسرين و علماء ، مؤيد اين معنى است « 2 » . هرچند كه در بعضى از تفاسير اين لقب ( ابتر و بلا عقب بودن ) بين عاص ، ابو جهل ، ابو لهب و عقبة بن ابى معيط و جز آنها مردّد مانده ؛ ولى حق مطلب همان است كه فخر رازى بيان كرده و گويد :\r\nتمامى نامبردگان رسول خدا صلّى اللّه عليه و آله را نكوهش كرده‌اند منتهى عاص بن وائل ( پدر عمرو ) بيش از همهء آنها در اهانت و سرزنش رسول خدا صلّى اللّه عليه و آله دم زده و آن جناب را نكوهش نموده است .\r\nو آيه هرچند كه همهء نامبردگان را شامل مىشود ولى شمول آيه به اين لعين مؤكد و مخصوص مىباشد . لذا مشهور در بين مفسرين اين شده كه مراد از ابتر عمرو بن عاص\r\n\r\n\r\n","description":"","footnote":"\r\n( 1 ) . كوثر 108 / 3 ، هرآينه نكوهش‌كنندهء تو ابتر و بلاعقب است .\r\n( 2 ) . طبقات ، ابن سعد : 1 / 151 ؛ المعارف ، ابن قتيبه 124 ؛ تاريخ ، ابن عساكر : 7 / 330 .\r\n","page_name":" 174 ","page_number":186},
  {"content":"\r\n\r\nاست !\r\nفخر رازى گويد : روايت است كه عاص بن وائل پيوسته مىگفت : همانا محمّد صلّى اللّه عليه و آله ابتر است و پسرى ندارد كه جانشين او باشد و اگر از دنيا برود به زودى از خاطره‌ها محو گشته يادى از او نمىرود و شما ( كفار قريش ) از دست او آسوده خواهيد شد . اين سخنان ، هنگامى گفته شد كه عبد اللّه فرزند پيامبر خدا ( پسر خديجه ) ، درگذشته بود . « 1 » و در اين سخن ابن عبّاس ، مقاتل ، كلبى و همهء اهل تفسير متفقند .\r\nو باز بعد از اقوال ديگران گويد : شايد كه عاصل بن وائل بيش از ساير نكوهش كنندگان اين ماجرا را تكرار مىنموده است ( كه پيامبر ابتر است ) و به همين جهت رواياتى كه آيه را مربوط به عاص بن وائل مىداند ، اشتهار يافته است . « 2 »\r\nتابعى بزرگوار ، سليم بن قيس هلالى در كتاب خود روايت كند ؛ كه اين آيه دربارهء شخص نامبرده نازل شده ، چه او يكى از سرزنش‌كنندگان رسول خدا صلّى اللّه عليه و آله بود و هنگامى كه ابراهيم فرزند رسول خدا صلّى اللّه عليه و آله درگذشت ، گفت : همانا محمّد ابتر شد و امير مؤمنان عليه السّلام عاص بن وائل را با همين نسبت در اشعار خود ياد نموده است آنجا كه فرمايد :\r\n ان يقرفوا وصيّه و الأبترا * شأني الرسول و اللعين الأخزرا « 3 » \r\nو عمار بن ياسر ، و عبد اللّه بن جعفر در ضمن سخنانشان كه خواهد آمد ، عاص بن وائل را در روز صفّين با همين صفت ياد كرده‌اند . بنابراين وى ابتر پسر ابتر است و امير مؤمنان هم او را با همين وصف در نامه‌اى كه خواهد آمد مخاطبش ساخته و چنين فرموده : از بندهء خدا امير المؤمنين به ابتر پسر ابتر عمرو بن عاص ، نكوهش‌كنندهء محمّد و خاندانش ؛ در زمان جاهليّت و اسلام .\r\nآيهء كريمهء مذكور ، به ما مىفهماند كه هرفرزندى به عاص نسبت داده شده حلال زاده نيست و از همين‌جا فضيلت عمرو از ناحيهء نسب معلوم خواهد شد و اضافه بر اين\r\n\r\n\r\n","description":"","footnote":"\r\n( 1 ) . تفسير ، فخر رازى : 8 / 503 .\r\n( 2 ) . همان : 8 / 504 .\r\n( 3 ) . ترجمه و شرح اين بيت در ضمن قصيدهء حضرت كه خواهد آمد ذكر مىشود .\r\n","page_name":" 175 ","page_number":187},
  {"content":"\r\n\r\nداستان مادر او ليلا عنزيّه جلانيّة است كه در شهر مكّه ، مشهورترين زناكاران و ارزان‌ترين فاحشه‌ها بود !\r\nو پس از آنكه عمرو از او متولد شد ، پنج نفر از كسانى كه با او همبستر شده بودند ادعاى فرزندى عمرو نمودند ؛ ولى ليلى فرزند را به عاص ملحق نمود چه عمرو به عاص بيشتر از كسان ديگر شباهت داشت و عاص به ليلى بيشتر از ديگران پول مىداد . اين داستان را ، اروى دختر حارث بن عبد المطلب هنگامى كه بر معاويه والد شد ذكر نموده است . معاويه پس از خوشامد گفتن و احوال‌پرسى از وى پرسيد كه بعد از ما حال تو چون بود ؟ اروى گفت : اى برادرزادهء من ! تو هرآينه در قبال نعمت ناسپاسى كردى ! و در دوستى و رفاقت با پسر عمّت بدرفتارى نمودى ! و خود را به غير نام خود ناميدى ! و امرى را كه حقّ تو نبود به دست گرفتى ، چه تو و پدرانت هيچ‌گونه سابقهء خدمت نسبت به اسلام نداريد ! ابتدا آنچه را كه محمّد آورد انكار نموده و كافر شديد ؛ در نتيجه خداوند شما را منكوب و هلاك فرمود و روى خلق را از شما برگرداند تا اينكه حق به اهلش رسيد و سخن خداوند برترى يافت و پيغمبر ما محمّد صلّى اللّه عليه و آله به‌رغم مشركين بر دشمنان نصرت و پيروزى يافت . ما خاندان نبوت ، از جهت بهره‌مندى از دين و قدر و منزلت بر خلق برترى و بزرگى جستيم تا آنكه خداوند پيامبر خود را بعد از زدوده شدن نسبت‌هاى ناروا از او به ديگر سراى برد ؛ و درجه‌اش را بلند فرمود و پسنديده و بزرگوارش داشت .\r\nبعد از درگذشت پيامبر ، ما خاندان او در ميان شما به منزلهء قوم موسى در دست فرعونيان درآمديم كه اولادشان را مىكشتند و زنانشان را به اسيرى مىبردند ! و پسر عمّ رسول خدا بعد از وفات حضرت چون هارون شد در دوران جدائيش از موسى ! آنگاه كه هارون از قوم خود شكوه به موسى برد و گفت : اى پسر مادرم ! اين قوم در غياب تو ، مرا خوار و زبون شمردند و نزديك بود مرا بكشند . در نتيجهء ( جفاكارى شما ) بعد از رسول خدا صلّى اللّه عليه و آله پراكندگى ما جمع نشد و دشوارىهايمان آسان نگشت ، ولى ( بدانيد ) كه سرانجام امر ما بهشت است و سرانجام شما آتش .\r\nدر اين هنگام عمرو بن عاص به اروى گفت : اى پيره‌زن گمراه ! سخن كوتاه كن ! و\r\n\r\n","description":"","footnote":"","page_name":" 176 ","page_number":188},
  {"content":"\r\n\r\nچشم به زير افكن . در جوابش گفت : اى بىمادر ! تو كيستى ؟ گفت : من عمرو بن عاصم .\r\nاروى به او گفت : اى پسر زن زناكار ! تو سخن مىگويى در حالى كه مادرت مشهورترين زن زناكار مكّه بود ؛ حريص به زنا دادن و اجرت گرفتن از مردان ! به جايت بنشين و رسوايى و زبونيت را به ياد آر ! و به پستى و بىپدرى خود بينديش ؛ به خدا قسم ، تو در ميان قريش اصل و حسبى ندارى و بىآبرو هستى ! تو همانى كه شش نفر از مردان قريش ترا ادّعا نمودند . « 1 » حقيقت حال از مادرت سؤال شد . در جواب گفت : تمامى آن مردان با من همبستر شده بودند حال ببينيد اين فرزند به كدام يك از آنها شبيه‌تر است به همانش ملحق سازيد و چون تو ( عمرو ) به عاص بيشتر شباهت داشتى ناچار به او ملحق شدى .\r\nمن مادر ترا در شهر مكّه با هرمرد نابكار و بردهء ناپاك و زناكار ديدم ، تو به دنبال آنها باشى كه به آنها شبيه‌ترى . « 2 »\r\nحضرت امام حسن عليه السّلام در مجلسى كه معاويه و گروهى ديگر حاضر بودند به عمرو فرمود : امّا تو ، اى پسر عاص ! نسبتت مشترك است ، چه مادرت ترا از راه زنا و فجور بزاييد و چهار نفر از قريش دعوى فرزندى ترا داشتند . « 3 »\r\nو بالاخره فرومايه‌ترين آنها از حيث اصل و نسب و پست‌ترين آنها از حيث رتبه و مقام بر همه غالب آمد همان كسى كه به‌پا خواست و گفت : من ، نكوهش‌كنندهء محمّدم كه او را به نداشتن فرزند و بىعقب بودن سرزنشش نمودم و خداوند در حق او نازل فرمود آنچه را كه نازل فرمود . « 4 »\r\n\r\n\r\n","description":"","footnote":"\r\n( 1 ) . در العقد الفريد و روض المناظر مدعيان فرزندى عمرو را پنج نفر ذكر كرده‌اند .\r\n( 2 ) . ر ك : بلاغات النساء 27 ؛ العقد الفريد : 1 / 164 ؛ روض المناظر : 8 / 4 ؛ ثمرات الاوراق 1 / 132 ؛ دائرة المعارف ، فريد وجدى 1 / 215 ؛ جمهرة الخطب : 2 / 363 .\r\n( 3 ) . در كلام كلبى و سبط بن جوزى پنج نفر مذكور است .\r\n( 4 ) . اين جمله را ، از سخنان مشتمل بر هجو و نكوهش طولانى كه بين امام حسن عليه السّلام و عمرو بن عاص ، وليد بن عقبه ، عتبة بن ابى سفيان ، و مغيرة بن شعبه در مجلس معاويه رخ داده است اخذ نموده‌ايم و ابن ابى الحديد آن را از كتاب مفاخرات تأليف زبير بن به كار در شرح نهج البلاغة : 2 / 101 آورده و سبط بن جوزى در تذكره 114 نقل نموده است .\r\n","page_name":" 177 ","page_number":189},
  {"content":"\r\n\r\nو ابو منذر هشام كلبى ( م 206 يا 204 ) در كتاب خود مثالب العرب كه در نزد ما موجود است ؛ مادر عمرو را در شمار كسانى آورده كه به زناشويى طبق روش عهد جاهليت عمل مىكرد . « 1 » و در قسمتى از كتاب خود ، كه زنان بىعفّت و مشهورهء صاحب پرچم را نامى مىبرد ، گويد : امّا نابغه ، مادر عمرو بن عاص در ميان طوايف مكّه يكى از زنان زناكار شمرده مىشد ، او با دخترانى چند كه همراهش بودند به مكّه آمد ، عاص بن وائل با تعدادى از قريش عهد جاهليت كه آنان ابو لهب ، اميّة بن خلف ، هشام بن مغيره و ابو سفيان بن حرب بودند . در يك زمان با او همبستر شدند و در نتيجهء آن مقاربت‌ها ، عمرو به وجود آمد !\r\nبعد از تولد عمرو ، با يكديگر بر سر فرزندى عمرو در ستيز شدند و هريك مدعى فرزندى عمرو بودند ! سپس سه تن از آنان از ادعاى خود دست كشيدند و عاص بن وائل و ابو سفيان بن حرب بر ادعاى خود پافشارى نمودند . ابو سفيان مىگفت : به خدا قسم من او را در مادرش گذاردم و عاص ادّعا مىكرد : نه ، چنين نبود ، او فرزند من است و بالاخره داورى را به مادر عمرو واگذار كردند و او عمرو را به عاص نسبت داد و پس از گذشت اين جريان از آن زن سؤال شد ترا چه چيز به اين امر واداشت كه عمرو را فرزند عاص معرفى كردى در حالى كه ابو سفيان از عاص شريف‌تر بود ؟ ! گفت : عاص متكفل مخارج دخترانم بود ، و اگر عمرو را به ابو سفيان نسبت مىدادم از انفاق عاص محروم مىماندم و زندگانى برايم مشكل مىشد . خود عمرو بن عاص معتقد است كه مادر او زنى از عنزة بن اسد بن ربيعة بوده است .\r\nمردان زناكار مكّه ، كه شهرتى يافته بودند گروهى كه نام برده شد به اضافهء اميّة بن عبد شمس ، عبد الرحمن بن الحكم بن ابى العاص برادر مروان بن حكم ، و عتبة بن ابى سفيان برادر معاويه و عقبة بن ابى معيط بودند . « 2 »\r\nكلبى عمرو را ، در باب زنازادگان ( از كتاب خود ) در ضمن زنازادگان عهد جاهليت به\r\n\r\n\r\n","description":"","footnote":"\r\n( 1 ) . به نزديكى روش نكاح جاهليت را توضيح مىدهيم .\r\n( 2 ) . تذكره ، سبط ابن جوزى به نقل از مثالب العرب 117 .\r\n","page_name":" 178 ","page_number":190},
  {"content":"\r\n\r\nشمار آورده و از قول هيثم گويد : از جملهء زنازادگان عمرو بن عاص است و مادر او نابغهء حبشيه است و خواهر عمرو ارينب است كه به عفيف بن ابى العاص نسبت مىدادند ! كه دربارهء او عثمان به عمرو گفت : اى عمرو ! خواهر تو منسوب به كيست ؟ گفت : به عفيف بن ابى العاص . عثمان گفت : راست گفتى .\r\nو ابو عبيده ، معمر بن مثنّى ( م 209 يا 211 ) در كتاب الانساب روايت نموده كه در روز ولادت عمرو دو نفر بر سر او در ستيز شدند ؛ ابو سفيان ، و عاص ، به آنها گفته شد كه مادر او در اين‌باره داورى كند . مادر گفت : عمرو از عاص بن وائل است . ابو سفيان گفت : من هيچ‌گونه شك و ترديدى ندارم كه او را من در رحم مادرش نهاده‌ام ، ولى مادر عمرو ، جانب ابو سفيان را نگرفت و همچنان نسبتش را به عاص مىداد . به او گفته شد كه :\r\nابو سفيان از حيث نسب اشرف از عاص است . گفت : درست است ولى عاص بن وائل مال و نفقهء بيشترى به من بخشيده و ابو سفيان مرد بخيلى است . و به همين مناسبت و براى تلافىكردن نسبت ابتر به رسول خدا صلّى اللّه عليه و آله ، حسان بن ثابت ، عمرو بن عاص را هجو و نكوهش نموده است ، به اين اشعار :\r\n- اى عمرو ! بدون شك پدر تو ابو سفيان است به جهت اينكه نشانه‌هاى واضحى از او در توست .\r\n- پس اگر مىخواهى فخرى پيدا كنى ، به وجود او فخر كن نه به عاص پسر وائل آن زشت نكوهيده ،\r\n- مادرت بدين جهت ترا به عاص نسبت داد كه از بذل و بخشش او برخوردار بود و هم بدان چشم دوخته بود .\r\n- پس هرگاه مردم در تشخيص زنازادگان گرد هم آمدند تو اى عمرو نسبت خود را آشكار كن . « 1 »\r\nو زمخشرى در ربيع الابرار گويد : نابغه ، مادر عمرو بن عاص كنيز مردى بود از قبيلهء عنزه ، كه اسير شد و عبد اللّه بن جدعان تيمى در مكّه او را خريد و او زنى زناكار بود ؛ و\r\n\r\n\r\n","description":"","footnote":"\r\n( 1 ) . شرح ، ابن ابى الحديد : 2 / 101 .\r\n","page_name":" 179 ","page_number":191},
  {"content":"\r\n\r\nبعد از اين سخن نظير سخن اولى كلبى را ذكر نموده و ابياتى كه ذكر شد به ابو سفيان حارث بن عبد المطلب نسبت مىدهد و گويد : هزار درهم جايزه قرار داده شد براى كسى كه از عمرو بن عاص وضع مادرش را كه بدنام بود سؤال نمايد ، هنگامى كه عمرو بن عاص فرمانده مصر بود ، آن مرد به نزدش رفت و گفت : آمده‌ام تا نسبت به مادر فرمانده معرفت پيدا كنم . عمرو گفت : آرى ، او زنى از قبيلهء عنزه منسوب به بنى جلان بود ، نامش ليلى و لقبش نابغه بود ، حال برو پاداشى كه برايت تعيين شده بگير ! « 1 »\r\nحلبى در كتاب خود « 2 » در باب نكاح زناكاران و نكاح جمع ، كه در زمان جاهليت از اقسام زناشويى محسوب مىشد ، گويد : نكاح زناكاران چنين معمول بوده كه گروهى با زن زناكار يكى پس از ديگرى همبستر مىشدند و اگر آن زن باردار مىشد بعد از وضع حمل بچه به كسى ملحق مىشد كه شبيه‌تر به او باشد . و نكاح جمع چنين بوده كه جمعى كمتر از ده نفر با زنى زناكار از آن سرى كه پرچم داشتند همبستر مىشدند و چون باردار مىگشت و وضع حمل مىنمود و چند شب از آن مىگذشت آن جمعى را كه با او همبستر شده بودند ، مىطلبيد و آنها هم مجبور به آمدن بودند و نزد آن زن جمع مىشدند . سپس رو مىكرد به آن جمع و مىگفت : شما همگى از عملى كه با من انجام داده‌ايد ، مطلعيد ؛ اكنون من فرزندى به‌وجود آورده‌ام . بعد به هريك از حاضرين كه علاقمند بود خطاب مىكرد : اى فلان ! اين فرزند از آن تو است و در نتيجه نوزاد ملحق به او مىشد و او هم حق امتناع نداشت ولو هيچگونه شباهتى به نوزاد نداشته باشد و يا شباهتش از ديگران كمتر باشد ؛ روى اين حساب احتمال مىرود كه مادر عمرو بن عاص از اين دسته بوده است . اين احتمال بدين جهت است كه گفته شده : چهار نفر با او همبستر شده‌اند ؛ عاص ، ابو لهب ، اميه ، و ابو سفيان و هريك از آنها ادعا كرد كه عمرو فرزند من است ، ولى نابغه عمرو را به عاص ملحق نمود چون او مخارج دخترانش را عهده‌دار بود و مىشود كه مادر عمرو را از دستهء اوّل زناكاران شمرد به دليل اينكه گفته\r\n\r\n\r\n","description":"","footnote":"\r\n( 1 ) . الكامل مبرد ؛ عيون الاخبار ، ابن قتيبه : 1 / 284 ؛ الاستيعاب ، ابن عبد البر ؛ شرح نهج البلاغة : 2 / 100 ؛ جمهرة الخطيب : 2 / 19 .\r\n( 2 ) . السيرة الحلبية : 1 / 46 .\r\n","page_name":" 180 ","page_number":192},
  {"content":"\r\n\r\nشده : عمرو چون از همه بيشتر به عاص شباهت داشت به او ملحق شد .\r\nو پيوسته عمرو به اين سبب مورد سرزنش واقع مىشد ، على ، عثمان ، حسن ، عمّار بن ياسر و جز ايشان از صحابه او را به اين امر سرزنش مىنمودند كه كيفيت اين سرزنش در داستان قتل عثمان كه در بحث ساختمان مسجد مدينه ذكر شده خواهد آمد . « 1 »\r\n\r\nعبد اللّه بن جعفر و عمرو\r\nحافظ بن عساكر روايت نموده كه عمرو بن عاص در مجلس معاويه به عبد اللّه بن جعفر از راه تحقير گفت : اى پسر جعفر ! عبد اللّه در جواب گفت : تو مرا به جعفر نسبت دادى كه نه زنازاده‌ام و نه ابتر و سپس از او روى گرداند و اين دو شعر را بخواند :\r\n- تو ، در نيمروز با تيرگى كه دارى متعرّض خورشيد شدى تا مانع تابش آن گردى .\r\n- به اختيار و رضا كافر شدى و سپس از ترس ايمان آوردى ، كينه و دشمنيت نسبت به ما ، خود بر اين ادّعا ، گواه است . « 2 »\r\n\r\nعبد اللّه [ بن ابى سفيان 
  ] و عمرو\r\nهمو آورده : عبد اللّه بن ابى سفيان بن الحارث بن عبد المطلب الهاشمى به نزد معاويه آمد و عمرو بن عاص هم آنجا بود خدمتكارى از معاويه اجازه خواست و گفت : عبد اللّه اجازهء ملاقات مىخواهد . معاويه گفت : بگو بيايد . عمرو به معاويه گفت : كسى را اذن ملاقات دادى كه دائما به لهو و لعب مشغول است و مجالس طرب و خوانندگى تشكيل مىدهد و نسبت به كنيزكان ماهر و خواننده علاقمند است و از جنگ و جهاد روگردان ، بذله‌گو و شوخ است و بسيار هم خودخواه . عبد اللّه كه اين همه نكوهش را از عمرو شنيد در جوابش گفت : اى عمرو ! تو دروغ مىگويى و آنچه به من نسبت دادى اوصافى است\r\n\r\n\r\n","description":"","footnote":"\r\n( 1 ) . السيرة الحلبية : 2 / 88 - 72 كه قتل عثمان در بحث ساختمان مسجد آمده ولى اشاره به آنچه در اينجا وعده داده در آنجا نيست .\r\n( 2 ) . تاريخ شام ، ابن عساكر : 7 / 330 .\r\n","page_name":" 181 ","page_number":193},
  {"content":"\r\n\r\nكه در تو موجود است . چنين نيست كه تو مىگويى . عبد اللّه مردى است هميشه به ياد خدا و در مقابل محنت و بلا سپاسگزار حق است . از ستم و ناروا رو گردان ، آقاست و بزرگوار و صاحب كرامت و بااخلاص و بخشنده‌اى است بردبار . اگر كارى انجام دهد مقرون به صحت است و اگر از او تقاضايى شود اجابت مىكند در تنگى و ترس قرار ندارد ؛ و عيبجو نيست و خداوند دربارهء او چنين خواسته است ؛ مانند شير بىباك و دلير است و داراى حسب و نسب بزرگى است و زنازاده و پست نيست و مانند كسى نيست كه اشرار قريش در ادّعاى فرزنديش ، با يكديگر نزاع كنند و در آخر امر ، پست‌ترين آنها كه شغلش كشتن گاو و گوسفند است بر ديگران غلبه كرد ؛ و خود را به قريش چسباند . بين دو قبيله آشكار شد مانند نوزادى كه بين دو گهواره و خوابگاه افتاده باشد . نسبت او به قريش نه به گونه‌اى است كه او را پذيرفته باشند و نه هنگامى كه آن قبيله دور شود فقدان او حس مىگردد . كاش مىدانستم كه تو ( عمرو ) با كدام حسب در ميدان نبرد ( اشراف ) آمده‌اى ؟ يا با كدام سابقهء ( روشن ) متعرّض مردان گشته‌اى ؟ آيا با شخصيتى كه دارى ؟ ! در حالى كه او همان پست و سست‌عنصر و فرومايه و بىپدرى ! يا مىدانستم نسبت خود را به چه كسى مىرسانى ؟ در صورتى كه در بين قريش در خطاكارى و سفاهت و پستى مشهورى ! از شرف و عظمت دورهء جاهليت بىبهره‌اى و در اسلام هم نه داراى سبقتى هستى و نه نامى ! ! جز اينكه تو هميشه به غير زبان خود سخن مىگويى و با نيروى ديگرى حركت مىكنى ! ! به خدا سوگند ، اگر همچنان كه به كفتار پوزبند مىزنند ؛ معاويه به تو پوزبند مىزد تا دهانت به بدگويى قريش باز نشود ، هرآينه بنيان تسلط او استوارتر و اطراف امورش جمع‌تر مىشد ! چه آنكه تو با قريش همسر و همطراز نيستى و ترا چه رسد كه نسبت به شخصيت‌هاى قريش متعرّض شوى ؟ !\r\nعمرو خواست كه به مقابل برخيزد و جواب گويد ، ولى معاويه به او گفت : ترا به خدا سوگند مىدهم كه دم فروبندى ! عمرو تقاضا كرد كه سخنان عبد اللّه را جواب گويد و از خود دفاع كند ، چه عبد اللّه در نكوهش او از هيچ‌چيز فروگذار نكرد ! معاويه گفت : امّا در\r\n\r\n","description":"","footnote":"","page_name":" 182 ","page_number":194},
  {"content":"\r\n\r\nاين مجلس از پاسخگويى خوددارى كن و شكيبا باش . « 1 »\r\n\r\nاسلام عمرو\r\nما ، بعد از اينكه تمام خصوصيات زندگى عمرو را دريابيم يقين مىكنيم كه اصلا متدين به دين اسلام نشده و تنها امرى كه باعث شده كه او تظاهر به اسلام كند ، جريانى است كه در حبشه پيش‌آمد . او به همراهى عمارة بن وليد براى دستگيرى جعفر بن ابى طالب و ياران او كه فرستادگان پيامبر بودند به حبشه رفت . در آنجا اخبارى به او رسيد كه مبين پيشروى اسلام و گرويدن مردم به حضرت رسول صلّى اللّه عليه و آله بود و از طرفى برخوردى كه با نجاشى ( پادشاه حبشه ) داشت ، طورى شد كه افكار او را دگرگون ساخت ! نجاشى به او گفت : آيا مقصود تو اين است كه من فرستادهء مردى را كه چون موسى است و ناموس اكبر ( جبرئيل ) بر او نازل مىشود ، به تو تسليم نمايم تا او را به قتل برسانى ؟ ! عمرو از روى اعجاب گفت : اى پادشاه ! آيا او چنين است ؟ نجاشى گفت : واى بر تو اى عمرو ؛ از من بپذير و از آن پيامبر پيروى نما ؛ زيرا به خدا قسم او بر حق است و به طور حتم بر مخالفين خود غلبه خواهد نمود چنان كه موسى بر فرعونيان و سپاهيان او غلبه كرد . « 2 »\r\nاين جريان عمرو را واداشت كه به صاحب رسالت نزديك شود و در برابر او تسليم گردد و از حبشه به حجاز بازنگشت ، مگر به طمع اينكه به مقامى برسد يا از منافع اسلام بهره‌مند گردد و يا مىترسيد كه از غلبهء مسلمين به او گزندى برسد . حاصل آنكه در خلال مدت و زمانى كه اين شخص با مسلمين بود و تظاهر به اسلام مىكرد و به خاطر حفظ خود و گذران امر زندگيش با آنها سازش مىنمود . ما او را بر همان روحيه و عقيدهء روزگارى را مىشناسيم كه رسول خدا را در ضمن هفتاد شعر هجو نكوهش نمود و رسول خدا هم به تعداد اشعار همان قصيده او را لعن فرمود و او كسى است كه امير\r\n\r\n\r\n","description":"","footnote":"\r\n( 1 ) . تاريخ ، ابن عساكر : 7 / 438 و نيز ابن حجر در الاصابة : 6 / 320 به اين داستان اشاره كرده است .\r\n( 2 ) . سيره ، ابن هشام : 3 / 319 . و نيز تعدادى ديگر از كتب سير و كتب تاريخ .\r\n","page_name":" 183 ","page_number":195},
  {"content":"\r\n\r\nمؤمنان درباره‌اش فرموده : در چه زمانى عمرو دستيار فاسقين و دشمن مسلمين نبوده است ، آيا ممكن است كه مانند مادرش نباشد ؟ ! « 1 » آرى ، اين شخص مصداق كلام مولا است - كه خواهد آمد - حضرت مىفرمايد : به آن پروردگارى كه دانه را در زير خاك مىشكافد و مىروياند و خلايق را آفريده ؛ اينان اسلام نياورده‌اند بلكه تظاهر به اسلام نموده‌اند و كفرشان را پنهان داشتند تا آنگاه كه به ياران خود پيوستند و به همان اصل كفر و كينه‌توزى اولى كه با ما داشتند بازگشت نمودند ! !\r\nابن ابى الحديد گويد :\r\nشيخ ابو القاسم بلخى رحمه اللّه گفت‌وشنود بين معاويه و عمرو بن عاص را بدين شرح نقل نموده : معاويه به عمرو گفت : اى ابا عبد اللّه ! من اكراه دارم كه مردم دربارهء تو و اسلام آوردنت مىگويند كه براى اغراض دنيويّه بوده است . عمرو گفت : ما را واگذار ! شيخ گويد : اين جمله كنايه و بلكه تصريح به الحاد و كفر عمرو است و معنى آن اين است : اين سخن‌ها را واگذار كه اصل و اساسى ندارد و اعتقاد به آخرت و اينكه نبايد با غرض دنيوى معاوضه شود از خرافات است . « 2 »\r\nعمرو بن عاص از ابتدا ملحد بود و هيچگاه از الحاد و زندقه‌اش منصرف نشد و معاويه نيز مانند او است .\r\nو گويد : من از كتب متفرقه ، سخنان حكيمانه‌اش را نقل نموده‌ام كه نسبت به عمرو بن عاص داده شده و من آنها را پسنديده و نيكو يافتم و نقل نمودم چه ، من فضيلت هيچ‌كس را انكار نمىكنم ، هرچند كه از لحاظ دينى پسنديده نباشد ! « 3 » و از شيخ ابو عبد اللّه نقل كرده : اوّلين كسى كه قائل به ارجاء محض شد معاويه و عمرو بن عاص است ، اين دو چنين پنداشتند كه با وجود ايمان هيچ گناهى زيان نمىرساند ، و بر اين اساس هنگامى كه به او گفته شد : خودت مىدانى با چه كسى محاربه نمودى و آگاه چه گناهى مرتكب مىشوى ، در جواب گفت : اطمينان و وثوق به قول خداى تعالى يافتم كه مىفرمايد : ان اللّه\r\n\r\n\r\n","description":"","footnote":"\r\n( 1 ) . تذكرة خواص الامة 56 ؛ السيرة الحلبية و نيز برخى كتب تاريخ .\r\n( 2 ) . شرح نهج البلاغة : 1 / 137 .\r\n( 3 ) . همان 2 / 113 .\r\n","page_name":" 184 ","page_number":196},
  {"content":"\r\n\r\nيغفر الذنوب جميعا : خداوند همهء گناهان را مىبخشايد . « 1 »\r\nو گويد : امّا معاويه فاسقى بود مشهور به قلّت دين و انحراف از اسلام و همچنين كسانى كه او را پشتيبانى كردند از جمله عمرو بن عاص و ستمكاران اهل شام ، و افراد بىبندوبار و نادان صحرانشين و وحشى كه امر آنان بر هيچ‌كسى پوشيده نيست و اشخاصى بوده‌اند درخور محاربه و جنگ و ستيز با آنها . « 2 »\r\nدر اين زمينه سخنان بسيارى است كه در كتابهاى مورد اعتماد ذكر شده كه شخصيت ! اين مرد را در مقابل خواننده نمايان مىسازد و روحيّات و حقيقت وجود او را و تمامى نقاط عيب و ضعفش را نمودار مىنمايد اينك نمونه‌اى از آن سخنان :\r\n\r\n1 - سخن پيامبر خدا\r\nزيد بن ارقم بر معاويه وارد شد ، عمرو بن عاص را با او بر يك تخت نشسته ديد چون اين را ديد خود را در بين آن دو قرار داد . عمرو بن عاص به او گفت : جاى ديگرى نيافتى كه آمدى اتصال مرا به امير المؤمنين قطع كردى ؟ !\r\nزيد در جواب گفت : رسول خدا به جنگى رفته بود و شما نيز با آن حضرت بوديد ، چون چشم رسول خدا شما را با هم ديد نظر تندى به سويتان افكند . روز دوم و سوم نيز چون شما را با هم ديد با همان نظر به شما نگاه كرد و در سومين روز فرمود : هرزمان كه معاويه را با عمرو بن عاص ديديد بينشان جدائى افكنيد ، زيرا اجتماع اين دو هرگز به خير نخواهد بود .\r\nابن مزاحم اين روايت را چنان كه ذكر شد آورده « 3 » و ابن عبد ربه اين داستان را از عبادة بن صامت روايت كرده و تصريح مىكند : رسول خدا اين سخن را در غزوهء تبوك فرموده و عبارتش چنين است : هرزمان آن دو را ( معاويه و عمرو بن عاص ) با هم يافتيد بين آنها جدايى افكنيد ، چه اين دو هيچ‌گاه بر امر نيك با هم جمع نمىشوند . « 4 »\r\n\r\n\r\n","description":"","footnote":"\r\n( 1 ) . همان 2 / 114 .\r\n( 2 ) . همان 2 / 179 .\r\n( 3 ) . صفين ، 112 .\r\n( 4 ) . العقد الفريد : 2 / 190 .\r\n","page_name":" 185 ","page_number":197},
  {"content":"\r\n\r\n\r\n2 - سخنان امير المؤمنين دربارهء عمرو بن عاص\r\nابو حيّان توحيدى روايت نموده است : شعبى گويد : عمرو بن عاص از على عليه السّلام ياد نمود و گفت : شخصى است شوخ و مزّاح ، چون اين سخن به على رسيد چنين فرمود :\r\nفرزند نابغه را ببيند كه پندارد من شوخ و بوالهوس و بيهوده‌سرا و بازيگرم ! ! چقدر دور است اين نسبت از من . چه ، ياد مرگ و انديشهء محشر و حساب مرا از تباهى و بيهوده گذرانى و بوالهوسى بازمىدارد ، و همين يادها كافى است كه چون بهترين واعظ ، انسان هوشيار را از صفات نكوهيده بازدارد ؛ همانا بدترين گفتار ، سخن دروغ است .\r\nعمرو ، هرگاه وعده‌اى دهد تخلّف مىكند ؛ و هرگاه سخن گويد ، دروغ مىگويد ، در روزگار سختى آمر است و ناهى و در آن هنگام كه شمشيرها به كار افتد بزرگترين نيرنگ و حيلهء او ، اين است كه سرين خود را بىدريغ عيان سازد ! ! « 1 »\r\nاين روايت را به همين لفظ شيخ طوسى از حافظ ابن عقده روايت نموده است « 2 » .\r\nسخن على عليه السّلام به روايت شريف رضى : شگفتا از پسر نابغه ! در ميان اهل شام شايع نموده كه من شوخ و مزّاحم ، و هرزه‌گو و بوالهوس . چه ناروا سخنى است ، در اين سخنش خود گناهكار است . بدترين سخن ، گفتار دروغ است ، او در گفتارش دروغگو است و در وعده‌اش تخلف مىنمايد ، اگر چيزى را بخواهد قسم مىدهد و اگر از او تقاضائى شود بخل مىورزد در عهد و پيمانش خيانت مىكند و بر امانت وفادار نيست ، در هنگام جنگ خوب فرماندهى است ! امّا همين كه شمشيرها به كار افتد و زدوخورد درگير شود ، بزرگترين نقشه و تدبيرش اين است كه عورت و سرين خود را بىدريغ نمايان سازد ! !\r\nبه خدا قسم ياد مرگ مرا از هرزه‌گويى و بازيگرى بازداشته ، ولى فراموشى از امر آخرت او را از گفتار حق بازمىدارد ؛ با معاويه بيعت نكرد تا اينكه با او شرط نمود كه از عوايد و ثروتى كه بدست مىآيد ، او را سهيم كند ! « 3 » .\r\n\r\n\r\n","description":"","footnote":"\r\n( 1 ) . الامتاع و المؤانسة : 3 / 183 .\r\n( 2 ) . امالى ، طوسى 82 .\r\n( 3 ) . نهج البلاغة : 1 / 145 .\r\n","page_name":" 186 ","page_number":198},
  {"content":"\r\n\r\nسخن على عليه السّلام به روايت ابن قتيبه : زيد بن وهب گويد : علىّ بن ابى طالب به من گفت :\r\nشگفتا از پسر نابغه ! مىپندارد كه من شوخ و مزّاح و هرزه‌درا و بيهوده‌سرايم ! وه چه نسبت ناروايى ! همانا بدترين گفتار ، سخن دروغ است . هنگامى كه چيزى طلب كند با قسم همراهش مىسازد و ابرام مىكند و زمانى كه از او چيزى تقاضا شود بخل مىورزد در هنگام جنگ مردى است سختگير و پرفرمان تا مادامى كه شمشيرها به كار نيفتاده ، ولى هنگامى كه زدوخورد درگير شود بزرگتر حيله و نيرنگش اين است كه خود را واژگون سازد و با آشكار ساختن سرين خود ؛ مانع از حملهء خلق شود . خدا او را پست و نابود سازد « 1 » .\r\nسخن على عليه السّلام به روايت ابن عبد ربه : در محضر علىّ بن ابى طالب سخن از عمرو بن عاص پيش‌آمد . حضرت دربارهء او چنين فرمود : شگفتا از پسر نابغه ! چنين پنداشته و شايع كرده كه من مزاح و هرزه‌درا و بوالهوسم ! وه چه نسبت ناروايى ! ! بدترين سخن دروغترين آن است ، همانا او هنگام درخواست ، ابرام مىكند و اگر از او چيزى تقاضا شود بخل مىورزد و هنگامى كه شرارهء جنگ زبانه كشد و شمشيرها به كار افتد همهء همّش اين است كه لباس خود را درآورد و با ظاهر ساختن سرين خود از حملهء جنگجويان جلوگيرى كند . خدا او را هلاك و نابود سازد !\r\n\r\n3 - سخنى ديگر از امير مؤمنان\r\nهنگامى كه مردم شام در جنگ صفين قرآنها را بر نيزه‌ها زدند و جنگجويان را به حكم قرآن دعوت نمودند على عليه السّلام فرمود : اى بندگان خدا ! من سزاوارترين كسى هستم كه كتاب خدا را پذيرفته‌ام امّا معاويه ، عمرو بن عاص ، ابن ابى معيط ، حبيب من مسلمه و ابن ابى سرح ، اينان نه اهل ديانتند و نه به قرآن اعتقادى دارند ، من آنها را بهتر از شما مىشناسم در وقت كودكيشان با آنها بوده‌ام و پس از آنكه به حدّ مردى رسيدند باز با آنها بوده‌ام در هنگام كودكى و مردى بدترين بودند !\r\n\r\n\r\n","description":"","footnote":"\r\n( 1 ) . عيون الاخبار : 1 / 164 .\r\n","page_name":" 187 ","page_number":199},
  {"content":"\r\n\r\nاين سخن ، ( دعوت او به حكم قرآن ) سخن حقى است كه از آن ارادهء باطل و ناروا شده ؛ به خدا قسم اينان قرآن را بلند نكرده‌اند ؛ اينان قرآن را نمىشناسند و بدان عمل نمىكنند و اينكه مىبينيد كه قرآنها را بر سر نيزه‌ها كرده‌اند ، جز مكر و حيله چيز ديگرى نيست « 1 » .\r\n\r\n4 - سخن ديگرى از على عليه السّلام\r\nابو عبد الرحمن مسعودى گويد : يونس بن ارقم بن عوف از مردى سالخورده از قبيلهء بكر بن وائل برايم روايت كرد : ما در جنگ صفين با على بوديم ، عمرو بن عاص تكه پاره‌اى سياه و مربع به سر نيزه‌اى كرد و بلند نمود ، گروهى گفتند كه اين رايتى است كه رسول خدا صلّى اللّه عليه و آله براى او ترتيب داده و اين مطلب بين مردم شايع شد تا اينكه به حضرت على عليه السّلام رسيد . حضرت فرمود : آيا مىدانيد داستان اين رايت چيست ؟\r\nرسول خدا ، اين پارچه را به عمرو بن عاص ( اين دشمن خدا ) نشان داد و فرمود :\r\nكيست آن را با آنچه دربارهء آن مقرر است بپذيرد ؟ عمرو گفت : اى رسول خدا ! مقرّرات و شرائط آن چيست ؟ رسول خدا صلّى اللّه عليه و آله فرمود : شرطش اين است كه با در دست داشتن آن با مسلمانى جنگ نكنى و آن را به كافرى نزديك ننمايى . عمرو آن را گرفت و اكنون به خدا قسم آن را به مشركين نزديك ساخته و با در دست داشتن آن امروز با مسلمين مىجنگد ! به آن خداوندى كه دانه را در زمين شكافته و رويانده و اين همه خلق را آفريده ، اينان اسلام نياورده‌اند ! بلكه تظاهر به اسلام نموده و كفر و ناسپاسى را در درون خود نگاه داشتند ! همين كه يارانى و همكارانى يافتند به دشمنى و عناد خود بازگشتند ، جز اينكه نماز را به صورت ظاهر ترك نكردند ! « 2 »\r\n\r\n\r\n","description":"","footnote":"\r\n( 1 ) . كتاب صفين ، ابن مزاحم 164 .\r\n( 2 ) . كتاب صفين ، ابن مزاحم 110 .\r\n","page_name":" 188 ","page_number":200},
  {"content":"\r\n\r\n\r\n5 - نامهء امير مؤمنان به عمرو\r\n( اين نامه ) از جانب بندهء خدا على امير المؤمنين به آن ابتر بن ابتر عمرو بن عاص بن وائل ، سرزنش‌كنندهء محمّد و آل محمّد در عصر جاهليت و اسلام سلام بر آن كس كه سعادت را پيروى كند .\r\nامّا بعد ، همانا تو ، شؤون مردى و مردانگى را به خاطر شخص فاسقى كه پرده‌اش دريده است ، از دست داده‌اى ؛ كسى كه اشخاص شريف و كريم در مجلسش اهانت مىشوند و اشخاص حليم و بردبار ، با آميزش با او بىارزش و به سفاهت منسوب مىشوند و در نتيجه دلت تابع دل او شد ، چنان كه گفته شده : وافق شن طبقه « 1 » . اين پيروى تو از او باعث شد كه دينت را از تو بگيرد و سپردهء الهى را ( دين و مسؤليت در مقابل آن ) و دنيا و آخرتت را تباه سازد ، البتّه خدا نابكارى و پستى ترا از روز نخست مىدانست چنان كه گرگى دنبال شير روانه مىشود تا در سايه چنگال نيرومندش به نوائى برسد و از زيادى شكارش شكمى از عزا درآورد ، تو نيز پيرو معاويه شدى تا از پس‌مانده‌اش چيزى به تو رسد ، ولى از آنچه قلم تقدير بر آن جارى گشته گريزى نيست .\r\nدر حالى كه اگر حق را مىيافتى و در راه حقيقت سير مىكردى به آنچه اميد به دست آوردنش را در دل داشتى مىرسيدى . چه ، مسلم است هرآن كس كه پيرو حق باشد به رشد و سعادت مىرسد . اگر خداوند مرا بر تو و آن زادهء زن جگرخوار ، مسلّط فرمايد ، شما را به ستمكاران قريش ملحق خواهم كرد به آنهايى كه در زمان رسول خدا صلّى اللّه عليه و آله خداوند قهار آنها را هلاك فرمود ، و اگر تو و او زنده بمانيد و زندگيتان بعد از من ادامه يابد ، خدا شما را كفايت كند و همان انتقام و عقاب خدا شما را بس است . و السّلام .\r\nيك نكتهء مفيد : ابن ابى الحديد اين نامه را به اين صورت نقل نموده است ، درحالى كه ما اين نامه را در كتاب نصر بن مزاحم نيافتيم ، پس هركس در بسيارى از آنچه ابن ابى الحديد از اين كتاب نقل نموده دقت و امعان نظر كند ، خواهد دانست كه آنچه از كتاب\r\n\r\n\r\n","description":"","footnote":"\r\n( 1 ) . مثل مشهورى است كه در مورد توافق دو نفر به طور كامل از حيث سجاياى اخلاقى آورده مىشود .\r\nر ك : مجمع الامثال ، ميدانى : 2 / 321 .\r\n","page_name":" 189 ","page_number":201},
  {"content":"\r\n\r\nنصر بن مزاحم به چاپ رسيده است مختصرى از كتاب اصلى است نه تمام كتاب او و كتاب نصر از آنچه كه فعلا در دسترس است بسيار بزرگتر بوده است . « 1 »\r\nصورت ديگر از نامه : همانا تو دين خود را تابع دنياى كسى قرار دادى كه گمراهى و ستمكاريش آشكار است و پردهء حيا و دينش دريده ؛ انسان بزرگوار در مجلس او مورد نكوهش و اهانت واقع شود و بردبار و حليم با آميزش او به سفاهت منسوب گردد ؛ تو از او پيروى كردى به خاطر مال دنيا ، چون سگى كه دنبال شيرى را گيرد تا از پنجه‌هاى نيرومند او بهره‌مند گردد و در انتظار آن باشى كه از باقيماندهء طعمهء خود چيزى به سويت افكند ، در نتيجه اين روش ؛ دنيا و آخرت خود را از دست دادى ! در حالى كه اگر به حق مىپيوستى به آرزوهايت مىرسيدى . آن هنگام كه خداوند ، مرا بر تو و پسر ابو سفيان پيروز كند و غلبه دهد ؛ پاداش اعمالتان را به شما مىرسانم و اگر مرگتان به تأخير افتد و بعد از من باقى مانديد ، آنچه در پيش روى شماست و در آينده در انتظارتان است بدتر است . و السّلام « 2 »\r\n\r\n6 - خطبهء امير المؤمنين بعد از حكميت\r\nپس از آنكه خوارج خروج نمودند و ابو موسى به مكّه گريخت و على عليه السّلام ابن عبّاس را به بصره برگرداند ؛ آن حضرت در كوفه اين خطابه را ايراد فرمود : ستايش مر خداى راست ، هرچند روزگار سانحهء مهم و حادثهء بزرگى را به وجود آورد من شهادت مىدهم كه جز خداى يگانهء بىشريك كسى شايستهء پرستش نيست و محمّد صلّى اللّه عليه و آله بنده و فرستادهء اوست .\r\nامّا بعد ، همانا سرپيچى از نصيحت و صلاح‌انديشى مهربان و دانا و كارآزموده ، حسرت به بار مىآورد و باعث ندامت است . من در موضوع اين داورى كه صورت\r\n\r\n\r\n","description":"","footnote":"\r\n( 1 ) . نهج البلاغة : 4 / 61 از كتاب صفين نصر بن مزاحم ؛ دكتر احمد زكى صفوت اين نامه را از ابن ابى الحديد در جمهرة الرسائل : 1 / 486 نقل نموده است .\r\n( 2 ) . نهج البلاغه : 2 / 64 .\r\n","page_name":" 190 ","page_number":202},
  {"content":"\r\n\r\nگرفت ، امر و رأى خود را اعلام مىكنم و آنچه در سينه دارم به رايگان در اختيار شما مىگذارم ، اگر از قصير « 1 » اطاعت امر شود . و شما چون جفاكاران و مخالفان از پذيرش امر من سرباز زديد ، و متمردانه نصيحتم را پشت سر افكنديد ؛ اين روش شما طبعا موجب آن شد كه شخص ناصح خيرانديش را به ترديد و حيرت افكند . من خيرانديشى دربارهء شما را همانند مشت بر سندان زدن دانستم . در نتيجه ، كار من و شما به آنجا كشيد كه پس از وقوع خطر و به دست آمدن ضرر ، راز نصايحم آشكار گشت . برادر هوازنى گويد : « 2 »\r\n امرتكم امرى بمنعرج اللوى * فلم تستبينوا النصح الا ضحى الغد \r\n- من امر خود را پيش رويتان به وضوح گفتم ؛ ولى آن جماعت نصايحم را تا ظهر فردا نفهميدند .\r\nآگاه باشيد ! همانا اين دو مرد ( عمرو بن عاص و ابو موسى اشعرى ) كه شما به داورى پذيرفتيد ؛ حكم قرآن را پشت سر افكندند و بر خلاف امر و نهى قرآن عمل نمودند و هر كدامشان بدلخواه خود رفتار نمودند و راهنمائيهاى خدا را ناديده گرفته و بدون در دست داشتن حجت و برهانى ، و يا در نظر گرفتن سيرهء گذشته ، داورى كردند و هردو در داوريشان اختلاف نمودند و در نتيجه هيچ‌يك به صواب و رشد راه نيافتند و خدا و رسولش و صالحين و اهل ايمان جملگى از آن دو بيزارى جستند و آنها آمادهء عزيمت به سوى شام گشتند . « 3 »\r\nابن كثير اين خطبه را آورده ، ولى به جهت اينكه در اين خطبه تبهكاران خيانت‌پيشه با\r\n\r\n\r\n","description":"","footnote":"\r\n( 1 ) . قيصر اسم شخصى است كه نديم و مشاور جذيمهء ابرش بوده است . ملكهء جزيره جذيمه را به مملكت خود دعوت كرد و به او وعدهء زناشويى داد . قصير به جذيمه گفت : ممكن است ملكه از راه خدعه و نيرنگ اين پيشنهاد را نموده باشد و مصلحت نيست ، ولى جذيمه به نصيحت قصير گوش نكرد و رفت و ملكه جزيره او را گرفت و كشت پس از اين امر قصير گفت : لا يطاع لقصير امر ، يعنى هيچ امرى از قصير اطاعت نمىشود . بعد ، اين جمله از امثال مشهور شد .\r\n( 2 ) . در اينجا حضرت به شعر دريد بن الصمه استشهاد نمود .\r\n( 3 ) . الامامة و السياسة : 1 / 119 ؛ تاريخ ، طبرى : 6 / 45 ؛ مروج الذهب : 2 / 35 ؛ نهج البلاغة : 1 / 44 ؛ الكامل ، ابن اثير : 3 / 146 .\r\n","page_name":" 191 ","page_number":203},
  {"content":"\r\n\r\nاوصاف نكوهيده ياد شده‌اند ، و يا بدين سبب كه در ناقلين خطبه خدشه مىكرده است و يا به اين علت كه راضى نمىشده مردم بر حال عمرو بن عاص و رفيقش مطلع گردند ؛ دنبال خطبه را بريده و آن را تا آخر بيت مورد استشهاد ذكر كرده و سپس گويد : حضرت بعد از اين جمله سخنى دربارهء رفتار داوران دارد و داوريشان را رد نموده و نكوهش نموده است و سخنانى بر خيانت و گمراهى حكمين ايراد فرموده است . « 1 »\r\nدر اين مورد ضمن خطبه‌هاى امير المؤمنين عليه السّلام سخنان بسيارى در پيرامون اين مرد ( عمرو بن عاص ) مذكور است كه ما براى رعايت اختصار از ذكر آن صرف نظر نموديم مانند اين جمله از فرمايش آن حضرت : پسر نابغه ، آن دشمن خدا و دوست آنكه خدا او را دشمن مىدارد ، رهسپار مصر شد . و يا اين جمله : ناپاكان و ستمكاران مصر را فتح كردند ؛ همان جفاپيشگان كه خلق خدا را از راه خدائى بازداشتند و پيوسته كجروى و انحراف را ترويج نمودند « 2 » .\r\n\r\n7 - امير مؤمنان عمرو را در قنوتش لعنت مىفرستد\r\nابو يوسف قاضى از طريق ابراهيم آورده است : همانا على عليه السّلام هنگامى كه معاويه با او جنگ مىنمود در قنوت خود بر معاويه نفرين مىنمود و اهل كوفه هم در اين كار از حضرت پيروى كردند ؛ معاويه نيز همين كار را مىكرد و اهل شام هم از او تبعيت مىنمودند . « 3 »\r\nطبرى روايت مىكند : على عليه السّلام هنگامى كه نماز مىخواند در قنوت چنين مىفرمود :\r\nاللهم العن معاوية و عمرا و ابا الاعور السلمى و حبيبا و عبد الرحمن بن خالد و الضحّاك بن قيس و الوليد .\r\nچون اين خبر به معاويه رسيد او نيز در قنوت خود على و ابن عبّاس و اشتر و حسن و حسين را لعن مىنمود . « 4 »\r\n\r\n\r\n","description":"","footnote":"\r\n( 1 ) . تاريخ ، ابن كثير : 7 / 286 .\r\n( 2 ) . تاريخ ، طبرى : 6 / 61 و 62 .\r\n( 3 ) . الآثار 71 .\r\n( 4 ) . تاريخ ، طبرى : 6 / 40 .\r\n","page_name":" 192 ","page_number":204},
  {"content":"\r\n\r\nاين روايت را نصر بن مزاحم آورده و مىگويد :\r\nعلى عليه السّلام هنگامى كه نماز صبح و مغرب را مىخواند و از نماز فارغ مىشد مىگفت :\r\nاللهم العن معاوية و عمرا و ابا موسى و حبيب بن سلمة تا آخر حديث كه به همان لفظ مذكور است جز آنكه در روايت او به جاى اشتر ، قيس بن سعد ذكر شده است . « 1 »\r\nابن حزم روايت كرده است : على و معاويه در قنوت نمازهاى واجب و مستحب خود يكديگر را نفرين مىكردند . « 2 »\r\nاين موضوع را وطواط روايت نموده و اين عبارت را بدان افزوده است : و پيوسته اين روش برقرار بود تا عمر بن عبد العزيز به خلافت رسيد و از آن منع كرد . « 3 »\r\nو ابو عمر در الاستيعاب در مبحث كنيه‌ها در شرح حال ابو الاعور سلمى گويد : او ( ابو الاعور ) و عمرو بن عاص در جنگ صفين با معاويه بودند ، او نسبت به دشمنى و كينه حضرت از سايرين سخت‌تر بود . على عليه السّلام او را در قنوت نماز صبح ياد مىكرد و مىفرمود : خداوندا ! او را دفع فرما ! و ديگران را نيز در قنوت نفرين مىكرد . « 4 »\r\nزيلعى از ابراهيم گويد : چون بين على و معاويه جنگ برپا شد . على در قنوت معاويه را نفرين مىفرمود و اهل كوفه هم از حضرت پيروى مىكردند و معاويه هم على را نفرين مىكرد و اهل شام او را پيروى مىكردند . « 5 »\r\nو اين موضوع را ابو المظفر ، سبط ابن جوزى حنفى به عين لفظ طبرى تا قنوت معاويه روايت كرده و در دنبالهء آن نام محمّد بن حنيفه و شريح بن هانى را افزوده است . « 6 »\r\n\r\n\r\n","description":"","footnote":"\r\n( 1 ) . كتاب صفين 302 و ط مصر 636 .\r\n( 2 ) . المحلّى ، ابن حزم : 4 / 145 .\r\n( 3 ) . الخصايص ، وطواط 330 ؛ اسد الغابة ، ابن اثير : 3 / 144 به لفظ طبرى .\r\n( 4 ) . تاريخ ، ابو الفداء : 1 / 179 به لفظ طبرى .\r\n( 5 ) . نصب الراية ، زيلعى : 2 / 131 .\r\n( 6 ) . تذكرهء ، سبط ابن جوزى حنفى 59 ؛ شرح نهج البلاغة ، ابن ابى الحديد : 1 / 200 به نقل از كتاب صفين ، ابن ديزيل و از كتاب صفين نصر بن مزاحم ؛ نور الابصار ، شبلنجى 110 .\r\n","page_name":" 193 ","page_number":205},
  {"content":"\r\n\r\n\r\n8 - نفرين عايشه بر عمرو\r\nپس از آنكه خبر كشته شدن محمّد بن ابى بكر به عايشه رسيد در مرگش بيقرارى بسيار نمود و پيوسته در قنوت و بعد از نماز بر معاويه و عمرو بن عاص نفرين مىنمود . « 1 »\r\n\r\n9 - امام حسن و عمرو\r\nزبير بن به كار در كتاب مفاخرات روايت نموده است : عمرو بن عاص ، وليد بن عقبة بن ابى معيط ، عتبة بن ابى سفيان بن حرب و مغيرة بن شعبه ، نزد معاويه جمع بودند و سخنان دردناكى از امام حسن به آنها رسيده بود و نظير همين سخنان از ناحيهء آنها به امام حسن رسيده بود . آن جمع به معاويه گفتند : اى امير المؤمنين ! بنگر كه حسن بن على چگونه نام پدرش را زنده نموده و سخنانش مورد تصديق مسلمين واقع شد ؛ و امر او را گردن مىنهند و از او پيروى مىنمايند و بر اثر اين جريان او بيش از آنچه هست بلندمرتبه و مشهور مىگردد . ما ، پيوسته از او چيزهايى مىشنويم كه باعث نگرانى ماست . معاويه گفت : اكنون در اين‌باره چه مىگوييد ؟ گفتند : به دنبال او بفرست تا ما او را و پدرش را در محضر تو دشنام دهيم و نكوهش و سرزنش نماييم ؛ به او بگوئيم كه پدرش قاتل عثمان بود و در اين‌باره از او اقرار مىگيريم و حال آنكه او نمىتواند ( در حضور تو ) با ما معارضه كند . معاويه گفت : واى بر شما ، چنين نكنيد ، به خدا قسم هيچگاه در نزد او نشستم ، مگر آنكه مقام او و عيب‌جوئيش مرا بيمناك ساخت . گفتند : به هرصورتى شده تو اين كار را بكن . معاويه گفت : اگر به دنبال او بفرستم تا در اين محضر حاضر شود ، بدانيد كه من جانب انصاف را نسبت به او از دست نمىدهم . عمرو بن عاص گفت : آيا ترس آن دارى كه باطل او بر حق ما غلبه كند ؟ ! و يا سخن او بر سخن ما برترى يابد ؟ ! معاويه گفت : اگر بفرستم و او را حاضر كنم كه بيايد به او امر مىكند كه تمام آنچه به نظرش مىرسد ، بازگو كند گفتند : باشد . معاويه گفت : حال كه بر خلاف نظر من ، تصميم\r\n\r\n\r\n","description":"","footnote":"\r\n( 1 ) . تاريخ ، طبرى : 6 / 60 ؛ كامل ، ابن اثير : 3 / 155 ؛ تاريخ ، ابن كثير : 7 / 314 ؛ شرح نهج البلاغة ، ابن ابى الحديد 2 / 33 .\r\n","page_name":" 194 ","page_number":206},
  {"content":"\r\n\r\nبه احضار او گرفتيد در هنگام سخن با او معارضه نكنيد و اين مطلب را بدانيد كه اين خاندان كسانى هستند كه به هيچ‌وجه نمىتوانيد بر آنها عيب گيريد و هيچ عار و ننگى به آنها نمىچسبد ؛ فقط شما با همان سنگ ( تهمت ) او را هدف قرار دهيد و به او بگوييد :\r\nپدرت عثمان را كشت و خلفاى قبل را ناخوش داشت !\r\nسپس معاويه ، كسى را بر اين اساس نزد آن حضرت فرستاد ، حضرت از او پرسيد :\r\nچه كسانى نزد معاويه بودند ؟ فرستادهء معاويه يك‌يك آنها را نام برد . امام حسن عليه السّلام فرمود : آنها چه مقصودى دارند ؟ سقف بر سرشان فرود آيد ! و دچار عذاب الهى گردند ؛ سپس به خدمتكار خود دستور فرمود ، كه لباسش را حاضر كند و قبل از خروج از منزل اين كلمات را فرمود : خداوندا ! من ، از بديهاى آنها به تو پناه مىبرم و از تو مىخواهم كه آنها را محكوم و خوار سازى ؟ تو ! در هرزمان و مكان امور مرا با نيرو و قدرتت يارى فرما ! اى خدائى كه بيش از همه به من مهربانى ! پس از اين سخن برخاست و به مجلس معاويه رفت . گويندهء اين داستان ادامه مىدهد تا اينكه گويد : عمرو بن عاص شروع به سخن كرد و بعد از حمد و ثناى خداوند و فرستادن درود بر فرستادهء او به ذكر نام على عليه السّلام پرداخت و آنچه توانست از حضرت نكوهش كرد و نسبت‌هاى ناروا به او داد و گفت : على به ابو بكر ، دشنام داد و خلافتش را خوش نداشت و از بيعت با او امتناع ورزيد و بعد هم به اكراه بيعت نمود و در خون عمر هم شركت نمود و عثمان را هم از روى ستم كشت و به ناروا ادعاى خلافت نمود . . . بعد حوادثى كه در گذشته به وقوع پيوسته به او نسبت داد و هرچه خواست نسبت به حضرت ناروا گفت .\r\nو باز اضافه كرد : همانا شما فرزندان عبد المطلب ، در مرز آن نبوديد كه با كشتن خلفا ، و خونريزيهاى ناروا به ملك و پادشاهى برسيد و به سلطنت و حكومت اين‌قدر حريصيد كه در راه رسيدن به اين منظور دست به هرناروائى مىزنيد امّا آنچه مربوط به تو است اى حسن ، تو چنين پنداشتى كه به خلافت مىرسى ، در حالى كه هيچ عقل و تدبير اين كار را ندارى ! دربارهء خدا چگونه مىانديشى كه صلاحيت اين مسئوليت را از تو سلب نموده ، به حدى كه درخور سخريه و استهزاء هستى و اين نتيجه عمل بد پدر تو است غرض از\r\n\r\n","description":"","footnote":"","page_name":" 195 ","page_number":207},
  {"content":"\r\n\r\nاينكه ترا به اين مجلس احضار نموديم ، اين بود كه به تو و پدرت دشنام دهيم . امّا پدرت را خداوند به تنهايى كار او را ساخت ، و ما را از دست او راحت كرد ؛ امّا تو در دسترس مائى ؛ ما هرطورى كه بخواهيم ، دربارهء تو عمل مىكنيم و اگر ترا بكشيم در پيشگاه خداوند گناهى نكرده‌ايم و در نظر مردم هم ، مورد نكوهش واقع نمىشويم . آيا تو مىتوانى بر اين گفتار خورده بگيرى ، و سخنان ما را تكذيب كنى ؟ اگر خيال مىكنى ، كه بر خلاف حق سخنى گفته‌ايم ؛ سخنمان را رد كن و اگر نتوانستى رد كنى ، بايد بدانى كه تو و پدرت ستمكاريد ! !\r\nپس از اينكه عمرو عاص ؛ اين سخنان را گفت ؛ امام حسن عليه السّلام شروع به سخن فرمود ؛ حمد و ثناى الهى را به جاى آورد و بر پيغمبر درود فرستاد ( و پس از جمله‌هائى كه گذشت به عمرو گفت ) : با رسول خدا صلّى اللّه عليه و آله در تمام جنگها ، به ستيز برخاستى و حضرت را به هنگامى كه در مكّه بود ، هجو كردى و آزارش نمودى و هرچه كيد و حيله و مكر داشتى ، عليه او به كار بستى و در مقام تكذيب و دشمنى با رسول خدا از همه سرسخت‌تر بودى ، و بعد با كشتى به حبشه رفتى تا نجاشى را تحت تأثير قرار داده و جعفر و يارانش را بازستانى و به اهل مكّه تحويل دهى ، ولى تيرت به سنگ خورد و از دربار نجاشى ، نااميد بازگشتى و خداوند ، ترا با حالت يأس و سرشكستگى از حبشه برگرداند و فتنه‌انگيزى ترا ضمن تكذيب گفتارت ، آشكار ساخت . به رفيقت ، عمارة بن وليد حسد ورزيدى و رفتار او را نسبت به همسر نجاشى وسيلهء سخن‌چينى قرار دادى و از او نزد نجاشى سخن گفتى ، ولى خداوند ، تو و رفيقت را رسوا نمود ؛ پس تو در جاهليت و اسلام دشمن سرسخت بنى هاشم بودى . سپس فرمود : تو خود بهتر مىدانى و اين جمع آگاهند : هفتاد شعر سرودى و رسول خدا فرمود : خداوندا ! من شعر نمىگويم و سزاوارم نيست كه شعر بسرايم ! خداوندا ، به هرحرفى از اين ( سرودهء ناروايش ) ، هزار لعنت فرست ، و بنابراين نفرين و لعن خدا بر تو ، از شماره بيرون مىشود .\r\nامّا سخنى كه دربارهء امر عثمان گفتى ؛ تو دنيا را براى او به كانونى پرآتش مبدل ساختى و سپس به فلسطين رفتى و هنگامى كه خبر كشته شدن عثمان به تو رسيد ، گفتى : كنيه‌ام\r\n\r\n","description":"","footnote":"","page_name":" 196 ","page_number":208},
  {"content":"\r\n\r\nابو عبد اللّه است و هرگاه زخمى را بفشارم ، آن را خونين مىكنم و سپس خود را در اختيار معاويه گذاردى و دينت را به دنياى او فروختى . بايد بدانى ، ملامتى كه از تو مىشود نه به جهت بغض و خشمى است كه از تو داريم و عتابى هم كه به تو مىكنيم و نه از روى دوستى است . به خدا سوگند كه در زندگى عثمان ، ياريش نكردى و بعد از كشته شدنش هم ، غضبناك نگشتى ! واى به حالت اى پسر عاص ! مگر تو ، هنگام خروجت از مكّه به سوى حبشه ؛ دربارهء بنى هاشم اين اشعار را نسرودى ؟ !\r\n- دخترم مىگويد : اين چه سفرى است ؟ و حال آنكه طى اين مسير براى من چيز بىسابقه و ناآشنائى نبود .\r\n- به دو گفتم : مرا رها كن كه من مردى هستم به سوى نجاشى روان است ، تا به جعفر دست يابم .\r\n- جعفر را نزد نجاشى چنان داغ بگذارم و فخرفروشى او را به كوچكى مبدل كنم .\r\n- من نكوهش‌كنندهء احمدم و در گفتن ناروائى نسبت به او پرگوترين اشخاصم .\r\n- و پاداش من در اين كوشش متوجه عتبة ( بن ربيعة ) است ؛ هرچند كه او ( از حيث مقام ) چون طلاى سرخ بود .\r\n- و من از بنى هاشم ( در كينه‌توزى نسبت به آنها ) در حضور و غيابشان چيزى فرو نگذارم .\r\n- اگر كسى از او پوزش طلبيد به نفع خودش هست و الّا عنان مركبم را ( يا شمشيرم را ) به سوى او مىگردانم . « 1 »\r\nامّا توضيح و بيان سخن امام حسن عليه السّلام : اينكه خطاب به عمرو فرمود : تو به حبشه رفتى تا جعفر و يارانش را به مكّه بازگردانى ، اشاره به دومين سفر عمرو عاص به حبشه است ؛ از مردان مسلمان حدود هشتاد و سه تن و از زنان هجده تن به حبشه هجرت نموده بودند كه از جملهء مردان : جعفر بن ابى طالب ( برادر حضرت على عليه السّلام ) بود موقعى\r\n\r\n\r\n","description":"","footnote":"\r\n( 1 ) . تذكره ، سبط ابن جوزى 14 ؛ شرح نهج البلاغة ، ابن ابى الحديد : 2 / 103 ؛ جمهرة الخطب ، زكى صفوت :\r\n2 / 12 .\r\n","page_name":" 197 ","page_number":209},
  {"content":"\r\n\r\nكه قريش هجرت مسلمانان را به حبشه مشاهده نمودند ، عمرو بن عاص و عمارة بن وليد را به حبشه اعزام داشتند و هدايايى چند براى نجاشى پادشاه حبشه و شخصيت‌هاى روحانى دربار فرستادند تا بدين‌وسيله نجاشى را تحت تأثير اهداف خود قرار دهند و مسلمين را تحويل گيرند ، ولى بر خلاف انتظارشان نجاشى از پناهندگان مسلمان طرفدارى نمود و آن دو مأيوس به مكّه بازگشتند !\r\nو سخن حضرت كه فرمود : تو به رفيقت رشك بردى و رفتار او را نسبت به همسر نجاشى سبب سخن‌چينى قرار دادى . . . خلاصهء اين داستان چنين است : هنگامى كه عمرو و عمارة به مقصد حبشه سوار كشتى شدند ، همسر عمرو هم همراهش بود . عمارة از اندامى مناسب و زيبائى چهره بهره‌مند بود به طورى كه زنان را شيفته مىساخت . در يكى از شب‌ها عماره و عمرو در كشتى شراب خوردند و عماره سخت مست شد ؛ رو كرد به همسر عمرو و گفت : مرا ببوس . عمرو به همسرش امر كرد كه تقاضاى عمار را رد نكند و پسر عموى خود را ببوسد ، زن عمرو اين كار را كرد و عمارة دلباختهء او گشت ؛ عمارة در مقام اين برآمد كه از همسر عمرو كامى برگيرد ، ولى او امتناع كرد . عماره در فكر شد تدبيرى كند تا اينكه يك روز عمرو را ديد بر لبهء سكان كشتى نشسته بول مىكند ؛ عمارة بلادرنگ عمرو را به دريا افكند ، عمرو شناكنان خود را به كشتى رسانده نجات يافت ولى كينهء عماره را به دل گرفت چه ، از اين عمل عماره دريافت كه او قصد كشتنش را داشته است . اين جريان در كشتى بود و پس از آنكه به حبشه رسيدند ؛ عماره با بهره‌اى كه از زيبائى چهره و اندام داشت وسائلى را فراهم ساخت تا توانست با همسر نجاشى ارتباط محرمانه حاصل نمايد و همسر نجاشى نيز او را پذيرفت ؛ پيوسته نزد او مىرفت و كام مىگرفت و در مواقع مراجعت ، همهء ماجرا و كيفيت آميزش با همسر نجاشى را براى عمرو تعريف مىكرد . عمرو مىگفت : من كه تصديقت نمىكنم ، چگونه مىتوانى به همسر نجاشى دست يا بى ، مقام و شخصيت او بالاتر از اين است كه تو بتوانى با او مربوط شده و از او كامياب گردى ، ولى اين مراوده تكرار مىشد به طورى كه اغلب شبها را با همسر نجاشى به‌سر مىبرد و سحرگاه كه برمىگشت تمام قضايا را براى\r\n\r\n","description":"","footnote":"","page_name":" 198 ","page_number":210},
  {"content":"\r\n\r\nعمرو تعريف مىكرد . عمرو به او گفت : اگر تو راست مىگوئى اين دفعه كه با او ملاقات كردى ، تقاضا كن از عطر مخصوص نجاشى به تو هم بدهد و مقدارى از آن را جهت صدق گفتارت براى من بياور تا ترا تصديق كنم .\r\nعماره تعهد كرد كه اين كار را انجام دهد و هنگامى كه با همسر نجاشى ملاقات كرد اين تقاضا را نمود . او هم مضايقه ننمود ، و يك شيشه از عطر مخصوص همسرش را به عمارة داد ، عمرو وقتى عطر مخصوص شاه را در دست عماره ديد ، گفت : حالا فهميدم كه تو در همهء آن گفتار راست مىگوئى و تو به چيزى دست يافته‌اى كه احدى از عرب چنين بهره‌اى نبرده ، تو به همسر پادشاه حبشه دست يافته و از او كام گرفته‌اى ؛ و نشنيده‌ايم كه چنين نصيبى به كسى رسيده باشد . سپس عمرو به نزد نجاشى رفت و مفصل قضيه را براى نجاشى تعريف كرد و عطر مخصوص را به شاه نشان داد . پس از آنكه اين راز بر نجاشى مسلّم شد ، عماره را طلبيد و زنانى چند حاضر نمود ، دستور داد عماره را برهنه سازند و به زنها امر كرد تا در آلت عماره بدمند و پس از اين تنبيه او را رها ساختند و عماره هم با رسوايى فرار كرد . « 1 »\r\n\r\n10 - نامهء ابن عبّاس به عمرو\r\nابن عبّاس در پاسخ نامهء عمرو ، نامه‌اى نوشت به اين مضمون : امّا بعد ، من در ميان عرب ، از تو بىحياتر نيافتم ، معاويه ترا به پيروى از هوا واداشت ، و تو هم دين خود را به بهاى بسيار كمى به او فروختى . سپس به طمع رسيدن به ملك و پادشاهى در ميان مردم به ظاهرسازى و مردم‌فريبى پرداختى و چون از آن نصيبى نيافتى و دنيا را چون ديگر گناهكاران بزرگ دانستى ؛ لذا به شيوهء زهد و ورع خودنمائى كردى و غرضت از اين همه نيرنگ ، آماده ساختن جنگ و درهم شكستن نيروى مؤمنين بود ! ! اگر راست مىگوئى كه همهء نقشه‌هايت براى خداست ، دست از حكومت مصر بردار ، و به خانه‌ات برگرد . چه ،\r\n\r\n\r\n","description":"","footnote":"\r\n( 1 ) . عيون الاخبار ، ابن قتيبه : 1 / 37 ؛ اغانى : 9 / 56 ؛ شرح نهج البلاغه ، ابن ابى الحديد 2 / 107 ؛ قصص العرب : 1 / 89 .\r\n","page_name":" 199 ","page_number":211},
  {"content":"\r\n\r\nدر اين جنگ كه تو صددرصد ، انگيزندهء آن بودى ؛ معاويه به هيچ‌وجه چون على نيست ، على آن جنگ را به حق آغاز نمود و سرانجام دچار مكر و حيلهء شما شد ، امّا معاويه جنگ را به ستم و ناروا آغاز نمود و سرانجام به اسراف ( و خونريزى مردم ) پرداخت . مردم عراق در آن جنگ ، مانند مردم شام نبودند ، مردم عراق با على كه بهترين آنها بود ، بيعت كردند و مردم شام با معاويه كه بدترين آنها بود بيعت نمودند . من و تو هم در اين امر يكسان نبوديم ، من ارادهء خدا را داشتم و تو قصدت رسيدن به حكومت مصر بود و اينجا بود كه تشخيص دادم چه چيز ترا از من دور و ترا به معاويه نزديك ساخت . بنابراين اگر تو قصد شر و فساد دارى ، ما به هيچ‌وجه بر تو پيشى نمىگيريم و اگر قصدت خير و صلاح امّت باشد هرگز بر ما پيشى نخواهى گرفت . سپس برادر خود فضل بن عبّاس را طلبيد و گفت : اى پسر مادرم ! در جواب عمرو بن عاص اشعارى بگو و فضل ، اين اشعار را سرود :\r\n- بس است ترا مكر و حيله‌گرى و بدانديشى و پريشانىسرائى ! كه براى درد نادانى تو دوا و علاجى نيست ،\r\n- جز سرنيزه‌اى كه پىدرپى در گلوگاهتان بزنند تا از پاى درآييد و غرور آن را خاتمه دهد .\r\n- اين است داروى همهء شما تا سر اطاعت در برابر على عليه السّلام و ابن عبّاس فرود آريد .\r\n- امّا على ، پس خداى او را به فضيلت و بلندى قدر و منزلت بر خلق برترى داد .\r\n- اگر شما دست از جنگ برداريد ، ما نيز جنگ را ناتمام وامىگذاريم و اگر جنگ را برانگيزيد سستى و شكست در ما نخواهد بود ؛\r\n- آنچه از آثار شوم جنگ بر ما و شما برسد ، بازگشت ندارد و همگان در معرض خطر خواهند بود .\r\n- كشتار عراق با كشتار شام در برابر يكديگر صورت گرفت ، ولى براى حق و راستى باكى نداريم ،\r\n- خداى ، مبارك نگرداند ( كار ترا ) در مصر ، كه شرى برانگيختى و از اين جام بهره‌مندى و نصيب تو جرعه‌اى بيش نيست !\r\n\r\n","description":"","footnote":"","page_name":" 200 ","page_number":212},
  {"content":"\r\n\r\n- اى عمرو ! سوگند به ستارگان كه تو از شر و فسادى كه در مصر به‌پا كردى ، بهره و غنيمتى نمىبرى و در روز پاداش هم بهره‌مندى ندارى . « 1 »\r\nو باز در اين زمينه اشعارى مذكور است كه به بزرگ امّت ؛ ابن عبّاس نسبت داده شده است و اين اشعار شامل ذمّ و نكوهش و طعن بر عمرو مىباشد . « 2 »\r\n\r\n11 - ابن عبّاس و عمرو\r\nعمرو بن عاص ، در سفرى كه به حجّ رفته بود عبورش بر ابن عبّاس افتاد و موقعيّت ابن عبّاس را در قلوب خلق و احترامى كه مردم برايش قائل بودند ، مشاهده نمود . رشك و حسد در دلش شعله گرفت و به او گفت : اى پسر عبّاس ! چرا هروقت مرا مىبينى با حالتى ناخوشى و درهم از من دورى مىگردانى ؟ ! گوئى بين چشمانت جراحتى افتاده ، ولى هنگامى كه در بين گروهى از مردم قرار مىگيرى ، آثار ضعف و نادانى و وسواس در تو ظاهر مىگردد .\r\nابن عبّاس در جوابش گفت : زيرا كه از دونان و ناپاكان هستى ولى قريش از بزرگان و نيكانند ؛ از سخن باطل و آنچه نمىدانند خوددارى مىكنند و حقى را كه شناختند ، كتمان نمىكنند ، از جهت منش و معنويّات ، بزرگان خلقند و به ظاهر بلندمرتبه‌ترين مردمند ، تو خود را داخل قريش مىدانى ، در حالى كه از آنان نيستى . و تو كسى هستى كه در بين دو بستر خواب ، متولد شدى نه در بين بنى هاشم جايگاه و مقامى دارى و نه در بين بنى عبد شمس كسى ترا به خود مىگيرد ؛ تو گناهكار بىپدر و گمراه و گمراه‌كننده‌اى ؛ معاويه ترا بر گردن مردم سوار كرد و تو هم از حمايت او به خود باليدى و بخشش او را به حساب بزرگى و مقام خود پنداشتى !\r\nعمرو در جواب گفت : نه به خدا قسم ، من به وجود تو خورسندم و به خود مىبالم ، آيا اين حالت در نزد تو براى من نفعى دارد ؟ ابن عبّاس گفت : ما به هرجا كه حق باشد\r\n\r\n\r\n","description":"","footnote":"\r\n( 1 ) . الامامة و السياسة : 1 / 95 ؛ كتاب صفين 219 ؛ شرح نهج البلاغة ، ابن ابى الحديد : 2 / 288 .\r\n( 2 ) . ر ك : كتاب صفين ، ابن مزاحم 300 .\r\n","page_name":" 201 ","page_number":213},
  {"content":"\r\n\r\nمايليم و به آن راهى كه حق رود آهنگ مىكنيم . « 1 »\r\n\r\n12 - ابن عبّاس و عمرو\r\nعبد اللّه بن جعفر به مجلس معاويه وارد شد ، ابن عبّاس و عمرو بن عاص هم حضور داشتند ، عمرو بن عاص گفت : مردى بر شما وارد شد كه در دل آرزوها دارد و در مجالس بزم و طرب به آوازها دل مىدهد و شيفتهء كنيزكان خواننده و نوازنده است ، بسيار شوخ و بذله‌سراست و از جوانان زياد حمايت مىكند و ( با آنها كه مورد علاقه‌اش نيستند ) خشمش آشكار است و در خوشگذرانى از خود بى خود است ، به گذشتگان خود بسيار مىبالد و در انفاق اسرافكار است .\r\nابن عبّاس گفت : به خدا قسم كه دروغ مىگوئى و عبد اللّه بن جعفر را آن‌چنانكه تعريف كردى ، نيست . او بسيار به ياد خداست و در برابر نعمت‌هاى حق سپاسگذار و از هرناروائى دور و بر كنار است . مردى است بخشنده و بزرگ ، آقا و بردبار ، هدفى راستين دارد ، و تقاضاى ديگران را اجابت مىكند ، محدوديت و هيبتى كه مانع از نزديكى به او گردد ، در او نيست ، از كسى عيب‌جوئى و نكوهش نمىكند . در بين قريش مقامى و الا دارد . شير بيشهء مردانگى است . در كارزار پيشرو و دلير است . حسبى شريف دارد .\r\nبىپدر و پست و فرومايه نيست . همانند آن ناپاك نيست كه پسترين افراد قريش بر سر فرزنديش نزاع كنند تا در نتيجه قصّاب قريش ( عاص بن وائل ) بر ديگران پيروز گردد و ناكس‌ترين افراد شناخته شود . آرى ، عبد اللّه بن جعفر چون آن فرومايهء بىمقام نيست كه از حيث حسب و نسب به خوارى و مذلّت بگرايد و از شخصيت خانوادگى سهم كمى داشته و بين دو قبيله ، وامانده و بلا تكليف بماند ؛ چون نوزادى كه بين دو محلّه افتاده باشد ( كه معلوم نيست از كدام طرف است ) ، نه چون كسى است كه به بيچارگى شناخته شده باشد و يا از خانوادهء خود رخت بربسته باشد .\r\n( بعد خطاب به عمرو نمود ) كاش مىدانستم تو ، با كدام شخصيت و ارزشى متعرض\r\n\r\n\r\n","description":"","footnote":"\r\n( 1 ) . عقد الفريد : 2 / 136 .\r\n","page_name":" 202 ","page_number":214},
  {"content":"\r\n\r\nمردان مىشوى ؟ و با كدام اصل و حسب به حدود ديگران تجاوز مىكنى ؟ در كدام جنگ توانستى چون مردان رزمنده ظاهر گردى ؟ آيا خودت بودى ؟ اى پس فرومايه ، و اى ناچيز بىپدر ، آيا به اتكاء به خود چنين مىگويى ، يا به اتكاء آنهايى كه منسوب به آنها هستى ؟ آنان كه خود نيز ، سفيهانى خشمگين و پست و فرومايه‌اند و در ميان قريش بدين خصلت معروف ؛ نه در عهد جاهليت شرافتى داشتند و نه افتخار تقدم و سبقت به اسلام ، نصيبشان شده . تو خود به زبان غير سخن گوئى و خود را در ميان كسانى قرار داده‌اى و دم مىزنى كه همطراز آنها نيستى . به خدا سوگند ، اگر معاويه ترا از درگاهش دور مىساخت به فضيلت نزديكتر مىشد و از ناروائيها و ستم دور بود . چه ، دردها پيوسته است ، و اميدوارىها فريبنده ترا تا آخرين نقطهء آرزو پيش برد كه نه به دسترنجى رسيدى و نه درخت زندگيت برگ و نوائى گرفت ! !\r\nعبد اللّه بن جعفر گفت : اى ابن عبّاس ! ترا سوگند مىدهم كه ديگر از سخن باز ايستى ، تو به خوبى از من دفاع نمودى و به حمايتم برخاستى . ابن عبّاس گفت : در برابر اين برده ، مرا واگذار . چه او ، اگر در مقابل خود حريفى نبيند بدون هيچ مايه‌اى مىتازد ، ولى اكنون مىبيند كه شيرى شرزه در برابر اوست كه دلاوران همسنگ خود را از هم مىدرد و ميدان‌داران كارزار را بىجان مىسازد .\r\nعمرو بن عاص ( به معاويه ) گفت : يا امير المؤمنين ! بگذار تا من هم در برابر او سخن گويم ؛ به خدا قسم كه چيزى فروگذار ننمود . ابن عبّاس به معاويه گفت : اجازه‌اش ده تا هر چه مىخواهد بگويد ! او هرچه گويد عليه خود گفته ، به خدا سوگند دلم سخت و قوى و جوابم كوبنده است . همهء اطمينانم به خدا است و چنانم كه نابغهء بنى ذبيان گويد :\r\n- از ديرزمان با شمشير زبان ديگران را كوفته‌ام و آنها مرا كوفته‌اند ، ولى نه زبان من كوتاه آمده و نه آنها بر رنج و آزار من دست يافتند .\r\n- زبان من هرشاعر پرگوئى را از من باز مىدارد و مىگريزاند به‌سان بچه‌شترى كه از مصاف با شتر نر برگزيده مىگريزد . « 1 »\r\n\r\n\r\n","description":"","footnote":"\r\n( 1 ) . المحاسن و الاضداد ، جاحظ 101 ؛ المحاسن و المساوى ، بيهقى : 1 / 68 .\r\n","page_name":" 203 ","page_number":215},
  {"content":"\r\n\r\nاز ابن عساكر به نقل از عبد اللّه بن عبّاس بن ابى سفيان مانند آن ذكر شده كه بعضى از الفاظ آن غلط و تحريف شده بود كه به وسيلهء نقل اين داستان كه اينجا نموديم آن غلطها تصحيح مىشود . « 1 »\r\n\r\n13 - معاويه و عمرو\r\nمعاويه احساس كرد كه تا عمرو بن عاص با او بيعت نكند مقصود او حاصل نمىشود ، لذا به عمرو گفت : از من پيروى نما ، عمرو پرسيد : به چه سبب از تو پيروى كنم ؟ ! به خاطر آخرت ، كه به خدا قسم از آخرت جدائى ، يا براى دنيا ، كه آن هم در اختيار تو نيست تا مرا با خود شريك سازى . معاويه گفت : من ، ترا در بهره‌هاى دنيوى با خود شريك مىسازم . عمرو جوابش داد : پس ، فرمان حكومت مصر و توابع آن را به نام من بنويس ، معاويه هم فرمان حكومت و توابع آن را به نام او نوشت و پايان فرمان چنين بود : عمرو عهده‌دار است كه گوش به فرمان و مطيع امرم باشد . عمرو گفت : و اين نكته را هم بنويس كه فرمانبردارى عمرو هيچگونه نقصى به شرط و قرار عمرو وارد نخواهد ساخت .\r\nمعاويه گفت : مردم به اين مطلب توجهى ندارند . عمرو گفت : ولو اين‌طور باشد ولى اين نكته را بنويس ، معاويه هم نوشت ؛ و به خدا سوگند كه معاويه چاره‌اى جز نوشتن آن نداشت . در آن هنگام كه معاويه با عمرو بر سر مصر و حكومت آن سخن مىگفتند ؛ و عمرو هم با صراحت گفت : بايد حكومت مصر را به من بدهى ، تا دين خود را به تو بفروشم عتبة بن ابى سفيان وارد شد ، و چون سخن عمرو را شنيد گفت : اين مرد به سبب دينش مورد اعتماد است ، زيرا فردى از صحابه ، و ياران محمّد صلّى اللّه عليه و آله مىباشد .\r\nعمرو به معاويه نوشت :\r\n- اى معاويه ! من دين خود را به تو نخواهم فروخت ، مادامى كه در برابر آن از دنياى تو به بهره‌اى نائل نشوم ، خودت فكر كن كه چه بايد كرد .\r\n- دين با دنيا برابر نيست ، ولى من آنچه از دنيا دريافت كنم سرم را در نقاب مىكشم .\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 2 / 125 .\r\n","page_name":" 204 ","page_number":216},
  {"content":"\r\n\r\n- اگر مصر را به من دهى ، معاملهء پرسودى است كه در برابر از درايت پيرمردى باتجربه و كاردان بهره‌ور مىشوى . « 1 »\r\n\r\n14 - معاويه و عمرو\r\nحضرت امير المؤمنين نامه‌اى نوشت ، و معاويه را به بيعت با خود دعوت فرمود ؛ معاويه در اين موضوع ، با برادر خود ، عتبة بن ابى سفيان مشورت نمود . عتبة گفت : در اين امر از افكار عمرو بن عاص استمداد كن چه ، تو زيركى و مآل‌انديش او را كاملا مىدانى ؛ عمرو ، در زندگى عثمان از امر او كناره گرفت و بدان كه نسبت به تو بيشتر كناره‌گيرى خواهد كرد ؛ مگر اينكه دين او را بخرى و در مقابل بهاى مناسبى برايش قرار دهى . در اين صورت است كه او با تو بيعت خواهد نمود چه او مردى است دنياطلب . در آن موقع عمرو بن عاص در فلسطين بود ؛ معاويه به او نوشت :\r\nهمانا كار على و طلحه و زبير چنان شد كه حتما به تو رسيده و مطلعى ؛ مروان بن حكم با گروهى ديگر از بصره كه از فرمانده خود سرپيچى كرده‌اند به طرف ما آمده‌اند و جرير بن عبد اللّه دربارهء بيعت با على به نزد من آمده ، ولى من ابراز عقيده و تصميم خود را متوقف به نظر تو نموده‌ام ؛ اكنون به نزد من بيا ، تا نسبت به اين امر با تو مذاكره نمايم .\r\nعمرو بن عاص ، پس از خواندن نامهء معاويه ، با پسران خود عبد اللّه و محمّد مشورت نمود و نظر آنها را خواست ؛ عبد اللّه گفت :\r\nبه نظر من رسول خدا هنگام درگذشت ، از تو خشنود بود و همچنين دو خليفهء بعد از آن حضرت ؛ و هنگام كشته شدن عثمان هم كه تو حضور نداشتى ؛ بنابراين در خانهء خود بمان ، ترا كه خليفه نمىكنند و هم نمىخواهى حاشيه‌نشين دربار معاويه گردى ؛ آن هم براى رسيدن به دنياى ناچيزى كه ممكن است از آن هم محروم گردى و دوران عمرت سرآيد .\r\nمحمّد ( پسر ديگر عمرو ) گفت : به نظر من ، تو بزرگ قريش و عهده‌دار امور آنهائى ،\r\n\r\n\r\n","description":"","footnote":"\r\n( 1 ) . العقد الفريد : 2 / 291 .\r\n","page_name":" 205 ","page_number":217},
  {"content":"\r\n\r\nاگر اين امر صورت قطعى به خود بگيرد و امر خاتمه يابد و تو گمنام و مهجور باشى ؛ باعث كوچك شدن تو خواهد شد ؛ بنابراين مصلحت آن است كه به اهل شام ملحق شوى و خود چون ديگرى دستى برآرى و در مقام خونخواهى عثمان قيام كنى ، بدين وسيله است كه تو با بنى اميّه راه سلامت را پيموده‌اى .\r\nعمرو ، در جواب گفت : امّا نسبت به رأى تو اى عبد اللّه ! خير و صلاح دين مرا در نظر گرفته‌اى ، ولى تو اى محمّد ! خير و صلاح دنياى مرا پيشنهاد كردى و اكنون بايد من در اين دو امر مطالعه كنم ، شب‌هنگام ، خانوادهء او عمرو را مىديدند كه اين اشعار را با صداى بلند مىخواند :\r\n- شب‌هنگام ، افكار و حوادث كوبنده بر من چيره گشت و مرا در ترس و انديشه‌هائى قرار داد كه چهرهء موانع و گرفتاريها از آن جلوه‌گر بود .\r\n- پسر هند ( معاويه ) خواهان ديدار من است ، و همين امر است كه مايهء فساد و تباهى از آن توليد مىشود .\r\n- جرير ، نامهء على را براى معاويه آورده ؛ نامه‌اى كه زندگى او را تلخ و تنگى و دشواريها ، او را فراگرفته .\r\n- پس اگر با موافقت من ، او به آرزوى خود برسد نامه را رد مىكند ، و اگر به آرزوى خود نرسد خوارى و بيچارگى دامنگير او مىشود !\r\n- به خدا قسم ، نمىدانم چه كنم ، در حالى كه من ( در اين‌گونه امور ) چنين زبون و درمانده نبودم ؛\r\n- او پيوسته مرا به سوى خود كشانده و اكنون مرا به سوى اجراى مقاصد خود سوق مىدهد ! !\r\n- آيا با او مكر كنم ؟ اينكه صفتى است پست و نكوهيده ! و يا خود را فداى او كنم و با او با كمال خيرانديشى همكارى نمايم ؟ !\r\n- و يا در خانهء خود بنشينم كه براى شخص سالخورده‌اى چون من كه پيوسته از مرگ مىهراسم ، آرامش و راحتى است .\r\n\r\n","description":"","footnote":"","page_name":" 206 ","page_number":218},
  {"content":"\r\n\r\n- عبد اللّه ( پسر عمرو ) ، همين رأى و نظر را به من گفته و در من مؤثر واقع شد ؛ اگر موانع ( طمع و هواى نفس ) مرا از اين نظر جدا نكند !\r\n- و محمّد ( فرزند ديگر عمرو ) با او در اين رأى مخالف بود . و من خود در تشخيص واقعيات ، محكم و استوار مىباشم .\r\nدر اين هنگام عبد اللّه گفت : شيخ رفت ( كنايه از اينكه عمرو به معاويه پيوست ) .\r\nو يعقوبى نوشته : شيخ بر پاشنه‌هاى پاى خود بول كرد و دين خود را به دنيا فروخت ؛ صبحدم ، عمرو ، وردان غلام خود را طلبيد ؛ وى غلامى زيرك و آزموده بود . پس از حضور غلام ، عمرو چندين بار به او امر و نهى كرد ، وردان بار سفر را بگشا ، وردان بار سفر را ببند و . . . . وردان به او گفت : اى ابا عبد اللّه ! گوئى عقل خود را از دست داده‌اى ! مىخواهى آنچه در دل دارى به تو بگويم ؟ عمرو گفت : واى بر تو بگو ، گفت : دنيا و آخرت در قلب تو به مبارزه و نبرد برخاسته‌اند . با خود مىگويى : اگر با على بيعت كنم به آخرت رسيده‌ام ، ولى از دنيا نصيبى ندارم ، ولى آخرت محروميت دنيايم را جبران مىكند . ولى با معاويه دنيا هست و از آخرت بىنصيب مىمانم امّا بهرهء دنيا محروميت آخرت را جبران نمىكند ؛ اكنون تو بين اين دو فكر در ترديدى و نمىدانى كدام را بپذيرى . عمرو گفت : قسم به خدا كه خطا نرفته‌اى ، راست پنداشته‌اى كه حال من چنين است ، مىخواهم بدانم نظر تو در اين امر چيست ؟ وردان گفت : نظر من اين است كه تو كناره گيرى و در خانه بمانى ، اگر اهل دين غلبه يافتند ، تو در پناه دين آنها زندگى مىكنى ؛ و اگر اهل دنيا غالب شدند ، از وجود تو در امر دنياشان بىنياز نيستند . عمرو گفت : اكنون اين راه را به من پيشنهاد مىكنى كه قوم عرب آگاه شده‌اند من به طرف معاويه رهسپارم ؟\r\nو هنگام عزيمت ، اين اشعار را مىخواند :\r\n- وردان ! خدا ترا و زيريت را نابود سازد ، چه ، به جان تو قسم كه آنچه در دل من بود ، آشكار ساختى .\r\n- هنگامى كه دنيا به من رو نماياند ، من نيز از روى حرص و آز به او روى نمودم .\r\n- نفوس مختلفند ، بعضى خود را از آلودگى دنيا حفظ مىكنند و بعضى ديگر دنيا آنها را\r\n\r\n","description":"","footnote":"","page_name":" 207 ","page_number":219},
  {"content":"\r\n\r\nدگرگون مىسازد .\r\n- آرى ، شخص گرسنه‌اى كه طعمه‌اى نيافته ، براى رفع گرسنگى كاه را هم مىخورد .\r\nامّا على ، او دين خالص است و دنيا در دستگاه او راهى ندارد ، ولى معاويه دنيا و سلطنت است و من هم از فرط طمع ، بينش و خرد خود را از دست داده‌ام و لذا دنيا را اختيار نموده‌ام و در اين سوء اختيار ، برهانى در دستم نيست . من همهء آفاتى كه در دنيا و طلب آن هست ، مىدانم ولى در دلم زنگ‌هايى از شيفتگى دنيا موجود است و در عين حال نفس من دوست دارد با شرافت زندگى كند و هيچ انسانى راضى به ذلت و خوارى در زندگى نيست . به جان پدرم قسم كه امر بر من مشتبه نشده است .\r\nپس از اين جريان ، عمرو حركت كرد و به معاويه پيوست ، ابتدا چون احتجاج معاويه را مىدانست ( از روى مكر ) از او دورى گزيد و اين دو با يكديگر مكر و حيله‌ها داشتند ؛ چون به مجلس معاويه وارد شد ، معاويه گفت : اى ابا عبد اللّه ! امشب سه گزارش به ما رسيده كه لازم است نزد ما محفوظ بماند و در خارج انتشار نيابد ! عمرو گفت : بگو چيست ؟ معاويه گفت : همانا محمّد بن ابى حذيفه كه در مصر زندانى بود ، قيد و بند را در هم شكسته و با يارانش خارج شده‌اند و اين براى دين آفتى است . گزارش ديگر اينكه :\r\nقيصر روم ، گروهى از روميان را برانگيخته تا بر شام غلبه كنند . گزارش سوم اينكه ، على به كوفه رسيده و آمادهء عزيمت بله سوى ماست . عمرو گفت : هيچ‌يك از اين سه امر كه گفتى ، اهميتى ندارد ؛ امّا امر محمّد بن ابى حذيفه ، چيز مهمى نيست او را همانند ديگران ( كه قيام مىكنند ) سپاهى به سويش اعزام مىدارى ، يا او را مىكشند و يا دستگيرش كرده به نزد تو خواهند آورد ، و اگر هم بگريزد باز زيانى به تو نمىرسد .\r\nامّا قيصر روم ، چند تن از كنيزكان ماهرخ نورس رومى را با مقدارى ظروف طلا و نقره به عنوان هديه برايش بفرست و از او تقاضاى صلح و سازش نما كه به زودى تقاضاى ترا مىپذيرد .\r\nامّا على ، نه به خدا سوگند كه عرب در هيچ امرى او و ترا يكسان نمىبينند در جنگ ، على نصيب و موقعيتى دارد كه احدى از قريش داراى چنان موقعيتى نيست ؛ او داراى\r\n\r\n","description":"","footnote":"","page_name":" 208 ","page_number":220},
  {"content":"\r\n\r\nموقعيتى خاص است و صلاحيت آن را دارد ، مگر آنكه بر او ستم روا دارى .\r\nدر روايت ديگر است كه معاويه به عمرو گفت : من ترا به سوى خودم خواندم براى نبرد با اين مرد ، كه به پروردگارش عصيان نموده و خليفهء رسول خدا را كشته و فتنه به‌پا نموده و باعث پراكندگى امت گشته و قطع رحم نموده است .\r\nعمرو گفت : منظورت كيست ؟ معاويه گفت : منظورم على است . عمرو گفت : اى معاويه ! به خدا قسم تو با على همسنگ نيستى ! تو افتخار هجرت ، و پيشدستى در اسلام ، و رفاقت و همراهى با پيامبر خدا در نبردها را ندارى و همچنين در دانش و نيروى فهم و درك همانند او نيستى ! به خدا قسم ، با همهء اين مزايا ، على را حد و حدودى خاص است و امتحان و ابتلاء خدائى او را نصيب و موقعيت نيكويى است و با اين كيفيت اگر من با تو عليه او همراه شوم با همهء خطرها و مشكلات و آلودگىهايى كه دارد ، چه پاداشى براى من در نظر گرفته‌اى ؟ معاويه گفت : اين امر در اختيار تو است . عمرو گفت : حكومت مصر و مزاياى آن را به من واگذار . معاويه بعد از اين پيشنهاد تأمل كرد و در فكر فرو شد .\r\nو در روايتى چنين نقل شده كه معاويه در مقابل پيشنهاد عمرو ، به عمرو گفت : بر من ناگوار است كه عرب دربارهء تو قضاوت كند بر اينكه تو در اين امر هدفت رسيدن به دنيا بوده است ! عمرو در پاسخ معاويه گفت : دست از اين سخنان بردار . معاويه گفت : من اگر مىخواستم با تو مكر كنم و فقط به اميدوار ساختن تو اكتفا نمايم ، هرآينه اين كار را مىكردم . عمرو گفت : نه به خدا قسم ، چون منى به هيچ‌وجه تحت تأثير مكر و خدعه قرار نمىگيرد ، من زيرك‌تر از آنم كه با سخنى اميدوار شوم . معاويه گفت : سر خود را نزديك آر تا رازى با تو بگويم ، عمرو سر خود را نزديك برد ، معاويه گوش او را گاز گرفت و به او گفت : اين خود خدعه بود ، مگر جز من و تو در اين اطاق كسى هست ؟ ! عمرو در اين هنگام ابيات ذيل را انشاء نمود و گفت :\r\n- معاويه ! مادام كه به دنياى مقصود خود نرسم ، دين خود را به تو نمىفروشم ، بنگر كه چه خواهى كرد .\r\n- اگر حكومت مصر را به من بدهى ، از معاملهء خوبى است در برابر پيرمردى كه با رأى و\r\n\r\n","description":"","footnote":"","page_name":" 209 ","page_number":221},
  {"content":"\r\n\r\nحيله خود مىتواند مصدر هرخير و شرى باشد . « 1 »\r\n- دين و دنيا در كفهء ترازو يكسان نيستند و من چشم‌بسته آنچه را به من عطا كنى ، مىگيرم .\r\n- من مژگان خود را در اين معامله برهم گذاشته ، و خود را فريب مىدهم .\r\n- و در مقابل نيرويى در اختيارت قرار مىگيرد كه براى پادشاهى تو بسيار سودمند است و اگر من در اين كار دچار لغزش و خطا كردم ، به زمين خواهم خورد .\r\n- تو مصر را از من بازمىدارى و حال آنكه مصر ، عطاى زيادى نيست ، ولى من از زمان‌هاى پيش بدان حريص بوده‌ام .\r\nمعاويه به عمرو بن عاص گفت : آيا مىدانى كه منطقهء مصر از حيث اهميّت چون منطقه عراق است ؟ عمرو گفت : بلى ، امّا اين منطقه هنگامى براى تو داراى اين ارزش و موقعيت است كه از آن تو گردد و هنگامى از آن تو مىشود كه در عراق بر على مسلّط شوى و حال آنكه اهل عراق ، به على پيوسته و اطاعت او را گردن نهاده‌اند ! در اين موقع عتبة بن ابى سفيان وارد شد و به معاويه گفت : آيا راضى نمىشوى در مقابل عمرو و فعاليت‌هايش ، مصر را به او واگذارى ؟ آن هم به اين شرط واگذار كنى كه با كمك او به مقصود برسى و به نتيجه نائل گردى ؟ ! كاش تو بر شام غلبه نمىكردى .\r\nمعاويه به عتبه گفت : امشب در نزد ما باش ، پاسى از شب گذشت ، عتبه با صداى بلند كه معاويه هم بشنود اين اشعار را خواند :\r\n- اى كسى كه بازمىدارى شمشيرى را كه هنوز به اهتزاز درنيامده است ، تو مانند گوسفندى هستى كه شير اولش را دوشيده و براى بار دوم پشم او را نچيده‌اند تا فربه شود .\r\n- اگر مىخواهى نتيجه بگيرى ، از شير اوّل كه ريزش دارد بهره بگير ، و از بهرهء بعدى خوددارى كن تا فربه شود .\r\n- دامن از تنبلى فروكش ، و فرصت را قبل از فوتش غنيمت شمار و او ( عمرو ) را به جنبش\r\n\r\n\r\n","description":"","footnote":"\r\n( 1 ) . عيون الاخبار ، ابن قتيبه : 1 / 181 .\r\n","page_name":" 210 ","page_number":222},
  {"content":"\r\n\r\nدرآر .\r\n- مصر را به او بده و مانند آن را نيز بيفزاى ، همانا مصر ، از آن كسى است كه بر آن پيروز گردد .\r\n- حرص و آز را از خود دور كن كه از گمراهى است و نائرهء جنگ را برافروز ، و گرنه تو فريب خورده‌اى .\r\nهمانا مصر اكنون بين ما و على است ؛ هريك از ما غلبه كنيم از عجز و ناتوانى آن ديگرى است .\r\nمعاويه پس از استماع سخنان عتبه ، عمرو را حاضر كرد و تعهد كرد ولايت مصر را به او بدهد . عمرو گفت : خدا را بين خود و تو در اين عهد و پيمان گواه مىگيرم . معاويه گفت :\r\nآرى ، خدا بر آنچه من به نفع تو تعهد نموده‌ام گواه است ، اگر كوفه را فتح نموديم . عمرو گفت : خدا بر آنچه بين ما گذشت وكيل باد ، و از نزد معاويه بيرون شد . همين‌كه به منزل برگشت ، فرزندانش سؤال كردند كه چه كردى ؟ گفت : فرمان حكومت مصر را به ما داد .\r\nگفتند : مصر در برابر سلطنت بر عرب چه ارزشى دارد ؟ عمرو گفت : اگر مصر نتواند شكم شما را سير كند ، خدا هيچگاه شكم شما را سير نگرداند ! معاويه در ضمن فرمان خود قيد كرده بود : مشروط بر اينكه از اطاعت اوامر او سرپيچى نكند و عمرو هم در تعهد خود نوشت : مشروط بر اينكه اطاعت او اعطاء ولايت مصر را نقض ننمايد و هر يك از اين دو با اين دو شرط كه بر هم كردند با هم مكر ورزيدند . « 1 »\r\n\r\n15 - عمار بن ياسر و عمرو\r\nعمار بن ياسر ، با عمرو بن عاص در لشگرگاه صفين با هم گرد آمدند . عمّار و همراهانش از مركب فرود آمدند و حمايل شمشيرهايشان را دربر گرفتند ، در اين هنگام عمرو گفت : اشهد ان لا إله الا اللّه !\r\n\r\n\r\n","description":"","footnote":"\r\n( 1 ) . كتاب صفّين ، ابن مزاحم 20 - 24 ؛ كامل ، مبردج : 1 / 221 ؛ شرح ، ابن ابى الحديد : 1 / 136 - 138 ؛ تاريخ ، يعقوبى : 2 / 161 - 163 ؛ رغبة الآمل من كتاب الكامل : 3 / 108 ؛ قصص العرب : 2 / 362 .\r\n","page_name":" 211 ","page_number":223},
  {"content":"\r\n\r\nعمار گفت : ساكت باش ، تو در دوران زندگانى محمّد صلّى اللّه عليه و آله و بعد از او اين شهادت را ترك كردى ، و ما به اين شهادت از تو سزاوارتريم ، اگر اين شهادت را از نظر خصومت و دشمنى مورد استفاده قرار مىدهى ، حق ما باطل ترا از بين مىبرد و اگر شهادت را بر سبيل خطبه راندى ، ما از تو در خطابه داناتريم . اگر بخواهى ، من ترا به كلمه‌اى آگاه مىكنم كه بين ما ترا متمايز مىسازد و قبل از اينكه جنگ برپا شود ، كفر ترا ثابت مىكند به طورى كه خود عليه خود گواهى مىدهى و نمىتوانى مرا تكذيب كنى !\r\nعمرو گفت : يا ابا يقظان ! من براى اينكه گفتى نيامده‌ام بلكه از اين جهت با تو گرد آمدم كه ترا در ميان اين سپاه مطاع ديگران يافتم و به همين جهت خدا را به يادت آوردم تا اين گروه را از استعمال سلاح و جنگ بازدارى و خونشان را حفظ كنى ؛ من در اين راه كوشا هستم پس بر چه مبنائى با ما مىجنگى ؟ آيا نه اين است كه ما نيز خداى يگانه را مىپرستيم و به همان قبله كه شما نماز مىگذاريد نماز مىخوانيم ؟ و همان را كه شما در دعايتان مىگوئيد ما مىگوئيم ، و همان كتاب را كه شما قرائت مىكنيد ، ما هم قرائت مىكنيم و به رسول شما ايمان داريم ؟\r\nعمار گفت : حمد خداى را كه اين اقرارها را به زبان تو جارى كرد كه من و يارانم داراى قبله و دينيم ، پرستش خداى مهربان را مىكنيم و معترف به پيامبرى محمّديم و كتابش را قبول داريم و اين بر خلاف تو و يارانت است .\r\nحمد خداى را كه اقرار ترا به نفع ما قرار داد به خلاف تو و يارانت ؛ ترا گمراه و گمراه كننده قرار داد ، تو خود نمىدانى كه از راه‌يافتگانى يا گمراهان و از تشخيص واقع نابينا هستى ! اكنون به تو خبر مىدهم كه نبرد من و يارانم با تو بر چه مبنايى است .\r\nرسول خدا به من امر فرمود : با ناكثين نبرد كنم من هم نبرد كردم و امر فرمود : با قاسطين به نبرد برخيزم كه شماييد ، امّا مارقين را نمىدانم آنها را درك خواهم كرد يا نه ؟ !\r\nاى بلاعقب ! آيا ندانستى كه رسول خدا صلّى اللّه عليه و آله دربارهء على فرمود : من كنت مولاه فعلى مولاه اللّهم و ال من والاه و عاد من عاداه . و من دوستدار خدا و رسولم و بعد از رسول خدا ، دوستدار و پيرو على هستم و تو مولا ندارى ! عمرو گفت : يا ابا يقظان ! چرا به من\r\n\r\n","description":"","footnote":"","page_name":" 212 ","page_number":224},
  {"content":"\r\n\r\nدشنام مىدهى ؟ و حال آنكه من به تو دشنامى نداده‌ام ! عمار گفت : تو به چه چيز دشنامم مىدهى ؟ آيا مىتوانى بگويى كه من نافرمانى خدا و رسولش را كرده‌ام ؟ عمرو گفت : در تو ، موجبات ديگرى جز اينكه گفتى هست . عمار گفت : بزرگوار كسى است ، كه خدا او را گرامى داشته باشد ؛ من پست بودم خدا مرا بلند كرد ؛ برده و مملوك بودم ، خدا مرا آزاد ساخت ؛ ناتوان بودم خداوند مرا نيرو بخشيد ؛ فقير و بىچيز بودم خدا مرا غنى و ثروتمند گردانيد . عمرو گفت : نظر تو در امر كشته شدن عثمان چيست ؟ عمار گفت : او براى شما بدىها را فتح باب نمود . عمرو گفت : على او را كشت ؟ عمار گفت : نه ، بلكه خداى على او را كشت .\r\nنصر بن مزاحم در حديثى روايت كرده است : چون در جنگ صفين ، عمار بن ياسر رحمه اللّه ، به عمرو بن عاص نزديك شد ، به عمرو گفت : دين خود را به حكومت مصر فروختى ؟ ! هلاكت بر تو باد ! از مدتى پيش ، تو اسلام را كج پنداشتى . « 1 »\r\nسبط بن جوزى اين حديث را روايت كرده و اين جمله را اضافه دارد : سوگند به خدا ، قصد تو و تصميم دشمن خدا و زادهء دشمن خدا ( مقصود معاويه است ) از اينكه خون عثمان را دستاويز نموديد ؛ اين بوده كه به دنيا برسيد . « 2 »\r\n\r\n16 - ابو نوح حميرى و عمرو\r\nابو نوح حميرى كلاعى ، در روز صفين به اتفاق ذو الكلاع نزد عمرو بن عاص آمدند .\r\nدر آن موقع عمرو پيش معاويه بود ، و مردم دور آنها جمع شده بودند و عبد اللّه بن عمر ، مردم را تحريص به جنگ مىنمود . آن دو همين‌كه در آن مجلس ايستادند ، ذو الكلاع به عمرو گفت : اى ابا عبد اللّه ! آيا مايلى با مردى خيرانديش ، عاقل و مهربان روبرو شوى كه از عمار بن ياسر به تو خبر دهد و دروغ نگويد ؟ عمرو گفت : او كيست ؟ ذو الكلاع گفت :\r\nپسر عموى من ، از اهل كوفه است . عمرو نگاهى به او كرد و گفت : سيماى ابو تراب را در تو مىبينم ! ابو نوح در جواب گفت : بر من سيماى محمّد صلّى اللّه عليه و آله و ياران او نمايان است و در\r\n\r\n\r\n","description":"","footnote":"\r\n( 1 ) . كتاب صفين 165 .\r\n( 2 ) . تذكره ، سبط بن جوزى 53 .\r\n","page_name":" 213 ","page_number":225},
  {"content":"\r\n\r\nتو سيماى ابو جهل و فرعون ! « 1 »\r\n\r\n17 - ابو الاسود دوئلى و عمرو\r\nابو الاسود دوئلى « 2 » بعد از كشته شدن على بر معاويه وارد شد ، در حالى كه بلاد اسلامى در زير تسلط و نفوذ معاويه درآمده بود . معاويه او را نزديك خود نشاند ، و جايزهء بزرگى به او داد ، عمرو بن عاص بر او رشك برد و در هنگامى كه ورود بر معاويه مجاز نبود ، آمد و اذن ملاقات خواست و پس از گرفتن اجازه بر معاويه وارد شد . معاويه گفت : اى ابا عبد اللّه ! چه موجبى باعث شد شتاب كنى و قبل از وقت مجاز بر من وارد شوى ؟ گفت : يا امير المؤمنين براى موضوعى نزد تو آمدم كه برايم دردناك بود و خواب را از من ربود و مرا به خشم آورد ، قصد من در اين موضوع ، خيرانديشى و نصيحتى براى امير المؤمنين است .\r\nمعاويه گفت : بگو موضوع چيست ؟ عمرو گفت : يا امير المؤمنين ! ابو الاسود دوئلى مرد خردمند و سخنورى است ، كيست كه چون او از نيروى سخنورى بهره داشته باشد ؛ او در شهر و مملكت تو ، نام على را ( به نيكى ) تجديد نموده است و دشمنان او را به دشمنى ياد كرده و من مىترسم كه تو اين‌قدر بر او سستى كنى ، تا بر دوش تو سوار شود .\r\nعقيدهء من اين است كه او را بطلبى و بترسانى و از وضع او تحقيق و بررسى نمائى و امتحانش كنى در نتيجه از دو حال خالى نيست ؛ يا روحيات او بر تو آشكار مىشود و زمينه‌اى از گفتارش به دست مىرسد و يا تظاهر خواهد كرد و بر خلاف آنچه كه در دل دارد اظهار خواهد كرد ؛ اگر چنين كرد از او بپذير و به گفتار او در اينجا اتخاذ سند كن ، نتيجه و عاقبت اين عمل به خير و صلاح خواهد بود ان شاء اللّه .\r\nمعاويه گفت : به خدا قسم من مردى هستم كه كمتر شده نظر و عقيدهء صاحبنظرى را ناديده بگيرم و هيچ‌گاه نشده نظر و عقيده‌اى اظهار گردد و من در اطراف آن فكر نكنم ؛\r\n\r\n\r\n","description":"","footnote":"\r\n( 1 ) . كتاب صفين 174 ؛ شرح نهج البلاغة ، ابن ابى الحديد .\r\n( 2 ) . اسم او ظالم بن عمرو است تابعى بزرگ كه در سال 69 به سن 58 سالگى درگذشته است .\r\n","page_name":" 214 ","page_number":226},
  {"content":"\r\n\r\nولى در مورد اين شخص ( ابو الاسود دوئلى ) اگر او را طلب كنم و نظر ترا دربارهء او اجرا نمايم ، و او با قدرت بيان خود در برابر مؤاخذه و تهديد من مقاومت كند من كسى را ندارم كه در مقابل او به معارضه برخيزد . و ممكن است سخن و معارضهء او باعث خشم و ناراحتى من گردد ؛ زيرا من از مقصود و سويداى دل او مطلعم و صلاح در اين است كه هرگونه تظاهرى در حضور ما مىكند از او پذيرفته گردد و از مكنونات واقعى او تفحص نكنيم و در بقيهء مطالب او را به حال خودش واگذاريم .\r\nعمرو گفت : من يار و رفيق تو بودم در روزى كه قرآنها بر سر نيزه‌ها رفت ، و تو به نحوهء فكر و راى من مطلعى و صلاح نمىبينم كه بر خلاف رأى من رفتار كنى ؛ چه من از خيرانديشى و صلاحديد در كارهاى تو دريغ نكرده‌ام ! بفرست او را حاضر كنند و خود را در مقابل او عاجز و ناتوان قلمداد مكن تا ترا بكوبد و منكوب سازد !\r\nمعاويه به دستور عمرو رفتار كرد و در پى ابو الاسود فرستاد كه حاضرش سازند ؛ و هنگامى كه وارد مجلس شد سومين كس بود ، معاويه به او خوشامد گفت و سپس مورد خطابش قرار داد و گفت : من و عمرو بن عاص دربارهء اصحاب محمّد مناقشه و منازعه داشتيم ، دوست دارم نظر و عقيدهء ترا در رفع اين نزاع و مناقشه بدانم . ابو الاسود گفت : يا امير المؤمنين ! آنچه مىخواهى سؤال كن . معاويه گفت : اى ابو الاسود ! كدام يك از اصحاب رسول خدا صلّى اللّه عليه و آله محبوبتر بودند ؟ معاويه به طرف عمرو بن عاص نظرى افكند و سرى تكان داد و سپس دنبالهء سؤال خود را گرفت و به ابو الاسود گفت : بنابراين كدام يك از آنها در نظر تو برتر و افضلند ؟ ابو الاسود گفت : آن‌كس كه تقواى او زيادتر و خوف او در دين از ديگران بيشتر بود ، معاويه در اين موقع بر عمرو خشمناك شد و سپس به ابو الاسود گفت : بنابراين كدام يك از آنها داناتر از ديگران بود ؟ گفت : آن‌كس كه بيشتر از همه در گفتار خود از خطا مصون بود و سخنش رساتر و كامل‌تر بود . معاويه سؤال كرد :\r\nكدام يك از اصحاب ، شجاعتر از سايرين بود ؟ ابو الأسود جواب داد : آن‌كس كه در ميدان‌هاى جنگ رنج و محنت بيشترى را محتمل شد و در مقابل حملات دشمن بردبارتر بود . معاويه گفت : كدام يك از اصحاب بيشتر مورد وثوق و اطمينان پيامبر خدا\r\n\r\n","description":"","footnote":"","page_name":" 215 ","page_number":227},
  {"content":"\r\n\r\nبود ؟ ابو الاسود جواب داد : آن‌كس كه بعد از خود ، دربارهء او وصيت فرمود . معاويه گفت :\r\nكدام يك از اصحاب نسبت به پيغمبر راستگوتر بود ؟ ابو الاسود گفت : آن‌كس كه قبل از همگان پيغمبرش را تصديق نمود . در اين موقع معاويه رو به عمرو كرد و گفت : خداى پاداش نيكو به تو ندهد ؛ آيا نسبت به آنچه كه ابو الاسود گفت ، مىتوانى ردّى ابراز كنى ؟\r\nابو الاسود به معاويه گفت : من از اوّل دانستم كه چه كسى ترا به اين امر تحريك نموده است . اكنون به من اجازه بده كه دربارهء او ( عمرو ) چند كلمه‌اى بگويم . معاويه گفت :\r\nآرى ، آنچه دربارهء او مىدانى بيان كن . ابو الاسود گفت : يا امير المؤمنين ! اين شخص ، كسى است كه در ضمن اشعارى كه سروده رسول خدا را هجو و نكوهش نموده است و رسول خدا صلّى اللّه عليه و آله در مقابل اشعار او فرمود : پروردگارا ! من كه شعر نتوانم گفتن ، پس به هر بيتى كه عمرو در هجو من سروده ، او را لعنتى فرست . آيا با اين سخن پيامبر خدا ، مىشود رستگارى و فلاح براى عمرو تصور نمود ، تا به آن برسد ؟ و يا از آنچه به دست مىآورد سودى ببرد ؟ به خدا سوگند ، كسى كه شناختن حسبش با قرعه باشد ، بايد در سخن ناتوان و قلبى ترسناك داشته باشد و احساس حقارت و بىپناهى كند و تن به هر مذلت و خوارى بدهد ، خود را نمىتواند در ميان مردان جا دهد و يا در به كار بستن سخن ، رأى و نظرى داشته باشد . هنگام سخن گفتن مردان ، ناچار گوش مىدهد و دم در نمىآورد و به هنگام به‌پا خواستن بزرگواران هرقوم ، او چون سگ مىنشيند ؛ به نام دين خود را به تكلف و ريا افكند به سبب گناه بسيارى كه مرتكب شده ، به ابّهت بزرگواران نظر نمىافكند و در عين حال در بزرگوارى آنها منازعه و همسرى نتواند ، سپس در تيرگىهاى سخت سرگردان شده ، و با بىحيائى متوسل به مكر و دغل مىشود ؛ با مردم به حيله و نيرنگ معامله مىكند در حالى كه سرانجام مكر و حيله در آتش است ! عمرو گفت : اى برادر دوئلى ! همانا تو خوارى و فرومايه هستى ، و اگر نسب خود را وابسته به كنانه نمىكردى و به اين عنوان متوسّل نمىشدى ، اطرافيانت چون باز شكارى ترا از ميان مىربودند ، ناچار به سبب اين وابستگى بر ديگران بزرگى مىفروشى و به نيروى آنها حمله مىكنى و با اين دستاويزها ، زبانت گويا و توانا است ، ولى به زودى همين توانائى و\r\n\r\n","description":"","footnote":"","page_name":" 216 ","page_number":228},
  {"content":"\r\n\r\nزبان‌آورى برايت وبالى خواهد بود . به خدا قسم ، تو از قلبها دشمن‌ترين اشخاص نسبت به امير المؤمنين ( معاويه ) بودى و اكنون هم هيچ‌گاه عداوت و دشمنيت نسبت به او به اين سختى و شدت نبوده ؛ لذا با دشمنان او دوست و با دوستانش دشمنى ، مدام در پى ماجراجوئى و ايجاد حادثه هستى ، و اگر معاويه از نظر من پيروى مىكرد ، هرآينه مسلما زبان ترا قطع مىكرد و افكار شيطانيت را از سرت بيرون مىساخت ؛ زيرا تو آن دشمن نابكار هستى كه در پاى درخت هستى او ( معاويه ) چون افعى نر كمين كرده‌اى !\r\nدر اين هنگام ، معاويه به سخن آمد و گفت : اى ابا اسود ! تو منتهاى كاوش را در آنچه خواستى نمودى و هيچ راه آشتى و سازش باقى نگذاشتى و سپس رو به عمرو كرد و گفت : آن‌طور كه بايد از عهدهء دفاع برنيامدى و در برابر ابو الاسود ، به مقصود خود نرسيدى ؛ سخن از او آغاز شد و بر تو تجاوز نمود و آن‌كس كه آغاز به حمله كند ، ستمكارتر است و سومى شما ( معاويه ) بردبارتر است ، از اين سخن درگذريد و سخن ديگرى به ميان آوريد و بدون اينكه تصور كنيد كه از مجلس اخراجتان نمودم ، از مجلس خارج شويد . عمرو برخاست در حالى كه اين ابيات را مىسرود :\r\n- به جان خودم قسم ، ناپاكى درون ، قرنهاى گذشته را خسته نموده است . و ابو الاسود به پا خواست .\r\nو ابو الأسود برخاست و گفت :\r\n- آگاه باشيد ! عمرو آهنگ مزاحمت نموده ، نسبت به شيرى كه در كنام خود آرميده و حال آنكه چگونه گرگ خواهد توانست كه به شير شرزه زيانى برساند . « 1 »\r\n\r\n18 - سخنى از ابو جعفر و زيد بن حسن\r\nابو جعفر ، و زيد بن حسن گويند : معاويه در روز صفين از عمرو بن عاص درخواست نمود كه صفوف اهل شام را در مقابل سپاهيان عراق منظّم نمايد ، عمرو گفت : مشروط بر اينكه حكم و فرمان من در صورتى كه پسر ابى طالب كشته شود ، و بلاد عراق را مسخّر\r\n\r\n\r\n","description":"","footnote":"\r\n( 1 ) . تاريخ ، ابن عساكر : 7 / 104 - 106 .\r\n","page_name":" 217 ","page_number":229},
  {"content":"\r\n\r\nكردى براى تو معتبر و نافذ باشد ! معاويه گفت : مگر نه اين است كه فرمان تو دربارهء حكومت مصر است ؟ عمرو گفت : مگر نه اين است كه حكومت مصر براى من در عوض بهشت است و كشته شدن پسر ابى طالب بهاى آتش دوزخ است كه از اهلش آنى جدا نمىگردد و پيوسته در دوزخ گرفتارند ؟ معاويه گفت : اى ابا عبد اللّه ، فرمانى كه براى حكومت مصر به تو اعطاء كرديم در اعتبار خود باقى است ؛ اگر پسر ابى طالب كشته شود . تو ، آهسته در اين‌باره سخن بگو ، مبادا اهل شام سخن ترا بشنوند . در اين موقع عمرو خطاب به اهل شام نمود و گفت : اى گروه مردم شام ! صفوف خود را منظم كنيد ؛ جمجمه‌ها خود را به پروردگارتان بسپاريد و از خداى خود كه مىپرستيدش ، استعانت جوئيد ، و با دشمن خود نبرد كنيد ؛ آنها را بكشيد و دنباله‌شان را قطع كنيد و در مقابل مشكلات و پيشامدهاى جنگ صبور و بردبار باشيد ، همانا زمين از آن خداست كه به هر كس از بندگانش بخواهد بهره مىدهد و فرجام كار به نفع اهل تقوى خواهد بود « 1 » .\r\nاين سخن ، بزرگترين كلامى است كه بر ضعف دين اين مرد ( عمرو ) دلالت مىكند .\r\nزيرا ، اين كلماتى كه عمرو ( در مقابل معاويه ) گفت ، مىرساند كه حق امير مؤمنان على عليه السّلام را شناخته و تباهى و فساد كار مخالفين و مبارزين با او را تشخيص داده است با اين همه مردم را به نبرد با آن جناب تحريص مىكند و حقيقت امر را بر مردم مشتبه مىسازد ، بنابراين بايد دانست كه اين استدلال رد بر نظر و عقيده كسانى است كه عمل عمرو را از روى اجتهاد و يا عدالت او نيكو مىدانند ! !\r\n\r\n19 - عمرو و برادرزاده‌اش\r\nعمرو عاص ، برادرزاده‌اى « 2 » هوشيار و زيرك داشت از قبيله بنى سهم كه از مصر نزد او آمد و به او گفت : اى عمرو ! به من بگو ، تو در ميان قريش با چه عقيده و رأيى زندگى مىكنى ؟ ! دين خود را دادى و به دل آرزوى دنياى غير خودت را مىپرورانى ! ! آيا\r\n\r\n\r\n","description":"","footnote":"\r\n( 1 ) . كتاب صفين ، ابن مزاحم / 123 ؛ شرح نهج البلاغه ، ابن ابى الحديد .\r\n( 2 ) . در شرح نهج البلاغه ، ابن ابى الحديد ، پسر عمو مذكور است .\r\n","page_name":" 218 ","page_number":230},
  {"content":"\r\n\r\nمىپندارى اهل مصر - كشندگان عثمان - ولايت مصر را به معاويه تسليم خواهند نمود ، و حال آنكه على عليه السّلام زنده است ؟ ! ! و باز چنين مىپندارى كه اگر مصر تحت تسلط معاويه قرار گرفت ، همان‌طور كه با سخن ، آن را طعمهء تو قرار داد با سخن هم از تو باز نمىستاند ؟ ! عمرو گفت : اى برادرزاده ! عنان امر در دست خداست ، نه در دست على و معاويه !\r\nجوانك در پاسخ عمرو چنين سرود :\r\n- آگاه باش هند ! اى خواهر قبيلهء بنى زياد ! عمرو قهرمان زيرك و زبردست روزگار است .\r\nو بسيار خوددار و قويدل مىباشد و تو گرفتار آنى .\r\n- چنان حيله مىكند كه خردها ، سرگردان مىشوند و ظاهرسازيهايش همچون مار صحرائى ، خطرناك و حيله‌گرند ! !\r\n- معاويه در عهدنامهء خود شرائطى بر عمرو تحميل كرده كه از خدعه و فريب او پرده برمىدارد .\r\n- عمرو هم در مقابل شرطى پيشنهاد كرده كه جلوگير حيلهء او باشد ، هردو نفر مكار و فريبكاراند .\r\n- آگاه باش عمرو ! كه تو از روى واقع به حكومت مصر نرسيده‌اى و از آغاز رستگار نبودى ! !\r\n- تو دينت را به دنيا فروختى ، و در اين معامله زيان كردى ؛ لذا تو بدترين بندگان هستى ! !\r\n- تو هرچند در آغاز كار ، مصر را صاحب شدى ؛ ولى رسيدن تو به اين مقصود ، با دشواريهاى طاقت‌فرسا همراه خواهد بود .\r\n- بر معاويه وارد شدى همچون كسى كه بر قوم عاد وارد مىشود ؛ و در اين راه آنچه به دست آوردى باختى ، و با سيه‌روئى خود را محروم ساختى !\r\n- آيا تو ابو الحسن على عليه السّلام را نشناخته‌اى ! و به آنچه از حق او به دشمن رسيد آگاه نشدى ؟ !\r\n- و بعد از او و همراهى با او عدول كردى و به سوى معاويه ، زادهء حرب گراييدى ، در\r\n\r\n","description":"","footnote":"","page_name":" 219 ","page_number":231},
  {"content":"\r\n\r\nحالى كه ميان سفيدى ( نورانيت ) با سياهى ( تيره‌روزى ) فاصله بسيار است .\r\n- انگشتان آدمى هرقدر دراز و رسا باشد كجا به ستارهء سهيل رسد ؛ و شايستگى را با تباهى و فساد فرق بسيار است .\r\n- آيا هنگامى كه او را بر مركبى درشت ببينى كه سپاهيان را با نيزه‌هاى بلند و برنده ، وادار به حمله به دشمن مىكند ، ايمن خواهى بود ؟\r\n- چه خواهى كرد در وقتى كه به او نزديك شوى و او ترا به نبرد بطلبد ؟ ببين با چه كسى خصومت مىكنى !\r\nعمرو گفت : اى پسر برادرم ! اگر من با على بودم خانهء من برايم كافى بود و گنجايش مرا داشت ولى اكنون من با معاويه هستم . برادرزاده‌اش گفت : اگر تو معاويه را نخواهى ، او هم ترا نمىخواهد ! ليكن تو دنياى او را مىخواهى و او هم خواهان دين تو شده است .\r\nسخنان اين جوان ، به گوش معاويه رسيد ؛ او را طلب نمود ، ولى او گريخت و به على ملحق شد و داستان عمرو و معاويه را براى آن جناب شرح داد ، حضرت از الحاق او شاد و او را به خود نزديك و گرامى داشت . مروان از اين جريان خشمناك شد و گفت : مرا چه شده كه نتوانم چون عمرو معامله كنم ؛ معاويه گفت : جز اين نيست ، عمرو مردان را براى تو مىخرد . راوى گويد : چون قصهء معاملهء عمرو و معاويه به على عليه السّلام رسيد ، حضرت اين اشعار را خواند :\r\n يا عجبا لقد سمعت منكرا * كذبا على اللّه يشيب الشّعرا\r\nيسترق السّمع و يغشى البصرا * ما كان يرضى احمد لو اخبرا\r\nان يقرنوا وصيّه و الابترا * شانى الرّسول و اللّعين الاخزر\r\nكلاهما في جنده قد عسكرا * قد باع هذا دينه فأفجرا\r\nمن ذا به دنيا بيعه قد خسرا * بملك مصر ان أصاب الظّفرا\r\nانّي اذا الموت دنا و حضرا * شمّرت ثوبى و دعوت قنبرا\r\nقدّم لوائي لا تؤخّر حذرا * لن ينفع الحذار ممّا قدّرا\r\nلمّا رأيت الموت موتا أحمرا * عبّأت همدان و عبّوا حميرا \r\n\r\n","description":"","footnote":"","page_name":" 220 ","page_number":232},
  {"content":"\r\n\r\n حىّ يمان يعظمون الخطرا * قرن اذا ناطح قرنا كسرا\r\nقل لابن حرب لا تدبّ الحمرا * أرود قليلا ابد منك الضّجرا\r\nلا تحسبنّى يا ابن حرب عمرا * و سل بنا بدرا معا و خيبرا\r\nكانت قريش يوم بدر جزرا * اذ وردوا الامر فذمّوا الصّدرا\r\nلو أنّ عندى يا ابن حرب جعفرا * أو حمزة القرم الهمام الازهرا\r\nرأت قريش نجم ليل ظهرا « 1 » . \r\n\r\n20 - غانمه دختر غانم و عمرو\r\nاين بانوى مسلمان كه نامش غانمه است ، در مكّه بود و شنيد معاويه ، و عمرو بن عاص به بنى هاشم دشنام مىدهند ، گفت : اى گروه قريش ! به خدا قسم معاويه امير المؤمنين نيست و درخور اين مقامى كه براى خود پنداشته نيست ؛ او به خدا قسم كسى است كه نسبت به رسول خدا صلّى اللّه عليه و آله بدى و نكوهش نمود ! من خود نزد معاويه خواهم رفت و با او سخنى خواهم گفت كه از شرمسارى ، عرق در پيشانيش نقش بندد و از شنيدن آن بسيار ناراحت و نالان گردد .\r\nعامل و نمايندهء معاويه ، اين جريان را به معاويه نوشت ، همين‌كه معاويه از اين قضيه اطلاع يافت كه غانمه به او نزديك شده ، امر كرد محلّى را به عنوان مهمانخانه پاكيزه و آماده و مفروش نمودند ، همين‌كه غانمه به نزديكى مدينه رسيد يزيد با حشم و غلامانش به استقبال او رفت و غانمه پس از ورود به مدينه به خانهء برادرش عمرو بن غانم رفت .\r\nيزيد به او گفت : ابا عبد الرحمن ( معاويه ) ( امر كرده تو ) به مهمانخانهء او فرود آيى . غانمه يزيد را نمىشناخت ، لذا سؤال كرد : تو كيستى ؟ خداوند ترا حفظ كند . گفت : من يزيد پسر معاويه هستم . غانمه گفت : خدا ترا باقى نگذارد اى ناقص ، تو درخور پذيرايى مهمان نيستى ! !\r\nرنگ يزيد از اين اهانت دگرگون شد و به نزد پدرش آمد و جريان را به او خبر داد ،\r\n\r\n\r\n","description":"","footnote":"\r\n( 1 ) . الامامة و السياسة : 1 / 84 ؛ كتاب صفين ، ابن مزاحم 24 ؛ شرح نهج البلاغة ، ابن ابى الحديد : 1 / 138 .\r\n","page_name":" 221 ","page_number":233},
  {"content":"\r\n\r\nمعاويه گفت : اين سالخورده‌ترين زن قريش است و از همه بزرگتر مىباشد . يزيد گفت :\r\nسن او را در چه حدّى ضبط كرده‌اند ؟ معاويه گفت : در زمان رسول خدا صلّى اللّه عليه و آله چهارصد سال برآورد كردند ، و اين زن باقيماندهء بزرگان است . روز بعد معاويه به نزد غانمه آمد و به او سلام كرد . غانمه گفت : سلام بر اهل ايمان ، و خوارى و هلاكت به ناسپاسان ، سپس گفت : كدام يك از شما عمرو بن عاص است . عمرو فورا جواب داد كه من اينجا هستم .\r\nغانمه گفت : اين توئى كه قريش و بنى هاشم را دشنام مىدهى و حال آنكه خود لايق دشنام هستى و موجبات دشنام در تو فراهم است ؛ دشنامها به تو برمىگردد . به خدا قسم ، به عيوب و زشتيهاى تو و مادرت آشنايم و يك‌يك عيبهاى ترا ياد مىكنم . تو از كنيزك سياهى ، ديوانه و زشت‌كردار و احمق ، متولد شدى ؛ كنيزكى كه ايستاده بول مىكرد و اشخاص فرومايه و پست را براى مقاربت مىپذيرفت ، هرگاه نرى با او همبستر مىشد نطفهء او بر نطفهء آن مرد غلبه مىنمود ( كنايه از فرط شهوت او است ) در يك روز چهل مرد بر او مىجهيدند و همبستر مىشدند - اين مربوط به مادرت - .\r\nو امّا تو ! من ترا مردى ياوه و گمراه يافتم كه به رشد و صلاح نرسيدى و چنان فاسد و تباه و تباه‌كننده هستى كه صلاح و هدايت را در تراهى نيست ؛ تو مرد بيگانه‌اى را همبستر با زنت ديدى و حس غيرت و مخالفتى از تو ديده نشد .\r\nامّا تو اى معاويه ! هيچگاه با نيكى و صلاح سروكار ندارى و براساس خير و نيكى تربيت نشده‌اى ؛ ترا چه‌كار با بنى هاشم ؟ آيا زنان بنىاميه چون زنان بنى هاشمند ؟ . . . ! !\r\nتا آخر حديث كه طولانى است ، و ما مقدارى از ابتداى آن را ذكر كرديم . « 1 »\r\nاين بود ؛ حقيقت و نمودار ذاتى و روحيّات اين مرد ، از زمان جاهليت و در عصر نبوت صلّى اللّه عليه و آله و بعد از آن تا آنگاه كه فتنه‌ها به‌پا كرد و در زمان حكومت امير المؤمنين عليه السّلام قبائل را در مقابل هم به جنگ انداخت ، و در روزى كه به زادهء هند جگرخوار ، براى نابودى حق و اهل حق پيوست ، و آن همه نيرنگها نمود تا هنگامى كه عمر ننگينش به‌سر\r\n\r\n\r\n","description":"","footnote":"\r\n( 1 ) . براى مطالعهء تمام آن ر ك : المحاسن و الاضداد ، جاحظ 102 - 104 و چاپ ديگر 118 - 121 ؛ المحاسن و المساوى ، بيهقى : 7 / 71 - 69 .\r\n","page_name":" 222 ","page_number":234},
  {"content":"\r\n\r\nآمد و در پست‌ترين حالات مرگش فرا رسيد و بنيان آرزوهاى او را خراب كرد و فرجامش در طبقات دوزخ ، گرفتار شراره‌هاى آتش گشت و قيدهاى آهنين و آتشين او را در ميان گرفت !\r\nما اين حقيقت را براى خوانندگان گرامى محسوس نموديم ، وضع اين مرد طورى است كه سراسر زندگيش آنچه هست از همين امور بوده كه شرحش گذشت كه نه باعث ثنائى است براى او و نه مقامى ، تا مايهء مباهات او گردد ، و آنچه در اوصاف او گفته شده ، ساختهء هم‌قطاران و همفكران اوست كه از دشمنان خاندان رسالتند ، و با حقائق قطعى كه با ذكر سوابق تاريخى ، بيان نموديم گمان نمىرود جائى براى مطالب ساختگى آنها باقى مانده باشد و بتواند حقايق را از محور خود منحرف سازد ، خاصه با توجه به خصوصيات و حالات راويان ناپاك و بدانديش ، كه در راه انگيزش باطل كوشيده‌اند ! !\r\nامّا داستان فرماندهى او در غزوهء ذات السلاسل ، هيچ سودى به او عايد نمىكند و فضيلتى براى او محسوب نمىشود چه ، با دلائل قطعى معلوم شد كه او در تمام دوران زندگيش ، تظاهر به اسلام نموده و كفر و نفاق را در باطن خود باقى نگه داشته است ، ولى مصلحت عمومى مسلمين و حكومت الهى ، رسول خدا صلّى اللّه عليه و آله را از عمل به مقتضاى باطن افراد ، بازمىداشت و با آنها به حكم ظواهرشان ، رفتار مىفرمود ؛ زيرا آنها تازه از دورهء جاهليت به اسلام گرائيده بودند ، و اسلام هيچگاه به مقتضاى احساسات و افكار درونى آنها ( در اين جهان ) با آنها رفتار نكرده است .\r\nاگر قرار بود چنين كاوشهائى در كار باشد ، آنها سير قهقرائى را به سوى جاهليت پيش مىگرفتند ؛ لذا پيامبر اكرم صلّى اللّه عليه و آله بر ظواهرشان با آنها مماشات مىفرمود تا شايد تدريجا به حقيقت ايمان آورند و اسلام بتواند جائى در قلوب آنها پيدا كند و بر اين اساس بود كه رسول خدا به دوروئى بسيارى از صحابه واقف بود و خداوند هم اين معنى را به او خبر داده بود :  وَ مِنْ أَهْلِ الْمَدِينَةِ مَرَدُوا عَلَى النِّفاقِ . . .  و در ديگر آيات ؛ منتها آن جناب حقيقت حال را ناديده مىگرفت تا از اعراض و انحراف آنها جلوگيرى كرده باشد\r\nبنابراين ، فرماندهى عمرو در آن غزوه ، با اينكه پيغمبر به نفاق او آگاه بود براساس\r\n\r\n","description":"","footnote":"","page_name":" 223 ","page_number":235},
  {"content":"\r\n\r\nهمين حكمت الهى است و هيچ‌گونه ملازمه‌اى با اهليّت و صلاحيت او نخواهد داشت چنان كه سخن امير مؤمنان عليه السّلام را در اين‌باره ملاحظه نموديد كه فرمود :\r\nچون پرچم فرماندهى را رسول خدا صلّى اللّه عليه و آله به نام عمرو ( در غزوهء ذات السلاسل ) بست ، با او شرطى كرد كه بدان عمل نكرد ! !\r\nو دليل بر اين حقيقت گفتار ابى عمرو و غير او است داير بر اينكه :\r\nعمرو بن عاص بر اهل اسكندريه مدعى شد : كه آنها معاهدهء خود را نقض نموده‌اند و با اين توطئه و نيرنگ بر آنها هجوم برد و نبرد نمود و اسكندريه را فتح كرد و عدهء زيادى از آنها كشت و خاندانى از آنها را اسير نمود .\r\nعثمان در اين اقدام بر عمرو خشمگين شد و بهانهء عمرو را به پيمان‌شكنى اهل اسكندريه ، درست و مطابق واقع تلقى نكرد !\r\nلذا ، امر كرد اسيران آنها را به محلهاى خود برگردانند و عمرو را از حكومت مصر عزل نمود و به جاى او عبد اللّه بن سعد بن ابى سرح عامرى را به ولايت و حكومت منصوب نمود و همين عمل باعث بدبينى و كينه‌توزى بين عمرو بن عاص و عثمان شد ، و پس از اينكه اين كينه و عداوت آشكار شد ، عمرو با خاندان خود از اجتماع دورى گزيد و در ناحيه‌اى از فلسطين اقامت گزيد و گاهگاهى به مدينه سرى مىزد و در خلال اقامتش در مدينه ، از عثمان و بعضى ديگر زبان به طعن و نكوهش مىگشود « 1 » .\r\nپيش از عثمان ، عمرو بن خطاب عمرو را به حكومت مصر گماشت و تا آغاز حكومت عثمان در آن مقام باقى بود ولى در اثر عزل او از مقامش و محروميّت حاصله از حكومت مصر ، كينهء عثمان در قلب او آتش افروخت به حدى كه پس از اطلاع از كشته شدن عثمان ، شاد شد و در مقام خودستائى و حماسه‌سرائى برآمد و چنين گفت :\r\nمن ( با ذكر كنيهء خود - ابو عبد اللّه ) ، كسى هستم كه اگر زخمى را پيش از التيام بفشارم ، آن را به خون مىاندازم ، بارى چنان كه ذكر شد ، عثمان در آغاز خلافتش ، او را از حكومت مصر عزل ، و فقط وظيفهء پيشنمازى به دو سپرد . و عبد اللّه بن سعد بن ابى سرح را مأمور\r\n\r\n\r\n","description":"","footnote":"\r\n( 1 ) . الاستيعاب : 2 / 435 ؛ شرح نهج البلاغة ، ابن ابى الحديد : 2 / 112 .\r\n","page_name":" 224 ","page_number":236},
  {"content":"\r\n\r\nخراج ( گرفتن ماليتهاى ) مصر نمود و پس از مدتى پيشنمازى را هم از عمرو گرفت و به عبد اللّه واگذار نمود و دست عمرو را به كلى از ولايت مصر كوتاه كرد ، پس از آنكه عمرو به مدينه برگشت ، پيوسته در مجالس از عثمان انتقاد مىكرد و او را لعن و نكوهش مىنمود .\r\nروزى عثمان در خلوت او را طلبيد و به او گفت : اى زادهء نابغه ! چه زود گريبان جبّهء تو آلوده و كثيف شد ! تازه ترا از كار انداخته‌ام ، و تو بر من طعن و نكوهش مىكنى ؟ وقتى كه نزد من مىآئى با چهرهء رياكارانه خود را مىنمايانى و از نزد من كه خارج مىشوى نوعى ديگرى ؟ ! به خدا قسم ، اگر از من بهره‌اى به تو مىرسيد ، چنين نمىكردى .\r\nعمرو در پاسخ عثمان گفت : چه بسيار سخنها از من به تو گفته‌اند كه هيچ درست نيست ، اى امير المؤمنين به خاطر خدا ( از سوء ظن نسبت به من كه رعيت توام ) پرهيز كن .\r\nعثمان گفت : آن هنگام كه ترا در آن مقام گذاشتم ، نقص و كجروى ترا مىدانستم و همان وقت هم دربارهء تو سخنان بسيارى در ميان بود .\r\nعمرو گفت : من ، از طرف عمرو بن خطاب متصدى آن مقام بودم و او هنگام درگذشتش از من راضى بود ، عثمان گفت : اگر من هم چون عمر با تو رفتار مىكردم و با كمال شدّت مراقب كارهايت بودم ، از حدود خود تجاوز نمىكردى ؛ ولى من به نرمى با تو رفتار نمودم و ملاطفت كردم لذا جرى و بىباك شدى !\r\nعمرو بن عاص با حالت خشم و حقد و كينه از نزد عثمان بيرون شد و هرگاه به نزد على عليه السّلام مىآمد ، حضرت را بر عليه عثمان برمىانگيخت ؛ و اگر به نزد زبير يا طلحه مىرفت آن دو را به دشمنى عليه عثمان تحريك مىكرد و به هنگامى كه حاجىها از مكّه مىآمدند ، خود را به آنها مىرساند و آنها را از كارهاى خودسرانهء عثمان مطلع مىساخت ! هنگامى كه مهاجمين مصرى ، به مدينه آمدند ، عثمان از على عليه السّلام درخواست نمود تا آنها را آرام سازد . على هم با آنها ملاقات و با كلماتى آنها را تسكين داد و در نتيجه بازگشتند سپس عثمان براى مردم خطبه خواند و گفت :\r\n\r\n","description":"","footnote":"","page_name":" 225 ","page_number":237},
  {"content":"\r\n\r\nاين گروه مصرى ، چيزهاى بىاصلى از پيشواى خود شنيده بودند ؛ پس از آنكه به نادرستى آن يقين حاصل نمودند ، بازگشتند ! در اين موقع عمرو بن عاص كه در گوشه‌اى از مسجد نشسته بود با صداى بلند گفت : اى عثمان ! از خدا بترس تو مرتكب كارهائى شدى كه هلاكت‌بار است ! ما هم به پيروى از تو در آن كارها شركت نموديم ؛ تو از آن كارها توبه كن تا ما هم توبه كنيم !\r\nعثمان بر عمرو بانگ زد : اى پسر نابغه ! تو اينجائى ؟ ! به خدا قسم از وقتى كه ترا از امر ولايت و حكومت مصر بازداشته‌ام شپش در گريبانت افتاده ( كنايه از اين است كه ناراحتى و نمىتوانى آرام بنشينى و مدام در پى فتنه مىگردى ) . بلاذرى در كتاب الانساب اين جمله را چنين نوشته : و تو از كسانى هستى كه ماجراجويان را عليه من برمىانگيزى ، و اين همه به خاطر اين است كه ترا از حكومت مصر ، عزل نمودم !\r\nپس از محاصرهء اولى عثمان ، عمرو از مدينه خارج شد و در زمينى كه به نام ( سبع ) در فلسطين داشت ، اقامت گزيد و اغلب مىگفت : من ( با ذكر كنيهء خود - ابو عبد اللّه ) كسى هستم كه اگر قرحه و زخمى را خاراندم آن را فشار مىدهم تا به خون بيفتد ؛ به خدا سوگند كه حتى چوپانها را عليه عثمان تحريك خواهم كرد ؛ و در لفظ ديگر بلاذرى چنين آمده است : و شروع نمود به تحريك و تهييج مردم عليه عثمان حتى چوپانها را .\r\nروزى در قصر خود در فلسطين كه مشرف بر جاده بود ، سوارى را ديد از مدينه مىآيد ، عمرو از عثمان سؤال كرد . سوار گفت : او را در محاصره ديدم .\r\nعمرو در مقام حماسه و خودستائى برآمد و سپس مثلى را به زبان راند كه ترجمهء فارسىاش ركيك مىشود و ما از ترجمهء آن خوددارى مىكنيم و منظورش بود كه :\r\nمن مردم را چنان برانگيختم و توطئه را چنان فراهم نمود كه عثمان در حال بىخبرى و غفلت به سر مىبرد !\r\nو چون خبر كشته شدن عثمان به او رسيد ، گفت : من ( ابو عبد اللّه ) ، عثمان را كشتم ، در حالى كه خود در « وادى السباع » هستم البته عثمان با تحريكات من به اين سرانجام رسيد ؛ سپس در اطراف وضعيت بعد از او انديشيد و با خود گفت : آيا متصدى مقام\r\n\r\n","description":"","footnote":"","page_name":" 226 ","page_number":238},
  {"content":"\r\n\r\nخلافت بعد از عثمان چه كسى مىشود ؟ !\r\nاگر طلحه عهده‌دار شود ، در بخشش جوانمرد و در ميان عرب به اين صفت مشهور است ؛ و اگر پسر ابى طالب عهده‌دار مقام خلافت گردد ، او در تمامى شئون فقط حق را در نظر دارد و رعايت مىكند و او در نزد من مكروه‌ترين كسى است كه عهده‌دار اين مقام شود ! !\r\nپس از آنكه اطلاع يافت كه با على بيعت شده ، بسيار ناراحت شد و مترصد بود كه مردم چه خواهند كرد ؟ !\r\nسپس متوجه شد كه معاويه در شام از بيعت با على عليه السّلام امتناع كرده و كشته شدن عثمان را اهميت داده و مردم را به خونخواهى او تحريك و تحريص مىكند .\r\nدر اين موقع با فرزندانش ، عبد اللّه و محمّد در مقام مشاوره برآمد و گفت : امّا على عليه السّلام مردى است در اجراى حق جرىّ و بىباك و خير و بهره‌اى از ناحيهء او متصور نيست ! او چون منى را در هيچ امرى از امور دخالت نخواهد داد .\r\nعبد اللّه گفت : پدر ! پيغمبر صلّى اللّه عليه و آله درگذشت در حالى كه از تراضى بود ابو بكر و عمر هم از دنيا رفتند و از تراضى بودند ، بنابراين عقيده و رأى من اين است كه از هركارى دست بردارى و در خانهء خود بنشينى تا وقتى كه مردم ، همه بر امامى اتفاق نمودند ، تو نيز بيعت كن . امّا محمّد گفت :\r\nتو يك تن از شخصيت‌هاى حسّاس عرب هستى و من صلاح نمىبينم كه امر خلافت بدون اينكه از تو نامى در ميان باشد شكل بگيرد ! !\r\nعمرو گفت : امّا تو اى عبد اللّه ! خير و صلاح اخروى مرا در نظر گرفتى و رأى تو ضامن دين من خواهد بود ! امّا تو اى محمّد ! رأى به امرى دادى كه براى دنياى من مفيد است ولى نسبت به امر آخرتم نامطلوب و مضر است .\r\nسپس به اتفاق فرزندانش به نزد معاويه رفت ؛ در شام مشاهده كرد كه مردم معاويه را به خونخواهى عثمان تحريك مىكنند . عمرو بن عاص به مردم شام گفت :\r\nدرست تشخيص داده‌ايد و حق با شما است ؛ در مقام خونخواهى خليفهء مظلوم از پاى\r\n\r\n","description":"","footnote":"","page_name":" 227 ","page_number":239},
  {"content":"\r\n\r\nنايستيد .\r\nمعاويه متوجه سخنان عمرو بن عاص نبود ، فرزندانش به او گفتند : مگر نمىبينى معاويه التفاتى به ابراز احساسات تو ندارد ؟ سخن ديگرى بگو و راه ديگرى پيش گير تا توجه معاويه را به خود جلب كنى .\r\nعمرو بر معاويه داخل شد و به او گفت : بسى مايهء تعجب است ! من با هدفى كه مطابق هدف تو است بر تو وارد شدم و تو از من اعراض مىكنى و التفاتى به من نمىكنى ؟ ! به خدا قسم كه اگر ما با تو در نبرد شركت و همكارى كنيم ، دربارهء خونخواهى خليفهء مقتول با تو هماهنگ مىشويم ، آنچه در نفوس ما نسبت به اين قضيه است نگفته پيداست چيست ؛ ما با كسى جنگ خواهيم كرد كه تو سابقه و فضيلت و خويشاوندى او را با رسول خدا مىدانى و كاملا آگاهى ، منتهى چيزى كه هست . ما خواهان اين دنياييم .\r\nمعاويه پس از اين گفتارها به عمرو متمايل شد و با او سازش نمود . « 1 »\r\nپس از اين سازش ناميمون ، پيوسته مردم را تحريص به كشتن امام امير المؤمنين عليه السّلام مىنمود همان‌طور كه نسبت به عثمان آن‌قدر تحريكات كرد تا او را به كشتن داد و به آن افتخار مىنمود و پس از خاتمهء كار عثمان ، پيراهن او را وسيلهء رسيدن به مقام و پاداش قرار داد و به خونخواهى او قيام و تظاهر نمود .\r\nاز جمله كسانى كه عمرو او را بر عليه امير المؤمنين تحريك مىنمود ، حريث وابستهء معاوية بن ابى سفيان بود . ابن عساكر گويد : معاويه به حريث گفت :\r\nاز على بپرهيز و نيزهء خود را به هرجا مىخواهى بگذار .\r\nعمرو به حريث گفت : اى حريث ! به خدا قسم ، اگر تو قرشى مىبودى ، معاويه دوست مىداشت كه على را به قتل برسانى و كراهت دارد از اينكه اين امر نصيب ديگران گردد ، پس تو اگر فرصتى يافتى بر او هجوم كن .\r\nو چون امير المؤمنين كشته شد ، بدان خوشحال گشت ؛ سفيان بن عبد شمس\r\n\r\n\r\n","description":"","footnote":"\r\n( 1 ) . انساب الاشراف ، بلاذرى : 5 / 78 - 74 ؛ تاريخ ، طبرى : 2 / 224 و 111 و 108 ؛ الكامل ، ابن اثير : 3 / 68 ؛ تذكره ، سبط بن جوزى 49 ؛ جمهرة رسائل العرب : 1 / 388 .\r\n","page_name":" 228 ","page_number":240},
  {"content":"\r\n\r\nابن ابى وقاص ، اين بشارت را به او ( عمرو ) داد . « 1 »\r\nهمو گويد : چون امير المؤمنين على عليه السّلام ضربت خورد ، سفيان بشارت به نزد معاويه و عمرو بن عاص برد ، سپس معاويه اين اشعار را به عمرو نوشت :\r\nمرگ بزرگى از نسل لوىّ بن غالب ترا نگاه داشت در حالى كه اسباب و وسايل مرگ بسيار است .\r\nپس اى عمرو آرام باش ، تو به او از ديگر مردان خويش نزديك‌ترى ، در حالى كه شمشير مرداى از فرزند بزرگ مكّه ، آلوده به خون شد .\r\nتو نجات يافتى در حالى كه ديگرى از خوارج چون مرادى مرا با شمشير مىزند و سرانجام به ضرر خودش تمام مىشود و تو در مصر جايگاه خود مانند آهوى سرگردان نغمه‌سرايى مىكنى . « 2 »\r\nاين است روحيهء اين مرد ( عمرو ) و واقعيت امر و داد و ستدى كه به زيان خود نمود و اين است بضاعت ناچيز او در دين ؛ آن هم دينى كه واقعيتش جز الحاد و كفر نيست . و در دلشان جز نفاق و دودلى نيست ؟ ! اگر چنين نبود به چنين معامله و سازشى قانع نمىشد در حالى كه موضوع سازش و بهاى آن را به خوبى مىشناخت و سابقهء امير المؤمنين عليه السّلام و برترى و خويشاوندى او را ( با رسول خدا ) مىدانست و مىگفت :\r\nاگر على بن ابى طالب عليه السّلام خلافت را دريابد ، جز اين نيست كه حق را از لوث و كثافت باطل ، پاك و منزّه خواهد ساخت و با اين حال ، نسبت به آن حضرت ابراز دشمنى و كينه مىنمود و مىگفت :\r\nنارواتر و ناگوارتر كسى كه عهده‌دار خلافت شود در نزد من على است .\r\nاو اعتراف به حق داشت ولى قيام به خلاف آن مىنمود ؛ او جايگاه صالح براى خلافت را مىشناخت ولى به پيروى از هواى نفس مىگفت : ما فقط دنيا را خواسته‌ايم و بر همين مبنا ، دين خود را به بهاى ناچيزى ( امارت مصر و توابع آن ) به معاويه فروخت و مردم را بر عليه امامى وادار مىكرد كه طهارت و پاكى او نصّ كتاب الهى است و به كشتن\r\n\r\n\r\n","description":"","footnote":"\r\n( 1 ) . تاريخ ، ابن عساكر : 4 / 113 .\r\n( 2 ) . تاريخ ، ابن عساكر : 6 / 181 .\r\n","page_name":" 229 ","page_number":241},
  {"content":"\r\n\r\nآن جناب مسرور مىشد ؛ او با كمال صراحت خود را چنين معرفى كرد . خداى او را در معامله و رفتار و سازشش مبارك نگرداند !\r\n\r\nداستان شجاعت عمرو\r\nسابقه‌اى از پسر نابغه ، در غزوات و نبردها سراغ نداريم ؛ نه در زمان جاهليت قبل از اسلام و نه در دوران نبوت . امّا جنگ صفين ! از او جز خاطرهء ننگين كشف عورتش در مقابل امير المؤمنين عليه السّلام و فرارش از مالك اشتر ، وجود ندارد .\r\nدر اين جنگ است كه ننگ و عار او براى هميشه در تاريخ ثبت شد و مورد تمثيل و تغنّى اهل حجاز قرار گرفت ، عتبة بن ابى سفيان راجع به رسوايى او در شعرش چنين آورده است :\r\n- جز عمرو كه تخم‌هايش او را از خطر نجات داد و حال آنكه از مواجههء با اين خطر دلش در اضطراب بود .\r\nو ذكر عمرو و موقعيت او در شعر معاوية بن ابى سفيان چنين آمده است :\r\n- عمرو با ابو الحسين على عليه السّلام ، روبرو شد و عمرو ( آنكه منسوب به وائل است ) با خوارى و رسوايى بازگشت .\r\n- اگر عورت خود را آشكار نساخته بود ، شيرمردى در روبرويش بود كه هرجنگجويى را خوار مىكند .\r\n( و عمرو ) در شعر حارث بن نصر سهمى چنين نكوهش شده است :\r\nبه عمرو و ابن ارطاة بگوييد كه در مسير خود مراقب و آگاه باشند تا دوباره با شيرمرد ( على ) روبرو نشوند .\r\nو ستايش نكنيد مگر اسافل اعضاى خود را كه به خدا قسم آنها شما را از هلاكت نگه داشت .\r\nو در شعر امير ابى فراس چنين آمده است :\r\n- در راه برطرف‌كردن هلاكت با پناه آوردن به خوارى و پستى خيرى نيست چنان كه\r\n\r\n","description":"","footnote":"","page_name":" 230 ","page_number":242},
  {"content":"\r\n\r\nعمرو با نشان دادن عورت خود ، از مرگ رهيد .\r\nزاهى بغدادى در شعرش چنين آورده :\r\n- على از روى بزرگوارى از عمرو و بسر روى بگردانيد ؛ هنگامى كه با كشف عورت آنها روبرو شد .\r\nو ديگرى از شعرا چنين سروده است :\r\n- براى حفظ زندگى با تن دادن به ذلت و خوارى خيرى نيست چنان كه عمرو با تشبث به يك‌چنين خوارى خود را از هلاكت رهانيد .\r\nعبد الباقى فاروقى عمرى گفته :\r\nدر شب مشهور به « ليلة الهرير » عمرو بن عاص چون خود را مغلوب يافت ، دعوت خود را آشكار ساخت و على خشمگين شد و از او گذشت و چون سيرهء نجيبان او را عفو نمود در حالى كه اگر مىخواست ، او را با سرنيزه پيوند داده ، نابودش مىساخت .\r\nو به طورى كه شرح آن خواهد آمد ، اين كار زشت و رسوا از او مكرّر سر زده است ، آرى اگر در اين مرد كمى از شجاعت وجود داشت ، در مقابل نكوهش‌كنندگان با چهره‌اى درهم و خشمگين روبرو مىشد و با زبان و غضب از خود دفاع مىنمود در حالى كه او همان عنصر پست و ناچيز است كه در جنگ‌ها ، نبرد به عهدهء سپاهيان دلير بود و از او هيچ اثرى در جبههء جنگ مشاهده نمىشد ، تنها در حيله‌گرى مىانديشيد چنان كه در جنگ صفين مشاهده مىشود اصلا از خيمه و سراپردهء معاويه جدا نمىشد و با مكر و حيله با او همكارى داشت جز در موقف كه تفصيل آن خواهد آمد .\r\nلذا او در بين شجاعان نام و شهرتى ندارد فقط به عنوان هوش و مكر و تزوير مشهور گشته است .\r\nبيهقى خود آورده است كه :\r\nعمرو بن عاص در روز جنگ صفين به پسرش عبد اللّه گفت : درست نگاه كن در صفوف مقدم سپاه على پيداست ؟ عبد اللّه گويد : نگاه كردم و على را ديدم ، به پدرم گفتم :\r\nاين است على كه بر قاطرى نشسته و قبا و كلاه سفيدى پوشيده است .\r\n\r\n","description":"","footnote":"","page_name":" 231 ","page_number":243},
  {"content":"\r\n\r\nعمرو بن عاص با كمال نگرانى و ترس با خود گفت :\r\nبه خدا قسم ، امروز همانند جنگ‌هاى زمان پيامبر صلّى اللّه عليه و آله از قبيل غزوهء « ذات السلاسل » و « يرموك » و « اجنادين » نيست . اى كاش من از اين معركه دور مىبودم . « 1 » اين است آنچه همزمان‌هاى او ، از او درك نموده‌اند ، و به زودى سخنان آنها كه دربارهء عمرو گفته‌اند خواهد آمد .\r\nبلى ابن عبد البرّ پس از گذشت زمان‌هايى طولانى چنين در نظر گرفته كه در كتاب خود استيعاب او را از يكّه‌سواران قريش و دليران قوم در جاهليت به حساب آورد ، و شايد ابن منير « 2 » كه ده سال بعد از ابن عبد البر متولد شده بر سخن او در استيعاب وقوب يافته كه عمرو را چنين به شجاعت ستوده است !\r\nابن منير در قصيدهء خود چنين سروده :\r\n- مىگويم : اگر معاويه خطا كرد ، تقدير خطا ننمود !\r\n- اين را بدان كه معاويه و عمرو هيچ مكر و حيله نورزيدند .\r\n- عمرو دلاورى كه با بيرون افكندن عورت خود با دشمن نبرد مىكرد ! نه با شمشير مردانه خود !\r\nاكنون ( اى خوانندهء عزيز ) اين تو و موارد دشوارى كه او ( عمرو ) بر آن وقوف يافته ، تا ضعف و ناتوانى او را در روبرو شدن با رزمجويان در ميدان نبرد بنگرى ، و از حقيقت حال او در اين قسمت هم آگاه كردى .\r\nاز اين گفتارها كه گذشت ، ارزش سخن ابن حجر معلوم مىشود وى نقل نموده كه :\r\nپيامبر خدا صلّى اللّه عليه و آله عمرو را به جهت معرفت و شجاعتش به خود نزديك مىداشت « 3 » و ما فعلا در صدد اين نيستيم كه از ابن حجر بپرسيم كى و كجا پيامبر صلّى اللّه عليه و آله او را به خود نزديك فرمود ! !\r\n\r\n\r\n","description":"","footnote":"\r\n( 1 ) . المحاسن و المساوى ، بيهقى : 1 / 39 .\r\n( 2 ) . يكى از شعراى غدير است كه در قرن ششم مىزيسته قصيده و شرح حالش در ضمن شعراى قرن ششم خواهد آمد .\r\n( 3 ) . الاصابة : 3 / 2 .\r\n","page_name":" 232 ","page_number":244},
  {"content":"\r\n\r\n\r\nامير المؤمنين و عمرو بن عاص در جنگ صفين\r\nعمرو بن عاص پيوسته با حرث بن نضر خثعمى كه از اصحاب على عليه السّلام بود ، عداوت مىورزيد . على عليه السّلام حرث را چنان آماده ساخته بود كه يكّه‌تازان سپاه شام از او مىترسيدند و شجاعت او چنان در قلوب اهل شام قرار گرفته بود كه احدى از آنها حاضر نبودند با او روبرو شود و عمرو بن عاص ، در هرمجلس و محفلى از او به زشتى نام مىبرد و او را مورد نكوهش قرار مىداد .\r\nحرث دربارهء او اين ابيات را سرود :\r\n- عمرو از يادكردن حرث درگذشت زمان باز نمىايستد ، مگر اينكه با على روبرو شود !\r\n- آن رادمردى كه شمشير را بر دوش راست نهاده و دلاوران را به چيزى نمىگيرد .\r\n- كاش ، در آن هنگامهء سخت ، و اجتماع جنگجويان كه شمشيرها قدرت خود را از دست دادند ؛ عمرو با على عليه السّلام روبرو مىشد .\r\n- آن هنگام ، كه در عرصهء كارزار آن سرپرست و حامى قوم ،\r\n- با دليرانى كه بر اسب‌هاى سفيد و سياه و تندرو ، مبارزان را به سوى خود مىخواندند ،\r\n- تو اى عمرو ! از فخر و مباهات آرام بگيرى و بدان جوان هاشمى را ملاقات كنى .\r\n- اگر مىخواهى با او روبرو شو ، تا بزرگى روزگار يا مرگ را ببينى ، و آنكه اين صفات در اوست على است .\r\nاين اشعار ، در بين مردم شايع شد تا به گوش عمرو رسيد ؛ قسم ياد كرد كه حتما با على روبرو مىشود ولو هزار بار بميرد . و چون صفوف سپاهيان از دو جانب در هم شدند ، عمرو با على روبرو شد و با نيزه‌اى كه همراه داشت حمله نمود . على عليه السّلام درحالى كه شمشير در دست داشت و نيزه خود را بر ركاب زين قرار داده بود به سوى او آمد و به او نزديك شد . همين‌كه اسب تازاند تا بر او تفوق يابد ، عمرو خود را از اسب به زير افكند و پاهاى خود را بلند نمود چنان كه عورتش نمايان شد . در اين حال على از او روى برگرداند و برگشت و اين بزرگوارى و آقايى آن حضرت ضرب المثل شد « 1 » .\r\n\r\n\r\n","description":"","footnote":"\r\n( 1 ) . كتاب صفين ، ابن مزاحم 224 ؛ شرح نهج البلاغة ، ابن ابى الحديد : 2 / 110 .\r\n","page_name":" 233 ","page_number":245},
  {"content":"\r\n\r\nابن قتيبه گويد : گفته‌اند : عمرو به معاويه گفت : آيا از على مىترسى و مرا در نصيحت متهم مىدارى ؟ به خدا قسم من با على در اولين برخورد ، نبرد خواهم كرد ، ولو هزار بار بميرم .\r\nدر موقع برخورد ، همين‌كه عمرو با آن حضرت روبرو شد ، على با نيزه او را به زمين افكند . عمرو براى نجات خود ، عورتش را نمايان ساخت و على روى از او بگردانيد و برگشت و آن حضرت هيچگاه از روى حيا به عورت كسى نگاه نكرد و بزرگوارى خود را در اين امر و منزه بودن از آنچه روا نيست ، به ثبوت رسانيد . « 1 »\r\nمسعودى گويد : هنگامى كه عمرو ، معاويه را به نبرد با على وادار نمود ، معاويه او را قسم داد كه خود اين كار را انجام دهد و عمرو چاره‌اى نداشت جز آنكه در ميدان نبرد با على روبرو شود . همين‌كه در برابر على قرار گرفت ، على عليه السّلام او را شناخت ، شمشير كشيد تا او را بزند . عمرو فورا عورت خود را نمايان ساخت و گفت : من اهل نبرد نيستم ، مجبور بودم ! على عليه السّلام از او روى بتافت و به زشتى نكوهشش نمود و عمرو هم به محل خود بازگشت ! ! « 2 »\r\nدر يكى از شب‌هاى جنگ صفين ، عمرو بن عاص و عتبة بن ابى سفيان و وليد بن عقبة و مروان بن حكم و عبد اللّه بن عامر و ابن طلحة الطلحات خزاعى نزد معاويه گرد آمدند ؛ عتبه گفت : امر ما با على بن ابى طالب عجيب است ، همگى با او خونى هستيم . امّا من جدّم عتبة بن ربيعه و برادرم حنظله به دست على در جنگ بدر كشته شدند ، و نيز على در كشتن عمويم ، شيبه شركت داشته است . امّا تو اى وليد ! پدرت را على با زجر كشت ؛ و امّا تو اى پسر عامر ! پدرت را على بر خاك افكند و عمويت را برهنه نمود ؛ و امّا تو اى پسر طلحه ! پدرت را در جنگ جمل كشت و برادرانت را يتيم نمود ؛ و امّا تو اى مروان ! چنانى كه شاعر گويد :\r\n- و آنها را خلاصى بخشيدم در حالى كه جز گوشت گنديدهء مشرف به هلاك و يا مرده و كشته شده ؛ چيزى نبودند .\r\n\r\n\r\n","description":"","footnote":"\r\n( 1 ) . الامامة و السياسة ، ابن قتيبه : 1 / 91 .\r\n( 2 ) . مروج الذهب ، مسعودى : 2 / 25 .\r\n","page_name":" 234 ","page_number":246},
  {"content":"\r\n\r\nمعاويه گفت : تا اينجا اقرار بود ، حال براى جبران اين خسارتها و خونخواهى چه داريد ؟ ! مروان گفت : تو در مقام جبران و خونخواهى چه پيشنهاد مىكنى ؟ معاويه گفت :\r\nدلم مىخواهد او را با نيزه‌ها پاره‌پاره نماييد . مروان گفت : اى معاويه ! به خدا سوگند كه تو ياوه‌سرايى مىكنى ، و يا ما را استهزا مىكنى و به گمانم ما بر تو گران آمده‌ايم .\r\nابن عقبه اين اشعار را گفت :\r\n- معاويه پسر حرب به ما مىگويد : آيا براى خونخواهى ، داوطلبى نيست ؟\r\n- كه با قدرت راه بر على ببندد و او را از پاى درآورد ؟ !\r\n- به او گفتم : آيا كار را به بازى گرفته‌اى ، اى پسر هند ؛ گويى تو در ميان ما ، مردى غريب هستى ؟ !\r\n- آيا ما را فريب مىدهى كه گرفتار مار خطرناك دامنهء صحرا شويم كه اگر گزيد ، ديگر براى آن دوا و شفايى نيست .\r\n- اين كفتار كيست كه در دامنهء دشت به جنبش درآيد و حال آنكه ، شيرى مهيب به سوى او حمله‌ور است .\r\n- به ضعيف‌ترين حيله‌ها ما با او روبرو شويم ، در حالى كه روبرو شدن با او عجيب است .\r\n- هركس خواهان ملاقات او در ميدان جنگ شد ، مرگ نزديك او قرار مىگيرد .\r\n- جز عمرو كه عورت او نجاتش داد در حالى كه قلب او هراسان بود .\r\n- گويى هرگروهى كه در ميدان رزم با او روبرو شوند ، ديگر دل ندارد .\r\n- مانند عمرو ، اى پسر معاويهء پسر حرب ، اين گمان من نيست ، به زودى عيب و عارها او را فرا مىگيرد .\r\n- على او را به ميدان نبرد دعوت كرد ، و او هم شنيد ولى از ترس ، جوابى نداد .\r\nعمرو بن عاص خشمناك شد و گفت : اگر وليد راست مىگويد خودش با على روبرو شود ، يا در جايى قرار گيرد كه صداى او را بشنود ، و اين اشعار را سرود : « 1 »\r\n\r\n\r\n","description":"","footnote":"\r\n( 1 ) . مصدر اين شعر : كتاب صفين 222 ؛ شرح نهج البلاغة ، ابن ابى الحديد : 2 / 110 ؛ تذكره ، سبط بن جوزى 51 .\r\n","page_name":" 235 ","page_number":247},
  {"content":"\r\n\r\n- وليد مرا به ياد دعوت على مىاندازد ، در حالى كه درون او از ترس پر است .\r\n- هرگاه قريش رزمندگىهاى على را به ياد آورد ، دلشان از ترس به شدت مىپرد .\r\n- و امّا هنگام ملاقات با او ، كجايند معاويه پسر حرب و وليد ؟\r\n- معاويه وليد را نكوهش كرد در روبرو شدن با شيرى كه هرزمان صداى سهمگين او بلند شود ، شيران از او به هراس افتند .\r\n- نيزهء خود را آماده كرده بود ، و بعد از اصابت نيزهء او ديگر چه مىخواستم !\r\n- اينك تو اى پسر ابى معيط ! اگر چنين قصد دارى ! در حالى كه تو از يكّه‌تازان بىنظيرى ،\r\n- ولى سوگند ياد مىكنم ، تو هم اگر صداى على را مىشنيدى دل خود را از دست مىدادى و رگ حيات تو متورّم مىشد .\r\n- و اگر با او روبرو مىشدى ، در مرگت گريبان‌ها چاك مىشد و به صورت‌ها ، لطمه‌ها وارد مىگشت .\r\nو در روايت سبط بن جوزى چنين آمده : سپس وليد رو به طرف عمرو بن عاص كرد و گفت : اگر كلام مرا تصديق نمىكنيد ، از اين شخص ( عمرو ) سؤال كنيد و مقصودش اين بود كه عمرو را رسوا سازد و نكوهش كند .\r\nهشام بن محمّد گويد : معنى اين سخن اين است : روزى از روزهاى جنگ صفين ، على عليه السّلام خارج شد و عمرو را در كنار سپاهيان ديد ؛ او را شناخت . و با نيزه بر او زد و او افتاد و عورتش آشكار شد و در همان حال به جانب على آمد و آن حضرت از او اعراض فرمود و سپس او را شناخت و گفت : اى پسر نابغه ! تو در تمام عمرت آزادشدهء دبرت هستى - اين عمل از عمرو مكرّر سر زده بود - .\r\nروايت ابن عبّاس :\r\nنصر بن مزاحم ، به اسناد خود از ابن عبّاس روايت كرده است : عمرو بن عاص ، روزى از روزهاى جنگ صفين ، متعرّض على شد به گمان اينكه مىتواند على را غافلگير نموده و به آن حضرت ضربه‌اى وارد سازد . على عليه السّلام به او حمله‌ور شد ، همين‌كه نزديك بود ضربهء على به او برسد ، خود را از اسب به زير افكند و لباس خود را بالا زد ، و پاى خود را\r\n\r\n","description":"","footnote":"","page_name":" 236 ","page_number":248},
  {"content":"\r\n\r\n( مانند سگ هنگام بول‌كردن ) بلند نمود كه عورتش نمايان شد ؛ حضرت از او روى برتافت ، آنگاه به‌پا خاست ، در حالى كه خاك‌آلوده بود و با پاى پياده فرار كرد و خود را به صفوف سپاهيان خود رسانيد .\r\nسپاهيان عراق به امير المؤمنين عرض كردند كه اين مرد گريخت ، حضرت فرمود : آيا او را شناختيد ؟ گفتند : نه .\r\nحضرت فرمود : او عمرو بن عاص بود ، با كشف عورت به من روى آورد و مرا يادآور رحميّت شد ( اين قسمت لفظ ابن كثير است ) و من روى از او بگرداندنم هنگامى كه ( بعد از اين رويداد ) به جانب معاويه برگشت ، معاويه به او گفت : چه كردى ؟ گفت : على با من روبرو شد و مرا به خاك افكند .\r\nمعاويه گفت : خداى را سپاسگزار باش و عورتت را ، و بنا به ضبط لفظ ابن كثير چنين آمده : خداى را شكر كن ، و ما تحت خود را . به خدا سوگند ، من گمان دارم كه اگر او را مىشناختى بر او حمله نمىبردى و در اين‌باره معاويه اين اشعار بگفت :\r\n- هان ، پناه به خدا از گمراهىهاى عمرو ، كه مرا به خوددارى از روبرو شدن با على در مبارزه ، سرزنش مىكند .\r\n- عمرو ، با على روبرو شد و با خوارى و رسوايى بازگشت .\r\n- او ، كه عورت خود را آشكار نكرده بود ، با شيرمردى روبرو بود كه هرجنگجويى را خوار و ذليل مىكند .\r\n- گويى مرگ روبرو شوندگان ، در ميان دو كف اوست كه چون باز شكارى حريف را در هم مىكوبد .\r\n- اگر مرگ دامنگير عمرو نشد ؛ اهل حجاز در رسوائيش آوازها خواندند .\r\nعمرو پس از شنيدن اين اشعار از معاويه خشمگين شد و گفت : چه‌قدر تو در اين شكست من ، على را بزرگ مىشمارى .\r\nابن ابى الحديد اين قسمت را چنين آورده : چه‌قدر ابو تراب را در اين امر پرعظمت مىشمارى ، آيا مگر من كسى نيستم كه با پسر عمّ خود روبرو شدم و او مرا به خاك\r\n\r\n","description":"","footnote":"","page_name":" 237 ","page_number":249},
  {"content":"\r\n\r\nافكند ؛ آيا تصوّر مىكنى كه براى اين حادثه از آسمان خون خواهد باريد ؟ ! معاويه گفت :\r\nنه ، ولى اين حادثه خوارى باز مىآورد . « 1 »\r\n\r\nمعاويه و عمرو\r\nعمرو بن عاص از معاويه اجازهء ملاقات خواست ، و چون داخل شد ، معاويه شروع كرد به خنديدن . عمرو گفت : يا امير المؤمنين ! شاديت دائم باد ! به چه چيز خنديدى ؟\r\nگفت : از حملهء پسر ابى طالب يادم آمد ، هنگامى كه به تو حمله‌ور شد و تو خود را ايمن ساختى و برگشتى . عمرو گفت : مرا شماتت مىكنى ؟ عجيب‌تر از اين ، روزى است كه على ترا به مبارزه طلبيد ؛ رنگت دگرگون شد و از سينه‌ات ناله برخاست ، و گلوگاهت ورم كرد . به خدا قسم اگر با او مبارزه مىكردى ضربهء دردناكى بر تو فرود مىآورد كه خاندانت يتيم مىشدند و قدرتت از كف مىرفت و سپس عمرو اين اشعار را سرود :\r\n- اى معاويه ! شماتت مكن سوار بىباكى را كه ملاقات كرد با دلاورى كه ، دليران در مقابل او تاب مقاومت ندارند .\r\n- اى معاويه ! اگر ابو الحسن ( على عليه السّلام ) را مىديدى به هنگامى كه در ميان سپاهيان خود روى مىآورد ، وحشت آن ، ترا گرفتار مىساخت .\r\n- و آنگاه يقين مىكردى كه مرگ حق است و اگر با سرعت از چنگال او نگريزى ترا دربر مىگيرد .\r\n- همانا اگر با او روبرو مىشدى مرغ شبى را مىماندى كه مرغى شكارى در فضا به او حمله‌ور شود .\r\n- و هنگامى كه على دشمن را درهم بكوبد ، ديگر بقا و حياتى براى آن گروه نيست ، و هر كس با على روبرو شود ، از زندگى مأيوس است .\r\n- او ترا دعوت كرد ، دعوتش را ناشنيده گرفتى و پا به فرار نهادى چه ، جانت به تنگى افتاد ، و يقين كردى كه نزديك‌ترين وعده‌گاه مرگ است .\r\n\r\n\r\n","description":"","footnote":"\r\n( 1 ) . كتاب صفين 216 ؛ شرح نهج البلاغة ، ابن ابى الحديد : 2 / 287 ؛ تاريخ ، ابن كثير : 7 / 263 .\r\n","page_name":" 238 ","page_number":250},
  {"content":"\r\n\r\n- با اين حال ، مرا شماتت مىكنى ؛ اگر نيزهء او به من رسيده بود ، مرا نابود مىكرد ، ولى خدا نخواست .\r\n- على شيربچه است و پدر بچه شيران است كه دلاوران به سوى او رهبرى مىشوند .\r\n- اگر در اين امر شكست خورد به سوى او برو ، و گرنه اين سخنان تو بيهوده و زياده است .\r\nمعاويه پس از شنيدن اين اشعار به عمرو گفت : بس كن و آرام باش ! اين همه معارضه لازم نبود . عمرو گفت : تو باعث شدى كه اين سخنان را بگويم .\r\nابن قتيبه چنين آورده است : روزى عمرو بن عاص ، معاويه را خندان يافت . به او گفت :\r\nخدا هميشه ترا خندان و مسرور بدارد ! به چه مىخندى ؟ معاويه گفت : به هوشيارى تو روزى كه با على روبرو شدى و خود را در خطر يافته ، فورا عورت خود را آشكار ساختى ، به خدا قسم او از روى بزرگوارى بر تو منّت گذاشت و اگر مىخواست ترا مىكشت ! عمرو گفت : قسم به خدا كه من در جانب راست تو بودم ، هنگامى كه على ترا به مبارزه طلبيد ؛ چشمانت برگشت و وريدت متورّم شد و از تو چيزى سر زد كه از ذكرش كراهت دارم . پس به خود بخند و يا اين ماجرا را رها كن . « 1 »\r\nبيهقى چنين ذكر كرده است : عمرو بن عاص ، بر معاويه داخل شد و كسانى هم نزد او بودند ، همين‌كه چشم معاويه به عمرو افتاد كه به طرفش مىآيد خنده‌اش گرفت ، عمرو گفت : خداوند هميشه ترا مسرور و خندان دارد ! چيزى كه موجب خنده باشد به نظر نمىرسد ! معاويه گفت : به خاطرم آمد از روز صفين كه با عراقيان در مبارزه بودى ، علىّ بن ابى طالب به تو حمله‌ور شد ؛ همين‌كه نزديك تو رسيد خودت را از مركب به زير افكندى و عورت خود را آشكار ساختى ؛ تو چگونه در آن حال خود را نباختى و اين تدبير به نظرت آمد ؟ به خدا قسم كه با يك مرد هاشمى بزرگوارى روبرو شدى ، اگر مىخواست ترا مىكشت .\r\nعمرو گفت : اى معاويه ! اگر جريان من ترا به خنده افكند پس بر خود هم بخند ! آرى ،\r\n\r\n\r\n","description":"","footnote":"\r\n( 1 ) . عيون الاخبار ، ابن قتيبه : 1 / 169 .\r\n","page_name":" 239 ","page_number":251},
  {"content":"\r\n\r\nبه خدا قسم ، اگر كيفيتى كه از من در نظر او ظاهر شد ، از تو ظاهر شده بود هرآينه به وضع دردناكى به زندگيت خاتمه مىداد و خاندانت را يتيم مىكرد و مالت را به تاراج مىداد و قدرتت از دست رفته بود ، جز آنكه تو ، خود را به سبب مردانى كه با يكديگر متحد بودند ، از آسيب او حفظ نمودى . من خودم ديدم آن روزى كه ترا به مبارزه و جنگ تن‌به‌تن دعوت كرد ؛ چگونه چشمانت برگشت ، كف بر دهانت جمع شد ، و عرق به چهره‌ات نشست و در اسافل اعضايت كارى صورت گرفت كه از ذكرش اكراه دارم ! معاويه گفت : بس است ! اين‌قدر نمىخواستم در اين موضوع سخن بگويى ! ! « 1 »\r\nواقدى چنين روايت كرده : روزى معاويه به عمرو گفت : من هروقت ترا مىبينم خنده‌ام مىگيرد ! عمرو گفت : خنده‌ات به چه سبب است ؟ معاويه گفت : به يادم مىآيد روزى كه ابو تراب در جنگ صفين به تو حمله كرد و از ترس نيزهء او ، خود را به زمين افكندى و عورت خود را نمايان ساختى !\r\nعمرو گفت : من از وضع تو بيشتر خنده‌ام مىگيرد ؛ روزى كه على ترا به مبارزه طلبيد ، نفس در سينه‌ات حبس شد ، زبانت از دهانت بيرون آمد و آب دهانت خشك شد و لرزه بر اندامت افتاد و كارى از تو سرزد كه ذكر آن ناخوشايند است !\r\nمعاويه گفت : اين همه كه تو مىگويى واقعيت ندارد ، چگونه من چنين ترسان مىشدم در صورتى كه قبيلهء عكّ و اشعر پيشاپيش من جانفدا بودند ؟ عمرو گفت : تو خود دانى كه جريان بيش از اين بود كه من گفتم و با وجود اينكه قبيلهء عكّ و اشعر پيشاپيش تو مدافعه مىكردند اينها همه و بالاتر از آن به تو دست داد . معاويه گفت : مطالب مزاح و شوخى ، ما را به طرف جدّ و صراحت كشانيد ؛ وانگهى ترس و فرار از على براى احدى ترس نيست ! « 2 »\r\nنصر بن مزاحم گويد : معاويه پيوسته عمرو را شماتت مىكرد و روز مقاتلهء با على را ياد مىنمود و مىخنديد و عمرو هم معذور بودن خود را در مقابلهء با على پيش مىكشيد ؛ روزى باز معاويه او را شماتت كرد و گفت : من از روى انصاف سخن مىگويم ؛ من با\r\n\r\n\r\n","description":"","footnote":"\r\n( 1 ) . المحاسن و المساوى ، بيهقى : 1 / 38 .\r\n( 2 ) . شرح نهج البلاغة ، ابن ابى الحديد : 2 / 111 .\r\n","page_name":" 240 ","page_number":252},
  {"content":"\r\n\r\nسعيد بن قيس روبرو شدم و شما فرار كرديد ، تو اى عمرو ! بسيار ترسو هستى ! عمرو از اين سخن خشمناك شد و گفت : به خدا قسم اى معاويه ! اگر تو در مقابل على قرار مىگرفتى ، جرأت درآميختن با او را نداشتى ، اگر خود را دلير و شجاع مىدانى ، مىخواستى موقع مبارز طلبيدن على ، با او روبرو شوى ! و اين اشعار را سرود :\r\n- تو به سوى سعيد ، پسر ذى يزن پيش مىروى ؛ ولى كسى كه ترا به مبارزه دعوت مىكند وامىگذارى .\r\n- آيا بهتر نبود كه به سوى على مىرفتى ، چه امكان داشت كه خداوند از پشت سرت كمك كند .\r\n- او ترا به مبارزه دعوت كرد ولى پاسخ ندادى ، اگر به مبارزهء او مىرفتى ، دچار خسران و بدبختى مىشدى .\r\n- هنگامى كه ترا دعوت كرد ، تو ناشنوا بودى ، آرزويت اين بود كه اى كاش او از دعوت تو لب فروبندد . « 1 »\r\nتا آخر ابيات كه مشتمل بر توبيخ و نكوهش بسيارى از معاويه است .\r\nعمرو بن عاص ، در اين اشعار اشاره مىكند به آنچه كه نصر بن مزاحم در كتاب صفين 140 و جز او از مورخين ذكر كرده‌اند كه علىّ بن ابى طالب روز جنگ صفين ، بين دو صف لشكر به‌پا ايستاد و معاويه را چند بار به نام صدا زد . معاويه گفت : از على بپرسيد چه مىخواهد ؟ حضرت فرمودند : دوست دارم ( معاويه ) برابر من ظاهر شود تا يك سخن با او بگويم . معاويه به ميدان آمد و عمرو بن عاص همراهش بود ؛ همين كه به هم نزديك شدند آن حضرت به عمرو اعتنايى نفرمود و به معاويه گفت : واى بر تو ! اين مردم بر چه مبنايى مىجنگند و بر هم مىزنند ؟ تو خود به ميدان بيا با هم مبارزه كنيم هريك از ما ديگرى را به قتل رسانيد ، غلبه با او باشد .\r\nمعاويه رو به عمرو كرد و گفت : نظر تو نسبت به اين كار چيست ؟ صلاح است كه من با او مبارزه كنم ؟ عمرو گفت : اين مرد از روى انصاف با تو سخن گفت و تو اگر پيشنهاد او\r\n\r\n\r\n","description":"","footnote":"\r\n( 1 ) . كتاب صفين ، نصر بن مزاحم 229 .\r\n","page_name":" 241 ","page_number":253},
  {"content":"\r\n\r\nرا نپذيرى ، باعث بدنامى تو و نسل تو خواهد بود و مادام كه يك عرب در روى زمين باشد ، اين خاطره فراموش نمىشود .\r\nمعاويه گفت : اى عمرو ! مانند منى ، نسبت به جانش فريب نمىخورد ! سوگند به خدا ، پسر ابى طالب با كسى به مبارزه برنخاست ، مگر آنكه زمين را از خون او سيراب نمود ؛ پس از اين سخن معاويه تا آخرين صف سپاهيان خود عقب نشست و عمرو هم همراهيش كرد . على عليه السّلام روزى از روزهاى جنگ صفين از سپاه خود جدا شد ، و به اتفاق مالك اشتر به آرامى قدم مىزد تا به نقطهء مرتفعى برسند و بر آن قرار گيرند .\r\nعلى اين اشعار را مىخواند :\r\n- من على هستم ، بپرسيد تا آگاه شويد و سپس به مبارزه‌ام بياييد و يا پشت كنيد .\r\n- شمشيرم نابودكنندهء ( ظالمين ) است ، و نيزه‌ام درخشان ، از ماست پيامبر پاك پاكيزه ،\r\n- و از ماست حمزهء نيكومنش و جعفر ، كه با دو بال سبز در بهشت جاودان است .\r\n- اين است شير خدا همراه با فخر و مباهات ، و آن است پسر هند مردود دورو و پست و ناميمون .\r\nدر اين هنگام ، ناگاه بسر بن ارطاة در حالى كه خود را غرق در آهن و زره كرده بود به طورى كه شناخته نمىشد ، ظاهر گرديد ، ندا داد : اى ابو الحسن ! به جنگ با من برخيز ! على عليه السّلام رو به او كرد و آرام با كمال تأنّى از تپه فرود آمد ، همين‌كه نزديك او شد با نيزه به او زد و او را به زمين افكند ولى زره‌اش مانع شد كه نيزه به بدنش برسد . در اين حال بسر خواست ( چون عمرو ) كشف عورت كند تا از حملهء على در امان بماند كه على از او روى برگرداند .\r\nوقتى كه بسر به زمين افتاد ، مالك اشتر او را شناخت و به حضرت عرض كرد : يا امير المؤمنين ! اين بسر بن ارطاة ، همان دشمن خدا و تو است . على فرمود : واگذارش كه لعنت خدا بر او باد ! آيا بعد از اين كار زشتش متعرّض او شوم ؟ در اين موقع ، جوانى كه پسر عموى بسر بود به على حمله كرد و گفت :\r\n- آيا بسر را به زمين افكندى و حال آنكه من فلان اويم ؟ آيا بزرگى را به زمين افكندى ، و\r\n\r\n","description":"","footnote":"","page_name":" 242 ","page_number":254},
  {"content":"\r\n\r\nحال آنكه ياور او نبود ؟\r\n- ما همگى حامى بسر هستيم و به خونخواهيش قيام مىكنيم .\r\nمالك اشتر به آن جوان حمله كرد و اين اشعار را بخواند :\r\n- آيا هرروز مردى سالخورده ، پاى خود را ( چون سگ ) بلند مىكند و عورت خود را در گيراگير جنگ آشكار مىسازد !\r\n- عمرو و بسر هريك در پى ديگرى ، عورت خود را آشكار مىكنند و هردو در نكبت و سختى افكنده شدند .\r\nسپس مالك اشتر با نيزهء خود به او زد و پشت او را درهم شكست و بسر هم پس از اينكه بر اثر ضربهء نيزهء على به زمين خورد ، به‌پا خواست و به طرف ياران خود گريخت .\r\nعلى عليه السّلام بر او بانگ زد : اى بسر ! معاويه سزاوارتر از تو بود به اين امر ! پس از برگشتن بسر ؛ معاويه به او گفت : نگاه كن ! كه اين رسوايى بعد از عمرو به تو رسيد . و در اين موضوع حارث بن نضر سهمى اين اشعار را سرود :\r\n- آيا هرروز براى يكى از سواران خود ندبه مىكنيد كه در رزمگاه عورت او آشكار شده ؟ !\r\n- و بدان حيله ، از نيزهء على در امان مانده و در خلوتگاه مورد خندهء معاويه قرار مىگيرد !\r\n- ديروز عورت عمرو آشكار شد و سر خود را از شرمسارى پوشاند . و بسر هم چون او عورت خود را آشكار ساخت .\r\n- به عمرو و بسر بن ارطاة بگوييد : درست بنگرند ، نكند دوباره با آن شيرمرد روبرو شوند ،\r\n- و ستايش نكنيد مگر از حياى آن مرد و عورت خود كه جان شما را نگه داشتند .\r\n- اگر بيضه‌هاى شما آشكار نمىشد از سر نيزه‌هاى او نجات نمىيافتيد و آن دو از آنچه پيش‌آمد شما را نهى مىكنند .\r\n- هرگاه با سپاه بزرگان روبرو شديد كه در ميانشان على عليه السّلام بود به كنارى رويد و از نيزهء او خود را نگه داريد تجربه‌ها براى شما كافى است .\r\n\r\n","description":"","footnote":"","page_name":" 243 ","page_number":255},
  {"content":"\r\n\r\n- اگر باز هم شما مىخواهيد وقاحت به بار بياوريد باز با او روبرو شويد و در نتيجه همان است كه ديده‌ايد . « 1 »\r\nتاريخ به ما نشان مىدهد كه عمرو بن عاص اوّلين كسى نيست كه از ترس امير المؤمنين متوسل به كشف عورت خود شد ، بلكه اين كار را از طلحه پسر ابى طلحه آموخته ، چه در جنگ احد هنگامى كه مورد حملهء امير المؤمنين واقع شد ديد ناچار كشته خواهد شد ، لذا كشف عورت كرد و با آن حضرت روبرو شد . « 2 »\r\nاين واقعه را حلبى ذكر كرده و سپس گويد : اين امر براى سرور ما على عليه السّلام دو بار در جنگ صفين رخ داد ؛ يكى موقع حملهء حضرت به بسر بن ارطاة و ديگر موقع حملهء به عمرو بن عاص كه چون ديدند ناچار كشته خواهند شد ، عورت خود را نمايان ساختند و على عليه السّلام روى از آنها بگرداند . « 3 »\r\n\r\nمالك اشتر و عمرو بن عاص در جنگ صفين\r\nدر جنگ صفين ، روزى معاويه مروان بن حكم را طلبيد و به او گفت : مالك اشتر مرا گرفتار غم و اضطراب نموده ، تو اين نيرو و سپاه را كه از دو قبيلهء « يحصب » و « كلاعيين » تشكيل شده با خود بردار و به جنگ مالك اشتر برو . مروان گفت : براى انجام اين كار ، عمرو را دعوت كن ، زيرا او هماهنگ و همراز تو است . معاويه گفت : تو نيز به منزلهء حيات و زندگى منى . مروان گفت : اگر چنين بود ، مرا هم در عطاياى خود به او ملحق مىساختى و يا در محروميت‌هايى كه من دارم او را با من شريك مىكردى . ولى نه ، تو آنچه در دسترست بود به او عطا كردى ، و آنچه در دست غير تو است نويدش را به او دادى . پس اگر تو غالب و پيروز شوى ، عمرو داراى جايگاه نيكو خواهد بود و اگر هم مغلوب شدى فرار براى او آسان است ! معاويه گفت : خداوند به زودى مرا از تو بىنياز\r\n\r\n\r\n","description":"","footnote":"\r\n( 1 ) . كتاب صفين 246 ؛ الاستيعاب : 1 / 67 ؛ شرح نهج البلاغة ، ابن ابى الحديد : 2 / 300 ؛ مطالب السؤول 43 ؛ تاريخ ، ابن كثير : 4 / 30 ؛ نور الابصار 95 .\r\n( 2 ) . تاريخ ، ابن كثير : 4 / 20 .\r\n( 3 ) . السيرة الحلبية : 2 / 247 .\r\n","page_name":" 244 ","page_number":256},
  {"content":"\r\n\r\nخواهد نمود ، مروان گفت : تا به امروز كه بىنياز نكرده ، سپس معاويه عمرو را طلبيد و او را امر به خروج داد تا به جنگ اشتر برود . عمرو گفت : من آنچه كه مروان گفت ، نمىگويم .\r\nمعاويه گفت : چه مىخواهى بگويى در حالى كه ترا مقدم داشتم و او را مؤخّر نمودم ، ترا داخل همه‌چيز و او را خارج نگه داشتم ! عمرو گفت : اگر چنين كرده‌اى همه به خاطر كفايت و خيرانديشى من است ، مردم دربارهء مصر با تو بسيار صحبت كردند ؛ اينك اگر اين كار در نظرشان خوشايند نيست و مىخواهند از من بگيرى ، بگير . سپس به‌پا خاست و با لشكر به سوى مالك اشتر روان شد و همين كه چشم اشتر به عمرو افتاد كه در پيشاپيش لشكر مىآيد ، چنين گفت :\r\n- كاش مىدانستم رفتارم نسبت به عمرو چگونه است ؛ كسى كه دربارهء او بر خود نذر واجب نمودم كه از او خونخواهى كنم و با كشتن او سينهء خود را شفا دهم .\r\n- اين كسى است كه در طول عمرم هرگاه با او ملاقات كنم ، ديگ كينه‌ام به جوش آيد ،\r\n- تا اينكه او را طعمهء پرندگان و حشيش سازم و يا پروردگارم در انتقام از او عذرم را بپذيرد .\r\nو چون عمرو اين رجز را از مالك شنيد و اشتر را شناخت ، متوحش شد و ترسيد و از برگشتن شرمگين بود ، لذا ناچار به طرف صدا رو آورد و گفت :\r\n- كاش مىدانستم كه با مالك چه معامله كنم ، چه بسيار افراد نادان كه در برابرم قرار گرفتند و از زندگى محرومشان ساختم .\r\n- و چه بسيار چابك‌سواران بىباك را كشتم ؛ و هركسى به سوى من آمد سيه‌روى برگشت !\r\nدر اين موقع كه ( عمرو رجز مىخواند ) ، اشتر با نيزه بر سر او رسيد عمرو حركتى كرد و نيزه آسيبى به او نرساند و فورا عنان اسب را به طرف ديگر كشيد و دست بر چهره نهاد با سرعت خود را به لشكرگاه خود رسانيد ، در اين موقع جوانى از قبيلهء يحصب به عمرو خطاب كرد : اى عمرو ! مادام كه باد صبا مىوزد ، خاك بر سرت باد . « 1 »\r\n\r\n\r\n","description":"","footnote":"\r\n( 1 ) . كتاب صفين 233 ؛ شرح نهج البلاغة ، ابن ابى الحديد : 2 / 295 .\r\n","page_name":" 245 ","page_number":257},
  {"content":"\r\n\r\nآنچه از ابتداى اين حديث استفاده شد اينكه شما را به روحيات هواداران معاويه آشنا ساخت ؛ كسانى كه معاويه را پيشوا و زعيم خود مىپندارند . هدف اين « گروه ستمكار » ( به نصّ پيامبر خدا ) از پيشوا و پيرو در اين جنگ سخت جز ظلم و ستم و نابود كردن حق چيزى نبوده است . بنابراين از يك چنين پيشوايى به چه تعبير تعريف كنيم ، كه هماهنگ و هم‌صداى او افرادى چون عمرو بن عاص و مروان بن حكم ، هستند ، و تو خواننده چه اعتقادى نسبت به پيروان آن پيشوا خواهى داشت كه در ميدان رزم چگونه با پيشوايشان سخن مىگويند و چگونه بر خلاف اطاعت او به او هجوم آورده ، بدون اينكه هيچ‌گونه مرتبه و مقام او را ملاحظه نموده باشند .\r\n\r\nداستان ابن عبّاس و عمرو\r\nعمرو بن عاص ، در سفر حجّ در موسم ، بين حجّاج شروع به ستايش از بنىاميه و معاويه نمود و نسبت به بنى هاشم زبان به نكوهش و بدگويى گشود و مشهودات خود را از جنگ صفين براى مردم شرح مىداد . در اين هنگام ابن عبّاس رو به عمرو كرد و گفت :\r\nهمانا تو ، دين خود را به معاويه فروختى و آنچه در دستت بود به او واگذار كردى ، ولى معاويه به آنچه در دست غير خودش بود نويد داد و ترا اميدوار نمود و در نتيجه آنچه را كه او از تو گرفت ( دين و وجدان تو ) بسيار بالاتر از آن چيزى است كه به تو عطا نمود ، و آنچه تو از او گرفتى در مقابل آنچه كه به او دادى بسيار ناچيز و كم‌مقدار بود و هردو به آنچه بين هم مبادله كرديد ، راضى هستيد . پس اگر به حكومت مصر رسيدى ، در تعقيب آن گرفتار عزل از مقام و يا دچار نقص شدى ، تو حاضر بودى اگر جانت در اختيارت باشد به او تسليم كنى ؟ ! همچنين روزى كه با ابو موسى اشعرى بودى به ياد آر كه افتخارات در آن روز مكر و نيرنگ تو بود ؛ به خدا قسم ، تو در صفين تجلياتى كه ذكر كردى نداشتى و هنرنمايى از تو سر نزد جز اينكه عورت خود را آشكار نمودى ! و جنگيدن تو به هيچ‌وجه ما را به تنگى نيفكند . تو در آن جنگ نيزه‌ات كوتاه و زبانت دراز بود و هنگامى كه به جنگ رو آوردى ، جنگ پايان يافته و آغاز جنگ هنگامى بود كه تو\r\n\r\n","description":"","footnote":"","page_name":" 246 ","page_number":258},
  {"content":"\r\n\r\nپشت به جنگ نموده بودى . تو داراى دو دست هستى ؛ دستى كه هيچ‌گاه به سوى خير و نيكى گشوده نشد و دست ديگر كه هيچ‌گاه از شرّ و بدى باز نايستاد و تو داراى دو چهره‌اى ؛ يك چهره‌ات پرمحبت و انس‌آميز و چهرهء ديگرت موحش و نفرت‌آور . به جان خودم قسم ، كسى كه دينش را به دنياى غيرش بفروشد ، سزاوار است كه دائم در غم و محنت اين داد و ستد باشد ؛ سخنانت مضطرب و نامربوط و رأيت ناپسند و نارواست .\r\nمنزلت تو توأم با حسد است كوچك‌ترين عيب تو ، بزرگ‌ترين عيب ديگران است .\r\nعمرو گفت : به خدا سوگند كه در ميان قريش كسى سخت‌تر و كوبنده‌تر از تو بر من نيست ، و حال آنكه احدى از قريش ، قدر و منزلت ترا در نزد من ندارد . « 1 »\r\n\r\nابن عبّاس و عمرو در اجتماعى ديگر\r\nمدائنى روايت كرده : عبد اللّه بن عبّاس در سفرى بر معاويه وارد شد و يزيد ، پسر معاويه و زياد بن سميه و عتبة بن ابى سفيان و مروان به حكم و عمرو بن عاص و مغيرة بن شعبه و سعيد بن عاص و عبد الرحمن بن امّ حكم نزد او بودند ، عمرو بن عاص به معاويه گفت : به خدا قسم كه اين طلوع او شر است و غروب آخر خير و نيكى و در نابوديش قطع مادّهء شرّ است ، از فرصت استفاده كن و در حملهء به او پيشدستى كن و با نابودكردن او ، ديگران را از مخالفت خود بازدار و پيروانش را هم پراكنده كن .\r\nابن عبّاس گفت : اى پسر نابغه ! به خدا سوگند كه عقلت منحرف گشته و افكارت مضطرب به ياوه گراييده و شيطان به زبانت سخن گفت . آيا بهتر نبود كه اين پيشنهاد را خود در روز صفين انجام مىدادى با اينكه دعوت به مبارزه شدى ؟ ! دليران در مقابل هم صف‌آرايى مىكردند و زخم‌ها بر پيكرها بسيار وارد شد و نيزه‌ها درهم شكست . تو آهنگ حمله به امير المؤمنين نمودى و او با شمشير به سويت شتافت و چون مرگ را مشاهده كردى قبل از روبرو شدن با او متوسل به حيله‌گرى خود گشتى و به اميد نجات\r\n\r\n\r\n","description":"","footnote":"\r\n( 1 ) . البيان و التبيين : 2 / 239 ؛ العقد الفريد : 2 / 136 ؛ شرح نهج البلاغة ، ابن ابى الحديد : 1 / 196 به نقل از بلاذرى .\r\n","page_name":" 247 ","page_number":259},
  {"content":"\r\n\r\nعورت خود را براى جلوگيرى از حملهء او آشكار ساختى تا اينكه از نابودى حتمى در امان مانى ، سپس معاويه را به عنوان مشورت و صلاح‌انديشى تشويق نمودى كه به مبارزه با على تن دهد و با تدبيرى نيكو معاويه را براى نبرد با على تحريك كردى و اين همه به خاطر اين بود كه از وجود معاويه آسوده شوى و ديگر چهره‌اش را نبينى ؛ معاويه هم از درون پرآشوب تو آگاه شد و پى به نفاق و كينه‌جويى تو برد و هدفت را دانست ! ! زبان فروبند ، و از بدانديشى دست بردار ؛ تو در بين دو خطر گيرى ، در يك سوى شيرى خشمناك است و در سوى ديگر دريايى ژرف ! اگر با شير روبرو شوى ترا مىدرد و نابود مىكند و اگر به دريا زنى در اعماق آن ناپديد خواهى شد . « 1 »\r\n\r\nعبد اللّه مرقال و عمرو\r\nمعاويه ، از جريان جنگ صفين ، نسبت به هاشم بن عتبة بن ابى وقاص مرقال و فرزند او ، عبد اللّه نفرت و كينه به دل داشت . پس از آنكه زياد بن ابيه را از طرف خود ، عامل عراق قرار داد ؛ به او نوشت : مراقب عبد اللّه بن هاشم ( مرقال ) باش ، او را دستگير كن ، دستش را به گردنش ببند و به سوى من بفرست . زياد ، عبد اللّه را از بصره با غل و زنجير به دمشق فرستاد . دستگيرى او بدين صورت انجام شد كه زياد ، شبانه به طور ناگهانى به منزل او در بصره وارد شد و او را دستگير نموده ، به طرف معاويه فرستاد . وقتى كه عبد اللّه را بر معاويه وارد نمودند عمرو بن عاص در مجلس بود ؛ معاويه به عمرو گفت :\r\nاين را مىشناسى ؟ ! عمرو گفت : نه ، معاويه گفت : اين همان كسى است كه پدرش در روز صفين اين اشعار را مىخواند :\r\n- جان خود را فروختم ؛ چون ملامت‌ها و سختىهايى كه به او رسيده او را ناتوان ساخته ؛\r\n- يك‌چشمى كه در ميان قوم خود مقامى مىجويد و با زندگى چندان دست و پنجه نرم كرده كه به ستوه آمده است ،\r\n- چاره‌اى نيست بايد شكست يا شكسته شد ، من با نيزهء بلند بر سر آنها فرو مىكوبم .\r\n\r\n\r\n","description":"","footnote":"\r\n( 1 ) . شرح نهج البلاغة ، ابن ابى الحديد : 2 / 105 ؛ جمهرة الخطب : 2 / 93 .\r\n","page_name":" 248 ","page_number":260},
  {"content":"\r\n\r\n- بزرگى كه در ميدان نبرد به صحنهء جنگ پشت كند در نظر من ارزشى ندارد .\r\nعمرو متمثل به اين شعر شد :\r\n- بر توده‌هاى كثافات گياه روييده ؛ ولى اصل حيله‌گرى در نفوس پست خواهد ماند .\r\nو سپس به معاويه گفت : آرى ، او همان شخص است ، او را رها مكن يا امير المؤمنين ! او همان عنصر جسور و خشمگين و كينه‌توز است ؛ او را نابود ساز و مگذار به عراق برگردد ؛ زيرا عراقيان دورو و فتنه‌انگيزند و علاوه او هواهايى در سر دارد و از هوادارانى برخوردار است كه او را اغوا مىكنند . به خدايى كه جان من در دست اوست ، اگر او از قيد و بند تو رهايى يابد ، سوارانى مجهز خواهد نمود و آشوبى برپا خواهد كرد .\r\nعبد اللّه مرقال در حالى كه در قيد و بند اسارت بود ، به عمرو گفت : اى زادهء پدرى كه بلاعقب بود ، اين همه حماسه و زبان‌آورى را چرا در روز صفين به كار نبستى ؟ آنگاه كه ما ترا به نبرد دعوت كرديم و تو ، مانند كنيز سيه‌روى و گوسفند اخته‌شده به پشت اسب‌ها پناه مىبردى . اگر معاويه مرا بكشد ، مردى بزرگوار و ستوده و توانا را كشته ، نه فردى ضعيف و ننگين را ! عمرو پاسخ داد : اين سخنان را رها كن ، فعلا در برابر شمشيرهاى برندهء ما گرفتارى كه دشمن را مىدرد و نيزه‌هامان بر بينى مىكوبند . عبد اللّه گفت : آنچه مىخواهى بگو ، من كه ترا مىشناسم ، تو همان كسى هستى كه در موقع راحتى و كاميابى مغرورى و آنگاه كه در برابر جنگجويان قرار بگيرى ، ترس تمام وجودت را فرا مىگيرد كه حاضر مىشوى براى حفظ جانت عورت خويش را نمايان سازى ! آيا صفين را فراموش كردى ، هنگامى كه ترا به مبارزه طلبيدند تو از رزمگاه كناره گرفتى تا مبادا گرفتار دست مردان قوىپيكر و شمشيرهاى برنده گردى و گرفتار جنگجويان نشوى كه آزادى بىبندوبار را نابود و عزيزان بىجهت را به خوارى مىنشانند . عمرو در پاسخ او گفت : معاويه خود مىداند كه من در ميدان جنگ ، حريفان را چون انبوهى خار محاصره مىكنم و من خود ، پدر ترا در بعضى از جنگ‌ها ديدم كه ترس سراپاى وجودش را فرا گرفته و مضطربش ساخته بود !\r\nعبد اللّه گفت : نه به خدا قسم ، اگر پدرم در ميدان جنگ روبروى تو سبز مىشد تمام\r\n\r\n","description":"","footnote":"","page_name":" 249 ","page_number":261},
  {"content":"\r\n\r\nمفاصلت را از ترس مىلرزاند و جان سالم از دست او به‌در نمىبردى ، ولى او با غير تو نبرد كرد و كشته شد . معاويه به عبد اللّه مرقال گفت : اى بىمادر ! آيا ساكت نمىشوى ؟ ! عبد اللّه هم گفت : اى زادهء هند ! تو با من چنين سخن مىگويى ؟ من اگر بخواهم ترا نكوهش كنم ، چنان مىكنم كه عرق شرم بر پيشانيت نقش بندند و پستىها در چهره‌ات نمايان شود ؛ آيا به بيش از مرگ مرا مىترسانى ؟ معاويه از شدت خود كاست و گفت : اى برادرزاده ! بس كن و امر كرد او را آزاد سازند در اين موقع عمرو عاص به معاويه گفت :\r\nمن به تو از روى بينش و دورانديشى ، امرى را پيشنهاد نمودم ، و تو عصيان كردى و حال آنكه يكى از موفقيت‌هايت كشتن پسر هاشم مرقال بود . اى معاويه ! مگر پدر او على را در آن جنگ خونين ( كه سرها از حلقوم‌ها جدا مىشد ) يارى نكرد تا در آن جنگ دريايى از خون ما جارى شد ؛ و اين پسر اوست و هرمرد به بزرگ خود همانند و شبيه است ، و مىترسم كه تو ( در خوددارى از كشتن او ) از پشيمانى دندان به هم بكوبى .\r\nعبد اللّه مرقال در جواب عمرو خطاب به معاويه گفت : اى معاويه ! اين مرد كينهء درونيش نخوابيده كه اين‌چنين در كشتن من نظر دارد و اين به خلاف رسم پادشاهان عجم است كه اگر اسير تسليم مىشد ، او را نمىكشتند . در روز صفين ، جريانى رخ داد كه هاشم مرقال و فرزندش كارهايى مرتكب شدند ، ولى گذشته گذشت و اكنون از آن حادثه جز خاطره‌اى خواب‌آلود ، چيزى باقى نيست و اگر تو عفوم كنى به جهت خويشاوندى خود كردى و اگر هم قصد كشتنم را داشته باشى ، به قرابتت اعتنايى نكرده‌اى .\r\nمعاويه در جواب عبد اللّه مرقال اين اشعار بگفت :\r\n- من ، عفو و بخشش را از بزرگان قريش به ارث برده‌ام و آن را وسيله‌اى مىدانم براى نجات در آن روز سخت ( قيامت ) كه مورد عنايت خدايم قرار گيرم .\r\n- و تصور نمىكنم كه با كشتن تو ، تلافى خون‌هاى ريخته‌شده را نموده باشم .\r\n- بلكه عفو ، پس از آشكار شدن جرم بيشتر رواست .\r\n- آرى ، پدر او در جنگ صفين بر ما چون پاره آتشى بود و عاقبت هم نيزه‌هاى ما كار او را\r\n\r\n","description":"","footnote":"","page_name":" 250 ","page_number":262},
  {"content":"\r\n\r\nساخت . « 1 »\r\n\r\nيك درس دينى و اخلاقى\r\nبر اهل بحث و تحقيق پوشيده نيست ، آنچه از بدى و رسوايى به اين شخص نسبت داده شده و در احوالات زندگيش ضبط گشته ، همه از پستىها ، نادرستىها ، حيله گرىها ، مكارى و فريب‌ها ، خيانت‌ها و فجورها ، پيمان‌شكنىها و دروغگويىها ، خلف وعده‌ها و قطع رحم ، كينه‌توزى ، زشتى ، رشك ، ريا ، بخل ، بىحيايى ، سفاهت ، ضعف روحى ، تعدى و ستمكارى ، خودنمايى ، دنائت ، سفلگى ، چاپلوسى ، طمع ، دشمنى با اهل دين ، و بىغيرتىها در مقابل همسرش و جز اينها از عيوب و قبايح و ساير امور ضد اخلاق انسانى ؛ تماما از نشانه‌هاى نفاق است و نمودار عدم استقرار اسلام در روح و قلب او ، و عدم وجود ايمان به خدا و به آنچه پيامبر او آورده است ، مىباشد . زيرا اسلام به معناى واقعى يگانه عامل صلح در ميان بشر است ، و تنها روش و دستورى است كه با به كار بستن آن ، بشريت به عالىترين مراتب اخلاق فاضله خواهد رسيد ، اسلام مجمع تمام فضيلت‌ها و پايه و اساس هرخوبى است و ريشهء هرآراستگى و بزرگى است .\r\nآرى ، آنگاه كه ايمان به خدا در قلب انسان - مركز و پايتخت بدن - جايگزين شود ، آثار آن در همهء اعضا ، و جوارح جريان يافته و در نتيجه نفوس شايسته به وجود مىآيد ، و اين درست مانند دستور و قانونى است كه حكومت‌ها در كشورهاى خود ، از مركز فرماندهى به افراد مملكت ابلاغ مىكنند و در نتيجه بر هريك از مجتمع تكليف خاصى معين شد ، كه بايد بدان عمل نمايد و براى هريك حد و مقامى است كه لازم است آن را رعايت نمايد . و در اين صورت است كه يك اجتماع شايسته و ملت آراسته به وجود مىآيد و تقدم و پيشرفت مملكت حاصل مىگردد .\r\nآرى ، ايمان هم در مملكت بدن ، مركز فرماندهيش ، قلب است . براى خود مقرراتى\r\n\r\n\r\n","description":"","footnote":"\r\n( 1 ) . كتاب صفين ، نصر بن مزاحم 182 ؛ كامل ، مبردج : 1 / 181 ؛ مروج الذهب : 2 / 59 - 57 ؛ شرح نهج البلاغة ، ابن ابى الحديد : 2 / 176 .\r\n","page_name":" 251 ","page_number":263},
  {"content":"\r\n\r\nدارد كه به وسيلهء اعضا و جوارح اجرا مىشود . در نتيجه ، هرعضوى از اعضاى انسان داراى تكليف خاصى است و محدود به حدود معينى است .\r\nوظيفهء قلب ، غير از وظيفهء زبان است و وظيفهء زبان غير از وظيفهء گوش و وظيفهء گوش غير از وظيفهء چشم است ، دست‌ها وظايفشان غير از وظايف پاها است و همچنين است يك‌يك اعضا كه هريك وظيفهء خاصى دارند چنان كه آيه شريفه مىفرمايد :  إِنَّ السَّمْعَ وَ الْبَصَرَ وَ الْفُؤادَ كُلُّ أُولئِكَ كانَ عَنْهُ مَسْؤُلًا .  « 1 » و همچنين فرمودهء پيامبر اكرم كه حافظ ابن ماجه روايت كرده است : الايمان معرفة بالقلب ، و قول باللّسان و عمل بالأركان . « 2 » و نيز روايت ديگر حضرت رسول : ايمان داراى هفتاد و چند شعبه است برتر آنها كلمهء « لا إله الّا اللّه » است و پايين‌تر آنها بر طرف نمودن ( موجبات ) اذيت است از سر راه مردمان ، و حيا ، شعبه‌اى از ايمان است . « 3 » و بر اين اساس ، ايمان داراى مراتب قوّت و ضعف است و انسان به همين بيانى كه ذكر شد رد آن واحد هم متّصف به ايمان مىشود و هم متّصف به عدم ايمان ؛ به اعتبارى داراى ايمان است و به اعتبارى ديگر فاقد ايمان است و از همين مطلب معناى كلام رسول اكرم صلّى اللّه عليه و آله را مىفهميم ، مفاد كلام حضرت چنين است : شخص زناكار در حال زناكردن مؤمن نيست و در حال دزدى و باده‌گسارى هم مؤمن نيست . « 4 »\r\nپس صلاحيت و شايستگى مملكت بدن حاصل نشود ، مگر در صورتى كه تمام اعضا اطاعت كامل در مقابل وظايف خود داشته باشند و ايمان كامل نشود ، مگر اينكه همهء اعضا به وظايف ايمانى خود عمل نمايند . و همانگونه كه اگر عضوى كار ناروايى انجام دهد يا وظيفهء خود را انجام ندهد اين از ضعف ايمان قلبى صاحب آن عضو حكايت مىكند و مىنمايد كه اسلام در قلب چنين شخص متزلزل است چه ، قلب فرمانده بدن است و هيچ كارى در اعضا صورت نمىگيرد ، مگر تحت مراقبت و امر او ، همين‌طور هم\r\n\r\n\r\n","description":"","footnote":"\r\n( 1 ) . اسراء 17 / 36 . « همانا گوش و چشم و قلب ، همگى مسئول و مورد مؤاخذه و پرسش قرار مىگيرند .\r\n( 2 ) . سنن ، ابن ماجه : 1 / 35 . و به همين لفظ در نهج البلاغة از حضرت امير المؤمنين منقول است .\r\n( 3 ) . اين روايت را بخارى ، مسلم ، ابو داود ، ترمذى ، نسايى و ابن ماجه در كتب خود نقل كرده‌اند .\r\n( 4 ) . مسلم و غير او اين روايت را نقل كرده‌اند .\r\n","page_name":" 252 ","page_number":264},
  {"content":"\r\n\r\nدر جهت مقابل ، در صفات و ملكات نفسانى نيكو كه اگر اعضا به وظايف عمل كنند خود كاشف از نيروى ايمان قلبى آن صاحب عضو مىباشد .\r\nدر حديث نبوى بنا به نقل حافظ منذرى گويد : در خلق و خوى شخص مؤمن ممكن است صفتى پيدا شود كه موجب نقص ايمان او گردد و بعضى از صفات ملازم با نفاق است كه از آن جدا نمىشود و با ايمان هم جمع نمىشود اگرچه صاحب آن خلق ، خود را از نماز و روزه انجام دهد و به همين صفات قرآن را به ما مىشناساند .\r\nاينك توجه كنيد به آنچه كه در مورد بسيارى از صفات و ملكات ، از پيامبر پاك صلّى اللّه عليه و آله به ما رسيده كه به اين شخص ( عمرو ) قابل تطبيق است و بايد در اين‌باره از بينش كافى برخوردار بود و حالات گوناگون اهل طغيان را مغرور نسازد ، كسانى كه در زمين به فساد و تباهى اقدام نمودند .\r\n1 - علامت منافق سه چيز است : هنگام سخن گفتن دروغ مىگويد ، و اگر وعده دهد خلف وعده مىكند ، و هنگامى كه امانتى به او سپرده شود خيانت مىكند . اين روايت را بخارى و مسلم نقل كرده‌اند و در آخر روايت مسلم اين جمله اضافه است : و اگرچه نماز بخواند و روزه بگيرد و گمان شود او مسلمان است .\r\n2 - چهار خصلت است كه در هركس باشد منافق خالص است اگر يكى از آن خصلت‌ها در شخصى باشد به همان نسبت منافق خواهد بود ، مگر از آن صفت جدا گردد . زمانى كه امانتى به او بسپارند خيانت كند ، و هنگام سخن گفتن دروغ گويد ، و اگر عهد و پيمانى منعقد سازد مكر و حيله كند ، و اگر با كسى از در ستيز درآيد از حدود عفت نفس خارج شود . بخارى ، مسلم ، ابو داود ، ترمذى و نسايى روايت كرده‌اند .\r\n3 - كسى كه امانتدار نيست ايمان ندارد و كسى كه به عهد خود وفا نمىكند دين ندارد .\r\nاحمد ، بزّاز ، طبرانى ، ابن حبّان ، ابويعلى و بيهقى روايت كرده‌اند .\r\n4 - مسلمان كسى است كه مسلمانان از دست و زبانش آسوده باشند . مورد اتفاق همه است .\r\n5 - دروغ با ايمان بيگانه است . ابن عدى و بيهقى .\r\n\r\n","description":"","footnote":"","page_name":" 253 ","page_number":265},
  {"content":"\r\n\r\n6 - مكر و خدعه در آتش است . ديلمى و قضاعى\r\n7 - مؤمن كينه‌توز نيست . ابن دبيع و غزالى .\r\n8 - كسى كه شرم و حيا ندارد ، ايمان ندارد . ابن حبان و ابن دبيع .\r\n9 - حسد ايمان را فاسد مىكند ، همان‌طور كه صبر ( ماده تلخ ) عسل را فاسد مىكند .\r\nديلمى و ابن دبيع .\r\n10 - غيرت داشتن از ايمان است و بىباكى از نفاق . ديلمى ، قضاعى و ابن دبيع .\r\n11 - ريا ولو كم آن ، شرك است و هركس با دوستان خدا دشمنى ورزد به جنگ با خداوند برخاسته است . ابن ماجه ، حاكم و بيهقى .\r\n12 - كسى كه سلطانى را به سبب كارى كه خداوند را خشمناك مىسازد ، خشنود سازد از دين خدا خارج شده است . حاكم .\r\n13 - حيا داشتن از ايمان است . بخارى ، مسلم ، ابو داود ، ترمذى ، نسايى و ابن ماجه .\r\n14 - دشنام به مسلمان ، گناه است و نبرد با او كفر . بخارى ، مسلم ، ترمذى ، نسايى و ابن ماجه .\r\n15 - ايمان و حسد در درون بنده‌اى جمع نگردد . نسايى ، ابن حبان و حاكم .\r\n16 - بخل و ناتوانى و بىشرمى ، از نفاق است . طبرانى و ابو الشيخ .\r\n17 - هرگز بخل و ايمان در قلب بنده‌اى جمع نمىشود . نسايى ، ابن حبان و حاكم .\r\n18 - دو خصلت است كه در مؤمن جمع نگردد ، يكى بخل و ديگرى بدخويى .\r\nبخارى ، ترمذى و ديگران .\r\n19 - مؤمن ساده و بزرگ‌منش است و فاجر حيله‌گر و سفله . ابو داود ، ترمذى و احمد .\r\n20 - هرگز شخصى با ايمان همراه نيست ، مگر اينكه زبان او با دلش و دل او با زبانش يكسان باشد و عمل او مخالف گفتارش نباشد . اصفهانى .\r\n21 - حيا و ايمان با هم قرينند و هرگاه يكى از اين دو بر طرف شود آن ديگرى نيز بر طرف و زايل مىشود . حاكم و طبرانى .\r\n\r\n","description":"","footnote":"","page_name":" 254 ","page_number":266},
  {"content":"\r\n\r\n22 - خداوند زمانى كه اراده فرمايد بنده‌اى را هلاك كند ، حيا و شرم را از او مىگيرد ، وقتى كه حيا را از او گرفت هميشه او را خشمگين و بدحال مىبينى و در اين حال امانتدارى از او گرفته مىشود و اگر امانتدارى از او جدا شد خيانتكار و پايگاه خيانت مىشود و در اين حال است كه رحمت و عطوفت از او سلب مىگردد ، و اگر عطوفت و رحمت از او سلب شد از رحمت خدا دور مىگردد و در اين حال است كه از دايرهء اسلام خارج مىگردد . ابن ماجه و المنذرى .\r\n\r\nدرگذشت عمرو بن عاص\r\nبه سال چهل و سه هجرى در شب عيد فطر بنا به نقل صحيح‌ترين تاريخ ، عمرو بدرود زندگى گفت و روايت ديگرى هم در تاريخ وفات او هست ؛ نزديك نود سال زندگى كرد و به قول عجلى نود و نه سال زندگى نمود .\r\nيعقوبى گويد : همين‌كه مرگ عمرو بن عاص فرا رسيد ، به پسرش گفت : پدر تو دوست داشت كه در جنگ « ذات السلاسل » مرده باشد ، من در امورى دخالت نمودم و نمىدانم آيا چه حجّت و دليلى در محاكمهء خدا خواهم داشت ، سپس نظر به اموال و ثروت خود كرد و ديد كه چه‌قدر فراوان است ، گفت : كاش ثروت من ، پشكل شتر بود ، و اى كاش سى سال قبل از اين مرده بودم . من دنياى معاويه را آباد و مهيّا كردم در حالى كه دين خود را باختم ؛ دنيا را مقدم داشتم و آخرتم را رها نمودم ، در طريق رشد و صلاح بودم و نابينا شدم تا اجلم فرا رسيد . گويى مىبينم معاويه مال و ثروت مرا در اختيار خود خواهد گرفت و بعد از مردنم ، نسبت به شما بدرفتارى خواهد نمود ! ! « 1 »\r\nابن عبد البرّ گويد : هنگامى كه عمرو بن عاص در بستر مرض بود ، ابن عبّاس به ديدن او آمد و پس از سلام جوياى حالش شد ، در جواب گفت : در مرحله‌اى قرار گرفتم كه احساس مىكنم كمى از امر دنيايم را آباد ساختم و بسيارى از دين خود را تباه ساختم و اگر آنچه را كه تباهش نموده‌ام اصلاح كرده و آنچه را كه اصلاح كرده‌ام تباه ساخته بودم ،\r\n\r\n\r\n","description":"","footnote":"\r\n( 1 ) . تاريخ ، يعقوبى : 2 / 198 .\r\n","page_name":" 255 ","page_number":267},
  {"content":"\r\n\r\nهرآينه قرين رستگارى مىشدم ؛ اكنون اگر مىتوانستم جبران گذشته را بكنم و به حالم سودى داشت ، اين كار را مىكردم و اگر مىتوانستم از اين مهالك فرار كنم ، فرار مىكردم اكنون خود را بين زمين و آسمان معلق مىبينم ، نه با نيروى دستانم مىتوانم بالا روم و نه قدرت آن را دارم كه به زمين فرود آيم و روى پاى خود قرار گيرم ! ! اكنون اى برادرزاده ! مرا پندى ده تا از آن بهره گيرم . ابن عبّاس در جواب گفت : هيهات ، چه‌قدر دور است كه به مقصد برسى ! اينك ، برادرزادهء تو نيز برادر و همانند تو است ، تو گريه نخواهى كرد مگر آنكه من هم خواهم گريست ، چگونه كسى كه خود را مقيم اين دنيا مىداند به رفتن به سراى ديگر ايمان مىآورد ؟ عمرو گفت : حتى در اين هنگام كه به هشتاد و چند سال رسيده‌ام و مرگم فرا رسيده ، مرا از رحمت خدا مأيوس مىكنى ؟ ! بار خدايا ! ابن عبّاس مرا از رحمت تو مأيوس مىسازد ، آنچه مىخواهى از من بگير تا خشنود گردى ! ابن عبّاس گفت : هيهات ، اين آرزويى دور و دراز است ، تو نو را مىگيرى و كهنه و فرسوده را مىدهى ! عمرو گفت : اى ابن عبّاس ! از جان من چه مىخواهى ؟ كلامى نگفتم ، مگر اينكه عكس آن را از تو شنيدم ! « 1 »\r\nعبد الرحمن بن شماسه گويد : چون زمان مرگ عمرو عاص رسيد ، گريست . فرزندش عبد اللّه گفت : چرا گريه مىكنى ؟ آيا از مرگ هراسانى ؟ گفت : نه به خدا قسم ، بلكه از بعد از مرگ مىترسم ، فرزند شروع به دلدارى پدر نمود و گفت : پدر ! سوابق تو خوب بوده است ، تو از صحابهء رسول خدا بودى و پيروزىهاى شامش را به او يادآورى نمود . عمرو گفت : برتر از همهء اين مطالب را از دست داده‌ام ، شهادت به وحدانيت خدا كه من سه دوره را طى كردم كه در هردوره‌اى حالت و روحيهء خود را مىدانستم ؟ در آغاز امر كافر بودم و سخت‌ترين دشمنان رسول خدا صلّى اللّه عليه و آله ، اگر در آن زمان مرده بودم ، آتش دوزخ بر من واجب مىشد و چون با رسول خدا بيعت كردم ، حيا و شرم من از تمام مردم نسبت به حضرت بيشتر بود و هيچ‌گاه از فرط شرم ، چشم خود را از صورت حضرت پر نكردم و اگر در آن موقع مرده بودم مىگفتيد : بر عمرو گوارا باد اسلام آورد و خير و سعادت به او\r\n\r\n\r\n","description":"","footnote":"\r\n( 1 ) . الاستيعاب : 2 / 436 .\r\n","page_name":" 256 ","page_number":268},
  {"content":"\r\n\r\nروى آورد و در بهترين حالات مرد ، اميد بهشت براى او هست . سپس به حكومت رسيدم و مبتلا به قضايايى شدم ، نمىدانم كه به نفع من بود يا بر ضررم ، هنگام مرگ كه كسى بر من نگريد و جنازه‌ام را مشايعت نكند ، بند كفنم را محكم ببنديد من مورد خصومت خواهم بود ، خاك را بر من بريزيد به هرطرف كه قرار بگيرم ، جانب راست من سزاوارتر از طرف چپ من نخواهد بود كه بر خاك قرار گيرد .\r\n\r\nنكته‌اى سودمند\r\nنام پدر عمرو ، در بسيارى از كلمات اصحاب ( عاصى ) آمده و در شعر امير المؤمنين هم به همين كيفيت آمده است :\r\n لاوردنّ العاصى بن العاصي * سبعين الفا عاقدى النّواصي \r\nو در رجزى كه مالك اشتر خوانده چنين آمده است :\r\n و يحك يابن العاصي * تنحّ فى القواصي \r\nو عده‌اى از حفاظ در كتب خود ( عاصى ) ذكر كرده‌اند . و حافط نووى گويد : بر اين قرائت ( عاصى ) جمهور اتفاق دارند و در نزد اهل عربيت فصيح همين است سپس گويد :\r\nو در بيشتر كتب حديث و فقه بلكه اغلب آنها بدون ياء ( عاص ) آمده و اين هم لغتى است و در اصطلاح قراء سبعيه نيز نظير آن در قرآن چنين خوانده شده مثل : الكبير المتعال و الداع ، كه آخرش بدون ياء است . « 1 »\r\n\r\n\r\n","description":"","footnote":"\r\n( 1 ) . تهذيب الاسماء و اللّغات : 2 / 30 .\r\n","page_name":" 257 ","page_number":269},
  {"content":"\r\n . \r\n","description":"","footnote":"","page_name":" 258 ","page_number":270},
  {"content":"\r\n\r\n\r\n5 محمّد حميرى\r\n\r\n[ شعرى از وى 
  ]\r\n- دربارهء محمّد به حق سخن بگوئيد ؛ زيرا تهمت زدن از خوى پست‌فطرتان است .\r\n- آيا بعد از محمّد كه پدر و مادرم فدايش باد ؛ آن فرستادهء خدا و شرافتمند تهامه ،\r\n- على برترين خلق پروردگار و شريفترين آنها در به دست آوردن شخصيت مردمى نيست ؟\r\n- ولايت او ، همان ايمان راستين است و حقيقت ، پس مرا از ياوه‌سرائى و سخنان باطل معاف گردان .\r\n- گردن نهادن به امر خدا ، پيروى از اوست ، و در او شفاى بيماريهاى دل است .\r\n- على پيشواى ما است كه پدر و مادرم فدايش باد ؛ همان ابو الحسن است كه از هرناروا و حرامى منزه و پاك است .\r\n- على پيشواى راه راستى است ، خداوند به او دانش عنايت فرموده كه حلال را از حرام بازشناخته است .\r\n- و اگر من در راه دوستيش كسى را بكشم ، در اين امر برايم گناهى نيست .\r\n- گروهى كه او را دشمن دارند در آتشند ، هرچند هزار سال نماز بخوانند و روزه بگيرند .\r\n- نه به خدا قسم ، نماز كسى كه ولايت و دوستى پيشواى دادگر را نداشته باشد ، قابل\r\n\r\n","description":"","footnote":"","page_name":" 259 ","page_number":271},
  {"content":"\r\n\r\nپذيرش نيست .\r\n- اى امير مؤمنان ! اعتماد من به تو است و به اولاد نورانى و باميمنت تو گرويده‌ام .\r\n- اى پروردگار من ! تا هنگام ملاقات تو ( در قيامت ) اين سخن كه گويم اساس دين من است ،\r\n- من از كسى كه با على دشمنى نمود ؛ از ناپاكزادگان و ستمكارانى كه با او ستيزه و جنگ كردند ، بيزارم .\r\n- آنها فراموش كردند نص او را ( پيامبر ) در روز خم ( غدير خم ) كه از طرف خدا و بهترين خلق خدا اعلام شد .\r\n- بينيش بر خاك باد آن كسى كه سخنم را بد انگارد و نكوهشم كند ، فضل و برترى على چون درياى بىكران مىباشد .\r\n- من از كسانى كه ( حق او را غصب ) و از صحنهء خلافت كنارش زدند بيزارم ، چون او در اين مقام بر همه برترى داشت .\r\n- على همان كسى است كه دليران را مغلوب ساخت و هنگامى كه برق شمشيرش را ديدند ، گريختند .\r\n\r\nپيرامون شعر\r\nاين قصيده را ، شيخ الاسلام حمويى در باب شصت و هشت از كتاب فرائد السمطين به اسناد خود از حافظ كبير ، ابى عبد اللّه محمّد بن احمد بن على بن احمد ابن محمّد بن ابراهيم نطنزى ، مصنف كتاب الخصايص العلويه على ساير البريّه روايت نموده است و گويد : ابو الفضل جعفر بن عبد الواحد بن محمّد بن محمود ثقفى به قرائت ما بر او از ابو طاهر محمّد بن احمد بن عبد الرحيم از شيخ خود از محمّد بن احمد بن معدان ، از محمّد بن زكريّا از عبد اللّه بن ضحاك ، از هشام بن محمّد از پدرش كه گويد : طرماح طائى با هشام مرادى و محمّد بن عبد اللّه حميرى نزد معاويه بن ابى سفيان ، گرد آمدند . معاويه بدرهء زرى در مقابل خود نهاد و گفت : اى شعراى عرب ! دربارهء على بن ابى طالب شعرى\r\n\r\n","description":"","footnote":"","page_name":" 260 ","page_number":272},
  {"content":"\r\n\r\nبگوئيد و در اين كارتان جز حق سخنى نگوئيد ! من از نسل صخر بن حرب نيستم اگر اين بدرهء زر را به آنكه شعر حقى دربارهء على بگويد ندهم . طرماح به‌پا خاست و سخنانى سراسر از نكوهش و ناسزا به على گفت : معاويه به او گفت . بنشين ، نيت و جايگاه ترا خدا مىداند ، سپس هشام مرادى به‌پا خاست و او نيز سخنانى پر از ناسزا نسبت به على گفت . معاويه گفت : تو نيز پهلوى رفيقت بنشين ، خداوند جايگاه شما دو نفر را مىداند .\r\nعمرو بن عاص ( كه در مجلس حاضر بود ) به محمّد بن عبد اللّه حميرى ( كه به او نظرى خاص داشت ) گفت : تو آغاز سخن كن و سخنى جز حق مگوى و او رو كرد به معاويه و گفت : تو سوگند ياد كرده‌اى كه اين بدرهء زر را به كسى عطا كنى كه دربارهء على به حق سخن گويد ، در اين هنگام محمّد بن عبد اللّه حميرى برخاست و اشعار فوق را سرود .\r\nمعاويه گفت : تو در سخن راستگوترى ! بگير اين بدرهء زر را .\r\nاين داستان را استاد فقيه بزرگوار ما ، عماد الدين ابو جعفر محمّد بن ابى القاسم بن محمّد طبرى آملى در جزء اوّل از كتاب بشارة المصطفى لشيعة المرتضى آورده است و گويد : خبر داد به ما شيخ ابو عبد اللّه احمد بن محمّد بن شهريار خزانه‌دار مشهد مولاى ما امير المؤمنين عليه السّلام به سال پانصد و دوازده ، ماه شوال ، از شيخ ابو عبد اللّه محمّد بن محسن خزاعى ، از ابو الطيب على بن محمّد بن بنان ، از نوشتهء ابو القاسم حسن بن محمّد سكرى به روايت از نوشتهء ابو العباس احمد بن محمّد بن مسروق در بغداد ، به روايت از محمّد بن دينار ضبّى ، از عبد اللّه بن ضحاك . تا آخر سند و متن داستان كه ذكر شد .\r\nو نيز اين داستان را صاحب رياض العلماء در شرح حال شريف مرتضى به نقل از شيخ الاسلام حمويى ، بيان نموده است .\r\n\r\nشاعر را بشناسيم\r\nمحمّد بن عبد اللّه حميرى ( رفيق عمرو عاص ) ، گمان مىرود پسر قاضى عبد اللّه بن محمّد حميرى است ، همان كسى كه معاويه ، ديوان خاتم خود را به عهده او گذارد و به طورى كه جهشيارى متذكر شده عبد اللّه داراى مقام قضاوت بوده ، گويد : معاويه اوّل\r\n\r\n","description":"","footnote":"","page_name":" 261 ","page_number":273},
  {"content":"\r\n . \r\n","description":"","footnote":"","page_name":" 262 ","page_number":274},
  {"content":"\r\n\r\n\r\nغديريه‌سرايان سدهء دوّم هجرى\r\nترجمه : دكتر على شيخ الاسلامى\r\n\r\n","description":"","footnote":"","page_name":" 263 ","page_number":275},
  {"content":"\r\n . \r\n","description":"","footnote":"","page_name":" 264 ","page_number":276},
  {"content":"\r\n\r\n\r\nمقدمهء مترجم\r\nبسم اللّه الرّحمن الرّحيم\r\nاللهم صل على محمد و آل محمد و صل على امير المؤمنين ، عبدك المرتضى ، و امينك الاوفى ، و عروتك الوثقى ، و يدك العليا ، و جنبك الاعلى ، و كلمتك الحسنى ، و حجتك على الورى ، و صديقك الاكبر ، و سيد الاوصياء و ركن الاولياء و عماد الاصفياء ، امير المؤمنين و يعسوب الدين و قدوة الصالحين و امام المخلصين ، المعصوم من الخلل ، المهذب من الزلل ، المطهر من العيب ، المنزه من الريب ، اخى نبيك و وصى رسولك البائت على فراشه ، و المواسى له بنفسه و كاشف الكرب عن وجهه الذى جعلته سيفا لنبوته ، و آية لرسالته ، و شاهدا على امته ، و دلالة على حجته ، و حاملا لرايته ، و وقاية لمهجته ، و هاديا لامته ، و يدا لبأسه ، و تاجا لرأسه ، و بابا لسرّه ، و مفتاحا لظفره ، حتى هزم جيوش الشرك باذنك ، و أباد عساكر الكفر بامرك ، و بذل نفسه فى مرضات رسولك ، و جعلها وقفا على طاعته ، فصل اللهم عليه صلوة دائمه باقية « 1 » .\r\nسخن از حديث غدير و رويداد عظيمى است كه گواه راستين « رهبرى » ، و نشان شايان « جانشينى » ، و پشتوانهء پايندهء « پيشوائى » ، و نصّ « صريح » ، « سرپرستى » است .\r\n\r\n\r\n","description":"","footnote":"\r\n( 1 ) . فقراتى از زيارت ششم امام عليه السّلام .\r\n","page_name":" 265 ","page_number":277},
  {"content":"\r\n\r\nحديثى كه شأن نزول آيهء  يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ . . .  و كريمهء  « الْيَوْمَ أَكْمَلْتُ لَكُمْ دِينَكُمْ . . . »  است ، و چون به آيات و اخبار بسيار ديگر بپيوندد ، نمايشگر اصل اصيل و منصب جليل « امامتى » مىشود كه « اساس اسلام » و « نظام مسلمين » و « امان ايمان » و « عزت مؤمنين » است و به گفتهء قبلهء هفتم و قدوهء هشتم امام على بن موسى الرضا عليه السّلام درك و دريافتش از حوزهء عقل و علم و دانش و بينش بشر بيرون و افزون است :\r\n« انّ الامامة اجلّ قدرا و اعظم شأنا و اعلى مكانا و امنع جانبا و ابعد غورا من ان يبلغها الناس بعقولهم او ينالوها بآرائهم » « 1 » .\r\nو اين جملات ، جزئى از حديث شريفى است كه در وقتى انشاد و ايراد شد كه شخصى به نام « عبد العزيز بن مسلم » به سلام امام آمد و گزارش « اجتماع » دانشمندان مرو در « جامع » شهر و به روز « جمعه » و بحث آنان در باب « امامت » را به عرض حضرت رساند .\r\nامام لبخندى زد و سخن را به اين مضامين آغاز فرمود كه : « خداوند پيغمبرش را از دنيا نبرد مگر آنگاه كه آئينش را كمال بخشيد و قرآنى فرو فرستاد كه همه چيز در آن هست كه « ما فرطنا فى الكتاب من شىء » . . . تا سال آخر عمر پيغمبر و « حجّة الوداع » فرا رسيد و ولايت ابلاغ گرديد و آيهء  الْيَوْمَ أَكْمَلْتُ لَكُمْ دِينَكُمْ  فرود آمد ، و امامت متمم دين و على « علم » و « امام » امّت شد .\r\nحضرت رضا از همين‌جا وارد اصل مطلب مىشوند ، و امامت را با عبارات مذكور مىستايند و براى نشان دادن رفعت اين رتبت از « مقامات ابراهيم خليل » و آيهء شريفهء  « إِنِّي جاعِلُكَ لِلنَّاسِ إِماماً »  « 2 » سخن مىگويند ، و به اينجا مىرسند كه : « امام يكتاى\r\n\r\n\r\n","description":"","footnote":"\r\n( 1 ) . همانا امامت والاتر و برتر و بالاتر و فراتر و ديرباب‌تر از آن است كه مردم به خردهاى خود آن را دريابند و با انديشه‌هاى خويش به آن رسند . بحار الأنوار : 25 / 124 .\r\n( 2 ) . از امام صادق عليه السّلام روايت است كه فرمود : خداوند - تبارك و تعالى - ابراهيم را به بندگى برگزيد پيش از آنكه پيغمبرش كند و به پيغمبرى سرافرازش كرد ، قبل از آنكه رسولش سازد و رسالتش داد ، پيش از آنكه خليلش خواند . و خليلش فرمود ، پيش از آنكه او را امام نمايد . يعنى رتبت امامت پس از خلت و رسالت و نبوت و عبوديت ، به ابراهيم ارزانى شده است .\r\n","page_name":" 266 ","page_number":278},
  {"content":"\r\n\r\nبىهمتاى زمان و انسان بىمثل و مانند دوران و شخصيّت غير قابل سنجش با ديگران است » .\r\nو نتيجه مىگيرند كه : « كيست كه امام را بشناسد يا او را برگزيند ؟ هيهات ! هيهات ! عقلها حيران و انديشه‌ها سرگردان و انديشمندان بيچاره و دانشمندان درماندهء دريافت شأنى از شؤون و فضيلتى از فضائل امامند ، « فاين الاختيار من هذا و اين العقول عن هذا و اين يوجد مثل هذا ؟ »\r\nپس شناخت و اختيار امام ، در انحصار خدا و از حدود عقول و افكار مردم چنان بيرون و افزون است كه خود صاحب‌منصبان امامت هم ، حق گزينش جانشين ندارند و از تعيين امام پس از خود ، از پيش خويش معاف مىشوند .\r\nحضرت صادق عليه السّلام به « عمرو بن اشعث » كه با بيست نفر شرفياب محضر امام بود ، فرمود : « لعلكم ترون ان هذا الامر فى الامامة الى الرجل منا يضعه حيث يشاء و اللّه انه لعهد من اللّه نزل على رسول اللّه الى رجال مسمّين رجل فرجل حتّى ينتهى الى صاحبها » « 1 » .\r\nو نيز وقتى از همين امام عزيز مىپرسند چرا امامت در صلب حسين است نه حسن ؟\r\nمىفرمايد :\r\n« ان الامامة خلافة اللّه عزّ و جل ، ليس لاحد أن يقول لم جعلها اللّه فى صلب الحسين ، دون صلب الحسن » « 2 » .\r\nعجبا كه دائرهء تعيين امام از اين نيز تنگ‌تر مىشود و از مرز اختيارات پيغمبر هم مىگذرد و « رسول » فقط « مأمور تبليغ » مىگردد نه « مسؤول تعيين » .\r\nدر آيهء شريفهء « تبليغ ولايت » دقت كنيد تا راز مطلب را دريابيد : خطاب\r\n\r\n\r\n","description":"","footnote":"\r\n( 1 ) . شما مىپنداريد كه اين امر امامت واگذار به يكى از ما است كه به هركس بخواهيم بدهيم ؟ به خدا سوگند ! كه آن پيمانى خدايى است كه بر رسول فرود آمد و به مردانى كه نام يك‌يك آنان برده شده واگذار است تا به صاحبش برسد . بحار الأنوار : 25 / 23 .\r\n( 2 ) . امامت نمايندگى خداى - عزّ و جلّ - است و كسى را نرسد كه بگويد چرا خداوند آن را در پشت حسين عليه السّلام - نه حسن عليه السّلام - قرار داد ؟ بحار الأنوار : 25 / 23 .\r\n","page_name":" 267 ","page_number":279},
  {"content":"\r\n\r\n « يا أَيُّهَا الرَّسُولُ »  و امر  « بَلِّغْ »  و تعبير از ولايت به  « ما أُنْزِلَ إِلَيْكَ مِنْ رَبِّكَ »  به خوبى نشان مىدهد كه « پيغمبر صلّى اللّه عليه و آله » رسانندهء « فرمانى » فرود آمده از سوى خداست و اين فرمان مكمّل دين و تبليغش به پايان بردن رسالت است . به همين جهت وقتى آيه نازل مىگردد مىفرمايد :\r\n« انخوا ناقتى فو اللّه ما ابرح من هذا المكان حتّى ابلّغ رسالة ربّى » « 1 » .\r\nهمهء اين تعبيرات ، حكايت از اين دارد كه امامت ، امرى الهى و واگذار به حق و در اختيار خداست . و با جهات ظاهرى و مسائل صورى ارتباطى ندارد . و به « جدّ و جهد » و « درخواست و طلب » و « انتصاب » و « اكتساب » ، « مصلحت‌بينى » و « جهت‌يابى » و « بيعت » و « اجماع » و « مشورت » و « شورى » ، « قهر » و « استيلاء » فراهم نمىشود . و از اختيار پيغمبر و امام هم بيرون است ، چه خود رسول اكرم صلّى اللّه عليه و آله آنگاه كه رويداد غدير پايان پذيرفت و ولايت ابلاغ گرديد ، در پاسخ گروهى كه به خدمتش آمده بودند فرمود : « ما فعلت ذلك من رأيى فاتّخير فيه و لكن اللّه امرنى به » « 2 » .\r\nدر قصهء ابراهيم و امامتش نيز ديديم كه قضيّه از همين قرار بود . داستانهاى قرآنى « داود و سليمان » ، « داود و طالوت » و « موسى و هارون » و آيات ديگر « امامت » و « خلافت » نيز همه همين را مىرسانند كه انتخاب امام و اختيار خليفه با خداست .\r\nنظرى به خصيصهء ذاتى اسلام و قرآن نيز مسلّم مىسازد كه سازگارترين نوع عقائد با اسلام ، عقيدهء « الهى بودن » امامت است . چه اسلام ، آئين بت‌شكنى و يكتاپرستى است ، شعارش « لا إله الّا اللّه » و پيغمبرش « رسول اللّه » و كتابش « كلام اللّه » است و زبان آمار ، گوياى اين است كه 70 / 97 % « 3 » از آيات اين كتاب دربارهء خدا و تسبيح و تقديس و . . . او و سرشار از « توحيد » و « تفويض » و « توكّل » و « تبتّل » است و با همهء رنگارنگىها و گوناگونىهايى كه در مطالب دارد ، به يك سوى و سمت و وجهه و صبغه برمىگردد و آن\r\n\r\n\r\n","description":"","footnote":"\r\n( 1 ) . شترم را بخوابانيد كه به خدا قسم از اين سرزمين بيرون نمىروم ، مگر آنگاه كه رسالت پروردگارم را به مردم برسانم . بحار الأنوار : 37 / 166 .\r\n( 2 ) . من از پيش خود چنين نكردم كه مختار باشم بلكه خدا مرا به آن فرمان داد . بحار الأنوار : 37 / 160 .\r\n( 3 ) . نقل از ص 33 انگيزه و انگيزنده .\r\n","page_name":" 268 ","page_number":280},
  {"content":"\r\n\r\nخداست : خدايى كه « خلق » و « اختيار » و « آفرينش » و « گزينش » و « حكم » و « ملك » و « اصطفاء » و « اجتباء » در انحصار او و واگذار به اوست كه :\r\n1 -  « وَ رَبُّكَ يَخْلُقُ ما يَشاءُ وَ يَخْتارُ ما كانَ لَهُمُ الْخِيَرَةُ سُبْحانَ اللَّهِ وَ تَعالى عَمَّا يُشْرِكُونَ »  « 1 » .\r\n2 -  « وَ ما كانَ لِمُؤْمِنٍ وَ لا مُؤْمِنَةٍ إِذا قَضَى اللَّهُ وَ رَسُولُهُ أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ »  « 2 » .\r\nكار تأكيد توحيد در اين كتاب به آنجا مىرسد كه فلسفهء ارسال رسل و انزال كتب را در همين كلمه خلاصه مىكند و مىفرمايد :  « ما أَرْسَلْنا مِنْ قَبْلِكَ مِنْ رَسُولٍ إِلَّا نُوحِي إِلَيْهِ أَنَّهُ لا إِلهَ إِلَّا أَنَا فَاعْبُدُونِ »  « 3 » .\r\nآيا صراحت و اصرارى در « احدبينى » و « يكتاپرستى » بالاتر از اين تصوّر مىشود كه حتى پيغمبر خويشتن را در همهء رفتارها و گفتارها كنار بكشد و چنان تابع و تسليم وحى باشد كه وقتى ديگران تغيير و تبديل آيه‌اى را از او مىخواهند ، عين اين درخواست و پاسخ آن را درست به همان‌گونه كه بر وى وحى گرديده و با همان لفظ « قل » كه فرود آمده است ، بر مردم بخواند كه :   « وَ إِذا تُتْلى عَلَيْهِمْ آياتُنا بَيِّناتٍ قالَ الَّذِينَ لا يَرْجُونَ لِقاءَنَا ائْتِ بِقُرْآنٍ غَيْرِ هذا أَوْ بَدِّلْهُ قُلْ ما يَكُونُ لِي أَنْ أُبَدِّلَهُ مِنْ تِلْقاءِ نَفْسِي إِنْ أَتَّبِعُ إِلَّا ما يُوحى إِلَيَّ إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ » . « قُلْ لَوْ شاءَ اللَّهُ ما تَلَوْتُهُ عَلَيْكُمْ وَ لا أَدْراكُمْ بِهِ فَقَدْ لَبِثْتُ فِيكُمْ عُمُراً مِنْ قَبْلِهِ أَ فَلا تَعْقِلُونَ » .   « 4 »\r\nحالا انصاف دهيد : « الهى » بودن « امامت » با همچو آئينى سازگارتر است يا اجماعى و استيلائى بودن آن‌كه بىتعصّب ، شباهت تامّى به بت‌پرستى دارد ، چه اين از سيم و زر تراشيدن و پس از آن پرستيدن است و آن به مهر و قهر و درهم و دينار رأى گرفتن و\r\n\r\n\r\n","description":"","footnote":"\r\n( 1 ) . قصص / 68 ؛ و خدا است كه مىآفريند و برمىگزيند آنچه را كه بخواهد و آنان را اختيارى نيست . او پاك و برتر است از آنچه شرك مىورزند .\r\n( 2 ) . احزاب / 36 ؛ چون خدا و رسولش فرمانى دهند ، مرد و زن مؤمن را اختيارى در كارشان نخواهد بود .\r\n( 3 ) . انبياء / 25 ؛ پيش از تو پيمبرى نفرستاديم مگر آنكه به وى وحى كرديم كه خدايى جز من نيست . پس مرا بپرستيد .\r\n( 4 ) . يونس / 15 و 16 .\r\n","page_name":" 269 ","page_number":281},
  {"content":"\r\n\r\nخريدن و بر كرسى نشاندن . و راستى را آيا رهبرى كه برگزيدهء خدا و جانشينى كه با اجماع و استيلاء يا بيعت و شورى تكيه بر مسند مىزند ؟\r\nاز اين گذشته مگر اگر همهء عالم گرد آيند و بر فقاهت و اجتهاد آنكه فقيه و مجتهد نيست اجماع كنند و راى دهند ، فقيه و مجتهد مىشود و به عكس نيز ؟\r\nاز همين‌جا متوجّه اين نكتهء تازه شويد كه اگر ما به « تنصيص » در امامت معتقد و پابنديم نه از آن بابت است كه از اين طريق « اثبات » امامت امامان كنيم و تحقّق اين مقام براى امام را نيازمند به « نصّ » دانيم ، چه « امامت » امام ثابت است خواه منصوص باشد و خواه نباشد ، خليفهء بر حق خلافتش محرز است چه معرفى بشود چه نشود « 1 » .\r\nلزوم نص از جهت « تعريف » است نه از جهت « تعيين » و اگر فرضا پيغمبر اكرم هم امام را معرفى نمىكرد ، امامت او مسلّم بود ، زيرا جانشينى امام و امامت او كه رياست عامّه در امور دين و دنيا است بستگى به جهت ولايت وى دارد ، يعنى چون داراى ولايت مطلقه و در همهء عالم نافذ الاراده است بايد بر مردم حكومت كند و ولايتش قائم به نفس او و انفكاك‌ناپذير از اوست .\r\nآرى اگر پيغمبر امام را معرفى نمىفرمود ، امّت بلاتكليف بود و وظيفهء خود را نمىشناخت و به حيرت و ضلالت مىافتاد و شيخ الرئيس در اواخر الهيّات شفا همين را مىگويد كه :\r\n« ان الخلافة بالنصّ اصوب فان ذلك لا يؤدّى الى التشّعب و التشاغب و الاختلاف » « 2 » .\r\nاز اين گذشته ، دعوت به سوى خدا و شفاعت از خلق بايد به اذن و اجازهء او باشد :\r\n  « يا أَيُّهَا النَّبِيُّ إِنَّا أَرْسَلْناكَ شاهِداً وَ مُبَشِّراً وَ نَذِيراً وَ داعِياً إِلَى اللَّهِ بِإِذْنِهِ وَ سِراجاً مُنِيراً »   « 3 » چنان‌كه مىبينيد دعوت بسوى حق را مقيد به « اذن » كرده است در شفاعت نيز مىفرمايد :  « مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ » . \r\n\r\n\r\n","description":"","footnote":"\r\n( 1 ) . تجلى ولايت 45 .\r\n( 2 ) . همان 47 .\r\n( 3 ) . احزاب / 44 .\r\n","page_name":" 270 ","page_number":282},
  {"content":"\r\n\r\nبارى اعتقاد ما اين است كه « امامت » مقامى مثل « نبوّت » و امام شخصيّتى نظير پيغمبر است و اثبات اين منصب و احراز اين مقام همان ضوابط و شرائطى دارد كه نبوت و رسالت داشت ، يعنى براى « اثباتش » پاى « قاعدهء لطف و عون » و « لزوم وجود فرد اكمل » و « مظهراتم » و « مجرى و واسطهء فيض » و « علّت مبقيهء دين » و « رحمت عامّه » و ده‌ها دليل ديگر به ميان مىآيد و در احرازش از « عصمت » و « اعلميّت » و « جامعيّت » و صدها صفت ديگر گفتگو مىشود تا معلوم گردد كه امام ، قائم مقام و نايب مناب و متّصف به صفات رسول و همراز و هم‌آواز او است و قدم در جائى مىنهد كه او نهاده و بر بساطى مىنشيند كه او نشسته و خط سيرى دارد كه پيغمبر داشته و بالاخره در همهء اعمال و احوال و اخلاق و افكار تابع و تلميذ و پيرو و پرتو اوست و به گفتهء شبسترى :\r\n« نبى آفتاب است و ولى ماه ، آن يكى شمع است و اين شعاع . »\r\nكار يكتايى « پيغمبر » و « پيشوا » از اين هم فراتر مىرود و به آنجا مىانجامد كه امام « نفس نفيس » رسول مىشود . و راستى را آنجا كه پاى آن ضوابط و شرائط و اين يگانگى و يكتائى به ميان آيد ، كدام انسان جز « محمّد صلّى اللّه عليه و آله » و « على عليه السّلام » را مىيابيد كه كار وحدت و قربشان از « تعلّق » و « تخلّق » به مرز « تحقّق » رسيده و اين يكى دل و جان و دين و ايمان آن ديگرى شده باشد .\r\nمگر آيهء شريفهء مباهله  « فَقُلْ تَعالَوْا نَدْعُ أَبْناءَنا وَ أَبْناءَكُمْ وَ نِساءَنا وَ نِساءَكُمْ وَ أَنْفُسَنا وَ أَنْفُسَكُمْ ثُمَّ نَبْتَهِلْ . . . » \r\nصراحت در اين ندارد كه « على » نفس نفيس حضرت محمّد صلّى اللّه عليه و آله است و مگر خود نبىّ اكرم آنگاه كه پرسش‌كننده‌اى در مورد يكى از اصحاب از ايشان پرسش مىكند و حضرت پاسخ مىدهند و پرسنده مىگويد :\r\nدربارهء على چه مىفرمائيد ؟ نمىفرمايند : انّما سالتنى عن الناس و لم تسألنى عن « 1 » « نفسى » .\r\nمگر نه به خود « على » مىفرمايند : « انت منى و انا منك » « 2 » و « انت منى كروحى من\r\n\r\n\r\n","description":"","footnote":"\r\n( 1 ) . بحار الأنوار : 38 / 496 .\r\n( 2 ) . بحار الأنوار : 38 / 496 .\r\n","page_name":" 271 ","page_number":283},
  {"content":"\r\n\r\nجسدى » ( 1 ) و « انت منى كالضوء من الضوء » ( 2 ) و نيز مىفرمايند : « على منّى مثل راسى من بدنى » .\r\nمگر به امّ سلمه نفرمودند :\r\n« على منى و انا من على لحمه من لحمى و دمه من دمى و هو منى بمنزله هارون من موسى » « 3 » .\r\nمگر نه در فتح خيبر نيز به خود على ( ع ) فرمودند : « لو لا ان تقول فيك طائفة من امتى ما قالت النصارى فى المسيح بن مريم لقلت فيك اليوم مقالا لا تمرّ بملاء الّا اخذوا التراب من تحت قدميك و من فضل طهورك فاستشفوا به و لكن حسبك ان تكون منى و انا منك ترثنى و ارثك و انت منى بمنزلة هارون من موسى . . . و ان سلمك سلمى و سريرتك سريرتى و علانيتك علانيتى و ان ولدك ولدى . . . و ليس احد من الامة يعدلك عندى » « 4 » .\r\nخود امام عليه السّلام در خطبهء قاصعه به شيواترين طرز بيان از اين يكتائى و يگانگى چنين ياد مىفرمايد :\r\n« و قد علمتم موضعى من رسول اللّه بالقرابة القريبة و المنزلة الخصيصة : وضعنى فى حجره و انا وليد يضمنى الى صدره و يكنفنى فى فراشه و يمسّنى جسده و يشمنى عرفه و كان يمضغ الشىء ثم يلقمنيه و ما وجد لى كذبة فى قول و لا خطلة فى فعل . . . و لقد كنت اتّبعه اتّباع الفصيل اثر امّه يرفع لى كل يوم علما من اخلاقه و يامرنى بالاقتداء به . . . ارى نور الوحى و الرسالة و اشم ريح النبوّة . . . »\r\nو در خطبهء 188 مىفرمايد :\r\n\r\n\r\n","description":"","footnote":"\r\n( 3 ) . بحار الأنوار : 37 / 254 .\r\n( 4 ) . اگر نه اين بود كه گروهى از امتم ، دربارهء تو همان مىگفتند كه نصارى دربارهء مسيح گفته‌اند ، امروز چنان در فضيلتت سخن مىگفتم كه به هيچ انجمنى نگذرى ، مگر آنكه خاك پايت را برگيرند و از فزونى آب وضيت شفا جويند ليكن ترا همين بس كه تو از منى و من از توام تو از من ارث مىبرى و من نيز از تو ، نسبت تو به من نسبت هارون به موسى است . سازش تو سازش من ، سرشت تو سرشت من ، و فرزندان تو فرزندان منند و در ميان امتم كسى در پيشگاه من چون تو نيست . بحار الأنوار : 37 / 272 .\r\n","page_name":" 272 ","page_number":284},
  {"content":"\r\n\r\n« و لقد علم المستحفظون من اصحاب محمّد صلّى اللّه عليه و آله انى لم ارد على اللّه و لا على رسوله ساعة قط و لقد واسيته بنفسى فى المواطن التى تنكص فيها الابطال و تتاخرّ الاقدام نجدة اكرمنى اللّه بها و لقد قبض رسول اللّه و ان راسه لعلى صدرى و لقد سالت نفسه فى كفى فامررتها على وجهى و لقد وليت غسله صلّى اللّه عليه و آله و الملائكة اعوانى . . . فمن ذا احق به منّى حيّا و ميّتا . . . »\r\nنيز همه نوشته‌اند كه على براى اولين بار ديده به ديدار پيغمبر گشود و رسول محترم وى را به آغوش كشيد و گهواره‌اش جنبانيد . در چهار سالگى او را به خانه خود برد و به تربيتش پرداخت على را بر مركب خود سوار مىكرد و عمّامهء خويش بر سرش مىنهاد .\r\nبگاه برخاستن دستش به دست على مىداد و در وقت نشستن به او تكيه مىفرمود .\r\nدست به دست على مىنهاد و مىبوسيد و عرق از چهره‌اش مىسترد پوست از موز مىگرفت و بر دهان او مىنهاد . پنجه در پنجه‌اش فرو مىبرد . سر به گوشش مىنهاد و در خلوت خود با او ، ديگرى را راه نمىداد . بر جراحات على مىدميد و بر چشمان بيمارش دست مىكشيد . شب تبدارى على تا صبح نمىخوابيد و وقتى على را به جنگى مىفرستاد مىگفت : خدايا مرا مميران تا على را ببينم ! صاحب سرّ و نجوا و خلوت و كاتب و حيش على بود :\r\n« كان الوحى ينزل على رسول اللّه ليلا فلا يصبح حتى يعلّمه عليا و ينزل الوحى نهارا فلا يمسى حتى يعلّمه عليا » « 1 » .\r\nاينها نمونه‌ها كوتاهى از گفتار و رفتار پيغمبر اكرم صلّى اللّه عليه و آله با امام امير المؤمنين است كه خود اين اقوال و افعال ، « نصوص قوليه و فعليّهء » ديگرى براى جانشينى آن حضرت است و به قول علّامهء مجلسى « اينهمه خصوصيت و محبوبيت دلالت بر افضليت دارد » و به گفتهء آن ديگرى « همين توليت و تربيت ، سند زنده و گوياى امامت و خلافت است چه آن كسى كه رگ و ريشه وجودش از سرچشمهء نبوّت آب خورده و شجرهء برومند شخصيّتش\r\n\r\n\r\n","description":"","footnote":"\r\n( 1 ) . اگر وحى در شب بر پيغمبر نازل مىشد آن شب را به روز نمىآورد مگر آنكه وحى را به على مىآموخت و اگر به روز فرود مىآمد ، آن روز را شام نمىكرد مگر آنكه على را از آن آگاه مىفرمود .\r\n","page_name":" 273 ","page_number":285},
  {"content":"\r\n\r\nاز پستان رسالت مايه گرفته و نهال نهادش از باغ امامت ، بالا آمده و در سراى وحى و خانهء تنزيل پرورش يافته و حتى يك لحظه از روزگار زندگى خويش را تا دم مرگ پيغمبر بى او نگذرانده ، با ديگران قابل مقايسه نخواهد بود » و حقا هم‌چنين است ، چه مىدانيم كه سهم بزرگ اين همه محبت و مودّت و قرب و وحدتى كه ميان « محمّد صلّى اللّه عليه و آله » و « على عليه السّلام » است ، البته از احاطهء علمى پيغمبر به ذات و صفات و خلق و خلق « على عليه السّلام » مايه مىگيرد و به آشنائى رسول صلّى اللّه عليه و آله به مقام والاى « ولايت » مربوط مىشود .\r\nامّا اگر از اين ناحيهء ناشناختنى شخصيت على عليه السّلام بگذريم ، نمايان‌ترين جهت اين همه وحدت و صميميت را مىتوانيم در فضائل بسيار ، و مزاياى بىشمارى بيابيم كه در على هست و حضرتش را مظهر همهء تمايلات عاليهء پيغمبر كرده است .\r\nعلى اعلم ناس و اشجع خلق و اتقى و اورع و اعدل و . . . مردم است مجموعه‌اى از فضائل و مناقب و كمالات ظاهرى و باطنى ، جسمانى و روحانى ، فردى و خانوادگى و اجتماعى است و از اين جهت نيز به قدرى در قلّه و اوج است كه بىاختيار بايد با شاعر هماهنگ شد كه ( لعمرى تلك احدى المعجزات ) و همراه با « صفى حلّى » به حضرتش معروض داشت كه :\r\n جمعت فى صفاتك الاضداد * فلهذا عزت لك الانداد\r\nزاهد حاكم حليم شجاع * فاتك ناسك فقير جواد\r\nشيم ما جمعن فى بشر قط * و لا حاز مثلهن العباد\r\nخلق يخجل النسيم من اللطف * و باس يذوب منه الجماد « 1 » \r\nآرى او قهرمانى مهربان و تهمتنى فروتن و به گفتهء شيخ الرئيس ، فيلسوفى شجاع و دانائى توانا بود . مجمع اضداد و مجموعهء كمالات گوناگون و نسخهء منحصر به فرد روزگار\r\n\r\n\r\n","description":"","footnote":"\r\n( 1 ) . در تو صفات متضاد فراهم آمد پس همگان به تو نسبت يافت\r\nتو زاهدى حاكم ، بردبارى بىباك قهرمانى پرستش‌گر و نادارى بخشنده‌اى در تو منش‌هايى جمع گرديده كه در هيچ بشرى فراهم نيامده و هيچ‌كس را به نظائر آن دسترس نيست .\r\nخوئى به نرمى نسيم صبحگاهى و خشونتى سخت‌تر از سنگ دارى . تجلى ولايت 222 .\r\n","page_name":" 274 ","page_number":286},
  {"content":"\r\n\r\nبود . و راستى همين اندك از بسيار فضائل و مزايائى را كه از آن حضرت برشمرديم ، راز حرمت و محبوبيت وى را در پيشگاه پيغمبر اكرم صلّى اللّه عليه و آله تا اندازه‌اى مىنمايد و دوست و دشمن و مخالف و مؤالف را به اقرار و اعتراف به - اين ويژگى محبوبيت و آن همه فضيلت و مزيت ، ناچار و ناگزير مىكند .\r\nو عجبا كه امام عليه السّلام در همين جنبه از شخصيت هم بىنظير و يگانه است .\r\nبه گفتهء ابن ابى الحديد : فضائل او از كثرت و شهرت به جائى رسيده است كه متعرض شدن آن سماجت است و با اينكه دشمنانش از فرط عداوت و دوستانش از ترس دشمنان ، فضائلش را نهان مىداشتند ، شرق و غرب عالم را پر كرد و گوش - آويز و زبانزد عام و خاص شد و ثبت و ضبط در كتب و آثار گرديد ، و اين خود نشان ديگرى از اعجاز و اعجاب اين شخصيت الهى است كه شيخ مفيد در ارشاد به آن اشارت مىكند و مىگويد :\r\n« و من آياته و بيّناته التى انفرد بها ، ظهور مناقبه فى الخاصّة و العامة و تسخير الجمهور لنقل فضائله مع كثرة المنحرفين عنه . . . و توفير اسباب دواعيهم الى كتمان فضله و جحد حقه . . . و لمّا كانت العادة الجارية بخلاف ما ذكرناه فيمن اتفق له من اسباب خمول امره ما اتّفق لامير المؤمنين و انخرقت العادة فيه ، دل ذلك على بينونته من الكافّة بباهر الآية على ما وصفناه » « 1 » .\r\nآرى بايد گفت :\r\n« الحمد للّه الّذى لم تزدد على الاخفاء الا ظهورا و على الستر الّا بروز او على التغطية الّا بهجة و سرورا . . . »\r\nدر اثبات اين مدعا ، هيچ حجّتى قاطع‌تر و برهانى ساطع‌تر از همين حديث غدير و داستان دل‌انگيز و دلنشين آن و بررسى تأثير بسيارى كه در معارف و علوم و سنن و آداب\r\n\r\n\r\n","description":"","footnote":"\r\n( 1 ) . از نشانه‌ها و روشنگرىهايى كه على عليه السّلام در آن منفرد است ، پراكندگى مناقب او در ميان همگان و زبانزد شدن آنها ، با وجود منحرفان و جانبداران آنها است كه اسباب كتمان فضل و انكار حق حضرت را فراهم آوردند و چون در مورد كسى كه اسباب گمنامى و فراموشى كارش اين‌چنين فراهم مىشود عادت بر خلاف جريانى است كه براى امير مؤمنان پيش‌آمده است ، اين خرق عادت نشان نمايان برجستگى امام بر همگان و در همهء صفات خواهد بود .\r\n","page_name":" 275 ","page_number":287},
  {"content":"\r\n\r\nو متون نظم و نثر قرون و اعصار اسلامى داشته است نيست ، و اين كار عظيمى بود كه افتخار ابتكار آن را علّامه بزرگ آيت اللّه مجاهد مرحوم امينى اعلى اللّه مقامه - برد و اين مهم را به بهترين صورت به انجام رساند و اثرى زنده و ارزنده و پاينده بنام « الغدير » فراهم فرمود كه اجازه دهيد من اصلا وارد وادى ثنا و ستايش اين كتاب مستطاب و مؤلف دانشمند و عالىجناب آن نشوم چه عظمت اين كار و عزّت اين اثر و لطف سخن و قبول خاطر و حرمت و محبوبيّت همگانى آن و تقريظها و تشويقهاى بسيار و رساله‌ها و مقاله‌هاى بىشمارى كه در اين‌باره نوشته‌اند و يادنامه‌اى كه اخيرا منتشر گرديده است ، ما را از هرتوصيف و تعريفى بىنياز مىكند .\r\nآنچه گفتنى است اين است كه اين اثر ارزنده به زبان عربى است و لازم مىنمود كه هرچه زودتر به زبان فارسى ترجمه گردد تا مورد استفادهء بيشتر فارسىزبانان واقع شود و خداى را شكر كه كتابخانهء بزرگ اسلامى اين ضرورت را دريافت و به ترجمهء و نشر مجلّدات فارسى آن همّت گماشت و ترجمهء بخشى از اين كتاب عزيز را به اين نگارنده ناچيز پيشنهاد كرد و من بدان سبب كه از اين طريق هم توفيق عرض ارادت به ساحت قدس علوى عليه السّلام پيدا كنم ، اين پيشنهاد را پذيرفتم و ترجمه را آغاز كردم و با همهء اصرارى كه در صحّت و دقت ترجمه و هم‌آهنگى آن با متن « الغدير » داشته‌ام ، اعتراف مىكنم كه گزارهء حاضر منتهاى خواسته و آرزوى من نيست و اين اعتراف بدان اعتبار است كه هيچ نوشته و اثرى نيست كه با دوباره‌خوانى حسرت به نويسى آن را نخوريم و تجديد نظر در آن را ضرور ندانيم . عماد الدين اصفهانى ( م 597 ه ق ) گويد :\r\n« انى رايت انه لا يكتب انسان كتابا فى يومه الّا قال فى غده : لو غير هذا لكان احسن و لو زيد كذا لكان يستحسن و لو قدم هذا لكان افضل و لو ترك هذا لكان اجمل و هذا من اعظم العبر » . « 1 »\r\n\r\n\r\n","description":"","footnote":"\r\n( 1 ) . مىپندارم كه هرانسانى كه امروز كتابى مىنويسد ، فرداى آن مىگويد : اگر غير از اين مىنوشتم يا بر آن چنين مىافزودم يا آن عبارت را پيش مىآوردم و اين يكى را مىانداختم بهتر و نكوتر و زيباتر بود و اين بزرگتر مايهء پند است . ر ك : رياض المعارف ، از هر فنى ، صفحهء « پ » .\r\n","page_name":" 276 ","page_number":288},
  {"content":"\r\n\r\nو مىدانيد كه كار مترجم از اين جهت ، دشوارتر از نويسنده است چه وى در قيد لفظ و معنى و عبارت و تعبير مؤلف اصلى است و با همهء قلم‌گيرىها و بازنويسها اعمال هيچ گونه عقيده و سليقه‌اى نتواند كرد و من به همين دليل و با اعتراف به لزوم تجديد نظر در اين ترجمه ، از همهء نارسائىهاى گزارهء حاضر پوزش مىطلبم و براى مزيد معذرت نكات زير را يادآورى مىكنم :\r\n1 - چنان كه گفتم ، اصرار داشته‌ام ، امانت در ترجمه را رعايت كنم ، اين اصرار تا آنجا اعمال شده است كه اگر ايجاز و اطنابى يا حذف و تكرارى در متن بوده از هرگونه تصرّف و تغيير ، تهى مانده و حرمت امانت بيش از حسن عبارت ملحوظ گرديده است .\r\n2 - مىدانيم كه ترجمهء سخن منظوم از اثر منثور مشكل‌تر است چه برگرداندن زبان شعر و احساس شاعر و سرودهء سراينده‌اى كه از همهء امكانات زبان و ويژگيهاى كلام مدد مىگيرد و حتى به نگار كلمه و هموارى حروف عنايت دارد . اگر محال و ناممكن نباشد ، ديرياب و دشوار خواهد بود . نگارنده به اين دشوارى آشنائى داشت امّا چون « الغدير » متنى مشحون از سخن منظوم است گريز و گزيرى از ترجمهء اشعار آن نمىديد و به ناچار اين مهم را تعهّد كرد و اميد مىدارد كه از « لطف » و « قبول » بىبهره نماند .\r\n3 - كوشيده‌ام كه آيه و خبر و نظم و نثرى را بىترجمه نگذارم امّا اگر احيانا به آيت و روايتى يا بيت و عبارتى رسيديد كه گزاره نداشت ، بدانيد كه يا از موارد سابقه‌دار ، در ديگر مجلّدات است يا ترجمهء آن در صفحات قبل و بعد همين جلد آمده است .\r\n4 - چون كتاب مستطاب « الغدير » « دوره‌اى » و « چند جلدى » است طبعا تهيّه و تنظيم فهرست‌نامه‌هاى مفصّل و متعدّد آن به چاپ آخرين جلد واگذار است و در اين جلد به تنظيم « فهرست مطالب كتاب » بسنده شده .\r\nدر خاتمه اين اثر را با همه نارسائيهايش به پيشگاه شاهكار خلقت و شاه ولايت ابى الائمة الطيّبين و قائد الغرّ المحجّلين ، امير المؤمنين و امام المتقين على عليه السّلام كه اين « نامه » به « نام » اوست و اين ترجمه به « مهر » و « مدد » حضرتش نوشته و نوشته مىشود ، تقديم مىكنم و مناسب حال من در « نثار » اين « نقد » حكايتى از اسرارنامهء عطّار است كه اين\r\n\r\n","description":"","footnote":"","page_name":" 277 ","page_number":289},
  {"content":"\r\n\r\n« حسن ختام » را از كتاب « فلسفه شهادت » اقتباس مىكنم و پيشگفتار را با ذكر آن به پايان مىبرم :\r\n نظام الملك چون بر صدر بنشست * بيامد صوفئى با ركوه در دست\r\nبه دو گفت اى وزير آصف آثار * مرا اين ركوه پر زر كن به يك بار\r\nاشارت كرد آن دستور عالى * كه تا پر زر كنند آن ركوه حالى\r\nچو صوفى زر ستد در حالت افتاد * به نزديك نظام آمد باستاد\r\nنثارش كرد حالى ركوهء زر * چو شد ركوه تهى افكند بر در\r\nبه دو گفتا نشستم روزگارى * كه تا فرق ترا آرم نثارى\r\nچون اندر خورد تو چيزى نديدم * ز تو بر تو فشاندم و آرميدم \r\nفثبّتنى اللّه ابدا ما حييت على موالاتكم و محبّتكم و دينكم و وفّقنى لطاعتكم و رزقنى شفاعتكم و جعلنى من خيار مواليكم التابعين لما دعوتم اليه و جعلنى ممّن يقتصّ آثاركم و يسلك سبيلكم و يهتدى بهداكم و يحشر فى زمرتكم و يكرفى رجعتكم و يملّك فى دولتكم و يشرّف فى عافيتكم و يمكن فى ايّامكم و تقرّ عينه غدا برؤيتكم . و السّلام على ارواحكم و اجسادكم . و السّلام عليكم و رحمة اللّه و بركاته .\r\nعلى شيخ الاسلامى\r\nتهران : ذى قعدهء 1394 ه ق\r\nآذر ماه 1353 ه ش .\r\n\r\n","description":"","footnote":"","page_name":" 278 ","page_number":290},
  {"content":"\r\n\r\n\r\n1 ابو مستهل كميت ( 60 - 126 )\r\n\r\n[ شعرى از وى 
  ]\r\n- شب‌زنده‌دارى ، خواب را از ديده‌ات برد و غمى اشك‌آور و ماتم‌زا ، كه شادى را از ياد مىبرد ، بر دل نشست .\r\n- ريزش اشك‌ها ، بر اندوهى است كه از درد روزگار بر دل نشسته است .\r\n- باران اشكى از ديده روان است كه در ريزش به دلوى پرآب مىماند .\r\n- ( اين اندوه و اشك ) براى از دست دادن بزرگان قريش و بهترين پايمردان ( رسول اكرم صلّى اللّه عليه و آله ) است كه همگان در پيشگاه خداى رحمان شفاعتگرند .\r\n- پيغمبرى كه آشكارا « مثانى » « 1 » خوان است و ابو الحسن على عليه السّلام ، برگزيدهء اوست .\r\n- على ، مولايى كه از شادى گريزان و به خشنودى خالق خويش شتابان است .\r\n- و پيغمبر او را برگزيد تا كسانى را كه از ذكر اين گزينش گريزان بودند ، به زانو درآورد .\r\n- و در روز دوح « 2 » ، غدير خم ، ولايت وى را آشكار فرمود ، اى كاش اطاعت مىشد ،\r\n- ليكن آن كسان پيمان ولايت را شكستند و من پيمانى به اين خطيرى نديدم .\r\n\r\n\r\n","description":"","footnote":"\r\n( 1 ) . سورهء حمد .\r\n( 2 ) . روزى كه پيغمبر اكرم صلّى اللّه عليه و آله براى تبليغ ولايت در سرزمينى كه درختان كهن و انبوه داشت ، فرود آمد .\r\n","page_name":" 279 ","page_number":291},
  {"content":"\r\n\r\n- من به آنها لعنت نمىفرستم ، ولى اولى بدكارى كرد .\r\n- و با اين كار دومى نيز كه از ديگران به عدل و داد نزديك‌تر و پاسدارتر مىنمود ، ستمگر و تبهكار شد .\r\n- اينها ، فرمان پيشواى خويش ، و مردى را كه در حوادث روزگار از همه استوارتر بود ، ضايع گذاشتند و به گمراهى افتادند .\r\n- حقّش را از ياد بردند و به وى با آنكه بر همهء آنها سرور بود ، بىآنكه اندك گناهى كرده باشد ، ستم كردند .\r\n- به « بنى اميّه » در هرجا فرود آيند هرچند از شمشير و تازيانه آنها بترسى بگو :\r\n- هان ! بيزارم از روزگارى كه در آن بيمناك و به فرمانبرى و فرمانبردارى از شما ، ناچارم .\r\n- خدا گرسنه دارد آنكه شما سيرش كرديد و سير كند آن را كه به ستم شما گرسنه ماند .\r\n- و بىپرده نخستين مرد مردمتان ( معاويه ) و خليع ( وليد بن عبد الملك ) را لعنت كند ،\r\n- چه ، اينها به جاى سياستمدار دلخواه هاشمى نسبى ، بر مردم حكومت كردند كه او براى امّت وجودى بابركت و بهارى شكوفا بود .\r\n- در نبردگاه‌ها ، شيرى شكست‌ناپذير و در به راه راست آوردن مردم ، پرتوان بود .\r\n- امور امّت را به‌پا مىداشت و از آنان دفاع مىنمود و خشكسالىها را براى هميشه به فراوانى نعمت مىسپرد .\r\n\r\nپيرامون شعر\r\nاين ابيات از قصايد درخشان كميت ( هاشميات ) است كه شمارهء آن ، چنان كه صاحب كتاب حدائق الورديّه تصريح كرده است به 578 بيت مىرسد ، ليكن دست نشرى كه بايد امين بر ودايع علم باشد ، ويران‌گرى كرده و ابيات بسيارى از آن را كه ناچيز هم نيست ، حذف نموده است . مانند اين گناه را در چاپ ديوان حسان ، فرزدق و ابى نواس و غير آن ، نيز مرتكب شده است كه ذكرش گذشته است . اينك وقت آن است كه دست جستجوگر ، پرده از چهرهء اين جنايت‌هاى پنهانى بردارد . چاپ ليدن اين قصيده كه در سال 1904 به\r\n\r\n","description":"","footnote":"","page_name":" 280 ","page_number":292},
  {"content":"\r\n\r\nانجام رسيده متضمّن 536 بيت است و در شرحى كه به قلم استاد محمّد شاكر خياط است 560 بيت آمده و شرحى كه به خامهء استاد رافعى از اين قصيده شده است 458 بيت دارد و به اين ترتيب :\r\n من لقلب متيّم مستهام * غير ما صبوة و لا أحلام « 1 » \r\nدر طبع ليدن و خياط 103 و در شرح رافعى 102 بيت است .\r\n طربت و ما شوقا الى البيض أطرب * و لا لعبا منّى و ذو الشّيب يلعب \r\nدر چاپ ليدن و خياط 140 و در شرح رافعى 138 بيت است .\r\n أنّى و من أين آبك الطّرب * من حيث لا صبوة و لا ريب \r\nدر طبع ليدن 133 و در شرح خياط 132 و در شرح رافعى 67 بيت دارد .\r\n ألا هل عمّ في رأيه متأمّل * و هل مدبر بعد الإسائة مقبل \r\nدر طبع ليدن و خياط 111 و در شرح رافعى 89 بيت است .\r\n طربت و هل بك من مطرب * و لم تتصاب و لم تلعب \r\nدر طبع ليدن و خياط 33 و در شرح رافعى 28 بيت است .\r\n نفى عن عينك الأرق الهجوعا * و همّ يمتري منها الدّموعا \r\nدر چاپ ليدن 20 و در شرح خياط 21 و در شرح رافعى 19 بيت دارد .\r\n سل الهموم لقلب غير متبول « 2 » * و لا رهين لدى بيضاء عطبول « 3 » \r\nدر چاپ ليدن و خياط 7 و در شرح رافعى 5 بيت دارد .\r\n أهوى عليّا أمير المؤمنين و لا * أرضى بشتم أبي بكر و لا عمرا \r\nدر چاپ ليدن و خياط 7 بيت دارد و رافعى يك بيت آن را حذف كرده است .\r\nشش بيت فائيه و قافيه و نونيّه نيز هست كه رافعى ، دو بيت نونيّه را ياد نكرده است .\r\nو چون قصيده عينيه‌اى كه ثبت شد از هاشميات است ، نخست ويژگىهاى اين\r\n\r\n\r\n","description":"","footnote":"\r\n( 1 ) . ترجمهء اين ابيات را در صفحات بعد خواهيد ديد .\r\n( 2 ) . تبله الحب او الدهر فهو متبول : اسمه .\r\n( 3 ) . العطبول : زن زيبا . الفتية الطويلة العنق : دوشيزهء بلندگردن .\r\n","page_name":" 281 ","page_number":293},
  {"content":"\r\n\r\nقصيده را ذكر مىكنيم و سپس آنچه را كه راجع به همهء هاشميات است يادآور مىشويم و آنگاه به ذكر مطالبى دربارهء قصايد غير عينيه مىپردازيم .\r\n\r\nقصيدهء عينيه از هاشميات\r\nشيخ ما ، مفيد در رساله‌اش در معنى كلمهء مولى ، گفته است : « كميت » از شخصيت‌هايى است كه به شعر او در ( فهم معانى ) قرآن استشهاد كرده‌اند و دانشمندان به فصاحت و لغت‌شناسى و سرآمدى او در شعر ، و بزرگواريش در عرب ، اجماع نموده‌اند و آنگاه كه مىگويد :\r\n و يوم الدّوح ، دوح غدير خمّ * أبان له الولاية لو أطيعا \r\nامامت على را به خبر غدير واجب دانسته و حضرتش را ، از سوى كلمهء مولى به رياست ستوده است . و بر كميت با آن جلالتى كه در لغت و عربيت دارد ، روا نيست كه وضع عبارت در معنى كند كه در لغت هيچ‌گاه بدان معنى به كار نرفته و پيش از او عربىدان ديگرى استعمال نكرده و آن را آن‌چنانكه يكى از اعراب دريافته است درنيافته باشد . چه ، اگر چنين كارى بر كميت روا بود ، بر ديگرى جز او كه همانند او و يا بالاتر از وى بود ، روا نمىنمود و سرانجام به فساد تمام لغت مىگراييد و راهى در شناخت حقيقت لغت عرب براى ما نمىماند و اين در بسته مىشد .\r\nكراجكى در كنز الفوائد به اسناد خود از هنّاد « 1 » بن سرى روايت كرده است :\r\nامير مؤمنان علىّ بن ابى طالب را در خواب ديدم . به من فرمود : اى هنّاد ! گفتم : لبيك ، اى امير مؤمنان ! فرمود : آن شعر كميت را برايم بخوان كه با اين بيت شروع مىشود :\r\nو يوم الدوح دوح غدير خم . . . من خواندم . و او فرمود : اى هنّاد ! گوش فرا ده . گفتم :\r\nبفرما سرور من ، فرمود :\r\n\r\n\r\n","description":"","footnote":"\r\n( 1 ) . بخارى و گروه بسيار ديگرى ، اين روايت را از هناد نقل كرده و نسايى و ديگران آن را توثيق نموده‌اند و ابو حاتم ( و 152 - م 243 ) آن را تصديق كرده است . ر ك : تهذيب التهذيب : 11 / 71 .\r\n","page_name":" 282 ","page_number":294},
  {"content":"\r\n\r\n و لم أر مثل ذاك اليوم يوما * و لم أر مثله حقّا اضيعا « 1 » \r\nشيخ ابو الفتوح گفته است : از كميت روايت كرده‌اند كه گفت : امير مؤمنان عليه السّلام را در خواب ديدم به من فرمود : قصيدهء عينيه‌ات را برايم بخوان . من خواندم تا به اين شعر رسيدم :\r\n و يوم الدّوح دوح غدير خم * أبان له الولاية لو أطيعا \r\nو او عليه السّلام فرمود : درست گفته‌اى و خود نيز چنين خواند :\r\n و لم أر مثل ذاك اليوم يوما * و لم أر مثله حقا اضعيا « 2 » \r\nسيد در الدرجات الرفيعه و عقيلى به نقل از منهاج الفاضلين و مرآت الزمان ابن جوزى اين روايت را آوردند و سبط بن جوزى حنفى نيز در تذكره « 3 » از شيخ خود عمرو بن صافى موصلى از ديگرى نقل كرده است و مرزبانى در معجم الشعراء « 4 » گفته است : مذهب كميت در تشيع و ستايش او از خاندان پيغمبر صلّى اللّه عليه و آله در روزگار بنىاميه مشهور است و از سخنان او دربارهء آنها است :\r\n فقل لبني اميّة حيث حلّوا * و ان خفت المهنّد و القطيعا\r\nاجاع اللّه من اشبعتموه * و اشبع من بجوركم اجيعا \r\nو آورده‌اند كه چون كميت اين قصيده را براى ابى جعفر محمّد بن على ( امام طاهر ) عليه السّلام خواند ، حضرت دربارهء او دعا كرد .\r\nو در الصراط المستقيم بياضى عاملى آمده است كه فرزند كميت روايت كرده است كه پيغمبر را در خواب ديده و به وى فرموده‌اند : قصيدهء عينيه پدرت را برايم بخوان و او خوانده و چون به اينجا رسيده است كه :\r\nو يوم الدوح دوح غدير خم . . . .\r\nپيغمبر صلّى اللّه عليه و آله به سختى گريسته و گفته‌اند : پدرت درست گفت ، خدايش رحمت كناد ، آرى به خدا سوگند :\r\n\r\n\r\n","description":"","footnote":"\r\n( 1 ) . كنز الفوائد ، كراجكى 154 .\r\n( 2 ) . تفسير ، ابو الفتوح 193 .\r\n( 3 ) . تذكره ، ابن جوزى 20 .\r\n( 4 ) . معجم الشعراء ، مرزبانى 348 .\r\n","page_name":" 283 ","page_number":295},
  {"content":"\r\n\r\nلم ار مثله حقّا اضيعا .\r\nهاشميات\r\nمسعودى هاشميات را از كميت دانسته و به ذكر « 1 » آن پرداخته است « 2 » و ابو الفرج و سيّد عباسى گفته‌اند : قصايد كميت ( هاشميان ) از بهترين و برگزيده‌ترين اشعار اوست . « 3 »\r\nآمدى « 4 » و ابن عمر بغدادى گفته‌اند : اشعار كميت بن زيد دربارهء خاندان پيغمبر صلّى اللّه عليه و آله مشهور است و آن بهترين شعر اوست و سندوبى گفته است : كميت از بهترين شاعران دولت اموى است ، وى مردى دانا به لغات عرب و روزگار آنان بود ، و از بهترين و برترين شعرهاى او هاشميات است و آن قصايدى است كه در آن از خاندان پيغمبر صلّى اللّه عليه و آله به نيكى ياد كرده است .\r\nابو الفرج به اسناد خود از محمّد بن على نوفلى آورده است كه گفت : از پدرم شنيدم كه مىگفت : چون كميت به شاعرى پرداخت ، نخستين شعرى كه گفت هاشميات بود و آن را پنهان مىداشت . « 5 »\r\nسپس به نزد فرزدق بن غالب آمد و گفت : اى ابا فراس ! تو بزرگمرد مضر و شاعر آن قبيله‌اى ، و من برادرزادهء تو كميت بن زيد اسدىام ، فرزدق گفت : راست گفتى ، تو برادرزادهء منى ، حاجتت چيست ؟ گفت : بر زبانم آمده و شعرى گفته‌ام كه دوست دارم بر تو عرضه كنم تا گر خوب است مرا به نشر آن فرمان دهى و اگر بد است مرا به پنهان داشتنش وادارى ، و تو خود از همه به نهان دارى آن بر من اولىترى .\r\nفرزدق گفت : امّا خردت ، كه خوب است اميدوارم شعرت نيز به اندازهء عقلت باشد ، بخوان آنچه را كه سروده‌اى . كميت خواند :\r\n- شادمانم امّا اين شادى از شوق سپيدتنان نيست .\r\n\r\n\r\n","description":"","footnote":"\r\n( 1 ) . الاغانى : 3 / 113 .\r\n( 2 ) . مروج الذهب : 2 / 194 .\r\n( 3 ) . معاهد التنصيص : 2 / 26 .\r\n( 4 ) . الموتلف و المختلف 170 .\r\n( 5 ) . اغانى : 15 / 124 .\r\n","page_name":" 284 ","page_number":296},
  {"content":"\r\n\r\nفرزدق گفت : اى برادرزاده ! پس به چه سرخوشى ؟\r\nكميت گفت :\r\n- به بازى نيز شائق نيستم ، مگر پيرمرد سپيدمو هم به بازى مىنشيند ؟\r\nفرزدق گفت : آرى ، باز كن كه اكنون وقت بازى تو است .\r\nكميت سرود :\r\n- سرا و رسم خانه‌اى مرا سرگرم نكرده ، و انگشتان رنگ از حنا گرفته‌اى به شاديم ننشانده است .\r\nفرزدق پرسيد : پس چه چيز ترا به طرب مىآرد اى برادرزاده ؟\r\nگفت :\r\n- اين شوق از پرندگان فرخنده و شومى كه صبح و شام به فرخندگى با شومى بر من گذشته‌اند ، نيز نيست .\r\nفرزدق گفت : آرى تطيّر مزن .\r\nكميت گفت :\r\n- و ليكن من به صاحبان فضيلت و پارسايى و به بهترين مردم شائقم ، و خير ، خواستنى است .\r\nفرزدق گفت : اينها كيانند ؟\r\nگفت :\r\n- سپيدبختانى كه در هرخيرى كه به من رسد ، به مهر آنان به خداوند تقرّب مىجويم .\r\nفرزدق گفت : واى بر تو آسوده‌ام كن ، اينها كيانند ؟\r\nكميت گفت :\r\n- اينان بنى هاشم و خاندان پيغمبرند كه خشنودى و خشم من به آنان و براى آنان است .\r\n- در برابر ايشان فروتنم و از سر مهر پر و بال خود را به جانبى فرود آوردم كه هردو سوى آن شايستگى و مهربانى است ، من دوستدار آنانم هرچند مورد خشم و سرزنش اين و آن باشم .\r\n\r\n","description":"","footnote":"","page_name":" 285 ","page_number":297},
  {"content":"\r\n\r\n- دشمنان به من مىتازند و من نيز به آنان و اين منم كه در اين ميان به آزار و سرزنش گرفتارم .\r\nفرزدق گفت : برادرزاده ! شعرت را منتشر كن . آرى ، منتشر كن كه به خدا سوگند تو شاعرتر از همهء گذشتگان و بازماندگانى . مسعودى و عباسى نيز اين را آورده‌اند . « 1 »\r\nكشى نيز به اسناد خود از ابى مسيح عبد اللّه بن مروان از جوانى روايت كرده است كه گفت :\r\nدر ميان ما ، بنده‌اى از بندگان صالح خدا بود كه راوى شعر كميت يعنى هاشميات او بود ، و آن اشعار از وى مسموع مىافتاد . و بدان دانا بود ولى بيست و پنج سال خواندن آن اشعار را ترك كرد و ديگر روايت و انشاد آن را حلال نمىپنداشت . « 2 »\r\nپس از چندى خواندن آن را از سر گرفت و به وى گفتند : مگر تو نبودى كه خواندن اشعار كميت را رها كرده و از آن كناره گرفته بودى . گفت : چرا ، امّا خوابى ديدم كه مرا به اعادهء آن اشعار وادار كرد . گفتند : چه خوابى ؟ گفت : به خواب ديدم كه گويا قيامت برپا شده و گويى در محشرم و منشورى به من دادند . ابو محمّد گفت : به مسيح گفتم : منشور چيست ؟ گفت : صحيفه . آن را گشودم و در آن چنين بود : بسم اللّه الرحمن الرحيم ، نام آن دسته از دوستان علىّ بن ابى طالب عليه السّلام كه به بهشت مىروند . در سطر اوّل آن نگاه كردم نام كسانى بود كه آنها را نمىشناختم ، به سطر دوم نگريستم آن نيز چنين بود . به سطر سوم و چهارم نظر انداختم ، نام كميت بن زيد اسدى آنجا بود . و همين خواب مرا به اعادهء آن اشعار وادار كرد .\r\nبغدادى گفته است : « 3 » خبر اين قصيدهء كميت يعنى قصيده‌اى كه سرآغازش اين بيت است « لا حيّت عنايا مدينا » به خالد قسرى رسيد گفت : به خدا سوگند او را به كشتن مىدهم . سپس 30 كنيز بسيار زيبا خريد و قصايد كميت ( هاشميات ) را به آنها داد و آنان را مخفيانه با برده‌فروشى براى هشام بن عبد الملك فرستاد . هشام آنها را خريد و روزى\r\n\r\n\r\n","description":"","footnote":"\r\n( 1 ) . مروج الذهب ، مسعودى : 2 / 194 ؛ المعاهد ، عباسى : 2 / 26 .\r\n( 2 ) . رجال ، كشى 134 .\r\n( 3 ) . خزانة الادب : 1 / 87 .\r\n","page_name":" 286 ","page_number":298},
  {"content":"\r\n\r\nقصايد يادشدهء كميت را براى هشام خواندند و او به خالد كه در آن هنگام كارگزارش در عراق بود ، چنين نوشت : سر كميت را براى من بفرست .\r\nخالد كميت را دستگير كرد و به زندان افكند كميت زن خود را فراخواند و لباس او را پوشيد و او را به جاى خويش نهاد و خود از زندان گريخت چون خالد خبر يافت خواست زن را سياست كند بنى اسد گرد آمدند و گفتند : ترا بر زن فريب‌خوردهء خاندان ما راهى نيست .\r\nخالد از آنها ترسيد و زن را رها كرد . ثعالبى گفته است : از خوارزمى چنين به ياد دارم كه مىگويد :\r\nهركس حوليات زهير ، اعتذارات نابغه ، اهاجى حطيئه ، هاشميات كميت ، نقائض جرير و فرزدق ، خمريات ابى نواس ، زهريات ابى العتاهيه ، مراثب ابى تمام و بدايع بحترى و تشبيهات ابن معتز ، روضيات صنوبرى ، لطايف كشاجم و قلائد متنبى را خواند و به شعر و شاعرى ره نيافت به جوانى مرساد و عمرش دراز مباد . « 1 »\r\nبسيارى از شعرا ، هاشميات را تخميس كرده‌اند كه شيخ ملّا عبّاس زيورى بغدادى و علّامه شيخ محمّد سماوى و سيّد محمّد صادق آل صدر الدين كاظمى ، از آن جمله‌اند . و استاد محمّد محمود رافعى مصرى هاشميات را شرح كرده و در آن شرح و مقدمه‌اش در گزارش زندگى كميت خوب كار كرده و نيكو از عهده آن برآمده است ، وى گويد :\r\n« الهاشميات هى مختار الكلام و من رائق الشعر و شيقه و جيد القول و طريفه احسن فيه كل الاحسان و اجاد كل الاجاده » « 2 » .\r\nو استاد محمّد شاكر خياط نابلسى نيز هاشميات را شرح كرده است .\r\n\r\n\r\n","description":"","footnote":"\r\n( 1 ) . ثمار القلوب ، ثعالبى 171 .\r\n( 2 ) . هاشميات ، سخنى برگزيده و از بلندترين و استوارترين شعر و از بهترين و تازه‌ترين طرز گفتار است كه كميت در آن هرچه بهتر كار كرده و بسيار خوب از عهدهء برآمده است .\r\n","page_name":" 287 ","page_number":299},
  {"content":"\r\n\r\n\r\nقصيدهء ميميهء هاشميات\r\n من لقلب متيم مستهام * غير ما صبة و لا احلام \r\nدل سرگشته و حيرت‌زده را چيزى جز عشق و آرزو نيست .\r\nصاعد غلام كميت گفته است : با كميت به خدمت ابى جعفر محمّد بن على عليهما السّلام رسيدم و وى اين قصيده را براى حضرت خواند و حضرت گفت :\r\nاللّهم اغفر للكميت . اللّهم اغفر للكميت . « 1 »\r\nنصر بن مزاحم منقرى گفت : پيغمبر صلّى اللّه عليه و آله خدا را در خواب ديدم ، در خدمتش مردى چنين مىخواند : من لقلب متيّم مستهام . . . پرسيدم : اين كيست ؟ گفتند : كميت بن زيد اسدى است . سپس پيغمبر به او چنين فرمود : خدا ترا پاداش خير دهد و او را ستود . « 2 »\r\nكشى به اسناد خود از زراره آورده است كه گفت : كميت به خدمت ابى جعفر عليه السّلام آمد و من نيز آنجا بودم . پس براى حضرت اين قصيده را خواند : من لقلب متيم مستهام . و چون آن را تمام كرد امام به او فرمود : تا آنگاه كه در ستايش ما شعر مىسرايى پيوسته به روح القدس مؤيد باشى . « 3 » و نيز به اسناد خود از يونس بن يعقوب روايت كرده است كه گفت : كميت اين شعر خود را براى امام ابو عبد اللّه عليه السّلام خواند كه :\r\n اخلص اللّه لى هواى فما اغرق * نزعا و ما تطيش سهامى \r\n- يعنى خداوند مرا در عشقم خالص كناد ، من كمان را سخت نمىكشم و تيرم هم به خطا نمىرود .\r\nابو عبد اللّه فرمود : چنين مگو و بگو : قد اغرق نزعا . يعنى كمان را سخت مىكشم . « 4 »\r\nابن شهر آشوب در مناقب اين روايت را آورده است و عبارت او چنين است كه :\r\nكميت گفت : به امام گفتم : سرور من ! تو به اين معنى از من شاعرترى . « 5 »\r\nمسعودى گفته است : كميت به مدينه آمد و به خدمت ابى جعفر محمّد بن علىّ بن\r\n\r\n\r\n","description":"","footnote":"\r\n( 1 ) . اغانى : 15 / 123 .\r\n( 2 ) . اغانى : 15 / 124 ؛ المعاهد : 2 / 27 .\r\n( 3 ) . رجال ، كشى 136 .\r\n( 4 ) . همان 135 .\r\n( 5 ) . طبرسى هردو حديث را در إعلام الورى 158 روايت كرده است .\r\n","page_name":" 288 ","page_number":300},
  {"content":"\r\n\r\nالحسين بن على عليهم السّلام رسيد . شبى امام او را اجازه داد و بى به شعرخوانى پرداخت و چون به اين بيت از قصيدهء ميميهء خود رسيد كه :\r\n- كشتهء نينوانيى كه گرفتار پيمان‌شكنى و خيانت مردم فرومايه و پست‌نهاد شد .\r\nابو جعفر گريست و فرمود : اگر مالى داشتيم به تو مىداديم ، امّا پاداش تو همان باشد كه پيغمبر خدا به حسّان بن ثابت فرمود :\r\nلا زلت مؤيّدا بروح القدس ما ذبيت عنّا اهل البيت .\r\nتا از ما خاندان پيغمبر دفاع مىكنى همواره به روح القدس مؤيد باشى .\r\nكميت از خدمت امام مرخص شد و به نزد عبد اللّه بن حسن بن على آمد و به انشاد پرداخت . عبد اللّه گفت : اين ابا مستهل ! مرا كشتزارى است كه در برابر آن چهار هزار درهم به من داده‌اند و اين نوشتهء آن است و گروهى را براى تو بر آن گواه گرفته‌ام و نوشته را به كميت داد و گفت : پدر و مادرم به قربانت ! درست است كه من در شعرى كه براى ديگران سروده‌ام در انديشهء دنيا بوده‌ام امّا به خدا سوگند ، در مورد شما جز براى خدا شعرى نگفته‌ام و من به پاداش شعرى كه براى خدا گفته‌ام مزد و بهايى نمىگيرم .\r\nعبد اللّه پافشارى كرد و حاضر نشد كميت را از گرفتن قباله معاف دارد . كميت ناگزير نوشته را گرفت ، و چند روزى درنگ كرد و پس از آن به نزد عبد اللّه آمد .\r\nگفت : اى پسر رسول خدا ! پدر و مادرم فدايت باد ، مرا حاجتى است .\r\nگفت : حاجتت چيست ؟ كه هرچه باشد برآورده است .\r\nكميت گفت : هرچه باشد ؟ گفت : آرى . گفت : حاجتم اين است كه اين نوشته را بگيرى و روستا را به خود برگردانى . آنگاه قباله را جلو او نهاد و عبد اللّه پذيرفت . در اين هنگام عبد اللّه بن معاوية بن عبد اللّه بن جعفر بن ابى طالب برخاست و كيسه‌اى چرمى برداشت و آن را به چهار غلامان خود داد و به خانه‌هاى بنى هاشم آمد و گفت :\r\nاى بنى هاشم ! كميت در روزگارى كه ديگران از ذكر فضيلت شما خاموش مانده بودند ، به مدح شما شعر سروده و خون خود را در معرض خطر بنىاميه نهاده است اينكه هرقدر مىتوانيد از او قدردانى كنيد .\r\n\r\n","description":"","footnote":"","page_name":" 289 ","page_number":301},
  {"content":"\r\n\r\nهريك از مردان بنى هاشم ، درخور توانايى خود در آن كيسه درهم و دينار ريخت ، زنان نيز آگاهى يافتند و هرزنى هراندازه مىتوانست پول فرستاد . برخى حتى زيورها را از تن درآوردند و دادند تا آن‌قدر پول فراهم آمد كه ارزش آن به صد هزار درهم و دينار رسيد . عبد اللّه پول‌ها را بر كميت آورد و گفت : اين برگ سبزى بيش نيست كه براى تو آورده‌ايم . ما در روزگار دشمن خود به سر مىبريم و اينها را با جمع‌آورى براى تو آورده‌ام و چنان كه مىبينى زيور زنان نيز در آن هست ، بستان و از آن براى گذراندن خويش مدد گير .\r\nكميت گفت : پدر و مادرم به قربانت ! چه مال فراوانى و چه كار شايانى ! امّا من در ستايش شما جز به خدا و پيغمبر نظرى نداشته‌ام و از شما مزد و پاداش دنيوى نمىگيرم .\r\nاينها را به صاحبانش برگردانيد . عبد اللّه هرچاره‌اى انديشيد كه كميت پول‌ها را بپذيرد ، نپذيرفت . پس به وى گفت : اينكه از قبول آن خوددارى مىكنى مصلحت مىبينم كه شعرى بگويى كه مغضوب مردم گردى ، باشد كه فتنه‌اى پديد مىآيد كه از سر انگشتان آن آنچه لازم مىنمايد ، برون آيد آيد .\r\nكميت آغاز به پرداختن چكامه‌اى كرد كه در آن از مناقب خويشاوندانش ، و مضر بن نزار بن سعد و ربيعة بن نزار و اياد و انمار دو فرزند نزار ياد كرده و در برترى دادن و ستودن و بالاتر دانستن آنها بر قحطان ، تند رفته و سخن را به درازا كشانده است و با همين قصيده ، يمانيه و نزاريه را در آنچه گفتيم به جان هم انداخته است و اين چكامه همان است كه سرآغازش اين بيت است .\r\n الا حييّت عنايا مدينا * و هل كاس تقول مسلمينا « 1 » \r\nابن شهر آشوب گفته است به ما چنين رسيده است كه كميت قصيدهء « من لقلب متيم مستهام » را براى امام باقر عليه السّلام خواند و حضرت باقر روى به كعبه كرد و سه بار گفت :\r\nخداوندا ! بر كميت رحمت آور و او را بيامرز ! سپس فرمود : اى كميت ! اين صد هزار درهم است كه از ميان افراد خانواده‌ام براى تو فراهم آورده‌ام ، كميت عرض كرد : نه ، به\r\n\r\n\r\n","description":"","footnote":"\r\n( 1 ) . مروج الذهب ، مسعودى : 2 / 195 .\r\n","page_name":" 290 ","page_number":302},
  {"content":"\r\n\r\nخدا سوگند ، تا آن روز كه خدايى هست كه مرا كفايت كند ، كس نداند كه من اين پول‌ها را از شما بگيرم . به جامه‌اى از جامه‌هاى خود سرافرازم كنيد . امام تن‌پوشى به او مرحمت كرد . « 1 »\r\nعباسى اين روايت را ياد كرده و در آنجا است كه امام ابو جعفر دستور فرمود مال و جامه‌اى براى كميت بياورند و كميت گفت : به خدا سوگند من به شما براى دنيا ، مهر نمىورزم و اگر در انديشهء آن بودم به نزد كسانى مىرفتم كه دنيا در اختيارشان بود . امّا من شما را از جهت آخرت دوست مىدارم ، ولى آن تن‌پوشى را كه به تن كرده‌ايد به قصد تبرك مىپذيرم امّا مل را ، قبول نخواهم كرد . آنگاه پول را پس داد و جامه را گرفت . « 2 »\r\nبغدادى گفته است كه صاعد ، غلام كميت روايت كرده است كه : با كميت بر علىّ بن الحسين عليهما السّلام وارد شديم ، كميت به عرض رساند قصيده‌اى در مدح شما سروده‌ام كه اميدوارم وسيلهء شفاعتى براى من در نزد پيغمبر صلّى اللّه عليه و آله باشد ، سپس قصيدهء خود را كه آغازش اين بيت است : « من لقلب متيم مستهام » خواند و چون به آخر رساند ، امام فرمود : ما از پاداش تو عاجزيم ! امّا نه ، ناتوان نيستيم زيرا خدا از پاداش داد به تو عاجز نيست . بار خدايا ! كميت را بيامرز ! سپس چهار هزار درهم را كه از ميان خود و خاندانش به تقسيط فراهم كرده بود به كميت داد و فرمود : اى ابا مستهل ! اين را بگير .\r\nكميت گفت : اگر دانگى هم به من داديد براى من باعث سرافرازى بود ، امّا اگر دوست داريد به من عنايتى كنيد ، يكى از تن‌پوش‌هاى خود را به من مرحمت كنيد تا به آن تبرك جويم . ( امام ) برخاست و جامه‌ها را از تن به درآورد و همه را به كميت داد و پس از آن گفت : خداوندا ! در روزگارى كه مردم دربارهء خاندان پيغمبرت خوددارى داشتند به راستى كه كميت از خودگذشتگى نشان داد و حقى را كه ديگران پنهان مىكردند ، او آشكار نمود پس وى را به نيك‌بختى زنده بدار و به شهادت بميران . مزد دنيايىاش را به وى بنما و بهترين پاداش را در آخرت براى وى ذخيره فرما كه ما از عهدهء پاداش او\r\n\r\n\r\n","description":"","footnote":"\r\n( 1 ) . المناقب : 5 / 12 .\r\n( 2 ) . المعاهد : 2 / 27 .\r\n","page_name":" 291 ","page_number":303},
  {"content":"\r\n\r\nبرنمىآييم ، كميت گفت : بركت دعاى امام را پيوسته احساس مىكنم . « 1 »\r\nمحمّد بن كناسه گفت : وقتى اين سخن كميت را براى هشام خواندند كه :\r\n- به دوستى آنان ( خاندان پيغمبر صلّى اللّه عليه و آله ) با بيگانگان ، خويشاوند و به پسر عم شدم و از نزديكانى كه هرچه بيشتر آنها را متّهم مىدانستم ، دورى گزيدم .\r\n- به جايگاه شناخته‌شده‌اى روى آورده‌ام كه توان و تمسّكم به خداوند است . « 2 »\r\nگفت : اين رياكار خود را به كشتن داد .\r\n\r\nقصيدهء بائيهء هاشميات\r\n طربت و ما شوقا الى البيض اطرب * و لا لعبا منّى و ذو الشّيب يلعب « 3 » \r\nابو الفرج به اسناد خود از ابراهيم بن سعد اسعدى آورده است كه گفت : از پدرم شنيدم كه مىگفت : پيغمبر صلّى اللّه عليه و آله خود را در خواب ديدم فرمود : از كدام مردمى ؟ گفتم : از عرب ، فرمود : مىدانم ! از كدام عربى ؟ گفتم : از بنى اسد . فرمود : از قبيلهء اسد بنى خزيمه‌اى ؟ گفتم : آرى . فرمود : هلالى هستى ؟ گفتم : آرى . فرمود : كميت را مىشناسى ؟ گفتم : آرى ، اى رسول خدا ! او عموى من و از قبيلهء من است . فرمود : شعرى از او به ياد دارى ؟ گفتم : آرى . فرمود : برايم بخوان « طربت و ما شوقا الى البيض اطراب » ؛ قصيده را خواندم تا به اين بيت رسيدم كه :\r\n- مرا جز خاندان پيغمبر اوليايى نيست ، و جز راه حق راهى نيست .\r\nپيغمبر صلّى اللّه عليه و آله فرمود : چون صبح كردى به كميت سلام برسان و به او بگو كه خداوند ترا به سبب اين قصيده آمرزيده است . « 4 »\r\nو نيز ابو الفرج از دعبل خزاعى آورده است كه گفت : پيغمبر صلّى اللّه عليه و آله را در خواب ديدم فرمود : ترا با كميت بن زيد چه كار است ؟ گفتم : اى رسول خدا ! در ميان من و او غير از همان ( معارضه‌اى ) كه ميان همهء شعرا هست ، چيز ديگرى نيست ، فرمود : چنين مكن ،\r\n\r\n\r\n","description":"","footnote":"\r\n( 1 ) . خزانة الادب ، بغدادى : 1 / 69 .\r\n( 2 ) . دو بيت فوق ابيات 85 و 80 قصيده است .\r\n( 3 ) . ترجمه اين بيت ، پيش از اين ثبت افتاد .\r\n( 4 ) . اغانى : 15 / 124 .\r\n","page_name":" 292 ","page_number":304},
  {"content":"\r\n\r\nمگر او گويندهء اين بيت نيست كه :\r\n فلا زلت بيهم حيث يتّهمو كنى * و لا زلت فى اشياعكم اتقلّب \r\nبه راستى كه خداوند او را به بركت اين بيت آمرزيده است و من پس از اين خواب ، دست از معارضهء كميت برداشتم . « 1 »\r\nاين ابيات از ابياتى است كه دستگاه نشر مصرى ، آن را از قصيدهء كميت پس از بيت :\r\n و قالوا ترابى هواه و رأيه * بذلك ادعى فيهم و القب « 2 » \r\nانداخته است . سيوطى گفته است : ابن عساكر به اسناد خود از محمّد « 3 » بن عقير آورده كه :\r\nبنى اسد مىگفتند : در ما فضيلتى است كه در عالم نيست . هيچ خانه‌اى از خانه‌هاى ما نيست كه در آن بركت وراثت كميت نباشد ، زيرا او پيغمبر را در خواب ديده و رسول خدا به وى فرموده‌اند : شعر « طربت و ما شوقا الى البيض اطرب » را بخوان و خوانده است و پيغمبر فرموده‌اند : بوركت و بورك قومك ، تو و خويشاوندانت را بركت باد . « 4 »\r\nو نيز روايت است كه ابن عساكر از ابى عكرمة ضبى از پدرش آورده است كه مىگفت : در كوفه مردم را چنان يافتم كه هركس قصيدهء طربت . . . را نمىخواند هاشمى نبود . « 5 » سيد نيز اين روايت را در الدرجات الرفيعه آورده است و در آنجا كه ( هر كس اين قصيده را نمىخواند ) شيعى نبود .\r\nو نيز سيوطى گفته است : ابن عساكر از محمّد بن سهل آورده است كه كميت گفت :\r\nپيغمبر را در روزهايى كه پنهان مىزيستم به خواب ديدم ، فرمود : از چه مىترسى ؟ گفتم :\r\nاى رسول خدا ! از بنىاميه و اين بيت را براى حضرت خواندم :\r\n- آيا نمىبينى كه به جهت دوستى خاندان پيامبر ، صبح و شام را به ترس مىگذرانم و هميشه مراقب احوال خويشم .\r\n\r\n\r\n","description":"","footnote":"\r\n( 1 ) . اغانى 15 / 124 .\r\n( 2 ) . گويند او در عشق و انديشه‌اش ، علوى است . مرا به همين نام مىخوانند و مىنامند .\r\n( 3 ) . در غير شرح شواهد ، محمّد بن عقبه است . ( مؤلّف )\r\n( 4 ) . شرح شواهد المغنى 13 .\r\n( 5 ) . شرح شواهد 14 .\r\n","page_name":" 293 ","page_number":305},
  {"content":"\r\n\r\nفرمود : به در آى كه به راستى ، خداوند ترا در دنيا و آخرت امان داده است . « 1 » و باز گويد : ابن عساكر از قول جاحظ آورده است كه در احتجاج را كسى جز كميت با اين شعر خود به روى شيعه باز نكرد .\r\n- اگر صلاحت خلافت را ديگرى جز آنان نداشتند ، هرآينه خويشاوندان پيغمبر به خلافت شايسته‌تر و بايسته‌تر بودند .\r\n- مىگويند پيغمبر وارث نگذاشت ، اگر ارثى در كار نبود كه بايد قبيله‌هاى بكيل و ارحب و . . . نيز در خلافت شريك باشند .\r\nو شيخ ما مفيد نيز سخن جاحظ را ياد كرده و مىنمايد كه جاحظ وقوف بر مواردى كه شيعه به همين حجت و حجت‌هاى فراوان ديگرى كه از روزگارهاى گذشته كه به زمان پيغمبر منتهى مىشود احتجاج كرده‌اند ، كارى نداشته يا مقصودش از اين گفتار آن است كه گذشتهء شيعه را از صدر اوّل اسلام ، انكار كند . ليكن تاريخ پرداخته و آثارى كه از صاحب رسالت در فضيلت آنان به جا مانده جاحظ را رسوا كرده است . « 2 »\r\nگذشته از اين ، احتجاج به حجّت مذكور و غير از آن را حتى پيش از آنكه نطفهء جاحظ بسته شود ، در شعر و كلمات منثور صحابه و تابعانى كه به نيكويى از صحابه پيروى كرده‌اند ، مثل خزيمة بن ثابت ذو الشهادتين عبد اللّه بن عبّاس و فضل بن عبّاس و عمار ياسر و ابوذر غفارى و قيس بن سعد انصارى و ربيعة بن حرث بن عبد المطلب و عبد اللّه بن ابى سفيان بن حرث بن عبد المطلب و زفر بن زيد بن حذيفه و نجاشى پسر حرث بن كعب و جرير پسر عبد اللّه بجلى و عبد الرحمن بن حنبل هم‌پيمان بنى جمع و بسيارى ديگر به خوبى مىتوان ديد .\r\nو اين امير المؤمنين على عليه السّلام است كه هردو لنگهء اين در را ، به نفع شيعه در نامه‌ها و خطبه‌هاى لبرز و سرشار از اين‌گونه استدلال‌هايش كه در لابه‌لاى كتب و زواياى سخنرانىها و رساله‌ها مضبوط است ، گشود . شيخ ما مفيد فرموده است : كميت فقط معنى گفتار امير مؤمنان را كه در كلام منثور حضرتش در حجّت‌آورى بر معاويه است به\r\n\r\n\r\n","description":"","footnote":"\r\n( 1 ) . الشرح ، سيوطى 14 .\r\n( 2 ) . فصول المختار : 2 / 84 .\r\n","page_name":" 294 ","page_number":306},
  {"content":"\r\n\r\nرشتهء نظم كشيده و پس از امير مؤمنان خاندان محمّد صلّى اللّه عليه و آله و متكلّمان شيعه پيش از كميت و در زمان او و پس از وى اين‌گونه استدلال‌ها مىنموده‌اند و نمونهء آن در اخبار مأثور ، و روايات مشهور ، موجود است و هركس به آن حدى از دروغ رسد كه جاحظ رسيده است ، سخن وى را اعتبارى نيست .\r\n\r\nقصيدهء لاميهء هاشميات\r\n الاهل عم فى رؤيه متأهل * و هل مدبر بعد الإسائة مقيل \r\n- هان آيا هيچ كودكى ، نگران انديشه خويش هست ؟ و هيچ روى از حق تافته‌اى پس از تبهكارى به سوى حق باز مىگردد .\r\nابو الفرج به اسناد خود از ابو بكر حضرمى روايت كرده است كه گفت : در ايّام تشريق در منى از ابو جعفر محمّد بن على عليهما السّلام براى كميت اجازهء شرفيابى خواستم و حضرت اجازه فرمود ؛ كميت ( شرفياب شد ) و به عرض رساند : قربانت گردم ، در ستايش شما شعرى سروده‌ام كه دوست دارم برايتان بخوانم . فرمود : در اين روزهاى مشخّص شده و شماره شده ، به ياد خدا باش . كميت استدعاى خويش را از سر گرفت . ابو جعفر بر وى رقّت آورد و فرمود : بخوان . كميت قصيده را خواند و به اينجا رسيد كه :\r\n- تيراندازان ، با كمان ديگرى ( يزيد ) به سوى او ( امام حسين عليه السّلام ) تير مىاندازند واى بر آن آخرى كه زمينهء تبهكارى را اولى براى او فراهم آورد » .\r\nابى جعفر دست‌ها را به آسمان بلند كرد و گفت : خداوندا ! كميت را بيامرز !\r\nو از محمّد بن سهل دوست و صاحب كميت است كه گفت : با كميت به خدمت ابى عبد اللّه جعفر بن محمّد صادق عليه السّلام رسيديم به عرض رساند : قربانت گردم ! براى شما شعرى بخوانم ؟ فرمود : اين روزها ، روزهاى پرارزش و بزرگى است ، كميت گفت : اشعار دربارهء شما است . فرمود : بخوان ! سپس ابى عبد اللّه كسى را نزد برخى از افراد خاندانش فرستاد و آنها را نزديك‌تر نشاند و كميت به انشاد پرداخت و گريه زيادى درگرفت و چون به اين بيت رسيد كه « يصيب به الرامون » تا آخر شعر ، ابو عبد اللّه دست‌ها را به\r\n\r\n","description":"","footnote":"","page_name":" 295 ","page_number":307},
  {"content":"\r\n\r\nآسمان بلند كرد و گفت : خداوندا ! گناهان گذشته و آيندهء تو و نهان و آشكار كميت را بيامرز و آن‌قدر به وى عطا كن كه خشنود شود ! « 1 »\r\nبغدادى اين روايت را نقل كرده و در آنجا پس از عبارت گريه زيادى درگرفت ، چنين آورده : و صداى شيون برخاست و چون به اين شعر دربارهء حسين رسيد كه :\r\n- براى شمشيرهاى دشمن ، حسين و شيفتگان كوى او ، به سبزه‌هاى دروض‌شدهء دروگر مىماندند\r\n- پيغمبر از ميان آنان رفت و فقدان او ، مصيبت دردناك و بزرگى براى مردم بود .\r\n- و من تنها مانده‌اى را كه سزاوار از او ( حسين ) به يارى در هنگام تنهايى باشد ، نمىشناسم .\r\nپس امام جعفر صادق عليه السّلام دست‌ها را بلند كرد و گفت : خداوندا ! گناهان گذشته و آينده و پنهان و آشكار كميت را بيامرز و آن‌قدر به وى ارزانى دار تا راضى شود ! سپس هزار دينار و جامه‌اى به كميت داد .\r\nكميت گفت : به خدا سوگند ، من شما را به جهت دنيا دوست نمىدارم و اگر خواستار مال دنيا بودم ، به نزد كسى مىرفتم كه آن را در اختيار داشت ، ليكن من شما را ، براى آخرت خود مىخواهم . امّا جامه‌اى كه به تن كرده‌ايد ، به تبرّك مىپذيرم ولى مالى را قبول نخواهم كرد . « 2 »\r\nابو الفرج از محمّد بن سليمان و او از پدرش روايت كرده است كه گفت : هشام بن عبد الملك به خالد بن عبد اللّه بدبين شده بود و به خالد مىگفتند : هشام مىخواهد از كار بركنارت كند . روزى بر در خانهء هشام كاغذ پاره‌اى يافتند كه در آن شعرى نوشته شد بود ، آن را به نزد هشام آوردند و چنين خواندند :\r\n- پيش ما برقى درخشيد و كورهء ديگ جنگ را كه از شروع مجدّد آن مىترسم ، برابر ساخت .\r\n- ديگ جنگ را تا آرام و به جوش نيامده است به دست گير ! و دستگيره را براى پايين\r\n\r\n\r\n","description":"","footnote":"\r\n( 1 ) . اغانى : 15 / 123 ؛ المعاهد : 2 / 27 .\r\n( 2 ) . خزانة الادب : 15 / 70 .\r\n","page_name":" 296 ","page_number":308},
  {"content":"\r\n\r\nآوردن آن زير ديگ بر !\r\nجنگى را كه تا كار به آخر نرسد ، پايان نمىيابد ، به نرمى درياب پيش از آنكه ديگر ترا به آن دسترسى نباشد !\r\n- با گره حزمى كه از باز شدن آن نترسى به تدارك كارهاى مردم پيش از آنكه بزرگ و دشوار شود ، بپرداز .\r\n- زبان مرز از جنگى سخت خبر مىدهد ، هرچند نشان خود را بر غير جستجوگر نمىنمايد .\r\nهشام فرمان داد تا همهء راويان دربارش گرد آيند ، و چون همگى جمع شدند دستور داد : آن شعر را بر ايشان بخوانند سپس گفت : اين ابيات به شعر كدام شاعر شبيه است ؟\r\nپس از ساعتى همگان هماهنگ گفتند :\r\nشعر از كميت بن زيد اسدى است . هشام گفت :\r\nآرى ، اين كميت است كه مرا به خالد بن عبد اللّه ترسانده است ، سپس براى آگاهى خالد نامه‌اى نوشت و آن ابيات را در آن نامه براى او فرستاد ، خالد كه آن روزها در واسط بود ، نامه‌اى به والى خود در كوفه نوشت و فرمان داد كه كميت را دستگير و زندانى كنند .\r\nآنگاه به يارانش گفت : اين مرد ، بنى هاشم را مدح و بنىاميه را هجو مىكند ، شعرى از اشعار او را براى من بياوريد . قصيدهء لاميّهء كميت را كه سرآغازش اين بيت است :\r\n الاهل عم في راية متاهل * و هل مدبر بعد الاسائة مقبل \r\nآوردند . آن را نوشت و در ضمن نامه‌اى براى هشام فرستاد . در آن نامه مىگويد : اين شعر كميت است . اگر در اين شعر سخن به حق گفته باشد ، در آن هم راستگو است چون نامه را براى هشام خواندند ، به خشم آمد و چون اين سروده را شنيد كه :\r\n- اى زمامداران ! پرسش‌هاى ما را پاسخ دهيد ؛ به جان خودم قسم كه در ميان شما همه كارهء بسيارگو هم هست !\r\nخشمش فزونى گرفت و نامه‌اى به خالد نوشت و فرمان داد كه دست و پاى كميت را ببرد و گردنش را بزند و خانه‌اش را خراب كند و او را بر خاك خانه‌اش به دار كشد .\r\n\r\n","description":"","footnote":"","page_name":" 297 ","page_number":309},
  {"content":"\r\n\r\nخالد چون نامه را خواند بر وى گران آمد كه دودمانش را به تباهى كشاند و فرمان را به اميد رهايى كميت ( در مجلس ) آشكارا خواند و گفت : امير مؤمنان به من نامه نوشته است و من خوش ندارم دودمانش را به تباهى كشم ، آنگاه نام او ( كميت ) را بر زبان آورد ، عبد الرحمن به عنبسة بن سعيد مقصود وى را دريافت غلام دورگهء تيزهوشى داشت ، او را برگزيد و بر استر سرخ‌موى و چابك خود كه از استران خليفه بود سوار كرد و گفت :\r\nاگر به كوفه درآيى و كميت را بياگاهانى و بترسانى تا از زندان بگريزد ، تو در راه خدا آزادى و استر نيز از آن تو خواهد بود و پس از اين نيز عهده‌دار اكرام و احسان تو خواهم بود .\r\nغلام بر استر نشست و بقيهء روز و تمام شب را از اوسط تا كوفه در حركت بود و صبح به كوفه رسيد . آنگاه ناشناس به زندان درآمد و كميت را به داستان آگاهى داد . كميت كسى را به دنبال زن خود كه دختر عمويش بود ، فرستاد و درخواست كرد كه بيايد و جامه و كفش خود را نيز همراه بياورد و زن چنين كرد .\r\nپس كميت گفت : اين لباس را ، به گونهء زنان ، بر من بپوشان ؛ زن چنين كرد ، و به كميت گفت : جلو بيا ، آمد ، گفت : برگرد ، برگشت . زن گفت : غير از كمى نارسايى كه در شانه‌هايت هست ، نقص ديگرى در تو نمىبينم ، برو در پناه خدا ! كميت ، از كنار زندانبان گذشت و او پنداشت زن است و متعرض وى نشد ، كميت رهايى يافت و سرودن گرفت :\r\n- علىرغم سگان پارس‌كننده و آنان كه اين سگان را به صيد مىفرستند . مانند تير ابن مقبل « 1 » كه از گمان مىجهد ، از زندان گريختم .\r\n- جامهء زنان به تن دارم ، امّا در زير آن ارادهء برّانى است كه به شمشير كشيده مىماند .\r\nدر همين هنگام نامه‌اى از خالد به فرماندار كوفه رسيد كه در آن وى را به همان دستورى كه هشام در مورد كميت به خود او داده مأموريت مىداد . فرماندار فرستاد تا كميت را از زندان به در آرند و فرمان خالد را دربارهء او اجرا كنند ، چون به در زندان\r\n\r\n\r\n","description":"","footnote":"\r\n( 1 ) . تير ابن مقبل در عرب ، ضرب المثل است ؛ وى تميم پسر أبى بن معقل و يكى از بنى عجلان است .\r\nاغانى . مترجم .\r\n","page_name":" 298 ","page_number":310},
  {"content":"\r\n\r\nآمدند ، زن كميت به سخن گفتن پرداخت و گفت : كه تنها او در زندان است و كميت گريخته است .\r\nفرماندار جريان را به خالد نوشت و خالد نامه او را چنين پاسخ داد : زنى آزاده و بزرگوار را در راه پسر عموى خود جان بر كف نهاده است . و دستور داد زن را آزاد گذارند . اين خبر در شام به اعور كلبى رسيد و قصيده‌اى سرود كه مقصود وى از اهل زندان ، در آن قصيده زن كميت است وى گويد :\r\nاسودينا و احمرينا\r\nاين قصيده چنان احساس كميت را برانگيخت كه او نيز چكامهء « الا حييت عنايا مدينا » را سرود ( و آن 300 بيت است ) . « 1 »\r\nو نيز گفته است : « 2 » خالد بن عبد اللّه قشرى ، قصايد كميت ( هاشميات ) را به كنيزان زيبارو ياد داد ، و آنها را آمادهء هديه به هشام كرد و نامه‌اى به وى در گزارش كار كميت و هجوگويى او از بنىاميه نوشت و قصيده‌اى را كه كميت در آن مىگويد :\r\n فيا ربّ هل الا بك النصر يبتغى * و يا ربّ هل الا عليك المعوّل \r\n- پروردگارا ! آيا جز از تو مىتوان يارى خواست ؟ و تكيه‌گاهى غير از تو مىتوان داشت ؟\r\nبراى هشام فرستاد . اين قصيده طولانى است و كميت در آن به رثاى زيد بن على و فرزندش حسين بن زيد پرداخته و بنى هاشم را ستوده است ؛ چون هشام قصيده را خواند ، آن را بزرگ ديد و بر او سخت گذشت و نگران شد و نامه‌اى به خالد نوشت كه در آن وى را سوگند مىدهد كه زبان و دست كميت را ببرد . ناگهان سواران گرد خانهء كميت را كه از همه‌جا بىخبر بود ، گرفتند و او را دستگير و زندانى كردند . امّا كميت با ابان پسر وليد حكمران واسط دوست بود . وى غلامى را بر استرى نشاند و او را به سوى كميت فرستاد و به وى گفت : اگر خود را به كميت برسانى و او را بياگاهنى ، در راه خدا آزاد خواهى بود . . . كه داستان آن - إن شاء اللّه - پس از اين خواهد آمد .\r\nكميت دربارهء على حديث غدير قصيدهء ديگرى دارد كه اشعار زير از آن است :\r\n\r\n\r\n","description":"","footnote":"\r\n( 1 ) . اغانى : 15 / 119 .\r\n( 2 ) . اغانى : 15 / 114 .\r\n","page_name":" 299 ","page_number":311},
  {"content":"\r\n\r\n- على سرور مؤمنان است و حقّ وى از جانب خدا بر هرمسلمانى واجب .\r\n- به راستى كه رسول خدا در حقّ وى سفارش فرمود ؛ و او را در هرحقّى كه قسمت مىشد شريك كرد .\r\n- و صديقه را كه همانندى جز مريم بتول نداشت به ازدواج او درآورد .\r\n- و در روز غدير ، ولايت او را بر هرنيكوكارى از عرب و غير عرب ، واجب فرمود . « 1 »\r\n\r\nشاعر را بشناسيم\r\nابو مستهل كميت ، فرزند زيد بن خنيس بن مخالد « 2 » بن وهيب بن عمرو بن سبيع بن مالك بن سعد بن ثعلبة بن دودان بن اسد بن خزيمة بن مدركة بن الياس بن مضر بن نزار است .\r\nابو الفتوح گفته است : كميت شاعرى پيشرو و لغت‌شناس و به تاريخ عرب آشنا است . وى از شاعران و زبان‌آوران مضر و از متعصبان بر قحطانيه است و از كسانى است كه با شاعران عيب آگاه ، و ايّام‌شناسان فخرفروش آنان ، روياروى به كشمكش پرداخته است . وى در روزگار بنىاميه مىزيست و دولت عباسى را درك نكرد و پيش از آن درگذشت . كميت به تشيع هاشمى معروف و مشهور است .\r\nاز معاذ هراء پرسيدند : شاعرترين مردم كيست ؟ گفت : از جاهليان مىپرسيد يا از اسلاميان ؟ گفتند : نخست از جاهليان . گفت : إمرء القيس و زهير و عبيد بن الابرص . گفتند :\r\nاز اسلاميان ؟ گفت : فرزدق ، جرير ، اخطل و راعى . به وى گفتند : اى ابا محمّد ! در ميان كسانى كه نام بردى چرا از كميت ياد نكردى ؟ گفت : او شاعرتر از مه پيشينيان و پسينيان است .\r\nو قول فرزدق در صفحات آينده كه به كميت گفت : به خدا سوگند تو شاعرتر از همهء گذشتگان و بازماندگانى آمد .\r\n\r\n\r\n","description":"","footnote":"\r\n( 1 ) . تفسير ، ابو الفتوح : 2 / 193 .\r\n( 2 ) . و گفته‌اند كه وى ، فرزند زيد بن خنيس بن مخالد بن ذويبة بن قيس بن عمرو است .\r\n","page_name":" 300 ","page_number":312},
  {"content":"\r\n\r\nشمارهء شعر كميت بنا بر آنچه آمده است 5289 « 1 » و آن‌چنانكه در كشف الظنون آمده است بيش از پنج هزار قصيده است . « 2 » فراهم آورنده شعر كميت ، اصمعى و آراينده و افزايندهء آن ابن سكيت است . گروهى شعر او را از ابى محمّد عبد اللّه بن يحيى كه معروف به ابن كناسه ( م 207 ) است ، روايت كرده‌اند . ابن كناسه نيز آن را از جزّى و ابى موصل و ابى صدقه هردو اسدى هستند ، بازگو نموده و به تألف كتابى هم به نام سرقات الكميت من القرآن و غيره « 3 » پرداخته است .\r\nو ابن سكيت نيز راوى شعر كميت از قول استادش نصران است ، و نصران گفته است كه : من نيز شعر كميت را بر ابى حفص عمر بن ابى بكر خوانده‌ام .\r\nعامل شعر كميت ، سكّرى ابو سعيد حسين بن حسين ( م 215 ) است « 4 » و نديم شعرش محمّد بن انس است . « 5 »\r\nو ياقوت به نقل از ابن نجار از ابى عبد اللّه احمد بن حسن كوفى نسّابه آورده است كه وى گفت : ابن عبدهء نسّاب مىگفت : هيچ نسب‌شناسى ، انساب عرب را به حقيقت نشناخت ، مگر آنگاه كه كميت قصايد نزاريهء خويش را پرداخت و پرده از چهرهء بسيارى از آگاهىها برداشت . و چون من چنين شنيدم ، شعر كميت را فراهم آوردم و مددكار در تصنيف تاريخ عرب همان اشعار بود . « 6 »\r\nبرخى گفته‌اند : كميت ده خصلت داشت كه در هيچ شاعرى نبود ، او خطيب بنى اسد ، فقيه شيعه ، حافظ قرآن عظيم ، مردى قوىدل ، نويسنده‌اى خوش‌خط ، نسب‌شناسى پر جدل و نخستين مناظر در تشيّع ، و تيراندازى بىمانند در بنى اسد ، سواركارى بىباك و\r\n\r\n\r\n","description":"","footnote":"\r\n( 1 ) . اغانى : 2 / 31 .\r\n( 2 ) . كشف الظنون به نقل از عيون الاخبار ، ابن شاكر : 1 / 397 .\r\n( 3 ) . تعبير به سرقت خالى از مسامحه نيست ؛ زيرا شعر كميت جز بهره‌گيرى از معانى كلمات قرآن و يا تضمين آن نيست و در فضيلت كميت و هرشاعر ديگرى همين بس كه بازگوكننده از قرآن كريم باشد .\r\n( مؤلّف ) .\r\n( 4 ) . فهرست ابن نديم 235 و 107 .\r\n( 5 ) . تاريخ ، ابن عساكر : 4 / 429 .\r\n( 6 ) . معجم الادباء : 1 / 410 .\r\n","page_name":" 301 ","page_number":313},
  {"content":"\r\n\r\nبخشنده‌اى ديندار بود . « 1 »\r\nعصبيتش نسبت به عدنانيّه هميشگى بود و هجوسرايىهايش با شعراى يمن دائمى ، و در تمام دوران زندگى ، ميان او ، و آنان هجوسرايى و پاسخگويى رواج داشت . و بر اثر وى دعبل و ابن عيينه ، قصيدهء مذهّبهء او را پس از مرگش پاسخ گفتند . و ابو زلفاء بصرى آزادشدهء بنى هاشم نيز آن دو را جواب داده است ، و ميان كميت و حكيم اعور كلبى مفاخره و مناظرهء فراوانى رخ داده است .\r\n( فايده ) حكيم اعور ياد شده ، يكى از شعرايى است كه در دمشق به بنىاميه پيوست و سپس به كوفه منتقل شد . مردى خدمت عبد اللّه بن جعفر رسيد ، و به وى گفت : اى فرزند رسول خدا ! حكيم اعور ، در كوفه به انشاد شعر در هجو شما مىپردازد . عبد اللّه گفت : چيزى از او به ياد دارى ؟ گفت : آرى ، و خواند :\r\n- زيد شما را ، بر ساقهء درخت خرما به دار آويختيم ،\r\n- و نديديم كه مهدى را به دار كشند !\r\nبه نادانى ، على را با عثمان مقايسه كرديد .\r\n- حال آنكه عثمان از على بهتر و نكوتر است ! !\r\nعبد اللّه دست‌هايش را كه به سختى مىلرزيد به آسمان بلند كرد و گفت : بار خدايا ! اگر اين مرد دروغگو است ، سگى را بر او چيره كن . حكيم اعور شبانه از كوفه بدر آمد و شيرى او را درهم دريد . « 2 »\r\n\r\nكميت و زندگى مذهبى او\r\nجستجوگر ، از لابه‌لاى سيرت‌ها و زواياى نوشته‌ها ، شواهد روشنى مىيابد كه اين ابر مرد ( كميت ) هرگز شعرسرايى ، و كوشش‌هاى خستگىناپذيرى را كه از خويشتن در مهرورزى به دودمان پيغمبر نشان مىداد ، وسيلهء كاميابى و موجب آزمندى نساخت ، تا با چاپلوسى از صله‌ها و جايزه‌هاى شاعرانه ، بهره گيرد ، و در طلب مزد و پاداش باشد و يا\r\n\r\n\r\n","description":"","footnote":"\r\n( 1 ) . خزانة الادب : 2 / 69 ؛ شرح الشواهد 13 .\r\n( 2 ) . معجم الادباء : 4 / 132 .\r\n","page_name":" 302 ","page_number":314},
  {"content":"\r\n\r\nبه پول و مقام رسد . چگونه چنين تواند بود كه خاندان پيغمبر چنان كه دعبل خزاعى دربارهء آنها گفته است ، آن‌چنان بود :\r\n- سهم غنايمشان در ميان ديگران تقسيم شده و دست خودشان از سهامشان تهى مانده بود .\r\nو نيز خود آنان ، گذشته از شيعيانشان ،\r\n- به رانده‌شدگانى مىماندند كه آنها را از خانه‌هايشان به‌در كرده و گناهى نابخشودنى مرتكب شده‌اند .\r\nدر چنين روزگارى ، دنيا ، دار و ندارش را به كام دشمنان آنان يعنى گروه ستم‌پيشهء بنىاميه ريخته بود ، اگر كسى خواستار مال بىارزش دنيا ، يا رسيدن به پول و پايه‌اى براى پيشرفت بود ، به سراغ همان مردمى مىرفت كه بر سرير خلافت اسلامى چيرگى يافته بودند .\r\nپس ممكن نيست كه آنچه كه چنين ابرمردى را به طلب وامىدارد كه از سوى بنىاميه روى به مردى آزارديده و ستم‌كشيده آورد ، و به همين دليلى ، از ترس و سرگردانيى رنج بكشد كه وى را روانهء بيابان‌هاى خشك و سرزمين‌هاى سخت مىسازد .\r\nزمانى برفراز تپه‌اش مىكشاند و گاهى به خاكش مىكشد . از پشت سر كاوشگران به جستجويش برانگيخته شده‌اند و از پيش روى نيز جز كشمكش و شمشير نمىبيند چيزى جز همان صفت مخصوصى باشد كه اين مرد در كسانى مىبيند كه دل به مهر آنها بسته است و در ديگران نيست . و اين است رفتار كميت با پيشوايان دين عليهم السّلام ؛ چه وى معتقد بود كه آنها وسيلهء او در پيشگاه خداى سبحان و واسطهء رستگارى او در ديگر سرايند و مودّت آنان پاداش رسالت كبرى است .\r\nشيخ اكبر صفار در بصائر الدرجات به اسناد خويش از جابر روايت كرده است كه گفت : به خدمت حضرت باقر عليه السّلام رسيدم و از نيازمندى خود ، به وى شكايت بردم .\r\nفرمود : درهم و دينارى نداريم ، در همين هنگام كميت شرفياب شد و گفت : قربانت گردم ، اجازه مىفرماييد شعرى بخوانم ؟ فرمود : بخوان . كميت قصيده‌اى خواند . امام\r\n\r\n","description":"","footnote":"","page_name":" 303 ","page_number":315},
  {"content":"\r\n\r\nفرمود : اى غلام ! كيسهء پولى از اندرون خانه بياور و به كميت ارزانى دار . كميت گفت :\r\nقربانت گردم ! شعرى ديگر برايتان بخوانم ؟ فرمود : بخوان . و چون خواند امام فرمود :\r\nغلام كيسهء ديگرى ياور و به كميت بسپار . كميت گفت : قربانت گردم ! قصيدهء ديگرى بخوانم ؟ فرمود : بخوان . و چون خواند امام به غلام فرمود : بدره‌اى ديگر بياور و به كميت ارزانى دار . كميت عرض كرد : فدايت گردم ! من شما را براى گذران دنيا ، دوست نمىدارم و مقصود من از چكامه‌سرايىها ، چيزى جز پيوند به پيغمبر و حقّى كه خدا بر من واجب فرموده است نيست . امام باقر عليه السّلام دربارهء او دعا كرد و به غلام فرمود : كيسه‌هاى پول را به جاى خود برگردان . من ( جابر ) گفتم : فدايت شوم ! تو به من فرمودى : درهم و دينارى نداريم ، حال آنكه دستور دادن سى هزار « 1 » درهم را به كميت ، صادر فرمودى ؟ امام فرمود : داخل آن خانه شو ، و چون به آن خانه درآمدم ، درهم و دينارى نيافتم ، امام فرمود :\r\n« آنچه از شما پنهان داشته‌ايم بيش از آن است كه آشكار نموده‌ايم » تا آخر حديث .\r\nصاعد گفت : با كميت ، به خدمت فاطمه دختر حسين عليه السّلام رسيديم ، فرمود : اين مرد ، شاعر ما خاندان ( پيغمبر ) است . سپس قدحى كه در آن سويق ( شربت ) بود آورد و آن را به هم زد و به كميت نوشانيد ، و او آشاميد . پس از آن دستور داد سيصد دينار با اسبى سوارى به كميت بدهند ، ديده‌اى كميت به اشك نشست و گفت : نه ، به خدا سوگند نمىپذيرم كه من شما را به انديشهء دنيادارى ، دوست نمىدارم . « 2 »\r\nو كميت را در پس دادن صله‌هاى بسيار شخصيت‌هاى گرامى بنى هاشم ، مكرمت و محمدت چندان عظيم است كه ياد وى را جاويد مىسازد ، و هريك از آنها گواه راستين ، بر صميميت او در ولايت ، نيروى ايمان و پاكى نيّت ، نيكويى عقيدت ، رسوخ دين ، اباى نفس ، بلندى همّت ، استوارى او در اصل مقدّس علوى و درستى سخنش به امام سجّاد زين العابدين عليه السّلام است كه گفت : من شما را از آن جهت مدح گفته‌ام كه برايم وسيله‌اى در پيشگاه پيغمبر خدا باشيد . و روشنگر همهء اين برجستگىها ، صريح گفتار او به امام باقر\r\n\r\n\r\n","description":"","footnote":"\r\n( 1 ) . در المناقب ، ابن شهر آشوب پنج هزار درهم آمده است . ( مؤلّف )\r\n( 2 ) . اغانى : 15 / 123 .\r\n","page_name":" 304 ","page_number":316},
  {"content":"\r\n\r\nمحمّد بن على عليه السّلام است كه گفت : به خدا سوگند من شما را به انديشهء دنياى گذران دوست نمىدارم و از ستايش شما جز پيوند با پيامبر خدا و حقّى كه خداوند بر من واجب فرموده است ، ارادهء ديگرى ندارم و سخن ديگر او به همين امام است : هان به خدا سوگند كس نداند ( و آن روز نيايد ) كه من از شما درهم و دينارى بگيرم ، تا خداى گرامى و بزرگى هست كه مرا كفايت كند . و قول ديگر او به هردو امام صادق عليه السّلام است كه گفت :\r\nبه خدا قسم من شما را به انديشهء دنيادارى دوست نمىدارم و اگر خواستار دنيا بودم به نزد كسى بودم كه آن را به دست داشت ، امّا من براى آخرت به شما مهر مىورزم و به عبد اللّه بن حسن بن على عليهما السّلام گفت : به خدا سوگند قصيده‌اى دربارهء شما جز براى خدا نسروده‌ام و من در برابر آنچه براى خدا گفته‌ام ، مزد و بهايى نمىگيرم .\r\nو به عبد اللّه جعفر گفت : من از مدح شما ، جز رضاى خدا و رسولش اراده‌اى نداشته‌ام و پاداش دنيوى از شما نمىخواهم . و به فاطمه دختر امام « 1 » سبط گفت : به خدا سوگند ! به خاطر دنيا به شما مهر نمىورزم . اين است رفتار شيعهء سلف و خلف ، و خوى پسنديدهء هرشيعهء صميمى و آيين همهء دلبستگان به مهر على و روحيهء هرعلوى جعفرى ؛ و همين است شعار تشيّع و جز اين نيست : و به مثل هذا فليعمل العاملون .\r\nپيشوايان دين و شخصيت‌هاى بنى هاشم ، نيز به كميت اصرار مىكردند تا صله‌هاى آنها را قبول كند و عطاها را بپذيرد ، با آنكه به جهت مهرى كه كميت به آنها مىورزيد او را ارج مىنهادند و به وى عنايت كامل داشتند و پذيرايى مىكردند ، و وى را گرامى مىداشتند و در عوض پوزش هم مىطلبيدند چنان كه امام سجّاد عليه السّلام به او فرمود : ما از پاداش تو عاجزيم ! امّا نه ، ناتوان نيستم ، زيرا خدا از پاداش دادن به تو عاجز نيست با اين همه او در نپذيرفتن بخشش‌ها و معاف داشتن خود از قبول آنها پايدارى مىكرد تا دلبستگى خالصانه‌اش را به آل اللّه نشان دهد و بيش از اين گذشت كه وى چهارصد هزار درهم را به امام سجّاد برگرداند و از او تن‌پوشى را كه امام به تن داشت ، درخواست كرد تا بدان تبرك جويد .\r\n\r\n\r\n","description":"","footnote":"\r\n( 1 ) . مقصود فاطمه دختر امام حسين عليه السّلام است .\r\n","page_name":" 305 ","page_number":317},
  {"content":"\r\n\r\nو نيز يك بار هزار دهم و بار ديگر پانصد هزار درهم را به امام باقر باز پس داد و پيراهنى از پيراهن‌هاى حضرت را تقاضا كرد . و هزار دينار و جامه‌اى را كه امام صادق عليه السّلام به وى ارزانى فرموده بود ، برگرداند و استدعا كرد تا او را به جامه‌اى كه بر بدن امام خسبيده است ، سرافراز كند . و نيز روستايى كه عبد اللّه بن حسن و نوشته‌اش را به وى داده بود و با چهار هزار دينار برابر مىكرد ، پس آورد . و عبد اللّه نيز تمام پول‌هايى كه از بنى هاشم فراهم آورده بود و مقدار آن به صد هزار درهم مىرسيد ، برگرداند .\r\nپس هريك از اينها ، آزمايشى است كه اين گزارش را ثابت مىكنند كه مدح كميت از خاندان پيغمبر پاك نهاد ، دوستى و سخت‌كوشىهاى وى در اين دوستى و از نفس نفيس خود در راه آنان گذشتن و دشمنىهاى دشمنان را به جان خريدن ، و با مخالفان آنان به مخالفت برخاستن ، جز براى خدا و پيغمبر خدا نبود . همين و همين و او را نظرى به مال بىارزش دنيا ، و زيورهاى آن نبوده و قصد گرفتن پاداش دنياى بدون بهره‌هاى اخروى نداشته است .\r\nو كس را كه وقوفى بر شعر اوست ، مىبيند كه وى به كسى مىماند كه خود را به دست خويش به كشتن مىدهد و با زبان خويش به استقبال مرگ مىشتابد و خون خود را در معرض بنىاميه نهاده ، به استقبال شمشيرهاى آنان مىرود ، همچنانكه امام زين العابدين عليه السّلام بدين امر تصريح كرده و فرمود : خداوندا ! در روزگارى كه ديگران خوددارى مىكردند ، اين كميت بود كه در راه خاندان پيغمبرت از خودگذشتگى نشان داد و آنچه ديگران پنهان مىداشتند آشكار كرد .\r\nو عبد اللّه جعفر به بنى هاشم گفت : اين كميت است كه در روزگارى كه ديگران از بيان فضل شما خاموش مانده‌اند در مدحتان شعر گفته است ، و خون خود را در معرض بنىاميه نهاده است و خالد قسرى نيز آنگاه كه خواست او را بكشد ، شعر او را بىنياز كننده‌تر و پسنديده‌تر از هرحيله و سعايتى دربارهء او دانست و كنيزى كه خريد و هاشميات را به سوى هشام بن عبد الملك گسيل داشت ، و او چون هاشميات را از آن زن شنيد گفت : اين رياكار خود را به كشتن داد . و به خالد نامه‌اى مبنى بر كشتن و بريدن زبان\r\n\r\n","description":"","footnote":"","page_name":" 306 ","page_number":318},
  {"content":"\r\n\r\nو دست كميت نوشت .\r\nپس كميت تمام دوران عمر خويش را از سرآغاز بهار جوانى كه در آن روزگار هاشميات را سروده بود ، به ترسناكى و بيم‌زدگى گذراند و به پنهانى در گوشه‌هاى گمنامى به‌سر مىبرد ، تا با شعر خويش حجّت را به‌پا داشت ، و راه را نشان داد و حق را آشكار كرد و برهان را به پايان برد و به گمشده خود كه تبليغ و نشر دعوت خاندان پاك‌نهاد پيغمبر بود ، دست يافت .\r\nپس چون آوازهء شعرش آفاق را فراگرفت و گوش‌آويز و زبانزد شد ، از ابو جعفر امام باقر عليه السّلام اجازه خواست تا به نگهدارى خون خود ، بنىاميه را مدح كند و امام به وى اجازه داد .\r\nاين مطلب ابو الفرج به اسناد خود از ورد بن زيد برادر كميت آورده است كه گفت :\r\nكميت مرا به خدمت ابو جعفر عليه السّلام فرستاد ، به حضرت گفتم : كميت مرا به خدمت شما فرستاده است ؛ او به خود هرچه بايد بكند كرد ، اينك اجازه مىفرماييد كه بنىاميه را مدح كند ؟ فرمود : آرى ، او آزاد است كه هرچه خواست بگويد . پس كميت قصيدهء رائيهء خود را كه در آن مىگويد :\r\n فالآن صرت إلى اميّة * و الأمور إلى المصائر \r\nسرود و به خدمت ابى جعفر آمد ، حضرت به وى فرمود : تو گويندهء اين شعرى ؟\r\nگفت : آرى ، من گفته‌ام ، امّا به خدا سوگند از آن سخن جز در انديشهء دنيا نبوده‌ام كه من به فضل شما آشنايم . امام فرمود : اگر اين هم نمىگفتى ، باز تقيه جايز بود . « 1 »\r\nكشى به اسناد خود از درست بن منصور روايت كرده است كه گفت : من در خدمت ابو الحسن موسى بن جعفر عليهما السّلام بودم ، كميت نيز شرفياب بود . امام به كميت فرمود : تويى كه گفته‌اى :\r\n فالآن صرت إلى اميّة * و الأمور إلى المصائر \r\nگفت : آرى ، من آن را گفته‌ام ، امّا به خدا قسم كه از ايمان خود برنگشته‌ام . من با شما\r\n\r\n\r\n","description":"","footnote":"\r\n( 1 ) . اغانى : 15 / 126 .\r\n","page_name":" 307 ","page_number":319},
  {"content":"\r\n\r\nدوست و با دشمن شما دشمنم . امّا اين چكامه را از راه تقيّه سروده‌ام . امام فرمود : اگر اين را هم نمىگفتى باز تقيه در شرب خمر هم روا بود . « 1 »\r\nجالب توجه :\r\nمىپندارم كه امام يادشدهء در حديث كشى ابو عبد اللّه امام صادق عليه السّلام باشد و اينكه در آن حديث نام ابى الحسن موسى عليه السّلام آمده است ، درست نيست ؛ زيرا كميت بىآنكه در مورد درگذشتش اختلافى ديده باشيم در سال 126 ه دو يا سه سال پيش از اذن ابى الحسن موسى ، مرده است . كما اينكه قول به اتحاد اين حديث با حديثى كه ابو الفرج از امام جعفر روايت كرده است نيز درست نيست ؛ زيرا درست بن منصور راوى امام باقر عليه السّلام و از آن طبقه نيست .\r\n\r\nكميت و دعاى ائمه دربارهء او\r\nبديهى است كه صاحبان نفوس قدسيه ، و زبان‌آوران مشيت الهى ، كه گزارشگران خداوندند و از كسانى هستند كه پروردگار بر آنها وحى مىفرستد و جز به فرمان حق سخن نمىگويند و از سر هوس حرف نمىزنند و به پايمردى كسى جز آنكه خدا از او خشنود است ، برنمىخيزند ، چون دربارهء كسى دعا كنند ، اين دعا ، تنها ، شفاعت و درخواست خير از خداوند براى آن‌كس ؛ اين كس هركه خواهى گو باش ، نيست . بلكه در آن اشارتى است به اينكه كسانى كه دربارهء او دعا كرده‌اند ، از مردان دين و دلبستگان و دعوت‌كنندگان مردم به خير و صلاح است و از گروهى است كه پروردگار آنان را براى دعوت خود برگمارده و چنين ياور هدايتى را به‌رغم بيهودگىهاى زندگى دنيا و هوس‌هاى گمراه‌كنندهء آن به سمت فضايل بيشمارى كه برحسب اشخاصى كه دربارهء آنها دعا مىشود اختلاف پيدا مىكند ، كشانده است .\r\nنظير دعايى كه براى كميت كرده‌اند ، براى كمتر كسى شده است . پيغمبر اعظم و فرزندان وصىّ او عليهم السّلام دربارهء او بسيار دعا كرده‌اند . يك بار پيغمبر چنان كه در حديث\r\n\r\n\r\n","description":"","footnote":"\r\n( 1 ) . رجال ، كشى 135 .\r\n","page_name":" 308 ","page_number":320},
  {"content":"\r\n\r\nبياضى گذشت ، براى او درخواست رحمت كرد ، و بار ديگر چنان كه در خواب نصر بن مزاحم گفتيم ، براى او پاداش خير خواست و او را ثنا گفت و بار سوم چنان كه در حديث سيوطى گذشت ، دربارهء او چنين فرمود : بوركت و بورك قومك . و امام سجّاد زين العابدين عليه السّلام نيز درباره‌اش چنين گفت : خداوندا ! او را به خوشبختى زنده بدار و به شهادت بميران و پاداش دنيوى او را به وى بنما و ثواب اخرويش را برايش ذخيره فرما ! و ابو جعفر باقر عليه السّلام نه يك بار ، بلكه در چند مورد مانند ايّام تشريق در منى ، و غير آن روى به كعبه آورد و دربارهء او به درخواست رحمت و آمرزش دعا كرد و بار ديگرى به او فرمود : پيوسته به روح القدس مؤيّد باشى . و يكى از دعاهاى آن امام درباره كميت در ايّام البيض ، دعايى است كه شيخ اقدم ابو القاسم خزّاز قمى در كفاية الاثر فى النصوص على الائمة الاثنى عشر به اسناد خود از كميت آورده است كه گفت : به خدمت مولايم ابى جعفر محمّد بن على باقر عليه السّلام رسيدم و گفتم : اى فرزند رسول خدا ! ابياتى دربارهء شما سروده‌ام كه اجازه مىخواهم بخوانم . فرمود : ايّام البيض است . گفتم : يابن رسول اللّه ! اين اشعار منحصرا در ستايش شما است . فرمود : بخوان . شروع به خواندن كردم تا به اينجا رسيدم :\r\n- روزگار مرا به خنده انداخت و گرياند كه روزگار اين دگرگونىها و گونه‌گونىها دارد .\r\n- گريه‌ام براى آن نه نفرى است كه در نينوا گرفتار آمدند ، و همگان گروگان كفن‌ها شدند .\r\nامام باقر عليه السّلام گريست ، و ابو عبد اللّه نيز گريه كرد و از پشت پرده صداى گريهء كنيزى را نيز شنيدم و چون به اين گفتهء خود رسيدم :\r\n- و ياد شش تن فرزندان عقيل كه بهترين سواركار بودند و دشمن ، آنها را پناه نداد ،\r\n- و نيز ذكر على ، آن نيكمردى كه سرور آنها بود ، اندوه مرا برمىانگيزاند .\r\nامام عليه السّلام گريست و سپس فرمود : هيچ كس نيست ، كه ذكر ( مصيبت ) ما كند و يا در نزد او از مصيبت ما ياد كنند و از ديدگانش سرشكى هرچند چون پر پشه‌اى بريزد ، مگر آنكه خداوند خانه‌اى براى او در بهشت مىسازد و آن اشك را سدّ راه او و آتش دوزخ كند . و چون به اين ابيات رسيدم :\r\n\r\n","description":"","footnote":"","page_name":" 309 ","page_number":321},
  {"content":"\r\n\r\n من كان مسرورا بما مسّكم * او شامتا يوما من الآن\r\nفقد ذللتم بعد عزّ فما * ادفع ضيما حين يغشاني \r\nدستم را گرفت و گفت : بار خدايا ! گناهان گذشته و آيندهء كميت را بيامرز و چون به اينجا رسيدم :\r\n- كى حق در ميان شما به‌پا مىخيزد ؟ و مهدى شما كى قيام مىكند ؟\r\nفرمود : به همين زودى إن شاء اللّه ، ديرى نپايد . سپس فرمود : اى ابا مستهل ! همانا قائم ما نهمين فرزند حسين است ، كه امامان پس از رسول خدا دوازده تن‌اند و دوازدهمى قائم است . گفتم : سرور من اين دوازده تن كيانند ؟ فرمود : اوّل آنها علىّ بن ابى طالب و پس از او حسن و حسين و پس از حسين ، علىّ بن حسين و پس از او من و بعد از من اين و دستش را به دوش جعفر نهاد . گفتم : پس از ايشان كيست ؟ فرمود : فرزندش موسى و بعد از موسى پسرش على و بعد از على پسرش محمّد و پس از محمّد ، پسرش على و بعد از على فرزندش حسن و او پدر ( امام ) قائم است كه خروج مىكند ، و دنيا را پر از عدل و داد مىنمايد همچنانكه پر از ظلم و جور شده است و شفابخش دل‌هاى شيعيان مىشود .\r\nگفتم : اى فرزند رسول خدا ! پس كى خروج مىكند ؟ فرمود : در اين‌باره از پيغمبر خدا صلّى اللّه عليه و آله پرسيدند ، فرمود : داستان او درست به رستاخيز مىماند كه جز به ناگهانى نيايد .\r\nو در فضيلت كميت همين بس كه امام صادق عليه السّلام را در مواقف شهود و در بهترين ايّام ديدند كه دست‌ها را به دعا بلند كرد و گفت : بار خدايا ! گناهان گذشته و آينده و پنهان و آشكار كميت را بيامرز و آن‌قدر به وى عطا كن كه راضى شود . و نشان اجابت چنين دعاهاى خير كه از دل‌هاى پاكى بر زبان‌هاى تابناك جارى شده است ، همان فرمايش پيغمبر به ابو ابراهيم سعد اسدى در عالم رؤيا است كه فرمود : سلام مرا به كميت برسان و به وى خبر بده كه آمرزيده است . و نيز نهيى است كه پيغمبر صلّى اللّه عليه و آله در آن ، دعبل خزاعى را از انديشهء معارضهء كميت منع كرد و به او فرمود : خداوند كميت را آمرزيده است .\r\nبنى اسد نيز ، پيوسته بركت دعايى را كه پيغمبر به كميت و آنان كرده بود ، احساس مىكردند كه فرموده بود : « بوركت و بورك قومك » و آثار اجابت اين دعا را در ميان خود\r\n\r\n","description":"","footnote":"","page_name":" 310 ","page_number":322},
  {"content":"\r\n\r\nمىديدند و نسيم‌هاى رحمت آن را به جان درمىيافتند و مىگفتند : در ما فضيلتى است كه در عالم نيست ، هيچ‌كس از خاندان ما نيست كه بركت وراثت كميت در او نباشد .\r\nو يكى از دعاهاى به اجابت رسيده‌اى كه آثار آن نمايان شد و براى كميت فضيلتى جاويد به‌جا گذاشت ، روايتى است كه شيخ ما قطب الدين راوندى در الخرايج و الجرايح آورده است كه چون دشمنان خاندان پيغمبر ، خواستند كميت را دستگير و نابود كنند ، حضرت باقر عليه السّلام دربارهء او دعا كرد . كميت كه متوارى بود در دل شبى تاريك ، بيمناك از خانه بيرون آمد و حال آنكه در هرره‌گذرى گروهى نشسته بودند تا او چون به‌در آيد ، پنهانى دستگيرش كنند . كميت به بيابانى رسيد و خواست راهى پيش گيرد شيرى آمد و او را از رفتن از آن راه ، بازداشت . او از سوى ديگر به راه افتاد ، و شير باز او را منع كرد .\r\nگويى اشاره مىكرد كه از پس وى به راه افتد . او مىرفت و شير نيز از كنار او ره مىسپرد تا آنكه امان يافت و از دست دشمنان خلاص شد .\r\nو در معاهد التنصيص روايت است كه مستهل گفت : كميت ، روزگارى را به توارى گذراند تا آنكه يقين كرد كه كمتر در پى اويند . شبى با گروهى از بنى اسد با ترس و بيم از شهر بيرون آمد . و يكى از همراهيان او ، خدمتگزارش صاعد بود و راه قطقطانه را در پيش گرفت . وى ستاره‌شناس بود و به شناسايى ستارگان راه را پيدا مىكرد ؛ چون سپيده دم فرا رسيد ، فرياد زد كه اى جوانان ! كمى بخوابيد . ما خوابيديم ، او برخاست و نماز گزارد ، مستهل گفت : كمى بعد به ناگاه از دور شخصى را ديديم كه من از ديدن او به خود لرزيدم . كميت گفت : ترا چه مىشود ؟ گفتم : شخصى را مىبينم كه به اين سوى مىآيد ، نگاه كرد و گفت : گرگ است كه مىآيد و خوراك مىخواهد . گرگ آمد و در گوشه‌اى خوابيد ، ما دست شتر كشته‌اى را جلويش انداختيم آن را به دندان كشيد ، جام آبى به سويش برديم ، نوشيد . و چون به حركت درآمديم گرگ غريدن گرفت . كميت گفت : او را چه مىشود ، مگر آب و نانش نداديم ؟ نمىدانم ديگر چه مىخواهد ، گويى به ما مىنمايد كه راه را درست نمىرويم . اى جوانمردان ! به راست بگرديد . به جانب راست چرخيديم ، گرگ آرام گرفت و پيوسته راه سپرديم تا به شام رسيديم ، و كميت در ميان\r\n\r\n","description":"","footnote":"","page_name":" 311 ","page_number":323},
  {"content":"\r\n\r\nبنى اسد و بنى تميم پنهان شد . « 1 »\r\nو اين نقل گوشه‌اى از كرامات و فضايل كميت است كه اگر آن را به آنچه از سخنانش برمىآيد و نمايشگر امور نفسانى او است ، و به موارد ديگرى كه نشان‌دهندهء رفتار نيك اوست ، و آنچه دربارهء كميت و تمام آثار به‌جامانده‌اش گفته‌اند ، بيفزاييم تصويرى از او مىسازد كه مظاهر روحيّات وى را به خواننده مىنمايد ، و جلوه‌هاى نفسانى او را جلو ديدگان مىآورد و نمونه‌هاى مكارم اخلاق او و باروريش از علم ، و ادب و ادبا و بزرگوارى ، و شورانگيزى و همّت ، و بلندنظرى ، و فصاحت و بلاغت ، و خلق كامل ، و پر دلى ، و دين خالص ، و تشيع صحيح ، و صلاح محض ، و رشد و سداد ، و ديگر فضايلى كه در آن كاميابى دو سرا است ، بىشمار است .\r\n\r\nكميت و هشام بن عبد الملك\r\nخالد بن عبد اللّه قسرى قصيدهء كميت را كه در آن به هجو يمن پرداخته و مطلعش اين بيت است :\r\n ألا حيّيت عنّا يا مدينا * و هل ناس تقول مسلّمينا \r\nخوانده بود و مىگفت : به خدا سوگند ، او را به كشتن مىدهم . سپس سى كنيز را كه در نهايت زيبايى و آراستگى و ادب بودند ، برگزيد و به گرانبهاترين قيمت خريد و هاشميات را به آنان آموخت و با برده‌فروشى مخفيانه به سوى هشام بن عبد الملك فرستاد . هشام ، همه را خريد و چون به آنها انس گرفت و به گفتگو پرداخت ، فصاحت و ادب آنها را دريافت و از ايشان خواست تا قرآن بخوانند و شعر بسرايند . آنها هاشميات كميت را ، خواندند . هشام گفت : واى بر شما ! گويندهء اين شعر كيست ؟ گفتند : كميت بن زيد اسدى است . گفت : در كدام شهر است ؟ گفتند : در كوفهء عراق است . هشام به خالد كه عامل او در عراق بود نامه‌اى نوشت : سر كميت را براى من بفرست . كميت از همه‌جا بىخبر بود كه به ناگاه گرد خانه‌اش را گرفتند ، و او را دستگير كردند و به زندان انداختند . كميت با\r\n\r\n\r\n","description":"","footnote":"\r\n( 1 ) . معاهد التنصيص : 2 / 28 .\r\n","page_name":" 312 ","page_number":324},
  {"content":"\r\n\r\nشخصى به نام ابان بن وليد عامل واسط دوست بود . ابان غلامى را بر استرى نشاند . و به سوى كميت فرستاد و به غلام گفت ؟ : اگر خود را به كميت برسانى ، آزاد خواهى بود و استر نيز از آن تو خواهد بود و به كميت نوشت : امّا بعد ، از سرنوشت تو كه كشته شدن است ، آگاهى يافتم اميد است خداوند عزّ و جلّ نگذارد . اينك مصلحت ترا در آن مىبينم كه كسى را به دنبال حبّى - مقصود زن كميت است كه او نيز از شيعيان بود - بفرستى و چون به نزدت آمد روپوش و لباس او را بپوشى و بگريزى و من اميدوارم كه كسى متوجه بيرون آمدنت نشود غلام بر استر نشست و بقيهء روز و تمام شب را در حركت بود تا صبح به كوفه درآمد ، و ناشناس وارد زندان شد و داستان را براى كميت بازگو كرد . كميت كسى را به دنبال زن خود فرستاد و او را در جريان گذاشت و به وى گفت : اى دختر عمو ! والى بر تو گستاخى نمىكند و خويشاوندانت ترا وانمىگذارند و من اگر بر تو مىترسيدم ، ترا به خطر نمىانداختم . زن جامه‌هاى خود را به تن كميت كرد و گريبانش را ببست و به او گفت : جلو بيا و باز گرد ، كميت چنين كرد . زن گفت : غير از كمى نارسايى كه در شانه هايت هست ، نقص ديگرى در تو نمىبينم . به نام خداى تعالى بيرون رو . و دو تن از كنيزان خود را نيز با كميت روانه كرد و كميت از زندان بيرون آمد .\r\nبر در زندان ابو وضّاح حبيب بن بدير ايستاده بود و گروهى از جوانان بنى اسد با او بودند كسى متوجه كميت نشد ، جوانان از جلو او به راه افتادند تا به كوچهء شبيب در ناحيهء كناس رسيدند كميت از كنار انجمنى از انجمن‌هاى بنى تميم گذشت ، يكى از آنها گفت :\r\nبه خداى كعبه سوگند كه اين مرد است و به غلامش دستور داد تا او را دنبال كند .\r\nابو وضاح فرياد زد اى فلان‌فلان‌شده ! مىبينمت كه از اوّل امروز در پى اين زن افتاده‌اى ، و سپس با نيام شمشير به وى اشاره كرد . غلام برگشت و ابو وضاح كميت را به داخل خانه برد . چون كار زندانبان به درازا كشيد ، كميت را صدا كرد و جوابى نشنيد ، به زندان درآمد تا از وى خبر گيرد . زن كميت فرياد زد : بىمادر ! دور شو . زندانبان جامه بر تن دريد و فريادكنان به در خانهء خالد آمد و او را در جريان گذاشت ، خالد زن را فراخواند و گفت :\r\nاى دشمن خدا ! با امير مؤمنان از در فريب درآمدى ؟ و دشمن او را گريزاندى ؟ ترا\r\n\r\n","description":"","footnote":"","page_name":" 313 ","page_number":325},
  {"content":"\r\n\r\nسياست و چنين و چنان خواهم كرد . بنى اسد نزد وى گرد آمدند و گفتند : ترا به زن فريب خوردهء خاندان ما ، راهى نيست . خالد از آنان ترسيد و زن را رها كرد . ( در همان هنگام كه كميت به ابى وضاح گفت : مرا دستگير خواهند كرد و ديوار خانه‌ات فرو مىريزد ، ابى وضاح گفت : سبحان اللّه ، ان شاء اللّه چنين نخواهد شد . كميت از علم زجر ( كهانت ) خبر داشت گفت : به ناچار بايد مرا به جاى ديگرى ببرى . او را به نزد بنى علقمه كه آنها نيز شيعه بودند آورد و كميت آنجا ماند . و هنوز بامداد برنيامده بود كه ديوارى كه زاغ بر آن نشسته بود فرو ريخت .\r\nمستهل گفت : ( پدرم ) كميت روزگارى را به توارى گذراند . تا آنكه يقين پيدا كرد كه كمتر در جستجوى اويند ، شبى در ميان گروهى از بنى اسد و بنى تميم بيرون آمد و نامه‌اى براى اشراف قريش كه سرور آنان در آن روزگار عنبسة بن سعيد بن عاص بود ، فرستاده شخصيت‌هاى قريشى يكديگر را ملاقات كردند و سپس به نزد عنبسه آمدند و گفتند : اى ابا خالد ! خداى تعالى ، كرامتى به تو ارزانى داشته است و آن اينكه ، كميت بن زيد اسدى كه زبان‌آور مضر است و امير مؤمنان ! دستور كشته شدنش را داده ، گريخته و به تو و به ما روى آورده است . عنبسه گفت : به او بگوييد به گور معاويه پسر هشام در دير حنيناء پناهنده شود . كميت رفت و بر گور او خيمه زد ، عنبسه از آنجا گذشت و به ديدار مسلمة بن هشام آمد و گفت : اى ابا شاكر ! كرامتى به تو روى آورده كه اگر به آن بگروى ، سر به ثريا مىسايى ! اگر بدانم كه آن را به انجام مىرسانى مىگويم و الّا پنهانش مىدارم .\r\nمسلمة گفت : آن كرامت چيست ؟ عنبسه او را در جريان گذاشت و گفت : كميت شما را عموما و ترا به خصوص چنان مدح كرده است كه مانند آن مسموع نيفتاده است . مسلمه گفت : بر عهدهء من كه آزادش كنم . سپس به نزد پدر كه نابه‌هنگام به ديدار مادرش رفته بود ، هشام گفت : آيا به نياز آمده‌اى ؟ گفت : آرى . گفت : هرچه غير از كميت برآورده است . گفت : دوست ندارم كه در برآوردن حاجتم استثناء آورى ، مرا با كميت چه كار است . مادرش گفت : به خدا سوگند بايد حاجتش را هرچه هست برآورى . هشام گفت :\r\nنيازت را برآوردم ، هرچند بىكران باشد . مسلمه گفت : حاجتم همان كميت است . او به\r\n\r\n","description":"","footnote":"","page_name":" 314 ","page_number":326},
  {"content":"\r\n\r\nامان من در امان خداى عزّ و جلّ خواهد بود . وى شاعر مضر است و در ستايش ما سخنى پرداخته است كه مانند ندارد . هشام گفت : او را امان دادم و امان ترا به وى ، امضا كردم .\r\nپس مجلسى براى او فراهم كن كه آنچه را دربارهء ما سروده است ، بخواند ، مسلمه مجلسى برپا كرد و ابرش كلبى نيز در آنجا بود و كميت با چنان خطبه‌اى ارتجالى به سخن پرداخت كه مانند آن هرگز مسموع نيفتاده بود و به قصيدهء رائيهء خود هشام را ستود .\r\nگفته‌اند كه آن چكامه را هم كه به اين مصرع شروع مىشود ارتجالا سرود :\r\n- در ديار يار بايست ، ايستادن زيارتگر . . .\r\nكميت قصيده را خواند تا به اين سخن خود رسيد :\r\n- چرا در ديار يار درنگ نكردى ؟ تو كه در آنجا خوار نبودى و از ميان بادهاى سخت آن سرزمين تنها نسيم‌هاى ملايم صبح و شام بر تو مىوزيد .\r\nو در اين قصيده مىگويد :\r\n فالآن صرت الى اميّة * و الامور الى المصائر \r\nهشام با چوبدستى كه در دست داشت به مسلمه اشاره كرد و گفت : بشنو ! بشنو ! سپس كميت اجازه خواست تا مرثيه‌اى را كه در مرگ معاويه فرزند هشام سروده است ، بخواند . هشام او را اجازه داد و او خواند :\r\n- براى دنيا و دين بر تو مىگريم ، چه ديدم كه نيكى پس از تو شل شد .\r\n- درود و سلام فرشتگان بزرگ خداوند بر شما ، پيوسته باد .\r\nهشام سخت گريست و پرده‌دار برخاست و او را آرام كرد و كميت ايمن به خانه برگشت . افراد طايفه‌اش ( مضريان ) برايش هداياى بسيارى آوردند و مسلمه به بيست هزار درهم و هشام به چهل هزار درهم براى وى دستور دادند . هشام نامه‌اى هم به خالد نوشت : كميت و خانواده‌اش در امانند و ترا بر آنان تسلّطى نيست . بنىاميه نيز مال فراوانى براى او فراهم كردند . از آن قصيده جز آنچه مردم به ياد داشتند ، در دست نيست و چون ديگران جمع‌آورى كرده و از خود كميت دربارهء آن پرسيدند ، گفت : چيزى از آن در حفظ ندارم آنچه گفتم منحصرا ارتجالى بود .\r\n\r\n","description":"","footnote":"","page_name":" 315 ","page_number":327},
  {"content":"\r\n\r\nو در روايتى است كه چون مسلمة بن هشام كميت را پناه داد ، خبر به هشام رسيده مسلمه را فراخواند و گفت : چرا بدون فرمان امير مؤمنان پناهندگى دادى ؟ گفت : چنين نيست ، بلكه من منتظر فرو نشستن خشم خليفه بودم ، گفت : او را بياور كه ترا پناه بخشيدن نيست . مسلمه به كميت گفت : اى ابا مستهل ! همانا امير مؤمنان مرا به احضار تو فرمان داده است . كميت گفت : آيا مرا به او مىسپارى ؟ گفت : نه ، امّا چاره‌اى برايت انديشيده‌ام . آنگاه به وى گفت : معاويه پسر هشام ، در همين روزها درگذشته است و هشام از مرگ او سخت اندوهناك است ، چون شب درآيد ، بر گور او خيمه زن و من بچه‌هاى معاويه را از پيش مىفرستم تا جامه‌هاى خود به جامه‌هاى تو بندند و بگويند اين به قبر پدر ما پناه آورده است و ما به پناه دادن او سزاواريم .\r\nبامداد هشام برحسب عادت از كاخ خود روى به گورستان آورد و گفت : اين خيمه چيست ؟ گفتند : شايد كسى به قبر پناهنده شده است . گفت : هركس غير از كميت باشد در امان است كه او را پناهى نخواهد بود . گفتند : كميت است . گفت : هرچه سخت‌تر احضارش كنيد . و چون او را آوردند بچه‌ها جامه‌هاى خود را به جامهء او پيوند زده بودند .\r\nچون هشام به آنان نگريست ، چشمانش پر از اشك شد و به گريه افتاد . گفتند : اى امير مؤمنان ! كميت به گور پدر ما پناهنده شده است ، پدر ما مرد و بهرهء خود را از دنيا برد اينك كميت را به او و به ما ببخش ! و ما را دربارهء كسى كه به گور او پناه آورده است ، شرمنده مكن ! هشام آن‌قدر گريست كه به شيون افتاد ، آنگاه روى به كميت آورد و گفت :\r\nتو گويندهء اين شعرى ؟\r\n و إلّا فقولوا غيرها تتعرّفوا * نواصيها تروى بنا و هى شزّب \r\n- اگر چنين نيست ، سخن ديگرى بگوييد ، تا پيشانى اسب‌هاى لاغراندامى كه ما را به منزل مىرسانند بازشناسيد .\r\nنه به خدا سوگند ( آنچه اسبش خوانده‌اى ، اسب نيست ، بلكه ) خرى از خرهاى وحشى حجاز است . كميت گفت : الحمد للّه و هشام پاسخ داد : آرى ، الحمد للّه ، اين خدا كيست ؟ كميت گفت : خداوندى است كه آفريننده و پديدآورندهء حمد است ؛ خدايى كه\r\n\r\n","description":"","footnote":"","page_name":" 316 ","page_number":328},
  {"content":"\r\n\r\nخود را به حمد ويژگى داد و فرشتگان خويشتن را بدان مأمور فرمود و آن را سرآغاز كتاب و سرانجام سپاس خود و سخن بهشتيان ساخت . او را مىستايم ستايشى كه اهل يقين به آن رسيده‌اند و با روشن‌بينى آن را دريافته‌اند . گواهى مىدهم به آنچه كه او خود دربارهء خويشتن گواهى داده است . خداوند دادگستر و يكتاى بىمانند و گواهى مىدهم كه « محمّد » بندهء عربى و فرستادهء « امّى » او است ! او را فرستاد ، در حالى كه مردم گرفتار حيرت و سرگشتهء وادى ظلمت بودند و روزگار ابهّت گمراهى بر دوام بود و او به آنچه از جانب خداوند مأموريت داشت ، تبليغ فرمود . و امّت خويش را اندرز داد و در راه خدا ، پيكار كرد و پروردگار خويش را تا دم مرگ پرستش نمود . درود و سلام مدام خداوند بر او باد . سپس آغاز به سخن كرد و از هجوى كه از بنىاميه كرده بود ، پوزش طلبيد و ابياتى از قصيدهء رائيهء خود را در مدح آنان خواست . هشام گفت : واى بر تو اى كميت ! چه كسى گمراهى را در چشمانت آراست ، و ترا به كورى كشاند ؟ گفت : همانا كسى كه پدر ما را از بهشت ، بيرون كرد و پيمان را ، از ياد او برد و ارادهء استوارى در او نيافت .\r\nهشام گفت : بگو ببينم تو گويندهء اين شعرى :\r\n- اى برافروزندهء آتش كه فروغ آن براى ديگران است ، و اى هيزم‌شكنى كه هيزم‌ها را در طناب ديگران مىريزى !\r\nگفت : بگذر كه من گويندهء اين شعرم :\r\n- خاندان ابى مالك را ، جايگاهى خوش و آسان است ،\r\n- ما به ارحامى بستگى داريم از مدخلى مىآيند كه ناشناخته نيست .\r\n- به سبب « مرّه » « 1 » و « مضر » و مالكيان كه خاندانى سخت شريف و نجيب‌اند .\r\n- قريش ، قريش سرزمين‌هاى مكّه را بر همان اساسى يافتيم كه پيشينيانشان نهاده بودند .\r\n- خداوند به بركت آنها ، نابسامانىها را سامان بخشيد ، و شكاف‌ها را پر كرد .\r\nهشام گفت : و تويى گويندهء اين شعر :\r\n\r\n\r\n","description":"","footnote":"\r\n( 1 ) . در اغانى به جى كلمه مره ، بره است و پس‌نويس آن چنين است : فى هامش مخطوط برة بنت مره ، اخت تميم و كانت عند خزيمة ، فولدت له اسدا ثم مات . ( مترجم )\r\n","page_name":" 317 ","page_number":329},
  {"content":"\r\n\r\n- نه چون عبد الملك يا وليد يا سليمان يا هشام ،\r\n- چون بميرند نامى از آنها نماند و چون زنده باشند عهد و پيمانى را رعايت نمىكنند .\r\nواى بر تو اى كميت ! ما را از كسانى دانسته‌اى كه ( خداوند دربارهء آنها فرموده است ) :\r\nلا يرقب فى مؤمن الّا و لا ذمّة . گفت : اى امير مؤمنان ! نه بلكه من گويندهء اين شعرم :\r\n- اكنون به سوى بنىاميه بازگشتم و كارها به مسير خود بازمىگردد .\r\n- اينك چون ره يافته‌اى كه تا ديروز سرگردان مىنمود ، به مقصد خود رسيدم .\r\nهشام گفت : و تو گويندهء اين شعرى :\r\n- به بنىاميه در هرجا فرود آيند ، هرچند از شمشير و تازيانه‌شان بترسى ،\r\n- بگو خدا گرسنه دارد آنكه شما سيرش كرديد و سير كناد آن را كه به ستم شما گرسنه ماند .\r\n- شما را به جاى سياستمدار دلخواه هاشمى نسبى كه براى امّت وجود بابركت و بهارى شكوفا بود نشستيد .\r\nكميت گفت : اى امير مؤمنان ! جاى سرزنش نيست ، اگر مصلحت مىبينى از سخن دروغ من درگذر . گفت : چگونه درگذرم ؟ گفت : به اين سخن راستم :\r\n- مادر پاكدامن هشام ، حسبى درخشان و چهره‌اى تابان براى فرزند خويش به ارث گذاشت .\r\n- و بدان سبب پسر عايشه با ماه شب چهارده برابر شد و رقيب و نظير آن گرديد .\r\n- و ابو الخلاف ، مروان نيز جامه‌اى بلند از مكارم اخلاق بر تن وى كرد .\r\n- سرزمين‌هاى مكّه با هشام به ترشرويى روبرو نمىشوند ، بلكه خويشتن را پناهگاه و خانه او مىدانند .\r\nهشام كه تكيه داده بود ، راست نشست و به سالم بن عبد اللّه بن عمر كه در كنارش بود اشاره كرد و گفت : اين گونه بايد شعر گفت ، سپس به كميت گفت : از تو خشنود شدم و وى دست هشام را بوسه زد و گفت : اى امير مؤمنان ! اگر مصلحت مىبينى بر تشريف من بيفزا و خالد را بر من فرماندهى مده . گفت : چنين كردم و نامه‌اى نوشت كه در آن به دادن\r\n\r\n","description":"","footnote":"","page_name":" 318 ","page_number":330},
  {"content":"\r\n\r\nچهل هزار درهم و سى جامه از جامه‌هاى ويژهء خود به كميت فرمان رفته بود ! و به خالد نيز نوشت كه زن كميت را آزاد كند و بيست هزار درهم و سى جامه به وى بدهد و خالد چنين كرد . « 1 »\r\nهشام بن عبد الملك دل در گرو كنيزى داشت كه او را صدوف مىگفتند . وى اهل مدينه بود و او را به قيمت زيادى براى هشام خريده بودند . روزى در موردى اين كنيز را ، سرزنش كرد و سوگند خورد كه با او آغاز سخن نكند . كميت بر هشام وارد شد و وى را اندوهگين يافت . گفت : اى امير مؤمنان ! چرا غمناكى ؟ كه خداوند اندوهگينت نكناد .\r\nهشام داستان را براى كميت بازگو كرد ، كميت ساعتى ساكت ماند و سپس به سرودن اين شعر پرداخت :\r\n- تو صدوف را سرزنش كردى يا او ترا ؟ و سرزنش چون تويى براى كسى چون او سرافرازى است .\r\n- به ملامت دائمى خويش منشين كه دل در گرو مهر او دارى .\r\n- زير بار گران نمىرود ، مگر آن‌كس كه توانايى تحمّل آن را داشته باشد ، و تو در اين مورد ناتوانى .\r\nهشام گفت : به خدا سوگند راست گفتى ، پس برخاست و به اندرون به سوى صدوف رفت . او نيز برخاست و دست به گردن هشام درآورد . كميت نيز به خانهء خود برگشت .\r\nپس از آن هشام هزار دينار و صدوف نيز همين مقدار درهم براى كميت فرستادند . « 2 »\r\n\r\nكميت و يزيد بن عبد الملك\r\nحبيش فرزند كميت گويد : ( پدرم ) ، بر يزيد بن عبد الملك وارد شد و روزى به ديدنش رفت كه كنيزى به نام سلامة القس براى يزيد خريده بودند . كميت آنجا بود كه كنيز را آوردند ، يزيد گفت : اى ابا مستهل ! اين كنيز را مىفروشند ، مصلحت مىبينى او را بخريم ؟ گفت : آرى ، به خدا سوگند اى امير مؤمنان ! كه من همانندى براى او نمىبينم ،\r\n\r\n\r\n","description":"","footnote":"\r\n( 1 ) . اغانى 15 / 119 - 115 ؛ عقد الفريد : 1 / 189 .\r\n( 2 ) . اغانى : 15 / 122 .\r\n","page_name":" 319 ","page_number":331},
  {"content":"\r\n\r\nمبادا از دستت بدر رود . يزيد گفت : در شعرى او را ستايش كن تا رأيت را پذيرا شوم .\r\nكميت چنين سرود :\r\n- در زيبايى به آفتاب نيمروز مىماند و به چشمان خونريزش بر آن برترى دارد .\r\n- زنى شاداب و نرم‌تن و شيرين‌سخن و بازيگر و موى ميان و پرگوشت است .\r\n- ناز و كرشمه‌اش و دندان سپيد و سخن پيوسته و بىدرنگش ، آراسته‌اش كرده است .\r\n- او را برتر از مرز آرزو آفريده‌اند . پس اى عبد مناف ! اندرز را پذيرا باش .\r\nحبيش گفت : يزيد خنديد و گفت : اى ابا مستهل ! نصيحتت را پذيرفتم . آنگاه به جايزه‌اى بزرگ براى كميت فرمان داد . « 1 »\r\nو دربارهء كميت و خالد بن عبد اللّه قسرى پس از ورودش به كوفه ، اخبارى نقل كرده‌اند كه يكى از آنها اين است : روزى خالد از راهى مىگذشت و مردم دربارهء بركناريش از فرماندارى عراق ، گفتگو مىكردند چون عبور كرد كميت به اين شعر تمثل جست و گفت :\r\n- مىبينمش كه با همهء ميلى كه به ماندن دارد ، به همين زودى چون ابر تابستانى پراكنده شود .\r\nخالد شنيد و برگشت و گفت : نه به خدا سوگند پراكنده نخواهد شد ، تا رگبار تگرگى بر تو ببارد سپس فرمان داد ، او را برهنه كنند و صد تازيانه بزنند . آنگاه او را رها كرد و رفت . اين روايت را ابن حبيب نقل كرده است . « 2 »\r\nو يكى از خوشمزگىهاى كميت اين است كه فرزدق روزى شعر مىخواند و از كنار كميت مىگذشت ، كميت در آن روزها كودكى بيش نبود . فرزدق به او گفت : آيا دوست دارى پدرت باشم ؟ گفت : نه ، بلكه خوش دارم كه مادرم باشى . فرزدق درمانده شد و روى به ياران كرد و گفت : هرگز برايم چنين پيش نيامده بود . « 3 »\r\n\r\n\r\n","description":"","footnote":"\r\n( 1 ) . اغانى 15 / 122 .\r\n( 2 ) . اغانى 15 / 119 .\r\n( 3 ) . اغانى : 15 / 123 .\r\n","page_name":" 320 ","page_number":332},
  {"content":"\r\n\r\n\r\nولادت و شهادت كميت\r\nكميت در سال شصتم از هجرت در سنهء شهادت امام سبط شهيد عليه السّلام به دنيا آمد . و در دنياى خويش به خشنودى و خوشبختى زيست . و همهء اين زندگى را در راهى كه خدايش براش خواسته بود ، گذراند و مردم را به راه راست فراخواند . تا آنگاه كه به بركت دعاى امام زين العابدين عليه السّلام قلم تقدير ، سرنوشت شهادت را به نامش رقم زد . و خدا نگهبان خود پاك به زمين ريختهء اوست .\r\nشهادتش در كوفه و در زمان خلافت مروان بن محمّد به سال 126 ه . ق اتفاق افتاد ، و سبب مرگش همان بود كه حجر بن عبد الجبار آورده و گفته است كه جعفريان « 1 » ، بر خالد قسرى خروج كردند . او بىخبر بر منبر خطبه مىخواند كه اينان در قيافهء شلوارپوشيدگان بيرون ريختند و فرياد مىكردند : لبيك جعفر ، لبيك جعفر ، خالد در خطبه ، از جريان خبر يافت و به دهشت افتاد و بىآنكه بفهمد چه مىگويد ، گفت : اطعمونى ماء : آب بدهيد .\r\nمردم بر جعفريان شوريدند ، و آنها را دستگير كردند و به مسجد آوردند و بوته‌هاى نى حاضر نموده و به نفت آلودند و به يكى از آنها دادند و گفتند : نگه‌دار . و آن‌قدر او را زدند تا چنين كرد ، سپس بوته‌اى را آتش زدند و همهء آنها را سوزاندند . چون خالد از عراق معزول شد ، و يوسف بن عمرو ، پس از وى حكمرانى يافت ، كميت بر او وارد شد و براى وى ، پس از كشتن زيد بن على مديحه‌اى گفته بود كه سرودهء خويش را چنين خواند :\r\n- آشكارا به ميان مردم آمدى ، و چون كسى نبودى كه كاخش درى بزرگ و قفل‌زده دارد .\r\n- خالدى كه با دهان باز آب مىخواست و كشندگان او فرياد مىكشيدند ، همانند تو نخواهد بود .\r\nدر اين حال هشت تن سپاهى كه بالاى سر يوسف بن عمر ايستاده بودند ، به نفع خالد به تعقيب افتادند و سر شمشيرهاى خود را بر شكم كميت نهادند و فرو بردند و گفتند :\r\nبراى امير پيش از آنكه از او اجازه بگيرى ، شعر مىخوانى ؟ و خون پيوسته از او مىريخت تا سرانجام درگذشت .\r\n\r\n\r\n","description":"","footnote":"\r\n( 1 ) . مغيرة بن سعيد ، و بيان و ياران ششگانهء اين دو كه آنها را « وصفاء » مىگفتند .\r\n","page_name":" 321 ","page_number":333},
  {"content":"\r\n\r\nمستهلّ « 1 » فرزند كميت آورده است كه من ، در هنگام مرگ پدر بر بالينش بودم . او در لحظات مرگ بىهوش شد و چون به هوش آمد ، سه بار گفت : بار خدايا ! خاندان محمّد صلّى اللّه عليه و آله . آنگاه به من گفت : پسرم ! دوست مىداشتم كه زنان بنى كلب را به اين بيت هجو نمىكردم :\r\n- آنها با چاكران و مزدوران ، به ناپاكى ، جامه از تن زنان بنى كلب برگرفتند .\r\nچه ، نسبت تبهكارى به همهء زنها داده‌ام . به خدا سوگند هيچ شبى از خانه بيرون نيامدم ، مگر آنكه مىترسيدم كه ستارگان آسمان بر سرم فرو ريزند . سپس گفت : فرزندم ! در روايات به من چنين رسيده است كه در پشت دروازهء كوفه خندقى كنده مىشود ، و مردگان را از گور بيرون مىآورند و به گورهاى ديگر مىبرند . مرا در پشت كوفه دفن مكن . و چون بميرم مرا به جايگاهى كه آن را مكران مىگويند ببر و آنجا به خاك بسپار .\r\nاو را در همان موضع به خاك سپردند و وى ، اوّل كسى است كه در آن گورستان كه تا امروز به نام قبرستان بنى اسد است ، به خاك رفت . « 2 »\r\n\r\n\r\n","description":"","footnote":"\r\n( 1 ) . مستهل ، از شاعران معروف است و چنان كه در فهرست ابن نديم آمده است ، ديوانى داشته است .\r\n( 2 ) . الاغانى : 15 / 130 ؛ المعاهد : 2 / 131 .\r\n","page_name":" 322 ","page_number":334},
  {"content":"\r\n\r\n\r\n2 سيد حميرى ( م 173 ه )\r\n\r\nغديريهء 1\r\n- اى دنيا به فروش ! خداوند به چنين كارى فرمان نداده است .\r\n- چرا به على وصى ، كه احمد صلّى اللّه عليه و آله از او خشنود بود ، كينه مىورزى .\r\n- كيست آنكه احمد صلّى اللّه عليه و آله او را ، در روز غدير خم فراخواند ،\r\n- و در ميان يارانى كه در پيرامونش بودند ، به‌پا داشت و از او نام برد ،\r\n- و گفت : اين ، علىّ بن ابى طالب ، مولاى آن كس است كه من مولاى اويم .\r\n- اى خداى متعال ! دوستان او را دوست بدار و با ما دشمنانش دشمن باش !\r\n\r\nغديريهء 2\r\n- چرا در جايگاه پرگياهى كه ميان « طويلع » و ريگستان « كبكب » است ، درنگ نمىكنى ؟\r\nحميرى در اين قصيده گويد :\r\n- و در خم غدير ، آنگاه كه خداوند به امرى استوار فرمود : اى محمّد ! در ميان مردم به‌پا خيز و خطبه بخوان .\r\n\r\n","description":"","footnote":"","page_name":" 323 ","page_number":335},
  {"content":"\r\n\r\n- و ابا الحسن را ، به امامت منصوب كن كه او به راستى راهنما است و اگر چنين نكنى تبليغ رسالت نكرده‌اى .\r\n- پس پيغمبر ، على و ديگران را فراخواند و او را در ميان مردمى كه دسته‌اى مصدّق و گروهى مكذّب بودند ، بلند كرد ،\r\n- و ولايت را پس از خود به چنين وارسته‌اى واگذار فرمود و آن را به دست مردم ناشايست نسپرد .\r\n- على را مناقبى است كه هيچ كوشايى - هرچند تلاش كند - به برخى از آن هم دسترسى نمىيابد .\r\n- ما به آيين دوستى به دودمان محمّد صلّى اللّه عليه و آله مىگرويم ، و دوستداران آنان را شايان مهر و محبت خويش مىدانيم ؛\r\n- امّا آنكه خواهان ديگرى غير از آنهاست ، محبوب ما نخواهد بود .\r\n- چنين كسى چون بميرد ، به دوزخ رود و به حوض پيغمبر درنيايد و اگر خواست درآيد ،\r\n- مانند شترگرزده‌اى كه ساربان تازيانه به گردنش مىزند ، تا با ديگر شتران نياميزد و آنها را بيمار نكند ، تازيانه خواهد خورد .\r\n- دلم چون به ياد احمد صلّى اللّه عليه و آله و جانشين او مىافتد ، گويى به شهپر پرندهء تيزبالى بسته شده است كه از زمين رو به آسمان يا از آسمان رو به زمين ، در پرواز است .\r\n- و دل از شوق آن دو ، چنان مىتپد كه نزديك است پرده را بشكافد ، و از دنده‌هاى برگشته به در افتد .\r\n- اين ، موهبتى الهى است ، و آنچه خدا به بنده‌اش مىبخشد ، فزونى مىگيرد و چون او نبخشد ، موهبتى در كار نخواهد بود .\r\n- او هرچه را بخواهد مىزدايد و ثابتش مىدارد و علم نوشته و نانوشته در نزد اوست .\r\nاين قصيده 112 بيت دارد و مذهّبه ناميده مىشود . سيد طايفه شريف مرتضى آن را شرح كرده و به سال 1313 در مصر چاپ شده است . وى در شرح اين بيت :\r\n و انصب انا حسن لقومك انّه * هاد و ما بلّغت ان لم تنصب \r\n\r\n","description":"","footnote":"","page_name":" 324 ","page_number":336},
  {"content":"\r\n\r\nگفته است : اين لفظ ، يعنى لفظ « نصب » ( كه در بيت بالا آمده است ) جز در مورد امامت و خلافت شايسته استعمال نيست . و نيز اين سخن شاعر كه مىگويد : جعل الولاية بعده لمهذب صراحت در امامت دارد ، زيرا آنچه پس از پيغمبر به على واگذار شده است ، امامت است كه محبت و نفرت در حال حاصل بوده و اختصاص به پس از وفات ندارد .\r\nحافظ نسّابه اشرف بن اغر معروف به تاج العلى الحسينى ( م 610 ) نيز اين قصيده را شرح كرده است .\r\n\r\nغديريهء 3\r\n- اى محمّد ! از خدايى كه شكافنده عمود صبح است ، بترس ! و تباهى دينت را با سامان بخشيدن به آن ، از بين ببر .\r\n- آيا ، برادر و جانشين محمّد صلّى اللّه عليه و آله را لعن مىكنى ؟ و با اين كار رسيدن به رستگارى را اميد مىدارى ؟\r\n- هيهات ! دور باد از تو و عذاب و عزرائيل به تو نزديك باد .\r\n- پيغمبر به بهترين وصيت‌ها و آشكارترين بيان‌ها ، در روز غدير خم دربارهء على سفارش فرمود .\r\n- و با سخنى منتشر شده و آشكار فرمود : هركس من مولاى اويم ، بدانيد كه اين على مولاى اوست .\r\n- او پرداخت‌كنندهء وام‌ها ، و راهنماى شما است همان‌طور كه خود من شما را به هدايت و رستگارى رهبرى كردم .\r\n- ( اى پدر ! ) تو مادر مرا نيز كه زنى سخت ناتوان بود ، از راه به در بردى ،\r\n- و او با لعن بر امام بنامى كه ميراث پيغمبر با اصرار هرچه بيشتر به وى تعلّق يافته بود ، راهى بيابان گمراهى شد .\r\n- براستى كه من از خشم خداوندى كه كوه‌هاى گران را در سرزمين‌هاى باز و تهى\r\n\r\n","description":"","footnote":"","page_name":" 325 ","page_number":337},
  {"content":"\r\n\r\nبرافراشته است ، بر شما بيمناكم .\r\n- اى پدر و مادر من ! از خدا بترسيد و به حق اعتراف كنيد « 1 » . . .\r\n« مرزبانى » اين ابيات را كه سيد براى پدر و مادر اباضى مذهب خود نوشته ، و آنها را به تشيع و دوستى امير مؤمنان دعوت نموده و از لعن آن امام باز داشته است ، روايت كرده است .\r\n\r\nغديريه 4\r\n- آنگاه كه من وصيت محمد صلّى اللّه عليه و آله و پيمان استوار او را در غدير ، نگه ندارم ،\r\n- به كسى مىمانم كه گمراهى را به هدايت خريده و پس از ره يافتن به اسلام ، به نصرانيت يا يهوديت گرويده است .\r\n- مرا با ( قبيلهء ) تميم و عدى چه كار است ، كه ولى نعمتان من در راه خدا ، منحصرا دودمان احمدند .\r\n- نماز خود را با درود بر آنان به پايان مىبرم كه اگر پس از تشهّد بر آنها درود نفرستم ،\r\n- و خداى كريم و بزرگ را در دعا به آنها نخوانم ، نمازم كامل نخواهد بود .\r\n- اى همره من ! من مهر و محبت و نصرت خود را ، از آن روز كه سيّدم ناميدند به پاى آنان ريختم .\r\n- براستى آن‌كس كه بر مهر راستين اين خاندان سرزنش مىكنند سزاوارتر و بهتر اين است كه تكذيبش كنند .\r\n- اگر خواهى غمى گذران را سايه‌بان خويش گير ، و گرنه خوددار باش تا مصون و محمود بمانى .\r\nاز اين قصيده 25 بيت در دست است و ابو الفرج آورده است كه ابا خلال عتكى بر عقبة بن سالم وارد شد ، و سيد در نزد عقبه بود ، وى به جايزه‌اى براى سيد فرمان داد . ابا خلال كه شيخ و بزرگمرد طايفه بود ، به او گفت : اى امير ! اين عطايا را به مردى مىدهى\r\n\r\n\r\n","description":"","footnote":"\r\n( 1 ) . دنبالهء اين بيت را در نسخهء اصلى سفيد يافتيم . ( مؤلف )\r\n","page_name":" 326 ","page_number":338},
  {"content":"\r\n\r\nكه از لعن ابى بكر و عمر باك ندارد ؟ عقبه گفت : من اين را نمىدانستم و بخشش من جز از جهت خويشاوندى و مودّت پيشين و رعايت حقّ همسايگى او نيست ، علاوه بر اين او دل به مهر خاندانى بسته است كه حق و جانبدارى آنان بر ما لازم است . ابو خلال گفت :\r\nاگر او راستگو است بگو ابو بكر و عمر را مدح كند تا برائت او را از نسبت تشيعى كه به وى مىدهند بازشناسيم . عقبه گفت : او خود سخن ترا شنيد و اگر بخواهد چنين مىكند .\r\nسيد گفت :\r\n- آنگاه كه من وصيت محمّد و پيمان استوار او را در روز غدير نگه ندارم . . . الخ .\r\nسپس خشمناك از جا برخاست . ابو خلال به عقبه گفت : اى امير ! مرا از شرّ سيد پناه ده كه خدا ترا از هرشرّى پناه دهد . گفت : چنين كردم به شرط آنكه تو نيز پس از اين متعرض وى نشوى . « 1 »\r\n\r\nغديريهء 5\r\n- مرا در مهرى كه به سرور و امام راستينم مىورزم ، بسيار سرزنش و نكوهش كرديد .\r\nسيد در اين قصيده گويد :\r\n- آن روز را به ياد آريد كه پيغمبر در سايهء درخت بزرگى ايستاد و مردم روز گرم و سوزانى را گذراندند .\r\n- دستش ( على عليه السّلام ) را به دست راست خود بلند كرد و از او با آهنگى رسا نام برد و گفت :\r\n- اى مسلمانان ! اين ، دوست و وزير و وارث و هم‌پيمان و پسر عمّ من است .\r\n- هركس من مولاى اويم اين على مولاى اوست . پس به پيمان‌هاى من وفادار باشيد .\r\n- نسبت على به من همانند نسبت هارون پسر عمران با برادر مهربان اوست .\r\n\r\n\r\n","description":"","footnote":"\r\n( 1 ) . الاغانى : 7 / 262 .\r\n","page_name":" 327 ","page_number":339},
  {"content":"\r\n\r\n\r\nغديريهء 6\r\n- باران بامدادى ، بر آل فاطمه باريدن گرفت . و سيل اشك از ديده روان و ريزان شد .\r\nدر اين قصيده گويد :\r\n- در نيمروزى كه پيغمبر آنها را در غدير خم گرد آورد ، سخن او را شنيديد كه فرمود :\r\n- اولى از خودتان به خودتان كيست ؟ و آنها كه گروهى بسيار بودند هماهنگ گفتند :\r\n- تو مولا و ترسانندهء ما ، و از خود ما به ما اولايى ، ( و او فرمود : ) پس ولى و مولاى شما پس از من اين على رهبر و وزير است .\r\n- او در زندگى و تا هنگام مرگ من ، وزير من و پس از آن ، خليفه و امير شما است .\r\n- پس هركدام از شما على را دوست دارد ، خدا با او دوست باد و هنگام مرگ او را مسرور كند .\r\n- و آنكه از ميان شما ، او را دشمن مىدارد خدا دشمن او باد و زمان مرگ به او خوارى رساند .\r\n\r\nغديريهء 7\r\n- هان سپاس فراوان مخصوص خداوندى است كه ولىّ ستايش‌ها و پروردگار آمرزنده است .\r\n- مرا به پيشگاه خود رهبرى كرد ، و من او را به يكتايى شناختم و به توحيد نور بخشش به اخلاص دل بستم .\r\nسيد در اين قصيده گويد :\r\n- به همين جهت ، خداى پيغمبر على را به نام جانشينى پيشينيان براى محمّد ، كه بهترين خلق است انتخاب كرد .\r\n- و او در كنار غدير خم ، درنگ كرد و بارها را فرود آورد و از رفتن باز ايستاد .\r\n- چوب‌ها را برافراشتند و او بر منبرى كه از بار و بنه شتران ، فراهم آمده بود ، بالا رفت .\r\n- و در آن چاشتگاه ، حاجيان را به گرد آمدن فراخواند و خرد و بزرگ مردم به سويش\r\n\r\n","description":"","footnote":"","page_name":" 328 ","page_number":340},
  {"content":"\r\n\r\nروى آوردند .\r\n- و در حالى كه دست على را به دست داشت ، و او را بىپرده نشان مىداد و به سوى وى اشاره مىكرد ، فرمود :\r\n- هان ! به راستى كه هركس من مولاى او هستم ، اين على ، به امرى ناگسستنى سرور اوست .\r\n- آيا تبليغ كردم ؟ گفتند : آرى . فرمود : پس در غياب و حضور به آن گواهى دهيد .\r\n- حاضران به غايبان برسانند ، و من نيز پروردگار شنوا و بيناى خود را بر آن گواه مىگيرم .\r\n- مردم برخاستند و براى بيعت ، دست در دست على نهادند . پس پيغمبر از آنها احساس نگرانى كرد و گفت :\r\n- خداوندا ! با دوست على دوست باش و دشمن و ناسپاس او را دشمن دار !\r\n- كسانى كه وى را خوار دارند ، خوارشان دار و آنان كه با وى يارند ، ياورشان باش .\r\n- پس دعاى پيغمبر مصطفى را چگونه مىبينى ؟ آيا پذيرفته شده است يا بر باد هوا رفته ؟\r\n- اى على ! اى همانند مصطفى ! و اى كسى كه در كار ولايتت ، مردم در غدير خم ، حاضر آمدند !\r\n- دوستت دارم و گواهى مىدهم كه پيغمبر راستين با آهنگى رسا درباره‌ات تبليغ كرد .\r\n- و آنان كه با تو از در دشمنى درآمدند ، به آتش كشيده مىشوند و دوزخ بد گذرگاهى است .\r\n\r\nغديريهء 8\r\n- در ديار يار درنگ كن ، و آثار به‌جا ماندهء آن را به باران اشك سيراب ساز .\r\n- در آنجا « نوار » و « زينب » خانه داشته‌اند و اى خداى من ! نوار و زينب را نگهبان باش !\r\n- به آنكه جانشين محمّد را دشمن مىدارد و از سخنش ، آشكارا انكار او را احساس مىكنم بگو . . . .\r\nسيد در اين قصيده گويد :\r\n\r\n","description":"","footnote":"","page_name":" 329 ","page_number":341},
  {"content":"\r\n\r\n- على ، كسى است كه پارهء دور كفش محمّد نبى شد ؛ تا خداى يكتاى آمرزنده را خشنود كند .\r\n- و بهترين مردم ( پيغمبر ) ، بىآنكه در نهان او را بخواند ، آشكار او بىپرده درباره‌اش چنين فرمود :\r\n- اين جانشين و نمايندهء من در ميان شما است ، با او از در نادانى درنياييد كه به كفر برمىگرديد .\r\n- پيغمبر را در روز « دوح » خطبه‌اى بس بزرگ است كه در آن ، آشكارا به اداى وحى الهى پرداخته است .\r\n\r\nغديريه 9\r\nبه سوّار بن عبد اللّه عنبرى ، قاضى بصره ، گزارش رسيد كه شاعر ما ، سيد حميرى ، دربارهء « حديث مرغ بريان » - كه همگان بر آن اتّفاق دارند - قصيده‌اى اين‌چنين سروده است :\r\n- آنگاه كه خبر صحيح مرغ بريانى اهدايى به پيغمبر بازگو شد ؛\r\n- خبرى كه اوّلين بار ابان از انس روايت كرده و قيس حبر نيز آن را از قول سفينه كه مردى متقلب و ناپايدار بود ، نقل نموده‌اند .\r\n- سرانجام سفينه ، هدايت يافت ؛ ولى انس ، خيانت ورزيد ،\r\n- و با ردّ گفتار سرور خلق ، و آنكه در ( قرآن ) ، اين كتاب محكم منزل مولاى مردم ، خوانده شده بود ، ستم نمود .\r\n- و خداى ذو العرش او را هدايت نفرمود و به بيمارى زشت پيسى گرفتارش كرد .\r\nسوّار گفت : اين مرد هيچ‌يك از صحابه را وانگذاشت ، مگر آنكه درباره‌اش شعرى سرود و زشتىهايش را بازگو نمود ؛ سپس دستور داد سيد را زندان كنند . بنى هاشم و شيعيان جمع آمدند و به سوار گفتند : به خدا سوگند ، اگر او را آزاد نكنى ، زندان را ويران مىكنيم . شاعرى كه ترا مىستايد ، صله‌اش مىدهى و آنكه به مدح خاندان پيغمبر\r\n\r\n","description":"","footnote":"","page_name":" 330 ","page_number":342},
  {"content":"\r\n\r\nمىپردازد ، به زندانش مىاندازى . سوّار به ناچار سيّد را آزاد كرد و او در هجوش چنين سرود :\r\n- به ابى شلمه ، سوّار بگوييد : اى يگانهء روزگار ! در ننگ و عار !\r\n- من دربارهء مرغ بريان چيزى كه خلاف آن باشد كه تو خود در آثار ، روايت كرده‌اى ، نگفتم .\r\n- و خبرى هم دربارهء آمدن به مسجد است كه پيغمبر ، على را به آن ويژگى داده ،\r\n- و ورودش را از خانه به مسجد ، در حال جنابت و طهارت ، و در آشكار و نهان روا دانسته ،\r\n- و ديگران را به وحيى كه از جانب خداى جبّار فرود آمد ، از مسجد بيرون كرده است .\r\n- على و حسن و حسين پاك نهاد را كه از خاندانى پاكيزه است ،\r\n- و نيز فاطمه را ، كه همگان اهل كسائند و به اكرام و ايثار ويژگى يافته‌اند ، دوست بداريد .\r\n- و آن كس كه با اينان دشمنى ورزد ، دشمن خدا ، و راهى خوارى و دوزخ خواهد بود .\r\n- در كار چنين كينه‌توزانى از جانب خداى برين نشانى است كه عيب‌شناس سرزنشگر ، به خوبى آن را درمىيابد .\r\n- و تو اى سوّار ! در پستى و كينه‌توزى سرآمد همهء آنهايى .\r\n- از كسى خرده مىگيرى كه بهترين مردم ، او را از ميان همهء پاكان و نيكان به برادرى برگزيد .\r\n- و در غدير خم ، به گفتارى آشكار و غير قابل انكار ، درباره‌اش فرمود : هركس من سرور اويم ، اين على سرور او است .\r\n- پس ناسپاس نباشد . و پس از من ، او را تكيه‌گاه خويش سازيد ، و به دنبال سراب روان پندار نيفتيد .\r\nو سيّد ، در هجو سوّار قاضى ، پس از مرگش ، اين چكامه را پرداخت :\r\n- اى آنكه پيكر سوّار را به دوش مىكشى ! و آن را از خانه‌اش به دوزخ مىبرى !\r\n- خداوند پاكى مبخشاد به جانى كه جرثومهء آن ، روزگار را سخت و به ننگ و عار گذراند .\r\n\r\n","description":"","footnote":"","page_name":" 331 ","page_number":343},
  {"content":"\r\n\r\n- تا به دردمندى در قعر وادى دوزخ ، در افتاد و پيكرش نيز بستهء بلندىها شد .\r\nكار خداى رحمان را ، دربارهء سوار شگفت‌انگيز ديدم و احكام خداى را جريانى به اندازه است .\r\n- برو ، لعنت خداى رحمان بر تو باد ! و اى بدترين موجود زندهء خداى يكتا !\r\n- اى دشمن امير مؤمنان ، آن كسى كه پيامبر در روز غدير با سخنى انكارناپذير ،\r\n- در حالى كه همهء مردم حاضر بودند ، درباره‌اش فرمود : هركس من در نهان و آشكار سرور اويم ،\r\n- اين على برادر من و جانشين من در كارها است و قائم مقام من در هر يادكردى است .\r\n- پروردگارا ! هركس على را دشمن دارد ، وى را دشمن دار ! و به جهنّم سوزانش درانداز .\r\n- و تو اى سوّار ! به دشمنى على بىشك با خدا دشمنى كردى ، پس هان اى جهنّم او را به كام خويش فرو بر .\r\n\r\nغديريه 10\r\n- امّ عمر را در لوى جايگاه بىآب و گياهى است كه نشانى از آن به جاى نمانده است .\r\n- پرندگان به وحشت از كنار آن مىگذرند و وحشيان از ترس آن مىغرّند .\r\n- مارهايى در آنجا است كه مرگ از دم آنها مىترسد و در نيش‌هاى خويش زهر آماده دارند .\r\n- اثر خانه‌اى در آنجا است كه مونسى جز مارهاى سرخ به خاك نشسته ندارد .\r\n- آنگاه كه شتران را در آنجا نگه داشتم و چشمم از ديدن آن به اشك نشست ،\r\n- به ياد دلبرى افتادم كه دل به مهرش بسته بودم ، پس شب را با دلى غمزده و دردناك به روز آوردم .\r\n- عشق ازدى چنانم نحيف كرده است كه گويى از مهر او دل بر آتش دارم .\r\n- از گروهى در شگفتم كه در سرزمينى بىجايگاه ، به خدمت پيغمبر آمدند .\r\n- و گفتند : اگر مصلحت مىدانى ، ما را آگاه كن كه سرانجام كار رهبرى با كيست ؟\r\n\r\n","description":"","footnote":"","page_name":" 332 ","page_number":344},
  {"content":"\r\n\r\n- و آنگاه كه تو درگذرى و از ما جدا شوى ، فريادرس ما كه خواهد بود و در ميان اينان ، كسانى بودند كه طمع ملكدارى داشتند .\r\n- پيغمبر فرمود : اگر آشكارا شما را آگهى دهم ، بيم آن است كه همان كارى كنيد ،\r\n- كه گوساله‌پرستان در تنها گذاشتن هارون ، كردند پس نگفتن سزاوارتر است .\r\n- در آنچه پيغمبر فرمود ، براى مردم خردمند و شنوا ، نكته‌ها است .\r\n- پس از آن ، از جانب پروردگار فرمان قاطعى به وى رسيد كه راه بازگشت نداشت .\r\nو آن چنين بود :\r\n- تبليغ ولايت كن كه اگر نكنى ، رسالت را به پايان نبرده‌اى . و خدا نگهدار و نگهبان تو است .\r\n- در آن هنگام ، پيغمبر كه هميشه به امر خداى خويش سخن مىگفت ، به پا خاست .\r\n- و بنا بر مأموريت ، خطبه خواند و دست على را بىپرده و آشكار به دست گرفت و آن را بلند كرد ، چه مبارك‌دستى كه بلند كرد و چه بزرگ دستى كه بلند شد .\r\n- آنگاه ، در حالى كه فرشتگان گردش را گرفته بودند ، و خداوند نيز شاهدى شنوا بود ، چنين فرمود :\r\n- « هركس من سرور اويم ، اين على مولاى او است » امّا آنها به اين كار خشنود نبودند و خرسند نگرديدند ،\r\nپس :\r\n كرده تكذيبش نگرديده خجل * بر خلاف قول حقش بسته دل\r\nزين بگرديده است جمعى سينه داغ * فيل بىخرطوم ، مرد بىدماغ\r\nتا كه كردندش بر آن تربت ، نهان * فارغ از دفنش شدند آن ناكسان\r\nجمله ضايع كرده پند روز پيش * با ضرر تبديل كرده ، نفع خويش « 1 » \r\n\r\n\r\n","description":"","footnote":"\r\n( 1 ) . اين ابيات را منحصرا براى قدرشناسى از شاعر ناشناختهء آن در خدمتى كه به مقام ولايت كرده است از نسخهء خطى شمارهء 6021 ، كتابخانهء مركزى دانشگاه تهران ، نقل كردم . ( مترجم )\r\n","page_name":" 333 ","page_number":345},
  {"content":"\r\n\r\n\r\nپيرامون شعر\r\nفضيل رسّان گفت : به خدمت جعفر بن محمّد عليه السّلام رسيدم تا وى را به شهادت عمّش زيد تعزيت گويم . پس از آن گفتم : شعر سيد را برايتان نخوانم ؟ فرمود : بخوان و من قصيده‌اى را خواندم كه در آن مىگويد :\r\n پنج رايت چون قيامت شد به پا * چهار رايت ز اهل حرمان و جفا\r\nهست اوّل ، رايتى از كافرى * رايت فرعون و قوم سامرى\r\nو آن دوم را هست پيش آهنگ او * مرد نادان لئيم تيره‌رو\r\nرايت پنجم ز شير حق على است * كز فروغش صبح روشن منجلى است « 1 » \r\nپس از پشت پرده‌ها ، بانگ شيون شنيدم ، و امام فرمود : گويندهء اين شعر كيست ؟ گفتم :\r\nسيد ( حميرى ) ، فرمود : خدايش رحمت كناد ، گفتم : قربانت گردم ، ديدمش كه شراب مىنوشيد ، فرمود : خدايش رحمت كناد . چه براى خداوند مانعى ندارد ، كه او را به آل على ببخشد . براستى كه گامى از دوستدار على عليه السّلام نمىلغزد ، مگر آنكه قدم ديگرش ثابت مىماند . « 2 »\r\nابو الفرج نيز اين روايت را آورده « 3 » و در آنجا است كه امام پرسيد : شعر از كيست ؟\r\nگفتم : از سيّد ( حميرى ) است . جوياى حال او شد . درگذشتش « 4 » را به امام اعلام كردم ، فرمود : خدايش رحمت كند . گفتم : در روستايى ديدمش كه نبيذ مىخورد ، فرمود :\r\nمقصودت شراب است ؟ گفتم : آرى ، فرمود : گزارش گناهى به پيشگاه خدا نمىرسد مگر اينكه به خاطر محبت على از آن مىگذرد .\r\nو حافظ مرزبانى در اخبار السيّد ، از فضيل روايت كرده است كه گفت : پس از كشته شدن زيد به خدمت ابى عبد اللّه امام صادق عليه السّلام رسيدم و حضرت مىگريست و\r\n\r\n\r\n","description":"","footnote":"\r\n( 1 ) . همان .\r\n( 2 ) . الاغانى : 7 / 251 .\r\n( 3 ) . الاغانى : 7 / 241 .\r\n( 4 ) . اين جمله جعلى و نادرست است ، زيرا درگذشت « حميرى » چند سال پس از وفات امام صادق عليه السّلام بوده است و روايت مرزبانى و كشّى اين جمله نيست .\r\n","page_name":" 334 ","page_number":346},
  {"content":"\r\n\r\nمىفرمود : خدا رحمت كند زيد را كه دانايى درستكار بود و اگر عهده‌دار كارى مىشد ، وضع و موقعيت آن كار را مىدانست . گفتم : شعر سيّد را برايتان بخوانم ؟ فرمود : كمى درنگ كن ، آنگاه دستور داد پرده‌هايى بياويزند . پرده كشيده شد و درهايى غير از در نخستين باز شد و امام فرمود : بخوان هرچه به ياد دارى و من خواندم :\r\nلام عمر و باللوى مربع . . . مرزبانى 13 بيت را ياد كرده است .\r\nپس از پشت پرده ، بانگ شيون را شنيدم و زنها مىگريستند و امام مىفرمود : سپاس بر تو اى ابراهيم با اين سخنت ! گفتم : سرور من وى ( سيد حميرى ) نبيذ مىخورد ، فرمود : چنين كسى را توبه درمىيابد و بر خدا ، دشوار نيست كه گناهان دوست و ستايشگر ما را بيامرزد .\r\nكشّى اين روايت را ، با تغيير كمى در بعضى از الفاظ آن آورده است . « 1 »\r\nو ابو الفرج نيز آن را از زيد بن موسى بن جعفر روايت كرده است كه گفت : پيغمبر خدا صلّى اللّه عليه و آله را در خواب ديدم ، مردى كه جامه‌اى سپيد به تن داشت در خدمتش نشسته بود . به آن مرد نگاه كردم و او را نشناختم . در اين هنگام پيغمبر روى به او آورد و فرمود :\r\nسيّد بخوان برايم سروده‌ات را كه با اين مصرع شروع مىشود :\r\nلام عمر و باللوى مربع . . .\r\nو او تمام قصيده را بىآنكه بيتى از آن بيندازد ، خواند و من همه را در عالم خواب از حفظ كردم . « 2 » ابو اسماعيل گفته است : زيد بن موسى خواننده‌اى خوش‌آهنگ بود ، اما هر گاه اين قصيده را مىخواند آهنگى در آن به كار نمىگرفت و به آواز نمىخواند . اين حديث را مرزبانى نيز در اخبار السيّد آورده است .\r\nو نيز در اغانى از ابى داود مسترق نقل شده است كه وى از قول خود سيّد گويد : وى پيغمبر را در خواب ديده و حضرت امر فرموده‌اند كه شعرى بخواند و او ، قصيدهء لام عمر و باللوى مربع ، را خوانده و به اينجا رسيده است :\r\n قالوا له لو شئت أعلمتنا * الى من الغاية و المفزع \r\n\r\n\r\n","description":"","footnote":"\r\n( 1 ) . رجال ، كشى 184 .\r\n( 2 ) . الاغانى : 7 / 251 .\r\n","page_name":" 335 ","page_number":347},
  {"content":"\r\n\r\nو پيغمبر فرموده‌اند : بس است ! آنگاه دست سيد را به دست گرفته و گفته‌اند : به خدا سوگند ، آنها را آگهى دادم . « 1 »\r\nشريف رضى در خصائص الائمة گفته است : آورده‌اند كه زيد بن موسى بن جعفر بن محمّد عليهما السّلام رسول خدا صلّى اللّه عليه و آله را در خواب ديد و گويى آن حضرت با امير مؤمنان عليه السّلام در جايگاه بلند ايوان مانندى كه بر آن نردبانى نهاده بودند نشسته‌اند . در اين هنگام خواننده‌اى اين قصيدهء سيّد بن محمّد حميرى را كه مطلعش اين است : لام عمرو باللوى مربع را مىخواند ، تا به اينجا رسيد :\r\n قالوا له لو شئت اعلمتنا * الى من الغاية و المفزع \r\nپيغمبر خدا صلّى اللّه عليه و آله نگاهى به امير مؤمنان مىاندازد و لبخندى مىزند ، و مىفرمايد : مگر اعلام نكردم ؟ مگر اعلام نكردم ؟ مگر اعلام نكردم ؟ سپس به زيد ، مىفرمايد : تو به تعداد پله‌هايى كه بالا آمدى - هرپله‌اى يك سال - عمر مىكنى ، زيد گويد : پله‌ها را بر شمردم نود و اندى بود . و زيد نود و اندى زندگى كرد و ملقب به « زيد النار » است .\r\nعلّامه مجلسى گفته است : در برخى از تاليفات اصحابمان ديدم كه به اسناد خود از سهل بن ذبيان روايت كرده‌اند كه گفت : روزى شرفياب محضر على بن موسى الرضا عليه السّلام شدم ، پيش از آنكه كسى به خدمتش درآيد . به من فرمود : آفرين به تو اى پسر ذبيان ! هم اكنون فرستادهء ما مىخواست به نزدت آيد و ترا به محضر ما آورد . گفتم : براى چه كارى اى پسر پيغمبر خدا ! فرمود : براى خوابى كه ديشب ديده‌ام و پريشان و نگرانم كرده است ، گفتم : ان شاء اللّه تعالى خير است ، فرمود : اى فرزند ذبيان ! در خواب ديدم كه گويى نردبانى براى من گذاشته‌اند كه 100 پله دارد و من تا آخرين پلهء آن بالا رفتم . گفتم :\r\nسرور من ! ترا به درازى عمر تهنيت مىگويم ، چه بسا كه صد سال زندگى كنى ، امام فرمود : هرچه خدا خواهد ، شدنى است . سپس فرمود : اى پسر ذبيان ! چون به آخرين پله نردبان برآمدم ، ديدم كه گويى به گنبدى خضرا درآمدم كه برونش از درونش نشان مىداد ديده مىشد و جدّم رسول خدا را نشسته ديدم . در جانب راست و چپ ايشان ، دو\r\n\r\n\r\n","description":"","footnote":"\r\n( 1 ) . الاغانى : 7 / 279 .\r\n","page_name":" 336 ","page_number":348},
  {"content":"\r\n\r\nجوان زيبا را ديدم كه نور از رويشان مىدرخشيد . زن و مردى آراسته خلقت را نيز ديدم كه در خدمتش نشسته بودند . مردى نيز پيش روى پيغمبر ايستاده بود و چنين مىخواند :\r\nلام عمرو باللوى مربع . . .\r\nچون پيغمبر مرا ديد ، فرمود : آفرين به تو فرزندم ، اى على بن موسى الرضا ! بر پدرت على عليه السّلام سلام كن ، من بر او سلام كردم ، پس فرمود : بر مادرت فاطمهء زهرا عليها السّلام نيز درود بفرست . بر او نيز سلام كردم ، پس فرمود : بر پدرانت حسن و حسين نيز سلام كن ، بر آن دو نيز سلام كردم . آنگاه فرمود : بر شاعر و ستايشگر ما در سراى دنيا ، سيد اسماعيل حميرى نيز درود بفرست . من بر او نيز سلام كردم و نشستم . پس پيغمبر روى به سيّد اسماعيل آورد و فرمود : انشاى قصيده‌اى را كه به آن مشغول بوديم ، اعاده كن و او به خواندن پرداخت : لام عمرو باللوى مربع . و پيغمبر گريه كرد و چون به اينجا رسيد :\r\nو وجهه كالشمس تطلع پيغمبر و فاطمه و همهء كسانى كه با او بودند ، گريستند . و چون به اين بيت رسيد :\r\n قالوا له لو شئت اعلمتنا * الى من الغاية و المفزع \r\nپيغمبر ، دستها را بلند كرد و گفت : خداوندا ! تو بر من و بر آنها گواهى كه آنان را آگاهى دادم كه سرانجام رهبرى و فريادرس واقعى علىّ بن ابى طالب است . و به على كه پيش رويش نشسته بود ، اشارت كرد .\r\nعلى بن موسى الرضا فرمود : چون سيد اسماعيل حميرى ، انشاد قصيده را پرداخت ، پيغمبر روى به من آورد و فرمود : اى على بن موسى ! اين قصيده را حفظ كن ، و شيعيان ما را نيز به حفظ آن فرمان ده و به آنها اعلام كن كه هركس ، اين قصيده را از حفظ كند و همواره بخواند ، من در پيشگاه خداوند تعالى ، بهشت را براى او ضمانت مىكنم .\r\nامام رضا عليه السّلام فرمود : پيغمبر پيوسته قصيده را بر من تكرار فرمود تا آن را از حفظ كردم و قصيده اين است . سپس تمام قصيده را ياد كرده است . « 1 »\r\nامينى گويد : اين خواب را قاضى شهيد مرعشى « 2 » ياد كرده است ولى در نسخهء چاپى\r\n\r\n\r\n","description":"","footnote":"\r\n( 1 ) . بحار الأنوار : 11 / 150 .\r\n( 2 ) . مجالس المؤمنين 436 به نقل از رجال ، كشى .\r\n","page_name":" 337 ","page_number":349},
  {"content":"\r\n\r\nرجال كشى نيست و شايد قاضى بر نسخهء كامل اصلى رجال آگاهى داشته و جريان خواب را در آنجا ديده است . شيخ ابو على نيز از عيون الاخبار شيخ صدوق نقل كرده است « 1 » و شيخ معاصر « 2 » و سيد محسن امين « 3 » از او پيروى كرده‌اند و ما در نسخهء خطى و چاپى عيون آن را نيافتيم . شيخ ما ، مولا محمّد قاسم هزار جريبى نيز اين خواب را در شرح قصيده‌اش روايت كرده ، و سيد زنوزى نيز در روضه نخستين كتاب بزرگ و والاى رياض الجنّة آن را آورده است ، سيد محمّد مهدى نيز در آخر كتاب رياض المصائب به نقل روايت خواب پرداخته است .\r\n\r\nشرحهاى قصيده\r\nاين قصيده عينيه را ، گروهى از اعلام طايفه شرح كرده‌اند كه از آن جمله‌اند :\r\n1 - شيخ حسين بن جمال الدين خوانسارى ( م 1099 ) .\r\n2 - ميرزا على خان گلپايگانى شاگرد علّامهء مجلسى .\r\n3 - مولا محمّد قاسم هزار جريبى ( م 1112 ) ، و كتابى در شرح قصيده تصنيف كرده است به نام التحفة الاحدية . اين شرح در نجف اشرف يافت مىشود .\r\n4 - بهاء الدين محمّد بن تاج الدين حسن اصفهانى مشهور به فاضل هندى ، ( و 1062 ، م 1135 ) .\r\n5 - حاج مولا محمّد حسين قزوينى ( م قرن 12 ) .\r\n6 - حاج مولا صالح بن محمّد برغانى .\r\n7 - حاج ميرزا محمد رضا قراچه داغى تبريزى كه در سنهء 1289 ه از شرح قصيده فارغ شده و اين شرح در سنهء 1301 ه در تبريز به چاپ رسيده است .\r\n8 - سيد محمّد عباس پسر سيد على اكبر موسوى ، ( م 1306 ) كه يكى از شعراى غدير در قرن چهاردهم است ، و شعر و شرح حالش در احوال شعراى قرن چهاردهم\r\n\r\n\r\n","description":"","footnote":"\r\n( 1 ) . رجال ( منتهى المقال ) 143 .\r\n( 2 ) . تنقيح المقال : 1 / 59 .\r\n( 3 ) . اعيان الشيعة : 13 / 17 .\r\n","page_name":" 338 ","page_number":350},
  {"content":"\r\n\r\nخواهد آمد .\r\n9 - حاج مولى حسن پسر حاج محمّد ابراهيم پسر حاج محتشم اردكانى ، ( م 1315 ) .\r\n10 - شيخ بخشعلى يزدى حائرى ، ( م 1320 ) .\r\n11 - ميرزا فضعلى پسر مولى عبد الكريم اروانى تبريزى ، ( م 1330 ) ، مؤلف حدائق العارفين .\r\n12 - شيخ على بن على رضا خويى ، ( م 1350 ) .\r\n13 - سيد انور حسين هندى ، ( م 1350 ) .\r\n14 - سيد علي اكبر پسر سيد رضى رضوى قمى ( و 1317 ) .\r\n15 - حاج مولا على تبريزى مولف وقايع الايام كه به چاپ رسيده است . « 1 »\r\nو گروهى از علما و ادبا ، اين قصيده را تخميس كرده‌اند كه از آن جمله‌اند :\r\nشيخ حرّ عاملى ، صاحب كتاب وسائل الشيعه . و حفيد او ، شيخ عبد الغنى عاملى ، مقيم بصره و متوفى در آن و مطلع تخميس او اين است :\r\n جوابه كأس الأسى أجرع * صرفا و أجفانى حيا تدمع\r\nفاسمع حديثا بالأسى مسمع * لامّ عمرو باللوى مربع \r\nو از اين دسته است ، شيخ حسن بن مجلى الخطّى و اوّل تخميسش چنين است :\r\n لا تنكروا أن جيرتي ازمعوا * هجرا و حبل الوصل قد قطّعوا\r\nكم دمنة خاوية تجزع * لامّ عمرو . . .\r\nكانت بأهل الودّ إنسيّة * تزهو بزهر الروض موشيّة\r\nفأصبحت بالرغم منسيّة * تروع عنها . . . \r\nو از اين گروه است سيّد ما سيّد على نقى نقوى هندى كه شعر و شرح حال او در قرن چهاردهم خواهد آمد و سرآغاز تخميسش چنين است :\r\n أتنطوى فوق الأسى الأضلع * صبرا و ترقى منّي الأدمع \r\n\r\n\r\n","description":"","footnote":"\r\n( 1 ) . بر برخى از اين شروح ، خود دسترسى پيدا كرده‌ام و برخى از آن را از الذريعهء شيخ خود ، رازى نقل كردم . ( مؤلف )\r\n","page_name":" 339 ","page_number":351},
  {"content":"\r\n\r\n و ذاك حيث الظعن قد أزمعوا * لامّ عمرو . . .\r\nقد ذاكرته السحب و سميّة * و لاعبته الريح شرقيّة\r\nلأرسم أصبحن منسيّة * تروع عنها . . . \r\nو از غديريات سيد حميرى است\r\n\r\nغديريهء 11\r\n- شروع به سرزنش و نكوهشم كرد و گفت : چقدر شعر بازگو مىكنى .\r\n- دست از شرّ بردار ، گفتم : چنين مگو و مپندار كه من از بهترين كار دست بكشم .\r\n- براستى كه حيدر را دوست مىدارم و خيرخواه آنم كه از پى او رود ، و گريزان از آنم كه روى از او برتابد .\r\n- كسى را دوست مىدارم كه ايمان به خدا آورد و حتى يك چشم به هم زدن هم هرگز شرك نورزيد .\r\n- على را ، كه هنگام مباهله نفس رسول مصطفى گرديد ، خداوندا بر او درود بفرست !\r\n- و در روزى كه خداوند ، همهء فراهم‌آمدگان در زير كسا را ، به پاكى ستود ، او دوّمين شخص پس از پيغمبر بود .\r\n- و نيز پيغمبر فرمود : كتاب خدا و خاندان خود را كه هردو ، امانت گرانبهايند ، در ميان شما بجا نهادم .\r\n- و اى كاش مىدانستم كه چون درگذرم ، چگونه از من در مورد اين دو امانت ، نيابت مىكنيد .\r\n- از مكّه مىآمد و از هركوه و بيابانى ، حاجيان با او همراهى مىكردند ،\r\n- تا به خمّ رسيده و جبرئيل براى تبليغ ولايت ، در ميان مردم ، به خدمتش آمد .\r\n- پس پيغمبر فرود آمد ، و چوب‌ها را برافراشتند و او بر جهاز شتران قرار گرفت و على را فراخواند و على به نزدش رفت ،\r\n- پس فرمود : اين نمايندهء من در ميان شما است و كسى است كه در امور بايد به او تكيه\r\n\r\n","description":"","footnote":"","page_name":" 340 ","page_number":352},
  {"content":"\r\n\r\nكرد .\r\n- ما چون اين دو انگشتيم ، و به انگشتان پيوستهء دستش اشاره فرمود .\r\n- جوياى ديگرى كه در پاكى به او بماند ، نباشيد كه على را در ميان شما ، مانند نيست .\r\n- سپس دستش را به دست على درآورد و آن را تا بلندترين نقطه بالا برد .\r\n- و فرمود : با او بيعت كنيد و كار را به او واگذاريد ، تا از لغزش در امان بمانيد .\r\n- آيا من ، مولاى شما نيستم ؟ پس اين على سرور شما است و خداى عزّ و جلّ ، به آن گواه است .\r\n- پروردگارا ! دوست بدار هركه حيدر را دوست دارد ، و دشمن و خوار دار ، آنكه وى را دشمن و خوار دارد .\r\n- اى گواه بر من ، آنچه را كه جبرئيل فرود آورده بود ، تبليغ كردم و سستى نورزيدم .\r\n- پس آنان ( با على ) بيعت كردند و تهنيت و بخ‌بخ گفتند ، حال آنكه ، سينه‌شان از كينه مالامال بود .\r\n- به آن كس كه از على بيزار است بگو : « از على » چه ديدى ؟ و به آنكه از او روى گردان است بگو چرا روى گردانى ؟\r\n\r\nغديريهء 12\r\n- مرا آگهى دهيد ، كه چه برهان آشكارى بر تفضيل على توان آورد ،\r\n- پس از آنكه بهترين مردم ، احمد صلّى اللّه عليه و آله در روز غدير خم ، در ميان مردم فراهم آمده ، بىپرده به خطبه‌خوانى برخاست و فرمود : همانا خداوند ، در معاريض كتابش به من خبر داد ،\r\n- كه اين آئين استوار را كه تا به حال به كمال نرسيده بود ، به على كمال بخشيد ،\r\n- و او مولاى شما است ، پس واى بر كسى كه روى به سرپرستى جز مولاى خود آورد .\r\n- او شمشير برّان من ، و زبان و دست من ، و هميشه و پيوسته ياور من است .\r\n- او برادر و برگزيدهء من ، و كسى است كه محبت او در قيامت ، بهترين كار است .\r\n\r\n","description":"","footnote":"","page_name":" 341 ","page_number":353},
  {"content":"\r\n\r\n- نور او ، نور من و نور من ، نور اوست . و با من پيوندى ناگسستنى دارد .\r\n- او قائم مقام من در ميان شما است ، و واى بر كسى كه پيمان اين جايگزين مرا تغيير دهد .\r\n- سخن او ، سخن من است . پس به هركس فرمان دهد بايد از در اطاعت درآيد و فرمانبرى كند .\r\n- چون زمان رحلت و درگذشت من فرا رسد ، او منحصرا ، سرور شما خواهد بود .\r\n- او ، پسر عمّ و جانشين و برادر من ، و از نخستين پذيرندگان دعوت و باب علوم من است .\r\n- پس ( از اين سخنان ) به كام دشمنان زهرى تلخ و كشنده ريخته شد به وى ترش‌رويى كردند و با خود به كارى دشوار ، دربارهء او ، به مشورت پرداختند .\r\n\r\nغديريهء 13\r\n- خدا و نعمت‌هاى او را گواه مىگيرم و انسان مسئول گفته‌هاى خويشتن است\r\n- كه علىّ بن ابى طالب ، خليفهء خداى دادگستر است .\r\n- و نسبت او به احمد ، همانند هارون به موسى است . اگرچه پيغمبر نيست ،\r\n- ليكن جانشينى است كه گنجور علم خداست ، همان علمى كه بايد به آن عمل كرد .\r\n- در روز « دوح » بهترين خلق به‌پا خاست و روى به مردم آورد ،\r\n- و گفت : هركسى من سرور او بوده‌ام ، اين على ملجأ و مولاي وي است .\r\n- ليكن آنان ، به يكديگر سفارش كردند ، كه على اين كانون هدايت را خوار دارند و او را به سرورى نپذيرند .\r\n\r\nغديريهء 14\r\n- پيغمبر صلّى اللّه عليه و آله به روز غدير خم ، در جانب و پيرامون درختان بزرگ ، به خطبه‌خوانى برخاست ،\r\n\r\n","description":"","footnote":"","page_name":" 342 ","page_number":354},
  {"content":"\r\n\r\n- و فرمود : هركس من مولاى اويم ، اين على مولاى او است . خداوندا ! گواه باش . و اين سخن را چندبار به زبان آورد .\r\n- گفتند : شنيديم و همگى فرمان‌برداريم ، و زبان خود را به اين گفتار مشغول داشتند .\r\n- بزرگان قوم ، روى به على آوردند و پيشاپيش آنان شيخى على را چنين تهنيت داد ،\r\n- و گفت : به‌به ، به چون تويى ، كه مولاى مؤمنان شدى .\r\n- شگفتا و عجبا ! و روزگار چه شگفتىها دارد ؛ كه انديشمندان به گمراهى مىافتند .\r\n- مردمى كه با على بيعت كردند ، در حقيقت با خدا بيعت كرده بودند و چه پيش‌آمد ؟\r\n- و چگونه همين اشخاص ، آنگاه كه على آنها را در خطبهء خود به شهادت طلبيد ، گواهى ندادند ؟\r\n- و چرا آن پيرمرد ( انس ) كه على او را سوگند داد ، در جواب گفت : من چنان پير شده‌ام كه چنين چيزى را به ياد نمىآورم ،\r\n- و على فرمود : دروغگو به بلايى گرفتار آيد ، كه دستار ، ستّار آن نشود .\r\nدر ابيات اخير اشاره به حديث مناشدهء رحبهء امير المؤمنين ، در مورد حديث غدير است ، كه شرح آن گذشت « 1 » كه در مورد خلافت امام عليه السّلام نزاعى پيش‌آمد و انس بن مالك كتمان شهادت كرد و اثر نفرين على عليه السّلام را ديد .\r\n\r\nغديريهء 15\r\n- اين خرابه‌هاى خالگونهء خاموش ، و اين حفره‌ها و آثار پرنقش و نگار بىزبان ، از كيست ؟\r\n- هان ! اى آزاررسان ! كه در پيش من از اذيّت و بدگويى دربارهء على ، بازنمىايستى ،\r\n- به زودى دربارهء على ، سخنى از من مىشنوى ، كه ترا به درد آرد ، چه نپذيرى و چه بپذيرى .\r\n- من على را ، در برابر مردمى كه بر او خرده مىگيرند ، به دست و زبان يارى مىكنم .\r\n\r\n\r\n","description":"","footnote":"\r\n( 1 ) . الغدير : ( متن عربى / چ 2 ) : 1 / 166 - 185 و 191 - 195 .\r\n","page_name":" 343 ","page_number":355},
  {"content":"\r\n\r\n- آنگاه كه دشمن على بخواهد ، در نزد من بر او خرده گيرد ، مرا ياور سخن‌پرور امام ، بيند .\r\n- پس از محمّد صلّى اللّه عليه و آله ، على ، محبوب‌ترين مردم در پيش من است . پس اى سرزنشگر !\r\n- دست از نكوهش دردآورت به من ، بردار . و بدان كه على جانشين و پسر عم مصطفى و نخستين نمازگزار و يكتاپرست است .\r\n- على ، رهبرى است كه همهء نقاط تاريك دينمان را ، برايمان روشن ساخت .\r\n- على صاحب حوض ( كوثر ) و آن‌چنان مدافعى است كه ، گنهكاران را از حريم آن مىراند .\r\n- على ، قسيم دوزخ است . به او گويد : اين يكى را رها كن و آن ديگرى را بگير و در كام خود فرو بر .\r\n- هريك از دشمنان ما به تو نزديك شود ، او را در ميان شعله‌هاى خود بسوزان و به آن كس كه از حزب من است نزديك مشو . كه اگر شوى ، ستم كرده‌اى .\r\n- در فرداى آخرت ، على را فرامىخوانند و خدا بر اندام او خلعت مىپوشد .\r\n- پس اگر تو ، از على - در آن روز كه خدا وى را تقرّب مىبخشد و خشنودى خود را از او ، اظهار مىكند - نگرانى از هم‌اكنون باش ،\r\n- كه او را در كنار حوض خواهى ديد ، با محمّد مصطفى ، پيغمبر بزرگوار و رهنما ايستاده است .\r\n- و هردو ، دوستانى را كه در زندگى به آنها مهر ورزيده‌اند به بهشت و به سايهء طوباى سايه‌گستر مىبرند .\r\n- على ، امير مؤمنان است و حق او ، از جانب خداوند بر هرمسلمانى واجب است .\r\n- براى آنكه رسول خدا ، دربارهء حق وى سفارش فرموده و او را در هرفىء و غنيمتى شركت داده است .\r\n- و همسر او ، صديقه است ، زنى كه همانندى جز بتول مريم ، ندارد .\r\n- نسبتش به پيغمبر ، چون نسبت هارون پسر عمران به موسى نجيب و كليم است .\r\n\r\n","description":"","footnote":"","page_name":" 344 ","page_number":356},
  {"content":"\r\n\r\n- و پيغمبر ، در روز غدير ، ولايت او را بر هرنيكمرد عرب و غير عرب واجب فرمود .\r\n- در دوح خم ، دست راست وى را گرفت و به آهنگى رسا كه ابهامى در آن نبود ، از او نام برد .\r\n- هان ! قسم به خدايى كه تيره‌رويان ، به ركن خانه‌اش گردآلود مىآورند ،\r\n- و سواران هرشهر و ديار به سويش مىآيند كه آن كس كه در غدير خم تسليم سخن پيغمبر نشد ، به گمراهى فتاد .\r\n- و روزى كه امر ولايت و ميراث علمى را كه از دستگيره‌هاى محكم دين است ، به او مىسپرد ، درباره‌اش سفارش فرمود .\r\nاز اين قصيده چهل و دو بيت در دست است .\r\nحافظ مرزبانى در اخبار السيّد گفته است : سيد حميرى ، نسخه‌اى از اين قصيده را براى عبد اللّه اباض ، رهبر اباضيه ، فرستاد ، زيرا به وى خبر داده بودند كه عبد اللّه ، على عليه السّلام را نكوهش و سيّد را به فراهم‌كردن موجب قتلش به دست منصور ، تهديد كرده است . چون قصيده به دست پسر اباض رسيد . سخت خشمناك شد و ياران خود را به جمع‌آورى فقها و قرّا فرستاد .\r\nآنها گرد آمدند و به نزد منصور كه در كنار دجلهء بصره بود ، رفتند و گزارش كار سيّد را به او دادند . منصور آنان و سيّد را احضار كرد و از دعواى آنها پرسيد . گفتند : سيّد ، گذشتگان را دشنام مىدهد و عقيده به رجعت دارد و امامت را از آن تو و خاندانت نمىداند . منصور گفت : مرا واگذاريد و به آنچه در مورد خودتان است ، بسنده كنيد .\r\nسپس روى به سيّد آورد و گفت : دربارهء آنچه اينان گفتند ، چه مىگويى ؟ گفت : من كسى را دشنام نمىدهم و بر اصحاب رسول صلّى اللّه عليه و آله رحمت مىفرستم . اينك ، اين ابن اباض است به او بگو بر على و عثمان و طلحه و زبير رحمت فرستد . منصور ، به ابن اباض گفت :\r\nبر اينها درود بفرست . او ساعتى درنگ كرد ، منصور با چوبدستى كه پيش رويش نهاده بود ، او را زد و بيرون كرد و دستور داد به زندانش برند . و او در زندان مرد . منصور ، فرمان داد همهء همراهان او را تازيانه زنند و پانصد هزار درهم به سيّد دهند .\r\n\r\n","description":"","footnote":"","page_name":" 345 ","page_number":357},
  {"content":"\r\n\r\n\r\nغديريهء 16\r\n- شگفتا از قوم من ! و پيغمبر مصطفى و آنچه كه ازين بهترين خلق شرف صدور يافت ،\r\n- اينان سخنى را كه پيغمبر ، به روز غدير خم ، در زير درختان افراشته ، دربارهء برادرش على فرمود انكار كردند . ( و آن سخن اين بود ) :\r\n- اى مردم : هركس را منم مولايى كه حقّم از پيش بر او واجب گرديده است ، اينك على نيز به فرمانى حتمى ، مولاى اوست .\r\n- آيا فرمان پيغمبر در آنان اثرگذارد ؟ شگفتا ! آتش در دل زبانه مىكشد !\r\n\r\nغديريهء 17\r\n- هان ! كه آن وصيّت بىترديد ، از آن بهترين خلق از نسل سام و حام بود .\r\n- و محمّد صلّى اللّه عليه و آله در غدير خم از جانب خداى رحمان به اراده‌اى استوار ، سخن مىگفت .\r\n- بانگ مىزد و در ميان شما به على اشاره مىكرد و با چنان اشارتى كه چيزى از سخنش نمىكاست مىفرمود :\r\n- هان ! هركس من سرپرست اويم ، اين برادر من سرور او است . پس سخنم را بشنويد !\r\n- پيشاپيش همه ، شيخى كه دستش را از ميان انبوه جمعيت درآورده بود ، بانگ زد :\r\n- ( اى على ! ) تو مولاى من و سرور مردمى ! پس چرا با سرور مردم سركشى كرد ؟\r\n- با علىّ روزى « ردا » و « برد » و « زمام مركب » پيغمبر را به ارث برده است .\r\n\r\nغديريهء 18\r\n- تا كبوتران مىخوانند ، بر خاندان و خويشان پيغمبر ، درود باد .\r\n- آيا آنها ستارگان آسمان هدايت و اعلام جاودان عزت ، نيستند ؟\r\n- اى سرگردان در گمراهى ! امير المؤمنين امام است .\r\n- رسول خدا صلّى اللّه عليه و آله در روز غدير خم و در حضور مردم او را بلند كرد . . .\r\nتمام اين قصيده ، در گزارش زندگى سيد خواهد آمد . معتز گفته است : از كسى\r\n\r\n","description":"","footnote":"","page_name":" 346 ","page_number":358},
  {"content":"\r\n\r\nحكايت كرده‌اند كه گفت : باربرى را ديدم كه بارى گران و رنج‌آور به دوش داشت . گفتم :\r\nچيست ؟ گفت : قصائد ميميّهء سيّد است . « 1 »\r\n\r\nغديريهء 19\r\n- جانم به قربان رسول خدا ، در آن روز كه جبرئيل بر او نازل شد و گفت : خداوند به تبليغ صريح ولايت فرمانت مىدهد ،\r\n- اگر تبليغ نكنى ، رسالت را به پايان نبرده‌اى . پس پيغمبر براى اطاعت از امر خدايى كه به وى ايمان داشت بپاخاست .\r\n- و به مردم فرمود : پيش از امروز غدير مولاى شما چه كسى بود ؟ گفتند : تو سرور ما و رسول خدايى ،\r\n- و ما گواهيم كه خيرخواهى كردى و آشكارا ، احكام حق را بيان فرمودى .\r\n- فرمود : پس از من اين على مولاى شما است و من به اين امر مأموريت حتمى يافته‌ام .\r\nبنابراين در گروه وى و از ياورانش باشيد .\r\n- او از همهء شما نيكوكارتر و دانشمندتر است و نخستين كس است كه به خدا ايمان آورد .\r\n- او را با من همان نسبت و منزلت است كه هارون را ، با موسى بن عمران بود .\r\n\r\nغديريهء 20\r\n- در چاشتگاهى جبرئيل بر پيغمبر فرود آمد و در حالى كه مردم شتابزده و تند در حركت بودند ،\r\n- گفت : بايست ، و تبليغ ولايت كن كه اگر نكنى رسالت را به انجام نرسانده‌اى . پس او فرود آمد و ديگران نيز به زير آمدند و منزل گرفتند ،\r\n- به جانب درختان در كنار غدير آمد و بر جهاز شتران ، ايستاد و آشكارا بانگ برآورد و گفت :\r\n\r\n\r\n","description":"","footnote":"\r\n( 1 ) . طبقات معتز 8 .\r\n","page_name":" 347 ","page_number":359},
  {"content":"\r\n\r\n- هان ! اى كسانى كه من مولاى شمايم ، اين على پس از من سرور شما است . پس اذعان كنيد .\r\n- سيه‌روزى به دوستش گفت : - و چه بدبختانى كه مىلغزند و به فتنه مىافتند - .\r\n- پيغمبر بازوان على را گرفته است و او را به فرمانى كه بر وى نازل نشده است ، مىستايد .\r\n- در دل چنين كسى گويى اعتماد به پيغمبر نيست . شگفتا پس از كجا و چگونه ايمان آورده است .\r\n\r\nغديريهء 21\r\n- دوستى خالص خود را به پاى وصى ريختم ، و به ديگرى جز على عشق نمىورزم .\r\n- پيغمبر مرا به دوستى او دعوت كرد ، و من دعوت او را اجابت كردم .\r\n- با دشمنان على ، دشمنم و خود او را دوست دارم و با دوستانش نيز دوستم .\r\n- در غدير خم پيغمبر به پا خاست و با آهنگى بلند كه گوش‌ها را نوازش داد ، فرمود :\r\n- هان ! من چون درگذرم ، اين على مولاى شما است و اين فرمان را به عرب و غير عرب فهماند .\r\n\r\nغديريهء 22\r\n- پيغمبر ، در چاشتگاه غدير خم ، عموم مردم را به ولاى على سفارش كرد و اى كاش وصيّت او را نگه مىداشتند .\r\n- به آنان بانگ زد : كه اى بندگان خدا ! به سخنان من گوش فرادهيد ! آيا من مولاى شما نيستم .\r\n- گفتند : چرا . تو مولاى مايى و از خود ما به ما اولىترى . پس على را برگرفت ،\r\n- و با آهنگى رسا كه آواى او را هرزنده‌دلى شنيد . فرمود : هركس من سرور اويم ابا الحسن را سرور او ساختم .\r\n\r\n","description":"","footnote":"","page_name":" 348 ","page_number":360},
  {"content":"\r\n\r\n- خداوند با دشمنان او دشمن و با دوستان او دوست باد .\r\n\r\nغديريهء 23\r\n- محمّد صلّى اللّه عليه و آله در غدير خم به پا خاست و با آهنگى رسا و آشكار به عرب و عجمى كه همراهش بودند و بر گرد كرسيش حلقه زده بودند ، بانگ زد :\r\n- هان ! هركس را منم مولا ، اين على مولا و سرور برتر اوست .\r\n- اى خداى من ! دشمن على را دشمن دار و با دوست او دوست باش .\r\n\r\nشاعر را بشناسيم\r\nابو هاشم و ابو عامر اسماعيل بن محمد بن يزيد بن وداع ، اهل حمير و ملقب به سيّد است . ابو الفرج و بسيارى از تاريخ‌نويسان ، نسبش را چنين ياد كرده‌اند كه او حفيد يزيد بن ربيعه مفرّغ يا ابن مفرّغ حميرى ، همان شاعر مشهورى است كه زياد و فرزندانش را هجو گفت و آنها را ، از آل حرب نفى كرد و به همين جهت ، عبد اللّه بن زياد وى را به زندان انداخت و شكنجه داد و پس از آن معاويه آزادش كرد . ليكن مرزبانى ، وى را به يزيد بن وداع نسبت داده و در كتاب اخبار الحميرى گفته است : مادر سيد از « حدّان » « 1 » است كه پدر سيد چون در ميان قبيلهء آنان منزل گرفته بود او را به زنى گرفت و مادر اين زن ، دختر يزيد بن ربيعه بن مفرغ حميرى ، همان شاعر معروف است و يزيد بن مفرغ را فرزند ذكورى نبوده و اصمعى در نسبت دادن سيّد به يزيد بن مفرغ از جهت پدر ، اشتباه كرده است ، زيرا وى جد مادرى او است و مرزبانى در معجم الشعراء اين شعر سيد را ياد كرده است :\r\n- به گاه نسبت ، من مردى حميرىام جدّ من رعين و دائيان من ذويزن‌اند .\r\n- سپس ولايى كه با آن به رستگارى در رستاخيز اميدوارم از آن ابى الحسن هادى عليه السّلام\r\n\r\n\r\n","description":"","footnote":"\r\n( 1 ) . حدان به ضم حاء مهمله ، يكى از محله‌هاى قديمى بصره است كه به آن بنو حدان مىگفتند . و اين زن به اسم قبيلهء پدرش حدان بن شمس بن عمرو كه از ازد است نام‌گذارى شد .\r\n","page_name":" 349 ","page_number":361},
  {"content":"\r\n\r\nاست . « 1 »\r\nوى به ابى هاشم مكنّى است و شيخ طايفه ، كنيه‌اش را ابى عامر گفته است . او از سر آغاز كودكى ، به سيّد لقب يافته بود . ابو عمرو كشى گفته است : آورده‌اند كه ابى عبد اللّه عليه السّلام به سيّد برخورد كرد و فرمود : مادرت ترا سيّد ناميد و بدين سيادت موفق آمدى ، چه تو سيد الشعرايى . و او در اين‌باره چنين سرود :\r\n- در شگفتم از فقيه بسياردان فهميده‌اى كه يك‌بار به من فرمود :\r\n- خاندانت ترا سيّد ناميده‌اند و راست گفته‌اند ، چه تو ، به سيد الشعرايى توفيق يافتى .\r\n- و آنگاه كه به مدح خاندان محمّد صلّى اللّه عليه و آله ويژگى مىيابى با ديگر شاعران برابر نخواهى بود ،\r\n- چه آنان از صاحبان ملك و ثروت براى عطاياشان ستايش مىكنند و مدح تو از اهل بيت بدون چشم‌داشت عطا است .\r\n- پس ترا مژده باد كه در مهر آنان چنان كاميابى كه چون به گرفتن پاداش به نزدشان درآيى .\r\n- همهء دنيا با شربت آبى از حوض احمد صلّى اللّه عليه و آله ، برابرى نتواند كرد . « 2 »\r\n\r\nداستان سيّد با پدر و مادرش\r\nابو الفرج به اسناد خود از سليمان بن ابى شيخ روايت كرده است : پدر و مادر سيّد اباضى « 3 » مذهب بودند و منزل آنها در غرفهء بنى ضبّه بصره بود « 4 » و سيد مىگفت : در اين غرفه ، امير مؤمنان را بسيار دشنام داده‌اند و چون از او پرسيدند كه تشيع از كجا به تو روى آورد ، گفت : رحمت خداوند مرا فراگرفت ، چه فراگرفتنى . و نيز از سيّد روايت كرده‌اند كه چون پدر و مادرش از آئين وى آگاهى يافتند ، انديشهء كشتنش كردند او به نزد عقبة بن\r\n\r\n\r\n","description":"","footnote":"\r\n( 1 ) . اين دو بيت ، از ابياتى است كه داستان آن خواهد آمد .\r\n( 2 ) . رجال ، كشى 186 .\r\n( 3 ) . اباضيه به كسر همزه اصحاب عبد اللّه بن اباضىاند كه در زمان مروان بن محمّد خروج كرد و آنها گروهى از حروريه‌اند كه مىپنداشتند مخالفشان كافر است و امير مؤمنان على عليه السّلام و بيشتر صحابه را كافر مىدانستند . ( مؤلّف )\r\n( 4 ) . الاغانى ، ابو الفرج : 7 / 230 .\r\n","page_name":" 350 ","page_number":362},
  {"content":"\r\n\r\nمسلم هنايى آمد و او را آگهى داد . عقبه سيد را پناه بخشيد و او را در منزلى كه به وى ارزانى داشت ، جا داد . سيّد در آنجا ماند تا پدر و مادرش مردند و وارث آنها شد .\r\nو مرزبانى در اخبار السيد به اسناد خود از اسماعيل بن ساحر ، راوى سيّد ، روايت كرده است كه گفت : چاشتگاهى با سيد در خانه‌اش غذا مىخورديم . به من گفت : در اين خانه ، امير مؤمنان را فراوان دشنام داده‌اند و لعنت كرده‌اند . گفتم : چه كسى چنين كرده است ؟ گفت : پدر و مادر اباضى مذهب من . گفتم : پس تو چگونه شيعه شدى ؟ گفت :\r\nرحمت حق بر من فرو باريد و مرا بيدار و هشيار كرد .\r\nباز مرزبانى از حودان حفّار پسر ابى حودان و او از پدرش كه راستگوترين مردم بود ، روايت كرده است كه گفت : سيد به من شكايت آورد كه شب‌ها مادرم مرا از خواب بيدار مىكند و مىگويد : مىترسم كه بر آيينى كه دارى بميرى و به دوزخ درافتى ، زيرا تو دل به مهر على و فرزندانش بسته‌اى كه نه دنيا خواهى داشت ، نه آخرت . او با اين كار خوردن و آشاميدن را بر من ناگوار كرده و من ديگر به نزد او نخواهم رفت و قصيده‌اى سروده‌ام كه برخى از ابيات آن چنين است :\r\n- به خاندانى ( دل بسته‌ام ) كه مؤمنين از مردم را ، در ولايت از آنان گريز نيست ،\r\n- بسا برادرى كه مرا در عشق اين خاندان ، ملامت كرده است و مادر نكوهش‌گرم نيز هر شب به سرزنشم مىنشيند .\r\n- مىگويد و بسيار هم مىگويد و از روى گمراهى سرزنش مىكند و آفت اخلاق زنان ، همان سرزنش است .\r\n- مىگويد : از همسايه و آشنا و خاندانى كه به آنها منسوب بودى و ترا به نام آنان مىخواندند ، جدا شدى .\r\n- پس تو در ميان آنان غريب و دورافتاده‌اى ، و گويى گرزده‌اى كه از تو پرهيز مىكنند .\r\n- تو بر آيين آنان خرده مىگيرى و آنها نيز به دينى كه به آن گرويده‌اى ، ترا عيبجوتر و سرزنش كننده‌ترند .\r\n- گفتم : مرا رها كنيد كه تا آنگاه كه حاجيان راهى خانهء خدايند ، سخن را به ستايش\r\n\r\n","description":"","footnote":"","page_name":" 351 ","page_number":363},
  {"content":"\r\n\r\nديگرى جز اين خاندان نمىآرايم .\r\n- مرا از مهر خاندان محمّد بازمىداريد ؟ حال آنكه محبت آنان وسيلهء تقرب من است .\r\n- دوستى آنها چون نماز است و به راستى كه اين دوستى پس از نماز ، از همه چيز واجب‌تر است . « 1 »\r\nمرزبانى گفته است : عباسه دختر سيّد براى من حديث كرد و گفت : پدرم به من مىگفت : در روزگارى كه كودك بودم مىشنيدم كه پدر و مادرم امير مؤمنان را دشنام مىدهند ، من از خانه بيرون مىآمدم و گرسنه مىماندم و اين گرسنگى را بر بازگشت به جانب آنها ترجيح مىدادم و چون علاقه به دور بودن داشتم و از آنها بدم مىآمد شب‌ها را در مساجد بروز مىآوردم ، تا گرسنگى ناتوانم مىكرد و به خانه مىرفتم و خوراكى مىخوردم و بيرون مىآمدم . چون كمى بزرگ شدم و به عقل خود رسيدم و شاعرى را آغاز كردم ، به پدر و مادرم گفتم : مرا بر شما حقى است كه نسبت به حقى كه شما به گردن من داريد ، ناچيز است . بنابراين چون به حضورتان آيم ، مرا از بدگويى به امير مؤمنان بر كنار داريد . چه اين كار ، مرا رنج مىدهد و دوست نمىدارم كه به مقابلهء با شما ، عاق شوم .\r\nآنها به گمراهى خويش ادامه دادند و من از نزد آنان بيرون آمدم و اين شعر را براى آنها نوشتم :\r\n- اى محمّد ! از شكافندهء عمود صبح بترس . و تباهى دين خويش را با سامان بخشيدن به آن از بين ببر .\r\n- آيا برادر و جانشين محمّد را دشنام مىدهى ؟ و با اين كار ، به رسيدن رستگارى اميد مىدارى .\r\n- هيهات ، مرگ بر تو ! و عذاب و عزرائيل به تو نزديك باد .\r\nتا آخر ابياتى كه در غديريات مذكور افتاد . آنها تهديد به قتلم كردند و من به نزد عقبة بن مسلم آمدم و آگاهش كردم ، گفت : ديگر به نزد آنها مرو و منزلى براى من فراهم كرد\r\n\r\n\r\n","description":"","footnote":"\r\n( 1 ) . در بعضى از نسخه‌ها است كه از برخى نمازها واجب‌تر است و جا داشت بگويد : پيش از نماز از همه چيز واجب‌تر است .\r\n","page_name":" 352 ","page_number":364},
  {"content":"\r\n\r\nكه به دستور وى همهء چيزهايى كه به آن نياز داشتم ، در آن خانه آماده شده بود . و وظيفه‌اى برايم معين كرد كه كمك هزينهء زندگيم بود .\r\nو نيز مرزبانى گفته است : پدر و مادر سيد به على عليه السّلام كينه مىورزيدند و سيّد شنيده بود كه آنها پس از نماز بامدادى ، على را لعن مىكنند . پس اين‌چنين سرود :\r\n- خدا ! پدر و مادرم را لعنت كند و آنها را به عذاب دوزخ دراندازد .\r\n- حكم بامدادى اينها اين است كه چون نماز صبح گزارند ، جانشين پيغمبر و باب علوم او را دشنام دهند .\r\n- اينها بهترين انسان روى زمين و محرم طواف‌گر ركن و حطيم را ناسزا مىگويند .\r\n- اين دو از آن زمان كافر شدند كه خاندان پاك و معصوم پيغمبر خدا و جانشين او ،\r\n- كه زمين ، به بركت وجود او برجاست و اگر وى نبود زمين چون استخوان پوسيده‌اى از هم مىپاشيد ،\r\n- و خانوادهء وى را كه اهل علم و فهم و راهنمايان راه راست ، و نمايندگان عادل و دادگستر خدا ، در روزگار ستمگرانند ، ناسزا گفتند .\r\n- درود هميشگى خداوند همراه با سپاس و سلام او بر آن خاندان باد .\r\nو ابن شاكر اين روايت را آورده است . « 1 »\r\n\r\nبزرگوارى سيد و كسانى كه در گزارش زندگى او كتاب نوشته‌اند\r\nشيعه همواره ، سخت‌كوشان در مهر امامان ، اهل بيت را محترم مىشناخته و پايگاه آنان را و الا مىداند . و به همان اندازه كه خداى سبحان و پيغمبرش ، اين‌گونه افراد را بزرگ شمرده‌اند ، بزرگ مىشمرد . به اين ويژگى بيفزاى ، آنچه را كه شيعه در خصوص سيد ديده و شنيده است ، كه پيشوايان راستين عليه السّلام چگونه وى را گرامى شمرده و منزلت بخشيده و به خويشتن نزديك دانسته‌اند و از كوشش قابل ستايشى كه او در بزرگداشت يا در جانبدارى از اين خاندان ، نشان داده است و سعيى كه در نشر فضايل و تظاهر به\r\n\r\n\r\n","description":"","footnote":"\r\n( 1 ) . الفوات : 1 / 19 .\r\n","page_name":" 353 ","page_number":365},
  {"content":"\r\n\r\nدوستى آنان كرده است و سخن‌پردازىهاى بسيارى كه در مدح آنان نموده است ، تقدير فرموده‌اند . با آنكه سيد ، صله‌هايى را كه در برابر اين زرفين‌هاى زرين به وى داده‌اند رد كرده است ، زيرا آنچه از اين امور از او به ظهور مىپيوست ، جز براى خدا و اداى اجر رسالت و پيوند با پيغمبر صلّى اللّه عليه و آله نبوده و در تمام اين موارد ، با پدر و مادر ناصبى خارجى خويش نيز ، به ستيز برخاسته است . پس او با در اختيار داشتن اين همه آثار نيك و برون آمدن از اين مظهر پاك - با آن زادگاه ناپاكى كه داشته است - معجزهء روزگار خود بوده و شيعهء ديروز و امروز بزرگداشت وى و فروتنى در برابر عظمت او را از واجبات دينى خود دانسته و مىداند .\r\nابن عبد ربه گفته است : سيد حميرى سرآمد شيعه است و نمونه‌اى از بزرگداشت شيعه از او ، اين بود كه در مسجد كوفه برايش مسند انداخته بودند . « 1 »\r\nو در حديث شيخ طايفه كه پس از اين خواهد آمد ، چنين است : جعفر بن عفان طايى به سيّد گفت : تو سرآمدى و ما ، دنباله‌رو .\r\nو چنين كارى از شيعه تازگى ندارد ، پس از آنكه امام صادق عليه السّلام سيد را منزلت بخشيده ، و دلايلى از امامت ، مانند حديث انقلاب شراب به شير و داستان قبر و باز شدن زبان سيد در هنگام بيمارى و غير آن ، به وى ارائه داده‌اند كه كرامتى جاويد براى سيّد به جا گذاشته و تاريخ آن را ضبط كرده است . و حديث مستفيض ، گوياى ترحم و دعاى امام به وى و تشكّر از كوشش‌هاى اوست . اين سخن امام نيز به شيعه رسيده است كه به نكوهش‌گر سيد فرمود : اگر گامى از او بلغزد ، قدم ديگرش برجاست . و سيّد را به بهشت نيز بشارت داده‌اند .\r\nو امام عليه السّلام خواهان خواندن شعر او بود و بدان اعتنا داشت . و فضيل بن رسان و ابو هارون مكفوف و خود سيد ، براى حضرت صادق عليه السّلام شعر خوانده‌اند . ابو الفرج از على بن اسماعيل تميمى و او از پدرش روايت كرده است كه گفت : در خدمت ابى عبد اللّه جعفر بن محمّد عليه السّلام بودم كه دربان امام براى سيّد اجازهء ورود خواست و حضرت دستور\r\n\r\n\r\n","description":"","footnote":"\r\n( 1 ) . عقد الفريد : 2 / 289 .\r\n","page_name":" 354 ","page_number":366},
  {"content":"\r\n\r\nداد كه او را درآورد . پس خانواده‌اش را در پشت پرده نشاند و سيد داخل شد و سلام كرد و نشست ، امام درخواست خواندن شعر كرد و سيد اين سرودهء خود را خواند :\r\n- بر قبر حسين عليه السّلام بگذر و به استخوانهاى پاكش بگو :\r\n- اى استخوان‌ها ! پيوسته باران ( رحمت ) بر شما روان و ريزان باد .\r\n- چون به قبر حسين عليه السّلام بگذرى ، چون شتر زانو بزن و درنگ كن .\r\n- و بر آن پاك‌نهادى كه فرزند پاكمرد و پاكزنى پيراسته است .\r\n- چون مادر مهربانى كه بر مرگ فرزندى از فرزندان خود مىگريد ، گريه كن .\r\nراوى گفت : ديدم اشك از ديدهء جعفر بن محمّد عليه السّلام بر گونه‌اش ريخت و صداى گريه و شيون از خانه‌اش برخاست تا آنكه امام فرمود : بس كن و سيّد بس كرد .\r\nو من ( راوى ) چون به خانه آمدم داستان را براى پدرم بازگو كردم : گفت : واى بر اين مرد كيسانى كه مىگويد :\r\n فاذا مررت بقبره * فاطل به وقف المطية \r\nگفتم : اى پدر ! چنين كسى چه خواهد كرد ؟ گفت : آيا آه از نهاد برنمىآرد ، آيا خود را نمىكشد . اى مادرش به عزايش بنشيند . « 1 »\r\nاين قصيده را ، ابو هارون مكفوف نيز براى امام صادق عليه السّلام خوانده است ، شيخ ما ابن قولويه از ابى هارون روايت كرده است « 2 » كه ابو عبد اللّه عليه السّلام فرمود : اى ابا هارون ! دربارهء حسين برايم شعر بخوان . من خواندم و او گريست . سپس فرمود : همان‌طور كه خودتان مىخوانيد بخوان يعنى با سوز . من خواندم :\r\n- بر گور حسين بگذر و به استخوانهاى پاكش بگو . . .\r\nآنگاه فرمود : باز هم بخوان . قصيدهء ديگرى خواندم . در روايت ديگرى است كه اين شعر را خواندم :\r\n- اى مريم ! برخيز و بر مولايت زارى كن و حسين را به گريه يارى ده .\r\nامام گريست و از پشت پرده ، بانگ شيون شنيدم ( الحديث ) . شيخ ما صدوق نيز اين\r\n\r\n\r\n","description":"","footnote":"\r\n( 1 ) . الاغانى : 7 / 240 .\r\n( 2 ) . الكامل 34 و 33 .\r\n","page_name":" 355 ","page_number":367},
  {"content":"\r\n\r\nروايت را در ثواب الاعمال آورده است . رؤياهاى صادقه‌اى هم هست كه حكايت از تقرّب سيّد در پيشگاه پيغمبر بزرگ صلّى اللّه عليه و آله مىكند و برخى از اين خواب‌ها گذشت . و ابو الفرج از ابراهيم بن هاشم عبدى ، روايت كرده است كه وى گفت : پيغمبر را در خواب ديدم كه در خدمتش سيّد شاعر چنين مىخواند :\r\n اجّد بآل فاطمة البكور * فدمع العين منهمر غزير \r\nسيّد قصيده را تا آخر خواند و پيغمبر همچنان گوش داد . ابراهيم گفت : من اين حديث را ، براى مردى كه سرزمين طوس ، ما را در كنار قبر على بن موسى الرضا عليه السّلام گرد آورده بود ، بازگو كردم . و آن مرد به من گفت : من در شك بودم ، شبى پيغمبر را در خواب ديدم و مردى در محضرش مىخواند :\r\nاجّد بآل فاطمة البكور تا آخر قصيده .\r\nاز خواب ، بيدار شدم و محبّت اعتقادى من به على بن ابى طالب عليه السّلام سخت در دلم راسخ شد . « 1 »\r\nاين خواب ، كرامتى براى سيّد است ، كه بلندى مرتبه و حسن عقيده و خلوص نيّت و سلامت مذهب و پاكى نهاد و پابرجايى او را نشان مىدهد .\r\nو چون بزرگان قوم ، نيازمندى عموم را به پرداختن تاريخ شخصيت‌هاى گذشته و آينده‌اى چون سيّد ، احساس كردند ، گروهى از آنان به تأليفات جداگانه‌اى در اخبار و اشعار سيّد پرداختند كه از آن جمله‌اند :\r\n1 - ابو احمد عبد العزيز جلودى ازدى بصرى ( م 302 ) .\r\n2 - شيخ صالح بن محمّد صراى شيخ ابى حسن جندى .\r\n3 - ابو بكر محمّد بن يحيى كاتب صولى ( م 335 ) .\r\n4 - ابو بشير احمد بن ابراهيم عمى بصرى . شيخ الطايفه او را ياد كرده است « 2 » و در معجم الادباء نيز كتاب اخبار السيد آمده « 3 » و از صفحهء 70 رجال نجاشى و هم معالم العلماء\r\n\r\n\r\n","description":"","footnote":"\r\n( 1 ) . الاغانى : 7 / 246 .\r\n( 2 ) . الفهرست 30 .\r\n( 3 ) . معجم الادباء : 2 / 226 .\r\n","page_name":" 356 ","page_number":368},
  {"content":"\r\n\r\nبرمىآيد كه ابو بشير كتابى را در اخبار سيد و كتاب ديگرى را دربارهء شعر او تأليف كرده است .\r\n5 - ابو عبد اللّه احمد بن عبد الواحد معروف به ابن عبدون شيخ نجاشى .\r\n6 - ابو عبد اللّه محمّد بن عمران مرزبانى ( م 378 ) كه او را كتابى به نام اخبار السيد است و ما به برخى از اجزاء آن واقف آمديم و اين كتاب خود جزيى از كتاب اخبار الشعراء است كه گزارش شعراى مشهور سخن‌پرداز را ، در ده هزار برگ آن‌چنانكه در فهرست ابن نديم آمده فراهم آورده است .\r\n7 - ابو عبد اللّه احمد بن محمّد بن عياش جوهرى ( م 401 ) .\r\n8 - اسحاق بن محمد بن احمد بن ابان نخعى .\r\n9 - خاورشناس فرانسوى [ بربيه دى مينار 
  ] اخبار سيد را در 100 صفحه فراهم آورده كه در پاريس چاپ شده است .\r\nدر آثار و كتب ديگرى نيز در مورد سيّد مطالبى آمده است . « 1 »\r\n\r\nستايش مقام ادبى و شعر سيّد\r\nسيّد ، در صف مقدّم سخن‌پردازان خوب و يكى از سه تن شاعرى است كه آنها را در شمار پرشعرترين شاعران جاهليت و اسلام آورده‌اند و آن سه : سيد و بشّار و ابو العتاهيه‌اند ، ابو الفرج گفته است : كسى را نمىشناسم كه بر تحصيل تمام اشعار يكى از اين سه تن ، توانا بوده باشد . و مرزبانى گفته است : شنيده نشده است كه كسى غير از سيد ، شعر خوب و بسيار گفته باشد ، و از عبد اللّه بن اسحاق هاشمى آورده است كه گفت : دو هزار قصيده از سيّد فراهم آوردم و پنداشتم ديگر قصيده‌اى باقى نمانده است .\r\nامّا همواره كسانى را مىديدم كه از او اشعارى مىخواندند كه من نداشتم ، آنها را نيز مىنوشتم تا سرانجام به تنگ آمدم و از نوشتن دست كشيدم . و نيز گفته است : از ابو\r\n\r\n\r\n","description":"","footnote":"\r\n( 1 ) . فهرست نجاشى 53 ، 63 ، 64 ، 70 ، 141 ، 171 ؛ فهرست ابن نديم 215 ؛ فهرست شيخ الطايفه 30 ؛ معالم العلماء 16 ؛ الاعلام : 1 / 112 .\r\n","page_name":" 357 ","page_number":369},
  {"content":"\r\n\r\nعبيده پرسيدند : در طبقهء مولدين ، شاعرتر از همه كيست ؟ گفت : سيّد و بشّار . و از حسين بن ضحّاك نقل كرده است كه گفت : مروان بن ابى حفصه ، پس از مرگ سيد با من به گفتگو دربارهء او پرداخت . من شعر سيّد و بشار را بيش از همهء مردم از حفظ داشتم .\r\nقصيدهء مذهبّهء سيد را كه آغازش اين است :\r\n- چه دلخوشى به مهر و محبت است ، آيا به برق‌هاى دروغين و بىباران مىتوان شاد بود ؟\r\n- يا به بنىاميه و گروهى كه بر شتر بزرگ و دراز گردن سوار شدند و به جنگ على آمدند ؟\r\nبراى مروان خواندم تا تمام شد . به من گفت : هرگز قصيده‌اى پرمعنىتر و پاكيزه‌تر و سرشارتر از اين در فصاحت ، نشنيده‌ام و پس از هربيتى مىگفت : سبحان اللّه . چقدر سخن خوبى است ! و از توزى آورده است كه گفت : اگر شعرى ، از جهت خوبى چنان شايسته باشد كه جز در مساجد نخوانند ، اين شعر است و اگر خطيبى آن را در روز جمعه بر فراز منبر بخواند حسنه انجام داده و پاداش مىبرد .\r\nابو الفرج گفته است : سيد ، شاعرى پيشرو و مطبوع است . و او را در شعر شيوه و روشى است كه كمتر كسى به آن دست مىيابد و نزديك مىشود . و از ليطه پسر فرزدق آورده است كه گفت : در خدمت پدر به مذاكره دربارهء شعرا پرداختيم گفت : دو مردند كه اگر در معنى مردمى شعر مىگفتند ما را با وجود آنان هنرى نبود پرسيديم كيانند ؟ گفت :\r\nسيد حميرى و عمران بن حطان سدوسى . ليكن خداى عزّ و جلّ هريك از اين دو را به سروده‌هاى مذهبى مشغول داشت . « 1 »\r\nو توزى گفته است : اصمعى جزوه‌اى ديد كه در آن شعر سيد بود . پرسيد از كيست ؟\r\nمن چون نظر او را دربارهء سيد مىدانستم . نگفتم مرا سوگند داد كه بگويم و چون وى را آگاه كردم ، گفت : قصيده‌اى از او بخوان ، چكامه‌اى خواندم و پس از آن ، قصيدهء ديگرى را و همچنان مىخواست كه بيشتر بخوانم . آنگاه گفت : خدا رسوايش كناد ! چه چيز او را به\r\n\r\n\r\n","description":"","footnote":"\r\n( 1 ) . الاغانى : 7 / 231 .\r\n","page_name":" 358 ","page_number":370},
  {"content":"\r\n\r\nراه ابرمردان انداخت اگر مذهب و مضامين شعريش نبود هيچ‌كس از همرديفانش را بر او مقدم نمىداشتم . و در عبارت ديگرى است كه هيچ‌كس از همپايه‌هايش بر او پيشى نمىگرفت و ابو عبيده گفته است : شاعرتر از همهء محدثان ، سيّد حميرى و بشّار است . « 1 »\r\nروزى سيّد در كنار بشار كه به شعر خواندن پرداخته بود ، ايستاد ، سپس روى به او آورد و گفت :\r\n- اى آنكه مردم را مىستايى تا به تو بخشش كنند ! آنچه بندگان دارند از آن خداست .\r\n- پس آنچه از اينان مىجويى از خدا بخواه و به خير خداوند فرو فرستنده و فزون‌دهندهء نعمت‌ها اميدوار باش .\r\n- نسبت بخل به بخشنده مده و بخيل را جواد ، نام منه .\r\nبشار گفت : اين كيست ؟ سيّد را معرفى كردند ، گفت : اگر چنين نبود كه اين مرد به ستايش بنى هاشم از ما بازمانده است ، ما را بيچاره مىكرد و اگر در مذهبش با ما هماهنگ بود ما را به زحمت مىانداخت . « 2 »\r\nو غانم ورّاق گفت : در سرزمين بصره به نزد عمرو بن نعيم رفتم . گروهى به مجلس من درآمدند و من اين شعر سيد را براى آنان خواندم .\r\n- آيا اثر خانه‌هاى خراب‌شده در ( ثويّين ) را ، كه ابر و باران ويرانش كرده ،\r\n- و باد صبا و دبور هر صبح و شام ، بر گل و گياه آن دامن كشيده است ، بازمىشناسى ؟\r\n- سراهايى كه در پهنهء آن ، دلبران موى ميان و تر اندام و جادو نگاه و چابك و لاغر و خوش‌خرام كه چهره‌هايى چون ماه تمام و تابان داشتند ، مىزيستند .\r\n- جدايى ، مرا از اوج قرب به خاك هجر نشاند ، و او از من كه هنوز كامى نگرفته بودم جدا شد ،\r\n- و چون مرا از ترس دورى ، دردمند و سرشك مرواريد گونم را روان و ريزان ديد ،\r\n- با گوشهء چشم به سويم نگريست و اشگش به مانند رشتهء پراكندهء گوهر فروريخت .\r\n- از پيش‌آمد دورى مىترسيدم ، اما اين ترسم و بيم نفع و سودى نداشت .\r\n\r\n\r\n","description":"","footnote":"\r\n( 1 ) . الاغانى : 7 / 236 - 232 .\r\n( 2 ) . الاغانى : 7 / 237 .\r\n","page_name":" 359 ","page_number":371},
  {"content":"\r\n\r\nآنان از خواندن من به طرب آمدند و شادىها كردند و پرسيدند اين اشعار از كيست ؟\r\nگفتم : از سيّد است . گفتند به خدا سوگند كه وى يكى از شعراى خوش‌طبع است . نه ! بلكه در اين روزگار همانندى ندارند . « 1 »\r\nاز زبير بن به كار است كه گفت : از عمّم شنيدم كه مىگفت : اگر آن قصيدهء سيد را كه در آن مىگويد :\r\n انّ يوم التّطهير يوم عظيم * خصّ بالفضل فيه اهل الكساء \r\n- براستى كه روز نزول آيهء تطهير ، روز بزرگى است كه آل عبا در آن به برترى ويژگى يافتند .\r\nبر منبر بخوانند ، گناهى نكرده‌اند و اگر تمام اشعار وى ، از اين دست بود ما آن را روايت مىكرديم و بد نمىدانستيم . و از حسين بن ثابت روايت كرده‌اند كه گفت : مردى بدوى كه در روايت شعر جرير بر همهء مردم پيشى داشت ، بر ما وارد شد . وى شعرى از جرير مىخواند و من نيز ، سروده‌اى از سيّد را در همان معنى مىخواندم تا بر او فزونى جستم ، به من گفت : واى بر تو ! اين شاعر كيست ؟ به خدا سوگند كه او از صاحب ما شاعرتر است . « 2 »\r\nو از اسحاق بن محمّد روايت مىكنند كه گفت از عتبى « 3 » شنيدم كه مىگفت :\r\nدر روزگار ما ، شاعرى خوش‌روش‌تر و پاكيزه لفظتر از سيّد نيست . سپس به يكى از حاضران گفت : قصيدهء لاميهء سيّد را كه امروز مىخواندى ، دوباره بخوان و او چنين خواند :\r\n- آيا در محبوبت ، كشش و بخششى هم هست يا نه ؟ راستى كه پستى نشان گمراهى است .\r\n- آيا در دلت شورى نهفته است كه سخنان بيهوده آن را بهبود نمىبخشد .\r\n\r\n\r\n","description":"","footnote":"\r\n( 1 ) . الاغانى : 7 / 238 .\r\n( 2 ) . الاغانى : 7 / 239 .\r\n( 3 ) . وى ابو عبد الرحمن محمّد بن عبد اللّه اموى است كه شاعرى بصرى ( م 228 ) و منسوب به جدّش عبد اللّه بن ابى سفيان است .\r\n","page_name":" 360 ","page_number":372},
  {"content":"\r\n\r\n- اى مغرور ! دل به وعده‌هاى خيال‌انگيز دلبرى فريبكار بسته‌اى .\r\n- دلبرى كه شاداب و گران‌خواب و باريك‌اندام است و به غزال خوش‌خط و خال مىماند ،\r\n- چون با او خلوت كنى دست در گردنش درآورى و بوسيدن و مكيدن دهان خوش‌طعم آميخته به مشك او ، ترا شفا مىبخشد .\r\n- او در ميان دوشيزگان سيمتنى است كه خلخالى به پايشان نرفته است . . .\r\nدر اين قصيده مىگويد :\r\n- به خدا و نعمت‌هاى او قسم مىخورم و انسان مسؤول گفتار خويشتن است ،\r\n- كه نهاد على بن ابى طالب عليه السّلام براستى بر پارسايى و نيكوكارى سرشته است .\r\nپس عتبى گفت : به خدا سوگند كه سيّد از عهدهء آنچه خواسته است به خوبى برآمده و اين است آن شعرى كه بىپرده بر دل مىنشيند . « 1 »\r\nو پيش از همهء اينها ، همان سخن امام صادق عليه السّلام در ستايش سيّد بسنده است كه فرمود : أنت سيد الشعراء و اين گفتار حاكى از چنان پايهء بلندى براى سيّد در ادب است كه وصف از رسيدن به كنه آن ، ناتوان و بيان از دريافت آن ، نارسا است . و آن‌چنانكه در نور الابصار شبلنجى آمده است ، سيّد را از شاعران امام صادق عليه السّلام و فرزند پاكش امام كاظم شمرده‌اند .\r\n\r\nسخن‌پردازى سيّد در ستايش آل اللّه\r\nسيّد مردى بلندهمت و حريص در برگرداندن حق به اهلش بود و به سبب كوشش و اجتهادى كه در نشر دعوت به مبدأ استوار خويش داشت و سخن‌پردازىهايى كه در ستايش خاندان پاك‌نهاد پيغمبر كرد ، بر بسيارى از شعرا فزونى و برترى يافت . و با جانبازى و فداكارى در راه تقويت روح ايمان در مردم و زنده‌كردن دلمردگان از طريق نشر فضايل آل اللّه و پراكندن زشتىهاى دشمنان و بدىهاى مخالفان آنان ، بر ساير\r\n\r\n\r\n","description":"","footnote":"\r\n( 1 ) . الاغانى : 7 / 247 .\r\n","page_name":" 361 ","page_number":373},
  {"content":"\r\n\r\nسرايندگان سيادت پيدا كرد .\r\nوى گويندهء اين شعر است :\r\n أيا ربّ إنّى لم أرد بالذي به * مدحت عليّا غير وجهك فارحم \r\n- پروردگارا ! من در ستايش از على عليه السّلام چيزى جز خشنودى تو نخواسته‌ام ، پس بر من رحمت آر .\r\nو خوابى را كه ابو الفرج و مرزبانى از خود او در گزارش زندگيش روايت كرده‌اند ، مصدّق شعر اوست . وى گفته است : پيغمبر را در باغى خشك و خالى كه در آن نخلى بلند ديده مىشد به خواب ديدم ، در كنار آن باغ زمينى چون كافور بود كه در آن درختى ديده نمىشد . پيغمبر فرمود : مىدانى اين نخل از كيست ؟ گفتم نه ، يا رسول اللّه . فرمود : از آن امرء القيس پسر حجر است . آن را بركن و در اين زمين به كار و من چنين كردم . پس از آن به نزد ابن سيرين آمدم و خواب خود را براى او بازگفتم : گفت آيا شعر مىگويى ؟\r\nگفتم : نه ، گفت : به زودى شعرى چون شعر امرء القيس خواهى سرود . امّا اشعار تو دربارهء خاندانى نيكوكار و پاك‌نهاد است .\r\nشعر سيّد همان‌طور كه ابو الفرج گفته است ، هيچ‌گاه از ستايش بنى هاشم يا ذمّ كسانى كه به نظر وى مخالف آنان بوده‌اند ، خالى نيست . وى از موصلى و او از عمّش روايت كرده است كه گفت 2300 قصيده از سيّد در مدح بنى هاشم فراهم آوردم و پنداشتم كه به جمع‌آورى اشعار وى دست يافته‌ام تا آنكه روزى مردى ژنده و كهنه‌پوش به مجلس من درآمد و از من برخى از اشعار سيّد را شنيد او نيز سه قصيده از قصايد سيّد را كه من نداشتم خواند . پيش خود گفتم : اگر اين مرد تمام قصايدى را كه من از سيّد دارم مىدانست و آنگاه آنچه من فراهم نياورده‌ام مىخواند ، شگفت مىنمود ، عجيب‌تر اين است كه او از آن اشعار ، آگاهى نداشت و فقط آن‌چه را كه خود به ياد داشت ، خواند . در اين هنگام ، دريافتم كه شعر سيّد را نمىتوان برشمرد و همه را فراهم آورد . « 1 »\r\nابو الفرج گفته است : سيد به نزد اعمش سليمان بن مهران ( م 148 ) ، مىآمد و فضايل\r\n\r\n\r\n","description":"","footnote":"\r\n( 1 ) . الاغانى : 7 / 236 و 237 .\r\n","page_name":" 362 ","page_number":374},
  {"content":"\r\n\r\nامير مؤمنان عليه السّلام را از او مىشنيد . پس از نزد او بيرون مىآمد و در آن معانى ، شعر مىسرود . روزى از نزد يكى از امراى كوفه كه وى را بر اسبى نشانده و خلعتى بر اندامش پوشانده بود ، بيرون آمد و در كناسهء كوفه ايستاد و گفت : اى گروه كوفيان ! هركس فضيلتى از على بن ابى طالب عليه السّلام براى من بگويد كه دربارهء آن شعرى نگفته باشم ، اين مركب و تشريفى كه بر تن دارم به وى مىدهم . آنان حديث خواندن گرفتند سيّد نيز شعرش را مىخواند تا آنكه مردى از ميان مردم به سوى او آمد و اين حديث را بازگو كرد : روزى امير مؤمنان على بن ابى طالب عليه السّلام خواست سوار شود . لباسش را پوشيد و يكى از كفش‌ها را نيز به‌پا كرد و چون خواست ديگرى را بپوشد عقابى از آسمان به زير آمد و كفش را برگرفت و بالا برد ، مارى سياه از كفش بيرون آمد و گريخت و به سوراخى خزيد .\r\nآنگاه على كفش را پوشيد . راوى گفت : سيّد در اين‌باره شعرى نسروده بود پس اندكى انديشيد و سپس چنين سرود :\r\n- هان اى قوم ! چه‌قدر شگفت‌انگيز است داستان كفش على پدر حسين و مار سياه .\r\n- دشمنى از دشمنان جنّى و نادان كه سخت از قصد صواب به دور بود رو به كفش على آورد و در آن خزيد تا پاى على را به دندان بگزد .\r\n- تا بهترين سواركار يعنى امير مؤمنان و ابو تراب را نيش بزند .\r\n- پس عقابى از عقابان يا پرنده‌اى همانند آن از آسمان به زير آمد و كفش را برگرفت و بالا برد و سپس بىدرنگ به زمين انداخت .\r\n- آرى ، كفش را به زمين زد و از آن مارى بيرون آمد كه از ترس سنگ بيم‌زده رو به فرار گذاشت ،\r\n- و در سوراخى عميق و بىروزن خزيد ، مارى سياه و برّاق و تيزدندان و كبود و زهرآگين بود .\r\n- هربىباكى چون او را تيزتك و پرجست‌وخيز مىديد ، مىترسيد .\r\n- و درنگ مىكرد و آنگاه او را به سنگ‌هاى سخت مىزد .\r\n\r\n","description":"","footnote":"","page_name":" 363 ","page_number":375},
  {"content":"\r\n\r\n- سرانجام شر زهر كشنده اين مار خزنده در كفش ، از ابى الحسن على دفع شد . « 1 »\r\nمرزبانى گفته است : سيّد پس از خواندن اين اشعار اسبش را به حركت آورد و زمامش را گرداند و اسب و هرچه كه با خود داشت به كسى كه اين خبر را روايت كرده بود ، داد و گفت : من در اين‌باره شعرى نگفته بودم . مرزبانى 11 بيت از تشبيب اين قصيده را ياد كرده است كه ابو الفرج غير از اين بيت كه مطلع قصيده است نياورده :\r\n صبوت الى سليمى و الرباب * و ما لأخى المشيب و للتّصابي \r\nابو الفرج گفته است : امّا خبر عقابى كه كفش على بن ابى طالب عليه السّلام را ربود ، احمد بن محمّد بن سعيد همدانى براى من بازگو كرد و گفت : جعفر بن على بن نجيح مرا حديث كرد و گفت : ابو عبد الرحمن مسعودى از ابى داود طهوى از ابى زغل مرادى ما را خبر داد و گفت : روزى على بن ابى طالب عليه السّلام برخاست كه براى نماز وضو بگيرد . پس كفشش را درآورد و در اين هنگام افعى در آن خزيد و چون على برگشت كه كفشش را بپوشد عقابى به زير آمد و آن را برداشت و به بالا برد و سپس انداخت و افعى از آن بيرون پريد .\r\nو مانند اين حديث را دربارهء پيغمبر نيز روايت كرده‌اند .\r\nابن معتز گفته است : سيّد استادترين افراد در به شعر كشيدن احاديث و اخبار و مناقب بود و نماند فضيلتى از على بن ابى طالب عليه السّلام ، مگر آنكه آن را به شعر درآورد . و حضور در انجمنى كه در آن از خاندان محمّد صلّى اللّه عليه و آله سخن بميان نمىآمد وى را خسته مىكرد و با محفلى كه از ياد آنان خالى بود انس نداشت . « 2 »\r\nابو الفرج از حسن بن على بن حرب بن ابى اسود دوئلى روايت كرده است كه گفت :\r\nما در خدمت ابى عمرو ابن ابى العلاء نشسته بوديم و از سيّد گفتگو مىكرديم او خود آمد و نزد ما نشست ، ساعتى را در ذكر زرع و نخل فرو رفتيم ناگاه سيد برخاست ، گفتيم :\r\nاى ابا هاشم چرا برخاستى ؟ گفت :\r\n- خوش ندارم در انجمنى كه در آن ذكر فضيلت آل محمّد نيست ، بمانم .\r\n\r\n\r\n","description":"","footnote":"\r\n( 1 ) . الاغانى : 7 / 257 ، ابيات ديگرى در اين‌باره از اخبار السيّد مرزبانى نقل كرده است .\r\n( 2 ) . طبقات ، ابن معتز 7 .\r\n","page_name":" 364 ","page_number":376},
  {"content":"\r\n\r\n- مجلسى كه از احمد و وصىّ و فرزندان وى ياد نشود پليد و كشنده است .\r\n- نابكار است آنكه ، در انجمن خود تا وقتى برمىخيزد ، از آنها ياد نكند .\r\nسيّد هرگاه به شعرى از خود استشهاد مىكرد به اين بيت آغاز مىنمود :\r\n اجد بآل فاطمه البكور * فدمع العين منهمر غزير « 1 » \r\n\r\nراويان و حافظان شعر سيّد\r\n1 - ابو داود سليمان بن سفيان مسترق كوفى منشد ( م 230 ) ، وى آن‌چنانكه در اغانى و فهرست كشى « 2 » آمده است راوى شعر سيد بود .\r\n2 - اسماعيل بن ساحر ، آن‌چنانكه در چند جاى اغانى آمده است راوى شعر سيّد بود .\r\n3 - ابو عبيده معمر بن مثنى ( م 211 - 209 ) كه همان‌طور كه در اغانى و لسان الميزان « 3 » است شعر سيّد را روايت مىكرد .\r\n4 - السدرى در طبقات المعتز « 4 » است راوى سيد بود .\r\n5 - محمّد بن زكرياى غلابى جوهرى بصرى ( م 298 ) وى چنان كه در اخبار السيد مرزبانى است ، شعر سيّد را از حفظ مىكرد و بر عبّاسه دختر سيّد مىخواند و او تصحيح مىكرد .\r\n6 - جعفر بن سليمان ضبعى بصرى ، ( م 178 ) كه چنان كه در اغانى و لسان الميزان « 5 » است شعر سيد را بسيار مىخواند و اگر كسى آن را نمىپسنديد براى او نمىخواند .\r\n7 - يزيد بن محمّد بن عمر بن مذعور تميمى كه آن‌طور كه در اخبار السيد مرزبانى است شعر سيّد را روايت مىكرد و با وى معاشر بود و ابو الفرج گفته است كه او شعر سيّد را از حفظ مىكرد و آن را براى ابى بجير اسدى مىخواند .\r\n\r\n\r\n","description":"","footnote":"\r\n( 1 ) . الاغانى : 7 / 266 - 246 .\r\n( 2 ) . فهرست كشى 205 .\r\n( 3 ) . لسان الميزان : 1 / 437 .\r\n( 4 ) . طبقات المعتز 7 .\r\n( 5 ) . لسان الميزان 1 / 437 .\r\n","page_name":" 365 ","page_number":377},
  {"content":"\r\n\r\n8 - فضيل بن زبير رسان كوفى كه شعر سيّد را مىخواند و براى امام صادق عليه السّلام نيز خواند كه قسمتى از حديث آن گذشت .\r\n9 - حسين بن ضحاك ، مرزبانى گفته است وى بيش از همهء مردم ، شعر سيّد را از حفظ داشت .\r\n10 - حسين بن ثابت كه بسيارى از اشعار سيّد را روايت مىكرد .\r\n11 - عبّاسه دختر سيّد كه حافظ شعر پدر بود و چنان كه مرزبانى در اخبار السيد آورده است روات ، شعر سيّد را بر وى مىخواندند و او تصحيح مىكرد .\r\nو سيّد را دو دختر بلنداختر ديگر بود كه حافظ شعر پدر بودند و در برخى معاجم است كه هريك از آن دو ، سيصد قصيده را از حفظ داشتند . ابن معتز گفته است : از سدرى آورده‌اند كه گفت : سيّد را چهار دختر بود و هريك از آنان 400 قصيده از شعر پدر به ياد داشتند . « 1 »\r\n12 - عبد اللّه بن اسحاق هاشمى ، وى چنان كه از قول مرزبانى گذشت شعر سيّد را جمع‌آورى كرده است .\r\n13 - عمّ موصلى كه همان‌طور كه به نقل از اغانى گذشت شعر سيّد در مدح بنى هاشم را فراهم آورد .\r\n14 - حافظ ابو الحسن الدار قطنى على بن عمر ( م 385 ) كه آن‌چنانكه در تاريخ خطيب بغدادى « 2 » و ابن خلكان « 3 » و تذكرة الحفاظ « 4 » آمده است حافظ ديوان سيّد بود .\r\n\r\nمذهب سيّد و سخن اعلام در پيرامون آن\r\nسيّد ، روزگار درازى را بر آئين كيسانى گذراند و قائل به امامت محمّد بن حنفيه و غيبت او بود و او را در اين‌باره اشعارى است . سپس به بركت امام صادق عليه السّلام سعادت به وى روى آورد و از آن امام حجّت‌هاى قوى ديد و حق را بازشناخت و در ديدارى كه\r\n\r\n\r\n","description":"","footnote":"\r\n( 1 ) . طبقات الشعراء 8 .\r\n( 2 ) . تاريخ ، خطيب بغدادى : 2 / 35 .\r\n( 3 ) . تاريخ ، ابن خلكان 359 .\r\n( 4 ) . تذكرة الحفاظ : 3 / 200 .\r\n","page_name":" 366 ","page_number":378},
  {"content":"\r\n\r\nهنگام بازگشت امام از نزد منصور و نزول حضرتش به كوفه با امام داشت و يا در ملاقاتى كه در ايام حج با حضرت كرد . بدانديشىهاى كيسانيه را به دور ريخت .\r\nو عبد اللّه بن معتز ( م 296 ) و شيخ الامة صدوق ( م 381 ) و حافظ مرزبانى ( م 384 ) و شيخ ما مفيد ( م 412 ) و ابى عمر كشى و سروى ( م 588 ) و اربلى ( م 692 ) و ديگران را پيرامون مذهب سيّد ، سخنان بسيارى است كه يكى از آنها ، براى اثبات حق بسنده است چه رسد به تمام آنها ، و اينك آن گفتارها :\r\n1 - سخن ابن معتز : وى گفته است : « 1 » حديث كرد مرا محمّد بن عبد اللّه و گفت : سدرى راوى سيّد مىگفت : سيّد در آغاز زندگى كيسانى و قائل به رجعت محمّد بن حنفيه بود و در اين‌باره اين شعر را براى من خواند :\r\n حتى متى و إلى متى و متى المدى * يابن الوصي و أنت حىّ ترزق « 2 » \r\nو اين قصيده مشهور است . و محمّد بن عبد اللّه مرا حديث كرد و گفت : سدرى مىگفت : سيّد پيوسته قائل به آيين كيسانى بود تا آنگاه كه در مكّه و ايّام حج امام صادق عليه السّلام را ديدار كرد و امام با او به گفتگو پرداخت و حجت را بر وى تمام فرمود و سيّد از آن آيين برگشت و سخن او در ترك آن عقيده و بازگشت از آيينى كه داشته است ، و يادى كه از امام صادق عليه السّلام مىكند چنين است :\r\n تجعفرت باسم اللّه و اللّه اكبر * و أيقنت أنّ اللّه يعفو و يغفر « 3 »\r\nو يثبت مهما شاء ربّى بأمره * و يمحو و يقضي فى الأمور و يقدر \r\n2 - گفتار صدوق : گفته است : « 4 » سيّد در امر غيبت گمراه بود و به غيبت محمّد بن حنفيه اعتقاد داشت تا آنكه امام صادق جعفر بن محمّد عليه السّلام را ملاقات كرد و از او علامات امامت و دلالات وصيت را ديد و از امر غيبت پرسيد ، امام به او فرمود : غيبت حق است امّا اين غيبت براى دوازدهمين امام از ائمه عليه السّلام پيش خواهد آمد و سيد را بر مرگ محمّد بن حنفيه و اينكه پدرش محمّد بن على بن حسين شاهد دفن او بوده است ، خبر داد و\r\n\r\n\r\n","description":"","footnote":"\r\n( 1 ) . طبقات الشعراء 7 .\r\n( 2 ) . ترجمهء اين ابيات خواهد آمد .\r\n( 3 ) . همان .\r\n( 4 ) . كمال الدين 20 .\r\n","page_name":" 367 ","page_number":379},
  {"content":"\r\n\r\nسيّد از آيين خود دست برداشت و از اعتقادش استغفار كرد ، و چون حق بر او آشكار شد ، به سوى حق بازآمد و به امامت گرويد .\r\nعبد الواحد بن محمد عطار براى ما حديث كرد و گفت : على بن محمّد بن قتيبه نيشابورى ، براى ما حديث كرد و گفت : حمدان بن سليمان از قول محمّد بن اسماعيل بن بزيع ، از قول حيان سراج ، براى ما حديث كرد و گفت : از سيد بن محمّد حميرى شنيدم كه مىگفت : من قائل به غلوّ و معتقد به غيبت محمّد بن على ملقب به ابن حنفيّه بودم و روزگارى را در اين گمراهى گذراندم ، تا آنكه خداوند به عنايت امام صادق جعفر بن محمّد عليهما السّلام بر من منّت نهاد و مرا از آتش دوزخ رهانيد و به راه راست هدايت كرد و چون دلايلى از آن امام ديدم كه مسلم شد كه او حجت راستين خدا بر من و بر همهء مردم روزگار خويش است و امامى است كه خداوند طاعتش را فرض و اقتداى به وى را واجب دانسته است . از او پرسيدم و گفتم : اى پسر رسول خدا ! دربارهء غيبت و درستى وقوع آن ، اخبارى به ما رسيده است ، به من بگوييد كه اين غيبت براى چه كسى پيش مىآيد ؟\r\nفرمود : براى ششمين فرزند من كه دوازدهمين امام پس از پيغمبر است . نخستين پيشوا از اين دوازده تن ، على بن ابى طالب و آخر آنها قائم به حق ، بقية اللّه فى الارض و صاحب الزّمان است . به خدا سوگند ! اگر او ، در غيبت خود به اندازه‌اى باقى بماند كه نوح در قومش ماند ، از دنيا نمىرود ، مگر آنكه ظهور كند و جهان را از عدل و داد پر كند ، آن چنان كه از ظلم و جور پر شده است ، سيّد گفت : چون اين سخن را از سرورم جعفر بن محمّد صادق عليه السّلام شنيدم ، به دست امام توبه كردم و قصيده‌اى سرودم كه آغازش چنين است :\r\n- چون مردم را در دينشان گمراه ديدم ، به نام خدا به جعفريان پيوستم و جعفرى شدم .\r\n- به نام خدا خداى بزرگ ندا در دادم ، و يقين دارم كه مرا مىبخشد و مىآمرزد .\r\n- به آيينى غير از آئينى كه داشتم گرويدم ، و سرور خلق ، جعفر مرا از دين پيشينم برگرداند .\r\n- گفتم : فرض بفرماييد كه روزگارى را به يهوديت يا نصرانيت گذراندم . اينك از آن آيين\r\n\r\n","description":"","footnote":"","page_name":" 368 ","page_number":380},
  {"content":"\r\n\r\nبه سوى خداى مهربان ، برمىگردم و اسلام مىآورم .\r\n- ديگر تا زنده‌ام غلو نمىكنم ، و به آيين پوشيده و پنهان خود بازمىگردم .\r\n- ديگر قائل نيستم كه آن زنده‌اى كه در رضوى است ، محمّد حنفيّه ، است هرچند نادانان بر اين گفتهء من خردهء بسيار گيرند .\r\n- البته محمّد حنفيه ، شاخه و عنصرى پاك از اين خاندان بود كه با آگاهى ، همراه دودمان پاك و پاكيزهء پيغمبر ، راه خويش را سپرد ، ( تا آخر قصيده كه طولانى است ) .\r\nو پس از آن اين چكامه را سرودم :\r\n- اى آنكه بر شتر بزرگ و سخت‌كوش خويش سوارى و راه بيابان مىسپرى !\r\n- چون خدا رهبريت كرد و جعفر بن محمّد را ديدى ، به آن ولىّ خدا و فرزند پاك پيغمبر بگو :\r\n- اى امين خدا و فرزند امين خدا ! من از كارى كه در راه آن پيكار بسيار كرده‌ام ،\r\n- و با بدگويان به مبارزه برخاسته‌ام ، به سوى خدا و تو تائب و راجعم .\r\n- و گفتار من در غيبت ابن خوله دشمنى با دودمان پاك پيغمبر نبوده ،\r\n- ليكن از وصىّ راستگوى محمّد صلّى اللّه عليه و آله ، روايتى به ما رسيده بود ،\r\n- كه امام زمان ، همچون خائف مترقب ، روزگارى را در غيبت و پنهانى مىگذراند .\r\n- و اموالش را چون تهمت‌زده در ملاء عام تقسيم مىكنند .\r\n- و چون مدت غيبت به‌سر آيد ، چون ستارهء جدى كه از افق مىدرخشد ، ظهور مىكند . « 1 »\r\n- و از خانهء خدا به يارى خدا و با رياستى الهى و اسبابى مهيّا ، به راه مىافتد ،\r\n- و پرچم به دست ، چون توسن سركش ، به سوى دشمن مىتازد ، و آنها را مىكشد .\r\n- و چون روايت كردند كه ابن خوله غائب است ، ما صادقانه به او گرويديم ،\r\n- و گفتيم : وى همان مهدى قائمى است كه به عدل خويش ، خزان‌زدگىها را به\r\n\r\n\r\n","description":"","footnote":"\r\n( 1 ) . در روايت مرزبانى اين‌چنين آمده است :\r\n- مدّتى در غيبت مىماند سپس با فروغ عدل خويش چون ستاره‌اى تابان چهره مىنمايد .\r\n","page_name":" 369 ","page_number":381},
  {"content":"\r\n\r\nشكوفايى مىسپرد . « 1 »\r\n- و اگر تو اى ( امام صادق عليه السّلام بگويى چنين نيست ، سخنت حق و فرمانت حتم و خالى از تعصّب است .\r\n- من خدا را گواه مىگيرم كه قول تو ، بر فرمانبر و نافرمان حجت است .\r\n- براستى كه از غيبت ولىّ امر و قائمى كه نشاطانگيز و ظفربخش جان ما است ، گريزى نيست ، بر چنين غائبى درود مدام خدا باد .\r\n- وى روزگارى را در غيبت مىگذراند ، و چون ظهور كند ، شرق و غرب را از عدل و داد پر مىكند .\r\nحيان سراج كه راوى اين حديث است ، خود كيسانى مذهب است . اربلى نيز اين حديث را در كشف الغمه آورده است .\r\n3 - سخن مرزبانى : وى در اخبار السيّد گفته است : سيّد بن محمّد رحمه اللّه بىترديد كيسانى بود و اعتقاد داشت كه محمّد بن حنفيه همان قائم مهدى و مقيم در جبال رضوى است و شعرش دليل بر درستى گفتار ما و كيسانى بودن اوست و از اشعار او است :\r\n- اى كوه رضوى ! چرا امامى كه در تو منزل دارد ، ديده نمىشود ، به راستى كه از عشقش ديوانه شديم .\r\n- اى پسر وصىّ پيغمبر كه زنده و مرزوقى ! اين غيبت تا كى و تا چند ؟\r\n- آرزوى من ديدار تو است و از اينكه بميرم و ترا نبينم ، نگرانم .\r\nالبته وى از اين آيين برگشت و به امامت امام صادق گرويد و اين اشعار را سرود :\r\n تجعفرت باسم اللّه و اللّه اكبر * و ايقنت ان اللّه يعفو و يغفر \r\nو هركس گمان برد كه سيّد بر مذهب كيسانى باقى ماند ، دروغ‌پرداز و طاعن است و از روشنترين دلائل نادرستى اين نسبت ، دعا و ثنايى است كه امام صادق عليه السّلام نسبت به سيّد فرموده‌اند و از آن جمله اين روايت است : محمّد بن يحيى مرا خبر داد و گفت : ( ابو العينا ) براى ما حديث كرد و گفت على بن حسين بن على بن عمر بن على بن حسين بن\r\n\r\n\r\n","description":"","footnote":"\r\n( 1 ) . مصراع دوم اين بيت در روايت حافظ مرزبانى چنين است : به شكوفايى عدل او هركهنه‌اى نو مىشود .\r\n","page_name":" 370 ","page_number":382},
  {"content":"\r\n\r\nعلى بن ابى طالب عليه السّلام مرا حديث كرد و گفت : به ابى عبد اللّه ( امام صادق آنگاه كه ذكرى از سيّد به ميان آمد گفتند : وى شراب مىنوشد : فرمود : اگر گامى از سيّد بلغزد قدم ديگرش برجا است .\r\nو به اسناد خود از عباد بن صهيب آورده است كه گفت : در خدمت ابى عبد اللّه جعفر بن محمّد عليه السّلام بودم كه يادى از سيّد فرمود و او را دعا كرد ، به امام گفتند : براى او كه شراب مىنوشد و عمر و ابو بكر را دشنام مىدهد و قائل به رجعت است ، دعا مىكنيد ؟ امام فرمود : پدرم از پدرش على بن الحسين براى من حديث كرد : دوستداران دودمان پيغمبر نمىميرند ، مگر تائب . سيّد نيز توبه كرده است « 1 » آنگاه سر بلند كرد و توبه‌نامه سيّد كه در آخر آن اين ابيات نوشته بود ، بيرون آورد :\r\nايا راكبا نحو المدينة جسرة ( تا آخر اشعارى كه ذكر شد ) .\r\nو نيز به اسناد خود از خلف الحادى روايت كرده است كه گفت : از اهواز مقدارى مال و مملوك و مركب براى سيّد ، به هديه آوردند ، به تهنيت وى رفتم ، گفت : رهبر من در بازگشت از آيينم « ابا بجير » است وى هميشه مرا در مذهبم سرزنش مىكرد و آرزو داشت كه به آيين او بگروم . به او نوشتم كه چنين كرده‌ام و شعر ايا راكبا نحو المدينة جسرة را تا آخر ابياتى كه گذشت فرستادم .\r\nروزى به من گفت : اگر به آيين اماميه ، روى آورده‌اى ، شعرى بسراى و من اين قصيده را سرودم . او به سجده افتاد و پس از آن گفت : خدا را شاكرم كه دوستى من نسبت به تو بيهوده نبود . آنگاه به اين جايزه‌اى كه مىبينى فرمان داد . و به اسناد خود از خلف الحادى آورده است كه گفت : به سيّد گفتم : معنى اين اشعار تو چيست ؟\r\n- در شگفتم از دگرگونى روزگار و كار ابى خالد سخنور ،\r\n- و از برگرداندن امر انعطاف‌ناپذير ولايت به امام پاك‌نهاد و پاكيزه‌سرشت و نوربخشى چون علىّ بن الحسين عليه السّلام .\r\n- و از كارى كه عمّ او ( محمّد حنفيه ) در برگرداندن عنان امامت به سوى او كرد .\r\n\r\n\r\n","description":"","footnote":"\r\n( 1 ) . در الاغانى : 7 / 277 ، نوشته‌اى از سيد آورده است : بدرستى كه او توبه كرد و بر او دعا كرده است .\r\n","page_name":" 371 ","page_number":383},
  {"content":"\r\n\r\n- و از اينكه امام او را به محاكمه در كنار حجر الاسود فراخواند و سنگ آشكارا به سخن آمد و گفت :\r\n- بايد عم ، در برابر امامت برادرزاده تسليم شود ،\r\n- من به اين امر صادقانه گواهى مىدهم ، همانطور كه آيات قرآن را تصديق دارم .\r\n- بدون شك على بن الحسين امام من است . و من دست از اين و آن برداشته‌ام .\r\nسيّد پاسخ داد : على بن شجره از قول ابى بجير او از امام صادق ابى عبد اللّه عليه السّلام براى من حديث كرد كه ابا خالد كابلى قائل به امامت ابن حنفيه بود ، پس از كابل شاه به مدينه آمد و شنيد كه محمّد ، على بن حسين را با خطاب « يا سيّدى » نام مىبرد ، به وى گفت : اى محمّد ! برادرزاده‌ات را به لقبى مىخوانى كه او ترا به مانند آن نمىخواند ؟ محمّد گفت :\r\nوى مرا در كنار حجر الاسود به محاكمه خواند . و سوگند ياد كرد كه سنگ را به سخن مىآورد . و من از حجر الاسود شنيدم كه گفت : اى محمّد ! امامت را به برادرزاده‌ات بسپار ، كه او از تو به اين كار سزاوارتر است . آنگاه من ( سيّد ) اين قصيده را سرودم و ابو خالد كابلى ، امامى شد . راوى گفت : از شيعه‌اى دربارهء اين حديث پرسش كردم ، گفت :\r\nامامى نيست آنكه اين را نداند . به سيّد گفتم : تو بر اين مذهبى يا آيينى كه من مىشناسم .\r\nو او به اين بيت عقيل بن علفه تمثل جست :\r\n- از كنار گردنهء هرشى « 1 » يا پشت آن ، راه خويش را در پيش گير و برو . چه از هردو سو ، راه يكى است .\r\nو از اشعارى كه مرزبانى در مذهب سيّد روايت كرده است اينها است :\r\n- من به سوى سلامت شتافتم و امامى شدم .\r\n- از وقتى به آيين جعفرى گرويدم ، خداوند ، سرزنش را از من به دور داشت .\r\n- پس از حسين عليه السّلام به امامت على عليه السّلام كه صاحب نشان امامت است قائل آمدم ،\r\n- چه امام سجاد براى اسلام و آيين ، ستونى استوار است .\r\n- خدا حقيقتى را بر من آشكار نمود كه به پايان بردن آن را از او خواستارم .\r\n\r\n\r\n","description":"","footnote":"\r\n( 1 ) . گردنه‌اى در راه مكّه و نزديك به جحفه كه دو راه دارد و هردو راه به يك جا مىرسد . ( مؤلّف )\r\n","page_name":" 372 ","page_number":384},
  {"content":"\r\n\r\n- تا در سختىهاى رستاخيز او را با همين اعتقاد ملاقات كنم .\r\n4 - سخن مفيد : فرموده است : « 1 » يكى از كيسانيان ابو هاشم اسماعيل بن محمّد حميرى شاعر بود وى را در آيين كيسانى اشعار بسيارى بوده است ، سپس از مذهب كيسانى برگشته و از آن برائت جسته و به دين حق گرويده است . چه ابو عبد اللّه جعفر بن محمّد عليه السّلام او را به امامت خود فراخواند و وجوب طاعت خويش را بر او آشكار فرمود و او سخن امام را پذيرفت و معتقد به نظام امامت شد و از گمراهى رهيد . و او را در اين‌باره نيز ، اشعارى معروف است و از سروده‌هاى او دربارهء امامت محمّد و آيين كيسانيه اين شعر است :\r\n- اى زندهء مقيم در شعب رضوى .\r\nسخن مفيد به اينجا مىرسد كه مىگويد : و سيّد را در بازگشت به سوى حق و گسستن از آيين كيسانى اين اشعار است :\r\n تجعفرت باسم اللّه و اللّه اكبر * و ايقنت ان اللّه يعفو و يغفر \r\nو دنت بدين غير ما كنت داينا ( تا پايان قصيده‌اى كه گذشت با كمى اختلاف ) .\r\nو در فصلى از ارشاد گفته است : چون به سيّد اسماعيل بن محمّد حميرى خبر رسيد كه ابى عبد اللّه گفتارش را انكار فرموده و وى را به نظام امامت فراخوانده‌اند ، از آيين كيسانى برگشت و دربارهء آن امام ( يعنى امام صادق عليه السّلام ) چنين گفت :\r\n أيا راكبا نحو المدينة جسرة * عذافرة يطوى بها كل سبسب \r\nآنگاه 13 بيت را ياد كرده و گفته است : اين شعر دليل بر بازگشت سيّد از مذهب كيسانى و قائل شدن وى به امامت امام صادق عليه السّلام است و در زمان امام صادق عليه السّلام وجوه دعوت از جانب شيعه به امامت آن حضرت و قول به غيبت امام زمان و اينكه اين غيبت يكى از علايم اوست ، علنى شد . و صريح قول شيعهء اماميهء اثنى عشريه نيز همين است .\r\n5 - سخن ابن شهر آشوب : وى از داود رقى روايت كرده است كه گفت : « 2 » به سيّد حميرى خبر رسيد كه در خدمت امام صادق عليه السّلام از او نام برده‌اند و امام فرموده است :\r\n\r\n\r\n","description":"","footnote":"\r\n( 1 ) . فصول المختارة 93 .\r\n( 2 ) . المناقب : 2 / 323 .\r\n","page_name":" 373 ","page_number":385},
  {"content":"\r\n\r\nسيّد كافر است . به محضر امام آمد و گفت : اى سرور من ! آيا من با شدت محبتى كه به شما دارم و دشمنىهايى كه با دشمنان شما كرده‌ام ، كافرم ؟ امام فرمود : اين دوستى و دشمنى براى تو سودى نخواهد داشت چه تو به امام روزگار و زمان خود كافرى ، آنگاه دست سيّد را گرفت و او را به داخل خانه‌اى كه در آن گورى بوده ، برد و دو ركعت نماز گزارد و سپس با دست مباركش بر قبر زد ، گور شكافته شد و شخصى بيرون آمد كه خاك از سرورويش مىريخت . امام صادق به او فرمود : كيستى ؟ گفت : من محمّد بن على مسمّى به ابن حنفيّه‌ام فرمود : من كيستم ؟ گفت : تو جعفر بن محمّد امام روزگار و زمان خويشى ، سيّد از آن خانه بيرون آمد و سرودن گرفت :\r\nتجعفرت باسم اللّه فيمن تجعفر !\r\nو در كتاب اخبار السيّد است كه مؤمن الطاق با سيّد دربارهء ابن حنفيه به مناظره نشست و بر او غلبه يافت و سيد چنين سرود :\r\n- من پسر خوله ( محمّد حنفيه ) را بىآنكه با وى كينه‌اى داشته باشم رها كردم ،\r\n- چه من شيفته و دلباختهء اين خاندان و حافظ غيب ابن خوله‌ام ،\r\n- ليكن به آيين امام صادق عليه السّلام روى آورده‌ام ، چه او پيشوايى هاشمى نسب و نور خداوند روزىرسان است .\r\n- خدا به بركت وجود او بندگان را رسيدگى مىفرمايد و بلاغت را در سخنوران پديد مىآورد .\r\n- برهان امامتش آشكار شد ، و من به آيين او گرويدم و چون آن نادانى نبودم كه پس از آشكارايى هدايت ، روى به حبتر و ابى حامق آرد .\r\nطايى گفت : آفرين . اينك به راه آمدى و به كمال بلوغ رسيدى و در جايگاهى از خير و جنّت ، جا و موضع گرفتى . و سيّد سرودن گرفت :\r\nتجعفرت بسم اللّه و اللّه اكبر . . .\r\nآنگاه پنج بيت از اين قصيده را ياد كرده و سپس شش بيت از آن قصيده مذكور سيّد را آورده و گفته است : سيّد دربارهء آن امام اين اشعار را سروده است :\r\n\r\n","description":"","footnote":"","page_name":" 374 ","page_number":386},
  {"content":"\r\n\r\n- بزرگوارى ، جوان‌مردى چون ابى عبد اللّه عليه السّلام را مىستايم ،\r\n- او سبط محمّد نبى و ريسمانى محكم ، از رشته‌هاى استوار اوست ،\r\n- ديدهء بينندگان در جمال او خيره مىماند ،\r\n- درياى جود او ، كام‌ها را سيراب و جام‌هاى خالى خلق را پرآب مىكند .\r\n- دريايى كه از همهء درياها فزون و قطرات آن مددبخش آنها است .\r\n- عباد از اين دستش جام مىگيرند و بلاد از باران جود آن دستش ، سيراب مىشوند .\r\n- دست راست او به ابرى باران‌زا مىماند ، زمين ارث وى ، و مردم عموما بر خوان نعمت اويند .\r\n- اى حجت خداى بزرگ و ديدهء او ! و اى بزرگ پيشواى آل اللّه !\r\n- اى فرزند جانشين مصطفى ! و اى در كمال همانند احمد صلّى اللّه عليه و آله !\r\n- تو دختر زادهء محمّد و مخلوقى همانند اويى .\r\n- ضياء نور تو ، نور او و ظلال روح تو از ظلال اوست\r\n- نجات از مرگ ، در ، آمدن به سوى تو و رهايى از گمراهى به دست توست .\r\n- ترا مىستايم ، امّا به يك دهم خصال تو دست نمىيابم .\r\n6 - سخن اربلى : گفته است : « 1 » سيد حميرى كيسانى مذهب و قائل به رجعت ابى القاسم محمّد حنفيه بود و چون امام جعفر بن محمّد صادق عليه السّلام حق را به وى نمود ، و قول به مذهب اماميه اثنا عشريه را به وى شناساند ، سيّد از مذهب خويش دست كشيد و به حق رجوع كرد و قائل به آن شد و شعر او دربارهء آيينش آن‌چنان مشهور است كه نيازى به يادكردن ندارد ، و اين سرودهء او ترا به آيين راست و درستش آگاه مىكند :\r\n- تا كبوتران آواز مىخوانند ، بر پيغمبر و دودمان او درود باد .\r\n- آيا آنان ستارگان آسمان و اعلام جاويدان عزت نيستند ؟\r\n- اى سرگشتهء در گمراهى ، امير المؤمنين امام است .\r\n- پيغمبر خدا ، در روز غدير خم ، در حضور خلق ، امامتش را اعلام فرمود .\r\n\r\n\r\n","description":"","footnote":"\r\n( 1 ) . كشف الغمة 124 .\r\n","page_name":" 375 ","page_number":387},
  {"content":"\r\n\r\n- و دومين پيشواى امر ولايت حسن ، آن مايهء اميدى است كه خانهء خدا و مشاعر و مقام از آن اوست .\r\n- سومين پيشوا ، حسين است كه هرچند تاريكىها به هم آميزد ، نور ماه وجودش پنهان نمىماند .\r\n- و امام چهارم على است ، آن پيشواى در راه حق ، كوشايى كه قوام دين و دنيا به اوست .\r\n- پنجم امام محمّد است ، آنكه خدا از او خشنود و در كارهاى نيك ، صاحب مقام است .\r\n- جعفر ششمين امام اين خاندان نجيب ، و ماهى است كه درخشش بدر تمام آسمان به نور اوست .\r\n- موسى ، امام هفتم است و او را مقامى است كه بزرگواران روزگار را ، توانايى نزديك شدن به آن نيست .\r\n- على هشتمين امامى است كه قبر او در سرزمين طوس خواهد بود .\r\n- محمّد زكى آن مرد صاحب شمشير ، امّا مطرود ستمزادگان ، امام نهم است .\r\n- على آن دژ محكمى كه بلد حرام ( مكّه ) از فقدانش ناليد ، امام دهم است .\r\n- و حسن ، امام همام يازدهم ، وجودى نوربخش و چراغ راه قلّه‌هاى اوج كمال است .\r\n- محمّد زكى ، آن صاحب زمان ، قائم و پناهگاه خلق ، دوازدهمين پيشوا است .\r\n- اينان مايهء آسايش من در بهشتند و من ، در زير سايهء پنج تنم ، و السّلام .\r\n\r\nنقدى يا بيان حقيقتى\r\nدكتر طه حسين مصرى گفته است : « 1 » « تناسخ از اواخر قرن اوّل ، در عرب معروف بوده است و شيعه به اين عقيده و برخى مذاهب نزديك به آن ، مانند حلول و رجعت گرايش دارد و كدام اديب است كه به سخنان نارواى حميرى و افراد بسيار ديگرى ، در اين‌باره آگاه نباشد » .\r\nاگر اين نسبت ساختگى ، از پيشينيان طه حسين ، آن ياوه‌سرايان عصر خرافات آن\r\n\r\n\r\n","description":"","footnote":"\r\n( 1 ) . ذكرى ابى العلاء 358 .\r\n","page_name":" 376 ","page_number":388},
  {"content":"\r\n\r\nسخنگويان نادان ، آن فراهم‌آرندگان ناآگاه ، آن نويسندگان بىكنكاش و آن نسبت دهندگان بىپروا ، صادر شده بود ، مرا به تعجب نمىانداخت ، امّا شگفتا كه اين سخن ، از مردى است كه خود را جستجوگر مىداند و خويشتن را ، انسان عصر طلايى ، عصر نور و روزگار كاوش مىشناسد .\r\nروزگارى كه به بلاى وجود اين دكتر و ياوه‌سرايان و دروغ‌پردازانى چون او گرفتار آمده است ، مردمى كه مىخواهند گروه بزرگ و بزرگوارى از امت اسلامى را با نسبت كفرآميز تناسخ و حلول ، خوار و زبون كنند تا گروه مخالف ، با اعتقاد به كفر اين دسته ، آنان را دشنام دهند و اين دسته نيز از شنيدن چنين نسبت نادرستى به خشم آيند و كار به سرانجام ناستودهء پراكندگى و جدايى انجامد و آرزوى آنكه طه حسين را به چنين كار ناروايى مىگمارد و وادار مىكند ، نيز همين است . آيا جستجوگرى از اين مرد نپرسيده است : مصدر اين نسبت نادرست چيست ؟ آيا در كتابى از كتب شيعه خوانده‌اى يا از شيعه‌اى شنيده‌اى ؟ يا خبر چنين نسبتى از ناحيهء دانشمندى از دانشمندان اماميّه به تو رسيده است ؟ اين شيعه و كتاب‌هاى اوست كه از نخستين روز تا به امروز ، به كفر قائلان به تناسخ و حلول ، حكم كرده است ، و به برائت از آنان گرايش دارد . پس چرا اين دكتر ، پيش از آنكه چنين تهمتى زند و چنين ناروايى نويسد ، به اين كتب مراجعه نكرده است ؟\r\nآرى ، قبل از او ، ابن حزم اندلسى در كتاب الفصل نسبت تناسخ را به سيّد داده است و تو اى خواننده ! ابن حزم و جدل‌هاى وى را در جلدهاى گذشته بازشناخته‌اى . « 1 » امّا قول به رجعت از سنخ قول به تناسخ و حلول نيست ، زيرا كتاب و سنت به آن ناطق است همانطور كه تفصيل آن ، در كتب كلامى آمده است و تاليفات جداگانهء اعلام نيز ، متضمن اين مطلب هست . و آنكه وقوفى بر اخبار و اشعار و حجت‌آورىهاى سيّد دارد ، مىداند كه ساحت وى از اين نسبت‌هاى ناروا دور است ، اگر اين دكتر از آن كسانى نباشد كه كوشش بسيار در محبّت خاندان پيغمبر و مهرورزى و ستايشگرى و جانبدارى از آنان را سخافت داند .\r\n\r\n\r\n","description":"","footnote":"\r\n( 1 ) . الغدير : ( متن عربى / چ 2 ) : 1 / 323 - 339 .\r\n","page_name":" 377 ","page_number":389},
  {"content":"\r\n\r\n\r\nرفتار سيد با غير شيعه\r\nسيّد ، براى مخالفان خاندان پاك پيغمبر صلّى اللّه عليه و آله احترام و ارزشى قائل نبود و آنان را در همه‌جا ، به سختى انكار مىكرد و با زبان تندش با تمام توان و نيرو آنها را مىراند . و وى را در اين‌باره اخبارى است كه از آن جمله است :\r\n1 - محمّد بن سهل حميرى ، از قول پدرش آورده است كه : سيّد حميرى براى رفتن به اهواز ، بر كشتى نشست . مردى دربارهء تفضيل على با او به ستيز برخاست و با وى مباهله كرد . چون شب شد آن مرد براى بول‌كردن به كنار كشتى آمد ، سيّد او را در آب انداخت و غرق كرد كشتيبانان فرياد زدند : خداوندا ! اين مرد غرق شد ، سيّد گفت : رهايش كنيد كه نفرين من او را گرفته است .\r\n2 - سيّد ، در اهواز بود . عروسى از خاندان زبير را براى اسماعيل بن عبد اللّه بن عبّاس مىبردند . سيّد صداى هياهويى شنيد ، پرسيد : چه خبر است ، جريان عروسى را به وى گفتند و او سرود :\r\n- عروسى در محمل گنبدين بر استر بسته‌اش ، از كنار ما گذشت .\r\n- وى از خاندان زبير و از دختران آن كس است كه حرام كعبه را حلال كرد . « 1 »\r\n- او را به عروسى به پيشگاه پادشاهى بزرگ مىبرند . هرگز اين دو جمع نيايند و مرگ بر اين زن باد .\r\nدر بين راه ، زن به قضاى حاجت به ويرانه‌اى رفت و مارى بزرگ او را گزيد و مرد .\r\nسيّد گفت : نفرين من وى را دريافت .\r\n3 - عبد اللّه بن حسين بن عبد اللّه بن اسماعيل بن جعفر گفت : اهل بصره ، به طلب باران از خانه بيرون آمدند . سيّد نيز با جامه‌اى از خز و با جبه و ردا و عمامه ، با آنان بيرون آمد و در حالى كه رداى خويش را بر زمين مىكشيد ، چنين سرود :\r\n- اى ابر بر زمين فرود آى ! و سنگى بردار و اينان را بران !\r\n- قطره‌اى باران بر اينها مبار ، كه اينان دشمنان فرزندان پيغمبرند .\r\n\r\n\r\n","description":"","footnote":"\r\n( 1 ) . يعنى عبد اللّه بن زبير كه در بيت اللّه الحرام متحصن شد و در آن قتال كرد .\r\n","page_name":" 378 ","page_number":390},
  {"content":"\r\n\r\n4 - ابو سليمان ناجى ، براى من حديث كرد و گفت : روزى « المهدى » كه ولى عهد منصور بود جلوس كرده بود تا صله‌هاى قريش را به آنان بدهد ، و نخست از بنى هاشم شروع كرد تا نوبت به ديگر افراد قريش رسد . سيّد آمد و به پرده‌دار منصور ، ربيع‌نامه‌اى سر به مهر داد و گفت : در اين نامه اندرزى به امير است . آن را به وى برسان و در آن اين ابيات بود :\r\n- به ابن عبّاس كه همنام محمّد است ، بگو به خاندان عدّى درهمى مده .\r\n- و بنى تيم بن مره را نيز محروم دار كه اينها ، بدترين مردم گذشته و آينده‌اند .\r\n- چون به آنان بخشش كنى ، سپاس نعمت را به جا نيارند و پاداش ترا به ناسزا و مذمت دهند .\r\n- و اگر آنها را امين دانى و يا به كارى بگمارى ، با تو خيانت كنند و خراجت را به غنيمت برند .\r\n- و اگر بخششت را از آنها بازگيرى ، اين منع را آنها در روزهايى كه فرمانروا بودند آغاز كرده‌اند و ستمگرانى بيش نبودند .\r\n- اينها عموهاى پيغمبر و فرزندان و دختر وى را كه همانند مريم بود ، از ارث محمّد صلّى اللّه عليه و آله منع كردند ،\r\n- و زمام امر خلافت را ، بىآنكه به اين كار برگزيده شده باشند بدست گرفتند و چنين كارى در اثبات گنهكارى آنان كافى است .\r\n- اينان كه سپاس نعمت‌هاى پيغمبر را به جا نياوردند ، آيا پاس نعمت ديگرى را مىدارند ؟\r\n- خداوند به بركت وجود محمّد ، بر آنان منت نهاد و هدايتشان كرد و به پوشاك و خوراك رساند .\r\n- اما آنها وصى و ولى او را به ناروايىها رنج دادند و به كامش زهر ريختند .\r\nمهدى ، نامه را براى كاتب خود ابو عبد اللّه معاويه بن سيار فرستاد و گفت : عطا را قطع كن و او ديگر صله‌اى نبخشيد و مردم بازگشتند سيّد از در درآمد و چون مهدى او را ديد ،\r\n\r\n","description":"","footnote":"","page_name":" 379 ","page_number":391},
  {"content":"\r\n\r\nخنديد و گفت : اى اسماعيل ! اندرزت را پذيرفتم و ديگر چيزى به آنان ندادم .\r\n5 - سويد بن حمدان بن حصين گفت : سيّد با ما آمد و رفت داشت و غالبا به نزد ما مىآمد ، روزى از مجلس ما برخاست و پس از رفتن او مردى روى به ما آورد و گفت :\r\nشما را كه در نزد پادشاه شرف و ارج است با اين مرد ( سيّد ) همنشينى نكنيد كه وى به باده‌گسارى و بدگويى از گذشتگان مشهور است . اين خبر به سيّد رسيد و به ابن حصين چنين نوشت :\r\n- اى پسر حصين ! من توصيف حوض پيغمبر را آن‌چنانكه حارث « 1 » اعور گفته بود براى تو كردم .\r\n- اگر فرداى قيامت جرعه‌اى از آن به تو بنوشانند بزرگ‌ترين بهره را برده‌اى .\r\n- گناه من جز آن نبود كه ياد از كسى كردم كه از خيبر گريخت !\r\n- از مردى ياد كردم كه چون خرى كه از شير مىگريزد ، از مرحب گريخت .\r\n- همنشين پست و نابكار و فرومايهء شما ، سخنان مرا نپسنديد .\r\n- و مرا به دوستى رهبر هدايت و فاروق امّت اكبر ( على عليه السّلام ) سرزنش كرده\r\n- به زودى ريشش را خواهم تراشيد ، چه سرزنش وى ، شهادت به زور و زشتى است .\r\nسويد گفته است : پس از اين اشعار ، دوستان از آن مرد بريدند و مهر و معاشرت سيّد را به جان خريدند . « 2 »\r\n6 - از معاذ بن سعيد حميرى است كه گفت : سيد اسماعيل بن محمّد حميرى براى اداى شهادتى به نزد سوّار قاضى آمد . سوّار به وى گفت : آيا تو همان اسماعيل بن محمّد معروف به سيّد نيستى ؟ گفت : چرا ، گفت : چگونه براى اداى شهادت به نزد من آمدى با اينكه من خبر از دشمنى تو با گذشتگان دارم ؟ سيّد گفت : خداوند مرا از دشمنى اولياى خود امان بخشيده است و اين ويژگى هميشگى من است ، سپس از جا برخاست ، سوارّ\r\n\r\n\r\n","description":"","footnote":"\r\n( 1 ) . وى ، حارث اعور همدانى ( م 65 ) است كه از اصحاب باسابقهء امير مؤمنان است و ذكر وى در ترجمهء پدر شيخ بهايى در ضمن شعراى قرن دهم خواهد آمد .\r\n( 2 ) . الاغانى : 7 / 254 - 250 .\r\n","page_name":" 380 ","page_number":392},
  {"content":"\r\n\r\nبه وى گفت : برخيز اى رافضى ! چه به خدا قسم شهادت به حق نخواهى داد . سيّد بيرون آمد و چنين سرود :\r\n- اى سوّار ! پدرت پسر دزد بز پيغمبر و تو پسر دختر ابي جحدرى .\r\n- و ما ، على رغم تو ، از گمراهان و زشتكاران بيزاريم .\r\nسپس شعرى سرود و بر پاره‌اى كاغذ نوشت و درخواست كرد تا آن را با ديگر كاغذها جلو سوّار گذارند . سوّار نامه را برگرفت و چون بر آن اشعار آگاهى يافت به سوى ابى جعفر منصور كه بر جسر اكبر فرود آمده بود ، آورد تا از او در مخالفت با سيّد مدد گيرد . سيّد ، در رسيدن به نزد منصور بر او پيشى گرفت و قصيدهء خود را كه در آن چنين سروده بود خواند :\r\n- اى منصور ! اى امين خدا و اى بهترين فرمان‌روا !\r\n- به راستى كه سوار بن عبد اللّه بدترين قاضى است .\r\n- او عثمانى و جملى است و پذيراى فرمان شما نيست .\r\n- جدّ او ، دزد بز پيغمبر و تبهكارى از تبهكاران بود .\r\n- و كسى بود كه پيغمبر را از پشت ديوار خانه بانگ مىزد :\r\n- اى فلانى ! به در آى كه ما فلان كاره‌ايم .\r\n- مرا از شر چنين آدمى بازدار ، كه خدا او را از شر بلاها باز ندارد .\r\n- او در ميان ما ، سنّت‌هايى كه يادگار سركشان بود به‌جا گذاشت .\r\n- ما او را هجو كرديم و هركس هجو كند به بلاهاى بزرگ گرفتار آيد .\r\nابو جعفر منصور خنديد ، و گفت : ترا به قضا گمارديم اينك ، آن‌چنانكه سوّار را هجو كردى ، خود را ستايش كن و سيّد چنين گفت :\r\n- من ، از خاندان حميرم ، خاندانى كه از جوانمردى و بخشندگى ، مايه‌ور است .\r\n- سوگند ياد كرده‌ام كه هيچ بخشندهء بلندپايه و سرافرازى را نستايم .\r\n- مگر از خاندان برجستهء بنى هاشم ، چه آنان را دست بخشنده‌اى است كه از ديدگاه من قابل ستايش است .\r\n\r\n","description":"","footnote":"","page_name":" 381 ","page_number":393},
  {"content":"\r\n\r\n- آرى ، آنان را بر من منتى است كه از ديدگاه من ، سزاوار ستايش‌اند است ، هرچند منكران ، انكار كنند .\r\n- اى احمد ! اى نيك‌مردى كه وجودت رحمت گستردهء خدا براى ما است و حمزه و جعفر طيّار ، همان كه در بهشت به هرجا بخواهد در پرواز است ،\r\n- و امام ما ، آن امامى كه ما آنگاه كه فضاى دين تاريك و راه هدايت باريك بود و اهل زمين به ستم گرويده بودند و كبر مىورزيدند\r\n- پس از نابينايىها به روشنايى وجود او بينايى يافتيم ، از اين خاندانند .\r\n- اين امام على بن ابى طالب عليه السّلام است ، كه خيبر ذليل او شد .\r\n- آنگاه كه تخت بزرگش واژگون گرديد .\r\n- در روز نبرد سخت و شكنندهء خندق نيز كه عمرو بن عبدود سرزنش‌كنان و با شمشير برّان به او روى آورد ، و بىباكانه شمشير خويش را مىجنباند و چون شترى مست و درشت مىخروشيد .\r\n- على شمشير كشيده و كشندهء خود را ، چنان بر سر او كوبيد كه چون تنهء سنگين درختى نقش زمين شد و خون سرخ از رگهايش ريختن گرفت .\r\nو از جريان‌هاى ديگرى كه در ميان سيّد و سوّار رفته است ، داستانى است كه حرث بن عبيد اللّه ربيعى بازگو كرده و گفته است : در مجلس منصور در جسر اكبر نشسته بودم ، سوّار نيز آنجا بود كه سيّد چنين خواند :\r\n- خداوندى كه وى را همانندى نيست ، ملك دنيا و دين را به شما ارزانى داشت .\r\n- چنان سلطنتى بىزوال به شما داد كه خاقان چين را مطيع و پادشاه هند را مأخوذ و امير ترك را زبون و زندانى شما كرد .\r\nسيّد ، قصيده را تمام كرد و منصور مىخنديد ، پس سوّار گفت : اى امير مؤمنان ! به خدا سوگند كه اين مرد آن‌چه را كه در دل ندارد به زبان مىآورد به خدا ، اين‌ها گروهى هستند كه محبت خود را به پاى ديگرى جز شما ريخته و دل به دشمنى شما بسته‌اند .\r\nسيّد گفت : به خدا قسم كه سوّار دروغگو است و من در ستايش شما راستگويم .\r\n\r\n","description":"","footnote":"","page_name":" 382 ","page_number":394},
  {"content":"\r\n\r\nامّا اينك كه مىبيند تو با من بر سر مهر آمده‌اى ، حسد مىبرد . به راستى كه دلبستگى و مهرورزى من به شما اهل بيت رگى است كه از پدرانم در تن من است . و اين مرد ، و خاندانش ، در جاهليت و اسلام دشمن شما بوده‌اند و خداوند عزّ و جلّ دربارهء خاندانش اين آيه « 1 » را بر پيغمبر فرو فرستاده است :\r\n إِنَّ الَّذِينَ يُنادُونَكَ مِنْ وَراءِ الْحُجُراتِ أَكْثَرُهُمْ لا يَعْقِلُونَ . \r\nمنصور گفت : درست است . سوار گفت : اى امير مؤمنان ! سيّد قائل به رجعت است و شيخين را دشنام مىدهد و ناسزا مىگويد . سيّد گفت : امّا اينكه مىگويد : قائل به رجعتم ، سخن من براساس گفتار خداى تعالى است كه فرموده است :\r\n وَ يَوْمَ نَحْشُرُ مِنْ كُلِّ أُمَّةٍ فَوْجاً مِمَّنْ يُكَذِّبُ بِآياتِنا فَهُمْ يُوزَعُونَ .  « 2 »\r\nو در جاى ديگر فرموده است :\r\n وَ حَشَرْناهُمْ فَلَمْ نُغادِرْ مِنْهُمْ أَحَداً .  « 3 »\r\nو از اينجا دانسته مىشود كه حشر ، دو حشر است يكى عام و ديگرى خاص . و نيز خداى سبحانه فرموده است :\r\n رَبَّنا أَمَتَّنَا اثْنَتَيْنِ وَ أَحْيَيْتَنَا اثْنَتَيْنِ فَاعْتَرَفْنا بِذُنُوبِنا فَهَلْ إِلى خُرُوجٍ مِنْ سَبِيلٍ .  « 4 »\r\nو نيز خداى فرموده است :\r\n أَ لَمْ تَرَ إِلَى الَّذِينَ خَرَجُوا مِنْ دِيارِهِمْ وَ هُمْ أُلُوفٌ حَذَرَ الْمَوْتِ فَقالَ لَهُمُ اللَّهُ مُوتُوا ثُمَّ أَحْياهُمْ .  « 5 »\r\nاين است آيات كتاب خداى عزّ و جلّ . پيغمبر صلّى اللّه عليه و آله خدا نيز فرموده است : در روز قيامت متكبّران در چهرهء مور محشور مىشوند « 6 » و نيز فرموده است : چيزى بر بنى اسرائيل نگذشته است مگر آنكه مانند آن در امّت من خواهد بود . حتى مسخ و خسف و\r\n\r\n\r\n","description":"","footnote":"\r\n( 1 ) . ر ك : تفسير ، خازن : 4 / 174 ، حجرات 49 / 4 .\r\n( 2 ) . نمل 27 / 83 .\r\n( 3 ) . كهف 18 / 47 .\r\n( 4 ) . غافر 40 / 11 .\r\n( 5 ) . بقرة 2 / 243 .\r\n( 6 ) . ترمذى و نسايى و منذرى در الترغيب و الترهيب : 3 / 225 اين حديث را آورده‌اند .\r\n","page_name":" 383 ","page_number":395},
  {"content":"\r\n\r\nقذف . « 1 »\r\nو حذيفه گفته است : به خدا قسم ، دور نيست كه خداوند بسيارى از افراد اين امّت را به صورت ميمون و خنزير درآورد . « 2 » بنابراين رجعتى كه من بدان معتقدم همان است كه قرآن به آن ناطق است و در سنت نيز آمده است و من بر آنم كه خداى تعالى اين مرد ( سوار ) را به صورت سگ يا ميمون و يا خنزير يا مور به دنيا برمىگرداند ، چه او ستمگر و سركش و كافر است . پس منصور خنديد و سيد چنين سرود :\r\n- در خدمت فرماندهى عادل ، كنار ابا شمله سوّار به مخاصمه نشستم .\r\n- او سخنانى گفت كه هرآگاه و ناآگاهى نادرستى آن را درمىيافت .\r\n- او نتوانست عيب و عار را از دامن خاندانش بشويد و در انديشهء باطل خويش درماند .\r\n- درستى سخن من چون دروغگويى آن مرد ابله نادان بر منصور نمايان شد .\r\n- سوار ، خداى صاحب عرش و رسول روشنىبخش و والاى او را دشمن مىدارد .\r\n- و به امام بخشنده‌اى كه در فضل از هرفاضلى برتر است ، ناسزا مىگويد .\r\n- و در ميان گروهى كه حق رسالت پيغمبر را ادا كرده‌اند ، به ستم حكومت مىكند .\r\n- خداوند رياكارىهاى وى را نمايان كرد و او به سرگشتگى و درماندگى افتاد .\r\nمنصور گفت : اى سيّد ! دست از سوار بردار ! سيّد گفت : اى امير مؤمنان ! آنكه بدگويى را آغاز كرد ستمكارتر است . او دست از من بدارد تا مرا نيز با او كارى نباشد ، منصور به سوار گفت : سخنى به انصاف است ، دست از او بدار تا هجوت نكند . « 3 »\r\nو از اشعارى كه سيّد در هجو سوار سروده و براى منصور خوانده و ابو الفرج آن را روايت كرده است ، اينها است :\r\n- به پيشوايى كه در اطاعت او نجات از آتش دوزخ در فرداى قيامت است بگو :\r\n- اى بهترين آفريده ! خدا جزاى خيرت دهاد سوار را در حكمرانيش يارى مكن .\r\n- اين مرد بدانديش ، مدعى و پسر عيب و متكبر و سركش را ياور مباش آنگاه كه طرفين\r\n\r\n\r\n","description":"","footnote":"\r\n( 1 ) . ر ك : سنن ، ابن ماجه : 2 / 504 .\r\n( 2 ) . ر ك : سنن ، ابن ماجه : 2 / 53 .\r\n( 3 ) . الفصول المختارة : 1 / 64 - 61 .\r\n","page_name":" 384 ","page_number":396},
  {"content":"\r\n\r\nحصم به نزدش مىآيند از غايت غرور و كبر و سركشى او ديده بر او نمىگشايند .\r\n- و اگر تو از او دستگيرى نمىكردى ، او گرسنهء برهنه‌اى بيش نبود .\r\nپس سوار داخل شد و چون منصور او را ديد خنديد و گفت : آيا داستان اياس بن معاويه « 1 » كه شهادت فرزدق را پذيرفت و شهود ديگرى خواست ، نشنيده‌اى ؟ چرا خويشتن را در معرض سيّد و زبان او قرار مىدهى ؟ آنگاه به سيّد دستور داد كه با سوّار سازش كند و از او پوزش طلبد و سيّد چنين كرد ولى سوّار عذرش را نپذيرفت و او چنين سرود :\r\n- به نزد نابكارى از خاندان عنبر به عذرخواهى رفتم امّا عذرم پذيرفته نشد .\r\n- پس نفس خود را سرزنش‌كنان گفتم : بس كن .\r\n- آيا آزادمردى چون تو ، به نزد مردى عنبرى به عذرخواهى از اعمال خود مىرود ! ؟\r\n- اى سوّار ! پدر تو دزد بز پيغمبر و مادرت دختر ابى جحدر است .\r\n- و ما على رغم تو ، گمراهان و زشتكاران را ، رافضيم .\r\nو نيز گفته است : به سيّد خبر رسيد كه سوّار گروهى را آماده كرده است كه به سرقت او در نزد سوّار شهادت دهند تا دست سيّد را ببرد . شكايت به ابى جعفر برد و او سوّار را خواست و گفت : ترا از حكومت بر سيّد ، خواه به سود او باشد يا به زيانش ، انداختيم .\r\nسوّار تا مرد ديگر با سيّد به بدى رفتار نكرد .\r\n7 - اسماعيل بن ساحر گفت : دو مرد از خاندان عبد اللّه بن دارم ، دربارهء برترى اصحاب پس از پيغمبر خدا صلّى اللّه عليه و آله با يكديگر ستيز مىكردند ، تا سرانجام به داورى نخستين كسى كه بر آنها بگذرد ، رضا دادند . سيّد در رسيد و آنها در حالى كه نمىشناختندش به سويش آمدند و آنكه على را برتر مىدانست چنين گفت : من و اين مرد دربارهء بهترين مردم پس از پيغمبر اختلاف پيدا كرده‌ايم من گفته‌ام برتر از همه على بن ابى طالب است .\r\nسيّد سخنش را قطع كرد و گفت : مگر اين زنازاده را سخن ديگرى است ؟ حاضران\r\n\r\n\r\n","description":"","footnote":"\r\n( 1 ) . وى اياس بن معاوية بن قره مزنى بصرى است كه عمر بن عبد العزيز داورى بصره را به وى سپرد و در سال 122 درگذشت و داستان پذيرفتن وى گواهى فرزدق را در الاغانى : 11 / 50 مىتوان يافت . ( مؤلّف )\r\n","page_name":" 385 ","page_number":397},
  {"content":"\r\n\r\nخنديدند و مردم دوم از بيم لب فرو بست و پاسخى نداد . « 1 »\r\n8 - در كتاب حيات الحيوان جاحظ چنين آمده است كه سيّد ابن محمّد حميرى ، عايشه را در نبردى كه در روز جمل براى كشتار مسلمانان به راه انداخت ، به گربه‌اى مانند كرده كه فرزندان خود را مىخورد ، و سروده است :\r\n- عايشه در هودج نشسته و با ديگر شوم‌بختان لشكر خود را به بصره راند گويى به گربه‌اى مىماند كه فرزندان خود را مىخورد . « 2 »\r\n\r\nگزارش‌ها و خوشمزگىهاى سيّد\r\nابو الفرج و ديگران ، خوشمزگىها و لطائف و نوادر بسيارى از سيّد بازگو كرده‌اند كه اگر فراهم آيد ، كتابى خواهد شد ، اينك ، ما از تمام آنها مىگذريم و به ذكر اندكى از آنكه مجال گنجايش دارد ، بسنده مىكنيم :\r\n1 - ابو الفرج به اسناد خود از شخصى روايت كرده است كه گفت : من به نزد پسران قيس مىرفتم و آنها از قول حسن « 3 » برايم روايت مىخواندند . روزى از آنجا برمىگشتم كه سيّد مرا ديد و گفت : الواحت را به من نشان ده تا چيزى در آن بنويسم و گرنه مىگيرمش و نوشته‌هايش را مىشويم . الواحم را به او سپردم ، در آن نوشت :\r\n- به وقت گرسنگى ! جرعه‌اى سويق و لقمه‌اى تريد بىگوشت را بر حديثى كه پسران قيس و صلت بن دينار از اين و آن نقل كنند دوست‌تر دارم . « 4 »\r\nهمين روايت‌ها است كه آنها را به دوزخ مىكشاند .\r\n2 - روزى سيّد ، در انجمنى نشسته بود و شعر مىخواند ، امّا حاضران گوش نمىدادند و او چنين سرود :\r\n\r\n\r\n","description":"","footnote":"\r\n( 1 ) . الاغانى : 7 / 241 ؛ طبقات الشعراء ، ابن معتز 7 به نقل از محمّد بن عبد اللّه سدوسى و از خود سيّد .\r\n( 2 ) . حياة الحيوان : 1 / 91 .\r\n( 3 ) . وى ابو سعيد حسين بن يسار بصرى ( م 110 ) كه ابى الحديد درباره‌اش چنين آورده است : آورده‌اند كه حسن از كسانى است كه على عليه السّلام را دشمن مىداشته و از او بدگويى مىكرده است .\r\n( 4 ) . الاغانى : 7 / 25 .\r\n","page_name":" 386 ","page_number":398},
  {"content":"\r\n\r\n- خداوند ، ادب‌هاى گردآوردهء مرا ، در ميان اين خران و گوسفندان و گاوان تباه كرد .\r\n- اينان به سخنان من گوش نمىدهند و چگونه چهارپايان سخن انسان را مىشنوند ؟\r\n- تا خاموشند ، انسانند و چون به حرف آيند ، به قورباغه‌هاى درون گل و لاى مىمانند .\r\n3 - سيّد در راهى ، با زنى تميمى و اباضى مذهب ، همراه شد . زن را خوش آمد و گفت : مىخواهم در اين سفر با تو ازدواج كنم سيّد گفت : و اين پيوند مانند نكاح امّ خارجه بىحضور ولىّ و شهود خواهد بود . زن خنديد و گفت : تا ببينيم در اين صورت تو كيستى ؟ سيّد چنين سرود :\r\n- اگر از خاندانم مىپرسى ، از مردى پرسش كرده‌اى كه در ميان مردم ذى يمن در اوج عزت است .\r\n- در منازل يمن ، قدرت من به قبائل ذو كلاع و ذو رعين و همدان و ذويزن و ازد است .\r\n- آرى ، ازد سرزمين عمان كه چون مآثر گذشته آنها را برشمرند ، در شمار بزرگانند ،\r\n- با اينكه دخترشان از ازدواج من خارج شد خانهء آنها خانهء من و سرزمين گستردهء آنها ، وطن من است .\r\n- مرا دو منزل است ، منزل عالى من در لحج و سراى عزتم در عدن است و مهرى كه با آن اميد رهايى از سرنگونى در دوزخ دارم ، متعلق به ابو الحسن هادى عليه السّلام است .\r\nزن گفت : شناختمت ، و عجيب‌تر از اين چيزى نيست ؛ مردى يمنى و رافضى با زنى تميمى و اباضى ، اين دو چگونه جمع مىآيند ؟ سيّد گفت : به نيك‌انديشى تو و اينكه سگ نفس را برانى و هيچ‌يك از ما يادى از گذشته و مذهب خود نكند . زن گفت : آيا ويژگى زناشويى اين نيست كه چون معلوم و مسلم شد ، پوشيده‌ها را پيدا و نهان‌ها را هويدا مىكند ؟\r\nسيّد گفت : پيشنهاد ديگرى دارم ، زن گفت : چيست ؟ گفت : متعه كه هيچ‌كس بدان پى نمىبرد ، زن گفت : آن به زنا مىماند . گفت : به خدا پناه ببر ، از اينكه پس از ايمانى كه به قرآن آوردى ، به آن كافر گردى ؟ گفت : چرا ؟ سيّد گفت : مگر نه خداى تعالى فرموده است :\r\n\r\n","description":"","footnote":"","page_name":" 387 ","page_number":399},
  {"content":"\r\n\r\n فَمَا اسْتَمْتَعْتُمْ بِهِ مِنْهُنَّ فَآتُوهُنَّ أُجُورَهُنَّ فَرِيضَةً وَ لا جُناحَ عَلَيْكُمْ فِيما تَراضَيْتُمْ بِهِ مِنْ بَعْدِ الْفَرِيضَةِ .  « 1 »\r\nزن گفت : از خدا خير مىجويم و از تو كه اهل قياسى ، تقليد مىكنم و چنين كرد . و با او برگشت و سيّد شب را در كنار وى گذراند و چون خبر اين كار به خاندان خارجى مذهب آن زن رسيد ، او را تهديد به قتل كردند و گفتند : چرا به ازدواج كافرى درآمده‌اى ؟\r\nوى انكار كرد امّا آنان از متعه آگاهى نداشتند و زن مدتى به طريق متعه با سيّد رفت و آمد و رابطه داشت تا از يكديگر جدا شدند .\r\nو اين سخن سيّد كه در آغاز داستان گفت اين پيوند به نكاح امّ خارجه مىماند اشاره به مثل سائر اسرع من نكاح امّ خارجة است كه در شتابزدگى به كار مىبرند . و امّ خارجه ، عمرة ، دختر سعد بن عبد اللّه بن قدار بن ثعلبه است كه چون خواستگارى به نزدش مىآمد و مىگفت خواستگارم فورا مىپذيرفت . خواستگار مىگفت : فرود آى و او مىگفت : بخوابان ! مبرّد گفته است : امّ خارجه بيست و اندى فرزند از پدران گوناگون براى عرب زاييده است و او از آن زنانى است كه چون شب را به ازدواج با مردى به صبح مىآورد . اختيارش با خودش بود اگر مىخواست مىماند و گرنه مىرفت و علامت خشنودى او از شويش اين بود كه چون بامداد مىشد صبحانه‌اى براى شويش مىپخت .\r\n4 - على بن مغيره گفته است : من با سيّد در آستانهء خانهء عقبة بن مسلم ايستاده بوديم و پسر سليمان بن على هم با ما بود و منتظر عقبه بوديم كه مركب وى را زين كرده بودند تا سوار شود . ابن سليمان با تعريض به سيّد گفت : شاعرترين مردم كسى است كه مىگويد :\r\n- محمّد و دو يار او و عثمان بن عفان بهترين مردم‌اند .\r\nسيّد از جا پريد و گفت : به خدا شاعرتر از او كسى است كه مىگويد :\r\n- اگر نمىدانى ، از قريش بپرس كه پايدارترين مردم در دين كيست ؟\r\n- و چه كسى در علم و حلم داناتر و شكيباتر و در گفتار و پيمان درستكارتر است .\r\n\r\n\r\n","description":"","footnote":"\r\n( 1 ) . نساء 4 / 23 . « پس از زنانى كه ( به طور موقت ) برخوردار شده‌ايد مهر مقرر و واجبشان را بپردازيد و بر شما گناهى نيست كه بعد از تعيين مهر واجب به چيز ديگرى توافق كنيد .\r\n","page_name":" 388 ","page_number":400},
  {"content":"\r\n\r\n- اگر راستگو باشند و از كسانى نباشند كه به نيكان حسد مىورزند از ابى الحسن على نمىگذرند .\r\nسپس روى به آن مرد هاشمى آورد و گفت : اى جوان ! تو خلف خوبى براى شرف سلف خويشتن بودى ، چرا اينك ويرانگر شرف ، و سرزنشگر سلف خود شده‌اى ؟ به كينه‌توزى خاندان خويش برخاسته‌اى و كسى را كه نهادش از نهاد تو نيست ، بر آنكه فضلت به فضل اوست برترى مىدهى ؟ من امير مؤمنان را از جريان آگاه خواهم كرد ، تا ترا خوار دارد . آن جوان از شرم گريخت و ديگر منتظر عقبة بن مسلم نماند . ولى خبرگزار ، عقبه را در جريان گذاشت ، و وى به جايزه‌اى براى سيد فرمان داد .\r\n5 - ابو سليمان ناجى ، روايت كرده است كه سيّد به اهواز آمد و ابو بجير سمّاك اسدى فرماندار آنجا و دوست سيّد و شيعه بود . اين فرماندار را غلامى به نام يزيد بن مذعور بود كه شعر سيّد را حفظ مىكرد و براى او مىخواند ، سيّد ، شب را به نزد دوستان اهوازى خود رفت و به شرابخوارى نشست و چون شب به سر آمد به خانه بازگشت .\r\nشبگردان ، سيّد را دستگير و زندانى كردند . فرداى آن روز اين ابيات را نوشت و براى يزيد بن مذعور فرستاد .\r\nيزيد به نزد ابى بجير آمد و گفت : شبگردان جنايتى به بار آورده‌اند كه جبران كردنى نيست . پرسيد : چه كرده‌اند ؟ يزيد گفت : اين ابيات را كه سيّد از زندان فرستاده است بشنو و آنگاه چنين خواند :\r\n- در ديار يار بايست و بر آن درود بفرست و از چگونگى احوالش بپرس و چگونه پاسخ دهد آنكه نمىشنود ،\r\n- ديارى كه خانه‌هاى آن خالى شده و در پهنهء آن جز از روباه‌ها و كبوترهاى از پرواز افتاده ، خبرى نيست .\r\n- روزى آنجا ، جايگاه دلبران گل‌رخسارى چون جمل و عزّه و رباب و بوزع « 1 » بود .\r\n- سيه‌چشمان تراندامى در آنجا مىزيستند كه در پاكدامنى مانند آنان يافت نمىشد .\r\n\r\n\r\n","description":"","footnote":"\r\n( 1 ) . نام زنانى از عرب است .\r\n","page_name":" 389 ","page_number":401},
  {"content":"\r\n\r\n- افسوس كه اينان پس از پيوند و تجمّع از هم گسستند ، و روزگار ، پراكنده‌گر گردآمده‌ها است .\r\n- پس به پيشگاه اميرى كه بر او فرود آمده‌اى درود بفرست ، چه سود و زيان تو بسته به اين درگاه است .\r\n- اميرى كه چون زبان به نياز بگشايى ، آرزويت را برمىآورد و شفاعتت را مىپذيرد .\r\n- آنگاه كه با او خلوت كردى و ديگران سخنانتان را نمىشوند ، به او بگو :\r\n- به خاطر مهرى كه به احمد مرسل و فرزندانش دارى ، سيّد را به من ببخش چه روزى اين كشتهء خود را درو خواهى كرد .\r\n- او مهر نهفته در سينه و دل را به پاى دودمان محمّد صلّى اللّه عليه و آله ريخته است . . .\r\nدر اين قصيده گويد :\r\n- اى پسر مذعور ! برخيز و شعر بخوان تا اين فرومايگان ، سر به زير اندازند و ديده بر هم نهند .\r\n- كه اگر از بيم ابى بجير نبود ، كينه‌هاى خويش را آشكار مىكردند و شكاف و اختلاف بوجود مىآوردند .\r\n- اى بينى بريده‌ها ! بىتابى مكنيد و تحمّلى هفتاد ساله داشته باشيد كه ما نيز صبرها كرديم ،\r\n- اين خطيب سخنور شما بود كه پيوسته و پىدرپى ، دشنام مىداد تا خلق را خشنود و خالق را خشمناك كند . آرى شوم‌بختان به كار بد حريص‌اند .\r\nابو بجير چون اين ابيات را شنيد ، رئيس پاسبانان خويش را فراخواند و او را سرزنش كرد و گفت : جنايتى به من كرده‌اى كه آن را جبران نتوان كرد . اينك با فروتنى به سوى زندان مىروى و مىپرسى ابو هاشم كدام يك از شماييد ؟ و چون پاسخت داد ، بيرونش مىآورى و او را بر مركب خويش مىنشانى و با او به تواضع راه مىافتى و به نزد منش مىآرى .\r\nوى چنين كرد ، سيّد امتناع ورزيد و حاضر نشد از زندان بيرون آيد ، مگر آنگاه كه همهء\r\n\r\n","description":"","footnote":"","page_name":" 390 ","page_number":402},
  {"content":"\r\n\r\nكسانى را كه با وى به زندان افكنده بودند ، آزاد كنند .\r\nسرپرست عسس ، به نزد ابى بجير آمد و جريان را گزارش داد ابو بجير گفت : خدا را شكر كه نگفته است ، همهء زندانيان را بيرون آر و به هركدام هم پولى بده . چون اگر مىگفت ، نمىتوانستيم مخالفت كنيم . اينك برو و به زبونى خود ، خواسته‌هايش را انجام بده .\r\nاو رفت و همهء زندانيان آن شب را آزاد كرد و سيّد را به نزد ابى بجير آورد ، ابو بجير به زبان از او دلجويى كرد و گفت : تو بر ما وارد شدى ، امّا به نزد ما نيامدى و رفتى و با دوستان بدكار اهوازى خويش به مىخوارگى پرداختى ، تا آن جريان رخ داد ؟ سيّد پوزش طلبيد و ابو بجير به جايزه‌اى بزرگ براى وى دستور داد و سيّد مدتى نزد او ماند .\r\n6 - ابو الفرج گفته است : احمد بن عبد العزيز مرا خبر داد و گفت : عمر بن شبّه براى من حديث كرد و گفت : حاتم بن قبيصه براى من حديث كرد و گفت : سيّد از محدّثى شنيد كه مىگفت : پيغمبر صلّى اللّه عليه و آله در سجده بود كه حسن و حسين بر پشت او سوار شدند و عمر گفت : خوب مركبى است مركب شما . و پيغمبر صلّى اللّه عليه و آله فرمود : آنها نيز نيكوسوارانى هستند . سيّد فورا برگشت و در اين‌باره چنين سرود .\r\n- حسن و حسين به خدمت پيغمبر آمدند و در دامان او به بازى نشستند .\r\n- پيغمبر به آنها فدايتان شوم گفت و نوازش فرمود ، و ايشان در خدمت پيغمبر چنين پايگاهى داشتند .\r\n- بر دوش پيغمبر نشستند و بر گردن او سوار شدند . چه نيكو مركبى ! و چه خوش سوارانى !\r\n- فرزندانى كه مادرشان ، بانويى نيكوكار و پاكدامن و نيك‌سرشت و زيبا و پدرشان فرزند ابى طالب است .\r\n- چه خوب فرزندانى و چه پسنديده پدر و مادرى ! دوستان من ! درنگ مكنيد و بدانيد كه هدايت غير از آن چيزى است كه شما مىپنداريد .\r\n- بدانيد كه ترديد پس از يقين و كورى بدنبال بينايى ، مايهء گمراهى است .\r\n\r\n","description":"","footnote":"","page_name":" 391 ","page_number":403},
  {"content":"\r\n\r\n- آيا به على كه امام هدايت است و هم به عثمان ، اميد داريد .\r\n- اين دو مايهء اميد ، سخت با هم مخالفند .\r\n- و نيز به معاويه و پيروان او كه خوارج نهروان را برانگيختند اميدواريد .\r\n- امام ايشان در رستاخيز ، آن فرومايهء مؤمن به شيطان است . « 1 »\r\nابن معتز اين ابيات را بدون ذكر حديث آورده است :\r\n- در چاشتگاهى پيغمبر به جانب حسنين كه براى بازى از خانه خارج شده بودند ، آمد و آن دو را در آغوش گرفت ،\r\n- و در اين حد گرامى داشت ، كه به ايشان « فدايتان شوم » گفت و آنها را بر دوش خود نشاند ، چه نيكومركبى ! و چه خوب سوارانى ! « 2 »\r\nمرزبانى نيز 6 بيت از آن قصيده را بدون ذكر حديث آورده و اين ابيات را افزوده است :\r\n- خدا در برابر انعام احمد ، بهشت برين را از جانب ما ، پاداش بنى هاشم قرار دهد .\r\n- چه همهء افراد اين خاندان ، پاك‌نهاد و پاك‌سرشت و خوشخوى و شيرين‌سخن‌اند .\r\nامينى گويد : اين قصيده ، متضمّن احاديثى دربارهء دو امام سبط حسن و حسين عليهما السّلام است كه برخى از ابيات آن را بازگو مىكنيم .\r\n اتى حسن و الحسين النّبىّ * و قد جلسا حجره يلعبان \r\nدر اين بيت اشاره به حديثى است كه طبرانى و نيز ابن عساكر به نقل از ابو ايوب انصارى « 3 » آورده است كه مىگفت : بر پيغمبر صلّى اللّه عليه و آله وارد شدم و حسن و حسين در دامان او بازى مىكردند ، گفتم : اى پيغمبر خدا ! آنها را دوست مىدارى ؟ فرمود : چگونه دوست ندارم حال آنكه گل‌هاى خوشبوى بوييدنى دنياى منند .\r\nو از جابر است كه گفت : به خدمت پيغمبر صلّى اللّه عليه و آله آمدم و او حسن و حسين را به پشت داشت و به چهار دست و پا راه مىبرد و مىفرمود : نيكو شترى است شتر شما و شما نيز\r\n\r\n\r\n","description":"","footnote":"\r\n( 1 ) . الاغانى : 7 / 259 .\r\n( 2 ) . طبقات ، ابن معتز 8 .\r\n( 3 ) . تاريخ ، ابن عساكر : 3 / 314 .\r\n","page_name":" 392 ","page_number":404},
  {"content":"\r\n\r\nخوب سوارانى هستيد .\r\nابن عساكر اين روايت را در تاريخ شام « 1 » آورده است .\r\nو اين گفتهء سيد :\r\n اتى حسنا و الحسين الرّسول * و قد برزوا ضحوة يلعبان \r\nو اشعار پس از آن ، اشاره به حديثى است كه طبرانى ، آن را از قول يعلى بن مره و سلمان آورده است كه گفته‌اند : ما در خدمت پيغمبر بوديم كه ام ايمن آمد و گفت : اى پيغمبر خدا ! حسن و حسين گم شده‌اند و آن هنگام ، راد النّهار ، يعنى چاشتگاه بود .\r\nپيغمبر فرمود : برخيزيد و جوياى فرزندانم شويد . هركسى راهى در پيش گرفت . من نيز از سويى كه پيغمبر مىرفت ، رفتم و همچنان رفتيم تا به كوه‌پايه‌اى رسيديم و حسن و حسين را ديديم كه دست در آغوش يكديگر درآورده بودند و مارى كه شعله‌اى شبيه آتش از دهانش بيرون مىآمد ، بر گرد آنان حلقه زده بود . پيغمبر شتابزده به سوى مار رفت و او نيز روى به پيغمبر آورد سپس خزيد و به سوراخى رفت . پيغمبر به جانب فرزندانش آمد و آنان را از هم جدا كرد و دست به صورتشان كشيد و فرمود : پدر و مادرم فدايتان باد ! شما در پيشگاه خداوند چقدر عزيزيد ! سپس يكى را بر دوش راست و ديگرى را بر شانهء چپ نشاند . من گفتم : خوشا به حال شما نيكو مركبى است مركب شما . پيغمبر فرمود : آنها هم خوب‌سوارانى هستند و پدرشان از آنها بهتر است . « 2 »\r\nو ابن عساكر از عمر آورده است كه گفت : حسن و حسين را بر دوش پيغمبر ديدم ، گفتم : خوب مركبى است مركب شما . « 3 » و در عبارت ابن شاهين در السنّه چنين است كه :\r\nخوب مركبى زير ران شما است و پيغمبر صلّى اللّه عليه و آله فرمود : آنها نيز خوب سوارانى هستند .\r\n7 - از سليمان بن ارقم است كه گفت : با سيّد از كنار داستانسرايى كه بر در خانهء ابى سفيان بن علاء قصّه مىگفت ، گذشتيم او مىگفت : در روز رستاخيز ، اعمال پيغمبر خدا\r\n\r\n\r\n","description":"","footnote":"\r\n( 1 ) . تاريخ شام ، ابن عساكر : 4 / 207 .\r\n( 2 ) . جامع كبير ، سيوطى آن‌چنانكه در ترتيب آن : 7 / 106 آمده است .\r\n( 3 ) . تاريخ ، ابن عساكر : 4 / 317 .\r\n","page_name":" 393 ","page_number":405},
  {"content":"\r\n\r\nرا در يك كفه و اعمال تمام امّت را در كفهء ديگر ترازوى عدل الهى مىنهند و مىسنجند و اعمال رسول خدا صلّى اللّه عليه و آله بر همهء آنها ، سنگين‌تر مىآيد .\r\nسپس فلانى را مىآورند و اعمالش را مىسنجند آن نيز برتر مىآيد . سپس آن ديگرى را مىآورند و اعمالش را وزن مىكنند ، او نيز گران‌تر مىآيد ، سيّد روى به ابى سفيان آورد و گفت : به جان خودم سوگند كه رسول خدا صلّى اللّه عليه و آله بر همهء امّت در فضل فزونى دارد و اين حديثى حق است .\r\nامّا آن دو نفر ديگر ، در بدىها بر ديگران افزونند ، زيرا هركس سنّت زشتى به جا بگذارد كه پس از او به كار گرفته شود ، گناه آن سنت و عمل‌كنندگان به آن ، در گردن اوست « 1 » .\r\nسليمان گفت : هيچ‌كس جواب به سيّد نداد و سيّد رفت و كسى نماند مگر آنكه وى را دشنام داد . « 2 »\r\n8 - از محمّد بن كناسه است كه گفت : يكى از فرمانداران كوفه ، ردايى عدنى به سيّد هديه كرد و وى اين شعر را برايش نوشت :\r\n- رداى اهدايى شما رسيد ، دوستى چون ترا هميشه داشته باشم . خداى جزاى خيرت دهاد ، چه خوب بود كه اين ردا با جامه همراه بود .\r\nوالى ، تشريفى تمام و اسبى نيكو براى سيّد فرستاد و گفت : اين خلعت از سرزنش ابو هاشم مىكاهد و بر مهرش نسبت به ما مىافزايد .\r\n9 - مرزبانى از حرث بن عبد اللّه بن فضل ، مسندا روايت كرده است كه گفت : ما در نزد منصور بوديم كه دستور داد سيّد را حاضر آرند . چون آمد ، منصور گفت : قصيدهء مدحيّهء ميميه‌ات را كه براى ما سروده‌اى و با اين مصرع شروع مىشود بخوان . أ تعرف دارا عفى رسمها . و تشبيبش را رها كن .\r\nسيّد خواند تا به اينجا رسيد كه :\r\n\r\n\r\n","description":"","footnote":"\r\n( 1 ) . حديث من سن سنة حسنة ( تا آخر حديث ) را ابن ماجه در سنن خود : 1 / 90 ، و مسلم و ترمذى و نسايى و ديگران روايت كرده‌اند .\r\n( 2 ) . الاغانى : 7 / 261 .\r\n","page_name":" 394 ","page_number":406},
  {"content":"\r\n\r\n- اين و آن را رها كن و بنى هاشم را ستايش كن كه به خدا توسّل جسته‌اى\r\n- اى خاندان هاشم ! محبت شما موجب قربت و بهترين دانستنىها است .\r\n- باب هدايت به دست شما مفتوح شد و فردا نيز به دست شما مختوم مىشود .\r\n- به مهر شما سرزنشم مىكنند و آزارم مىدهند ، هان هركه مرا در عشق شما سرزنش مىكند . خود به سرزنش سزاوارتر است .\r\n- بر من جز اين خرده نمىگيرند كه سخت شيفتهء شمايم .\r\n- من دوستدار و شيفته و دلبستهء محبت شمايم و اين گناه من در نزد آنان ، چون گناه فرعون ، بلكه بزرگتر است .\r\n- پيوسته مورد خشنودى شما خواهم بود همان‌طور كه همواره در نزد آنان متّهمم .\r\n- من على رغم مخالفان شما ، ثنا و ستايش خويش را به پاى شما ريخته‌ام .\r\nمنصور گفت : مىپندارم كه در ستايش ما به زحمت افتاده باشى همان‌طور كه حسّان بن ثابت در ثناى پيغمبر به رنج افتاد ، و من هيچ‌يك از افراد بنى هاشم را نمىشناسم ، مگر آنكه ترا بر گردن او حقّى است . سيّد تشكر مىكرد و منصور دربارهء او سخنانى مىگفت كه نشنيدم دربارهء ديگرى اين‌گونه سخن بگويد .\r\n10 - مرزبانى در اخبار السيّد به اسناد خود از جعفر بن سليمان آورده است كه گفت :\r\nدر نزد منصور بوديم كه سيّد درآمد ، منصور به وى گفت : بخوان قصيده‌اى را كه در آن چنين سروده‌اى :\r\n- معاويه و پيش از او عثمان سلطنتى يافتند كه ساقطكردن آن آسان نبود .\r\n- او نيز پادشاهى را به يزيد واگذار كرد و اين گناه و عذابى بود كه بر مردم روا داشت ، خداوند بنىاميه را خوار كند كه آنان بر بندگان خدا ستم روا مىداشتند .\r\n- اختر بخت و ستاره اقبالشان خفت و خوابيد و ستارگان فرو مىافتند و بخت‌ها به خواب مىروند .\r\n- بنىاميه از ولايت بنى هاشم به ناله درآمدند و گريستند و اسلام نيز از بنىاميه گريان بود .\r\n\r\n","description":"","footnote":"","page_name":" 395 ","page_number":407},
  {"content":"\r\n\r\n- بگذار بنالند كه روزگارى هم ، دولت از آن آنان بود و روزگارى با دولت بر شما پاينده است .\r\n- اينك شما را در برابر هرماهى از حكومت آنان ، ماه‌ها و در برابر هرسالى از دولت آنان ، سال‌ها دولت و حكومت باد .\r\n- اى دودمان احمد ! آن خداوندى كه سرپرستى خلق را به شما داد و عطاهاى او گوناگون است ، وراثت و خلافت را به شما برگرداند و بنىاميه را خوار و زبون ساخت .\r\n- خداوند عطاى خويش را بر شما تمام خواهد فرمود ، و شما را در پيشگاه او زيادت و فزونى است .\r\n- شما پسرعموهاى پيغمبريد و از جانب خداوند ذو الجلال بر شما درود و سلام باد .\r\n- شما وارث پيغمبريد و به ولايت ، خويشاوندان پيغمبر سزاوارترند .\r\n- من به فضيلت شما آشنا و دوستدار قلبى و خدمتگزار شمايم .\r\n- در راه مهر شما آزار مىبينم و دشنام مىشنوم و خويشاوندانم چنان مرا جفا و سرزنش كردند كه به پيرى فتادم و گذران روزگار ، مويم را سپيد كرد .\r\nراوى گفت : منصور را ديدم كه از غذاهايى كه در جلوش بود به دهان سيّد مىگذاشت و مىگفت : خدا را شاكر و از محبت و ستايش تو از خاندان پيغمبر متشكريم . خدا پاداش خيرت دهاد ! اى ربيع ! اسبى و بنده‌اى و كنيزى و هزار درهم براى سيّد بفرست و ماهى هزار درهم براى او مقرر دار .\r\n11 - جاحظ از اسماعيل بن ساحر نقل مىكند كه گفت : من ساقى سيّد حميرى و ابا دلامه بودم ، سيّد مست شد و ديدگانش را چنان بر هم نهاد كه پنداشتيم به خواب رفته است . در اين هنگام دختر زشت‌روى ابا دلامه آمد . پدرش او را در آغوش گرفت و رقصاند و خواند :\r\n- نه مريم مادر عيسى شيرت داده است و نه لقمان حكيم سرپرستيت كرده است .\r\nسيّد ديدگانش را گشود و گفت :\r\n- ليكن مادرى بد ، ترا به سينه چسبانده و پدرى پست پرورشت داده است .\r\n\r\n","description":"","footnote":"","page_name":" 396 ","page_number":408},
  {"content":"\r\n\r\n12 - شيخ طائفه ، به طورى كه در امالى وى به فرزندش آمده است ، به اسناد خود از محمّد بن جبله كوفى روايت كرده است كه گفت : سيد بن محمّد حميرى و جعفر بن عفان طايى در نزد ما گرد آمدند . سيّد به وى گفت : واى بر تو ! آيا دربارهء دودمان محمّد چنين بدگويى مىكنى كه :\r\n ما بال بيتكم يخرّب سقفه * و ثيابكم من ارذل الاثواب \r\nجعفر گفت : بد نگفته‌ام ، سيّد گفت : اگر نمىتوانى خوب ثنا كنى دست‌كم خاموش بمان ، آيا خاندان محمّد را چنين توصيف مىكنند ؟ . اما ترا معذور مىداريم . طبع و كار شاعرى و منتهاى انديشهء تو همين بوده است . من قصيده‌اى سروده‌ام كه زشتى مدح ترا از ساحت آنان بر طرف مىكند و آن چنين است :\r\n- قسم به خداوند و نعمت‌هاى او . ( و انسان مسئول سخنان خويشتن است ) كه نهاد على بن ابى طالب بر پارسايى و نيكويى سرشته شده است .\r\n- و او امامى است كه بر همهء امّت برترى دارد . و او قائل و قاصد حق است و به باطل نمىگرايد .\r\n- آنگاه كه ميدان جنگ نيزه‌ها را به نمايش مىآورد و مردان مرد از رفتن به ميدان باز مىايستند ؛ او به سوى حريف مىشتابد . و شمشيرى برنده و كشيده در دست دارد .\r\n- و به شيرى مىماند كه از بيشه درآمده و ميان فرزندان خود به راه افتاده است .\r\n- على مردى است كه ميكائيل و جبرئيل در شب بدر بر وى سلام دادند .\r\n- ميكائيل با هزار فرشته و جبرئيل نيز با هزار فرشته و پس از اين دو اسرافيل نيز كه در شب بدر به يارى پيغمبر آمده بودند - چنان كه طير ابابيل به حمايت از خانهء خدا - چون با على روبرو شدند به وى سلام كردند .\r\n- و اين است نشان بزرگداشت و اعظام نسبت به على .\r\nاى جعفر ! دربارهء على اين‌چنين بايد سخن گفت و مانند شعر ترا بايد براى درماندگان و بيچارگان گفت . جعفر سر سيّد را بوسيد و گفت : اى ابا هاشم ! تو رئيسى و ما پيرو . اين حديث را ابو جعفر طبرى در جزء دوّم بشارة المصطفى از شيخ ابى على ابن شيخ الطايفه\r\n\r\n","description":"","footnote":"","page_name":" 397 ","page_number":409},
  {"content":"\r\n\r\nو او به اسناد خود از پدرش نقل كرده است .\r\n\r\nخلفاى روزگار سيد\r\nسيّد 10 تن از خلفا را كه پنج تن از آنان از بنىاميه و پنج نفر از بنى عباس بودند ، درك كرد :\r\n1 - هشام بن عبد الملك ( م 125 ) . دوران خلافت 19 سال و 9 ماه . سيّد در آغاز خلافت وى به دنيا آمد .\r\n2 - وليد بن يزيد بن عبد الملك ، ( مقتول 126 ) .\r\n3 - يزيد بن وليد پس از 6 ماه مملكت‌دارى درگذشت ( م 126 ) .\r\n4 - ابراهيم بن وليد پس از سه ماه مملكت‌دارى درگذشت ( م 127 ) .\r\n5 - مروان بن محمّد بن مروان حكم . ( مقتول 132 ) كه حكومت بنىاميه به وى زوال يافت .\r\n6 - سفاح كه اوّلين كسى است از بنى عباس كه به حكومت رسيد ( م 136 ) و سيّد را درباره او شعرى است كه در اغانى و فوات الوفيات و شرح نهج البلاغه ابن ابى الحديد « 1 » آمده است و سهم سالانهء سيّد از او در هرسال كنيزى بود و خدمتگزار آن كنيز ، و كيسهء درهمى سربسته بود و آورندهء آن و اسبى بود و مهتر آن و صندوقى از انواع جامه بود و حامل آن .\r\n7 - منصور ( م 158 ) سيّد در نزد وى حالى خوش و زبانى آزاد داشت براى گفتن آنچه مىخواست و هرماه هزار درهم ماهانه نيز .\r\n8 - مهدى فرزند منصور ( م 169 ) كه سيّد در آغاز خلافت از او پرهيز و او را هجومى نمود پس گرفتار آمد و پوزش طلبيد و مهدى از او خشنود شد و سيّد به مدح او پرداخت ، برخى از اخبار دربارهء روابط اين دو گذشت .\r\n9 - هادى پسر مهدى ( م 170 ) .\r\n\r\n\r\n","description":"","footnote":"\r\n( 1 ) . شرح نهج البلاغة : 2 / 214 .\r\n","page_name":" 398 ","page_number":410},
  {"content":"\r\n\r\n10 - رشيد كه پس از 23 سال سلطنت درگذشت ( م 193 ) ، سيّد او را به دو قصيده ستود و رشيد به دو بدره براى وى فرمان داد . و سيّد آن را پخش و بخش كرد و خبر آن به رشيد رسيد و گفت مىپنداشتم كه ابا هاشم از قبول جايزهء ما پرهيز مىكند .\r\nمرزبانى در اخبار السيد گفته است . چون رشيد به حكومت ، رسيد به وى گزارش دادند كه سيد رافضى است ، وى را حاضر كرد ، سيّد گفت :\r\nاگر رافضى كسى است كه بنى هاشم را دوست مىدارد و آنان را بر ديگران مقدم مىشمارد ، من از آن عذرى نخواهم خواست و دست از آن برنخواهم داشت و اگر غير از اين است من به غير از اين اعتقادى ندارم .\r\nو سپس چنين سرود :\r\n- حركت كاروان غمگينت كرد و اشك از ديدگانت فرو ريخت ،\r\n- گويى در آن روز كه كاروان كوچ كرد من مست و بىهوش بودم .\r\n- بر شتران كاروان ، حوران و غزالانى سوار بودند كه :\r\n- چون به پا مىخاستند سرينشان چون تل گوشت بود و در قسمت بالا صورتى چون ماه و بازوانى چون شاخ درخت داشتند .\r\nو از اين قصيده است :\r\n- على و ابوذر و مقداد و سلمان و عباس و عمّار و عبد اللّه ، برادران يكديگرند ،\r\n- اينان به سوى خدا فراخوانده شدند و از خود علمى به يادگار نهادند . پس حق علم را اداء كردند و خيانت نورزيدند .\r\n- من به همان دينى كه آنان داشتند ، گرايش دارم .\r\n- و حقانيت اين آيين در نزد من روشن و برهان آن آشكار است . هيچ انسانى گفتار مرا دربارهء سبطين ( حسن و حسين ) انكار نخواهد كرد .\r\n- و اگر كينه‌توزى ، منكر شود ، مرا به گفتهء خود معرفت است . و اگر اين گفته را گناه بشمرند و حال وصل را هجران دانند .\r\n- پس مرا از ديد آنان ، در اين گناه هرگز آمرزشى نخواهد بود . و چه بسيارند نيك‌ها كه\r\n\r\n","description":"","footnote":"","page_name":" 399 ","page_number":411},
  {"content":"\r\n\r\nمردم ديگرى ، آنها را بدى پنداشته‌اند .\r\n- اى على ! محبت تو ايمان من و روىگردانى از تو ، كفر من است . دشمنان اين را رفض مىدانند ، مرا به پندار و بودشان اعتنايى نيست .\r\nمرزبانى گفته است : پس از اين ، رشيد با او بر سر مهر آمد و گروهى از بنى هاشم سيّد را صله دادند .\r\n\r\nسيما و ظاهر سيد\r\nسيّد حميرى ، گندم‌گون و خوش‌اندام و سپيددندان و پرمو و خوش‌رو و گشاده‌جبين و درشت‌شانه و شيرين‌سخن و خوش‌گفتار بود و چون در انجمنى به گفتگو مىپرداخت هركس از سخن او بهره‌اى مىبرد ، وى از خوش‌بزم‌ترين مردم بود .\r\nشيبان بن محمّد حرّانى كه ملقب به بعوضه و از سادات ازد بود گفته است : سيّد همسايهء من بود : وى سيه‌چرده و با جوانان قبيله نيز همدم بود : و در ميان آنان جوانى زنگىرخسار و درشت‌بينى و بزرگ‌لب بود .\r\nسيّد نيز بغلى گنديده داشت اين دو با هم مزاح مىكردند . سيّد به آن جوان مىگفت :\r\nلب و بينى تو چون زنگيان است و آن جوان مىگفت : تو نيز زنگىرنگ و گنديده‌بغلى ، پس سيد سرود :\r\n- روزى كه رباح « 1 » را مىفروختيم ، لبان درشت و بينى زشتش را به تو سپرد سهم من نيز از او بوى بد بغل و رنگ سياه رسواگر بود .\r\n- بيا و معامله‌اى پرسود كن و بينيت را با آغوش من عوض كن ، زيرا تو بدبينىتر از همهء مردمى و آغوش من نيز بدترين آغوش‌ها است . « 2 »\r\n\r\n\r\n","description":"","footnote":"\r\n( 1 ) . اسم غلامى است .\r\n( 2 ) . الاغانى : 7 / 331 ؛ الامالى ، ابن شيخ 43 .\r\n","page_name":" 400 ","page_number":412},
  {"content":"\r\n\r\n\r\nولادت و درگذشت سيد\r\nسيد الشعراء حميرى به سال 105 ه در عمان ولادت يافت و تحت سرپرستى پدر و مادر اباضى مذهب خود در بصره پرورش يافت تا به عقل و شعور خود رسيد و پس از آن از پدر و مادر خود دورى گزيد و به عقبة بن مسلم فرماندار پيوست و در پيش وى تقرّب يافت تا آنگاه كه پدر و مادرش مردند و او آن‌چنانكه گذشت ميراث‌خوار آنان شد .\r\nسپس از بصره به كوفه آمد و در آنجا از اعمش حديث فراگرفت و با رفت و آمد در ميان اين دو شهر زندگى كرد ، تا در رميلهء بغداد ، در زمان خلافت رشيد درگذشت - قدر مسلم همين است - او را در كفن‌هايى كه رشيد وسيلهء برادرش على بن مهدى فرستاد ، كفن كردند و على بن مهدى به روش اماميه ، بر جنازهء وى پنج تكبير گفت و به فرمان رشيد تا آنگاه كه گور سيّد را هموار مىكردند ، آنجا ايستاد . سيّد در باغچه‌اى در ناحيه‌اى از كرخ كه در پشت قطيعهء ربيع است ، به خاك سپرده شد .\r\nامّا مرزبانى تاريخ سال درگذشت سيّد را 173 ه گفته و قاضى مرعشى در مجالس خود اين تاريخ را از دست‌خط كفعمى بازگو نموده ، و ابن حجر پس از نقل تاريخ مذكور از قول ابو فرج گفته است كه ديگرى تاريخ آن را سال 178 ه دانسته و ابن جوزى 179 ه پنداشته است .\r\nمرزبانى به اسناد خود از ابن ابى حودان روايت كرده است كه گفت :\r\nدر هنگام مرگ سيّد ، در بغداد به بالين وى آمدم به غلامش گفت : چون من مردم به انجمن بصريان مىروى و آنان را از مرگ من آگاه مىكنى و گمان نمىكنم كه از آنها جز يكى دو نفر بيايند سپس به مجمع كوفيان مىروى و آنان را نيز از درگذشت من مىآگاهانى و براى آنان چنين مىخوانى :\r\n- اى مردم كوفه ! من از خردسالى تا كهنسالى و هفتاد سالگى دلباختهء شما بوده‌ام\r\n- به شما مهر مىورزم و دوستتان دارم ، ستايش شما را چون فرمان محترم الهى بر خود لازم مىشمرم براى آنكه شما وصى مصطفى را دوست مىداريد .\r\n- و ما را ، مصطفى و جانشين او و آن دو سيّد بزرگوار حسن و حسين و فرزند آنان كه\r\n\r\n","description":"","footnote":"","page_name":" 401 ","page_number":413},
  {"content":"\r\n\r\nهمنام پيغمبر همان آورندهء آيات و سور است ، از ديگر مردم ، بىنياز مىكند .\r\n- على است پيشوايى كه اميد رهايى از آتش سوزانى كه بر دشمنان شعله‌ور است به اوست .\r\n- شعر خود را براى شما فرستادم و خواستار آنم كه چون از اين دنيا به گور روم غير از شما ديگران يعنى منكران بصرى و مبارزان بدرى و پادشاهان ستم‌پيشه‌اى كه خوبانشان بىترديد بدكارند ، به تشييع جنازه‌ام نيايند .\r\n- مرا در پارچه‌اى سفيد و بىرنگ و كم‌بها كفن كنيد و ناصبيان نيز جنازهء مرا تشييع نكنند ، چه اينها بدترين مردم از ميان زنان و مردانند\r\n- اميد است خداوند مرا به رحمت خود و ستايشى كه از وارستگان و برجستگان خلق كرده‌ام ، از دوزخ رهايى بخشد .\r\n- ( اى غلام چون اين اشعار را براى آنها بخوانى ) به سوى من مىشتابند و مرا تجليل مىكنند .\r\nچون سيّد مرد ، غلام چنين كرد . از بصريان فقط سه تن كه كفن و عطرى نيز با خود داشتند ديگرى نيامد ، امّا از كوفيان گروه بسيارى كه 70 كفن همراه داشتند آمدند . و رشيد ، برادرش على را با كفن و حنوط فرستاد . ديگران كفن‌ها را برگرداندند و سيّد را در كفن رشيد پوشاندند و على بن مهدى بر او نماز خواند و پنج تكبير گفت و بر گور او ايستاد تا هموار كردند آنگاه رفت . و تمام اينها به دستور رشيد انجام گرفت ، مرزبانى آوردن كوفيان هفتاد كفن را ، از قول ابى العينا « 1 » و او به نقل از پدرش ، آورده و افزوده است كه چون سيّد مرد ، وى را در ناحيه كرخ كه در پشت قطيعهء ربيع است به خاك كردند .\r\nو او را در حادثهء مرگش ، كرامتى جاويدان است ، كه در روزگار ماندنى و تا ابد در صفحهء تاريخ خواندنى است . بشير بن عمّار گفت : در رميلهء بغداد ، به هنگام وفات سيّد حاضر بودم او فرستاده‌اى را به سوى قصابان كوفه فرستاد تا آنان را از حال و وفات خود آگاه كند ، فرستاده اشتباه كرد و به سوى سمساران رفت .\r\n\r\n\r\n","description":"","footnote":"\r\n( 1 ) . وى ابو عبد اللّه محمّد بن قاسم بن خلاد بصرى ( م 283 ) است .\r\n","page_name":" 402 ","page_number":414},
  {"content":"\r\n\r\nآنان سيّد را دشنام دادند و ناسزا گفتند و رسول فهميد كه اشتباه كرده است ، سپس به سوى كوفيان برگشت و آنان را بر حال و وفات سيّد اطلاع داد و ايشان با هفتاد كفن به جانب سيّد روى آوردند ، و چون همگى حاضر آمديم ، سيّد به سختى افسوس مىخورد و آه مىكشيد و چهره‌اش چون قير سياه شده بود و سخن نمىگفت تا آنگاه كه به هوش آمد و ديدگانش را گشود و به جانب قبله و سمت نجف اشرف نگاه كرد و گفت :\r\nاى امير مؤمنان ! آيا با دوست خود چنين مىكنى ؟ اين جمله را سه بار پىدرپى گفت ، پس به خدا قسم رگه‌اى سپيد در پيشانيش نمودار شد و پيوسته گسترده مىشد و چهره‌اش را فرا مىگرفت تا آنكه رويش چون ماه تمام شد و درگذشت . و ما اسباب تجهيزش را فراهم آورديم و او را در « جنينهء » بغداد به خاك سپرديم . و اين در روزگار خلافت رشيد بود . « 1 »\r\nابو سعيد محمّد بن رشيد هروى گفته است : روى سيّد در هنگام مرگ سياه شد او به سخن آمد و گفت : اى امير مؤمنان ! آيا با دوستان شما چنين رفتار مىشود ؟ پس چهره‌اش چون ماه تمام سپيد شد و وى سرودن گرفت :\r\n- كسى را دوست دارم كه چون دوستى از دوستانش بميرد ، در لحظهء مرگ با او به بشارت و شادى روبرو مىشود .\r\n- و چون دشمن وى كه ديگرى را دوست دارد بميرد ، راهى جز به دوزخ نخواهد داشت .\r\n- اى ابا حسن ! جان و خاندان و مال و آن‌چه دارم ، فدايت باد .\r\n- تو جانشين و پسر عمّ مصطفايى و ما دشمنانت را دشمن مىداريم و آنان را ترك مىكنيم\r\n- دوستان تو ، مؤمنان رهيافته و رستگارند و دشمنانت مشرك و گمراهند ، سرزنشگرى مرا ، دربارهء على و پيروانش سرزنش كرد و من گفتم خدا دشمنت باد كه سخت نادانى . « 2 »\r\nحسين بن عون گفت : سيّد حميرى را در بيماريى كه از آن مرد عيادت كردم وى\r\n\r\n\r\n","description":"","footnote":"\r\n( 1 ) . الاغانى : 7 / 277 .\r\n( 2 ) . رجال ، كشّى 185 ؛ الامالى ، ابن شيخ 31 ؛ بشارة المصطفى .\r\n","page_name":" 403 ","page_number":415},
  {"content":"\r\n\r\nنزديك به مرگ بود و گروهى از همسايگان عثمانيش نيز در نزدش بودند سيّد مردى خوش‌صورت و گشاده‌رو و ستبرشانه بود . پس نكته‌اى چون مركب سياه بر چهره‌اش نشست و فزونى گرفت و بيشتر شد تا همه صورتش را فراگرفت . از اين پيشامد شيعيانى كه آنجا بودند اندوهناك و ناصبيان شادمان شدند و شماتت كردند . چيزى نگذشت كه در همان جايگاه اوّل از صورتش ، نقطه‌اى روشن پيدا شد و پيوسته فزونى گرفت و بيشتر گرديد تا همهء رويش را سپيد و تابان كرد . سيد خنديد و چنين سرود :\r\n- آنان‌كه مىپندارند على دوستانش را از هلاك نمىرهاند ، دروغگويند به خدا قسم ، كه من به بهشت عدن درآمدم و خدا از گناهانم درگذشت .\r\n- اينك ، دوستان على را بشارت دهيد . و تا دم مرگ على را دوست بداريد . پس از وى نيز به فرزندانش يكى پس از ديگرى مهر بورزيد .\r\nسپس دنبالهء گفتارش را چنين آورد .\r\nاشهد ان لا إله الّا اللّه حقا حقا و اشهد انّ محمّدا رسول اللّه حقا « 1 » حقا و اشهد انّ عليا امير المؤمنين حقا حقا ، اشهد ان لا إله الّا اللّه .\r\nپس خودش ديدگانش را بست و جان او گويى شعله‌اى بود كه خاموش شد يا سنگى بود كه فرو افتاد . « 2 »\r\n\r\nمهارت سيّد در علم و تاريخ\r\nهركس را وقوفى بر موارد احتجاج سيّد حميرى و مضاميني كه به شعر كشيده است و گفتگوهايى كه با شخصيت‌هاى شيعه و سنى روزگار خود داشته است ، باشد به خوبى به وسعت دامنه و عمق آگاهى وى در فهم معانى قرآن كريم و درك سنت شريف ، پى مىبرد . و مىفهمد كه كوشش پىگير سيّد در راه ولاى اهل بيت براساس بصيرتى است كه از علمى بسيار و معرفتى سرشار مايه مىگيرد و آن‌چنان كسى نيست كه اعتقادش بر\r\n\r\n\r\n","description":"","footnote":"\r\n( 1 ) . در لفظ سروى صدقا صدقا و شاهد ان عليا ولى اللّه رفقا رفقا آمده است .\r\n( 2 ) . الامالى 43 ؛ المناقب ، سروى 2 / 20 ؛ كشف الغمه 124 .\r\n","page_name":" 404 ","page_number":416},
  {"content":"\r\n\r\nپايه تقليد محض و دريافت ساده بوده و ناآگاهى و نافهمى بر انديشه‌اش غالب باشد .\r\nنمونه‌اى از علم وي در صفحات پيشين اين كتاب آنجا كه در مجلس منصور با قاضى سوّار ، در پيرامون عقيده به رجعت به گفتگو نشسته و وى را با قرآن و حديث ، عاجز و ساكت كرده است .\r\nمرزبانى ، در اخبار السيد گفته است : آورده‌اند كه سيد ، در روزگار هشام ، به حج رفت و كميت شاعر را ديد ، بر او سلام كرد و گفت تويى گويندهء اين ابيات :\r\n- من نمىگويم ، عمر و ابو بكرى كه فدك و ميراث دختر پيغمبر را به وى ندادند ، كافر شده‌اند .\r\n- خداى داند كه در روز رستاخيز كه در پيشگاه خدا حاضر مىآيند ، چه عذرى خواهند آورد .\r\nكميت گفت : آرى ، من گفته‌ام و از بنى اميّه تقيه كرده‌ام و در گفتار من اين گواهى نيز هست كه آنها آنچه را در تصرف فاطمه بوده است ، گرفته‌اند .\r\nسيّد گفت : اگر دليل نمىآوردى ، جا داشت كه ساكت بمانم ، امّا بدان كه تو دربارهء حق كوتاه آمده‌اى ، چه پيغمبر خدا صلّى اللّه عليه و آله مىفرمايد : فاطمه ، پارهء تن من است ، آنچه او را پريشان كند مرا پريشان كرده است . به راستى كه خدا از خشم زهرا به خشم مىآيد و از خشنودى وى خشنود مىشود . پس تو اى كميت ! با پيغمبر كه فدك را به امر خداوند به زهرا بخشيد و امير مؤمنان و حسن و حسين و امّ ايمن كه نسبت به واگذارى پيغمبر فدك را به فاطمه گواهى دادند ، مخالفت كرده‌اى . چه عمر و ابو بكر درباره زهرا چنين حكم درستى نكردند . حال آنكه خداوند مىفرمايد :\r\n يَرِثُنِي وَ يَرِثُ مِنْ آلِ يَعْقُوبَ . \r\nو نيز فرمايد :\r\n وَ وَرِثَ سُلَيْمانُ داوُدَ . \r\nآنها سبب به خلافت رسيدن خود را نماز ابو بكر مىدانند و شهادتى را كه آن زن ( عايشه ) دربارهء پدر خود داد و گفت : رسول خدا صلّى اللّه عليه و آله فرموده است : فلانى را به نماز با\r\n\r\n","description":"","footnote":"","page_name":" 405 ","page_number":417},
  {"content":"\r\n\r\nمردم بگماريد . آنها گفتار عايشه را دربارهء پدرش تصديق مىكنند ، امّا گفتار فاطمه و على و حسن و حسين را در امرى چون فدك تصديق ندارند و از بانويى چون فاطمه در دعويش نسبت به پدر بيّنه مىخواهند و شاعرى چون تو هم آن‌چنان شعرى مىسرايد ؟\r\nگذشته از اين ، چه مىگويى دربارهء مردى كه در حقانيت خواسته فاطمه و شهادت على و حسن و حسين و امّ ايمن قسم به طلاق مىخورد . طلاق چنين مردى چگونه است ؟ كميت گفت : بر او طلاقى نخواهد بود . سيّد گفت : اگر بر عدم حقانيت آنان ، قسم به طلاق بخورد ؟ كميت گفت : طلاق واقع خواهد شد ، زيرا آنها سخنى جز به حق نگفته‌اند .\r\nسيّد گفت : پس نيك در كار خويش نظر كن ! كميت گفت : خدا را از گفتار خويش تائبم و تو اى ابا هاشم از ما داناتر و فقيه‌ترى .\r\nسيّد گذشته از آنكه در علم كتاب و سنت ، و در استدلال و احتجاج دينى و مذهبى و اقامه حجت در برابر مخالفان عقيدهء خود ، صاحب معرفت و بصيرت بوده ، در علم تاريخ نيز ، يد طولايى داشت . كتاب تاريخ اليمن از اوست كه « صفدى » از آن كتاب ياد كرده است . « 1 »\r\nدر شعر سرشار از معاني كتاب و سنّت او نيز ، گواه راستينى است بر اينكه وى به مقاصد و اشارات و نصوص و تصريحات سنّت احاطه داشته است . و هرچه فضيلتى قوىتر ، و برهانى آشكارتر و حجّتى رساتر بوده ، سيّد در به شعر كشيدن آن توجه بيشترى داشته است ، مثل حديث « غدير » و « منزلت » و « تطهير » و « طير » و امثال آن .\r\nو از آن جمله است ، حديث عشيره‌اى كه دربارهء اين كلام خداى تعالى :\r\n وَ أَنْذِرْ عَشِيرَتَكَ الْأَقْرَبِينَ . \r\nكه در سرآغاز دعوت نبوت پيغمبر نازل گرديده ، وارد شده است ، سيّد در قصايدى چند به اين حديث اشاره دارد ، و از آن جمله است :\r\n- اى امير مؤمنان ! پدر و مادرم ! آرى پدر و مادر و خاندان و خانواده و دارايى و دختران و\r\n\r\n\r\n","description":"","footnote":"\r\n( 1 ) . وافى الوفيات : 1 / 49 .\r\n","page_name":" 406 ","page_number":418},
  {"content":"\r\n\r\nپسران و جانم همه فدايت باد ، اى متقيان ! و امين خدا ! و وارث علم اوّلين !\r\n- اي وصىّ بهترين پيغمبران : احمد مصطفى ! اى سرپرست حوض و نگهدار آن از بيگانگان ! تو از خود مردم به آنان اولىتر و از همهء آنان به دين برترى .\r\n- تو در آن روز كه پيغمبر خويشاوندانش را كه چهل تن و همه عموزاده‌ها و از اشراف بودند ، فرا خواند ، تا دعوت خدا را پذيرا شوند ، برادر و وارث علم و كتاب مبين او ، شدى .\r\n- تو در ميانسالى و جوانى و شيرخوارگى و روزگار جنينى و در روز خلقت سرشت‌ها و پيمان‌گيرى از آنها ، مأمون و آبرومند ، زنده و پاك و پاكيزه در حجابى از نور در پيشگاه خداوند ذو العرش جاى داشتى .\r\nابيات زير نيز از قصيدهء ديگرى از سيّد است ، كه بر تمام آن دست نيافتم :\r\n- يكى از فضايل على آن است كه در روزگارى كه ديگران در كفر به سر مىبردند ، او نخستين نمازگزار و مؤمن به خداى مهربان بود .\r\n- و هفت سال در آن روزگار دشوار و پرخوف و خطرى كه ديگران خبرى از آن نداشتند ، با پيغمبر گذراند و روزى كه جبرئيل به پيغمبر گفت : خويشاوندانت را بترسان كه اگر بينا باشند ، سخنت را درمىيابند .\r\n- پيغمبر بىآنكه از همهء مردم دعوت كند ، تنها خويشاوندانش را فراخواند و تمام آنها بىكم و كاست آمدند .\r\n- و در حضور حضرتش از خوراك گوشت و شيرى كه فراهم فرموده بود ، خوردند و نوشيدند .\r\n- و او همهء آنها را با كاسه‌اى كه صاعى گوشت و حبوبات داشت ، سير فرمود و گفت : اى خويشاوندان ! به راستى كه خدا مرا برسالت به سوى شما فرستاده است .\r\n- پس دعوت خدا را پذيرا شويد و او را به ياد داشته باشيد .\r\n- اينك كدام يك از شما گفتار مرا مىپذيرد و مرا به نبوت و رسالت ، باور دارد ؟\r\n- آن فريبكار ( ابو لهب ) اظهار بيزارى كرد و گفت : مرگ بر تو ، كه ما را به دست برداشتن\r\n\r\n","description":"","footnote":"","page_name":" 407 ","page_number":419},
  {"content":"\r\n\r\nاز آيين خويش مىخوانى . سپس همه برخاستند و زود رفتند و تنها على كه از همهء آنان جوان‌تر و خوش‌نام‌تر بود گفت :\r\n- من به خدا ايمان آوردم و به خيرى رسيدم كه جن و انس نرسيده‌اند و نيز ايمان دارم كه گفتار تو بر حق است و آنان كه سخن ترا نپذيرفتند خائب و خاسرند .\r\n- آرى ، على پيش از همه كامياب شد و خدا او را گرامى داشت و اين على است كه در مسابقه ، بر همگان پيشى گيرنده و برنده است .\r\nو اين ابيات نيز از قصيدهء ديگر وى است كه تمام آن را نيافتم :\r\n- على است آنكه ، يك بار در روز وحى ، آفتاب غروب كرده ، برايش برگشت .\r\n- و بار ديگر ، خورشيد بابل كه مىرفت در افق فرو افتد و غروب كند ، برايش برآمد .\r\n- و در آن روز كه به پيغمبر وحى آمد كه خويشاوندان نزديكت را انذار كن و او به چهل تن پير و جوانى كه فراهم آمده بودند ، فرمود :\r\n- من رسول خدا به سوى شمايم و مىدانيد كه دروغگو نيستم و از پيش‌گاه پروردگار توانا ، بهترين عطاها و بخشش‌ها را براى شما به همراه دارم .\r\n- پس كدام يك از شما گفتار مرا پذيرا مىشويد ، و آنها سخن پيغمبر را نپذيرفتند و بار ديگر فرمود :\r\n- آيا كسى اين گوينده را اجابت نمىكند ، على به اين كاميابى رسيد ، و با ايمان آوردن به پيغمبر بر همگان سرورى يافت و اين از عادات على به دور نبود .\r\n\r\nحديث سرآغاز دعوت در سنت و تاريخ و ادب\r\nاين حديث را گروه بسيارى از پيشوايان و حافظان حديث از دو فرقهء شيعه و سنّى ، در صحاح و مسانيد خود آورده‌اند وعدهء فراوان ديگرى كه سخن و انديشه آنان قابل توجّه است ، بىآنكه به اسناد اين حديث غمزه زنند يا در متن آن توقفى كنند ، با فروتنى پذيراى آن گرديده‌اند . و همهء مورخان اسلامى با ديدهء قبول به آن نگريسته و به ارسال مسلّم آن را در صفحات تاريخ آورده‌اند . به صورت منظوم نيز به رشتهء شعر و نظم كشيده شده است\r\n\r\n","description":"","footnote":"","page_name":" 408 ","page_number":420},
  {"content":"\r\n\r\nو به زودى در شعر ناشى صغير ( م 365 ) و ديگران ملاحظه خواهيد نمود .\r\nو اينك لفظ حديث :\r\nطبرى از ابن حميد روايت كرده است كه گفت : « 1 »\r\nسلمه ، براى ما حديث كرد و گفت : محمّد بن اسحاق از عبد الغفّار بن قاسم از منهال بن عمرو ، از عبد اللّه بن حارث بن نوفل بن حارث بن عبد المطلب ، از عبد اللّه بن عباس و او از على بن ابى طالب براى من حديث كرد و گفت : على فرمود چون آيه  وَ أَنْذِرْ عَشِيرَتَكَ الْأَقْرَبِينَ  بر پيغمبر خدا صلّى اللّه عليه و آله نازل گرديد ، رسول خدا صلّى اللّه عليه و آله مرا فراخواند و فرمود : اى على ! همانا خداوند مرا به ترساندن خويشاوندان نزديك خويش فرمان داده است و من از اين كار نگران بودم چه مىدانستم كه هرگاه چنين پيشنهادى به آنها بكنم ، ناراحتى مىبينم پس خاموش نشستم تا جبرئيل فرود آمد و گفت : اى محمّد ! اگر آنچه مأمورى ، نكنى .\r\nپروردگارت عذابت خواهد كرد .\r\nپس اى على ! به اندازه صاعى خوراك تهيه كن و پاى گوسفندى در آن بنه و قدحى از شير براى ما لبريز كن و سپس فرزندان عبد المطلب را گرد آور تا با آنان گفتگو كنم و آنچه مأمورم به ايشان برسانم ، من فرمان پيغمبر را به‌جا آوردم و آنها را فراخواندم در آن روز چهل تن - يكى بيشتر يا كمتر - فراهم آمدند كه در ميانشان عموهاى پيغمبر : ابو طالب و حمزه و عباس و ابو لهب نيز بودند .\r\nچون جمع شدند پيغمبر فرمود : خوراكى را كه ساخته بودم ، بياورم چون آوردم و بر زمين نهادم رسول خدا قطعه‌اى گوشت از آن تناول فرمود و آن را به دندان خويش پاره كرد و سپس در اطراف قدح انداخت و گفت : بخوريد ، بسم اللّه . و آن گروه چنان خوردند كه ديگر به خوراكى نياز نداشتند و من جز جاى دست آنان را نمىديدم ، و سوگند به خدايى كه جان على در دست اوست آن خوراك به قدرى كم بود ، كه اگر يكى از آنان مىخورد ، چيزى براى ديگران نمىماند . سپس پيغمبر فرمود : آنها را نوشيدنى بده ، قدح شيرى آوردم و همگان نوشيدند تا سير شدند و به خدا قسم آن شير به قدرى كم بود كه\r\n\r\n\r\n","description":"","footnote":"\r\n( 1 ) . تاريخ ، طبرى : 2 / 216 .\r\n","page_name":" 409 ","page_number":421},
  {"content":"\r\n\r\nاگر يكى از آنان مىآشاميد . باز براى ديگر نمىماند پس چون رسول خدا صلّى اللّه عليه و آله خواست ، با آنها گفتگو كند : ابو لهب شروع به سخن كرد و گفت :\r\nصاحبتان به جادو كردنتان پيشى گرفت ، آنها پراكنده شدند و رسول خدا با آنها سخن نگفت . فرداى آن روز نيز پيغمبر صلّى اللّه عليه و آله فرمود : يا على ! اين مرد ( ابو لهب ) به گفتارى كه شنيدى بر من سبقت جست و آن گروه پيش از آنكه من به گفتگو پردازم ، پراكنده شدند .\r\nدوباره براى ما خوراكى مانند طعام قبلى فراهم كن و آنها را به پيشگاه ما حاضر آور .\r\nعلى فرمود : چنين كردم و آنها را جمع آوردم ، پس پيغمبر خوراك خواست و من به نزد آنها بردم و پيغمبر آن‌چه ديروز كرده بود ، آن روز نيز انجام داد . و آنها خوراك را خوردند چنان كه به چيز ديگرى احتياج پيدا نكردند . سپس فرمود : سيرابشان كن ، من آن جام شير را آوردم و آشاميدند تا سيرآب شدند ، سپس پيغمبر خدا صلّى اللّه عليه و آله به گفتگو پرداخت و گفت : اى فرزندان عبد المطلب ! همانا من جوانى را در عرب نمىشناسم كه براى خاندان خويش برتر از آن‌چه براى شما آورده‌ام ، آورده باشد .\r\nمن خير دنيا و آخرت را براى شما آورده‌ام و خداى تعالى امر كرده است كه شما را به سوى او بخوانم ، پس كدامتان مرا بر اين كار يارى مىكند تا برادر و وصىّ و خليفهء من در ميان شما باشد .\r\nعلى فرمود : آنان از قبول سخن پيغمبر خوددارى كردند و من با آنكه از آنها كمسال‌تر بودم و حتى در ميان كمسالان كسى چشمش از چشمان من پرآب‌تر و شكمش برآمده‌تر و ساق‌هايش نازكتر نبود ، گفتم : اى پيغمبر خدا ! من وزير تو در اين كارم . او بن گردنم را گرفت و فرمود : اين برادر و وصىّ و خليفهء من در ميان شما است سخنش را بشنويد و او را اطاعت كنيد .\r\nقوم خنده‌كنان برخاستند و به ابى طالب گفتند :\r\nمحمّد ترا امر مىكند كه سخن فرزندت را بشنوى و از او اطاعت كنى .\r\nاين حديث را به همين لفظ ، متكلم معتزلى بغدادى ، ابو جعفر اسكافى ( م 240 ) در\r\n\r\n","description":"","footnote":"","page_name":" 410 ","page_number":422},
  {"content":"\r\n\r\nكتاب نقض العثمانيه « 1 » خود آورده و گفته است : اين حديث در خبر صحيح آمده است .\r\nفقيه برهان الدين نيز روايت كرده « 2 » و ابن اثير « 3 » و ابو الفدا عماد الدين الدمشقى « 4 » و شهاب الدين خفاجى نيز آن را آورده « 5 » و آخر آن را انداخته و گفته است اين حديث در دلائل بيهقى و غير آن به سند صحيح ياد گرديده است .\r\nو خازن علاء الدين بغدادى « 6 » و حافظ سيوطى به نقل از طبرى و نقل از حافظان ششگانه : « ابى اسحاق » و « ابن جرير » و « ابن ابى حاتم » و « ابن مردويه » و « ابى نعيم » و « بيهقى » . « 7 » و ابن ابى الحديد « 8 » و جرجى زيدان مورخ نيز « 9 » و استاد محمّد حسين هيكل اين حديث « 10 » را آورده‌اند .\r\nهمهء رجال اين حديث ، ثقه‌اند ، مگر ابو مريم عبد الغفار بن قاسم كه اهل سنّت وى را به جهت تشيّعش ، تضعيف كرده‌اند ، ليكن ابن عقده او را ثنا گفته و در ستايش و مدح او مبالغه كرده است ، « 11 » حافظان يادشدهء بالا نيز ، احاديث را به ابى مريم اسناد داده و از او روايت كرده‌اند ، و اينان اساتيد حديث و پيشوايان اثر و مراجع جرح و تعديل و رفض و احتجاج‌اند و هيچ‌كدام ، اين حديث را از اين جهت كه ابى مريم در اسناد آن جايى دارد ، متّهم ، به ضعف و غمز نكرده‌اند و همگان در دلايل نبوت و خصائص پيغمبر به آن استدلال نموده‌اند .\r\nو ابو جعفر اسكافى و شهاب الدين خفاجى نيز ، همان‌طور كه شنيدى ، آن را صحيح دانسته‌اند . و سيوطى تصحيح اين حديث را از ابن جرير طبرى آورده « 12 » علاوه بر اين حديث با سند ديگرى كه همهء رجال آن ثقه‌اند و خواهد آمد ، نيز وارد شده و احمد آن را\r\n\r\n\r\n","description":"","footnote":"\r\n( 1 ) . ر ك : شرح نهج البلاغة ، ابن ابى الحديد : 3 / 263 .\r\n( 2 ) . انباء نجباء الابناء 48 - 46 .\r\n( 3 ) . الكامل ، ابن اثير : 2 / 24 .\r\n( 4 ) . تاريخ ، دمشقى : 1 / 116 .\r\n( 5 ) . شرح شفاى قاضى عياض : 3 / 37 .\r\n( 6 ) . تفسير ، خازن 390 .\r\n( 7 ) . جمع الجوامع ، در ترتيب آن 6 / 392 و 397 .\r\n( 8 ) . شرح نهج البلاغة ، ابن ابى الحديد : 3 / 254 .\r\n( 9 ) . تاريخ تمدن اسلامى : 1 / 31 .\r\n( 10 ) . حياة محمّد 104 ، چاپ اوّل .\r\n( 11 ) . لسان الميزان : 4 / 43 .\r\n( 12 ) . جمع الجوامع به طورى كه ترتيب آن : 6 / 396 آمده است .\r\n","page_name":" 411 ","page_number":423},
  {"content":"\r\n\r\nبه سند رجالش كه شريك و اعمش و منهال و عباد و همه بىگفتگو از رجال صحاح‌اند ، آورده است . « 1 »\r\nو از ابن تيميه جاى تعجب نيست ، كه به ساختگى بودن اين حديث حكم كرده باشد ، چه وى مردى متعصب و كينه‌توز است و از عادات وى ، انكار مسلمات و رد ضروريات است و زورگويىهاى او معروف مىباشد . و محققان به خوبى آگاهند كه مدار نادرستى حديثى در نزد وى ، اين است كه آن حديث متضمن فضايل خاندان پاك‌نهاد پيغمبر باشد .\r\nصورت ديگرى از اين حديث :\r\nپيغمبر خدا صلّى اللّه عليه و آله فرزندان عبد المطلب را فراهم آورد ، يا فرا خواند - و در ميان آنان خاندانى بودند كه يك گوسفند مىخوردند و يك پاتيل شير مىنوشيدند ، پس براى آنان خوراكى به اندازهء مدّى تهيه ديد و آنها خوردند تا سير شدند على گفت : طعام آن‌چنان زياد آمد كه گويى دستى به آن نرسيده بود سپس شير خواست و آنان نوشيدند تا سير شدند و آن‌قدر به جا ماند كه گويى كسى دستى به آن نزده يا ننوشيده بود ، سپس فرمود :\r\nاى بنى مطلب ! من برانگيخته شده‌ام به سوى شما خصوصا و به سوى مردم عموما و در اين امر آنچه بايد ديده باشيد ، ديده‌ايد . اينك كدام يك از شما با من بيعت مىكند تا برادر و همدم و وارث من باشد ، پس هيچ‌كس برنخاست و من كه كوچك‌تر از همه بودم ، برخاستم ، فرمود : بنشين . سپس سخنش را سه بار بازگو كرد و هرسه بار من برخاستم و فرمود : بنشين تا بار سوم كه دستش را بر دستم زد ( و بيعت انجام گرفت ) .\r\nامام احمد اين حديث را از عفان بن مسلم و او از ابى عوانه از عثمان بن مغيره ( ثقه ) از ابى صادق ( مسلم كوفى ثقه ) از ربيعه بن ناجذ ( تابعى كوفى ثقه ) از على امير المؤمنين عليه السّلام آورده است . « 2 »\r\nطبرى اين حديث را با همين سند و متن ياد كرده است « 3 » حافظ نسايى ، « 4 » و صدر\r\n\r\n\r\n","description":"","footnote":"\r\n( 1 ) . مسند ، احمد : 1 / 11 .\r\n( 2 ) . مسند ، احمد : 1 / 159 .\r\n( 3 ) . تاريخ ، طبرى : 1 / 217 .\r\n( 4 ) . الخصائص ، نسايى 18 .\r\n","page_name":" 412 ","page_number":424},
  {"content":"\r\n\r\nحفاظ ، گنجى شافعى « 1 » و ابن ابى الحديد « 2 » و حافظ سيوطى در جمع الجوامع به طورى كه ترتيب آن آمده است « 3 » ، حديث را آورده‌اند .\r\nصورت سوم نقل اين حديث :\r\nاز امير مؤمنان است كه فرمود : چون اين آيه :  وَ أَنْذِرْ عَشِيرَتَكَ الْأَقْرَبِينَ  نازل شد پيغمبر بنى مطلب را فراخواند و خوراك كمى براى آنان فراهم كرد و فرمود : به نام خدا ! از اطراف ظرف طعام بخوريد ، كه بركت از زبر آن نازل مىشود ، و دست خود را پيش از ديگران بر آن نهاد ، ديگران نيز خوردند تا سير شدند سپس قدحى شير خواست و نخست خود آشاميد سپس به آنها نوشاند ، و نوشيدند تا سيراب شدند ، ابو لهب گفت :\r\nپيشتر شما را جادو كرد ، پيغمبر فرمود : اى بنى مطلب ! من براى شما آيينى آورده‌ام كه مانند آن را كس ديگرى هرگز نياورده است ، اينك شما را به گواهى دادن بر اينكه خدايى جز خداى يگانه نيست دعوت مىكنم و به سوى اين‌چنين خدايى و كتابش فرا مىخوانم .\r\nآنها از اين سخنان نگران و پراكنده شدند ، پيغمبر بار ديگر آنها را فراخواند و ابو لهب مثل بار اول بيهوده‌گويى كرد ، و آنها نيز كار ديروز را تكرار كردند و پيغمبر در حالى كه دستش را دراز كرده بود ، فرمود : كيست كه با من بيعت كند ، تا برادر و همراه من و سرپرست شما پس از من باشد ؟ من ( على عليه السّلام ) دست خويش را پيش بردم و گفتم : با تو بيعت مىكنم و در آن روز من با شكمى كلان كوچك‌تر از همه حاضران بودم و پيغمبر ، آن چنان كه فرموده بود با من بيعت كرد . ( و نيز از على است كه فرمود : خوراك را من درست كرده بودم . )\r\nحافظ ابن مردويه به اسناد خود اين حديث را آورده و بنا بر آنچه الكنز آمده « 4 » ، سيوطى ، اين حديث را ، در جمع الجوامع از او نقل كرده است .\r\nصورت چهارم\r\n\r\n\r\n","description":"","footnote":"\r\n( 1 ) . الكفاية 89 .\r\n( 2 ) . شرح نهج البلاغة : 3 / 255 .\r\n( 3 ) . جمع الجوامع در ترتيب آن : 6 / 408 .\r\n( 4 ) . الكنز : 6 / 104 .\r\n","page_name":" 413 ","page_number":425},
  {"content":"\r\n\r\nبعد از ذكر آغاز حديث چنين آمده است كه : پس رسول خدا صلّى اللّه عليه و آله فرمود : اى بنى مطلب ! خدا مرا به سوى تمام مردم عموما و به سوى شما خصوصا برانگيخت و فرمود :\r\nو أنذر عشيرتك لا أقربين .\r\nو من شما را به دو كلمه‌اى كه بر زبان آوردن آن آسان ، ولى در ميزان سنگين و گران است ، دعوت مىكنم . و آن شهادت به لا إله الا اللّه است و اينكه من رسول خدايم . هر كس مرا به اين كار پذيرا شود و همكارى كند ، برادر و وزير و وصى و وارث و خليفهء پس از من خواهد بود ، و هيچ‌كس به پيغمبر جواب نداد .\r\nپس على برخاست و گفت : اى رسول خدا ! من ( آماده‌ام ) ، پيغمبر فرمود : بنشين ، سپس سخنش را براى بار دوم از سر گرفت و همگان خاموش ماندند و على برخاست و گفت : اى رسول خدا ! من ( آماده‌ام ) و پيغمبر فرمود : بنشين ، بار سوم نيز سخنش را تكرار كرد و كسى پاسخ نداد ، باز على برخاست و گفت : من بيعت مىكنم ، پيغمبر فرمود : بنشين كه تو برادر و وزير و وصى و وارث و خليفه من پس از من خواهى بود .\r\nحافظ ابن ابى حاتم و حافظ بغوى ، اين حديث را آورده‌اند . و ابن تيميه « 1 » از قول آنان به نقل اين حديث پرداخته ، و حلبى نيز از ابن تيميه بازگو نموده است . « 2 »\r\nصورت پنجم\r\nدر صفحات گذشته روايتى را كه تابعى بزرگ ، ابو صادق هلالى در كتاب خود ، دربارهء گفتگوى قيس و معاويه آورده بود گذشت ، در آنجا از قول قيس آمده است كه گفت :\r\nپيغمبر خدا صلّى اللّه عليه و آله تمام بنى مطلب را كه چهل تن ، و ابو طالب و ابو لهب نيز در ميان آنها بودند ، جمع آورد و چون پيغمبر دعوتشان كرد ، على حضرتش را يارى مىنمود و خود پيغمبر صلّى اللّه عليه و آله در پناه عمش ابى طالب بود ، پس فرمود : كدام يك از شما آماده است كه برادر و همكار و جانشين و نمايندهء من در امّتم و سرپرست تمام مؤمنان ، پس از من باشد ؟\r\nهمهء حاضران سكوت كردند تا پيغمبر ، سخنانش را سه بار ، بازگو كرد ، على گفت : اى\r\n\r\n\r\n","description":"","footnote":"\r\n( 1 ) . منهاج السنة : 4 / 80 .\r\n( 2 ) . السيرة الحلبية : 1 / 301 .\r\n","page_name":" 414 ","page_number":426},
  {"content":"\r\n\r\nرسول خدا ! درود خدا بر تو باد ، من حاضرم ، پيغمبر سر على را به دامان نهاد و در دهان او دميد و گفت :\r\nاللّهمّ املأ جوفه علما و فهما و حكما . « 1 »\r\nسپس به ابى طالب فرمود : اى ابا طالب ! اينك سخن فرزندت را بشنو و از او اطاعت كن كه خداوند نسبت او را به پيغمبرش بمانند نسبت هارون به موسى قرار داد .\r\nصورت ششم\r\nابو اسحاق ثعلبى ( م 427 ر 37 ) كه شرح حالش گذشت در تفسير الكشف و البيان از حسين بن محمّد بن حسين ، نقل كرده است ، كه گفت : موسى بن محمد براى ما حديث كرد و گفت : حسن بن على بن شعيب « 2 » عمرى حديث كرد و گفت : عباد بن يعقوب براى ما حديث كرد و گفت : على بن هاشم از قول صباح بن يحيى مزنى از قول زكريا بن ميسره از قول ابن اسحق از براء بن عازب ، براى ما حديث كرد و گفت :\r\nچون آيه  وَ أَنْذِرْ عَشِيرَتَكَ الْأَقْرَبِينَ  نازل شد ، رسول خدا فرزندان عبد المطلب را كه در آن روز چهل تن و خوراكشان گوشت و شير بود ، جمع كرد و به على امر فرمود ران گوسفندى را ببرد . آنگاه خود ، آغاز به خوردن كرد و به ديگران نيز فرمود : به نام خدا پيش آييد ، آن گروه ده نفر ده نفر جلو آمدند و غذا مىخوردند . تا سير مىشدند . سپس دستور داد قدحى بزرگ از شير آوردند . خود جرعه‌اى نوشيد سپس فرمود : آن را به نام خدا بنوشيد و همگان نوشيدند تا سيراب شدند ، ابو لهب لب گشود و گفت : اين است خوراكى كه اين مرد ، شما را با آن جادو كرد ، پيغمبر در آن روز ساكت ماند و سخنى نگفت .\r\nفردا نيز آنها را چون روز قبل دعوت كرد و طعام و شير داد سپس آنها را انذار كرد و فرمود : اى بنى مطلب ! همانا من از جانب خداوند عزّ و جلّ نذير و بشير شمايم . پس اسلام آوريد و مرا اطاعت كنيد تا هدايت شويد . سپس فرمود : كيست كه با من برادرى و\r\n\r\n\r\n","description":"","footnote":"\r\n( 1 ) . يعنى : « خداوندا ! باطين على را از علم و فهم و حكم ( به عدل و داد ) پر نما .\r\n( 2 ) . در الكفاية گنجى ، شعيب است .\r\n","page_name":" 415 ","page_number":427},
  {"content":"\r\n\r\nهمكارى كند و ولىّ وصىّ من پس از من باشد و نماينده من در خاندانم باشد كه وام مرا بپردازد ؟\r\nهمهء آنها خاموش ماندند . پيغمبر سه بار سخنش را از سر گرفت و در هرسه بار همه ساكت بودند و تنها على مىگفت : ( من آماده‌ام ) بار سوم فرمود : آرى ، تو اى على ( چنين خواهى بود ) . آن گروه برخاستند و به ابى طالب گفتند ؛ از فرزندت اطاعت كن كه بر تو فرماندهى يافت .\r\nاين حديث را با همين سند و متن ، صدر الحفّاظ گنجى شافعى « 1 » آورده و جمال الدين زرندى نيز در نظم درر السمطين آن را ياد كرده است .\r\nصورت هفتم\r\nابو اسحاق ثعلبى در الكشف و البيان اين حديث را از ابى رافع آورده و در آن‌جا است كه پس پيغمبر فرمود : همانا خداوند تعالى مرا امر فرموده است كه خويشاوندان نزديك خويش را بترسانم و شما خويشاوندان و افراد و خاندان سيّد به راستى كه خداوند پيغمبرى را نفرستاد مگر آنكه براى او برادر و وزير و وارث و وصى و خليفه‌اى در خاندانش قرار داد . اينك كدام يك از شما برمىخيزد و با من بيعت مىكند ، تا برادر و همكار و وصى من ؛ و نسبت او با من بمانند هارون و موسى باشد - جز آنكه پيغمبرى پس از من نخواهد بود - . آن گروه ساكت ماندند .\r\nپيغمبر فرمود .\r\nيا يكى از شما برخيزد يا اين منصب در ميان غير شما و موجب پشيمانى شما خواهد بود . سپس سه بار سخن را تكرار كرد و على برخاست و با او بيعت كرد و پذيراى دعوت او شد ، پس پيغمبر فرمود : به من نزديك شو ، نزديك رفت پيغمبر دهانش را گشود و از آب دهان خود در دهان على انداخت و در ميان سينه و پستان‌هاى على دميد .\r\nابو لهب گفت : چه بد چيزى به پسر عمت دادى : او دعوتت را پذيرفت ، و تو دهان و رويش را به آب دهان پر كردى ؟ پيغمبر صلّى اللّه عليه و آله فرمود : جان او را از حكمت و علم پر كردم .\r\n\r\n\r\n","description":"","footnote":"\r\n( 1 ) . الكفاية 89 .\r\n","page_name":" 416 ","page_number":428},
  {"content":"\r\n\r\nو در كتاب الشهيد الخالد الحسين بن على 9 تأليف استاد حسن احمد لطفى است كه :\r\nبنا بر آنچه گروه بسيارى روايت كرده‌اند ، چون پيغمبر اعمام و خويشانش را جمع آورد تا آنان را انذار كند ، فرمود : پس كدام يك از شما مرا در اين كار يارى مىكند تا برادر و وصى و خليفهء من در ميان شما باشد ؟ هيچ‌يك نپذيرفتند مگر على كه كوچك‌تر از همهء آنها بود ، پس گفت : اى پيغمبر خدا ! من ياور تو در اين كار خواهم بود پيغمبر دست بر دوش على نهاد و فرمود : اين برادر و وصى و خليفهء من در ميان شما است . سخنش را بشنويد و از او اطاعت كنيد . « 1 »\r\nو در كتاب محمّد تاليف توفيق حكيم است كه پيغمبر فرمود : من در عرب كسى را نمىشناسم كه برتر از آنچه من براى شما آورده‌ام ، براى قومش آورده باشد . من خير دنيا و آخرت را براى شما آورده‌ام و پروردگارم مرا مأموريت داده است كه شما را به سوى او دعوت كنم ، پس كدامتان مرا در اين كار يارى مىدهد كه برادر و وصى و خليفهء من در ميان شما بشود .\r\nقريش : هيچ‌كس . هيچ‌كس .\r\nاعرابى : آرى هيچ‌كس حتى سگ قبيله هم ترا در اين كار ياور نخواهد بود .\r\nعلى : اى رسول خدا ! من ياور توأم . و با كسى كه به جنگ تو برخيزد مىجنگم . « 2 »\r\nروزنامه‌نويس توانا عبد المسيح انطاكى « 3 » مصرى در تعليقه‌اش « 4 » بر قصيدهء مباركى كه دربارهء على عليه السّلام سروده است ، اين حديث را آورده و عبارت آن اين‌چنين است كه پيغمبر فرمود :\r\nهركس در اين كار به من پاسخ مثبت دهد و در پايان بردن آن با من همكارى كند برادر و وزير و خليفهء من پس از من خواهد بود ، هيچ‌كس از بنى مطلب جز على كه جوان‌تر از همهء آنها بود پاسخ نداد ، على گفت : اى رسول خدا ! من حاضرم . مصطفى فرمود : بنشين ،\r\n\r\n\r\n","description":"","footnote":"\r\n( 1 ) . الشهيد الخالد الحسين بن على 9 .\r\n( 2 ) . كتاب محمّد 50 .\r\n( 3 ) . يكى از شعراى غدير قرن چهاردهم است كه ترجمه‌اش خواهد آمد .\r\n( 4 ) . تعليقه ، عبد المسيح انطاكى 76 .\r\n","page_name":" 417 ","page_number":429},
  {"content":"\r\n\r\nسپس گفتارش را براى بار دوم تكرار كرد . همه خاموش ماندند و على پاسخ داد : من آماده‌ام اى پيغمبر خدا ! مصطفى فرمود : بنشين ، براى بار سوم سخنش را از سر گرفت و در بنى مطلب كسى جز على جواب نداد كه گفت : من هستم اى رسول خدا ! در اين هنگام مصطفى صلّى اللّه عليه و آله فرمود : بنشين كه تو برادر و وزير و وصى و وارث و خليفهء من پس از من خواهى بود ، عبد المسيح اين حديث را در قصيدهء مذكور خود چنين به نظم كشيده است :\r\n- محمّد صلّى اللّه عليه و آله در هركس نشان خيرى مىديد ، پنهانى و از بيم شرّ ، وى را به بعثت پر درخشش خويش كه براى هدايت همهء مردم از عرب و عجم بود ، دعوت مىفرمود .\r\n- سه سال بدين منوال گذشت و گروهى از قريش به وى گرايش يافتند و هدايت شدند .\r\n- سپس جبرئيل فرود آمد و وى را مأمور كرد كه دعوت به اسلام را آشكار فرمايد .\r\n- و چنين گفت : فرمان خدا را آشكار كن كه تو براى دعوت مردم به سوى خدا و هدايت آنان مبعوث شده‌اى ،\r\n- اينك خويشان نزديك را به دين درخشانت انذار كن و معانى بلند اين آيين را بر آنان اظهار فرما ،\r\n- و غير از على ياورى نيافت كه او را در آيينى كه از اظهار آن بيم داشت ، مدد دهد ،\r\n- پس وى را فرا خواند و او را به مقصودى كه به فرمان خداوند ، خواستار آن بود ، آگاه كرد .\r\n- و فرمود ، هم‌اكنون ، خوراكى كه بايد به خوبى و رنگينى پخته شود ، براى ما فراهم آر .\r\n- ران گوسفندى را در ديگ خوراك انداز و بپز و كاسه‌هايى را از شير پاك لبالب ساز و هاشميان را از جانب من دعوت كن ،\r\n- تا با آنها دربارهء فرمان پروردگارم كه آفريدگار من و ايشان است سخن گويم .\r\n- على به فرمان مصطفى برخاست و بنى هاشم را به مهمانى دعوت فرمود ، و زهى دعوت كننده ،\r\n\r\n","description":"","footnote":"","page_name":" 418 ","page_number":430},
  {"content":"\r\n\r\n- همه بنى هاشم و خويشان پيغمبر آمدند و كسى نماند كه دعوت را نپذيرفته باشد .\r\n- اين دعوت‌شدگان ، چهل تن بودند و همه از رجال عرب به شمار مىآمدند .\r\n- اينها خاندان طه و بستگان نزديك پيغمبر بودند كه اسلام به ايشان اميد داشت .\r\n- چون به خدمت آمدند ، پيغمبر با پاكدلى خوش آمد و تهنيت گفت .\r\n- آنگاه كه در جاى خويش آرميدند و سفره‌اى اشتهاانگيز گسترده شد آنها به خوردن پرداختند .\r\n- و پيغمبر به خدمت برخاست تا خوراك گوارايشان باشد غذاها را خوردند و شيرها را نوشيدند ،\r\n- و خداوند كفايت‌كننده بود چه خوراك ، آن‌چنانكه بود ، باقى ماند و به خدا سوگند ، آن طعام به اندازه‌اى كم بود كه گرسنه‌اى را سير نمىكرد .\r\n- اين معجزهء مصطفى بود و اين سخن از على است ، ما از قول او بازگو مىكنيم .\r\n- سپس پيغمبر به يادآورى و پرده‌بردارى از اسرار بعثت خود پرداخت .\r\n- و ابى لهب بىدرنگ سخن پيمبر را قطع كرد و حق را سخت به گمراهى آميخت ،\r\n- و گفت : اى مردم ، طه با اين خوراك شما را جادو كرد . هان از گمرهى و سرگردانى بپرهيزيد .\r\n- برخيزيد و محمّد را رها كنيد تا او ديگران را با دعوت خود بفريبد و آنها را دريابد .\r\n- پيغمبر يك بار ديگر آنها را دعوت كرد ، و حيدر كرّار كارگزار و سرپرست پذيرايى بود .\r\n- و آنان دوباره بر خوان طعامى كه محمد پخته بود ، گرد آمدند .\r\n- پس پيغمبر فرمود : پيش از اين هيچ‌كس براى مردم خود ، اين همه نيكى را كه من براى شما آورده‌ام نياورده است ،\r\n- چون به پناهگاه‌هاى درخشان اين آيين رو آريد ، خير دنيا و آخرت شما تأمين مىشود .\r\n- اينك آنكه از ميان شما با من همكارى كند برادر و جانشين من و باغبان بوستان دين خواهد بود .\r\n- افسوس پاسخگويى كه با خرسندى به او روى آورد و به اين نعمت خشنود باشد\r\n\r\n","description":"","footnote":"","page_name":" 419 ","page_number":431},
  {"content":"\r\n\r\nنيافت .\r\n- و هرچه بر بيان خود در مورد اين بعثت شكوفا افزود بر تكذيب و نادانى آنان نيز افزوده مىشد ،\r\n- در اين هنگام ابو لهب فرياد كرد : واى بر تو ، آرى ، هيچ‌كس براى قوم خود آنچه تو آوردى نياورده است .\r\n- دستش بريده باد كه نادانى و كفر ، وى را در دركات دوزخ سرنگون و نابود كرد .\r\n- و مصطفى سخنانش را آشكارا تكرار مىكرد و بر ترساندن و هوشياركردن آنها مىفزود .\r\n- اما افسوس كه غير از دل‌هاى سخت اندرزناپذير ، و جان‌هايى روگردان از كتاب خدا ، كه كفر و شرك كورشان كرده بود چيزى نديد .\r\n- همگان از فيض رحمت او روى گرداندند و با همهء بركتى كه در آن بود ، از پذيرفتن خوددارى كردند .\r\n- مگر على كه فرياد زد : من پاسخ‌گوى توأم ، اى رهبر گمشدگان جهان !\r\n- و پيغمبر سه بار على را به نشستن فرمان داد و دعوت خود را به اميد اجابت بر آنان عرضه فرمود ،\r\n- تا اينكه از هاشميان و پذيرفته شدن دعوت از جانب آنان نااميد و رنجور شد و روى به على آورد و او را در ميان جمع بلند كرد .\r\n- و در حالى كه دست بر گردن او نهاده بود ، فرمود : به خدا سوگند ، اين ياور دعوت من است .\r\n- و اطاعت و فرمانبردارى از او ، پس از من بر شما واجب است . و واى بر نافرمانان وى .\r\n- آنها پراكنده شدند ، و همين مسخره كردنها ، آنها را به تاريك‌ترين وادى گمراهى كشاند .\r\nچه آنها به ابى طالب گفتند : تو نيز از فرمان‌هاى پسرت اطاعت كن .\r\n- امّا على ، از آغاز ، اين‌چنين به نداى نبوّت مصطفى پاسخ مثبت داد و تا آخر بر اثر پيغمبر رفت .\r\n\r\n","description":"","footnote":"","page_name":" 420 ","page_number":432},
  {"content":"\r\n\r\n- و او را از آن روز كه اساس دعوت مىنهاد تا روزى كه به آن سامان داد همراهى كرد .\r\n\r\nسخن اسكافى پيرامون اين حديث در كتاب النقض على العثمانيه\r\nاسكافى پس از ذكر حديث مىگويد : آيا بچهء نابالغ و نوجوان بىخرد را به ساختن خوراك و دعوت‌كردن از مردم ، مىگمارند ؟ و آيا كودك پنج يا هفت ساله را امين سرّ نبوت ، مىشمارند ؟ و آيا غير خردمند و عاقل را در گروه شيوخ و ميانسالان دعوت مىكنند و آيا رسول خدا دستش را در دست كسى غير از آن‌كس كه شايسته اخوت و وصيت و خلافت است و به حدّ تكليف رسيده و مىتواند بار ولايت الهى را ببرد ، و كينه‌توزىهاى دشمن را تحمل كند ، مىنهد ؟ و با او چنان پيمان‌هايى مىبندد ؟\r\nاگر على كودك بود ، چرا با ديگر كودكان درنياميخت و به آنها نپيوست و پس از اسلام آوردنش ، كسى او را مشغول بازى با همسالانش نديد ؟ حال آنكه او در طبقه مانند و در معرفت همپايه آنان بود . چرا على ساعتى از ساعات عمرش را با اين بچه‌ها نگذراند تا بگويند هوسى داشت و مهرى از دنيا بر دلش نشست و جوانى و تازه‌سالى او را به بازى نشستن با كودكان ، و يافتن حالت آنان ، واداشت . به جاى همه اينها ، ما از على جز اين نديده‌ايم كه در اسلامش رهسپار و در كارش مصمّم بود . گفتارش را با كار محقق فرمود ، و اسلامش را با پاكدامنى و وارستگى مصدق ساخت ، و از ميان آنانى كه در محضر پيغمبر جمع آمده بودند ، تنها او به رسول خدا پيوست . پس او امين و انيس دنيا و آخرت پيغمبر بود . او بر شهوت خود غالب و بر دلبستگىهاى دنيا ، به اميد كاميابى و پاداش نيك اخروى ، مسلط شد . خود او در سخن و خطبه‌اش بدايت حال و سرآغاز اسلام آوردنش را ياد كرده و فرموده است : چون رسول خدا صلّى اللّه عليه و آله آن درخت را فراخواند ، درخت از زمين كنده شد و روى به پيغمبر آورد ، قريش گفتند : جادوگرى چابك است و على عليه السّلام فرمود :\r\nاى رسول خدا ! من اوّل ايمان‌آورندهء به توأم ، به خدا و پيغمبرش ايمان آوردم و ترا در معجزه‌اى كه كردى ، تصديق دارم و گواهى مىدهم كه درخت به فرمان خداوند و براى تصديق نبوت و برهان دعوت تو ، آنچه بايد بكند كرد .\r\n\r\n","description":"","footnote":"","page_name":" 421 ","page_number":433},
  {"content":"\r\n\r\nپس ، آيا هرگز ايمانى درست‌تر ، و پيمانى استوارتر و پايدارتر از اين خواهد بود ؟\r\nليكن افسوس كه عثمانيان كينه‌توزند و سرسختى و سختگيرى و روىگردانى جاحظ را هيچ چاره‌اى نيست .\r\n\r\nجناياتى كه در اين حديث رفته است\r\nيكى از آنها ، جنايتى است كه طبرى در تفسيرش مرتكب شده است « 1 » . همچنين در تاريخ خود ، پس از آنكه حديث را ، آن‌چنانكه شنيدى روايت كرده است ، در تفسير خويش امانت گفتار را از ياد برده و تمام حديث را از جهت متن و سند ياد كرده ، امّا آن قسمت از سخن پيغمبر را كه در فضيلت على و پذيرندهء دعوت بوده ، به اجمال گذرانده و گفته است : پيغمبر فرمود : كدام يك از شما در اين كار با من همكارى مىكند تا برادر من و چنين و چنان باشد ؟ و دربارهء جملهء آخر پيغمبر نيز گفته است كه فرمود : به راستى كه اين ( على ) برادر من و چنين و چنان است .\r\nدر اين تقلب در حديث ، ابن كثير شامى نيز البداية و النهاية و تفسير خود از طبرى تبعيت كرده « 2 » و با آنكه در نوشتن تاريخ خود ، تاريخ طبرى را در اختيار داشته و تنها مأخذ او هم بوده ، و در تاريخ طبرى اين حديث به تفصيل آمده است ، ليكن چون به ذكر آن پرداخته ، بر او گران آمده است كه جملهء آخر آن را هم ياد كند ، زيرا دوست نمىداشته است كه اثبات نص وصايت و خلافت امير مؤمنان كند و دلالت و اشارت به آن وصايت و خلافت را بازنمايد . آيا مقصود طبرى كه در كتاب تاريخش حديث را ناآگاهانه تمام و درست آورده ، ولى در تفسيرش به تحريف كلمات آن پرداخته است همين بوده است ؟\r\nمن نمىدانم ، امّا خود طبرى مىداند و مىپندارم كه اى خواننده ! تو نيز به خوبى مىدانى .\r\nديگر از اين جنايات ، بىشرمى رسواكننده‌اى است كه محمّد حسين هيكل به بار آورده و آن‌چنانكه اشاره شد در حياة محمّد « 3 » حديث را به اين عبارت آورده است :\r\n\r\n\r\n","description":"","footnote":"\r\n( 1 ) . تفسير ، طبرى : 19 / 79 .\r\n( 2 ) . البداية و النهاية : 3 / 40 ؛ تفسير ، ابن كثير : 3 / 351 .\r\n( 3 ) . حياة محمّد 104 ، چاپ اوّل .\r\n","page_name":" 422 ","page_number":434},
  {"content":"\r\n\r\nبه پيغمبر وحى آمد كه  أَنْذِرْ عَشِيرَتَكَ الْأَقْرَبِينَ  « خويشاوندان نزديكت را بترسان و در برابر مؤمنانى كه از تو پيروى مىكنند فروتن باش ، و بگو من آشكارا ترساننده‌ام . » پس مأموريت خود را هويدا كن و از مشركان دورى گزين . و پيغمبر خويشاوندان را در خانهء خود به مهمانى خواند و خواست با آنان به سخن پردازد و به خدا دعوت كند كه عمّش « ابو لهب » سخنش را قطع كرد و مردم را به برخاستن برانگيخت .\r\nمحمّد در فرداى آن روز براى بار دوم آنها را دعوت كرد و چون غذا خوردند فرمود :\r\nكسى را در عرب نمىشناسم كه بهتر از آنچه من از خير دنيا و آخرت براى شما آورده‌ام براى قوم خويش آورده باشد و خداوند مرا امر فرموده است كه شما را به سوى او بخوانم . پس كدامتان در اين كار با من همكارى مىكند تا برادر و وصى و خليفه من در ميان شما باشد ؟ آنها روى از پيغمبر گرداندند و خواستند بروند كه على كه جوان بالغ نشده‌اى بود ، برخاست و گفت : اى رسول خدا ! من ياور تو خواهم بود و با هركس كه به نبرد تو برخيزد ، خواهم جنگيد . بنى هاشم خنديدند و برخى قهقه زدند و نگاهشان از سوى ابى طالب به جانب فرزندش گراييد و مسخره‌كنان برگشتند .\r\nوى اوّلا دنبالهء گفتار پيغمبر را كه به على فرمود : « تو برادر و وصى و وارث منى » انداخته ، و ثانيا اين عبارت را به على نسبت داده است كه فرمود : من ياور توأم و با هر كس كه با تو بجنگد ، نبرد مىكنم ، اى كاش « هيكل » ما را به مأخذ اين نسبت كه كدام محدث يا مورخ پيشين آورده است ، راهنمايى مىكرد و نيز به نظرش خوشايند آمده است كه در تشكيل آن انجمن ، نسبت خنده و قهقهه را به بنى هاشم دهد ، حال آنكه ما مأخذ قابل توجّهى براى اين تفصيل نيافتيم . و چون « هيكل » كسى را نمىديده كه بر گفتار او خرده گيرد و به حساب نسبت‌ها و تصرفاتش برسد ، عباراتى را كه مربوط به امير مؤمنان عليه السّلام بوده در كتابش « 1 » طبع گرديده ، انداخته است . و شايد رمز آن ، توجهى بوده كه هيكل پس از نشر كتاب خود به مقصود ابن كثير و امثال او پيدا كرده و يا سروصداى بسيارى بوده كه پيرامون اين گفتار از جانب دشمنان عترت طاهره به‌پا خاسته ، و امواج\r\n\r\n\r\n","description":"","footnote":"\r\n( 1 ) . حياة محمّد 139 ، چاپ دوم ، 1345 .\r\n","page_name":" 423 ","page_number":435},
  {"content":"\r\n\r\nنكوهش و سرزنش به هيكل روى آورده و او را به حذف و تحريف سخن خود مجبور كرده است يا آنكه آيين مرسوم برخى از چاپخانه‌ها اين است كه در كتاب ، دستكارى كنند و نويسنده نيز از آن جهت كه با آنها همفكر و يا در دفاع از اثر خود ناتوان است ، چشم‌پوشى مىكند .\r\nدر هرحال خدا زنده دارد خردهاى بيدار ، و امانت موصوف ، و ولايت و حقى را كه متأسفانه ضايع ماند . تأسف من بر ساده‌دلان امّت اسلامى و توجه آنها به اين‌گونه كتاب‌هايى است كه از ياوه‌سرايى و بيهوده‌گويىهاى گمراه‌كننده‌اى كه با آب‌وتاب روى مىآورد و امت را ناآگاهانه مىبرد سرشار است . پس از آن ، افسوس من بر مصر و دانشمندان تيزهوش و كتب گرانبها و نويسندگان خوب آنهاست كه براستى فداى اين هواها و هوس‌ها ، فداى اين فرومايگان ، قربانى اين سخنان كفرآميز گمراه‌كنندهء امت ، قربانى اين قلم‌هاى مزدورى شده‌اند كه باطل را وسيله قرار داده و به آرزوهاى خود در دنيا رسيده‌اند .\r\n  قُلْ هَلْ نُنَبِّئُكُمْ بِالْأَخْسَرِينَ أَعْمالًا الَّذِينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعاً .  \r\nآيا شما را به زيانكارترين مردم آگاهى دهم ؟ اينها كسانى هستند كه سعىشان در زندگانى دنيا تباه است ولى مىپندارند كه نيكوكارند .\r\n\r\n","description":"","footnote":"","page_name":" 424 ","page_number":436},
  {"content":"\r\n\r\n\r\n8 عبدى كوفى غديريهء عبدى كوفى\r\n\r\n[ شعرى از وى 
  ]\r\n- آيا پرسيدن نشان خانهء ويران يار ، درد دائم عشقت را درمان مىكند ؟\r\n- و يا اشكى كه از جداييش مىريزى ، سوز دلت را در آن روز كه فراق دوست نزديك مىشود ، فرو مىنشاند ؟\r\n- هيهات ! هجران دوستى كه رفته و ديگر بازنمىگردد ، عشق برانگيخته را پايان نمىبخشد .\r\n- اى ساربان ! چشمان اشكبار ، كاروان را از آب و گياه بىنياز مىكند ،\r\n- قبل از پيشامد اين جدايى دور و دراز ، نمىپنداشتم كه ديده‌ها از ابرها ، بارنده‌تر باشند ، - از ما جدا شدند و با رفتن خود ، چه اشكها را روان كردند و چه خردها را ربودند و چه پيوندها را گسستند .\r\n- فريبنده يارى كه من هرگز در انديشهء فريبش نبودم . چرا كه مكر شأن جوان عرب نيست .\r\n\r\n","description":"","footnote":"","page_name":" 425 ","page_number":437},
  {"content":"\r\n\r\n- پيمان نگه‌دار ، به دشمنان روى خوش مىنمايد . و محبت اندوهناك را نهان مىدارد .\r\n- محمل‌نشينان و يارانى كه سرنيزه‌هاى افراشته ، آنان را از ديده‌هاى بيننده پنهان مىداشت ، دور شدند .\r\n- و دلباختهء افتاده‌اى را به‌جا گذاشتند كه دزدانه تير نگاهش را به سراپردهء محبوب انداخت ولى به هدف ننشست .\r\n- اندوه من بر محمل‌نشينان و بر و بالا و اندام‌هايى است ، كه از ديدهء ما پنهان مىمانند .\r\n- دلبران لاغراندام و موى ميان و گلگون‌لب و سپيدرويى كه دندان و آب دهانشان ، به شراب شبانهء جام و حباب‌هاى روى آن مىماند .\r\n- در سراپرده‌ها ، ماهرويانى هستند كه چون ديدار نمايند ، آتش فروزان عشق را فرو نشانند .\r\n- در دل جوشش عشقى است كه شوق سردى آب دهان و سپيدى دندان يار جوشنده ترش كرده است .\r\n- اى خفتهء عشق ، بيدار شو ، و اى بيمار مهر ! برخيز كه دوست رفت .\r\n- هان قسم به عصر عشقى كه گردش روزگار به ماتمش نشانده و دست مصايب گريبانش را گرفته ،\r\n- اگر خانهء ياران موجب جدايى آنان از من شود و من به آرزوى خود نرسم از اشك چشم راه نفس را بر خود خواهم بست .\r\n- تعجب ندارد اگر مرا نيرويى نمانده باشد . شگفت اين است كه پس از رفتن آنها چگونه زنده مانده‌ام .\r\n- در بيست سالگى پير شدم و فراق را تيرى است كه چون به سامان كسى زند ، پيرش كند .\r\n- كششى كه از شوق من به وطن برخاسته و كوششى كه از وجد و طرب مايه گرفته ، آن چنان نيست كه مانند اشتياق دورادورى باشد كه من به سرزمين نجف و شخصيت خفتهء در آنجا دارم .\r\n\r\n","description":"","footnote":"","page_name":" 426 ","page_number":438},
  {"content":"\r\n\r\n- پيراسته خاكى كه پاكترين مرد جهان را ، در آغوش دارد . راستى كه على ابرمرد مردان و تربيتش پرشرف‌ترين تربيت‌ها است .\r\n- او اگر از ديده ، دور و پنهان باشد هرگز از دل نهان نخواهد بود .\r\nو بالاخره شاعر به اينجا مىرسد :\r\n- اى شترسوارى كه گام‌هاى مركب نيرومندت جامهء كهنهء دشت را به تقريب و جنب « 1 » در مىنوردد ، !\r\n- در فراز ، غزال خوش خط و خال را مىگيرد ، و در نشيب شاهين تيزبال را خسته مىكند .\r\n- و بادهاى سهمگين را چون شتران خسته و رنجور بيابان ، پشت سر مىگذارد .\r\n- درود مرا به قبرى كه در نجف است و بهترين انسان عجم و عرب را دربر دارد برسان ، - آنجا شعار خدايى تو فروتنى باشد و وصى والامقام و داماد بهترين پيغمبر را آواز ده و بگو :\r\n- اى ابا حسن ! گوش فرا ده ، آنها كه از فرمانت سرپيچيدند و به بدترين وجهى روى از سوى تو برگرداندند .\r\n- راستى آنها را چه شد كه از طريق نجاتى كه تو روشنگر آن بودى ، برگشتند و به مسير نابودى فتادند ؟\r\n- و ترا از امر خلافت كه دست غاصب مردى قريشى زمام ناقهء آن را گرفته بود ، باز داشتند .\r\n- آرى آن مرد ، چنان زمام اين ناقه را كشيد كه بينى آن را دريد .\r\n- او همان كسى است كه تا ديروز از اين كار استقاله و استعفا داشت و راستى اگر دروغ نمىگفت چرا امروز بجد خواستار آن است ؟\r\n- و تو ( اى على ) با بزرگوارى بر اين دردمندى صبر كردى . چه شكيبايى در هنگام خشم ، بهترين كار است .\r\n\r\n\r\n","description":"","footnote":"\r\n( 1 ) . دو گونه از ره سپردن شتر تند و كند .\r\n","page_name":" 427 ","page_number":439},
  {"content":"\r\n\r\n- بالاخره مرگ ، آن مرد را آواز داد و بانگ خود را به گوش او رساند . و مرگ دعوت كننده‌اى است كه چون كسى را فراخواند ، پاسخ مساعد شنود .\r\n- ( در اين هنگام ) وى خلافت را به دومى بخشيد و او را در رديف خود سوار كرد ، چه سوار و رديف رسوايى ! !\r\n- و اين دومى ، اوّلين كسى است كه پيغمبر وى را به بيعت تو سفارش فرمود امّا او خيلى زود پيمان‌شكنى كرد .\r\n- سومى ، نيز جامهء خلافت را به تن كرد و مسايل جدّى ، به بازى بدل شد .\r\n- جاهليت چهرهء زشت نخستين خود را ، دوباره نشان داد و گرگان به جان بيچارگان فتادند .\r\n- در « خم » آنگاه كه احمد رهبر ، بر جهاز شتران قرار گرفت آنان را از اين جهالت‌ها باز داشت .\r\n- و به مردمى كه پيرامونش گرد آمده يا در خدمتش نشسته و به سخنانش گوش مىدادند و نگرانش بودند ، فرمود :\r\n- اى على ! برخيز كه من مأمور رساندن فرمان ولايت به مردمم و اين تبليغ براى من سزاوارتر و بهتر است .\r\n- آرى ، من على را به رهبرى و راهنمايى پس از خود منصوب مىكنم . و على بهترين منصب‌دار است .\r\n- آنها با تو بيعت كردند و دست خود را به سوى تو گشودند . ليكن در دل از تو روى گردان بودند .\r\n- ترا رها كردند ، بىآنكه دست بخشش و عطايت كوتاه و يا زبان گفتارت نارسا باشد و نه اينكه به دورويى و نفاق شناخته شده باشى .\r\n- تو قطب سنگ آسياى اسلامى ، نه آنها ! و آسيا جز بر قطب نمىگردد . تو همتاى آنان در فضل و همانندشان در خانه و خانواده نبودى .\r\n- اگر به همنبرد نيزه در دست بنگرى ، نيزه و دستش به لرزه مىافتد .\r\n\r\n","description":"","footnote":"","page_name":" 428 ","page_number":440},
  {"content":"\r\n\r\n- و چون خود نيزه بجنبانى آن را در رگ گردن رزمجوى دلير و گريزپاى مىنشانى .\r\n- در روز نبرد ، شمشير نمىكشى ، مگر آنكه آن را در سر كلاهخود پوشيدهء دشمن نهان مىكنى .\r\n- همچون روز خيبر كه هيچ نيرويى عمر را از گريز از قوم يهود ممانعت نمىكرد .\r\n- و پيغمبر مصطفى چون از به خاك افتادن پرچم و سرنگونى و هزيمت او به خشم آمد ، فرمود :\r\n- فردا ، پرچم را به جوانمرد برگزيده‌اى مىسپارم كه خدا و پيغمبر دوستش مىدارند\r\n- و تو در فرداى آن روز پرچم را با شادى به دوش كشيدى و با گروه انبوه و ابله دشمن روبرو شدى ،\r\n- شيرمردانى با شمشيرهاى درخشان و سنان‌هاى برّان غرق در آهن و پولاد گرد آمده بودند .\r\n- زمين نبرد را اسب‌هاى فربه و آسمان آن را گردهاى برانگيخته ، و ابر لشكر را غبارى تشكيل مىداد ،\r\n- كه برقش درخشش سنان‌ها و شمشيرهاى هندى بود و تو به آرامى به نبرد پرداختى تا اين ابر باريدن گرفت چه اگر پشت مىكردى هرگز نمىباريد .\r\n- ترا مناقبى است كه شمارندگان از شمردن و نويسندگان از نوشتن آن عاجز و ناتوانند .\r\n- همچون « ردّ شمس » آنگاه كه نمازت را نخوانده بودى و آفتاب از ديدگان پنهان مىشد .\r\n- و به خاطر تو چنان برگشت كه گويى شهابى ندرخشيده و آفتابى غروب نكرده بود .\r\n- در سورهء برائت نيز اخبارى است كه عجايب آن از ديدگان مردم دور و نزديك پنهان نمانده است .\r\n- و شب هجرت و رفتن پيغمبر به غار ثور كه تو با كمال آسايش خفتى و ديگران مالامال ترس بودند ،\r\n- آرى تو برادر پيغمبر رهبر و ياور او و نمايشگر حقى ، و در كتب آسمانى مورد ستايش قرار گرفته‌اى .\r\n\r\n","description":"","footnote":"","page_name":" 429 ","page_number":441},
  {"content":"\r\n\r\n- تو همسر پارهء تن پيغمبر و تنها نگهبان زهرا و پدر فرزندان نجيب اويى !\r\n- فرزندانى كه در راه خدا پرجدوجهدند و از او يارى مىجويند و به وى معتقدند و براى او كار مىكنند .\r\n- و چنان راهنمايانى هستند كه اگر شب تاريك گمراهى ، سايه بر سرها گسترد شبروان را بهتر از هركوكب و شهابى ، رهبرى مىكنند .\r\n- از آن روز كه مهر خود را به پاى آنان ريختم ، مرا رافضى خواندند و اين لقب بهترين نام من است .\r\n- درود خداى ذو العرش ، پيوسته و هميشه بر روان فرزندان غمگسار فاطمه باد .\r\n- آن دو فرزندى كه يكى به زهر كشنده مسموم شد و ديگرى با گونه خاك‌آلود به خاك رفت .\r\n- و پس از وى ، عابد زاهد ، امام سجاد است و آنگاه باقر العلمى كه به غايت طلب نزديك شد .\r\n- و جعفر و فرزندش موسى و پس از آن امام نيكوكارى چون حضرت رضا و امام جواد ، عابد كوشا ،\r\n- و عسكريين و مهدى كه قائم آنان و صاحب امرى است كه تشريف نظيف و سپيد هدايت بر تن دارد .\r\n- و زمين را پس از آنكه از ستم پر شده باشد از عدل و داد پر مىكند و گمرهان و بدكاران را برمىاندازد .\r\n- پيشواى دليران بىباك و رزمجويى است كه به پيكار سركشان براى كندن گياهان هرزه مىروند .\r\n- مردمى كه اهل هدايتند ، نه آنهايى كه دين نيرومند خود را به دنيا و پايه‌هاى آن مىفروشند و اگر كينه‌هايشان را در آتش ريزند دوزخ از هيزم و آتشگيره بىنياز شود .\r\n- اى صاحب حوض كوثر زلال و پرآبى كه دشمنان را از شربت گواراى آن بازمىدارى !\r\n- من در راه عشق تو ، گروهى از دشمنان بىباكت را با بيرون ريختن انديشه و گفتار\r\n\r\n","description":"","footnote":"","page_name":" 430 ","page_number":442},
  {"content":"\r\n\r\nتدريجى خويش كوبيدم ،\r\n- تا انديشه‌هاى من با شمشير بران شعر و سخن ، داغ ننگ بر جبين آنها زد .\r\n- من مهر تو و پارسايى را به يارى خود برگزيدم و با آنكه دوستان بسيارى دارم ، امّا آن دو بهترين دوست منند .\r\n- پس اى على ! از درون من قصيدهء آراسته‌اى را به جلوه درآر كه اگر از مرز ستايش تو بگذرد ، پاكيزه نباشد .\r\n- در درون من حيا و هدايتى كه آراسته به فضل و ادب است . به سويت مىگرايد .\r\n- خود را در ستايش تو به زحمت انداختم با آگاهى به اينكه آسايش من در اين رنج است .\r\nو ابن شهر آشوب در المناقب اين سرودهء عبدى را ياد كرده است : « 1 »\r\n- على را در ميان خلق همانندى جز برادرش محمّد نيست .\r\n- و آنگاه كه قريش شبيخون زدند ، على امير ، با خفتن در بستر جانش را فداى پيغمبر كرد ،\r\n- پيغمبر نيز به پاداش آن در غدير خم او را به وزارت و خلافت پس از خود برگزيد .\r\n\r\nشاعر را بشناسيم\r\nابو محمّد سفيان بن مصعب عبدى كوفى از شعراى خاندان پاك پيغمبر است كه با مهر و شعر خود به پيشگاه آنان تقرب جسته و با صدق نيت و خلوص ارادت از مقبولين درگاه آنان گرديده است . شعر او متضمن بسيارى از مناقب مشهور امير مؤمنان و ستايش فراوانى از آن جناب و خاندان پاك اوست ، كه سروده‌هايش بر مصايب اهل بيت از سر درد سخن رانده و بر محنى كه بر آنان رفته مرثيه‌ها گفته است . و ما از او شعرى دربارهء ديگرى غير از آل اللّه نديده‌ايم .\r\nبنابر آنچه در روايت ثقة الاسلام كلينى در روضهء كافى است امام صادق عليه السّلام از عبدى\r\n\r\n\r\n","description":"","footnote":"\r\n( 1 ) . المناقب : 1 / 181 ، چاپ ايران .\r\n","page_name":" 431 ","page_number":443},
  {"content":"\r\n\r\nدرخواست كرد تا شعرش را بخواند ، كلينى به اسناد خود از ابى داود مسترق از خود عبدى آورده است كه گفت : بر ابى عبد اللّه عليه السّلام وارد شدم ، فرمود : به ام فروه بگوييد بيايد و مصايبى را كه بر جدش رفته است بشنود . امّ فروه آمد و در پشت پرده نشست ، پس امام فرمود : برايمان شعر بخوان و من خواندم :\r\nفرو جودى بدمعك المسكوب . . .\r\nزنان شيون و فغان كردند ، ابو عبد اللّه فرمود : در خانه را بنگريد ! اهل مدينه در آستانهء در جمع شده بودند . ابو عبد اللّه كسى را فرستاد كه بگويد : چيزى نيست كودكى از ما از هوش رفته بود زنها شيون مىكردند . امام صادق ، بنا بر آنچه ابن قولويه به اسنادش از ابى عماره كه خوانندهء اشعار بود آمده است ، از وى ، نيز درخواست فرمود تا شعر عبدى را بخواند . « 1 » خود او گفته است : ابو عبد اللّه به من فرمود : اى ابا عماره ! شعرى را كه عبدى درباره حسين عليه السّلام سروده است براى ما بخوان ، من خواندم و او گريه كرد . باز خواندم و او گريست ، دوباره خواندم و او اشك ريخت ، به خدا قسم من پيوسته مىخواندم و او همچنان مىگريست تا صداى شيون از خانه برخاست .\r\nشيخ الطايفه ، در كتاب رجال خود ، عبدى را از اصحاب امام صادق عليه السّلام شمرده است .\r\nو البتّه مصاحبت وى منحصر به آشنايى او با امام و رفت و آمد تنها نبوده ، و به اين معنى نيز نيست كه همزمانى با امام اين دو را در كنار هم نشانده است ، بلكه پايگاه او در پيشگاه امام ، منبعث از محبتى خالصانه ، و ارادتى مخلصانه ، و ايمانى پاك از هرگونه آلودگى بود تا آنجا كه امام ، شيعيان خود را به تعليم شعر عبدى به اولادشان فرمان داده و فرموده است : عبدى بر آيين الهى است . همانطور كه كشى در رجال به اسناد خود از سماعه آورده است كه گفت : ابى عبد اللّه فرمود : اى گروه شيعيان ! شعر عبدى را به فرزندانتان بياموزيد كه وى بر دين خدايى است « 2 » و آنچه از صدق گفتار و درستى شيوهء شعر او و سلامت معانى آن از هرنقصى حكايت دارد ، فرمان امام است كه بنا بر آنچه كشى آورده\r\n\r\n\r\n","description":"","footnote":"\r\n( 1 ) . الكامل 105 .\r\n( 2 ) . رجال ، كشى 254 .\r\n","page_name":" 432 ","page_number":444},
  {"content":"\r\n\r\nاست ، « 1 » به او فرمودند : نوحه‌اى را كه زنان در هنگام ماتم مىخواندند ، به شعر درآورد .\r\nشيوهء كار عبدى اين بود كه از امام صادق عليه السّلام حديثى را در مناقب عترت طاهره فرامىگرفت و در حال آن را به نظم مىكشيد و بر امام عرضه مىكرد ، ابن عياش در مقتضب الاثر از احمد بن زياد همدانى ، روايت كرده است كه گفت : على بن ابراهيم بن هاشم براى من حديث كرد و گفت : پدرم از حسن بن على سجاده ، از ابان بن عمر ختن آل ميثم حديث كرد كه گفت : من در خدمت ابو عبد اللّه عليه السّلام بودم كه سفيان بن مصعب عبدى شرفياب شد و گفت : قربانت گردم دربارهء اين سخن خداى - تعالى ذكره - ؛ و على الأعراف رجال يعرفون كلّا بسيماهم چه مىفرمايى ؟ فرمود : ايشان اوصياء دوازده‌گانه از آل محمدند عليهم السّلام كه نمىشناسد خدا را مگر آنكه آنان را شناخته باشد و ايشان نيز او را شناخته باشند . گفت : فدايت شوم ، اعراف چيست ؟ فرمود : تپه‌هايى از مشك است كه رسول خدا صلّى اللّه عليه و آله و اوصياء او عليهم السّلام بر آن قرار مىگيرند و همه را به چهره‌هاشان مىشناسند .\r\nسفيان گفت : آيا در اين‌باره شعرى بسرايم ؟ و آنگاه سرود :\r\n- اى خانه‌هاى محبوب ! آيا در اندرون شما مرا امروز جايى و شب‌هاى مرا به سوى شما بازگشتى هست ؟\r\nدر اين چكامه مىگويد :\r\n- اى پيشوايان دين ! شما در حشر و نشر ، حكمران ؛ و در روز سخت و ترسناك جزا ، پناهگاهيد\r\n- و بر اعراف كه تپه‌هايى از مشك است و به بركت شما بوى خوش از آن برمىخيزد ، قرار داريد .\r\n- هشت تن از شما بر عرش خدايند كه فرشتگان آن را بر دوش مىكشند و چهار تن در زمين به هدايت خلق مشغولند .\r\nو خواننده چون برخى از احاديثى را كه ما دربارهء اين شاعر ياد كرديم با برخى ديگر درآميزد ، به پايهء بزرگ عبدى در دين آگاه مىشود و درمىيابد كه فرود مقام ادبست كه\r\n\r\n\r\n","description":"","footnote":"\r\n( 1 ) . رجال ، كشى 254 .\r\n","page_name":" 433 ","page_number":445},
  {"content":"\r\n\r\nبرايش صفت ثقه آوريم و در لابلاى حديث و تاريخ وى را چنان صاحب حسن حال و صحت مذهب مىبيند كه از مرز ( حسان ) و نيكان مىگذرد . پس مجالى براى توقف در ثقه بودن عبدى آن‌چنانكه علامهء حلى اين توقف را فرموده است و نيز براى آنكه او را در زمرهء حسان بشمريم چنان كه ديگرى اظهار كرده است ، نمىماند . و نسبت تندروى و بلندپروازى به وى و غلو او در مذهب كه ابو عمر كشى از شعر وى دريافته است ، نيز ، درست نيست . چه ما در اشعارى كه از او رسيده است چيزى جز آيين درست و دوستى خالصانهء خاندان وحى و شيعه‌گرى پاك از هرگونه آلودگى ، نديده‌ايم و آنچه بر اطمينان و اعتماد انسان به عبدى مىافزايد ، روايتى چون روايت ابى داود منشد سليمان بن سفيان مسترق است كه با پذيرفتگى ثقه بودن عبدى ، نقل كرده است . و اين ابو داود ، شيخ شخصيت‌هاى بزرگى مانند : حسن بن محبوب و محمّد بن حسين بن ابى خطّاب و على بن حسن بن فضّال است . كمااينكه به‌پا خاستن شخصى چون حسين بن محمّد بن على ازدى كوفىّ ، از ميان جمعى كه عبدى را ثقه و صاحب جلالت مىشناسند ، و به تنهايى به تأليف كتابى در اخبار و اشعار وى پرداختن ، كه نجاشى در فهرستش « 1 » چنين كتابى را از جملهء كتب ازدى برشمرده است ما را به پايگاه بلند عبدى در نزد بزرگان مذهب آشنا مىكند و از اينكه وى را در علم و دين بزرگ مىشمرده‌اند . آگاه مىسازد .\r\n\r\nنبوغ عبدى در ادب و حديث\r\nآنكه بر شعر شاعر مورد بحث ما « عبدى » و خوبى و جزالت و روانى و عذوبت و شيرينى و فخامت و استوارى آن واقف است ، به نبوغ وى در شعر و مهارت او در فنون آن گواهى خواهد داد . و بر پيشگامى و پيش‌آهنگى او اعتراف مىنمايد ، و مىداند كه ستايش سيّد الشعرا حميرى كه او را شاعرترين مردم خواند ، از زبان اهلش در آمده به مورد به كار رفته است .\r\nابو الفرج از ابى داود مسترق سليمان بن سفيان روايت كرده است كه گفت : سيّد و\r\n\r\n\r\n","description":"","footnote":"\r\n( 1 ) . فهرست ، نجاشى 49 .\r\n","page_name":" 434 ","page_number":446},
  {"content":"\r\n\r\nعبدى هردو در انجمنى گرد آمدند و سيّد چنين سرود :\r\n انّى ادين بما دان الوصىّ به * يوم الخريبة من قتل المحلّينا\r\nو بالّذي دان يوم النهروان به * و شاركت كفّه كفّى بصفّينا « 1 » \r\n- من در كشتن آنانى كه در خريبه « 2 » فرود آمدند با على وصىّ هم‌عقيده‌ام .\r\n- نيز به آيين او در روز نهروان همدست و همداستانم .\r\nعبدى گفت : درست نگفته‌اى اگر همدست باشى همانند او خواهى بود ، چنين مگو ، بلكه بگو : دست من به دنبال دست اوست . تا پيرو او باشى نه انباز او . سيّد پس از اين يادآورى مىگفت : من از همهء مردم شاعرترم ، مگر از عبدى .\r\nو آنكه در شعر عبدى بينديشد به پايگاه بلند وى در ميان پيشتازان رجال حديث و بهره‌مندان از آن ، واقف مىشود . و عبدى را در صف اول جمع‌آورندگان ، احاديث پراكنده و به‌نظم آورندگان احاديث دشوار و روايان نوادر و ناشران طرائف آن مىبيند و به بسيارى درايت و روايت وى گواهى مىدهد . و انديشهء بلند و آزمندى بسيار او را در گسترش اخبار مأثورهء خاندان عصمت درمىيابد و همهء اين مطالب را در نمونه‌هاى شعرى وى خواهى ديد .\r\n\r\nولادت و درگذشت عبدى\r\nبر تاريخ ولادت و وفات اين شاعر وقوف نيافتم و دليلى هم كه ما را به آن نزديك كند به دست نياوردم ، مگر رواياتى كه از او به نقل از امام صادق عليه السّلام شنيدى . و اجتماع او و سيّد ( و 104 ) ( م 178 ) و نيز اجتماع او با ابى داود مسترق و ملاحظهء تاريخ ولادت و وفات ابى داود مسترق كه راوى اوست ما را متوجه مىسازد كه حيات اين شاعر تا سال وفات حميرى ادامه داشته است ، زيرا وفات ابى داود به طورى كه در فهرست نجاشى آمده است در سال 231 ه و به طورى كه در رجال كشى آمده است در 230 ه بوده و وى به نقل كشى 70 سال زندگى كرده است . پس ولادت وى بنا بر گفتهء نجاشى 161 ه و\r\n\r\n\r\n","description":"","footnote":"\r\n( 1 ) . الاغانى : 7 / 22 .\r\n( 2 ) . جايى در بصره كه جنگ جمل در آنجا رخ داد .\r\n","page_name":" 435 ","page_number":447},
  {"content":"\r\n\r\nبنا به گفتهء كشى 160 ه بوده و طبعا بايد سن او آنگاه كه روايتى از عبدى نقل مىكند مناسب با نقل روايت باشد . و اين لازمهء آن است كه شاعر ، دست‌كم تا اواخر روزگار حميرى مىزيسته باشد .\r\nپس در اعيان الشيعه « 1 » آمده است كه وفات شاعر در حدود سال 120 و چهل سال پيش از ولادت راوى او ابى داود مسترق بوده ، خالى از هرگونه تحقيق و تقريب است .\r\nاز نمونه‌هاى شعر او اين قصيده است :\r\n- ما حديثى را روايت كرديم كه ديگر راويان نيز اين خبر را مىدانند ،\r\n- مردى به نزد عمر بن خطاب آمد و گفت : عدهء طلاق كنيزان چقدر است ؟\r\n- و او به حيدر گفت : اى على ! بگو عدهء طلاق كنيزان چقدر است ، على مرتضى ،\r\n- با دو انگشت خود اشاره فرمود و عمر روى به جانب سائل كرد و گفت : دو طهر .\r\n- آنگاه برگشت و به سايل گفت : آيا اين مرد را مىشناسى گفت نه : گفت اين علىّ عالى است .\r\n- عكرمه نيز در خبرى كه هيچ شك و ترديدى در صحت آن نيست ، آورده است :\r\n- ابن عبّاس بر گروهى كه على را سبّ مىكردند ، گذشت ، حيرت كرد و گريست\r\n- و با خشم به آنها گفت : كدامتان خداى - جلّ و علا - را لعنت مىكند ؟\r\n- گفتند : از چنين كارى پناه به خدا مىبريم ، گفت : كدامتان پيغمبر را ناسزا مىگويد و جرأت آن را دارد ؟\r\n- گفتند : از چنين كارى به خدا پناه مىبريم ، گفت : كدام يك از شما على آن بهترين مردم روى زمين را دشنام مىدهد ؟\r\n- گفتند : ما چنين مىكنيم ، گفت : به خدا قسم ، من از پيغمبر برگزيده شنيدم ،\r\n- هركس على را سبّ كند مرا سب كرده و آنكه مرا لعن كند خدا را ناسزا گفته است ، و سخن را تمام كرد .\r\n- آرى ، محمد و برادر و دختر و فرزندان او بهترين خلق از پياده و سواره‌اند .\r\n\r\n\r\n","description":"","footnote":"\r\n( 1 ) . اعيان الشيعة : 1 / 370 .\r\n","page_name":" 436 ","page_number":448},
  {"content":"\r\n\r\n- پروردگار ما آن آفريدگار خلق و پديدآرندهء آنان بر روى زمين ، بر آن خاندان درود فرستاد .\r\n- و او آنان را پاكى بخشيد و از ميان مردم انتخاب و اختيارشان كرد و برگزيد .\r\n- اگر آنها نبودند آسمان را نمىافراشت و زمين را نمىگسترد و مردم را نمىآفريد .\r\n- خداوند عمل بنده را نمىپذيرد ، مگر آنگاه كه به اخلاص دل به مهر آنها ببندد .\r\n- و نماز نمازگزار تمام نمىشود و دعاى دعاگو بالا نمىرود مگر به ذكر آنها .\r\n- اگر آنها بهترين مردم روى زمين نبودند ، جبرئيل در زير كسا به ايشان نمىگفت :\r\n- آيا من از شما نيستم ؟ و چون گفتند : چرا ، وى به آسمان‌ها بالا رفت و بر فرشتگان سرافرازى كرد .\r\n- اگر بنده‌اى با اعمال تمام بندگان نيك و پرهيزگار ، خدا را ملاقات كند ،\r\n- و دوستدار على نباشد ، اعمالش بىاثر بوده و به صورت در شعلهء آتش فرو مىافتد .\r\n- و جبرئيل چون فرود آمد از قول آن دو فرشته‌اى كه همراه انسان و كاتب اعمالند گفت :\r\n- هرگز از على پاك‌نهاد ، لغزش و خطايى نديده و ننوشته‌اند .\r\n\r\nدر بيان احاديثى كه در قصايدش آمده و دانشمندان عامه آن را روايت كرده‌اند\r\nعبدى گويد :\r\n انّا روينا فى الحديث خبرا * يعرفه سائر من كان روى \r\nحافظ دار قطنى و ابن عساكر هردو روايت كرده‌اند كه دو مرد به نزد عمر بن خطاب آمدند و از او دربارهء طلاق كنيز پرسيدند . عمر برخاست و با آنان به جانب انجمنى كه در مسجد تشكيل يافته و مردى بلندپيشانى در آن انجمن بود آمد و از آن مرد پرسيد : نظر تو دربارهء طلاق كنيز چيست ؟ سر بلند كرد و با انگشت سبابه و ميانه اشاره فرمود ، عمر به آن دو مرد گفت : كنيز را دو طلاق است . يكى از آن دو گفت : سبحان اللّه ! ما به نزد تو كه امير مومنانى آمديم و تو خود با ما به نزد اين مرد آمدى و از او پرسيدى و به اشارت او خرسند شدى ؟ عمر گفت : آيا مىدانيد كيست ؟ گفتند : نه ، گفت : اين على بن ابى طالب\r\n\r\n","description":"","footnote":"","page_name":" 437 ","page_number":449},
  {"content":"\r\n\r\nاست و من گواهى مىدهم كه از رسول خدا شنيدم كه مىفرمود : براستى كه اگر آسمان‌هاى هفتگانه و زمين‌هاى هفتگانه را در كفه‌اى بگذارند و ايمان ( على عليه السّلام ) را در كفه ديگر ، ايمان على بن ابى طالب مىچربد .\r\nو در عبارت زمخشرى چنين است كه آن دو مرد گفتند : ما به نزد تو كه خليفه‌اى آمديم و مقاله‌اى در طلاق پرسيديم تو به سوى اين مرد آمده و از او پرسيدى ، به خدا ديگر با تو سخن نخواهيم گفت ، عمر به آنان گفت : واى بر شما ! آيا مىدانيد اين كيست تا آخر حديث .\r\nاين حديث را گنجى به نقل از حافظ دار قطنى و حافظ ابن عساكر آورده و گفته است :\r\nاين حديث ، حسن و ثابت است « 1 » و خطيب الحرمين خوارزمى نيز از طريق زمخشرى « 2 » و سيّد على همدانى در المودة القربى اين خبر را آورده‌اند . محب الدين طبرى نيز حديث ميزان را از عمر آورده « 3 » ، و صفورى هم آن را روايت كرده است . « 4 »\r\nعبدى گويد :\r\n و قد روى عكرمة في خبر * ما شكّ فيه أحد و لا امترا \r\nابو عبد اللّه ملّا در كتاب سيره خود از ابن عبّاس روايت كرده است كه وى در روزگار نابينايى بر گروهى گذشت كه على را سب مىكردند ، به عصاكش خويش گفت : اينها چه مىگويند ؟ گفت : على را دشنام مىدهند . ابن عبّاس گفت : مرا به سوى آنان ببر و او برد .\r\nابن عبّاس روى به آنها كرد و گفت : كدامتان خداى عزّ و جلّ را سب مىكنيد ؟ گفتند :\r\nسبحان اللّه هركس خدا را لعن كند ، شرك ورزيده است . گفت : كدام يك از شما رسول خدا صلّى اللّه عليه و آله را دشنام مىدهد ؟ گفتند : سبحان اللّه ، هركس پيغمبر خدا را دشنام دهد ، كافر شده است ، گفت : كدامتان به على بن ابى طالب ناسزا مىگويد ؟\r\nگفتند : اين يكى را ما . . .\r\nابن عبّاس گفت : خدا را گواه مىگيرم و شهادت مىدهم كه از پيغمبر خدا صلّى اللّه عليه و آله شنيدم\r\n\r\n\r\n","description":"","footnote":"\r\n( 1 ) . الكفاية 129 .\r\n( 2 ) . المناقب 78 .\r\n( 3 ) . الرياض : 1 / 244 .\r\n( 4 ) . نزهة المجالس : 2 / 240 .\r\n","page_name":" 438 ","page_number":450},
  {"content":"\r\n\r\nكه مىگفت : هركس على را سب كند مرا سب كرده و هركس مرا سب كند خداى عزّ و جلّ را سب كرده و هركس خدا را لعن كند خداوند او را به صورت در آتش سرنگون كند ، سپس از آن گروه روى گرداند و به عصاكش خود گفت : ببين چه مىگويند ؟ گفت :\r\nچيزى نمىگويند ، گفت : آنگاه كه من سخن مىگفتم ، چهره‌هاى آنها را چگونه ديدى ؟\r\nگفت :\r\n- با ديده‌هاى سرخ‌رنگ خود ، چون بزى كه به كارد بزرگ قصاب مىنگرد ، به تو مىنگريستند .\r\nابن عبّاس گفت : پدرت فدايت باد بر سخنت بيفزا . وى گفت :\r\n- با پلك‌هاى افتاده ، از گوشهء چشم ، چون ذليلى كه عزيزى را بنگرد ، به تو نگاه مىكردند .\r\nگفت : پدرت به قربانت ، باز هم بگو . عصاكش گفت : من ديگر سخنى ندارم .\r\nابن عبّاس گفت : من خود دارم .\r\n أحياؤهم عار على أمواتهم * و الميّتون فضيحة للغابر \r\n- زندگان آنها ننگ مردگان ، و مردگان آنها موجب رسوايى بازماندگانند . « 1 »\r\nشعر عبدى :\r\n محمّد و صنوه و ابنته * و ابنيه خير من تحفّى و احتذا \r\nابى هريره از پيغمبر صلّى اللّه عليه و آله آورده است كه فرمود : چون خداى تعالى آدم ابو البشر را آفريد و از روح خود در او دميد ، آدم متوجه جانب راست عرش شد و پنج شبح را كه در سجود و ركوع بودند ، در ميان نور ، ديد و گفت : آيا پيش از من ديگرى را از خاك ، آفريده‌اى ؟ خداوند فرمود : نه ! اى آدم ، گفت : اين اشباح پنجگانه‌اى كه در هيأت و صورت خود مىبينم ، كيانند ؟ گفت : اينان پنج تن از فرزندان تواند كه اگر نبودند ، ترا نمىآفريدم ، اينان پنج تند كه نام‌هايشان را از اسماء خود درآورده‌ام ، اگر ايشان نبودند .\r\nبهشت و دوزخ ، عرش و كرسى ، آسمان و زمين ، فرشتگان و انس و جن را نمىآفريدم .\r\n\r\n\r\n","description":"","footnote":"\r\n( 1 ) . الرياض ، طبرى 1 / 166 ؛ الكفاية 27 ؛ الفرائد ، حمّويى باب 56 ؛ الفصول ، ابن صباغ مالكى 126 .\r\n","page_name":" 439 ","page_number":451},
  {"content":"\r\n\r\nپس من محمودم و اين محمد است ، و من عالىام و اين على است ، و من فاطرم و اين فاطمه است ، و من احسانم و اين حسن است ، و من محسنم و اين حسين است . به عزت خود سوگند مىخورم كه هيچ‌كس به سوى من نمىآيد ، كه به اندازهء خردلى كينهء ايشان در دل داشته باشد ، مگر آنكه وى را به دوزخ مىاندازم و باك ندارم . اى آدم ! اينان برگزيدهء منند ، به آنها نجات مىبخشم و به آنها هلاك مىكنم و چون ترا نيازى باشد به آنان متوسل شو . پس پيغمبر صلّى اللّه عليه و آله فرمود : ما كشتى نجاتيم كه هركس به آن پيوست ، نجات يافت و هركس روى گرداند ، نابود شد ، پس هركس را نيازى به خداوند باشد ، او را به ما اهل بيت بخواند .\r\nاين روايت را شيخ الاسلام حمّويى در باب اوّل فرائد السمطين و خطيب خوارزمى نيز قريب همين مضمون آورده‌اند « 1 » و حديث سفينه را هم حاكم با قيد صحت از ابى ذر روايت كرده « 2 » و عبارت آن چنين است : مثل اهل بيتى فيكم مثل سفينة نوح من ركبها نجا و من تخلّف عنها غرق .\r\nخطيب از انس « 3 » ، و بزّار از ابن عبّاس و ابن زبير ، و ابن جرير و طبرانى از ابى ذر و ابى سعيد خدرى ، و ابو نعيم و ابن عبد البر و محب الدين طبرى و گروه بسيار ديگرى ، اين روايت را آورده‌اند . و امام شافعى در اشعار زير كه از او نقل شده است به همين حديث اشارت دارد : « 4 »\r\n- چون ديدم كه مذاهب مردم آنان را به درياهاى گمراهى و نادانى مىكشد ،\r\n- به نام خدا بر كشتىهاى نجاتى كه خاندان خاتم پيامبران محمّد مصطفى است ، سوار شدم .\r\n- و به ريسمان محكم خدا كه ولاء آنان است و ما مأمور به چنگ زدن به آنيم ، چسبيدم .\r\nشعر عبدى :\r\n لا يقبل اللّه لعبد عملا * حتّى يواليهم باخلاص الولا \r\n\r\n\r\n","description":"","footnote":"\r\n( 1 ) . المناقب 252 .\r\n( 2 ) . المستدرك ، حاكم : 3 / 151 .\r\n( 3 ) . تاريخ ، خطيب : 12 / 91 .\r\n( 4 ) . رشقة الصادى 24 .\r\n","page_name":" 440 ","page_number":452},
  {"content":"\r\n\r\nابن عبّاس در حديثى از پيغمبر صلّى اللّه عليه و آله نقل كرده است كه فرمود : اگر مردى بين ركن و مقام به نماز و صيام بايستد ، پس از آن خدا را ملاقات كند و دشمن اهل بيت باشد ، داخل دوزخ خواهد شد . « 1 »\r\nو طبرانى در الاوسط از طريق ابى ليلى از قول امام سبط شهيد عليه السّلام از جدش رسول خدا صلّى اللّه عليه و آله آورده است كه فرمود : مودت ما اهل بيت را ، رها مكنيد ، چه هركس خداى عزّ و جلّ را ملاقات كند و دوستمان دارد به شفاعت ما به بهشت مىرود و سوگند به آنكه جان من در دست اوست كه عمل بنده برايش سودى نخواهد داشت ، مگر آنكه عارف به حق ما باشد . « 2 »\r\nحافظ سمّان در امالى خود به اسنادش از رسول خدا صلّى اللّه عليه و آله آورده است كه فرمود : اگر بنده‌اى هفت هزار سال كه عمر دنيا است خدا را عبادت كند ، سپس در حالى به سوى خداى عز و جل رود كه دشمن على و منكر حق و شكنندهء پيمان ولايت وى باشد ، خداوند خير به او نرساند و محرومش گرداند .\r\nقرشى اين روايت را آورده « 3 » و خوارزمى از پيغمبر روايت كرده است كه به على فرمود : اى على ! اگر بنده‌اى به مدتى كه نوح در ميان قوم خويش ماند ، خدا را پرستش كند و به اندازهء كوه احد طلا داشته باشد و آن را در راه خدا ببخشد ، و عمرش آنقدر دراز شود كه هزار سال پياده به حج رود ، سپس در ميان مروه و صفا مظلوم كشته شود ، و ترا ، اى على دوست نداشته باشد ، بوى بهشت نشنود و داخل آن نگردد . « 4 »\r\nو از امّ سلمه است كه رسول خدا صلّى اللّه عليه و آله فرمود : اى ام سلمه ! آيا وى را مىشناسى ؟\r\nگفتم : آرى ، اين على ابن ابى طالب است . فرمود : خوى او با خوى من و خون او با خون من يكسان است و او گنجينهء دانش من است ، بشنو و گواه باش كه اگر بنده‌اى از بندگان ،\r\n\r\n\r\n","description":"","footnote":"\r\n( 1 ) . المستدرك ، حاكم : 3 / 149 ؛ ذهبى در تلخيص آن را صحيح دانسته است .\r\n( 2 ) . مجمع ، هيثمى 9 / 172 ؛ الصواعق ، ابن حجر ؛ اعجب ما رأيت ، محمّد سليمان محفوظ : 1 / 8 ؛ الشرف المؤبّد ، نبهانى 96 ؛ رشفة الصادى ، حضرمى 43 .\r\n( 3 ) . شمس الاخبار 40 .\r\n( 4 ) . المناقب 39 .\r\n","page_name":" 441 ","page_number":453},
  {"content":"\r\n\r\nهزار سال خدا را در بين ركن و مقام عبادت كند ، آنگاه با كينهء على و عترتم به ملاقات خداى عزّ و جلّ رود ، خداى تعالى در روز رستاخيز او را به رو در آتش دوزخ اندازد .\r\nحافظ گنجى به اسناد خود اين حديث را از طريق حافظ ابى فضل سلامى آورده و سپس گفته است : اين حديثى است كه سند آن در نزد اهل نقل مشهور است و ابن عساكر در تاريخ خود اين حديث مسند از جابر بن عبد اللّه را آورده است كه رسول خدا صلّى اللّه عليه و آله فرمود : يا على ؟ اگر امت من آنقدر روزه بگيرد تا گوژپشت شود و آنقدر نماز بخواند تا چون زه كمان لاغر شود ، و ترا دشمن دارد ، خداوند به آتشش دراندازد . « 1 »\r\nو مانند اين اخبار در ولاء امير مؤمنان و خاندان ايشان آنقدر بسيار است كه ما را مجال ذكر آن نيست .\r\nسخن عبدى :\r\n و لا يتمّ لامرء صلاته * الّا بذكراهم . . . . \r\nدر اين بيت اشاره كرده است به اينكه ، ما به درود فرستادن بر آل پيغمبر در نماز مأموريم و در اين مقام اخبار فراوان و سخنان بسيارى در لابلاى كتب فقه و تفسير و حديث توان يافت : ابن حجر در الصواعق آيه شريفهء :  إِنَّ اللَّهَ وَ مَلائِكَتَهُ يُصَلُّونَ عَلَى النَّبِيِّ يا أَيُّهَا الَّذِينَ آمَنُوا صَلُّوا عَلَيْهِ وَ سَلِّمُوا تَسْلِيماً  را ياد كرده و چند خبر صحيح را كه دربارهء آن وارد شده است روايت نموده و آورده است « 2 » كه : چون از پيغمبر درباره چگونگى درود و سلام بر حضرتش پرسيدند ، وى درود بر آل را قرين صلوات بر خود فرمود ، سپس گفته است : و اين دليلى ظاهر است بر اينكه مراد از اين آيه ، صلوات بر خاندان و بقيهء آل پيغمبر نيز هست چه اگر نبود . پس از نزول آيه ، از پيغمبر دربارهء درود بر آل سؤال نمىكردند و پاسخ ياد شده را نمىشنيدند و جواب نيز دلالت دارد بر آنكه درود بر آل ، مأمور به است ، و خاندان پيغمبر در اين امر قائم مقام پيغمبرند ، زيرا مقصود از صلوات بر\r\n\r\n\r\n","description":"","footnote":"\r\n( 1 ) . الكفاية ، گنجى 179 ؛ المناقب ، ابن مغازلى ؛ به نقل از شمس الاخبار ، قرشى 33 ؛ شيخ الاسلام حمويى نيز در باب اول الفرائد اين حديث را روايت كرده‌اند .\r\n( 2 ) . الصواعق ، ابن حجر 87 .\r\n","page_name":" 442 ","page_number":454},
  {"content":"\r\n\r\nرسول صلّى اللّه عليه و آله مزيد تعظيم اوست و بزرگداشت خاندانش نيز مزيد تعظيم او خواهد بود ، و به همين دليل است كه آن‌چنانكه گفتيم وقتى ايشان در زير كساء گرد آمدند ، پيغمبر گفت : بار خدايا ، اينها از منند و من از ايشانم پس درود و رحمت و آمرزش و خشنودى خود را بر من و آنان ، برقرار دار ! و اين دعا مستجاب شد و خداوند بر آنان همراه با درود بر پيغمبر صلوات فرستاد و در اينجا نيز از مؤمنين خواست تا همراه با صلوات بر پيغمبر بر خاندان او نيز درود فرستند . و روايت كرده‌اند كه پيغمبر فرمود : لا تصلّوا علىّ الصّلاة البتراء « 1 » .\r\nبر من درود ناتمام نفرستيد . گفتند : درود ناتمام چيست ؟ فرمود : اينكه بگوييد : اللّهمّ صل على محمّد و بس كنيد ، بلكه بگوييد : اللّهم صل على محمد و على آل محمّد . ابن حجر سپس به نقل اين شعر از شافعى پرداخته :\r\n- اى خاندان رسول خدا ! خداوند محبت شما را در قرآنى كه فرو فرستاده ، واجب فرموده است .\r\n- در ارجمندى شما همين بس كه آنكه بر شما درود نفرستد نمازش درست نيست . « 2 »\r\nو گفته است : احتمال مىرود كه جملهء آخر شعر لا صلوة له به اين معنى باشد كه صلات او درست نيست ، تا با گفتهء قبلى او كه قول به وجوب درود بر آل پيغمبر است ، سازگار آيد و احتمال دارد كه به اين معنى باشد كه نمازش كامل نيست تا با ظاهر هردو گفته او موافق باشد . و گفته است : دار قطنى و بيهقى حديث من صلّى صلوة و لم يصلّ فيها عليّ و على اهل بيتي لم تقبل منه را آورده‌اند . « 3 » و گويى همين حديث مستند سخن شافعى بوده كه گفته است : درود بر آل پيغمبر مثل صلوات بر خود پيغمبر از واجبات نماز است . امّا اين ضعيف است و مستند شافعى همان حديث متفق عليه است كه پيغمبر فرمود : قولوا : اللّهمّ صلّ على محمّد و آل محمّد . و امر حقيقتا براى وجوب است ، على\r\n\r\n\r\n","description":"","footnote":"\r\n( 1 ) . ر ك : مسند ، احمد 6 / 223 .\r\n( 2 ) . اين شعر را زرقانى در شرح المواهب : 7 / 7 و جمع ديگرى نيز به شافعى نسبت داده‌اند .\r\n( 3 ) . الصواعق 139 .\r\n","page_name":" 443 ","page_number":455},
  {"content":"\r\n\r\nالاصح .\r\nو رازى گفته است : درود بر خاندان پيغمبر منصبى بزرگ است ، به همين جهت آن را در پايان تشهد نماز آورده و گويند : اللّهم صل على محمد و على آل محمد و ارحم محمدا و آل محمد و اين بزرگداشت دربارهء غير آل ، ديده نمىشود و همهء اينها دلالت بر وجوب محبت آل محمّد صلّى اللّه عليه و آله دارد و نيز گفته است : خاندان پيغمبر در پنج چيز با پيغمبر برابرند ، در صلوات تشهد و در سلام و طهارت و حرام بودن صدقه بر آنان ، و در محبت . « 1 »\r\nو نيشابورى در تفسير خود در ذيل قول خداى تعالى :  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى  گفته است : در شرف و فخر خاندان رسول خدا همين بس كه تشهد همه نمازها به ياد و درود بر آنها پايان مىيابد .\r\nو محب الدين طبرى از جابر روايت كرده است كه مىگفت : اگر نمازى مىگزاردم كه در آن بر محمد و آل محمد ، درود نمىفرستادم آن نماز را پذيرفته نمىدانستم . « 2 »\r\nو قاضى عياض در شفا ، مرفوعا از ابن مسعود آورده است كه پيغمبر فرمود : هركس نمازى بگزارد كه در آن بر من و خاندانم درود نفرستد ، آن نماز پذيرفته نخواهد بود . و قاضى خفاجى حنفى را سخنان پرفايده‌اى پيرامون اين مسأله است « 3 » و مختصر تصنيف امام خيصرى را در اين مسأله كه به نام زهر الرياض فى رد ما شنّعه القاضى عياض است ياد كرده و صورت‌هاى گوناگون صلوات مأثور بر پيغمبر و خاندان او در شفاء السقام تقى الدين سبكى آمده « 4 » و برخى از آنها را حافظ هيثمى آورده « 5 » و نخستين عبارتى كه ياد كرده از بريده است كه گفت : به پيغمبر اكرم گفتم : اى رسول خدا ! ما چگونگى سلام بر ترا فرا گرفتيم ، اينك بگو كه چگونه بر تو صلوات فرستيم فرمود : بگوييد : اللّهم اجعل صلواتك و رحمتك و بركاتك على محمد و آل محمد كما جعلتها على آل ابراهيم انك حميد\r\n\r\n\r\n","description":"","footnote":"\r\n( 1 ) . تفسير ، رازى : 7 / 391 .\r\n( 2 ) . ذخائر العقبى 19 .\r\n( 3 ) . شرح شفا ، قاضى خفاجى حنفى : 3 / 505 - 500 .\r\n( 4 ) . شفاء السقم 187 - 181 .\r\n( 5 ) . مجمع الزوائد : 10 / 163 .\r\n","page_name":" 444 ","page_number":456},
  {"content":"\r\n\r\nمجيد .\r\nو اين گفتار عبدى شاعر و لا يزكو الدعا . . . ، اشاره به حديثى دارد كه ديلمى آن را از پيغمبر نقل كرده كه فرمود : دعا در حجاب خواهد بود تا آنگاه كه بر محمّد و خاندان او درود فرستاده شود و بگويند : اللّهمّ صل على محمد و آل محمد . ابن حجر اين حديث را از قول ديلمى نقل كرده است . « 1 »\r\nو طبرانى در الاوسط از على امير مؤمنان عليه السّلام آورده است كه فرمود : هر دعايى در حجاب است تا بر محمّد و آل محمّد درود فرستند . « 2 »\r\nبيهقى و ابن عساكر و ديگران از على عليه السّلام حديثى را مرفوعا ياد كرده‌اند كه معنى آن چنين است : دعا و نماز در ميان آسمان و زمين معلّق است و چيزى از آن به سوى خدا بالا نمىرود تا آنكه بر محمّد و دودمان او درود فرستاده شود . « 3 »\r\nو اين شعر عبدى :\r\n لو لم يكونوا خير من وطىء الحصا * ما قال جبريل لهم تحت العبا \r\nاشاره است به آنچه در عبارت برخى از راويان حديث صحيح متواتر متفق عليه كساء آمده است كه پيغمبر صلّى اللّه عليه و آله جبرئيل و ميكائيل را با خاندان خود ، « در زير كسا » جا داد . « 4 »\r\nو حديث اين سخن عبدى را :\r\n و إنّ جبريل الامين قال لي * عن ملكيه الكاتبين مذ دنا \r\nحافظ خطيب بغدادى از عمار ياسر آورده است كه رسول خدا صلّى اللّه عليه و آله فرمود : همانا دو فرشته نگهبان على بن ابى طالب عليه السّلام بر ديگر فرشتگان نگهبان ، در اينكه با على بن ابى طالب بوده‌اند افتخار مىكنند ، چه آنان كارى را كه موجب خشم خدا باشد ، به سوى خدا بالا نبرده‌اند . « 5 » و در عبارت ديگرى لفظ هرگز دارد . « 6 »\r\n\r\n\r\n","description":"","footnote":"\r\n( 1 ) . الصواعق 88 .\r\n( 2 ) . ر ك : مجمع الزوائد ، هيثمى : 10 / 160 گفته است : رجال آن ثقه هستند .\r\n( 3 ) . شرح الشفاء ، خفاجى : 3 / 506 .\r\n( 4 ) . نور الابصار ، شبلنجي 112 ؛ الاسعاف ، صبّان ، حاشيهء نور الابصار 107 .\r\n( 5 ) . تاريخ ، خطيب بغدادى : 14 / 49 .\r\n","page_name":" 445 ","page_number":457},
  {"content":"\r\n\r\n\r\nو از اشعار عبدى است\r\n- دودمان محمّد نبى صلّى اللّه عليه و آله اهل فضيلت و منقبت‌اند .\r\n- اينان روشنىبخش كوردلان و دستگير درماندگان ،\r\n- و راستگويان پيشگام در كارهاى پسنديده‌اند .\r\n- و ولاى آنان از جانب خداى رحمان ، در قرآن فرض و واجب گرديده است .\r\n- ايشان صراط مستقيمند كه گروهى ، در اين راه رستگار ، و عده‌اى از آن منحرفند .\r\n- صديقه زهرا را براى على صدّيق كه صاحب شرف نسبت است ، آفريدند .\r\n- هريك از اين دو پاك‌نهاد ، ديگرى را براى همسرى خويش برگزيد .\r\n- و نام اين دو در ظل عرش خدا و ميان يك سطر قرين يكديگر آمد .\r\n- و خدا عهده‌دار عقد زناشويى آنان و جبرئيل خطبه‌خوان آن شد .\r\n- و كابين زهرا ، موهبتى برتر از همه مواهب يعنى يك پنجم زمين آمد .\r\n- و نثار او از بار پاكيزه و شاداب درخت طوبى بود .\r\nدر بيان احاديثى كه اين ابيات متضمن آن است\r\nالصادقون : اشاره به روايتى است كه دربارهء اين قول خداى تعالى :\r\n يا أَيُّهَا الَّذِينَ آمَنُوا اتَّقُوا اللَّهَ وَ كُونُوا مَعَ الصَّادِقِينَ  ( سوره توبه ) از طريق حافظ ابن نعيم و ابن مردويه و ابن عساكر و گروه بسيار ديگرى از جابر و ابن عبّاس نقل كرده‌اند كه با راستگويان باشيد ، يعنى با على بن ابى طالب باشيد . « 7 » علماء سير گفته‌اند : معناى آيه اين است كه با على و خاندان او باشيد . ابن عبّاس گفته است : على سرور راستگويان است .\r\nو اين سخن عبدى : السابقون الى الرغائب ، اشاره به آيهء   وَ السَّابِقُونَ السَّابِقُونَ أُولئِكَ الْمُقَرَّبُونَ   ( واقعه ) است . و اين آيه دربارهء على عليه السّلام نازل گرديده است . ابن مردويه از ابن عبّاس روايت كرده است كه اين آيه دربارهء « حزقيل » مؤمن آل فرعون و « حبيب نجّار » كه ذكرش در يس آمده و على بن ابى طالب ، نازل شده و هريك از اين سه تن پيشگام\r\n\r\n\r\n","description":"","footnote":"\r\n. المناقب ، ابن مغازلى ؛ المناقب ، خوارزمى 251 ؛ شمس الاخبار ، قرشى 36 .\r\n( 7 ) . الكفاية ، گنجى 111 ؛ الدرّ المنثور ، سيوطى : 3 / 290 ؛ تذكرة ، سبط بن جوزى 10 .\r\n","page_name":" 446 ","page_number":458},
  {"content":"\r\n\r\nامّت خود بودند و على از همه آنها افضل است . در عبارت ابن ابى حاتم به جاى حزقيل ، يوشع بن نون است . و ديلمى از عايشه و طبرانى و ابن ضحاك و ثعلبى و ابن مردويه و ابن مغازلى از ابن عبّاس نقل كرده‌اند كه پيغمبر صلّى اللّه عليه و آله فرمود : پيشگام - و در عبارت ديگرى - پيشگامان سه تن‌اند . پيشگام به سوى موسى ، يوشع بن نون و به سوى عيسى ، صاحب ياسين و به سوى محمّد صلّى اللّه عليه و آله ، على بن ابى طالب است . و ثعالبى در عبارت خود چنين افزوده است : پس ايشانند صديقان و على افضل آنها است .\r\nمحب الدين طبرى و هيثمى و گنجى عبارت حديث را چنين آورده‌اند : پيشگامان امّت سه نفرند كه به مقدار يك چشم به هم زدن به خدا شرك نورزيدند : على بن ابى طالب و صاحب ياسين و مؤمن آل فرعون . « 1 »\r\nپس آنها صديقون‌اند و على افضل ايشان است ، سپس گفته است : اين سندى است كه دار قطنى بدان اعتماد و احتجاج كرده است . « 2 »\r\nو اين سخن عبدى :\r\n فولاهم فرض من الرّ * حمن في القرآن واجب \r\nاشاره است به قول خداى تعالى :  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى وَ مَنْ يَقْتَرِفْ حَسَنَةً نَزِدْ لَهُ فِيها حُسْناً .  « 3 » كه در كتب آثار و احاديث و سخنان بسيار در پيرامون اين آيهء شريفه مىتوان يافت و ما را مجال گسترش سخن در اين‌باره نيست و ببرخى از آن بسنده مىكنيم :\r\n1 - احمد در المناقب و ابن منذر و ابن ابى حاتم و طبرانى و ابن مردويه و واحدى و ثعلبى و ابو نعيم و بغوى در تفسيرش و ابن مغازلى در المناقب به اسانيد خود از ابن عبّاس آورده‌اند كه چون اين آيه نازل شد ، گفتند : اى رسول خدا ! اين خويشانى كه\r\n\r\n\r\n","description":"","footnote":"\r\n( 1 ) . الرياض ، طبرى : 1 / 157 ؛ مجمع ، هيثمى : 9 / 102 ؛ الكفاية ، گنجى 46 .\r\n( 2 ) . نيز ر ك : الدرّ المنثور ، سيوطى : 6 / 154 ؛ الصواعق ، ابن حجر 74 ؛ التذكرة ، ابن جوزى 11 روايت را با عبارت نخست آورده‌اند .\r\n( 3 ) . شورى 42 / 23 .\r\n","page_name":" 447 ","page_number":459},
  {"content":"\r\n\r\nمودّت آنان بر ما واجب شده است كيانند ؟ فرمود : على و فاطمه و دو فرزندانشان . « 1 »\r\n2 - حافظ ابو عبد اللّه ملّا در سيره خود آورده است كه رسول خدا صلّى اللّه عليه و آله فرمود : همانا خداوند پاداش مرا مودت خاندانم قرار داد و من در فردا ( آخرت ) از شما ( در اين‌باره ) سؤال خواهم كرد . « 2 »\r\n3 - جابر بن عبد اللّه گفت : عربى به خدمت پيغمبر صلّى اللّه عليه و آله آمد و گفت : يا محمّد اسلام را بر من عرضه كن ، فرمود : شهادت بده كه خدايى جز خداوند يگانه كه يكتا و بىشريك است ، نيست و نيز محمّد بنده و رسول اوست ، عرب گفت : آيا پاداشى هم مىخواهى فرمود : جز مودّت خويشان نه ، گفت : خويشان من يا خويشان تو ، فرمود : خويشان من ، گفت : بيا تا با تو بيعت كنم . چه هركس ترا و خاندانت را دوست ندارد ، بر او لعنت خدا باد و پيغمبر صلّى اللّه عليه و آله گفت : آمين . حافظ گنجى نيز حديث را از طريق حافظ ابى نعيم و او از محمّد بن احمد بن مخلد و او ، به اسناد خود از حافظ بن ابى شيبه آورده‌اند . « 3 »\r\n4 - حافظ طبرى و ابن عساكر و حاكم حسكانى در شواهد التنزيل لقواعد التفضيل به چند طريق از ابى امامه باهلى آورده‌اند كه رسول خدا صلّى اللّه عليه و آله فرمود : همانا خداوند پيمبران را از چند درخت آفريد و مرا از يك درخت خلق كرد ، پس من ريشهء آن درختم و على شاخهء آن و فاطمه ورق آن و حسن و حسين ميوهء آن است ، پس هركس به شاخه‌اى از شاخهء آن درآويزد . رستگار شود . و هركس آن را رها كند ، فرو افتد و اگر بنده‌اى هزار\r\n\r\n\r\n","description":"","footnote":"\r\n( 1 ) . الذخائر ، طبرى 25 ؛ الكشاف ، زمخشرى : 2 / 339 ؛ الفرائد ، حمّويى ؛ تفسير ، نيشابورى ؛ مطالب السئول ، شافعى 8 ؛ تفسير ، رازى ؛ تفسير ، ابو سعود 1 در حاشيهء تفسير رازى : 7 / 665 ؛ تفسير ، ابو حيان : 7 / 516 ؛ تفسير نسفى در حاشيهء تفسير خازن : 4 / 99 ؛ مجمع ، هيثمى : 9 / 168 ؛ الفصول المهمة ، ابن صباغ مالكى 12 ؛ الكفاية ، گنجى 31 ؛ المواهب ، قسطلانى حديث را آورده‌اند . قسطلانى گفته است : خداوند مودت خويشان پيغمبر و محبت همهء اهل بيت بزرگوار و ذريهء او را بر تمام خلق خود لازم و فرض فرموده و گفته است : قل لا أسئلكم عليه أجرا إلّا المودّة في القربى ؛ شرح المواهب ، زرقانى : 7 / 21 و 3 ؛ الصواعق ، ابن حجر 101 و 135 ؛ احياء الميّت ، سيوطى در حاشيهء الاتحاف 239 ؛ نور الابصار ، شبلنجى 112 ؛ الاسعاف ، صبّان در حاشيهء نور الابصار 105 اين حديث را روايت كرده‌اند .\r\n( 2 ) . ذخائر العقبى 25 ؛ الصواعق المحرقة 136 و 102 ؛ جواهر العقدين ، سمهودى .\r\n( 3 ) . الكفاية 31 .\r\n","page_name":" 448 ","page_number":460},
  {"content":"\r\n\r\nسال پس از آن هزار سال و پس از آن هزار سال ديگر در بين صفا و مروه خدا را عبادت كند و صحبت ما را درك نكند خدا وى را به صورت در آتش اندازد سپس تلاوت فرمود :\r\n قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى .  « 1 »\r\n5 - احمد و ابن ابى حاتم از ابن عبّاس درباره اين قول خداى تعالى آورده‌اند كه  وَ مَنْ يَقْتَرِفْ حَسَنَةً  مودت آل محمّد است . « 2 »\r\n6 - ابو شيخ ، ابن حبان در كتاب الثواب خود از طريق واحدى از على عليه السّلام روايت كرده است كه فرمود : دربارهء ما آل حم آيه‌اى است كه مودّت ما را نگه نمىدارد مگر آن‌كس كه مؤمن است . سپس خواند :  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى .  « 3 »\r\n7 - ابى طفيل گفت : حسن بن على بن ابى طالب براى ما خطبه خواند .\r\nپس حمد و ثناى الهى را به جا آورد و از امير مؤمنان على عليه السّلام به نام خاتم اوصيا و وصىّ انبيا و امين صديقين و شهدا ياد كرد سپس فرمود : مردى از ميان شما رفت كه پيشگامان بر او پيشى نگرفتند و پس‌ماندگان به وى نرسيدند . پيغمبر خدا صلّى اللّه عليه و آله پرچم را به او داد و جبرئيل از جانب راست و ميكائيل از جانب چپ وى مىجنگيدند تا خدا وى را پيروز گرداند و خداوند در شبى جانش را گرفت كه در آن شب جان وصى موسى گرفته شده بود و در شبى روحش را بالا برد كه روح عيسى را در آن عروج داده بود و آن همان شبى بود كه خدا عز و جل فرقان را فرو فرستاد . به خدا سوگند او زر و سيمى به جا نگذاشت و در بيت المالش جز پنجاه و هفت درهم كه از عطاى وى زياد آمده بود و مىخواست با آن خدمتگزارى براى امّ كلثوم بخرد به جا نمانده است . سپس فرمود : هر كس مرا مىشناسد كه مىشناسد . و آنكه نمىشناسد ، من حسن بن محمّدم سپس اين آيه را كه قول يوسف است قرائت فرمود :  وَ اتَّبَعْتُ مِلَّةَ آبائِي إِبْراهِيمَ وَ إِسْحاقَ وَ يَعْقُوبَ . \r\n\r\n\r\n","description":"","footnote":"\r\n( 1 ) . الكفاية ، گنجى 178 .\r\n( 2 ) . تفسير ، ثعلبى ؛ الفصول المهمة ، ابن صباغ مالكى 13 ؛ المناقب ، ابن مغازلى ؛ الصواعق ، ابن حجر 101 ؛ الدر المنثور ، سيوطى : 6 / 7 ؛ احياء الميّت در حاشيهء اتحاف 239 ؛ رشفة الصادى ، حضرمى 23 ؛ الشرف المؤبّد ، نبهانى 95 .\r\n( 3 ) . الصواعق ، ابن حجر 136 . 101 ؛ جواهر العقدين ، سمهودى .\r\n","page_name":" 449 ","page_number":461},
  {"content":"\r\n\r\nو به خواندن برخى از آيات قرآنى پرداخت و آنگاه فرمود : منم پسر بشير ! منم پسر نذير ! منم پسر پيامبر ! منم پسر آن‌كس كه به فرمان حق مردم را به سوى خدا مىخواند ! منم پسر چراغ تابان ! منم پسر آن كس كه به عنوان رحمت بر جهانيان مبعوث شد ! من از خاندانى هستم كه خداوند پليدى و ناپاكى را از آنان زدود . من از آن دودمانم كه خداوند دوستى و ولايت آنان را در قرآنى كه بر محمّد صلّى اللّه عليه و آله نازل كرده واجب دانست و فرمود :  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى . \r\nو در عبارت حافظ زرندى در نظم درر السمطين چنين است كه حضرت فرمود : منم از خاندانى كه جبرئيل در خانهء ما فرود مىآيد و از پيشگاه ما بالا مىرود و منم از خاندانى كه خداى تعالى مودتشان را بر هرمسلمانى فرض فرموده و دربارهء آنها آيهء  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى وَ مَنْ يَقْتَرِفْ حَسَنَةً نَزِدْ لَهُ فِيها حُسْناً  را فروفرستاده است و اقتراف حسنه ، مودت ما خاندان است . « 1 »\r\n8 - طبرى به اسناد خود از سدّى ، و او از ابى ديلم ، نقل كرده است كه گفت : چون امام سجّاد على ابن الحسين عليهما السّلام را اسير كردند و به شام آوردند و او را بر در دروازه دمشق به پا داشتند ، مردى از اهل شام برخاست و به امام گفت : خدا را شكر كه مردانتان را كشت و شما را درمانده كرد و به اين فتنه خاتمه داد . على بن الحسين عليهما السّلام فرمود : آيا قرآن خوانده‌اى ؟ گفت : آرى فرمود : آيا آل حم را خوانده‌اى ؟ پاسخ داد : قرآن خوانده‌ام ولى آل حم را نديده‌ام فرمود : آيا نخوانده‌اى ؟  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى . \r\nپرسيد : مگر خويشان پيغمبر شماييد ؟ فرمود : آرى . « 2 »\r\n9 - طبرى از سعيد بن جبير و عمرو بن شعيب روايت كرده است كه آن دو گفته‌اند :\r\n\r\n\r\n","description":"","footnote":"\r\n( 1 ) . الكبير ، طبرانى ؛ بزاز ؛ مقاتل الطالبيين ، ابو الفرج ؛ شرح نهج البلاغة : 4 / 11 ؛ مجمع الزوائد ، هيثمى 9 / 146 ؛ الفصول المهمة ، ابن صباغ مالكى 166 ، و گفته است : اين روايت را گروهى از اصحاب سير و ديگران بازگو كرده‌اند ؛ الكفاية ، گنجى 32 ، از طريق ابن عقده از ابى طفيل ؛ نسايى از هيبره ؛ الصواعق ، ابن حجر 136 و 101 ؛ نزهة المجالس ، صفورى : 2 / 231 ؛ الرشفة ، حضرمى 43 .\r\n( 2 ) . تفسير ، طبرى : 16 / 24 . و ر ك : تفسير ، ثعلبى ؛ تفسير ، ابو حيان : 7 / 516 ؛ الدرّ المنثور ، سيوطى 6 / 7 ؛ الصواعق المحرقة ، ابن حجر 136 و 101 ، به نقل از طبرانى ؛ شرح المواهب ، زرقانى : 7 / 20 .\r\n","page_name":" 450 ","page_number":462},
  {"content":"\r\n\r\nمقصود از خويشاوند رسول خدا صلّى اللّه عليه و آله فاطمه است . « 1 » و ابو حيان در تفسير خود اين سخن را از آن دو و از سدّى روايت كرده و سيوطى نيز در الدرّ المنثور آورده است . فخر رازى تفسيرش گفته است : و من مىگويم : آل محمّد ، كسانى هستند كه امورشان واگذار به پيغمبر است و هركدام از آنان كه پيوندشان با پيغمبر شديدتر و كامل‌تر باشد او آل خواهد بود و چون هيچ ترديدى نيست كه پيوند ميان فاطمه و على و حسن و حسين با پيغمبر استوارترين پيوندها است و اين مطلبى است كه همچون معلوم به نقل متواتر مسلّم است ، پس واجب است كه آل ، اينها باشند . « 2 »\r\nو مناوى گفته است : اين سخن از حافظ زرندى است : هيچ‌يك از دانشمندان مجتهد و پيشوايان رهيافته ، نيست ، مگر آنكه از ولايت خاندان پيغمبر ، حظ وافر و فخر زاهر برده ، چه اين امر خداست كه فرموده است :  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى .  « 3 »\r\nو ابن حجر گفته است : ديلمى از ابى سعيد خدرى روايت كرده كه پيغمبر در تفسير آيه  وَ قِفُوهُمْ إِنَّهُمْ مَسْؤُلُونَ  فرموده‌اند : از ولايت على پرسش خواهد شد « 4 » و گويا مراد واحدى نيز همين حديث بوده كه گفته است : در تفسير آيهء  وَ قِفُوهُمْ إِنَّهُمْ مَسْؤُلُونَ ،  روايت كرده‌اند ، كه مقصود ولايت على و اهل بيت است ، زيرا خداوند به پيغمبر فرمان داد كه مردم را آگاهى دهد كه از آنها پاداشى در نبوت مسألت ندارد ، مگر آنكه خاندانش را دوست دارند . و معنى آيه نيز چنين است كه از آنها مىپرسند آيا خاندان پيغمبر را به شايستگى و آن‌چنانكه رسول صلّى اللّه عليه و آله سفارش فرموده بود ، دوست داشته‌اند يا مودت آنها را چنان ضايع و مهمل گذاشته‌اند ، كه بايد سرزنش و نكوهش شوند ؟\r\nو در الصواعق اين شعر را از شمس الدين ابن عربى ياد كرده است :\r\n رأيت ولايى آل طه فريضة * علىرغم أهل البعد يورثنى القربا \r\n\r\n\r\n","description":"","footnote":"\r\n( 1 ) . تفسير ، طبرى : 24 / 17 و 16 .\r\n( 2 ) . تفسير ، رازى : 7 / 390 .\r\n( 3 ) . ح پس از وقوف بر كتاب نظم درر السمطين حافظ زرندى ، گفتار وى را همان‌طور يافتيم كه مناوى نقل كرده است .\r\n( 4 ) . الصواعق 89 .\r\n","page_name":" 451 ","page_number":463},
  {"content":"\r\n\r\n فما طلب المبعوث أجرا على الهدى * بتبليغه إلا المودة في القربى « 1 » \r\n- دوستى خود را نسبت به خاندان پيمبر ، فريضه‌اى ديدم كه على رغم دوران درگاه براى من قرب‌آور است .\r\n- پيغمبر در برابر تبليغ هدايت ، پاداشى جز مودت خويشاوندانش نخواست .\r\nابن صبّاغ مالكى نيز در الفصول : اين سه بيت را از گوينده‌اى ياد كرده است :\r\n- آن خاندان براى متوسلان خود ، دستگيره‌اى محكم‌اند و مناقب آنان از طريق وحى و انزال ،\r\n- در سورهء شورى و هل أتى و نيز در سورهء احزاب ، آمده و خوانندهء قرآن آن را باز مىشناسد .\r\n- آنان خاندان محمّد مصطفى هستند و مودّت‌شان به محكمى و استوارى بر مردم واجب گرديده است . « 2 »\r\nو از ديگرى آورده است :\r\n- آنها ، خاندانى هستند كه هركس صميمانه دوستشان داشته باشد ، به وسيله‌اى نيرومند براى آخرت خود چنگ زده است .\r\n- خاندانى كه در مناقب بر جهانيان برترند نيكىهاى آنها نمايان و آثارشان زبانزد است .\r\n- مهرشان واجب و محبتشان هدايت و طاعتشان مودت و مودتشان پارسايى است .\r\nو شبلنجى ، اين ابيات ابى حسن بن جبير را ذكر كرده است :\r\n- من پيغمبر مصطفى و پسر عم او على و دو فرزندش و فاطمه زهرا را دوست دارم .\r\n- خاندانى كه خداوند ايشان را از هرپليدى به دور داشت و آنان را ستارگان فروزان افق هدايت ساخت .\r\n- مهر آنان بر هرمسلمانى فرض و دوستى ايشان بالاترين ذخيره آخرت است .\r\n- من دشمن اصحاب بزرگوار پيغمبر نيستم . و كينه‌توزى دربارهء آنان را ناسپاسى\r\n\r\n\r\n","description":"","footnote":"\r\n( 1 ) . الصواعق 101 .\r\n( 2 ) . الفصول 13 .\r\n","page_name":" 452 ","page_number":464},
  {"content":"\r\n\r\nمىدانم . « 1 »\r\nسخن عبدى :\r\n و هم الصراط فمستقيم * فوقه ناج و ناكب \r\nثعلبى در كتاب الكشف و البيان در ذيل اين گفتار خداى تعالى :  اهْدِنَا الصِّراطَ الْمُسْتَقِيمَ ،  روايت كرده است كه مسلم بن حيان گفت ، از ابا بريده شنيدم كه مىگفت :\r\n اهْدِنَا الصِّراطَ الْمُسْتَقِيمَ  يعنى راه محمّد و دودمانش .\r\nو در تفسير وكيع بن جراح از سفيان ثورى و او از سدى و او از اسباط و مجاهد ، و آنها از عبد اللّه بن عباس ، آورده‌اند كه عبد اللّه در تفسير آيهء  اهْدِنَا الصِّراطَ الْمُسْتَقِيمَ  مىگفت :\r\nاى گروه بندگان ! بگوييد ، خداوندا ما را بر دوستى محمّد و خاندانش رهنمون باش .\r\nو حمويى در فرائد به اسناد خود از اصبغ بن نباته و او از على عليه السّلام آورده است كه امام درباره اين آيهء :  وَ إِنَّ الَّذِينَ لا يُؤْمِنُونَ بِالْآخِرَةِ عَنِ الصِّراطِ لَناكِبُونَ  مىفرمود : صراط ، ولايت ما خاندان است .\r\nو خوارزمى در المناقب آورده است كه صراط دو صراط است . راهى در دنيا است و راهى در آخرت امّا راه راست در دنيا ، على بن ابى طالب است . و صراط آخرت پل جهنم است هركس راه مستقيم دنيا را بازشناخت از راه آخرت به سلامت مىگذرد .\r\nو معنى اين حديث را روايت ديگرى كه ابن عدى و ديلمى از رسول خدا آورده‌اند و در كتاب الصواعق آمده است « 2 » ، روشن مىكند و آن روايت اين است كه پيغمبر صلّى اللّه عليه و آله فرمود : استوارترين شما بر صراط آن كسى است كه دوستيش به خاندان و اصحاب من شديدتر باشد .\r\nو شيخ الاسلام حمّويى در فرائد السمطين به اسناد خود در حديثى اين گفتار امام جعفر صادق را آورده است كه فرمود : نحن خيرة اللّه و نحن الطريق الواضح و الصراط المستقيم الى اللّه « 3 » پس راه رفتن به سوى خداوند ، آنهايند و هركس به آنان چنگ زند راه\r\n\r\n\r\n","description":"","footnote":"\r\n( 1 ) . نور الابصار 13 .\r\n( 2 ) . الصواعق 111 .\r\n( 3 ) . ما برگزيدگان حق و راه روشن و صراط مستقيم در رفتن رو به خداونديم .\r\n","page_name":" 453 ","page_number":465},
  {"content":"\r\n\r\nخدا را در پيش گرفته است . چه ابو سعيد ، در كتاب شرف النبوه به اسناد خود از رسول خدا صلّى اللّه عليه و آله روايت كرده است كه فرمود : من و خاندانم درختى در بهشت هستيم كه شاخه‌هاى آن در دنيا است . پس هركس به دامن ما چنگ زند ، راه خداى خويش را در پيش گرفته است . « 1 »\r\nو مقصود عبدى از صديقه در شعرش ، فاطمه دختر پيامبر صلّى اللّه عليه و آله است كه پدرش وى را به اين نام ، ناميد ، چه ابو سعيد در كتاب شرف النبوه از رسول خدا صلّى اللّه عليه و آله آورده است كه به على فرمود : سه چيز به تو ارزانى شده است كه به هيچ‌كس ، و به من هم ، ارزانى نشد . تو داماد كسى چون من شدى كه من چنين نشدم و ترا ، زنى صديقه چون دختر من دادند كه چنين زنى به من ارزانى نشد . و حسن و حسين از پشت تواند . و از صلب من چون آنان به وجود نيامد . ليكن شما از من ايد و من از شمايم . « 2 »\r\nو از امّ المؤمنين عايشه است كه مىگفت : هيچ‌كس را راستگوتر از فاطمه عليها السّلام نديدم ، مگر آن پدرى كه چنين دخترى را به وجود آورد . « 3 »\r\nو مقصود عبدى از « صدّيق » امير مؤمنان عليه السّلام است چه وى صديق اين امّت و اين لقب خاص اوست . محب الدين طبرى در كتاب رياض خود گفته است : همانا رسول خدا ، على را صديق ناميد . و نيز آورده است كه خجندى گفت : على عليه السّلام به لقب « يعسوب الامه » و « صدّيق اكبر » ملقب است « 4 » و در اين‌باره اخبار فراوانى رسيده است كه برخى از آنها را ياد مىكنيم :\r\n1 - ابن نجّار و احمد در كتاب المناقب از قول ابن عبّاس روايت كرده‌اند كه رسول خدا صلّى اللّه عليه و آله فرموده‌اند : صديقان سه تن‌اند ، حزقيل كه مؤمن آل فرعون است و حبيب كه صاحب آل ياسين است ، و على بن ابى طالب . و ابو نعيم اين روايت را در المعرفة آورده و\r\n\r\n\r\n","description":"","footnote":"\r\n( 1 ) . ذخائر العقبى 16 .\r\n( 2 ) . الرياض النضرة : 2 / 202 .\r\n( 3 ) . حلية الاولياء : 2 / 42 ؛ الاستيعاب : 2 / 751 ؛ ذخائر العقبى 44 ؛ تقريب الاسانيد و شرح آن : 1 / 150 ؛ مجمع الزوائد : 9 / 201 ؛ مؤلّف مجمع گفته است : رجال اين روايت همه از رجال صحيح‌اند .\r\n( 4 ) . الرياض 155 .\r\n","page_name":" 454 ","page_number":466},
  {"content":"\r\n\r\nابن عساكر نيز آن را از قول ابى ليلى نقل كرده و اين دو عبارت را بر حديث افزوده‌اند كه پيغمبر فرمود : و على بالاتر از آنها است . محبّ الدين طبرى « 1 » و گنجى « 2 » روايت را با عبارت ابى ليلى ، و سيوطى در جمع الجوامع « 3 » و ابن حجر آن را به عبارت ابن عبّاس « 4 » آورده‌اند ، نيز اين حديث به عبارت « ابى ليلى » تكرار گرديده است . « 5 »\r\n2 - رسول خدا صلّى اللّه عليه و آله فرمود : همانا على نخستين كسى است كه به من ايمان آورد و اولين كسى خواهد بود كه در روز رستاخيز با من مصافحه مىكند ، و اوست صدّيق اكبر و اين است فاروق اين امت كه حق را از باطل جدا مىكند و اين است يعسوب مؤمنان . طبرانى اين روايت را از سلمان و ابوذر و بيهقى و عدنى از حذيفه ، و هيثمى « 6 » و حافظ گنجى « 7 » اين روايت را از طريق حافظ ابن عساكر آورده‌اند و در پايان حديث چنين آمده كه پيغمبر فرمود : و او است باب مدينه علم من كه از جانب آن وارد مىشوند و او است خليفه من پس از من . متّقى هندى اين روايت را با عبارت اوّل در اكمال كنز العمال آورده است . « 8 »\r\n3 - ابن عبّاس و ابوذر گفته‌اند : از پيغمبر صلّى اللّه عليه و آله شنيديم كه به على مىفرمود : انت الصديق الاكبر و انت الفاروق الذى يفرق بين الحق و الباطل : تويى صديق اكبر و تويى فاروقى كه حق را از باطل جدا مىكند .\r\nمحب الدين روايت را آورده و گفته است : و در روايتى چنين است كه فرمود : و انت يعسوب الدين . « 9 » حاكمى و قرشى نيز اين خبر را آورده و افزوده‌اند كه فرمود : و انت يعسوب المؤمنين . « 10 » شيخ الاسلام حمويى نيز آن را آورده « 11 » و ابن ابى الحديد نيز روايت را از قول ابى رافع ياد كرده و عبارتش اين است : ابو رافع گفت : براى خداحافظى به خدمت ابوذر آمدم . چون خواستم از نزد او بيرون آيم به من و جمع همراهم گفت : به\r\n\r\n\r\n","description":"","footnote":"\r\n( 1 ) . الرياض : 2 / 154 .\r\n( 2 ) . الكفاية 47 .\r\n( 3 ) . جمع الجوامع به طورى كه در ترتيب آن : 6 / 152 آمده است .\r\n( 4 ) . الصواعق 74 .\r\n( 5 ) . الصواعق 75 .\r\n( 6 ) . مجمع : 9 / 102 .\r\n( 7 ) . الكفاية 79 .\r\n( 8 ) . اكمال كنز العمّال : 6 / 56 .\r\n( 9 ) . الرياض النضرة : 2 / 155 .\r\n( 10 ) . شمس الاخبار 35 .\r\n( 11 ) . الفرائد ، باب 24 .\r\n","page_name":" 455 ","page_number":467},
  {"content":"\r\n\r\nزودى فتنه‌اى پديد مىآيد ، از خداوند بترسيد و بر شما باد كه از بزرگمردى چون على بن ابى طالب پيروى كنيد ، چه من از رسول خدا صلّى اللّه عليه و آله شنيدم كه به او مىفرمود : تو نخستين كسى هستى كه به من ايمان آوردى و در رستاخيز اوّلين كسى خواهى بود كه با من مصافحه مىكنى و تويى صديق اكبر و تويى فاروقى كه حق و باطل را از هم جدا مىكند و تويى يعسوب مؤمنان ، و ثروت يعسوب كافران است . و تويى برادر و وزير من و بهتر كسى كه پس از من مىماند و پيمان مرا نگه مىدارد . « 1 »\r\n4 - پيغمبر صلّى اللّه عليه و آله فرمود : در شب معراج ، پروردگارم به من گفت : اى محمّد ! چه كسى را به خلافت خود بر امّت ، گمارده‌اى ؟ گفتم : پروردگارا ! تو داناترى ، گفت : اى محمّد ! من ترا به رسالت برگزيدم و براى خويش انتخابت كردم ، تو پيغمبر من و برگزيدهء من از ميان آفريدگان منى ، و پس ( از تو ) آن صدّيق اكبر و آن پاك و پاكيزه نهادى است كه او را از سرشت تو آفريدم و وى را وزير تو ساختم و پدر دو سبط پاك و پاك‌نهاد تو ، آن دو سرور جوانان اهل بهشت قرار دادم و همسر او بهترين زنان جهان است . تو ، درختى ، و على شاخه و فاطمه برگ و حسن و حسين بار آن درخت‌اند . آن دو را از سرشت عليّين آفريدم و شيعه شما را از ( طينت ) شما ساختم ، چه اگر گردن‌هاى آنان را به شمشير بزنند ، بر مهرشان نسبت به شما مىافزايند ، گفتم : پروردگارا ! صديق اكبر كيست ؟ فرمود : برادرت على بن ابى طالب است . « 2 »\r\n5 - على عليه السّلام فرمود : من بندهء خدا و برادر پيغمبر و صدّيق اكبرم و كسى به ( اين لقب ) پس از من قائل نخواهد شد ، مگر آنكه دروغگو و دروغ‌پرداز باشد . من هفت سال پيش از همهء مردم نماز گزارده‌ام . « 3 »\r\n\r\n\r\n","description":"","footnote":"\r\n( 1 ) . شرح نهج البلاغه : 3 / 257 ؛ و نيز ر ك : المواقف ، قاضى ايجى : 3 / 276 ؛ نزهة المجالس ، صفورى : 2 / 205 .\r\n( 2 ) . شمس الاخبار ، قرشى 33 .\r\n( 3 ) . ابن ابى شيبه به سند صحيح اين روايت را آورده ؛ الخصائص ، نسايى 3 رجال سند آن ثقه‌اند ؛ السنة ، ابن ابى عاصم ؛ المستدرك ، حاكم : 3 / 112 روايت را صحيح دانسته ؛ المعرفة ، ابو نعيم ؛ السنن ، ابن ماجه :\r\n1 / 57 ؛ تاريخ ، طبرى : 2 / 213 ؛ عقيلى و خلعى نيز آن را روايت كرده‌اند ؛ الكامل ، ابن اثير : 2 / 22 ؛ شرح\r\n","page_name":" 456 ","page_number":468},
  {"content":"\r\n\r\n6 - معاذه گفت : از على آنگاه كه بر منبر بصره خطبه مىخواند ، شنيدم كه مىگفت :\r\nمنم صديق اكبر كه ايمان آوردم پيش از آنكه ابو بكر ايمان آورد و اسلام آوردم پيش از آنكه ابو بكر اسلام آورد . « 1 »\r\nو اين شعر عبدى :\r\n اسماهما قرنا على سطر * بظلّ العرش راتب \r\nاشاره است به حديث نگارش نام فاطمه و پدر و شوهر و فرزندان او در ظلّ عرش و بر باب بهشت . چه خطيب بغدادى از ابن عبّاس روايت كرده است كه رسول خدا صلّى اللّه عليه و آله فرمود : در شب معراج ، ديدم كه بر در بهشت نوشته‌اند : لا إله الّا اللّه ، محمّد رسول اللّه علىّ حبيب اللّه ، و الحسن و الحسين صفوة اللّه ، فاطمة خيرة اللّه ، على مبغضيهم لعنة اللّه . « 2 »\r\nو در اين شعر عبدى :\r\n كان الاله وليّها * و أمينه جبريل خاطب \r\nاشاره است به اين‌كه خداى تعالى ، فاطمه را به ازدواج على درآورد و اين پيوند را خود سرپرستى فرمود و جبرئيل امين نيز خطبه‌خوان آن بود . چه اين خبر از جابر بن سمره رسيده است كه گفت : رسول خدا صلّى اللّه عليه و آله فرمود : آيا مىپنداريد كه من دخترم فاطمه را به ازدواج على بن ابى طالب درآوردم حال آنكه بزرگان قريش به خواستگارى وى آمدند و من نپذيرفتم ؟ در اين كار به انتظار خبر آسمانى ( وحى ) بودم تا آنكه در شب بيست و چهارم ماه رمضان جبرئيل به سوى من آمد و گفت : اى محمّد ، ( خداى ) علىّ اعلى بر تو درود مىفرستد ، او روحانيان و كروبيان را در جايگاهى كه به آن « افيح » گويند ، به زير درخت طوبى جمع كرده ، فاطمه را به ازدواج على درآورد . مرا نيز فرمان داد كه\r\n\r\n\r\n","description":"","footnote":"\r\nنهج البلاغة ، ابن ابى الحديد : 3 / 257 ؛ ذخائر العقبى ، طبرى 60 ؛ الرياض : 2 / 167 ، 158 ، 155 ؛ الفرائد ، حمّويى باب 49 ؛ جمع الجوامع ، سيوطى در ترتيب آن : 6 / 394 ؛ طبقات شعرانى : 2 / 55 چنين است كه على گفت : انا الصدّيق الاكبر ، لا يقولها بعدى الّا كاذب .\r\n( 1 ) . معارف ، ابن قتيبه 73 ؛ ذخائر 58 ؛ به نقل از ابن ايوب و عقيلى ؛ الرياض : 2 / 157 ، 155 ؛ شرح نهج البلاغة ، ابن ابى الحديد : 3 / 257 ، 251 ؛ جمع الجوامع : 6 / 405 بنا بر آنچه در ترتيب آن آمده است .\r\n( 2 ) . تاريخ ، خطيب بغدادى : 1 / 259 ؛ المناقب ، خوارزمى 240 .\r\n","page_name":" 457 ","page_number":469},
  {"content":"\r\n\r\nخطبه‌خوان اين پيوند باشم و خداى تعالى خود ولى ( عقد ) بود . ( الحديث ) « 1 »\r\nمحب الدين طبرى از على عليه السّلام روايت كرده است كه گفت ؛ رسول خدا صلّى اللّه عليه و آله فرمود ملكى بر من فرود آمد و گفت : يا محمّد ! همانا خداى تعالى بر تو درود مىفرستد و مىگويد : من دخترت فاطمه را ، در ملاء اعلى به ازدواج على درآوردم تو نيز در زمين وى را به عقد او درآور . « 2 »\r\nنسايى و خطيب به اسناد از عبد اللّه بن مسعود آورده‌اند كه گفت : در بامداد عروسى ، فاطمه دختر پيغمبر را لرزشى در بدن افتاد . رسول خدا صلّى اللّه عليه و آله به وى فرمود : اى فاطمه ! من ترا به ازدواج ( مردى ) كه در دنيا ، سرور و در آخرت از صالحان است ، درآوردم و چون خواستم ترا به على دهم خداوند جبرئيل را مأمور كرد و او در آسمان چهارم به‌پا خاست و فرشتگان صف‌ها بستند ، پس جبرئيل براى آنان خطبه خواند و خداوند ترا به عقد على درآورد . سپس به درخت بهشت فرمان داد تا زيب و زيور به بار آورد و آن را بر فرشتگان ببارد و هرفرشته‌اى كه ( اين زيب و زيورها ) را بيشتر يا بهتر از ديگران برداشت ، تا روز قيامت ، به آن مىنازد . امّ سلمه گفت : فاطمه بر ديگر زنان سرافرازى مىكرد ، به اينكه نخستين خطبه‌خوان ( عقدش ) جبريل بوده است . « 3 »\r\nو صفورى آورده است كه جبرئيل به رسول خدا گفت : همانا خداوند رضوان را فرمان داد تا منبر كرامت را بر باب بيت المعمور بگذارد و فرشته‌اى بنام « راحيل » را فرمود تا بر آن منبر بالا رود او بر منبر نشست و خدا را به سزاوارى ، ثنا و ستايش نمود . پس در آسمان‌ها نشاط و سرور برپا شد و به من وحى فرمود كه عقد اين پيوند را مىخوانم . من فاطمه كنيز خود و دختر پيغمبرم محمّد را به ازدواج على درآوردم ، پس من عقد كردم و فرشتگان را بر آن گواه گرفتم و شهادت ايشان را در اين پارچه حرير نوشتم . اينك من مأمورم آن را بر شما عرضه كنم و به خاتمى از مشك سپيد مهر نمايم و به رضوان خازن\r\n\r\n\r\n","description":"","footnote":"\r\n( 1 ) . كفاية الطالب 164 .\r\n( 2 ) . ذخائر العقبى 31 .\r\n( 3 ) . تاريخ ، خطيب 4 / 129 ؛ الكفاية ، گنجى 165 ، گفته است : اين ، حديثى حسن و عالى است ؛ ذخائر ، طبرى 32 .\r\n","page_name":" 458 ","page_number":470},
  {"content":"\r\n\r\nجنان بسپارم . « 1 » در اين‌باره اخبار بسيار ديگرى نيز هست .\r\nو اين بيت عبدى :\r\n و المهر خمس الارض مو . . . * . . . هبة تعالت فى المواهب \r\nاشارتى است به روايتى كه شيخ الاسلام حمّويى در باب هجدهم فرائد السمطين از رسول خدا صلّى اللّه عليه و آله آورده است كه به على عليه السّلام فرمود : اى على ! همانا زمين از آن خداست و آن را به هريك از بندگان خود كه بخواهد ، وامىگذارد . ( اينك ) به من وحى فرستاده كه فاطمه را با كابين يك پنجم زمين ، به ازدواج تو درآورم ، پس آن صداق اوست و هركس بر زمين گام نهد ، و شما را دشمن باشد ، راه رفتنش بر زمين ، حرام است .\r\nو اين سخن عبدى :\r\n و تهابها من حمل طوبى * طيبت تلك المواهب . \r\nاشاره است به حديث نثارى كه بلال بن حمامه آورده است كه روزى پيغمبر خدا صلّى اللّه عليه و آله متبسم و خندان و با چهره‌اى چون ماه تمام و تابان ، روى به ما آورد ، عبد الرحمن بن عوف برخاست و گفت : اى رسول خدا صلّى اللّه عليه و آله اين نور چيست ؟ فرموده بشارتى است كه از پروردگارم دربارهء برادر و پسر عمم به من رسيده است و آن اين است كه خداوند فاطمه را به همسرى على درآورده و به رضوان خازن جنان فرموده تا درخت طوبى را بجنباند .\r\nپس درخت طوبى به تعداد دوستداران اهل بيت برگه‌هايى به بار آورده است . و نيز در زير آن درخت فرشتگانى آفريده و به هريك براتى داده تا چون قيامت برپا شود و ملائكه خلائق را فراخوانند ، دوستى از دوستداران اهل بيت نماند ، مگر آنكه برگه‌اى كه در آن فرمان رهايى از آتش جهنم است به وى بدهند . پس برادر و پسر عم من و هم دخترم نجات‌بخش مردان و زنان از آتش دوزخ‌اند . « 2 »\r\nو ابو عبد اللّه ملّا در كتاب سيرت خود از انس روايت كرده است كه رسول خدا صلّى اللّه عليه و آله در\r\n\r\n\r\n","description":"","footnote":"\r\n( 1 ) . نزهة المجالس : 2 / 225 .\r\n( 2 ) . تاريخ ، خطيب : 4 / 210 ؛ أسد الغابة : 1 / 206 ؛ الفصول المهمه ، ابن صباغ ؛ المناقب ، ابو بكر خوارزمى ؛ الصواعق ، ابن حجر 103 ؛ نزهة المجالس ، صفورى : 2 / 225 ؛ رشفة الصادى ، حضرمى 28 .\r\n","page_name":" 459 ","page_number":471},
  {"content":"\r\n\r\nمسجد به على عليه السّلام فرمود : اين جبرئيل است كه مرا خبر مىدهد به اينكه خداوند فاطمه را به همسرى تو درآورده و چهل هزار فرشته را بر آن گواه گرفته و به درخت طوبى وحى فرستاده كه درّ و ياقوت بر آنها ببارد و او در و ياقوت بر آنها نثار كرده و حوران اين در و ياقوت‌ها را در طبق‌هايى زرين گرد آورده‌اند و تا روز رستاخيز به يكديگر هديه مىكنند . « 1 »\r\nو از اشعار عبدى است :\r\n- اى سروران من و اى فرزندان على ، اى آل طه و اى خاندان رسول خدا صلّى اللّه عليه و آله ،\r\n- كيست كه با شما برابرى كند ؟ چه شما نمايندگان خدا در زمين‌ايد .\r\n- شما ستارگان هدايتيد كه خداوند رهسپاران اين راه را ، به شما رهبرى مىكند .\r\n- اگر رهبرى شما نبود ، ما به ضلالت مىافتاديم ، و گمراهى با هدايت مشتبه مىشد .\r\n- توشه‌اى جز مهر شما ندارم ، و آن بهترين زاد و ذخيره و پشتوانه من در پهنه حشر است .\r\n- دوستى شما و بيزارى از بدگويانتان ، اعتقاد من است .\r\nو نيز از اوست :\r\n- به فرمان پروردگار فاطمه پاك‌نهاد را در آسمان به همسرى على نيك‌سرشت در آوردند .\r\n- خدا مهر زهرا را يك پنجم زمين از آباد و غير آباد ، قرار داد .\r\n- على بهترين مردان و زهرا بهترين زنان و مهرش بهترين كابين‌ها است .\r\nو از اشعار اوست :\r\n- آنگاه كه فاطمهء بتول ، گريان و نالان و فغان‌كنان ، به خدمت پيغمبر آمد و گفت :\r\n- زنان به نزد من آمده ، به نكوهش و سرزنش من زبان گشوده مىگويند : پيغمبر ترا به همسرى على آن مرد نادار و نيازمند درآورده است .\r\n- پيغمبر فرمود : اى فاطمه شكيبا باش ، و خدا را شكر كن كه به بركت على به فضلى بزرگ نائل آمده‌اى .\r\n\r\n\r\n","description":"","footnote":"\r\n( 1 ) . الذخائر ، طبرى 32 ؛ الرياض : 2 / 184 ؛ نزهة المجالس : 2 / 223 .\r\n","page_name":" 460 ","page_number":472},
  {"content":"\r\n\r\n- خداوند جبرئيل را فرمود تا به آواز بلند فرشتگان را فراخواند ، ملائكه گرد آمدند و روى به بيت المعمور پروردگار ، آوردند .\r\n- جبرئيل به خطبه‌خوانى پرداخت و خدا را حمد نمود و به بزرگى ستود .\r\n- ( و خداوند فرمود ) : يك پنجم زمين من از آن زهرا و بقيهء آن از آن ديگران است .\r\n- در اين هنگام درخت طوبى بر سر حوران بهشت ، مشك و عبير نثار كرد .\r\nتوضيح بيت :\r\n اذ أتته البتول فاطم تبكي * و توالى شهيقها و الزفيرا \r\nاشاره است به روايتى كه حافظ عبد الرّزاق از معمّر و او از ابن ابى نجيح و او از مجاهد و او از ابن عبّاس آورده و خطيب بغدادى به اسناد خود آن را نقل كرده كه ابن عبّاس گفت : چون پيغمبر فاطمه را به همسرى على درآورد فاطمه گفت : اى رسول خدا صلّى اللّه عليه و آله ! آيا مرا به مردى دادى كه نيازمند و بىچيز است ؟ پيغمبر فرمود : مگر خشنود نيستى ؟ براستى كه خداوند از اهل زمين دو مرد را برگزيد كه يكى از آن دو پدرت و ديگر شوهر تو است . « 1 »\r\nو در نزهة المجالس از عقائق چنين آمده است : فاطمه عليها السّلام در شب عروسى خويش گريست ، و پيغمبر سبب گريه وى را پرسيد و زهرا چنين گفت : تو مىدانى كه من دوستدار دنيا نيستم ، ليكن چون در اين شب به ناچيزى خويش نگريستم ، ترسيدم على بگويد : با خود چه آورده‌اى ؟ پيغمبر فرمود : آسوده باش كه على هميشه خرسند و خشنود است . پس از آن زنى يهودى و ثروتمند ازدواج كرد و زنان را دعوت نمود و آنها فاخرترين جامه‌هاى خويش را پوشيدند و گفتند : مىخواهيم ناظر نادارى و نيازمندى دختر محمّد صلّى اللّه عليه و آله باشيم ، او را نيز دعوت كردند ، جبرئيل جامه‌اى بهشتى ، فرود آورد و چون زهرا آن جامه را پوشيد و سرانداز سر كرد و در ميان جمع نشست آنگاه كه پرده بالا رفت ، و آن جامه درخشيد زنان گفتند : اى فاطمه ! اين جامه را از كجا آوردى ؟ گفت : از\r\n\r\n\r\n","description":"","footnote":"\r\n( 1 ) . تاريخ ، خطيب بغدادى : 4 / 195 ؛ المستدرك ، حاكم : 3 / 129 ، آن را صحيح دانسته ؛ مجمع ، هيثمى :\r\n9 / 112 ؛ سيوطى و در ترتيب آن : 6 / 391 ؛ نزهة المجالس : 2 / 226 .\r\n","page_name":" 461 ","page_number":473},
  {"content":"\r\n\r\nجانب پدرم . گفتند : پدرت از كجا آورده است ؟ فرمود : از جبرئيل . پرسيدند : او از كجا آورده ؟ گفت : از بهشت . و آن زنان اسلام آوردند و گفتند : اشهد ان لا إله الّا اللّه و ان محمّدا رسول اللّه . و از شوهرانشان هركس مسلمان شد زنش در خانه‌اش ماند و آنكه اسلام نياورد ، زنش از او جدا شد و به همسرى ديگرى درآمد .\r\nشرح احاديث مأثور ديگرى كه در بقيهء ابيات آمده است ، پيش از اين گذشت و در اين بيت از قصيدهء عبدى در ستايش على ( ع ) :\r\n و كان يقول يا دنيا غرّى * سواى فلست من أهل الغرور \r\nو نيز در اين بيت از چكامهء ديگرش :\r\n لم تشتمل قلبه الدنيا بزخرفها * بل قال غرّى سواى كل محتقر \r\nاشارتى است به حديث ضرار بن ضمره آنگاه كه على امير مؤمنان را براى معاويه ، مىستود آمده است ، ضرار به معاويه گفت : على را در شبى سخت تاريك و بىستاره در عبادتگاهش ديدم كه محاسنش را به دست داشت و چون مارگزيده به خود مىپيچد و مانند ماتمزده مىگريست و مىگفت : اى دنيا ! اى دنيا ! ديگرى را بفريب به من ديدار مىنمايى و شوق نشان مىدهى ؟ هيهات ! هيهات ! من ترا سه طلاقه كردم و رجعتى در آن نيست ، وه كه چه عمرت كوتاه و عيشت ناچيز و ارزشت اندك است . « 1 »\r\nنيز از اشعار عبدى است :\r\n- آن قوم ! به گاهى كه على پاك‌نهاد ، به پاره‌دوزى كفش پيغمبر نشسته بود ، به خانهء رسول آمدند ،\r\n- و گفتند : اگر حادثه‌اى رخ دهد جانشين تو و مرجع ما چه كسى خواهد بود ؟\r\n- و پيغمبر فرمود : جانشين من همان پينه‌دوز پاك‌سرشت و داناى پارسا است .\r\nشاعر در اين ابيات به حديث امّ سلمه اشاره كرده است كه به امّ المؤمنين عايشه در سرآغاز جنگ جمل گفت : آيا به ياد مىآرى كه من و تو در سفرى با رسول خدا بوديم و\r\n\r\n\r\n","description":"","footnote":"\r\n( 1 ) . حلية الاولياء ، ابو نعيم 1 / 84 ؛ الاستيعاب ، ابن عبد البرّ ؛ تاريخ ، ابن عساكر : 7 / 35 و بسيارى از حفاظ احاديث نقل كرده‌اند .\r\n","page_name":" 462 ","page_number":474},
  {"content":"\r\n\r\nعلى در آن سفر پاره‌دوزى كفش پيغمبر و شستشوى جامه‌هاى حضرتش را به عهده گرفته بود ! پس كفش پيغمبر پاره شد و على در زير سايهء سمره‌اى به پاره‌دوزى نشست ، كه پدرت با عمر پيش‌آمدند و اجازهء شرفيابى خواستند ما برخواستيم و در پرده شديم و آن دو درآمدند و با پيغمبر به گفتگو پرداختند و گفتند : اى رسول خدا ! نمىدانيم تا كى در ميان ما خواهى بود ؟ اى كاش ما را به جانشين خود آگاه مىكردى تا پس از تو دادخواه ما باشد . پيغمبر فرمود : من او را شناخته‌ام و اگر معرفيش كنم از گردش پراكنده خواهيد شد ، آن‌چنانكه بنى اسرائيل ، هارون پسر عمران را تنها گذاشتند . آن دو خاموش ماندند و از خدمت پيغمبر مرخص شدند و چون من و تو به خدمت رسول خدا بازآمديم تو كه از ما گستاخ‌تر بودى پرسيدى ، اى رسول خدا ! جانشين تو كيست ؟ و رسول فرمود : پاره‌دوز كفش . ما بيرون آمديم و كسى جز على نديديم و تو گفتى : اى رسول خدا ! جز على ديگرى را نمىبينم . فرمود : همو جانشين من است . عايشه گفت : درست است . داستان را به ياد دارم . امّ سلمه گفت : پس از اين يادآورى چرا بر على خروج مىكنى . عايشه گفت :\r\nمن براى اصلاح در ميان مردم ، مىروم ! و اميدوارم كه اجر ببرم ! ان شاء اللّه ! امّ سلمه گفت : خود دانى . « 1 »\r\nشاعر ما عبدى را سرودهء ديگرى است كه در آن امير مؤمنان عليه السّلام را چنين مىستايد :\r\n- اى آنكه فرشتگان آن‌چنان شيفته و دلباخته‌ات بودند كه از شوق ديدارت به خدا شكايت بردند .\r\n- و خداى جهان ، تصويرى از تو پرداخت تا پيوسته زيارتش كنند و با او باشند .\r\nو نيز در ستايش آن امام عليه السّلام چنين سروده است :\r\n- خدا براى فرشتگان و الا ، تصويرى شريف و گرامى چون خود على پرداخت تا گروهى از فرشتگان طواف‌گر آن تمثال و گروهى ديگر معتكف درگاهش باشند .\r\n- اين است آنچه پيغمبر در شب معراج از فراز رفرف ديد .\r\nدر اين ابيات اشاره به حديثى است كه يزيد بن هارون ، آن راوى حافظ و متقن و بزرگ\r\n\r\n\r\n","description":"","footnote":"\r\n( 1 ) . شرح نهج البلاغة : 2 / 78 .\r\n","page_name":" 463 ","page_number":475},
  {"content":"\r\n\r\nو ثقه از راوى ثقهء ديگرى به نام حميد طويل و او از انس بن مالك آورده است كه رسول خدا صلّى اللّه عليه و آله فرمود : شبى كه مرا به آسمان بردند ، فرشته‌اى را ديدم كه بر منبرى از نور نشسته و فرشتگان ديگر گردش را گرفته‌اند گفتم : اى جبرئيل اين فرشته كيست ؟ گفت :\r\nنزديك شو و بر او سلام كن ، چون نزديك رفتم و سلام كردم ، برادر و پسر عمّم على بن ابى طالب را ديدم . گفتم : اى جبرئيل ! آيا على درآمدن به آسمان چهارم بر من پيشى گرفته است ؟ گفت : نه ، ليكن فرشتگان ، از شوق ديدار على ، به خدا شكايت بردند و خداى تعالى اين فرشته را از نور بر چهره على عليه السّلام ساخت و آنها در هرشب و روز جمعه هفتاد هزار بار وى را زيارت و خدا را تسبيح و تقديس مىكنند و ثواب آن را به دوستدار على هديه مىنمايند . « 1 »\r\nو از سروده‌هاى عبدى است :\r\n- خداى متعال ، على رغم منافقان ، فاطمه را به همسرى على درآورد ،\r\n- و يك پنجم زمين را مهر او كرد ، زهى چنين كابينى .\r\nو نيز امير مؤمنان را چنين مىستايد :\r\n- چه شب‌هاى سختى را كه بيدار ماند و چه روزهاى گرمى را كه به روزه‌دارى گذراند .\r\nو نيز در مدح على عليه السّلام گفته است :\r\n- اى على ! تو چشم خدا و جنب الهى كه هركس در حقّت تقصير كرد ، به خوارى در دوزخ افتاد .\r\n- تو كشتى نجات و صراط مستقيم جاودانهء ، هدايتى .\r\n- لب‌تشنگان حوض كوثر ، بر تو وارد مىشوند ، گروهى را سيراب و عده‌اى را محروم مىكنى .\r\n- تويى گذرگاهى كه هركس را بخواهى به بهشت و آن را كه بخواهى به دوزخ مىفرستى .\r\nبيان برخى از احاديثى كه در بعضى از اين ابيات است ، گذشت .\r\nو اما در اين سرودهء او :\r\n\r\n\r\n","description":"","footnote":"\r\n( 1 ) . الكفاية ، گنجى 51 ، و گفته است اين حديث حسن و عالى است .\r\n","page_name":" 464 ","page_number":476},
  {"content":"\r\n\r\n و عليك الورد تسقى من * الحوض من شئت ينثني محروما \r\nاشارتى است به اينكه سقايت حوض كوثر در روز قيامت با على امير مؤمنان است دوستان خويش را سيراب مىفرمايد و دورويان و ناسپاسان را از آن مىراند . و در اين باره در كتب صحاح و مسانيد ، احاديثى آمده است كه ما برخى از آن را ياد مىكنيم :\r\n1 - طبرانى به اسناد رجال مورد اعتماد ، از ابى سعيد خدرى آورده است كه پيغمبر فرمود : اى على ! در روز رستاخيز ترا عصايى از عصاهاى بهشتى خواهد بود كه با آن منافقان را از حوض مىرانى . « 1 »\r\n2 - احمد در المناقب به اسناد خود از عبد اللّه بن اجاره آورده است كه از امير مؤمنان على بن ابى طالب ، از فراز منبر شنيدم كه مىگفت : من با اين دو دست كوتاهم كفار و منافقان را از حوض رسول خدا مىرانم همان‌طور كه ساربانان شتر بيگانه را از آبشخور خود مىرانند . « 2 »\r\n3 - ابن عساكر در تاريخ خود به اسناد خود از ابن عبّاس و او از پيغمبر خدا صلّى اللّه عليه و آله آورده است كه به على فرمود : تو در روز رستاخيز در پيش روى منى . پس لواى حمد را به من مىسپارند و من آن را به تو خواهم داد و تو مردم را از حوض من مىرانى .\r\nو در كتاب الجمع از ابن عبّاس و او در حديث مفصّلى كه از عمر نقل كرده گفته است كه پيغمبر فرمود : تو با لواى حمد در پيشاپيش من مىدرخشى و از حوض من دفاع مىكنى . « 3 »\r\n4 - احمد در المناقب به اسناد خود از ابى سعيد خدرى آورده است كه رسول خدا فرمود : خداوند در مورد على پنج چيز به من داده است كه آن را از دنيا و آنچه در آن است ، بيشتر دوست دارم . امّا اوّل : او در پيشگاه خداوند تا فراغت از حساب خلائق تكيه گاه من خواهد بود . امّا دوّم : لواى حمد به دست اوست و آدم و فرزندانش در زير اين\r\n\r\n\r\n","description":"","footnote":"\r\n( 1 ) . الذخائر 91 ؛ الرياض : 2 / 211 ؛ مجمع الزوائد : 9 / 135 ؛ الصواعق 104 .\r\n( 2 ) . الاوسط ، طبرانى ؛ مجمع الزوائد : 9 / 139 ؛ الرياض النضرة : 2 / 211 ؛ كنز العمّال : 6 / 403 .\r\n( 3 ) . الجمع بنا به آنچه در : 6 / 400 و 393 ترتيب آن آمده است .\r\n","page_name":" 465 ","page_number":477},
  {"content":"\r\n\r\nپرچمند . و امّا سوم : وى بر كنار حوض من ايستاده و هركه را از امّت من مىشناسد سيراب مىكند . تا آخر حديث . « 1 »\r\n5 - شاذان فضيلى به اسناد خود از امير مؤمنان روايت كرده است كه رسول خدا صلّى اللّه عليه و آله فرمود : اى على ! از پروردگار خود در مورد تو پنج خصلت خواستم كه به من ارزانى داشت . امّا يكم : از پروردگارم خواستم كه آنگاه كه خاكم را مىشكافد و گرد از سر و رويم مىزدايد ، تو با من باشى و خواسته‌ام را برآورده كرد . امّا دوم : از او خواستم كه در كنار كفهء ميزان مرا به‌پا دارد و تو با من باشى . اين خواسته‌ام را هم برآورد . امّا سوم : از او خواستم كه ترا پرچمدار من و آن لواى بزرگ الهى قرار دهد كه رستگان و روندگان به بهشت در زير آنند . اين را نيز به من داد . امّا چهارم : از پروردگارم خواستم تو ساقى امتم از حوضم باشى و خداى پذيرفت . امّا پنجم : از پروردگارم خواستم ترا پيشرو امت من ( در رفتن ) رو به بهشت قرار دهد و اين را به من ارزانى فرمود . پس خدا را سپاس كه به داده‌هايش بر من منّت نهاد . « 2 »\r\n6 - طبرانى در الاوسط از ابى هريره در حديثى روايت كرده است كه پيغمبر خدا صلّى اللّه عليه و آله فرمود : اى على ! گويى مىبينمت كه بر ( كنار ) حوض من ايستاده‌اى و مردم را از آن مىرانى و آنجا صراحىهايى است كه چون ستارگان آسمان ( مىدرخشد ) و من و تو و حسن و حسين و فاطمه و عقيل و جعفر در بهشت برادرانه بر سريرى روبروى هم نشسته‌ايم . تو با منى و شيعه‌ات بهشتى است . « 3 »\r\n7 - از جابر بن عبد اللّه است كه رسول اللّه صلّى اللّه عليه و آله فرمود : اى على ! سوگند به آنكه جانم در دست اوست كه تو در روز رستاخيز مدافع حوض منى و با عصاى خود مردان را از آن مىرانى ، آن‌چنانكه شتر بيگانه را مىرانند و گويى مقام ترا در كنار حوض مىبينم . « 4 »\r\n8 - حاكم به اسناد مصحح خود از على بن ابى طلحه آورده است كه گفت : ما حج\r\n\r\n\r\n","description":"","footnote":"\r\n( 1 ) . الرياض النضرة : 2 / 203 ؛ كنز العمّال : 6 / 403 .\r\n( 2 ) . المناقب ، خوارزمى 202 ؛ فرائد السمطين باب 12 ؛ كنز العمّال : 6 / 402 .\r\n( 3 ) . مجمع الزوائد : 9 / 173 .\r\n( 4 ) . المناقب ، خطيب 65 .\r\n","page_name":" 466 ","page_number":478},
  {"content":"\r\n\r\nمىگزارديم و در مدينه از كنار حسن بن على گذشتيم و معاويه بن جديح - جديح را به تصغير بخوانيد - هم با ما بود . به حضرت حسن گفتند : اين است معاوية بن جديح كه على عليه السّلام را لعن مىكند ! ! فرمود : بياوريدش . چون آوردندش ، فرمود : تو على را ناسزا مىگويى ؟ گفت نه ! فرمود : به خدا اگر با او ملاقات كنى ، - و نمىپندارم كه در رستاخيز به ديدارش برسى - مىبينيش كه بر كنار حوض رسول خدا ايستاده و رايات منافقان را با عصاى عوسجيش كه بدست دارد ، مىراند اين حديث را آن صادق مصدق ( محمّد صلّى اللّه عليه و آله ) براى من بازگو كرده است و دروغ‌پرداز زيانكار است . « 1 »\r\nطبرانى اين روايت را آورده و در عبارت اوست كه حضرت حسن فرمود : مىيابى او را كه آماده و مصمّم ، ناسپاسان و دورويان را از حوض رسول خدا صلّى اللّه عليه و آله مىراند . ( اين ) گفتار صادق مصدق محمّد است .\r\nو اين شعر عبدى :\r\n و إليك الجواز تدخل من شئت * جنانا و من تشاء جحيما \r\nاشاره است به اين معنى كه در اخبار بسيارى وارد شده است و ما به يادآورى برخى از اين اخبار بسنده مىكنيم :\r\n1 - حافظ ابن سمّان در الموافقه از قول قيس بن حازم روايت كرده است كه گفت :\r\nابو بكر صديق ! على بن ابى طالب را ديد و بر روى او لبخند زد . على فرمود : چرا خنديدى ؟ گفت : از رسول خدا صلّى اللّه عليه و آله شنيدم كه مىفرمود : هيچ‌كس از صراط نمىگذرد مگر آنكه على برايش پروانهء عبور نوشته باشد . « 2 »\r\n2 - مجاهد از ابن عبّاس نقل كرده است كه پيغمبر خدا صلّى اللّه عليه و آله فرمود : چون روز رستاخيز آيد ، خداى عزّ و جلّ ، جبرئيل و محمّد را بر صراط مىايستاند و هيچ‌كس از آن نمىگذرد ، مگر آنكه براتى از على بن ابى طالب دارد . « 3 »\r\n\r\n\r\n","description":"","footnote":"\r\n( 1 ) . المستدرك ، حاكم : 3 / 138 .\r\n( 2 ) . الرياض النضرة : 2 / 244 و 177 ؛ الصواعق 75 ؛ اسعاف الراغبين 161 .\r\n( 3 ) . المناقب ، خوارزمى 253 ؛ شمس الاخبار ، قرشى 36 .\r\n","page_name":" 467 ","page_number":479},
  {"content":"\r\n\r\nابن مغازلى فقيه نيز اين حديث را در المناقب ياد كرده و عبارت او چنين است : على در روز قيامت بر كنار حوض ايستاده ، و ( به بهشت ) درنمىآيد ، مگر كسى كه از على بن ابى طالب جواز آورد .\r\n3 - حاكمى از قول على عليه السّلام آورده است كه رسول خدا صلّى اللّه عليه و آله فرمود : چون خداوند خلق پيشين و پسين را در رستاخيز گرد آورد و صراط بر پل جهنم زده شود ، از آن نمىگذرد مگر آن‌كس كه گذرنامهء ولايت على بن ابى طالب داشته باشد . « 1 »\r\n4 - حسن بصرى از قول عبد اللّه آورده است كه رسول خدا صلّى اللّه عليه و آله فرمود : چون قيامت شود ، على بن ابى طالب بر فردوس كه كوهى است از جنّت برآمده و بالاى آن عرش پروردگار جهانيان است و نهرهاى بهشت از آن سرازير و در بهشت پراكنده است ، بر كرسى نور مىنشيند و « تسنيم » از پيش رويش روان است ، هيچ‌كس را گذرى بر صراط نخواهد بود ، مگر آن را كه برات ولايت او ( على ) و خاندانش ، باشد . ( على ) بر جنّت مشرف است دوستان خود را به بهشت و دشمنان خويش را به دوزخ درمىآورد . « 2 »\r\n5 - قاضى عياض در الشفا از پيغمبر روايت كرده است كه فرمود : معرفت خاندان محمّد برات آزادى از دوزخ و محبت آل محمّد پروانهء عبور از صراط و ولايت آل محمّد ، امان از عذاب است . « 3 »\r\n6 - خطيب در تاريخ خود از ابن عبّاس آورده است كه به پيغمبر صلّى اللّه عليه و آله گفتم : اى رسول خدا ! آيا براى رهايى از دوزخ جوازى هست ؟ فرمود آرى ، گفتم : چيست ؟ فرمود : محبّت على بن ابى طالب . « 4 » و ان شاء اللّه تعالى ، حديث عليّ قسيم الجنة و النار در جاى خود خواهد آمد .\r\nو از اشعار عبدى در ستايش امير مؤمنان است :\r\n\r\n\r\n","description":"","footnote":"\r\n( 1 ) . فرائد السمطين باب 54 ؛ الرياض النضرة : 2 / 172 .\r\n( 2 ) . المناقب ، خوارزمى 42 ؛ الفرائد السمطين ، حموينى باب 54 .\r\n( 3 ) . الصواعق المحرقة 139 ؛ الاتحاف 15 ؛ رشفة الصادى 459 .\r\n( 4 ) . تاريخ ، خطيب بغدادى : 3 / 161 .\r\n","page_name":" 468 ","page_number":480},
  {"content":"\r\n\r\n- به تو آموخت آنچه را كه مردم مىدانستند و الهامت فرمود آنچه را كه آنان نمىدانستند .\r\n- پس چنان بر شرف و عزت و مجدت در ميان مردم افزود كه از وصف واصفان والاتر است .\r\n- به تو ارزانى شد ، آنچه را كه به ديگران ندادند . گوارا بادت اى امير مؤمنان !\r\n- فرشتگان چنان آرزومند ديدارت بودند كه از شوق ناليدند .\r\n- و خداى مهربان پيكره‌اى را كه بىكم‌وكاست به تو مىمانست ، براى آنان ساخت .\r\nعبدى در اين اشعار اشاره به حديثى كرده است كه ذكر آنها گذشت .\r\nو از سروده‌هاى اوست :\r\n- اى پيشوايان ما ، شما بهترين عارفانى هستيد كه در « اعراف » دوستان و دشمنان خود را به صورت باز مىشناسيد .\r\n- و در فرداى رستاخيز كه همگان در پيشگاه خداوند ، مىايستيم ، ما را به نام شما فرا مىخوانند .\r\n- ما به بركت بهترين خلق يعنى جدتان و به بركت پدرتان ، راه رستگارى را يافته و از گمراهى رهيديم .\r\n- اگر شما نبوديد ، خداوند آفريدگانش را نمىآفريد و اين دنياى فريبنده نام نمىگرفت و ما نيز نبوديم .\r\n- و از جهت شما بود كه خداوند آسمان و زمين را براى مردم آفريد و انس و جنّ را آزمود .\r\n- شما از همانندى با تمام مردم برتريد ، شأن شما بالاتر و ارجتان والاتر است .\r\n- چون ضررى به ما روى آورد خداوند را به پايگاهى كه در پيشگاه او داريد ، مىخوانيم و خدا آن زيان را از ما مىراند .\r\n- و اگر دشوارى و اندوهى ما را فراگيرد ، شما را دژ استوار خود مىسازيم تا از آن سختى و ديگر سختىها برهيم .\r\n- و چون روزگار بر ما ستم كند و به عزّت شما پناهنده شويم ، آن ستم از ما دور مىشود .\r\n\r\n","description":"","footnote":"","page_name":" 469 ","page_number":481},
  {"content":"\r\n\r\n- و آنگاه كه از گناهان خود بر ما بيمى رود ، شفاعت امان‌بخش شما ، برات بيزارى ما خواهد بود .\r\nدر بيت نخست اشارتى به اين سخن خداى تعالى در سوره اعراف است :  وَ عَلَى الْأَعْرافِ رِجالٌ يَعْرِفُونَ كُلًّا بِسِيماهُمْ  و نيز اشاره دارد به احاديثى كه در تفسير اين آيه آمده است و از آن جمله حاكم بن حدّاد حسكانى « 1 » به اسناد خود از اصبغ بن نباته ياد كرده است كه گفت : در خدمت على نشسته بودم كه ابن كوّا شرفياب شد و از معنى اين سخن خداى تعالى پرسيد :  عَلَى الْأَعْرافِ رِجالٌ يَعْرِفُونَ كُلًّا بِسِيماهُمْ .  حضرت فرمود :\r\nواى بر تو اى ابن كوّاء ! ما به روز رستاخيز در جايگاهى ميان بهشت و جهنّم مىايستيم و ياران خود را به چهره مىشناسيم و به بهشت درمىآريم و دشمنان خويش را نيز مىشناسيم و به دوزخ مىفرستيم . و ابو اسحاق ثعلبى در كتاب كشف البيان در تفسير آيهء شريفه از ابن عبّاس روايت كرده است كه گفت : اعراف جايگاه بلندى بر صراط است كه عبّاس و حمزه و على بن ابى طالب و جعفر طيّار در آن مىايستند و دوستان خود را به سيماى سپيدشان و دشمنان خود را به روى سياهشان بازمىشناسند . « 2 »\r\nو بيت دوم اشاره است به اين سخن خداى تعالى كه  يَوْمَ نَدْعُوا كُلَّ أُناسٍ بِإِمامِهِمْ .  و امامان شيعه خاندان پاك پيغمبرند كه شيعيان را به نام آنان فرامىخوانند و با آنها محشور مىكنند . چه به گفتهء پيغمبر پاك‌نهاد ، « انسان با دوست خود خواهد بود » « 3 » و نيز « هركس به قومى مهر بورزد ، با آنان محشور مىشود » « 4 » و نيز ، « آنكه گروهى را دوست مىدارد ، خداوند وى را در زمره آنان محشور مىفرمايد » « 5 » .\r\nمعانى برخى از بقيّهء ابيات واضح و بيان بعضى ديگر ، بيش از اين گذشت .\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 1 / 112 .\r\n( 2 ) . مطالب السئول ، طلحهء شافعى 17 ؛ الصواعق المحرقة 101 ؛ فتح القدير : 2 / 198 .\r\n( 3 ) . اين روايت را بخارى و ابو داود و ترمذى و نسايى و احمد از انس و ابن مسعود آورده‌اند .\r\n( 4 ) . المستدرك ، حاكم ؛ تميز الطيّب من الخبيث ، ابن الدبيع 153 .\r\n( 5 ) . طبرانى و ضياء اين روايت را از ابى قرصافه آورده‌اند و سيوطى در جامع الصغير : 2 / 488 آن را صحيح دانسته است .\r\n","page_name":" 470 ","page_number":482},
  {"content":"\r\n\r\n\r\nدو عبدى هم‌عصر\r\nاين عبدى كه شرح زندگيش گذشت ، با شاعر شيعى ديگرى هم‌عصر است كه هردو در كنيه و لقب و محيط پرورش و مذهب همانندند . با اين تفاوت كه اين شاعر ، ابو محمّد يحيى بن هلال عبدى كوفى است . و ما به جهت كثرت اشتباهى كه در شناخت اين دو ، رخ مىدهد و از عبدى دوم نيز كمتر ياد كرده‌اند ، به ذكر وى مىپردازيم .\r\nمرزبانى گفته « 1 » : وى كوفى بوده و ساكن همدان شده است . او شاعرى خوب و شيعى مذهب است و در ستايش رشيد مدايح نيكويى دارد . وى گوينده اين ابيات است .\r\n- مرگ از زندگى اندك و بخشيدن از بخشش ناپاك بهتر است پس به بىنيازى يا تهيدستى زندگى كن ورنه آنچه مىخواهى از خدا بخواه و شكيبا باش .\r\nو نيز از اوست .\r\n- به جان خودم سوگند ، اگر اميّه ظلم و ستم نمود ، آنكه اساس گمراهى نهاد ستمگرتر بود .\r\nاين عبدى در كنار نهر ابى فطرس به انشاد اشعار زير براى عبد اللّه « 2 » بن على بن عبّاس پرداخته است :\r\n- خاندان هاشم دعوت‌كنندگان به بهشت و دودمان اموى فراخوانندگان به دوزخ‌اند .\r\n- اى اميّه تو كه قرار ندارى ، به جنيّان در سرزمين و بار بپيوند . اگر به روى به خوارى رفته‌اى و اگر بمانى به پستى و فرومايگى مانده‌اى .\r\nداستانى هم دارد كه اين داستان و شعرخوانى عبدى براى عبد اللّه عبّاسى را ابن قتيبه و يعقوبى و ابن رشيق ياد كرده‌اند « 3 » و مىپندارم كسانى كه بر اين كتب تعليقاتى نوشته‌اند ،\r\n\r\n\r\n","description":"","footnote":"\r\n( 1 ) . مجمع 499 .\r\n( 2 ) . وى يكى از اعمام ابى عبّاس سفاح است كه در دورانديشى و هوشيارى و دليرى از مردان روزگار بوده است و در سال 147 آنگاه كه منصور وى را به پنهانى در حبس انداخته بود سقف زندان بر سرش فرو ريخت و مرد . گفته‌اند : منصور در نهان او را كشت و زندان را به عمد بر سرش ويران كرد . وطواط گفته است : وى روز جمعه‌اى در جامع دمشق جلوس كرد و 500 هزار نفر از امويان را كشتند .\r\n( 3 ) . عيون الأخبار : 1 / 207 ؛ تاريخ ، يعقوبى : 3 / 91 ؛ العمدة : 1 / 48 .\r\n","page_name":" 471 ","page_number":483},
  {"content":"\r\n\r\nاز زندگى شاعر آگاهى نداشته و به شرح حالش نپرداخته و از تعريف او خاموش مانده‌اند .\r\nابن قتيبه گفته است : چون منصور شام را گرفت و مروان را كشت ، به ابى عون و همراهان خراسانيش گفت : من دربارهء بازماندگان خاندان مروان انديشه‌اى دارم كه شما همگى بايد در فلان روز آماده باشيد . سپس در همان روز ، به دنبال آل مروان فرستاد و چون جمع شدند ، اعلام كرد كه مىخواهد عطايى برايشان مقرّر كند . هشتاد نفر از آنها حاضر و به در خانهء منصور آمدند ، مردى از قبيلهء كلب كه دايى آنها بود نيز آمده بود .\r\nمنصور بار داد و آنها درآمدند . دربان از كلبى پرسيد : تو از كدام قبيله‌اى ؟ ! گفت : كلبى و دايى ايشانم . دربان گفت : برگرد و اين گروه را رها كن . نپذيرفت و گفت : من دايى اينها و از اين دودمانم . چون مجلس آراسته شد ، فرستادهء منصور از اندرون به بيرون آمد و فرياد زد : كجاست حمزة بن مطلب تا داخل شود ؟ حاضران به هلاك خويش يقين كردند .\r\nسپس دومى بيرون آمد و گفت : حسن بن على كجاست تا درآيد ؟ سومى بانگ زد : زيد بن على بن الحسين كجاست ؟ و چهارمى گفت : يحيى بن زيد كجاست ؟ سپس دستور آمد كه بارشان دهيد . چون داخل شدند غمر بن زيد دوست منصور نيز در ميان آنان بود « 1 » منصور به وى اشاره كرد كه بر صدر آيد . آنگاه او را بر بساط خود نشاند و به ديگران نيز فرمان نشستن داد خراسانيان نيز عمود به دست ايستاده بودند . منصور گفت : عبدى كجاست ؟ وى برخاست و شروع به خواندن قصيده‌اى كرد كه در آن گفته است :\r\n اما الدعاة الى الجنان فهاشم * و بنو امية من دعاة النار \r\nو چون ابياتى از اين چكامه را خواند ، غمر گفت . اى زنازاده ! عبدى خاموش شد و عبد اللّه ساعتى تأمّل كرد و گفت : انشاد قصيده را دنبال كن و چون عبدى چكامه را به پايان برد ، كيسه‌اى كه در آن 300 دينار بود به جانبش انداخت و به اين سرودهء گويندهء آن\r\n\r\n\r\n","description":"","footnote":"\r\n( 1 ) . ظاهرا در اين عبارت افتادگى است . زيرا اين داستان با عبد اللّه بن على كه امير شام پيش از منصور بوده ، رخ داده است و در ذيل اين عبارات و معجم مرزبانى و تاريخ يعقوبى و ابن اثير و العمده ابن رشيق هم همين‌طور آمده است .\r\n","page_name":" 472 ","page_number":484},
  {"content":"\r\n\r\nتمثل جست :\r\n- نزديك شدن آنان ( بنىاميه ) به منبرها و اورنگ‌ها مرا و ديگران را نگران كرد ايشان را ، - همچنانكه خداوند در خانهء خوارى و نابودى فرود آورده است ، در همانجا ، جاى دهيد .\r\n- و دست دودمان به زمين خورده و به خوارى فتاده عبد شمس ( امويان ) را مگيريد ،\r\n- بلكه درختان كهن و جوان آنها را ببريد ( خرد و درشتشان را بكشيد ) .\r\n- و هنگامهء كشتن حسين عليه السّلام و زيد و كشته كنار مهراس را به ياد آريد .\r\nسپس به خراسانيان گفت : دهيد . ايشان ، عمودها را چنان بر سر دشمنان كوبيدند كه مغزشان از هم پاشيد . مرد كلبى برخاست و گفت : من كلبىام و از اينها نيستم . منصور اين شعر خواند :\r\n و مدخل راسه لم يدنه احد * بين الفريقين حتى لزّه القرن \r\nو گفت : دهيد . مغز او را نيز چون ديگران كوبيدند . آنگاه روى به غمر كرد و گفت : پس از اينها ديگر براى تو نيز خيرى در زندگى نخواهد بود . و او پاسخ داد : چنين است ؟ وى را هم كشتند . آنگاه جل‌هايى خواست و بر آن اجساد انداخت و روى آن سفره گستردند و صبحانه خواست و به خوردن نشست و هنوز نالهء برخى از آنها خاموش نشده بود كه خوراك را تمام كرد و گفت : از آن روز كه از كشتن حسين عليه السّلام آگاهى يافتم ، خوراك گوارايى - جز امروز - نخورده بودم . سپس برخاست و دستور داد اجساد را با پا بر زمين كشند . خراسانيان اموال كشتگان را غارت كردند و پيكرها را در بوستان عبد اللّه به دار آويختند و يك روز كه وى غذا مىخورد ، فرمان داد يكى از درهاى ايوان باغ را باز كنند .\r\nبوى مردار بينىها را پر كرد . ديگران گفتند : اى كاش مىفرموديد در را ببندند . گفت : به خدا قسم اين رايحه را از بوى مشك بيشتر دوست دارم و چنين خواند :\r\n- اميّه پنداشت كه هاشم پس از كشتن زيد و حسين از او راضى مىشود .\r\n- نه چنين است . به پروردگار و خداى محمّد صلّى اللّه عليه و آله سوگند كه راضى نخواهد شد مگر آنگاه كه كوه و دشت بنى اميّه بر باد رود .\r\n\r\n","description":"","footnote":"","page_name":" 473 ","page_number":485},
  {"content":"\r\n\r\n- و چون زنى كه خوار شوهر است ، به شمشير هاشميان خوار گردد و وام‌ها نيز پس گرفته شود .\r\nيعقوبى گفته است : عبد اللّه بن على به فلسطين برمىگشت ، چون به نهر ابى فطرس كه ميان فلسطين و اردن است ، رسيد ، بنىاميه در خدمتش گرد آمدند به آنها فرمان داد كه فردا براى گرفتن جايزه و عطا به نزدش آيند . چون فردا فرا رسيد ، عبد اللّه جلوس كرد و بار داد . هشتاد مرد از امويان بر او وارد شدند و بر سر هريك از آنها دو مرد با گرز آهن ايستاده بود ، عبد اللّه مدتى سر به زير انداخت و پس از آن عبدى برخاست و چكامه‌اى را كه در آن گفته است :\r\n اما الدعاة الى الجنان فهاشم * و بنو اميّه من دعاة النار \r\nنعمان بن زيد بن عبد الملك در كنار عبد اللّه بن على نشسته بود به شاعر گفت : اى بدكارزاده ، دروغ گفته‌اى ! عبد اللّه بن على گفت : نه ! اى ابا محمّد راست گفته‌اى به سخنت ادامه بده . سپس روى به بنىاميه كرد و شهادت حسين و خاندانش را به يادشان آورد . آنگاه دست‌ها را بر هم زد و مأموران چنان گرزها را بر سر آنها كوبيدند كه همگى را كشتند . مردى از ميان آن گروه از دور فرياد زد و چنين خواند :\r\n- عبد شمس پدر تو و پدر ماست و ما از جايگاه دورى ترا نمىخوانيم و با تو نسبت داريم .\r\n- خويشاوندى ما پابرجا و با گره‌هاى سخت ، استوار و محكم است .\r\nعبد اللّه گفت : هيهات ! كشتن حسين عليه السّلام اين پيوند را گسست . سپس دستور داد اجساد را بر خاك كشيدند و سفره‌اى بر آن گستردند . بر آن بساط نشست و خوراك خواست و به خوردن پرداخت و گفت : امروز چون روز حسين عليه السّلام است و هرگز با آن برابر نخواهد بود .\r\nمردى كلبى نيز با امويان به مجلس آمده بود . به عبد اللّه گفت : اميد من اين بود كه خيرى به اينها مىرسد و من نيز از آن بهره‌مند مىشوم . عبد اللّه گفت : گردنش را بزنيد .\r\n و مدخل رأسه لم يدنه احد * بين الفريقين حتّى لزّه القرن \r\n\r\n","description":"","footnote":"","page_name":" 474 ","page_number":486},
  {"content":"\r\n\r\n\r\n9 ابو تمام طايى\r\n\r\n[ شعرى از وى 
  ]\r\n- اى آهو ! هرجا كه تل‌هاى انبوه خاكى و بيابان‌هاى بىنشان نمايان شد بايست و نكوهش و سرزنش گمراهت نكند .\r\n- از بيم پنهان شو و صداى كوه بدامت نيندازد ، چه اين بيهوده سخن آبرويت را مىبرد .\r\n- ترا نادانى مىبينم كه در ميان امر و نهى سرگردانى ، هلاك از تو دور باد ، ترا با نهى و امر چكار است ؟\r\n- آيا حوادث غم‌انگيز و دشوار بر اهلش ، مرا از كارى كه به انجام آن شتاب دارم ، باز مىدارد ؟\r\n- روزگار چنان سر آزار من دارد كه گويى با اين آزار ، نذرهاى خود را ادا مىكند .\r\n- او را درختانى است ، كه بزرگوارى را در درون آن نهان كرده و بار و برگ سبزى ندارند .\r\n- و من با پوشيدن جامهء صبر چنان با زمانه روبرو شدم كه ترسيدم صبر به تنگ آيد .\r\n- چه سخت است ! كه شهر و ديار بر مردى كه چون من قبيله و وسيله دارد ، تنگ آيد .\r\n- در روز افتادگى ، گوينده‌اى نيست كه به چون منى كه جوانى و نياز انباز اويند ، بگويد :\r\nبرخيز ( ايستاده‌اى دست من افتاده را نمىگيرد ) .\r\n- اگرچه روزگار برگشته است و براى هيچ تشنه‌اى آبى و براى هيچ پرسنده‌اى جوابى\r\n\r\n","description":"","footnote":"","page_name":" 475 ","page_number":487},
  {"content":"\r\n\r\nندارد .\r\n- آنان مردمى هستند كه بدگويى و پيكار در ميانشان راه يافته و پردهء ستايش و نكو داشتشان را دريده است .\r\n- از ميان آنها چون دوستى را برگزينى ، كبر در دل دارد و قائد و رائدش گمراهى و خودبينى است .\r\n- چون برق آسايش ببيند ، به تو نزديك مىشود و آنگاه كه احساس سختى كند ، از عيوق دور تر رود .\r\n- كجاست جوانمردى كه مردم با او دشمنى نكرده باشند ؟ يا كدام رادمرد است كه عزمى درست دارد و گرانبار نيست ؟\r\n- مىبينى كه توانگران به فزوندارى خود بر نيازمندان و بيچارگان مىنازند .\r\n- براستى آن‌كس كه مرا به پيرى نشاند ، چنان كه ديديش ، هفده سال نداشت ،\r\n- و آن ديگرى چون رازى را به وى سپردم سينه‌اش از نگرانى راز به جوش آمد و پرده از آن برگرفت .\r\n- مردم روى زمين سركشى و خودرايى كردند و سخن بسيارى از آنان جز گروهى اندك كفر بود .\r\n- رنج تاريكى روزگار فرماندهى آن دو تن ! را كشيدند ، در حالى كه آنها دليلى بودند كه آفتاب و ماه از ايشان به رهنمونى شايسته‌تر بود .\r\n- به زودى اين آب جويى از پستان مرگ شما را به پرتگاهى مىكشاند كه آب و شرابى در آن نيست .\r\n- شما كه از فرو رفتن در جويى خرد به ستوه آمده‌ايد ، آنگاه كه دريا بر شما بشورد چه مىكنيد ؟\r\n- شما خود خون‌هاى ريخته‌شده در زير ديك به تاراج‌رفتهء خلافت شديد ، زيرا به آنچه كه اين ديك را به جوش مىآورد ، واقف نبوديد .\r\n- چرا پرندهء جهل را پيش از آنكه پروازش ارمغانى نامأنوس برايتان بياورد از پرواز باز\r\n\r\n","description":"","footnote":"","page_name":" 476 ","page_number":488},
  {"content":"\r\n\r\nنداشتيد ؟\r\n- دندان را بر هم فشرديد و ننگ كار را پوشانديد ، كجا پنهان مىماند رازى كه برملا شد .\r\n- با فرزندان پيغمبر و دودمان او كارهايى كرديد كه كمترين آن خيانت و غدر بود .\r\n- پيش از آن بر سر جانشين او چنان مصيبت سختى آورديد كه اندازه نداشت با او از در جنگ‌هاى نو و كهنه‌اى درآمديد كه پيش از اين ، اين گونه نبردها سابقه نداشت .\r\n- على به گاه سرافرازى برادر و داماد پيغمبر است . برادر و دامادى كه مانند ندارد .\r\n- پشت پيغمبر ( محمّد صلّى اللّه عليه و آله ) به او گرم بود همان‌طور كه پشت‌گرمى موسى به هارون بود .\r\n- او هميشه تاريكى سختىها را با روشنى فتح و پيروزى كه از رويش نمايان بود مىزدود .\r\n- وى شمشير برّان خدا و رسولش در هرجنگى بود ، شمشيرى كه فرسودگى و كندى نداشت .\r\n- كدام دست بدى بود كه نبريد ؟ و كدام روى گمراهى بود كه بر آن داغ ننگ ننهاد ؟\r\n- او مرد ، در حالى كه دينداران را به سرسختيش آرامش و بىدينان را ترس و بيم بود .\r\n- با دلاورى ، مرزهاى مخوف را از شكستن نگه مىداشت و از سرزمين دشمن مرز مىساخت .\r\n- در احد و بدر آنگاه كه اين نبردگاه‌ها از پياده و سواره موج مىزد ،\r\n- و نيز در روز جنگ حنين و نضير و خيبر و خندق آنگاه كه عمرو به ميدانش تاخت ،\r\n- چنان به شمشيرها و نيزه‌هاى خونين براى مرگ سرخ به‌پا خاست كه آن را از ميان برداشت .\r\n- نبردگاه‌هايى كه فقط خدا غمگسار و گشايشگر كار آميخته به سختى و دشوارى آن بود .\r\n- و در روز غدير ، به چاشتگاه در بيابانى كه در آن پرده و پوششى نبود ، حق بر اهلش آشكار شد .\r\n- پيغمبر خدا به‌پا خاست و مردم را به حق فراخواند تا نيكى به حريم آنان نزديك و زشتى از پيرامونشان دور شود .\r\n- بازوان على را گرفت و اعلام كرد كه او سرور و سرپرست شما است . آيا مىدانيد ؟\r\n\r\n","description":"","footnote":"","page_name":" 477 ","page_number":489},
  {"content":"\r\n\r\n- پيغمبر روز و شب خود را به اين بيان با مردمى كه بام و شامشان به گمرهى و نادانى مىگذشت ، گذراند .\r\n- تا حق بر آنها نمودار شد و آنها نيز آشكارا اين حق را ربودند .\r\n- پس از اين جريان آيا بهرهء على را به روز شهادت از دم شمشيرى بايد داد ،\r\n- كه در كف مرد تيره‌روزى بود كه گناهانش وى را به چراگاه گمراهى و شومى مىفرستاد .\r\n\r\nپيرامون شعر\r\nمن براى هيچ انديشمندى راه گريزى از شناخت روز غدير نمىبينم به خصوص اگر كتب حديث و سيره و آثار مدون تاريخى و ادبى را پيش روى داشته باشد ، چه هريك از اين آثار نمايشگر و نشان‌دهندهء غديرند و حقيقت آن روز را در دست خواننده مىنهند و هيچ دل و دماغ و پهلويى را از آن فارغ و منصرف و تهى نمىگذارند و خواننده چنان با خبر غدير روبرو مىشود كه گويى اين داستان پس از گذشت اين همه روزگاران از نزديك به وى ديده مىدوزد و حقيقت خويش را به مردم مىنمايد .\r\nپس از اين مقدمه با من بيا و از دكتر ملحم ابراهيم اسود ، شارح ديوان شاعر ما ابى تمام شگفتىها كن ! چه وى در شرح اين سرودهء شاعر :\r\nو يوم الغدير استوضح الحق اهله ، مىگويد : روز غدير روز رويداد نبرد معروفى است و آنگاه در شرح اين بيت :\r\nيمد بضبعيه و يعلم انه . . . گفتارى دارد كه چنين مىنمايد : آن نبرد از پيكارهاى پيغمبر بوده است ، در كتابش گفته است :\r\nيمد بضبعيه يعنى يارى و ياورى مىكند او را و ضمير « هاء » به امام على برمىگردد و معنى جمله اين است كه رسول خدا صلّى اللّه عليه و آله على را نصرت مىكرد و مىدانست كه او ولى است تنها بازوگير و ياور پيغمبر در غدير على بود ، پيغمبر نيز على را يارى و نصرت مىكرد . چه مىدانست كه وى ولىّ امتش و خليفهء پس از او خواهد بود . اين است حقيقت\r\n\r\n","description":"","footnote":"","page_name":" 478 ","page_number":490},
  {"content":"\r\n\r\nآيا به آن آگاهى داريد ؟ راستى آيا مصدر اين فتواى مجرّد را از اين مرد نخواهند پرسيد ؟\r\nآيا نام چنين نبردى در كتاب‌هاى سيرهء نبوى هست ؟ و آيا از ائمهء تاريخ كسى به همچو غزوه‌اى تصريحى كرده است ؟ از اينها گذشته آيا داستانسرايى آن را به رشتهء قصه كشيده و شاعرى يافت مىشود كه تصويرى خيالى از آن پرداخته باشد . آيا كسى از اين نويسنده نمىپرسد كه اين غزوه از كجا بر غزوات محدود پيغمبر كه كم و كيف آن معلوم و شؤون و انواع آن مدوّن است و نامى از نبرد غدير در آن نيست ، افزوده شده و همچو جنگى كه در آن على و پيغمبر صلّى اللّه عليه و آله به يارى و ياورى يكديگر پرداخته و به پندار نويسنده از هم دفاع كرده‌اند ، بر عدد ثابت آن اضافه گرديده است . يقين است كه نويسنده را از پاسخ اين پرسش‌ها ناتوان مىبينى ، ليكن به جهاتى او را خوش آمده است كه حقيقت غدير را به دامان امانت ! بپوشاند و بپندارد كه بر اين تعليق جز گروهى آگاهى نمىيابند و يا جستجوگران به بزرگوارى از آن درمىگذرند . امّا نگهبانى يك حقيقت دينى از نگهدارى اعتبار چنين نويسنده‌اى كه بىپروا مىنويسد و دروغ را حقيقت ثابت مىداند ، بالاتر است .\r\nآرى ، در جاهليّت روزى هست كه در آن دريد بن صمّه - وى پس از فتح مكه در حال كفر كشته شد - بر قوم غطفان به نام خونخواهى شوريد و قبايل آنها را يكىيكى گرديد و از بنى عبس ساعدة بن مرّ را كشت و ذؤاب بن اسماء جشمى را اسير كرد . بنو جشم حاضر شدند فديه دهند ، دريد نپذيرفت و وى را به وسيله برادرش عبد اللّه كشت و گروهى از بنى مرّه و بنى ثعلبه و قبيله‌هاى غطفان را به مصيبت نشاند . در اغانى گفته است : و اين نبرد در روز غدير بود و شعرى هم در اين‌باره از دريد ياد كرده است . « 1 »\r\nنيز در عقد الفريد يكى از نبردهاى جاهليت را جنگ روز غدير قلياد شمرده و گفته است ابو عبيده گفت : قبيله‌ها با هم سازش كردند ، ولى بنى ثعلبه بن سعد ، صلح را نپذيرفتند و گفتند : ما راضى نخواهيم شد مگر آنگاه كه يا ديهء كشتگان ما را بپردازند يا\r\n\r\n\r\n","description":"","footnote":"\r\n( 1 ) . الاغانى : 9 / 6 .\r\n","page_name":" 479 ","page_number":491},
  {"content":"\r\n\r\nخون كشندگانشان را بريزيم . سپس از قطن « 1 » درآمدند و به غدير قلياد وارد شدند .\r\nبنى عبس در رسيدن به اين جايگاه و دست يافتن بر آب ، بر آنها پيشى گرفتند و آب را چنان بر روى آنان بستند كه نزديك بود خود و چهارپايانشان از تشنگى بميرند . عوف و معقل دو فرزند سبيع كه از قبيلهء بنى ثعلبه بودند ، آنها را سازش دادند و مقصود زهير در آن بيت كه مىگويد :\r\n- شما دو تن ، قبيلهء عبس و ذبيان را پس از آنكه به كشتار يكديگر پرداخته بودند و ميان آنها تخم نفاق افكنده شده بود ، چاره‌سازى كرديد ، همين نبرد است . « 2 »\r\nو كلمهء « قلياد » در گفتار بالا آمده است ، آن‌چنانكه از معجم البلدان « 3 » و بلوغ الادب « 4 » برمىآيد ، مصحف قلهى و در كتاب اخير ، آن را از ايام مشهور عرب شمرده است . اين است تمام آنچه كه دربارهء اين روز روايت كرده‌اند و پيغمبر و هيچ‌كدام از هاشميان را در آن ورود و خروجى ، و وصىّ وى امير مؤمنان عليه السّلام را با آن سروكارى نيست و اين داستان هيچ ارتباطى با آن دو ندارد ، بنابراين آيا معقول است كه ابو تمامى كه ستايشگر على جانشين بزرگ پيغمبر است ، چنين داستانى را در شعر خود اراده كرده و آن را از مآثر على عليه السّلام شمرده باشد از اين گذشته خود شعر مىرساند كه مراد ابى تمام چنين جنگ خونريزى نيست ، زيرا شاعر پس از آنكه مواقف امير المؤمنين را در غزوات پيغمبر برشمرده و از نبرد احد و بدر و حنين و نضير و خيبر و خندق ياد كرده و سخن را با اين بيت به پايان برده است :\r\n مشاهد كان اللّه كاشف كربها * و فارجه و الامر ملتبس إمر \r\nبه ذكر منقبتى ديگر پرداخته كه برخاسته از زبان است نه از شمشير و سنان و چنين سروده است : و يوم الغدير استوضح الحق اهله . . . الخ ، به خوبى مشهود است كه در اين بيت اشاره به داستانى است كه در آن به‌پا خاستن و فراخواندن و آگاهى دادن و\r\n\r\n\r\n","description":"","footnote":"\r\n( 1 ) . يوم قطن از جنگ‌هاى جاهليت است . ر ك : عقد الفريد 3 .\r\n( 2 ) . عقد الفريد : 3 / 71 .\r\n( 3 ) . معجم البلدان : 1 / 154 .\r\n( 4 ) . بلوغ الادب 2 .\r\n","page_name":" 480 ","page_number":492},
  {"content":"\r\n\r\nسخن گفتن و از اثبات حق براى اهل حق پرده برگرفتن است .\r\n\r\nشاعر را بشناسيم\r\nابو تمام ؛ حبيب پسر اوس بن حارث بن قيس بن اشجع بن يحيى بن مزينا بن سهم بن ملحان بن مروان بن رفافة بن مرّ بن سعد بن كامل بن عمرو بن عدى بن عمرو بن حارث بن طىء جلهم بن ادر بن زيد بن يشجب بن عريب بن كهن بن سبان بن يشجب بن يعرب بن قحطان است . « 1 »\r\nبه گفتهء جاحظ وى يكى از رؤساى طايفهء اماميّه و از بزرگان بىمانند ادب شيعه در روزگار گذشته و از پيشوايان لغت و فيض‌بخشان فضيلت و كمال است . « 2 » شعر و روش‌هاى گوناگون آن از او آغاز و به او انجام مىپذيرد و كار شاعرى به او واگذار است و همگان به پيشگاميش در مسابقه شعر و شيفتگيش به ولاى دودمان بزرگوار پيغمبر صلّى اللّه عليه و آله هماهنگ‌اند . وى در هوش و حافظه چنان آيتى بود كه درباره‌اش گفته‌اند : غير از هزار ارجوزه ، چهار هزار ديوان شعر را از حفظ داشت و اين غير از قطعات و قصايد بود . « 3 »\r\nو در معاهد التنصيص است كه غير از قطعات و قصايد ، چهار هزار ارجوزه را از برداشت و در تكمله است كه وى 500 شاعر ماهر روزگار خود را به گمنامى سپرد . « 4 »\r\nاين شاعر ، اصلا شامى و زادهء قريه جاسم است كه از روستاهاى جيدور و از اعمال دمشق بود به پدرش ندوس عطار مىگفتند كه بعدا آن را اوس كرده‌اند و در دايرة المعارف اسلامى است كه خود شاعر اسم پدر را تغيير داده است و او نصرانى بود .\r\nشاعر در مصر پرورش يافت و در آغاز جوانى در مسجد جامع سقايى مىكرد . سپس به انجمن ادبا راه يافت و از آنها بهره برد و علم آموخت . وى مردى هوشيار و دانا بود و به شعر مهر مىورزيد و از آن دست برنداشت تا گاهى كه به شاعرى پرداخت و به خوبى از عهدهء آن برآمد و بنام شد و شعرش دست به دست گرديد و خبر به معتصم رسيد او را به\r\n\r\n\r\n","description":"","footnote":"\r\n( 1 ) . تاريخ ، خطيب بغدادى : 8 / 248 .\r\n( 2 ) . فهرست ، نجاشى 102 .\r\n( 3 ) . مرآت الجنان : 2 / 102 .\r\n( 4 ) . مرات الجنان 102 .\r\n","page_name":" 481 ","page_number":493},
  {"content":"\r\n\r\nنزد خود در سرّ من راى خواند و ابو تمام چكامه‌اى چند درباره‌اش سرود و معتصم صله‌اش داد و بر شعراى روزگارش مقدم داشت ، ابو تمام به بغداد آمد و در عراق و ايران به گشت و گذار پرداخت محمّد بن قدامه وى را در قزوين ديده كه در آنجا با اديبان و عالمان همنشينى و همگروهى داشته است . او به بزم‌آرايى و خوشخويى و بزرگ‌منشى موصوف بود .\r\nحسين بن اسحاق گفت : به بحترى گفتم : مردم مىپندارند كه تو از ابو تمام شاعرترى .\r\nگفت : به خدا كه اين سخن براى من سودى و براى او زيانى ندارد . به خدا كه من نانى جز به بركت او نخورده‌ام . البته دوست مىداشتم كه حقيقت همين باشد كه گفته‌اند ولى به خدا سوگند كه من پيرو و پناهنده و ريزه‌خوار خوان اويم ، نسيم من در هواى او باز ايستاد و زمين من در برابر آسمانش ، پست نمود . « 1 »\r\nبحترى در سرآغاز شاعرى و شكوفايى شعرش به نزد ابى تمام كه در حمص بود ، آمد و شعر خود را هنگامى كه ديگر شعرا به قصد عرضهء شعر به نزدش آمده بودند بر او خواند ابو تمام چون شعرش را شنيد روى به او آورد و ديگران را واگذاشت و چون همه رفتند ، گفت : از ميان شاعرانى كه برايم شعر خواندند ، تو از همه شاعرترى اينك حالت چگونه است ؟ بحترى از نادارى شكايت كرد و ابو تمام نامه‌اى براى مردم « معرّهء نعمان » نوشت و به استادى بحترى گواهى داد و پايمردى كرد و به شاعر نيز گفت : آنان را بستاى .\r\nوى به نزد مردم معره آمد و آنها به سبب نامهء ابى تمام مقدمش را گرامى داشتند و چهار هزار درهم برايش مقرر كردند . و اين نخستين ثروتى بود كه به وى رسيد . از آن پس ابو تمام ، بحترى و شعرش را مىستود و وى نيز از ملازمان ابو تمام شد ، به بحترى گفتند .\r\nتو شاعرترى يا ابو تمام ؟ گفت : اشعار خوب او از سروده‌هاى نيكوى من و گفته‌هاى بد من از ابيات ضعيف او بهتر است و گفته‌اند كه از ابو العلاء معرّى پرسيدند : از اين سه تن كدام شاعرترند : ابو تمام يا بحترى يا متنبّى ؟ گفت : متبنّى و ابو تمام دانشمندند و تنها بحترى شاعر است و گفته‌اند : بحترى يكى از اشعار خود را براى ابى تمام خواند ، وى\r\n\r\n\r\n","description":"","footnote":"\r\n( 1 ) . تاريخ ، خطيب بغدادى : 8 / 248 .\r\n","page_name":" 482 ","page_number":494},
  {"content":"\r\n\r\nگفت : تو پس از من امير شعرايى . شاعر گفت : اين سخن را از تمام چيزهايى كه به آن دست يافته‌ام ، بيشتر دوست دارم .\r\nابن معتز گفته است : تمام اشعار ابو تمام نيكو است و نيز آورده است كه شاعر توجهى تمام به شعر صريع الغوانى مسلم بن وليد و ابو نواس داشته است . و در گفتارى كه ابن عساكر از عمارة بن عقيل بازگو كرده ، چنين آمده كه چون « عماره » اين سروده شاعر را شنيد ،\r\n و طول مقام المرء بالحى مخلق * لديباجتيه فاغترب تتجدد\r\nفانى رايت الشمس زيدت محبّة * الى الناس ان ليست عليهم بسرمد \r\n- ماندن بسيار انسان در قبيله ، از ارزش وى مىكاهد ، پس به غربت گراى تا تازه بمانى .\r\n- چه خود ديده‌ام كه مهر آفتاب از آن جهت در نزد مردم فزونى يافته است ، كه هميشه بر آنها نمىتابد .\r\nگفت : اگر شعر به خوبى لفظ و نيكويى معنى و پاكيزگى مضمون و استوارى كلام است ، شعر ابى تمام است و وى از همه شاعرتر است . و اگر به غير اينها است پس من نمىدانم . « 1 » در زبان ابى تمام نوعى گرفتگى و لكنت بود كه ابن معدل يا ابو العميثل در اين باره شعرى اين‌چنين سروده‌اند :\r\n يا نبى اللّه فى الشعر و يا عيسى بن مريم * انت من اشعر خلق اللّه ما لم تتكلم \r\n- اى پيغمبر شعر و اى عيسى بن مريم ! تو تا سخن نگفته‌اى شاعرترين مردمى .\r\nابى تمام خلفا و امرا را ستايش كرده و به خوبى از عهدهء اين كار برآمده است و از قول صهيب ابن ابى صحباء شاعر و عطاف بن هارون و كرامة بن ابان عدوى و ابى عبد الرحمن اموى و سلامة بن جابر نهدى و محمّد بن خالد شيبانى به نقل شعر پرداخته و راويان او عبارتند از خالد بن شريد شاعر و وليد بن عباده بحترى و محمّد بن ابراهيم بن عتاب و عبدوى بغدادى . « 2 »\r\nآورده‌اند كه چون ابو تمام ، محمّد بن عبد الملك زيّات را به قصيده‌اى كه در آن\r\n\r\n\r\n","description":"","footnote":"\r\n( 1 ) . تاريخ ، ابن عساكر : 4 / 22 .\r\n( 2 ) . تاريخ ، ابن عساكر : 4 / 18 .\r\n","page_name":" 483 ","page_number":495},
  {"content":"\r\n\r\nمىگويد :\r\n ديمة سمحة القياد سكوب * مستغيث بها الثرى المكروب\r\nلو سعت بقعة لا عظام اخرى * لسعى نحوها المكان الجديب \r\nابن زيّات وى را ستود ، گفت : اى ابا تمام ، تو شعرت را چنان با جواهر لفظ و معنى مىآرايى كه از گوهرهاى تابان گردن‌بند گردن دوشيزگان زيباتر است . آنچه به پاداش نيك اين اشعار مىاندوزى ، با خود شعر همسنگ نخواهد بود . كندى فيلسوف در محضر ابن زيّات بود به وى گفت : اين جوان ، جوانمرگ مىشود . گفتند : از كجا اين‌چنين داورى مىكنى ؟ گفت : در او چنان فرزانگى و هوشيارى و زيركى توأم با خوش‌ذوقى و نيك طبعى ديدم كه دانستم همچون شمشير هندى كه نيامش را مىخورد جان روحانى او جسمش را خواهد خورد . « 1 »\r\nصولى آورده است كه ابى تمام ، احمد بن معتصم يا پسر مأمون را به قصيدهء سينيّه‌اى ستود و چون به اين سرودهء خود رسيد :\r\n اقدام عمرو في سماحة حاتم * في حلم احنف في ذكاء اياس « 2 » \r\nكندى فيلسوف كه حاضر بود گفت : امير بالاتر از ستودهء توست . وى لختى درنگ كرد و سپس سر برآورد و گفت :\r\n لا تنكروا ضربي له من دونه * مثلا شرودا في الندى و الباس\r\nفاللّه قد ضرب الاقل لنوره * مثلا من المشكاة و النبراس \r\n- بر من خرده مىگيرد ، اگر وى را در بخشش و دلاورى به كسى كه كمتر از اوست مثل زدم و اين مثل را نيز غريب مپنداريد ،\r\n- چه خداوند نور خود را به كمتر چيزى كه روزن و چراغ است ، مثل زده است .\r\nهمگان از تيزهوشى وى شگفتىها كردند .\r\n\r\n\r\n","description":"","footnote":"\r\n( 1 ) . تاريخ ، ابن خلكان : 1 / 132 .\r\n( 2 ) . يعنى : « احمد به كارآيى عمرو بن معديكرب و بخشندگى حاتم و بردبارى احنف و فرزانگى اياس بن معاويه است » .\r\n","page_name":" 484 ","page_number":496},
  {"content":"\r\n\r\n\r\nديوان شعر ابى تمام\r\nمىگويند : ابو تمام شعر خود را مدوّن نكرده است . ليكن آن‌چنانكه در بغية الوعاة « 1 » آمده است ، از خواندن عثمان بن مثنى قرضي ( م 273 ) ديوان شاعر را براى خود او ، چنين برمىآيد ، كه شعر وى در روزگار زندگى خودش فراهم آمده ، و پس از آن گروهى از اعلام و اديبان به ترتيب و تلخيص و شرح و حفظ آن همت گمارده‌اند كه از آن جمله‌اند :\r\n1 - ابو الحسن محمّد بن ابراهيم كيسان ( م 320 ) كه وى را شرحى بر اشعار ابى تمام است .\r\n2 - ابو بكر محمّد بن يحيى صولى ( م 325 - 326 ) كه ديوان شاعر را به ترتيب حروف معجم در قريب به 300 برگ فراهم آورده است .\r\n3 - على بن حمزه اصفهانى كه اشعار شاعر را به ترتيب انواع مرتب كرده است .\r\n4 - ابو منصور محمّد بن احمد ازهرى شافعى ( م 380 ) كه شرحى بر اشعار شاعر دارد .\r\n5 - ابو القاسم حسن بن بشر آمدى ( م 371 ) ، شرحى بر ديوان شاعر دارد .\r\n6 - خالع حسين بن محمّد رافعى ( م 380 ) ، شرحى بر ديوان شاعر دارد .\r\n7 - وزير حسين بن على مغربى ( م 418 ) ، كتاب گزيده شعر ابى تمام دارد .\r\n8 - ابو ريحان محمّد بن احمد بيرونى ( م 340 ) ، شرحى بر ديوان ابى تمام دارد كه حموى آن را به خط خود ابو ريحان ديده است .\r\n9 - ابو العلاء احمد بن عبد اللّه معرى ( م 449 ) ، تلخيصى از ديوان شاعر با شرح آن به نام ذكرى حبيب دارد .\r\n10 - ابو زكريا يحيى بن على خطيب تبريزى ( م 502 ) ، شارح ديوان اوست .\r\n11 - ابو البركات ابن مستوفى مبارك اربلى ( م 637 ) ، شرحى بر ديوان ابو تمام در 10 جلد دارد .\r\n\r\n\r\n","description":"","footnote":"\r\n( 1 ) . بغية الوعاة 324 .\r\n","page_name":" 485 ","page_number":497},
  {"content":"\r\n\r\n12 - ابو الفتح ضياء الدين نصر بن محمّد ( م 637 ) ، حافظ شعر وى بود .\r\n13 - ابو الحجاج يوسف بن محمّد انصارى ( م 672 ) ، ديوان شعر و حماسه را از حفظ مىكرد .\r\n14 - محى الدين خياط كه شرحى بر ديوان ابى تمام دارد . « 1 »\r\n15 - دكتر ملحم ابراهيم اسود ، وى شرحى بر ديوان ابى تمام دارد كه در مصر چاپ شده است .\r\nنسخهء چاپى ديوان ابى تمام ظاهرا بر ترتيب صولى است كه مرتب بر حروف است . با اين تفاوت كه اشعار افتادهء آن بسيار است . زيرا نجاشى در فهرست خود گفته است :\r\nابو تمام را دربارهء خاندان پيغمبر اشعار فراوانى است . « 2 » و احمد بن حسين يادآورى كرده كه از ديوان شاعر نسخهء كهنه‌اى ديده است كه شايد نوشته در روزگار خود شاعر يا نزديك به زمانهء او بوده و در آن از امامان شيعه تا امام جواد عليه السّلام كه ابو تمام در زمان وى در گذشته است ياد نموده ، ليكن در ديوان چاپى ابى تمام از اين اشعار بسيار ، چيزى جز همان چكامهء رائيّه‌اى كه در اين كتاب آورديم ، يافت نمىشود . بنابراين يا آن دستى كه بايد امين در چاپ باشد ، اين چكامه‌ها را به گاه طبع انداخته است ، مثل ساير كتب كه با آنها نيز چنين كارى كرده‌اند و يا آنكه در هنگام چاپ به چنين دستنويسى ، دسترسى نيافته و يا آنكه نسخهء چاپى ديوان همان نسخهء مذكور اختصارى ابو العلاء معرّى است .\r\n\r\nديوان حماسه و شروح آن\r\nيكى از آثار ابى تمام كه آن را به صورت تأليف درآورده است ، ديوان حماسه‌اى است كه بزرگان به آن روى آورده و مردم روزگاران از آن بهره‌ها برده‌اند . ابى تمام در اين كتاب عيون شعر و وجوه كلام عرب را فراهم آورده است . وى اين اثر را در خانهء\r\n\r\n\r\n","description":"","footnote":"\r\n( 1 ) . ر ك : فهرست ، ابن نديم 235 ؛ فهرست ، نجاشى 102 ؛ طبقات ، ابن صبيعه : 2 / 20 ؛ تاريخ ، ابن خلكان :\r\n1 / 133 و 30 ؛ بغية الوعاة 324 ، 404 ، 423 ؛ كشف الظنون و معجم المطبوعات .\r\n( 2 ) . فهرست ، نجاشى 102 .\r\n","page_name":" 486 ","page_number":498},
  {"content":"\r\n\r\nابى الوفاء ابن سلمه در همدان آنگاه كه نزول برف و باران وى را ناگزير به پناهندگى به اين شهر كرده بود گرد آورد و اين كتاب را در ده باب كه هربابى از آن ويژه فنّى است مرتب كرد و گروه بسيارى از سرشناسان ادب به شرح آن همت گماردند كه از آن جمله‌اند :\r\n1 - ابو عبد اللّه محمّد بن قاسم ماجيلويه برقى .\r\n2 - ابو الحسن على بن محمّد سميساطى « 1 » ( م قرن 4 ) .\r\n3 - ابو الحسين احمد بن فارس بن زكرياى لغوى رازى ( م 369 ) .\r\n4 - ابو عبد اللّه حسين بن على بن عبد اللّه نمرى ( م 385 ) ، بنا بر آنچه در معجم الادباء آمده است : ابى محمّد اسود حسن غندجانى ، ردّى بر اين « نمرى » در شرح حماسه ، دارد . « 2 »\r\n5 - ابو الفتح عثمان بن جنّى ( م 392 ) او را كتابى به نام المنهج در اشتقاق شعراى حماسه و شرحى بر مستغلق حماسه است .\r\n6 - ابو الحسن على بن زيد بيهقى .\r\n7 - ابو هلال حسن بن عبد اللّه بن سعيد عسكرى ( م 395 ) .\r\n8 - ابو المظفر محمّد بن آدم بن كمال هروى نحوى ( م 414 ) .\r\n9 - شيخ ابو على احمد بن محمد مرزوقى اصفهانى ( م 421 ) .\r\n10 - ابو العلاء احمد بن عبد اللّه تنوخى ( م 449 ) .\r\n11 - ابو الحسن على بن احمد بن سيده اندلسى ( م 458 ) .\r\n12 - ابو الحسين عبد اللّه بن احمد بن حسين شاماتى ( م 475 ) .\r\n13 - ابو القاسم زيد بن على بن عبد اللّه فارسى ( م 467 ) .\r\n14 - ابو حكيم عبد اللّه بن ابراهيم بن عبد اللّه خبرى ( م 476 ) .\r\n15 - ابو الحجاج يوسف بن سلمان شنتمرى ( م 476 ) . وى ديوان حماسه را بر حروف\r\n\r\n\r\n","description":"","footnote":"\r\n( 1 ) . منسوب به سميساط به دو مهمله و به ضم اوّل و فتح دوم است . پس آنچه در بسيارى از كتاب‌ها به صورتش شمشاطى به شين معجمه آمده تصحيف است .\r\n( 2 ) . معجم الادباء : 3 / 24 .\r\n","page_name":" 487 ","page_number":499},
  {"content":"\r\n\r\nمرتب و آن را شرحى بزرگ كرده است .\r\n16 - ابو زكريا يحيى بن على خطيب تبريزى ( م 502 ) كه وى را سه شرح بر ديوان حماسه است .\r\n17 - ابو الحسن على بن عبد الرحمن اشبيلى ( م 514 ) .\r\n18 - ابو المحاسن مسعود بن على بيهقى ( م 544 ) .\r\n19 - ابو البركات عبد الرحمن ابن محمّد انبارى ( م 577 ) .\r\n20 - ابو اسحق ابراهيم بن محمد حضرمى اشبيلى ( م 584 ) .\r\n21 - ابو محمّد قاسم بن محمّد ديمرتى اصفهانى .\r\n22 - شيخ على بن حسن شميم حلى ( م 601 ) .\r\n23 - ابو البقاء عبد اللّه بن حسين بن عبد اللّه عكبرى بغدادى ( م 616 ) .\r\n24 - ابو على حسن بن احمد استرآبادى لغوى نحوى .\r\n25 - المولوى فيض حسين . شرح مختصرى بر حماسه دارد كه آن را الفيضى ناميده است .\r\n26 - شيخ لقمان .\r\n27 - الشيخ سيد بن على مرصفى ازهرى معاصر . « 1 »\r\n\r\nديوان‌هاى حماسه\r\nگروه بسيارى در حماسه‌سازى از ابى تمام تبعيت كرده‌اند كه از آنهايند :\r\n1 - ابو عباده وليد بن عبيده ، بحترى ( م 284 ) .\r\n2 - ابو الحسين احمد بن فارس لغوى رازى ( م 369 ) .\r\n3 - دو خالد ، فرزند هاشم ، يكى ابو بكر و ديگرى ابو عثمان سعيد ( م 371 ) .\r\n4 - ابو هلال حسن بن عبد اللّه عسكرى نحوى .\r\n5 - ابو الحجاج يوسف بن سليمان شنتمرى ( م 476 ) .\r\n\r\n\r\n","description":"","footnote":"\r\n( 1 ) . ر ك : فهرست : ابن نديم ؛ فهرست ، نجاشى ؛ معجم الأدباء ؛ بغية الوعاة ؛ الذريعة .\r\n","page_name":" 488 ","page_number":500},
  {"content":"\r\n\r\n6 - ابو حصين محمّد بن على اصفهانى ديمرتى .\r\n7 - ابو دماش كه ابن نديم وى را از دانشمندان نحو و لغت شمرده است .\r\n8 - ابو العباس محمّد بن خلف مرزبانى .\r\n9 - ابو السعادات هبت الدين على معروف به ابن شجرى ( م 542 ) .\r\n10 - شيخ على بن حسن شميم حلّى ( م 601 ) .\r\n11 - ابو الحجاج يوسف بن محمّد اندلسى ( م 653 ) .\r\n12 - صدر الدين على بن ابى فرج بصرى ( م 659 ) .\r\n13 - ابو الحجاج يوسف بن محمّد انصارى ( م 672 ) . « 1 »\r\nو از آثار ادبى ابى تمام است : الاختيارات من شعر الشعراء ، الاختيار من شعر القبايل ، اختيار المقطّعات المختار من شعر المحدثين ، نقائض جرير و الاخطل و الفحول كه گزينه‌هايى از قصايد جاهليت و اسلام است كه به ابن هرمه پايان مىپذيرد ، ابن نديم « 2 » و ديگران اين آثار را از او ياد كرده‌اند .\r\nكسانى كه در گزارش زندگى ابى تمام كتاب نوشته‌اند :\r\nاخبار و نوادر و خوش‌بزمىها و نكته‌سنجىها و آداب و اشعار به جا مانده از زمان زندگى ابى تمام را گروهى گردآورى كرده‌اند كه از آن جمله‌اند :\r\n1 - ابو الفضل احمد بن طاهر ( م 280 ) وى را كتابى است به نام سرقات النحويين من ابى تمام .\r\n2 - ابو بكر محمد بن يحيى اصولى ( م 336 ) كه كتاب اخبار ابى تمام از اوست و اين كتاب با فهرستش در 340 صفحه چاپ شده است .\r\n3 - ابو القاسم حسن بن بشر آمدى بصرى ( م 371 ) كه كتاب الموازنة بين ابى تمام و البحترى در 10 جزء دارد . و ياقوت حموى در پيرامون اين موازنه گفتگويى دارد . « 3 » و نيز « آمدى » را ردّى است بر ابن عمار در خطايى كه بر ابى تمام گرفته است .\r\n\r\n\r\n","description":"","footnote":"\r\n( 1 ) . ر ك : فهرست ، ابن نديم ؛ معجم الأدباء ؛ بغية الوعاة .\r\n( 2 ) . فهرست ، ابن نديم 235 .\r\n( 3 ) . معجم الادباء ، حموى : 2 / 59 .\r\n","page_name":" 489 ","page_number":501},
  {"content":"\r\n\r\n4 - فرزندان هاشم يعنى دو خالد يكى بنام ابو بكر محمّد و ديگرى بنام ابو عثمان سعيد ( م 371 ) كه آن دو كتاب اخبار ابى تمام و محاسن شعره دارند .\r\n5 - ابو على احمد بن محمّد مرزوقى اصفهانى ( م 421 ) كه كتابى به نام الانتصار من ظلمة ابى تمام دارد و از انتقاداتى كه بر ابى تمام كرده‌اند ، دفاع نموده است .\r\n6 - ابو عبد اللّه محمّد بن عمران مرزبانى ( م 444 ) كه كتاب اخبار ابى تمام تقريبا در 100 برگ نوشته است .\r\n7 - ابو حسين على بن محمّد عدوى سميساطى كه كتاب اخبار ابى تمام و المختار من شعره و كتاب تفضيل ابى نواس على ابى تمام از اوست .\r\n8 - ابو ضياء بشر بن يحيى نصيبى كه كتاب سرقات البحترى من ابى تمام از اوست .\r\n9 - احمد بن عبيد اللّه قطربلى معروف به « فريد » كه كتابى در خطاهاى ابى تمام در اسلام و غير آن ، تصنيف كرده است .\r\n10 - شيخ يوسف بديعى ، قاضى موصل ( م 1073 ) كه كتاب هبة الايام فيما يتعلق بابى تمام در 309 صفحهء نوشته و به سال 1352 در مصر چاپ شده است .\r\n11 - شيخ محمد ، على بن ابى طالب زاهدى جيلانى ( م 1181 ) در بنارس هند .\r\n12 - سرور ما محسن امين عاملى مؤلف اعيان الشيعه .\r\n13 - عمر فرّوخ كه از نويسندگان عصر حاضر است و تاليفى دربارهء اين شاعر دارد كه در بيروت در 100 صفحه چاپ شده است . « 1 »\r\n\r\n\r\n","description":"","footnote":"\r\n( 1 ) . ر ك : طبقات ، ابن معتز 133 ؛ فهرست ، ابن نديم 235 ؛ تاريخ ، طبرى : 11 / 9 ؛ فهرست ، نجاشى 102 ؛ تاريخ ، خطيب : 8 / 248 ؛ مروج الذهب : 2 / 357 و 283 ؛ معجم البلدان : 3 / 37 ؛ تاريخ ، ابن عساكر :\r\n4 / 27 - 18 ؛ نزهة الألبّاء 213 ؛ تاريخ ، ابن خلكان : 1 / 131 ؛ رجال ، ابن داود ؛ خلاصهء علّامه ؛ مراة الجنان :\r\n2 / 102 ؛ معاهد التنصيص : 1 / 14 ؛ شذرات الذهب : 2 / 72 ؛ مجالس المؤمنين 458 ؛ كشف الظنون :\r\n1 / 501 ؛ رياض الجنّة ، زنوزى در حاشيهء روضهء رابعه ؛ امل الامل 8 ؛ منتهى المقال 96 ؛ منهج المقال 92 ؛ تكلمة امل الامل ، صدر كاظمى ؛ دائرة المعارف ، بستانى : 2 / 56 ؛ دائرة المعارف اسلامى 1 / 320 ؛ دائرة المعارف ، فريد وجدى : 2 / 693 - 685 و . . . .\r\n","page_name":" 490 ","page_number":502},
  {"content":"\r\n\r\n\r\nولادت و وفات ابى تمام\r\nبر هيچ‌يك از اقوالى كه دربارهء ولادت و درگذشت ابى تمام ، در كتاب‌ها آمده است ، از جهت كثرت اختلافى كه دارد ، يقين پيدا نكرديم . شايسته مىنمود كه گفتهء منقول از فرزندش ( تمام ) را برمىگزيديم زيرا اهل البيت ادرى بما فيه . ليكن اختلافى كه در سخن منقول از او نيز در كتاب‌ها هست ، اعتماد انسان را از آن هم سلب مىكند . بنابراين مجموع اقوالى كه در اين‌باره ياد كرده‌اند اين است كه وى در يكى از سال‌هاى 172 ، 188 ، 190 ، 192 ، به دنيا آمده و در سنه 228 ، 231 ، 232 در موصل در گذشته و همانجا به خاك سپرده شده است . ابو نهشل بن حميد طوسى در بيرون باب الميدان و بر كنار خندق بر گور او گنبدى ساخت و على بن جهم در سوگ او چنين سرود :\r\n- نوآورى انديشه‌هاى شيرين به ماتم نشست و نكبت ايّام بر آن سايه انداخت .\r\n- شعر به گونهء پيكرى نزار و گريان درآمد و شكايت مصيبت خويش را به زبان قلم راند .\r\n- دل شعر پس از وى به درد آمد و زمانه ، درست قوافى را به نادرست آن سپرد ،\r\n- و ابرمرد و رهنورد نيرومند و جوى روان بوستان شعر يعنى ابى تمام را كشت .\r\nو « حسن بن وهب » در مرثيهء او چنين گفت :\r\n- شعر به سوگ خاتم شاعران و بركهء خسروانهء بوستان آن يعنى حبيب طايى سوگوار شد .\r\n- اين دو با هم مردند و در يك گور خفتند همانطور كه پيش از اين در زمان زندگى نيز با هم بودند .\r\nاين دو بيت را به « ديك الجنّ » نيز نسبت داده‌اند و نيز حسن بن وهب در قصيدهء ديگرى ، او را چنين رثا گفت :\r\n- در موصل گور او را ابرهايى كه بر او گريانند سيراب كنند .\r\n- و به وقت سايه گسترى بارهاى پياپى آنها بر آن گور سايه افكنند .\r\n- برق‌ها نيز به ياد او لطمه به صورت زنند و تندرها گريبان درند .\r\n- چه خاك اين گور حبيبى را دربر گرفته است كه حبيب و دوست من بود .\r\nو محمّد بن عبد الملك زيّات وزير معتصم در مرثيهء او چنين سرود :\r\n\r\n","description":"","footnote":"","page_name":" 491 ","page_number":503},
  {"content":"\r\n\r\n- خبرى بس بزرگ به من رسيد و دلم را سخت به درد آورد .\r\n- گفتند « حبيب » مرد و من پاسخ دادم شما را به خدا « طايى » را مگوييد .\r\nو گفته‌اند كه اين شعر از ابى زبرقان عبد اللّه بن زبرقان كاتب مولاى بنى اميّه است .\r\nاز شرف الدين ابو المحاسن محمّد بن عنين معنى اين شعرش را پرسيدند :\r\n سقى اللّه روح الغوطتين و لا ارتوت * من الموصل الجد باء الا قبورها \r\nچرا سيرابى را بر همهء موصل حرام كردى و به گورهاى آن اختصاص دادى ؟ گفت : به احترام ابى تمام . ابو تمام فرزند شاعرى بنام ( تمام ) از خود به‌جا گذاشت كه پس از مرگ پدر به نزد عبد اللّه بن طاهر آمد و او از ( تمام ) خواست كه شعر بخواند و وى چنين خواند :\r\n- پروردگار زنده‌ات بدارد چه اوست كه ترا به روى خوب آراست .\r\n- بغداد از نورت پرفروغ شد و چوب خشك به بخششت سرسبز گرديد .\r\nعبد اللّه لختى درنگ كرد و سپس چنين سرود :\r\n- پروردگار زنده‌ات دارد ، براستى كه آرزويت به اشتباهت انداخت .\r\n- به نزد كسى آمده‌اى كه كيسه‌اش تهى است و اگر چيزى داشت ، به تو مىداد .\r\nتمام گفت : داد و ستد شعر به شعر نوعى ربا است ، سرانه‌اى از مال بر آن بگذار .\r\nعبد اللّه خنديد و گفت : اگر نيروى شاعرى پدر ندارى ، ظرافت و نكته‌سنجى وى دارى و به صله‌اى براى او فرمان داد . « 1 »\r\n\r\n[ نقدى بر ابى تمام 
  ]\r\nالجواد قد يبكوا ، جاى تعجب است و چرا از شخصيتى چون ابى تمام در شگفت نباشيم كه با آنكه در مذهب ريشه‌دار و به نواميس آن آشناست و از احوال شخصيّت‌هاى مذهبى و آثار گرانقدر و كوشش‌هاى قابل ستايش آنان آگاهى دارد ، و خوب مىداند كه مخالفان آنان با چه تلاشى و كوششى در انديشه آنند كه آنها را بدنام كنند و تاريخ آراسته و\r\n\r\n\r\n","description":"","footnote":"\r\n( 1 ) . غرر الخصائص ، وطواط 259 .\r\n","page_name":" 492 ","page_number":504},
  {"content":"\r\n\r\nپردرخشش و تابناكشان را به صورتى زشت و ناپسند و آميخته به بدنامى و ننگ و همراه با جنجال درآورند ، سخنان بيهوده اين‌گونه دشمنان پيرامون ابرمرد هدايت و نهضت‌گر جنگجو و قهرمان دلاور يعنى مختار بن ابى عبيد ثقفى در ديده‌اش آراسته آمده و تهمت‌هاى اين دشمنان كينه‌توز را دربارهء مختار و آيين و نهضتش ، حقيقت ثابت پنداشته و در چكامهء رائيه خود ثبت گفته است : « 1 »\r\n- كاروان ستم رسيدهء هاشميان از كربلا كوچ كرد و مختار با خونخواهيش درد دل اين خاندان را شفا بخشيد .\r\n- هرچند او آيين پسنديده و مختارى نداشت و سرانجام راز درونش آشكار شد و آنها از او بيزارى جستند .\r\nدر حالى كه هركس بر تاريخ و حديث و علم رجال با ديدى نافذ نظر اندازد ، در مىيابد كه مختار ، در پيشاپيش مردان دين و هدايت و اخلاص است و نهضت بزرگ او جز براى برپا داشتن عدل ، از راه بركندن بنيان كافران و درآوردن ريشهء ستم امويان نبوده و ساحت او از آيين كيسانى به دور بوده و آن همه تهمت و طاماتى كه بر وى بسته‌اند ، راهى به درستى و راستى ندارد و به همين جهت پيشوايان و رهبران بزرگوار ما يعنى حضرات سجاد و باقر و صادق عليهم السّلام بر وى رحمت آورده‌اند و مخصوصا امام باقر عليه السّلام او را بسيار ستوده است . و اين شخصيت و اعمالش هميشه در پيشگاه خاندان پاك پيغمبر صلّى اللّه عليه و آله مورد سپاس بوده است .\r\nعلماى اعلام نيز وى را بزرگ شمرده و به پيراستگى ستوده‌اند كه از آن جمله‌اند :\r\nسيّد ما جمال الدين بن طاوس ، در كتاب رجال خود ، آيت اللّه علّامه در خلاصه ابن داود در رجالش ، ابن نماى فقيه ، در رساله جداگانه‌اى به نام ذوب النضار كه دربارهء او نوشته است . محقق اردبيلى در حديقة الشيعه صاحب معالم در تحرير طاوسى ، قاضى نور اللّه مرعشى در مجالس المؤمنين و شيخ ابو على در منتهى المقال به دفاع از او پرداخته‌اند . و ديگر دانشمندان نيز .\r\n\r\n\r\n","description":"","footnote":"\r\n( 1 ) . ديوان ، ابى تمام 114 .\r\n","page_name":" 493 ","page_number":505},
  {"content":"\r\n\r\nو كار بزرگداشت گذشتگان از او به آنجا رسيده است كه شيخ شهيد اول در كتاب مزار خود زيارت مخصوصى براى او ياد كرده و در آن گواه راستينى است بر شايستگى و درستى او در كار ولايت و اخلاص وى در طاعت خداوند و محبّت نسبت به امام زين العابدين و خشنودى رسول خدا و امير مؤمنان از او و نيز حكايت دارد از اينكه وى در راه رضاى پيشوايان دين و نصرت خاندان پاك پيغمبر و خونخواهى آنان ، فداكار و جانباز بوده است .\r\nاين زيارت در كتاب مراد المريد كه ترجمه مزار الشهيد و از على بن حسين حائرى مىباشد ، هست و شيخ نظام الدين ساوجى مؤلف نظام الاقوال آن را تصحيح كرده است .\r\nاز آن كتاب چنين برمىآيد كه قبر مختار در روزگاران گذشته از مزارهاى مشهور در نزد شيعه بوده و بنا بر آنچه در رحلهء ابن بطوطه آمده ، گنبد معروفى هم داشته است « 1 » و در فراهم آوردن اخبار مختار و سيرت او و پيروزىها و معتقدات و اعمالش گروهى از اعلام همت گمارده‌اند كه از آن جمله‌اند :\r\n1 - ابو مخنف لوط بن يحيى ازدى ( م 157 ) ، كتابى به نام اخذ الثار في المختار دارد .\r\n2 - ابو الفضل نصر بن مزاحم منقرى كوفى عطار ( م 212 ) ، وى را كتابى به نام اخبار المختار است .\r\n3 - ابو الحسن علىّ بن عبد اللّه ابى سيف مدائنى ( م 225 - 215 ) ، او را نيز اخبار المختار است .\r\n4 - ابو اسحاق ابراهيم بن محمّد ثقفى كوفى ( م 283 ) ، او را نيز اخبار المختار است .\r\n5 - ابو احمد عبد العزيز بن يحيى جلودى ( م 302 ) ، كتاب اخبار المختار دارد .\r\n6 - ابو جعفر محمّد بن على بابويه قمى صدوق ( م 381 ) كتاب المختار دارد .\r\n7 - ابو جعفر محمّد بن حسن طوسى ( م 469 ) ، او را كتاب مختصر اخبار المختار است .\r\n8 - ابو يعلى محمّد بن حسن بن حمزه جعفرى طالبى ، خليفهء شيخ ما مفيد كه كتاب\r\n\r\n\r\n","description":"","footnote":"\r\n( 1 ) . رحله ، ابن بطوطه : 1 / 138 .\r\n","page_name":" 494 ","page_number":506},
  {"content":"\r\n\r\nاخبار المختار دارد .\r\n9 - شيخ احمد بن متوّج كه كتاب الثارات يا قصص الثار منظوم دارد .\r\n10 - فقيه ، نجم الدين جعفر كه به ابن نما مشهور است ( م 645 ) وى را كتاب ذوب النضار في شرح الثار است كه تمام آن در جلد دهم بحار چاپ شده است .\r\n11 - شيخ على بن حسن عاملى مروزى كه كتاب قرة العين في شرح ثارات الحسين دارد كه در 20 رجب 1127 از نگارش آن فراغت يافته است .\r\n12 - شيخ ابو عبد اللّه عبد بن محمّد كه كتابش به نام قرّة العين في شرح ثار الحسين است و يا كتاب نور العين و مثير الاحزان چاپ شده است .\r\n13 - سيّد ابراهيم بن محمّد تقى حفيد علّامه كبير سيّد دلدار على نقوى نصيرآبادى كه كتاب نور الابصار في اخذ الثار دارد .\r\n14 - مولى عطاء اللّه بن حسام هروى كه روضة المجاهدين دارد و در سال 1303 چاپ شده است .\r\n15 - مولى محمّد حسين بن مولى عبد اللّه ارجستانى كه حملهء مختاريه دارد .\r\n16 - نويسندهء هندى نوّاب على ساكن « لكنهو » كه كتاب نظارهء انتقام دارد و در دو جزء چاپ شده است .\r\n17 - حاج غلام على بن اسماعيل هندى كه مختارنامه دارد .\r\n18 - سيّد ما ، سيد محسن امين عاملى كه كتاب اصدق الاخبار في قصة الاخذ بالثار دارد .\r\n19 - سيد حسين حكيم هندى كه ترجمهء ذوب النضار ابن نما ، دارد .\r\n20 - سيّد محمّد حسين بن سيّد حسين بخش هندى ( و 1290 ) كه كتاب تحفة الاخيار في اثبات نجاة المختار دارد .\r\n21 - شيخ ميرزا محمّد على اوردبادى كه كتاب [ سبيك النضار او : شرح حال شيخ الثار 
  ] در 250 صفحه دارد و در آن حق سخن را ادا كرده و كمان تحقيق را كشيده و تيرى در تركش نگذاشته است . من مقدار زيادى از اين اثر را خوانده و آن را كتابى ديدم كه در\r\n\r\n","description":"","footnote":"","page_name":" 495 ","page_number":507},
  {"content":"\r\n\r\nاين باب منحصر است و مانندش تأليف نشده . خداوند وى را از سوى حق و حقيقت پاداش نيكو دهاد ! او دربارهء مختار قصيده‌اى به روى قصيدهء ابى تمام دارد و در آن ستايش دوست و شريك فضيلت مختار يعنى ابراهيم بن مالك اشتر را بر ثناى مختار افزوده است و آن چكامه اين است :\r\n- اى قهرمان هدايت و خون ، گوارا بادت آنچه با شمشير انتقام‌گيرت به كف آوردى .\r\n- ترا در پيشگاه خاندان محمّد صلّى اللّه عليه و آله نعمت‌هاى ستوده‌اى است كه از مرز بزرگداشت برتر است .\r\n- پيش‌آمدهاى روزگار ، ترا كار ديده‌اى شناختند كه در سينه دلى پاك و بىباك دارد .\r\n- و تو چنان آتش جنگ سختى برافروختى كه دودمان بنىاميه هيزم آن شدند .\r\n- به زنازادگان سميه و اميّه سرسختى هدايت را چشاندى و به كامشان شرنگ مرگ و ننگ ريختى .\r\n- و آنها در كنار ( خازر ) به شمشير آخته در هنگام جنگت ، شكست را ، به چشم ديدند ، و گروه بسيار آنان را در روز نبرد ، با لشكر جرّار خود به ستيز پراكندى .\r\n- جنگاورانى كه هواخواه خاندان مصطفى و شيران بيشه شجاعت و مردانى حادثه‌ديده بودند .\r\n- دلاورانى كه جز براى روبرو شدن با همنبردان مسلّح ، به‌پا نمىخاستند .\r\n- و جز امام و كين‌خواهى او چيزى نمىشناختند و فرياد وا انتقاما مىكشيدند .\r\n- پس نابكاران زناكار و شرابخوار اميّه از هم پاشيدند ،\r\n- و تو از خونى انتقام گرفتى كه از زمان ريختن آن ، هيچ علويه‌اى سرمه به چشم نكرد و خانه‌هايى را آباد كردى كه از آن روز ويران شده بود ، كه دشمنان ، خداوندان آن خانه‌ها را در كربلا كشتند .\r\n- دردى بس بزرگ بود و عمق آن را كسى جز تو درنمىيافت . درود بر تو ، از اين ژرف بينى .\r\n- از دودمان نخع نيز شيرى شكارى با شجاعتى ثقفى به نبرد تاخت . وى مردى فرزانه به\r\n\r\n","description":"","footnote":"","page_name":" 496 ","page_number":508},
  {"content":"\r\n\r\nنام ابراهيم بود ، كه در برخورد با حوادث ، شكارهاى سركش را به كم مىگرفت .\r\n- او آراسته به شرف هدايتى است كه اين هدايت همراه با سرورى و سيادتى است كه از آن نسيم خوش اصالت مىوزد .\r\n- جوشن‌پوش خردمندى است كه كوه‌هاى بلند و استوار در برابر او خوار و بىمقدارند .\r\n- به گاه تاخت و تاز به شير مىماند و در زمان بخشش به باران ريزان شبيه است .\r\n- جاى او دل‌هاى آل محمّد است ، همان سرورانى كه نيك‌نهاد و پاك‌سرشتند .\r\n- به گاه ديدار دشمن در نشيب مهلكه‌اى فرو نمىرود ، مگر آنكه مهاجمان بر فراز آمده را به خاك هلاك مىنشاند .\r\n- و چون به آهنگى استوار بر فراز مىآيد ، شعله‌هاى فروزان و سركش را خاموش و بدل به دود مىكند .\r\n- رداى ستايش را شرافتمندانه بر دوش دارد و بر مركبى كه رام سرافرازان است ، سوار است .\r\n- هرفضيلتى به وى منحصر است همان‌طور كه هرستايشى در مختار خلاصه مىشود .\r\n- عود ، بوى خوش و حديث خويش را از بزرگى او و شكوفه‌ها درخشندگى و شكوفايى را از فروغ او مايه گرفته‌اند .\r\n- او را به شمارهء ستارگان ، يادگارهاى ارزنده و آثار نيك است .\r\n- خاندان پاك پيغمبر و ستايش آنها ، وى را از تمام اشعارى كه ديگران دربارهء وى پرداخته‌اند بىنياز مىكند .\r\n- افسوس من بر اين است كه از حزب او نبودم و در هنگامهء جنگ شعارى همچون آنان نداشتم ،\r\n- كه يا به مرگى كه پاداش شهادت و نيكنامى دارد ، دل ببندم و يا به آرزوى انتقام‌گيرى از خاندان اميّه ، برسم .\r\n- در قلب لشكر دشمن فرو روم و سران سپاهشان را به شمشير برّان بزنم ،\r\n- و مادران را به سوگ مرگ جوانانى كه در كفر و نابكارى بار آمده‌اند ، بنشانم ،\r\n\r\n","description":"","footnote":"","page_name":" 497 ","page_number":509},
  {"content":"\r\n\r\n- و پيران آنان را كه ننگ و عار كافرپيشگان ارث به‌جا ماندهء ايشان است نيز از پا درآورم .\r\n- ليكن با اين دردى كه در دل من است كه چرا در آن نبرد من نيز از مدافعان حريم خويش نبوده‌ام ،\r\n- از پاداش هيچ‌يك از اين مواقف بىبهره نيستم ، زيرا آنچه آنان كرده‌اند پسند من بوده است .\r\n- پس من به خون‌هايى كه جنگاوران در آن پيكارها از مردم بدكار و كافرپيشه ريختند ، خشنودم و به فردايى دل‌خوشم كه لشكرى انبوه و بسيار درهم مىآميزد ،\r\n- همان روزى كه پرچمدار لشكر پسر پيغمبر است و سپاهش از دل گرد و غبار بدر مىآيد ،\r\n- و زبانهء آتش نبردشان چهره‌ها را بريان مىكند و تيرها و دم شمشيرها پوست از سر سركشان مىكند .\r\n- روز پيروزى بزرگى كه سوز دل خسته‌دلان و اندوه‌زدگان را فرو مىنشاند و دوستداران دودمان پيغمبر را چون سيّد مختار به هدف مىرساند ، آن روز است .\r\n- اى مختار ! اى ابرمرد مصمّم و اى امين دودمان پاك محمّد صلّى اللّه عليه و آله ، اى مايهء اميد در سختىها و اى غمگسار اندوه‌زدا و اى گريزگاه دشوارىها .\r\n- شگفت نيست اگر گروهى ، بلندى مقامت را درنيافتند ، چه آنها از بينايى محرومند .\r\n- تو به فرزانگى درخشيدى و باكى نيست اگر ديده‌هايى از ديدن اين درخشش بىبهره ماند .\r\n- ترا در سراى سرافرازان منزل است و براى دشمنت مزلّت مغروران است . جايگاهت در جوار محمّد و در پناه تبار همسايه دوست اوست .\r\n- اگر دشمنان از كمان تهمت تيرت زنند بايد بدانند كه كوه از پرش كاهى نمىلغزد .\r\n- اينان اگر مناقب بر جاى مانده‌ات را كه از آغاز تا انجام قابل ستايش است ، انكار كرده‌اند بايد بدانند كه حقيقت از آن توست و زشتى از ساحت پاك بزرگيت به دور است .\r\n- ما از سر مهر بر سيادت تو كه اسير جنجال زورگويىهاى ياوه‌سرايان شد گريه مىكنيم .\r\n\r\n","description":"","footnote":"","page_name":" 498 ","page_number":510},
  {"content":"\r\n\r\n- و اين قصيدهء آراسته از گوهر و زر ناب را به تو تقديم مىداريم چكامه‌اى كه ستارگان را ياراى برابرى با آن نيست .\r\n- زيرا از ماه تابان تابنده‌تر است ، اشعار « حطيئه » و « بشّار » نيز هرگز با محاسن نظم آن پهلو نخواهد زد .\r\n- اين عروسى است كه براى تواش آراسته‌اند و ديدارش به پليدى و تردامنى آلوده نيست .\r\n- تا گاهى كه باد ملايم باغ‌ها با آهنگ بلبلان و نواى خوش هزاران كه هربام و شام چون قرآن‌خوانان نغمه سر مىدهند ،\r\n- همراه است نسيم‌هاى قدسى بر تو وزان و رحمت و راحت بر گورت نثار باد .\r\n- تربت هدايت « ابراهيم » را نيز ابرهاى پرآب و روان و ريزان سيراب كناد .\r\n\r\n","description":"","footnote":"","page_name":" 499 ","page_number":511},
  {"content":"\r\n . \r\n","description":"","footnote":"","page_name":" 500 ","page_number":512},
  {"content":"\r\n\r\n\r\n10 دعبل خزاعى ( ش 246 ه )\r\n\r\n[ شعرى از وى 
  ]\r\n- نوحه‌گران گنگ و گويا با ناله‌ها و آه‌هاى سوزان خود به گفتگو پرداختند .\r\n- و با نفس‌هاى خود از راز درون دلباختگان روزگاران پرده برگرفتند .\r\n- و به يارى و ياورى هم شتافتند تا صفوف ظلمت شب ، به سپيده‌دم درهم شكست .\r\n- درود دلباختهء دردمند بر آن عرصه‌ها و سرزمين‌هايى باد كه از سيه‌چشمان تهى ماند .\r\n- به ياد دارم كه آن سرزمين‌ها ، سبز و خرم و الفتگاه سمنبران خوشبوى و شرم‌آگين بود .\r\n- شب‌هايى به خاطر مىآورم كه وصال را بر كينه و فراق چيره مىساخت و نزديكىها بر دورىها فائق مىآمد .\r\n- ماهرويان پرده از رخسار برگرفته ، به ما ديده مىدوختند و گونه‌ها را به دست مىنهفتند .\r\n- و روزهاى من به سرمستى ديدارشان و شب‌هايم به خوشدلى از يادشان مىگذشت .\r\n- وقوف من به روز عرفه در « محسّر عرفات » چه حسرت‌ها برانگيخت .\r\n- و زمانه را بنگر كه با پيمان‌شكنى و تفرقه‌اندازىهاى بسيارش با حكومت‌هاى مسخره ،\r\n\r\n","description":"","footnote":"","page_name":" 501 ","page_number":513},
  {"content":"\r\n\r\n- و كسانى كه به دنبال آنها ، جوياى روشنى از دل تاريكىها بودند ، چه جنايت‌ها به مردم كرد .\r\n- پس از روزه و نماز ، چگونه و از كجا مىتوان خواستار قرب خدا شد ؟\r\n- جز از راه مهرورزى به فرزندان و دودمان پيغمبر و كينه‌توزى به تبار مروان و بنى اميّه و هند .\r\n- و كارهاى سميّه و فرزندش زياد كه همهء اينها كافران و تبهكاران عالم اسلامند .\r\n- اينان ، پيمان و فرمان قرآن و آيات محكم آن را به دروغ و شبهه‌انگيزى گسستند .\r\n- و اين آزمايشى بود كه پرده از چهره آنان و دعوىهاى ضلال و زشت و ناپسندشان برگرفت .\r\n- ميراثى بىقرابت ! و ملكى بدون هدايت ! و حكومتى بىمشورت ! و بدون وجود رهبر ! !\r\n- اينها دردهايى است كه مزرع سبز فلك را در چشم ما خونين مىنمايد و طعم آب شيرين به كام تلخ مىشود .\r\n- آنچه ، اين روش‌ها را در ميان مردم آسان نمود ، بيعت ناگهانى و بىپيش‌انديشى با ابو بكر و گفتار آشكار سقفيان در ادعاى بىپرده و ضلال‌آميز ميراث‌خوارى بود .\r\n- اگر امور به على وصىّ پيغمبر مىسپردند ، كارها به بركت وجودش كه مأمون از لغزش بود ، نظام مىگرفت .\r\n- وى برادر پيغمبر پاك‌نهاد و مرد ميدان كارزار بود .\r\n- آنان كه منكرند ، گواه راستين على ، غدير و بدر و كوه‌هاى بلند احد ،\r\n- و آيات خواندنى قرآن در فضلش ، و خوراك بخشىهايش به گاه سختى ،\r\n- و صفات تابناك و منقبت‌هايى است كه وى دارا بود و در آنها بر ديگران پيشى داشت .\r\n\r\nسخنان دانشمندان بنام عامه دربارهء اين قصيده\r\n1 - ابو الفرج گفته است : قصيده :\r\n\r\n","description":"","footnote":"","page_name":" 502 ","page_number":514},
  {"content":"\r\n\r\n مدارس آيات خلت من تلاوة * و منزل وحى مقفر العرصات « 1 » \r\nدعبل از بهترين نوع شعر و شكوهمندترين نمونهء مدايحى است كه دربارهء خاندان پيغمبر عليه السّلام سروده‌اند و دعبل آن را براى على بن موسى الرضا عليه السّلام به خراسان سروده و گفته است كه چون به خدمت آن امام عليه السّلام رسيدم فرمود : يكى از سروده‌هايت را برايم بخوان و من خواندم :\r\n مدارس آيات خلت من تلاوة * و منزل وحى مقفر العرصات \r\nتا به اين بيت رسيدم :\r\n اذا وتروا مدوّا الى واتريهم * اكّفا عن الا و تار منقبضات \r\nامام آن‌چنان گريست كه از هوش رفت . خدمتگزارى كه در خدمتش بود به من اشاره كرد كه آرام گير و من خاموش ماندم . ساعتى درنگ كرد و سپس فرمود : دوباره بخوان و من خواندم تا به همان بيت رسيدم و همان حال نخستين دست داد و پرستار حضرت اشارت به سكوت كرد و من ساكت شدم . ساعتى ديگر گذشت و امام فرمود : باز هم بخوان و من قصيده را تا به آخر خواندم . سه بار به من فرمود احسنت . سپس دستور داد ده هزار درهم از آن سيم‌هايى كه به نام حضرتش سكه خورده بود و پس از آن به هيچ كس داده نشد به من دهند و با فرمانى كه به خانواده خود داد ، خادم حضرت جامه‌هاى بسيارى برايم آورد و من به عراق آمدم و هريك از آن درهم‌ها را به ده درهم به شيعيان فروختم و صد هزار درهم به دستم رسيد و اين نخستين ثروتى بود كه فراهم آوردم . « 2 »\r\nابن مهرويه گفته است : حذيفة بن محمّد براى من حديث كرد و گفت : دعبل به من مىگفت : از امام رضا عليه السّلام جامهء به تن كرده‌اى خواستم كه كفن خود كنم . امام جبّه‌اى را كه بر تن داشتند بيرون آورده به من دادند . خبر اين جبّه به مردم قم رسيد . از دعبل درخواست كردند كه جامه را در برابر سيصد هزار درهم به آنها بفروشد و او نپذيرفت و آنها راه را بر دعبل بستند و بر او شوريدند و جامه را به زور از او گرفتند و گفتند : يا پول را\r\n\r\n\r\n","description":"","footnote":"\r\n( 1 ) . اين بيت سىامين بيت قصيده است كه چكامه را به نام آن ناميده‌اند .\r\n( 2 ) . الاغانى : 18 / 29 ؛ و نيز ر ك : معاهد التمصيص : 1 / 205 ؛ عيون أخبار الرضا 208 .\r\n","page_name":" 503 ","page_number":515},
  {"content":"\r\n\r\nقبول كن يا خود دانى . گفت : به خدا قسم اين جامه را به رغبت به شما نمىدهم و به زور هم براى شما سود نخواهد داشت و شكايتتان را به پيشگاه امام رضا عليه السّلام خواهم برد . آنها به اين طريق با او سازش كردند كه 300 هزار درهم با يكى از آستين‌هاى آستر جبّه را به او بدهند ، وى راضى شد . پس يكى از آستين‌هاى جبّه را به او دادند . او آن را به دوش مىبست و آن‌چنانكه مىگويند قصيدهء مدارس آيات خلت من تلاوة را بر جامه‌اى نوشت و در آن احرام كرد و دستور داد آن را در كفن‌هايش بگذارند . « 1 »\r\nو از قول دعبل آورده است كه گفت : چون از خليفه وقت گريختم و شبى را يكه و تنها به نيشابور گذراندم در آن شب تصميم گرفتم قصيده‌اى در ستايش عبد اللّه بن طاهر بپردازم در هنگامى كه در را بسته و در انديشهء قصيده بودم صدايى شنيدم كه گفت :\r\nالسّلام عليكم و رحمة اللّه درآيم خدايت رحمت كناد ؟ از آن بانگ بدنم لرزيد و حالى عظيم دست داد . گفت : مترس خدايت عافيت دهاد . من مردى از برادران جنّى تو و از ساكنان يمنم . مهماني عراقى بر ما وارد شد و چكامهء مدارس آيات خلت من تلاوة و منزل وحى مقفر العرصات ترا براى ما خواند و من خوش داشتم كه از خودت بشنوم .\r\nدعبل گفت : قصيده را برايش خواندم به قدرت گريست كه به رو درافتاد سپس گفت :\r\nخدايت رحمت كناد ! آيا حديثى نگويم كه بر نيّتت افزوده شود و ترا در دلبستگى به مذهبت يارى كند ؟ گفتم : چرا . گفت : روزگارى را به شنيدن آوازه جعفر بن محمّد عليهما السّلام گذراندم تا در مدينه به ديدارش شتافتم و از او شنيدم كه مىفرمود : حديث كرد مرا پدرم از قول پدرش و او از قول جدّش كه رسول خدا صلّى اللّه عليه و آله فرمود : على و شيعته هم الفائزون .\r\nآنگاه از من خداحافظى كرد كه برود . گفتم : خدايت رحمت كناد ! اگر ممكن است نامت را به من بگو . او قبول كرد و گفت : من ظبيان بن عامرم « 2 »\r\n2 - ابو اسحاق قيروانى حصرى ( م 413 ) گفته است : دعبل ستايشگر متعصب و تندرو خاندان پيغمبر صلّى اللّه عليه و آله بود و او را مرثيهء مشهورى است كه از بهترين اشعار اوست و آغاز آن\r\n\r\n\r\n","description":"","footnote":"\r\n( 1 ) . معجم الادباء : 12 / 196 ؛ معاهد التنصيص : 1 / 205 ؛ عمر المأمون 3 .\r\n( 2 ) . معاهد التنصيص : 1 / 205 .\r\n","page_name":" 504 ","page_number":516},
  {"content":"\r\n\r\nاين است :\r\n مدارس آيات خلت من تلاوة * و منزل وحى مقفر العرصات\r\nلال رسول اللّه بالخيف من منى * و بالبيت و التعريف و الجمرات\r\nديار على و الحسين و جعفر * و حمزة و السجاد ذى الثفنات\r\nقفاذ سأل الدار التى خف اهلها * متى عهدها بالصوم و الصلوات\r\nو اين الاولى شطت بهم غربة النوى * افانين في الافاق مفترقات\r\nاحب قصّى الدار من اجل حبهم * و اهجر فيهم اسرتى و ثقاتى « 1 » \r\n3 - حافظ ابن عساكر گفته است : چون گام مأمون در خلافت استوار شد و سكه به نامش زدند به جمع آثار فضايل دودمان پيغمبر صلّى اللّه عليه و آله پرداخت و از جمله اشعارى كه از آن فضايل به دستش رسيد اين سرودهء دعبل بود :\r\n مدارس آيات خلت من تلاوة * و منزل وحى مقفر العرصات\r\nلال رسول اللّه بالحيف من منى * و بالبيت و التعريف و الحجرات \r\nو پيوسته انديشهء اين قصيده در سينه‌اش موج مىزد تا آنگاه كه دعبل « 2 » بر او وارد شد .\r\nبه وى گفت : قصيدهء تائيه‌ات را برايم بخوان و مترس كه از آنچه در آن چكامه گفته‌اى در امانى چه من از آن قصيده آگاهم و خوانده‌ام امّا دوست دارم كه از زبان خودت بشنوم .\r\nدعبل خواند تا به اينجا رسيد :\r\n الم ترانى مذ ثلاثين حجة * اروح و اغدو دائم الحسرات\r\nارى فيهم فى غيرهم متقسما * و ايديهم عن فيئهم صفرات\r\nفآل رسول اللّه نحف جسومهم * و آل زياد غلظ القصرات\r\nبنات زياد فى الخدور مصونة * و بنت رسول اللّه في الفلوات \r\n\r\n\r\n","description":"","footnote":"\r\n( 1 ) . زهر الادب : 1 / 86 .\r\n( 2 ) . الاغانى : 18 / 58 ؛ زهر الاداب : 1 / 86 ؛ معاهد التنصيص : 1 / 205 ؛ الاتحاف 165 .\r\n","page_name":" 505 ","page_number":517},
  {"content":"\r\n\r\n اذا وترو امدوا الى و اتريهم * اكفّا عن الاوتار منقبضات\r\nفلو لا الذى ارجوه في يوم اوغد * تقطع نفسى إثرهم حسرات \r\nمأمون به قدرى گريست كه ريشش تر شد و اشك بر سينه‌اش فرو ريخت .\r\nاز آن پس دعبل اوّلين كسى بود كه بر وى داخل مىشد و آخرين كس بود كه از نزدش بيرون مىرفت . « 1 »\r\n4 - ياقوت حموى گفته است : چكامهء تائيه‌اى كه دعبل دربارهء دودمان پيغمبر سروده است ، از بهترين نوع شعر و بلندترين نمونهء مدايح است كه آن را براى على بن موسى الرضا در خراسان سرود « 2 » ( آنگاه حديث جامه و داستان مذكور آن را ) ياد كرده و گفته است : مىگويند وى اين چكامه را در جامه‌اى نوشت و در آن احرام كرد و وصيت نمود كه در كفنش باشد و دست‌نويس‌هاى اين قصيده گوناگون است كه در برخى از آنها فزونىهايى است كه گمان مىكنم ساختگى باشد « 3 » و گروهى از شيعيان بر آن افزوده باشند و ما آن ابياتى را مىآوريم كه صحيح است :\r\n- آموزشگاه‌هاى آيات قرآن از تلاوت آن تهى شد و سراهاى نبوّت و وحى به ويرانى گراييد .\r\n- خاندان رسول خدا را در خيف منى و به ركن و عرفات و در صفا و مروه منزل‌ها بود .\r\n- خانه‌هايى كه تعلّق به على و جعفر و حمزه و سجاد ذو ثفنات داشت .\r\n- سراهايى كه ويران از باران‌هاى بسيار رحمت است نه از گذشت روزگاران .\r\n- بايستيد تا از خانه‌هاى بىخداوند بپرسيم ، چندگاه است كه روزگار نمازها و روزه‌هاشان به سر آمده است ؟\r\n- و آنها كه غربت و دورى از وطن پراكنده‌شان كرد ، كجا رفتند ؟\r\n- همان‌هايى كه به گاه نسبت ، ميراث‌خوار پيغمبر و سروران و ياوران خلق بودند .\r\n- و ديگران دروغ‌پردازان و كينه‌توزان وجودانى خونخوار ، بيش نبودند .\r\n\r\n\r\n","description":"","footnote":"\r\n( 1 ) . تاريخ ، ابن عساكر : 5 / 234 .\r\n( 2 ) . معجم الادباء : 4 / 196 .\r\n( 3 ) . در آخر بخش « پيرامون شعر » خواهد آمد كه اين گمان گناه است و راهى به حق و حقيقت ندارد .\r\n","page_name":" 506 ","page_number":518},
  {"content":"\r\n\r\n- همان خاندانى كه چون به ياد كشتگان بدر و خيبر و حنين مىافتادند ، مىگريستند .\r\n- قبر برخى از آنها به كوفه و گور گروهى ديگر در مدينه و مزار آن ديگرى در فخ است .\r\nدرود من نثار همه‌شان باد .\r\n- قبرى هم در بغداد است كه از آن جان پاك و پيراستهء موسى بن جعفر عليهما السّلام است و در غرفات بهشت غرق در درياى رحمت خداى رحمان مىباشد .\r\n- امّا نفوسى كه دعوت آنان تا دامنهء حشر كه خداوند امام قائم را برمىانگيزد ،\r\n- و به بركت وجود وى غم و اندوه‌ها را مىزدايد ، مسموع نيفتاد و من نيز به كنه صفات آنان نمىرسم ،\r\n- جان‌هاى پاك شهيدانى است كه آرامگاهشان در دشت كربلا و به نزديك شط فرات در ميان دو نهر است .\r\n- حوادث روزگار اينها را پراكنده كرد ، ولى چنان كه مىبينى بارگاه‌هايى پربركت دارند .\r\n- الّا آنكه مزار برخى از آنان در مدينه و در طول روزگاران غريب و بىآرايش مانده است .\r\n- اينان كم‌زائرند و زيارت‌كنندگانى جز كفتاران و عقابان و هماها ندارند .\r\n- آرى ، دودمان رسول را هرروز آرامگاه‌ها و گورهايى جدا از هم و پراكنده است ،\r\n- حال آنكه بسيارى از آنان در حجاز و در بين مردم آن دلاورانى برگزيده از ميان اشراف بودند ،\r\n- كه سختىهاى زمانه راهى به ساحتشان نداشت و شعله‌هاى فروزان جنگ دامنشان را نمىگرفت .\r\n- چون به قلب سپاهى مىزدند آتش نبرد و مرگ را به سر نيزه مىافروختند و در روز سرافرازى به محمّد صلّى اللّه عليه و آله و جبريل و قرآن و سوره‌هاى آن مىباليدند .\r\n- اى سرزنشگر ! دست از ملامت من در محبت دودمان پيغمبر بردار چه ايشان پيوسته دوست و نقطهء اتّكاء منند .\r\n- و من آنها را به راهنمايى كار خود انتخاب كرده‌ام زيرا آنها به هرحال بهترين\r\n\r\n","description":"","footnote":"","page_name":" 507 ","page_number":519},
  {"content":"\r\n\r\nنيكمردانند .\r\n- پروردگارا ! بر بينايى و باور من بيفزا و محبت ايشان را در گروه حسنات من افزون كن .\r\n- جانم فداى پير و جوانتان باد كه شما آزادكنندگان بندگان و دهندگان ديهء آنهاييد .\r\n- من به مهر شما ، دوران را دوست مىدارم و دست از دودمان و دختران خود برمىدارم و محبت خود را از بيم دشمن بدسگال و ناسازگار پوشيده مىدارم ،\r\n- و اينك كه سختىهاى زمانه سراسر زندگيم را احاطه كرده است ، به امان و آسايش آخرت دل مىبندم .\r\n- نمىبينى كه سى سال است كه شب و روز زندگى خويش را پيوسته به حسرت گذرانده ،\r\n- و خود ديده‌ام كه دارايى دودمان رسول در ميان ديگران پخش شده و دست خودشان از سهامشان تهى مانده ،\r\n- خاندان پيغمبر لاغراندام و تبار زياد گردن‌كلفت شده ، دختران زياد پرده‌نشين و آل رسول اسير بيابان گرديده‌اند .\r\n- چون از اين خاندان يكى كشته مىشد ، دستى كه اينان به انتقام مىگشودند از ظلم و ستم بسته بود .\r\n- و من اگر به آنچه امروز و فردا واقع مىشود اميد نمىداشتم ، دل از حسرت آل رسول در سينه‌ام مىطپيد .\r\n- آرى ، اميد من به خروج امامى است كه ناگزير ظهور و بنام خدا و همراه با انواع بركت‌ها قيام مىكند ،\r\n- و حق و باطل را از هم جدا نموده به نعمت و نقمت پاداش و كيفر مىدهد .\r\n- پس من دست جان را از جدال با دشمن كوتاه مىكنم . چه اشك ريزانم مرا بس .\r\n- اى نفس ! شاد و خرّم باش كه آنچه آمدنى است ، چندان دور نيست .\r\n- و اگر خداوند روزگار مرا به آن دولت نزديك و عمرم را دراز كند ،\r\n- دل خود را خنك و بار غم جان را سبك و تيغ و تيرم را به خون دشمن سيراب خواهم\r\n\r\n","description":"","footnote":"","page_name":" 508 ","page_number":520},
  {"content":"\r\n\r\nكرد .\r\n- راستى كه هدايت اين دشمنان به كندن آفتاب از جا و به شنوانيدن سخن به سنگ سخت مىماند .\r\n- برخى از اينان حق را مىشناسند و از آن سود نمىبرند و برخى ديگر هوسباز و شبهه انگيزند .\r\n- مرا از ايشان بس كه دارم از غصّه‌اى گلوگير كه بالا و پائينش نتوانم برد ،\r\n- مىميرم و سينه‌ام از بار گران اندوه به تنگ آمده و مالامال درد است .\r\n5 - شيخ الاسلام ابو اسحاق حمويى كه شرح حالش گذشت ، « 1 » از احمد بن زياد و او از قول دعبل خزاعى آورده است كه گفت :\r\n مدارس آيات خلت من تلاوة * و منزل وحي مقفر العرصات \r\nرا براى سرورم على بن موسى الرضا عليهما السّلام خواندم ، به من فرمود : آيا دو بيت به قصيده‌ات نيفزايم ؟ گفتم : چرا ، اى فرزند رسول خدا ! فرمود :\r\n و قبر بطوس يا لها من مصيبة * الحّت بها الاحشاء بالزفرات\r\nالى الحشر حتى يبعث اللّه قائما * يفرج عنا الهمّ و الكربات « 2 » \r\nدعبل گفت : سپس من باقى قصيده را خواندم تا به اين سرودهء خود رسيدم :\r\n خروج امام لا محالة خارج * يقوم على اسم اللّه و البركات \r\nامام رضا عليه السّلام به سختى گريست و پس از آن فرمود : اى دعبل ، روح القدس به زبانت سخن رانده است ، آيا اين امام را مىشناسى ؟ گفتم نه ! ولى شنيده‌ام امامى از خاندان شما خروج مىكند و زمين را از عدل و داد پر مىكند . فرمود :\r\nامام بعد از من ، پسرم محمّد است و پس از او فرزندش على و بعد از وى پسرش حسن و پس از حسن فرزندش حجت قائم و او است ( امامى ) كه در غيبتش منتظر و در ظهورش مطاع است . پس پر مىكند زمين را از عدل و داد آن‌چنانكه از جور و ستم پر\r\n\r\n\r\n","description":"","footnote":"\r\n( 1 ) . ر ك : الغدير : ( متن عربى / چ 2 ) : 1 / 123 .\r\n( 2 ) . امام عليه السّلام اين دو بيت را پس از بيت و قبر به بغداد لنفس زكية تضمنها الرحمن فى الغرفات افزوده‌اند .\r\n","page_name":" 509 ","page_number":521},
  {"content":"\r\n\r\nشده است و امّا كي قيام مىكند ، اين خبر دادن از وقت است . هرآينه حديث كرد مرا پدرم از پدرانش ، از رسول خدا صلّى اللّه عليه و آله كه فرمود : مثل وى همانند ، رستاخيز است كه نمىآيد شما را مگر به ناگهانى . اين روايت از قول شبراوى نيز خواهد آمد .\r\n6 - ابو سالم بن طلحه شافعى ( م 652 ) گفته است : دعبل گفت : چون قصيده مدارس آيات را سرودم ، خواستم آن را براى ابا الحسن على بن موسى الرضا كه در خراسان بود و وليعهد مأمون شده بود بخوانم . مأمون مرا احضار كرد و از حالم پرسيد . سپس گفت :\r\nاى دعبل : قصيدهء مدارس آيات خلت من تلاوة را برايم بخوان ، گفتم : اى امير المؤمنين ! همچو قصيده‌اى را نمىشناسم . گفت : اى غلام ! ابى الحسن على بن موسى الرضا را به اينجا بخوان . ساعتى نگذشت كه حضرتش حاضر آمد مأمون گفت : يا ابا الحسن ! از دعبل خواسته‌ام كه اشعار ، مدارس آيات را بخواند و او اظهار بىاطلاعى مىكند .\r\nابو الحسن عليه السّلام به من فرمود : اى دعبل ! بخوان براى امير مؤمنان ! و من شروع به خواندن كردم و وى بسيار تحسين كرد و دستور داد 50 هزار درهم به من بپردازند .\r\nحضرت ابا الحسن نيز به مبلغى تقريبا همين قدر فرمان داد . گفتم : اى سرور من ! اگر مصلحت مىدانى يكى از تن‌پوش‌هاى خود را به من مرحمت كن تا كفنم باشد . فرمود :\r\nبسيار خوب آنگاه پيراهنى پوشيده و دستارى پاكيزه به من داد و فرمود : اين را نگاه دار كه به بركت آن محفوظ خواهى ماند . ابو الفضل فضل بن سهل ذو الرياستين وزير مأمون نيز صله‌اى به من بخشيد و مرا بر اسب زرده‌اى خراسانى سوار كرد و در يك روز بارانى كه هردو با هم مىرفتيم و وى بارانى خزى در بر و برنسى بر سر داشت ، آن بارانى و برنس را به من داد و خود جامه‌اى نو خواست و پوشيد و گفت : از آن جهت اين جامهء بر تن كرده را به تو دادم كه بهترين بارانىهاست . بعدها آن بارانى را از من به هشتاد دينار خريدند و من نفروختم . سپس چند بار به عراق برگشتم و در يكى از اين دفعات به روزى بارانى گروهى از دزدان كردى بر ما شوريدند و همه چيز ما بردند من با پيراهنى كهنه در سرمايى سخت گرفتار مانده و بر پيراهن و دستار از دست رفته‌ام نگران بودم و به سخن سرورم امام رضا عليه السّلام مىانديشيدم كه يكى از دزدان كردى در حالى كه بر همان زرده‌اى\r\n\r\n","description":"","footnote":"","page_name":" 510 ","page_number":522},
  {"content":"\r\n\r\nكه ذو الرياستين مرا بر آن نشانده بود ، سوار و همان بارانى به تن داشت ، از كنار من گذشت و تا گرد آمدن همراهانش در نزديكى من ايستاد و به خواندن قصيدهء مدارس آيات خلت من تلاوة پرداخت و گريه كرد . چون چنين ديدم از اينكه دزدى كرد به تشيّع گرويده است تعجب كردم . و به طمع پس گرفتن پيراهن و دستار گفتم : اى سرورم ! اين قصيده از كيست ؟ گفت واى بر تو ! ترا با اين قصيده چكار است ؟ گفتم : جهتى دارد كه پس از اين خواهم گفت . گفت : گوينده اين قصيده مشهورتر از آن است كه نشناسيش .\r\nگفتم : كيست ؟ پاسخ داد : دعبل بن على خزاعى شاعر خاندان محمّد صلّى اللّه عليه و آله كه خدا پاداش خيرش دهد . گفتم : سرورم به خدا سوگند ، منم دعبل و اين است قصيدهء من . . . الحديث . « 1 »\r\nو باز همو پس از ذكر حديث چنين گفته است : بنگريد به اين منقبت كه چقدر شكوهمند و پرشرافت است و برخى از كسانى كه اين كتاب را مطالعه مىكنند و مىخوانند ، مايلند اين ابيات معروف مدارس آيات را بدانند و دوست دارند كه به آن آگاهى يابند و اگر من از ذكر آن روى برتابم يا مرا به ندانستن قصيده متّهم مىكنند و يا نسبت ناآگاهى از علاقهء مردم به دانستن آن به من مىدهند . و من اينك خوش دارم كه اين گونه افراد را آسوده‌خاطر كنم و اين نقيصه را كه به برخى از ذهن‌ها ره مىيابد ، از خود برانم پس به ذكر ابيات مناسب قصيده مىپردازم :\r\n- خانه‌هاى خاندان پيغمبر را در عرفات به ياد آوردم و از ديده اشك حسرت ريختم .\r\n- نشان اين خانه‌هاى ويران رشته صبرم را گسيخت و شوقم را برانگيخت . سراهايى كه ويران ستم دشمنان است ، نه گذشت زمان .\r\n- آموزشگاه‌هاى آيات قرآن از تلاوت آن تهى شد و سراهاى نبوّت و وحى به ويرانى گراييد .\r\n- خاندان رسول خدا را در خيف منى و به ركن و عرفات و در صفا و مروه منزل‌ها بود .\r\n- خانه‌هاى كه تعلّق به على و جعفر و حمزه و سجاد ذو ثفنات داشت .\r\n- منازلى كه متعلق به عبد اللّه و برادرش فضل و فرزندان پيغمبر صاحب دعوت است .\r\n\r\n\r\n","description":"","footnote":"\r\n( 1 ) . مطالب السئول 85 .\r\n","page_name":" 511 ","page_number":523},
  {"content":"\r\n\r\n- منازلى كه جاى نماز و تقوى و روزه و نيكويىها است .\r\n- خانه‌هايى كه جبرئيل با درود و رحمت در آن فرود مىآمد .\r\n- خانه‌هايى كه جايگاه وحى الهى و كان علم او و مسير روشن هدايت و رشد است .\r\n- منازلى كه هرصبح و شام پيرامون آن وحى الهى بر پيغمبر نازل مىشد .\r\n- چون در نماز خود به ياد آنها خدا را نخوانيم ، نمازمان پذيرفته نخواهد بود .\r\n- پيشوايانى كه به كارشان اقتدا مىكنيم و از لغزش‌ها امان مىيابيم .\r\n- بايستيد تا از خانه‌هاى بىخداوند بپرسيم ، چند گاه است كه روزگار نمازها و روزه‌هاشان به سر آمده است ؟\r\n- و آنها كه غربت و دورى از وطن پراكنده‌شان كرد ، كجا رفتند ؟\r\n- خانه‌هاى خاندان رسول ويران و منازل تبار زياد آباد است .\r\n- خاندان پيغمبر زنجير به گردن و دودمان زياد ستبر گردن‌اند .\r\n- سرهاى خاندان پيغمبر بريده و سراهاى تبار زياد آراسته است .\r\n- حرم رسول خدا اسير و زنان زياد پرده‌نشين‌اند .\r\n- اى وارثان علم پيغمبر و اى خاندان او درود پيوسته ما نثار شما باد .\r\n- در اين جهان به بركت وجود شما جانى آسوده دارم و به آسايش آن جهان نيز اميد مىدارم .\r\n7 - شمس الدين سبط بن جوزى حنفى ( م 654 ) 29 بيت از اين قصيده را ياد كرده « 1 » و در آنجا ابياتى هست كه حموّى در معجم الادباء ياد نكرده است و در حاشيه تذكره از اول قصيده تا بيت مدارس آيات ذكر گرديده است .\r\n8 - صلاح الدين صفدى ( م 764 ) طريق روايت قصيده را از عبيد اللّه « 2 » بن جخجخ نحوى و او از محمّد بن جعفر بن لنكك ، ابى الحسن بصرى نحوى و او از برادرش و وى از « دعبل » ياد كرده « 3 » و همين طريق را جلال الدين سيوطى نيز آورده است . « 4 »\r\n\r\n\r\n","description":"","footnote":"\r\n( 1 ) . تذكره ، ابن جوزى 130 .\r\n( 2 ) . ياقوت حموى گويد : در كتابت راستگو است .\r\n( 3 ) . الوافى بالوفيات : 1 / 156 .\r\n( 4 ) . بيغة الوعاة 94 .\r\n","page_name":" 512 ","page_number":524},
  {"content":"\r\n\r\n9 - شبراوى شافعى ( م 1172 ) از قول « هروى » روايت كرده است كه گفت : از دعبل شنيدم كه مىگفت : چون چكامهء خود را كه به اين بيت آغاز مىشود :\r\n مدارس آيات خلت من تلاوة * و مهبط وحى مقفر العرصات \r\nبراى مولايم امام رضا عليه السّلام خواندم و به اين سرودهء خود رسيدم :\r\n خروج امام لا محالة خارج * يقوم على اسم اللّه و البركات \r\nحضرت رضا عليه السّلام به سختى گريست ، سپس سربرآورد و به من فرمود : اى خزاعى ! اين دو بيت را روح القدس بر زبانت رانده است آيا مىدانى ، اين امام كيست و كى قيام مىكند ؟ گفتم : نه ! سرور من ! ولى شنيده‌ام كه امامى از خاندان شما خروج مىنمايد . « 1 » ( تا آخر حديث كه پيش از اين از قول حمويى آمد ) « 2 » و در الاتحاف است كه طبرى در كتاب خود از ابى صلت هروى آورده است كه گفت : دعبل خزاعى در مرو شرفياب خدمت على بن موسى الرضا عليه السّلام شد و گفت : اى فرزند پيغمبر خدا ! دربارهء شما خاندان پيغمبر ، چكامه‌اى سروده‌ام و سوگند ياد كرده‌ام كه پيش از خواندن بر شما ، براى ديگرى نخوانم و خوش دارم بشنويد . على بن موسى الرضا فرمود : بخوان و او چنين خواندن گرفت :\r\n ذكرت محل الربع من عرفات * فاجريت و مع العين بالعبرات \r\n- خانه‌هاى خاندان پيغمبر را در عرفات به ياد آوردم و از ديده اشك حسرت ريختم .\r\n- نشان اين خانه‌هاى ويران رشته صبرم را گسيخت و شوقم را برانگيخت . سراهايى كه ويران ستم دشمنان است ، نه گذشت زمان .\r\n- آموزشگاه‌هاى آيات قرآن از تلاوت آن تهى شد و سراهاى نبوّت و وحى به ويرانى گراييد .\r\n- خاندان رسول خدا را در خيف منى و به ركن و عرفات و در صفا و مروه منزل‌ها بود .\r\n- خانه‌هايى كه تعلّق به على و جعفر و حمزه و سجاد ذو ثفنات داشت .\r\n- منازلى كه متعلق به عبد اللّه و برادرش فضل و فرزندان پيغمبر صاحب دعوت است .\r\n\r\n\r\n","description":"","footnote":"\r\n( 1 ) . الاتّحاف 165 .\r\n( 2 ) . عيون الاخبار صدوق 370 ؛ امالى صدوق 210 ؛ اعلام الورى طبرسى 192 .\r\n","page_name":" 513 ","page_number":525},
  {"content":"\r\n\r\n- منازلى كه جاى نماز و تقوى و روزه و نيكويىها است .\r\n- خانه‌هايى كه جبرئيل با درود و رحمت در آن فرود مىآمد .\r\n- خانه‌هايى كه جايگاه وحى الهى و كان علم او و مسير روشن هدايت و رشد است .\r\n- منازلى كه هرصبح و شام پيرامون آن وحى الهى بر پيغمبر نازل مىشد .\r\n- بايستيد تا از خانه‌هاى بىخداوند بپرسيم ، چندگاه است كه روزگار نمازها و روزه‌هاشان به سر آمده است ؟\r\n- و آنها كه غربت و دورى از وطن پراكنده‌شان كرد ، كجا رفتند ؟\r\n- من به مهر شما ، دوران را دوست مىدارم و دست از دودمان و دختران خود برمىدارم و محبت خود را از بيم دشمن بدسگال و ناسازگار پوشيده مىدارم ،\r\n- پيشوايانى كه به كارشان اقتدا مىكنيم و از لغزش‌ها امان مىيابيم .\r\n- چون در نماز خود به ياد آنها خدا را نخوانيم ، نمازمان پذيرفته نخواهد بود .\r\n- نمىبينى كه سى سال است كه شب و روز زندگى خويش را پيوسته به حسرت گذرانده ،\r\n- و خود ديده‌ام كه دارايى دودمان رسول در ميان ديگران پخش شده و دست خودشان از سهامشان تهى مانده ،\r\n- خاندان پيغمبر لاغراندام و تبار زياد گردن‌كلفت شده ، دختران زياد پرده‌نشين و آل رسول اسير بيابان گرديده‌اند .\r\n- خانه‌هاى خاندان رسول ويران و منازل تبار زياد آباد است .\r\n- سرهاى خاندان پيغمبر بريده و سراهاى تبار زياد آراسته است .\r\n- و من اگر به آنچه امروز و فردا واقع مىشود اميد نمىداشتم ، دل از حسرت آل رسول در سينه‌ام مىطپيد .\r\n- آرى ، اميد من به خروج امامى است كه ناگزير ظهور و بنام خدا و همراه با انواع بركت‌ها قيام مىكند ،\r\n- و حق و باطل را از هم جدا نموده به نعمت و نقمت پاداش و كيفر مىدهد .\r\n\r\n","description":"","footnote":"","page_name":" 514 ","page_number":526},
  {"content":"\r\n\r\n- اى نفس ! شاد و خرّم باش كه آنچه آمدنى است ، چندان دور نيست . « 1 »\r\nو آن قصيده‌اى طولانى است كه شماره ابيات آن به 102 بيت مىرسد چون از خواندن پرداخت ، ابو الحسن رضا خود برخواست و به دعبل فرمود : همين‌جا باش .\r\nآنگاه صرّه‌اى كه در آن 100 دينار بود براى او فرستاد و از او پوزش خواست . دعبل آن را برگرداند و گفت . من براى گرفتن صله شرفياب نشده بودم ، آمده بودم تا سلامى به حضرت عرض كنم و به نگاهى از روى مباركش تبرّك جويم نيازى هم به اين پول ندارم اگر امام عنايت كند و مرا به جامه‌اى از خود ، براى تبرّك سرافراز فرمايد ، بيشتر دوست دارم . حضرت رضا عليه السّلام جبّهء خزى كه همان صرّه دينار روى آن بود به وى مرحمت كرد و به غلام خود فرمود : بگو اين را بگير و پس مفرست كه به زودى با نيازمندى خرجش خواهى كرد . و او آن كيسه و جبّه را گرفت ( تا آخر داستان دزدان كردى كه مذكور افتاد ) .\r\n10 - شبلنجى تمام آنچه را كه از شبراوى ياد كرديم ، بىكم‌وكاست ، آورده است . « 2 »\r\nامّا آنچه دانشمندان بنام شيعه فرموده‌اند :\r\nاين قصيده و داستان جبّه و دزدان را گروه بسيارى ياد كرده‌اند كه ما سخن را به ذكر گفتار آنان دراز نمىكنيم ، بلكه به ذكر آنچه در سخنان پيشين ، نيامده است ، بسنده مىكنيم : شيخ صدوق در العيون و در امالى از هروى روايت كرده است كه گفت : دعبل در مرو شرفياب خدمت ابى الحسن الرضا عليه السّلام شد و گفت : اى فرزند رسول خدا ! قصيده‌اى در ستايش شما سروده‌ام و سوگند خورده‌ام كه پيش از شما براى هيچ‌كس نخوانم .\r\nفرمود : بخوان . و دعبل خواند تا به اين سروده خود رسيد :\r\n ارى فيئهم في غيرهم مستقيما * و ايديهم عن فيئهم صفرات \r\nابو الحسن گريست و فرمود ، راست گفته‌اى اى خزاعى و چون به اين شعر رسيد :\r\n اذا وترو مدوا الى واتريهم * اكفا عن الاوتار منقبضات \r\nابو الحسن عليه السّلام دست مباركش را برگرداند و فرمود : آرى ، به خدا سوگند كه بسته است .\r\n\r\n\r\n","description":"","footnote":"\r\n( 1 ) . الاتحاف 161 .\r\n( 2 ) . نور الابصار 153 .\r\n","page_name":" 515 ","page_number":527},
  {"content":"\r\n\r\nو چون به اين بيت رسيد :\r\n لقد خفت فى الدنيا و ايام سعيها * و انى لارجو الامن بعد وفاتى \r\nامام رضا عليه السّلام فرمود : خداوند ترا در روز فزع اكبر امان بخشد و چون به اين سروده رسيد :\r\n و قبر ببغداد لنفس زكيّه * تضمّنها الرحمن في الغرفات \r\nامام رضا عليه السّلام به او فرمود : آيا در همين‌جا دو بيت به آن نيفزايم كه قصيده تمام شود ؟\r\nگفت : چرا ! يابن رسول اللّه . و امام فرمود :\r\n و قبر بطوس يالها من مصيبة * توقد في الاحشاء بالحرقات\r\nالى الحشر حتى يبعث اللّه قائما * يفرّج عنا الهمّ و الكربات \r\nدعبل گفت : اى پسر پيغمبر خدا ! اين گورى كه در طوس است از كيست ؟ حضرت فرمود : قبر من است و ديرى نپايد كه طوس گذرگاه شيعيان و زيارت‌كنندگان من شود .\r\nهان ! هركس مرا در غربتم به طوس زيارت كند ، روز قيامت با گناهان آمرزيده در رتبه من با من خواهد بود . پس برخاست و به دعبل دستور داد ، از جاى خويش برنخيزد ( سپس داستان جبّه و دزدان را آورده و گفته است ) :\r\nدعبل را كنيزى بود كه مهر وى بر دل داشت ، و اين كنيز چشم‌درد سختى گرفت كه چون پزشكان به بالينش آمدند و به آن نگريستند گفتند : چشم راستش نابينا شده و كارى از ما ساخته نيست ليكن ديده چپش را مداوا مىكنيم و اميدواريم بهبودى يابد .\r\nدعبل سخت اندوهگين و بسيار بىتاب شد ، سپس به يادش آمد كه پاره‌اى از جبّهء امام با اوست ، آن را بر ديدگان كنيز كشيد و دستمالى از آن را از سر شب بر چشمان او بست آن زن شب را به صبح آورد در حالى كه ديدگانش به بركت ابو الحسن رضا عليه السّلام از روزگار پيش از بيمارى ، سالم‌تر مىنمود . « 1 »\r\nو در مشكاة الانوار « 2 » و مؤجّج الاحزان « 3 » است كه آورده‌اند : چون دعبل قصيده خود را\r\n\r\n\r\n","description":"","footnote":"\r\n( 1 ) . اعلام الورى ، طبرسى 191 ؛ كشف الغمة ، اربلى 275 .\r\n( 2 ) . تأليف شيخ محمّد بن عبد الجبار بحرانى .\r\n( 3 ) . تأليف شيخ عبد الرضا بن محمد اوالى بحرانى .\r\n","page_name":" 516 ","page_number":528},
  {"content":"\r\n\r\nبراى على بن موسى الرضا عليه السّلام خواند و از حضرت حجّت ( عج ) به اين سرودهء خود ياد كرد :\r\n فلو لا الذى ارجوه فى اليوم اوغد * تقطع نفسى اثرهم حسراتى\r\nخروج امام لا محالة خارج * يقوم على اسم اللّه و البركات \r\nحضرت رضا دست بر سر نهاد و به تواضع ايستاد و براى او دعاى فرج كرد . اين روايت را صاحب كتاب دمعة الساكبه و ديگران از كتاب مشكاة ، بازگو كرده‌اند .\r\nبراى اين قصيدهء تائيّه ، دانشمندان نامدار شيعه ، شرح‌هايى نوشته‌اند كه از آن جمله است :\r\n1 - شرح علّامه ، حجّت ، سيد نعمت اللّه جزايرى ( م 1112 ) .\r\n2 - شرح علّامه ، حجّت ، كمال الدين محمّد بن محمّد قنوى شيرازى .\r\n3 - شرح علّامه ، حاج ميرزا على عليارى تبريزى ( م 1327 ) .\r\nقابل توجّه :\r\nسرآغاز قصيدهء دعبل ، آن ابياتى نيست كه ياد كرده‌اند ، بلكه اين قصيده به نسيبى آغاز مىشود . كه مطلعش اين است :\r\n تجاوبن بالأرنان و الزفرات * نوائح عجم اللفظ و النطقات \r\nابن فتّال و ابن شهر آشوب گفته‌اند : « آورده‌اند كه دعبل قصيدهء مدارس آيات را براى امام عليه السّلام خواند و با اينكه اين بيت نخستين بيت آن نبود وى قصيده را به آن شروع كرد ، از او پرسيدند : چرا از مدارس آيات آغاز كردى ؟ گفت : از امام عليه السّلام حيا كردم كه تشبيب قصيده را برايش بخوانم و از مناقب آن شروع كردم . « 1 » و سرآغاز چكامه اين بيت است :\r\n تجاوبن بالأرنان و الزفرات * نوائح عجم اللفظ و النطقات \r\nتمام اين قصيدهء را كه 120 بيت است اربلى در كشف الغمّه و قاضى نور اللّه در مجالس « 2 » و علّامهء مجلسى در بحار « 3 » و زنوزى در روضه نخستين از رياض الجنه ياد\r\n\r\n\r\n","description":"","footnote":"\r\n( 1 ) . روضه ، ابن فتال 194 ؛ المناقب ، ابن شهر آشوب 394 .\r\n( 2 ) . مجالس ، قاضى نور اللّه 451 .\r\n( 3 ) . بحار الأنوار : 12 / 75 .\r\n","page_name":" 517 ","page_number":529},
  {"content":"\r\n\r\nكرده‌اند و شبراوى و شبلنجى به شماره ابيات آن - همانطور كه پيش از اين گذشت - تصريح نموده‌اند ، پس آنچه پيش از اين از حموى ياد كرديم كه گفته است : « نسخه‌هاى اين قصيده گوناگون است و در برخى از آنها فزونىهايى است كه گمان مىرود ساختگى باشد و گروهى از شيعيان افزوده باشند و ما آنچه را كه درست مىنمايد مىآوريم » از گمان‌هاى گناه‌آلود است چه خود او در معجم البلدان ابياتى آورده كه غير از ابيات درست دانسته‌اى است كه در معجم الادباء ياد كرده است « 1 » و مسعودى « 2 » و ديگران برخى از اشعارى را كه حموى در معجم البلدان آورده است ، ياد كرده‌اند .\r\nو شبراوى در الاتحاف و شبلنجى در نور الابصار ابيات فزون‌ترى از آنچه حموى درست پنداشته است ، ثبت نموده‌اند ، و ممكن نمىنمايد كه ما سخنان اين اعلام را رد كنيم تا ساختگى بودن برخى از ابيات قصيده را اثبات كرده باشيم . و چون حصول دانش تدريجى است ، احتمال مىرود كه حموى در روز تأليف معجم الادباء به بيشتر از آن ابياتى كه از قصيده ياد كرده است ، آگاهى نداشته و چون علم او گسترش بيشترى يافته است ، ديگر ابيات قصيده را مسلّم دانسته و در معجم البلدان كه در تأليف متاخرتر از معجم الادباء است آورده و به همين جهت در اكثر مجلدات معجم البلدان حواله به معجم الادباء مىدهد . « 3 » امّا بدگمانى او به شيعه وادارش كرده است كه در هنگام تدوين كتاب نسبت تزوير به آنها دهد و ما در اين بدگمانى به حساب‌رسى او نمىپردازيم چه خداوند در كمين‌گاه است و او بهترين رقيب و حسابرس است .\r\n\r\nشاعر را بشناسيم\r\nابو على يا ابو جعفر دعبل پسر على بن رزين « 4 » بن عثمان بن عبد الرحمن بن عبد اللّه بن\r\n\r\n\r\n","description":"","footnote":"\r\n( 1 ) . ر ك : معجم الادباء : 2 / 28 .\r\n( 2 ) . مروج الذهب : 2 / 239 .\r\n( 3 ) . مثلا ر ك : معجم الادباء : 2 / 45 ، 117 ، 135 ، 186 ؛ 3 / 117 ، 184 ؛ 4 / 228 ، 400 ؛ 5 / 187 ، 289 ؛ 6 / 117 .\r\n( 4 ) . و در الاغانى : 8 / 29 چنين است : ابن سليمان بن تميم بن نهشل بن خداش بن خالد بن عبد بن دعبل بن انس بن خزيمة بن سلامان بن اسلم بن اقضى بن حارثة بن عمرو بن عامر بن مزيقيا .\r\n","page_name":" 518 ","page_number":530},
  {"content":"\r\n\r\nبديل بن وقاء بن عمرو بن ربيعه بن عبد العزى بن ربيعه بن جزى بن عامر مازن ابن عدى بن عمرو ربيعهء خزاعى است . « 1 »\r\n\r\nخاندان رزين\r\nخاندان رزين ، بيت فضل و ادب است ، هرچند ابن رشيق ايشان را به شاعرى اختصاص داده است . « 2 » چه اين دودمان محدّثان و شاعرانى داشته و اهل سيادت و شرف بوده‌اند . و تمام فضل و فضيلت آنها به بركت دعايى است كه پيغمبر اكرم دربارهء نياى بزرگ آنها كرد ، آنگاه كه به روز فتح مكّه عبّاس بن عبد المطلب كه پاسدار محبّت وى بود ، او را در پيشگاه پيغمبر خدا ، به‌پا داشت و گفت : اى رسول خدا ! امروز روزى است كه اقوامى را شرف بخشيده‌اى ، حال خالت بديل بن ورقاء چگونه خواهد بود ؟ پيغمبر فرمود : اى بديل ! روى بگشا و او چهره‌اش را به پيغمبر نمود و پرده از رخ برگرفت . رسول سياهى در رخسارش ديد و پرسيد : اى بديل ! چند سال دارى ؟ گفت : 97 سال اى رسول خدا . پيغمبر صلّى اللّه عليه و آله خنديد و فرمود : خداوند بر جمال و سيه‌چردگيت بيفزايد و تو و فرزندانت را متمتّع كناد . « 3 »\r\nو بنيان‌گذار شرف شكوهمند آنان قهرمانى بزرگ به نام عبد اللّه بن ورقاء است كه آن چنان كه در رجال شيخ آمده است ، وى و برادرانش عبد الرحمن و محمّد ، فرستادگان پيغمبر صلّى اللّه عليه و آله به يمن بوده‌اند و اينان و برادر ديگرشان عثمان از لشكريان امير مؤمنان در صفين‌اند و برادر پنجمشان نافع بن بديل در روزگار پيغمبر صلّى اللّه عليه و آله به شهادت رسيد و ابن رواحه در رئائش چنين سرود :\r\n- خداوند نافع بن بديل را ، به رحمتى كه به جوياى ثواب جهاد مىرسد رحمت كناد .\r\n\r\n\r\n","description":"","footnote":"\r\n( 1 ) . فهرست ، نجاشى 116 ؛ تاريخ ، خطيب بغدادى : 8 / 328 ؛ الامالى ، صدوق 239 ؛ تاريخ ، ابن عساكر : 5 / 227 ؛ معجم الادباء حموى : 11 / 100 ؛ الاصابة : 1 / 141 . حموى گفته است : بيشتر علما قائل به اين نسبت براى دعبل مىباشند .\r\n( 2 ) . العمدة ، ابن رشيق : 2 / 290 .\r\n( 3 ) . امالى 239 ؛ الاصابة : 1 / 141 .\r\n","page_name":" 519 ","page_number":531},
  {"content":"\r\n\r\n- وى مردى بردبار و در روزگارى كه بيشتر مردم سخن به صواب مىگفتند ، به راستگويى شهره بود .\r\nپس در شرافت اين دودمان همين بس كه پنج نفر شهيد دارد كه همگان مورد عنايت خداوند و در خدمت پسر عم پيغمبر خدا صلّى اللّه عليه و آله بوده‌اند و عبد اللّه خود از دلاوران پيشگام و سواركاران برجسته و آراسته به بالاترين مراتب ايمان بود .\r\nزهرى وى را از دهاة پنجگانه عرب شمرده است . « 1 » در روز صفّين امير المؤمنين به وى فرمان حمله داد . و او با همراهانش كه ميمنه سپاه على بود حمله كرد و در آن روز دو شمشير و دو زره داشت و پيشاپيش همه شمشير مىزد و مىگفت :\r\n- جز بردبارى و توكّل بر خدا و به كار گرفتن سپر و نيزه و شمشير برّان و پس از آن پيشاپيش همه چون شترانى كه به آبشخور مىروند ، به ميدان تاختن ، راهى نمانده است .\r\nو پيوسته مىتاخت تا به معاويه رسيد و پيروان وى را به كام مرگ كشيد معاويه نيز فرمان داد تا به عبد اللّه بديل بتازند و به حبيب بن مسلمه فهرى كه در ميسرهء سپاهش بود پيغام فرستاد تا با همراهانش به عبد اللّه حمله آورد . هردو سپاه درهم آميخت و آتش جنگ در ميان ميمنهء عراقيان و ميسرة شاميان شعله كشيد پيشاپيش همه عبد اللّه بديل چنان شمشير مىزد كه معاويه را از جا كند وى فرياد مىكشيد : خونخواهى عثمان ! و مقصودش برادر كشتهء خود بود ولى معاويه و سپاه او پنداشتند كه مقصودش عثمان بن عفان است . معاويه مقدار زيادى عقب نشست و براى بار دوم و سوم به حبيب بن سلمه پيغام فرستاد و از او كمك و يارى خواست . حبيب با ميسرهء سپاه معاويه چنان حملهء سختى به ميمنه سپاه عراق كرد كه آن را از هم دريد تا آنكه از همراهان ابن بديل به غير از در حدود صد نفر از قرّاء كه پشت‌به‌پشت يكديگر داده و از هم دفاع مىكردند ، كسى به جا نماند و ابن بديل در دل لشگر فرو رفته و در انديشه قتل معاويه جوياى جايگاه او بود و به آن سو مىتاخت تا به وى رسيد . در كنار معاويه ، عبد اللّه بن عامر ايستاده بود . معاويه به مردمش بانگ زد : واى بر شما ! سنگسارش كنيد . سرانجام ابن بديل را از پاى\r\n\r\n\r\n","description":"","footnote":"\r\n( 1 ) . همچنين الاصابة : 2 / 281 .\r\n","page_name":" 520 ","page_number":532},
  {"content":"\r\n\r\nدرآوردند و او از اسب درفتاد سپس با شمشير به سويش تاختند و او را كشتند . معاويه و عبد اللّه بن عامر آمدند و بر بالينش ايستادند عبد اللّه بن عامر عمامه‌اش را به روى او كشيد و بر وى رحمت آورد . زيرا پيش از اين با او دوست و برادر بود . معاويه گفت . پرده از رويش برگير . عبد اللّه گفت : به خدا سوگند تا جان در بدن دارم نمىگذارم مثله‌اش كنيد .\r\nمعاويه گفت : رويش را بگشا كه مثله‌اش نمىكنيم و او را به تو بخشيديم . ابن عامر پرده از رويش برگرفت و معاويه گفت : به پروردگار كعبه قسم ! اين مرد قوچ آن قوم بود خداوند مرا به مالك اشتر نخعى و اشعث كندى نيز پيروزى دهاد ! به خدا قسم داستان اين مرد همان است كه شاعر سروده :\r\n- جنگجويى كه چون كارزار بر او سخت گيرد و به كشتنش برخيزد ، او نيز نبرد را سخت مىگيرد و مقاومت مىكند .\r\n- و آنگاه كه مرگ تند و بىتأخير ، روى آورد ، چون شيرى دلير كه به دفاع از حريمش برخاسته و مرگ راهش مىزند از حريم خود دفاع مىكند . « 1 »\r\nآنگاه گفت : گذشته از مردان خزاعه اگر زنانشان هم مىتوانستند با من مىجنگيدند . « 2 »\r\nو اسود بن طهمان خزاعى در آخرين رمق زندگى عبد اللّه بن بديل از كنار او گذشت و به وى گفت : به خدا قسم مرگ تو بر من دشوار است و اگر مىديدمت به يارى و دفاع از تو مىپرداختم و اگر قاتلت را مىديدم خوش داشتم كه دست از هم برنداريم تا آنكه يا من او را بكشم يا او مرا به تو ملحق كند سپس در كنارش نشست و گفت . تو كه مردى بىآزار و بيشتر به ياد خداوند بودى مرا وصيّت كن خدايت رحمت كناد !\r\nابن بديل گفت : ترا سفارش مىكنم به ترس از خداوند و به خيرخواهى نسبت به امير مؤمنان و نبرد در خدمت او تا آنگاه كه حق آشكار شود يا تو به حق ملحق شوى و نيز سفارش مىكنم كه سلام مرا به امير مؤمنان برسانى و به او بگويى نبرد خود تا وقتى كه\r\n\r\n\r\n","description":"","footnote":"\r\n( 1 ) . شاعر اين ابيات حاتم طايى است كه قصيده‌اى كه اين ابيات از آن است در ديوان او 121 آمده ، اما بيت سوم در آن نيست .\r\n( 2 ) . كتاب صفين ، ابن مزاحم 126 ؛ شرح نهج البلاغة ، ابن ابى الحديد : 1 / 486 .\r\n","page_name":" 521 ","page_number":533},
  {"content":"\r\n\r\nميدان جنگ را پشت سر مىگذارى دنبال كن چه هركس نبردگاه را پشت سر گذارد ، پيروز است . پس ديرى نپاييد كه مرد و اسود به سوى على عليه السّلام آمد و پيغام رساند . امام فرمود : « خدايش رحمت كناد ! در زندگيش به همراه ما با دشمنانمان جنگيد و در مرگش نيز نسبت به ما خيرخواهى كرد » . « 1 »\r\nو آنچه گوياى عظمت عبد اللّه بن بديل در ميان ياران على عليه السّلام است اين شعر . ابن عدى بن حاتم در روز صفّين است :\r\n- آيا پس از عمّار و هاشم و پسر بديل جنگاور ،\r\n- اميدى - همچون خواب خفتگان - به ماندن داريم حال آنكه ديروز انگشتان خويش را به دندان مىگزيديم ؟\r\nو نيز اين سرودهء سليم ( سليمان ) ابن صرد خزاعى در همان روز است :\r\n- وه چه روزى تيره و سخت ، كه از فرط تاريكى ستاره‌اى را پنهان نگذاشته بود . اى سرگشته حيران ما از گروه ستمگران نمىترسيم .\r\n- زيرا در ميان ما قهرمان كارآزموده‌اى به نام ابن بديل است كه به شير شرزه مىماند\r\n- على محبوب ما است و ما پدر و مادر خود را فداى او مىكنيم .\r\nو نيز اين گفتهء شنّى كه در اشعار او آمده است :\r\n- اگر شاميان ، هاشم و عمّار و فرزندان بديل را كه دلاوران هرسپاهى بودند ، و نيز آن مرد خزاعى را كه به بارانى مىماند ،\r\n- كه سختى و خشكسالى را به وجود او مىرانديم كشتند و ما را به سوك نشاندند . . .\r\nامّا پدر شاعر ، على بن زرين از شاعران روزگار خود بود كه مرزبانى در معجم الشعراء شرح حالش را آورده است « 2 » و نياى او به طورى كه ابن قتيبه در الشعر و الشعراء آورده است ، غلام ، عبد اللّه بن خلف خزاعى پدر طلحة الطلحات است .\r\nو عموى شاعر ، عبد اللّه بن زرين نيز آن‌چنانكه ابن رشيق در العمده ياد كرده از\r\n\r\n\r\n","description":"","footnote":"\r\n( 1 ) . كتاب صفين ، ابن مزاحم 243 ، ط ايران و 520 ، ط مصر ؛ شرح نهج البلاغة ، ابن ابى الحديد : 2 / 299 .\r\n( 2 ) . معجم الشعراء : 1 / 283 .\r\n","page_name":" 522 ","page_number":534},
  {"content":"\r\n\r\nشاعران بوده است .\r\nو پسر عمش ، ابو جعفر محمّد ابو شيص بن عبد اللّه كه ذكرش رفت شاعرى است كه وى را ديوانى بوده كه صولى در 150 برگ پرداخته و شرح حالش در البيان و التبيين و الشعر و الشعراء و الاغانى و فوات الوفيات و غير آن مىتوان يافت و ابن معتز در طبقاتش ترجمهء وى را آورده و قصايد درازى از آن او را برشمرده جز آنكه نام وى و پدرش را به عكس ذكر نموده و از او به عنوان عبد اللّه بن محمّد نام برده و حال آنكه درست آن محمّد بن عبد اللّه است . « 1 »\r\nو عبد اللّه بن ابى شيص مذكور نيز شاعرى است كه ديوانى در حدود 70 برگ داشته و ابو الفرج در اغانى از او نام برده و گفته است وى شاعرى نيك شعر است كه به محمّد بن طالب پيوست و از او دفتر جامع شعر پدرش را گرفت و از سوى او در ميان مردم منتشر شد « 2 » و ابن معتز شرح حال وى را آورده است . « 3 »\r\nابو الحسن على برادر دعبل نيز شاعر بوده و به طورى كه در فهرست ابن نديم آمده ديوان شعرى در حدود 50 برگ داشته است . وى با برادرش دعبل در سال 198 به خدمت ابو الحسن امام رضا عليه السّلام آمد و هردو زمان درازى از محضر شريف امام بهره‌ها بردند . خود او گفته است : من و دعبل در سال 198 به خدمت سرورم ابو الحسن علي بن موسى الرضا عليه السّلام آمديم و تا پايان سال 200 در محضرش مانديم و سپس به قم رفتيم ، پس از آنكه سرورم ابو الحسن رضا عليه السّلام پيراهن خزى سبزرنگ و انگشترى عقيق به برادرم دعبل خلعت داد و درهم‌هايى رضوى نيز به او مرحمت كرد و فرمود : اى دعبل ! به قم برو كه بهره‌ها خواهى برد و هم به او فرمود : اين پيراهن را نگه دار كه در آن هزار شب هزار ركعت نماز گزارده و هزار ختم قرآن كرده‌ام . « 4 » وى در 172 به دنيا آمد و در 283 درگذشت و از خود فرزندى به جا گذاشت به نام ابو القاسم اسماعيل بن على\r\n\r\n\r\n","description":"","footnote":"\r\n( 1 ) . البيان و التبيين : 3 / 83 ؛ الشعر و الشعراء 346 ؛ الاغانى : 15 / 108 ؛ فوات الوفيات : 2 / 25 ؛ طبقات ، ابن معتز 33 - 26 .\r\n( 2 ) . الاغانى : 15 / 108 .\r\n( 3 ) . طبقات ، ابن معتز 173 .\r\n( 4 ) . فهرست ، نجاشى 197 ؛ الامالى ، صدوق 229 .\r\n","page_name":" 523 ","page_number":535},
  {"content":"\r\n\r\nمشهور به دعبلى كه اين پسر در 257 به دنيا آمده و از پدرش ابو الحسن بسيار روايت كرده و اقامتگاهش واسط و عهده‌دار امور حسبى « 1 » بوده و كتاب‌هايى به نام تاريخ الائمه و النكاح داشته است .\r\nرزين برادر ديگر دعبل نيز يكى از شعراى اهل بيت است و دعبل دربارهء او اشعارى دارد « 2 » و ازدى گفته است : ابراهيم عبّاس و دعبل و رزين ، فرزندان على ، از خانه به انديشهء باغ و بستان پياده بيرون آمدند ( و يا بنا بر روايت عيون به زيارت ابو الحسن الرضا عليه السّلام مىرفتند ) پس به گروهى از هيزم‌كشان رسيدند . پولى دادند و بر الاغشان سوار شدند .\r\nابراهيم چنين سرود :\r\n اعيدت بعد حمل الشو * ك احمالا من الخزف\r\nنشاوى لا من الخمرة * بل من شدة الضعف \r\nو به رزين گفت : دنباله‌اش بساز و او گفت :\r\n فلو كنتم على ذاك * تصيرون الى القصف\r\nتساوت حالكم فيه * و لا تبقوا على الخسف \r\nسپس به دعبل گفت : اى ابا على ! تو نيز بقيه‌اش را بسراى و او سرود :\r\n فاذ فات الذى فات * فكونوا من ذوى الظرف\r\nو خفوا نقصف اليوم * فانى بائع خفى « 3 » \r\nاما شاعر مورد بحث ما نامش دعبل « 4 » و به گفته همگان ، كنيه‌اش ابو على است .\r\nابن ايوب « 5 » كنيهء او را ابو جعفر دانسته و در اغانى از قول وى آمده است كه اسمش نيز محمّد است . و خطيب چنين آورده است كه احمد بن قاسم نام وى را حسن دانسته « 6 » و اسماعيل برادرزاده خود شاعر ، گفته است : نام او عبد الرحمن است و غير از اين دو تن ،\r\n\r\n\r\n","description":"","footnote":"\r\n( 1 ) . گفتار ما دربارهء « حسبه » در جلدهاى آينده در قسمت شرح حال ابن حجاج بغدادى خواهد آمد . ( مؤلّف )\r\n( 2 ) . تاريخ ، ابن عساكر : 5 / 139 .\r\n( 3 ) . بدايع البدايه : 2 / 210 .\r\n( 4 ) . دعبل به معنى شترى است كه بچه‌اش همراه اوست و نيز به معنى شتر پرگوشت و شيىء قديم است .\r\n( الاغانى ) .\r\n( 5 ) . ر ك : الاغانى ؛ معاهد التنصيص ؛ نهاية الارب .\r\n( 6 ) . تاريخ ، خطيب بغدادى : 8 / 383 .\r\n","page_name":" 524 ","page_number":536},
  {"content":"\r\n\r\nديگران نام وى را محمّد دانسته‌اند و اسماعيل گفته است : دايهء دعبل وى را از جهت شوخ‌طبعى كه در او بود ، دعبل لقب داد و مقصودش ذعبل بود و ذال قلب به دال شد .\r\nگفته‌اند : اصل وى از كوفه است همان‌طور كه در بيشتر كتب هم آمده است و نيز گفته‌اند كه او قريشى است . دعبل بيشتر در بغداد مىزيست و از ترس معتصم كه به هجوش پرداخته بود ، مدتى از آن شهر بيرون رفت و دوباره برگشت و به گشت و گذار ، در آفاق پرداخت . به بصره و دمشق شد و به روزگار مطلب بن عبد اللّه بن مالك به مصر آمد و او دعبل را به ولايت أسوان گمارد و چون خبر يافت كه شاعر به هجوش پرداخته است ، بركنارش كرد و عزل‌نامه را به غلام خود سپرد و گفت : به اسوان مىروى و تا روز جمعه منتظر مىمانى تا دعبل به منبر رود و چون بر منبر شد نامه را به او مىدهى و وى را از خطبه بازمىدارى و از منبر به زير مىآرى و خود به جايش مىنشينى . چون دعبل به منبر رفت و آماده خطبه‌خوانى شد غلام نامه را به وى داد . دعبل گفت : بگذار تا از خطبه بپردازم و از منبر به زير آيم و نامه را بخوانم . گفت : نه ! مرا مأمور كرده‌اند كه تا نامه را نخوانى ، نگذارم خطبه بخوانى . دعبل نامه را خواند و غلام مطلّب وى را به معزولى از منبر فرود آورد و وى از آنجا به جانب مغرب و به سوى بنى اغلب شتافت . « 1 »\r\nدعبل با برادرش رزين سفرى به حجاز كرد و با برادرش على به رى و خراسان رفت و ابو الفرج « 2 » گفته است : دعبل از خانه بيرون مىآمد و سال‌ها غايب مىشد ، و به دور دنيا مىگشت و با فايده و عايده برمىگشت و دزدان و رهزنان وى را مىديدند و آزارش نمىكردند ، بلكه با او به خوردن و نوشيدن مىنشستند و درباره‌اش نيكى مىنمودند . او نيز هرگاه آنان را مىديد سفره خوراك و شرابش را مىگسترد و آنها را دعوت مىكرد و غلامان خود ثقيف و شعف را كه مغنّى بودند فرامىخواند و آن دو را به آوازخوانى مىنشاند و مىنوشاند و مىنوشيد و شعر مىخواند . دزدان نيز او را شناخته بودند و به جهت كثرت سفر با او خو گرفته و از او مواظبت مىكردند و صله‌اش مىدادند . دعبل در يكى از سفرها براى خود چنين سرود :\r\n\r\n\r\n","description":"","footnote":"\r\n( 1 ) . الاغانى : 18 / 48 .\r\n( 2 ) . الاغانى : 18 / 36 .\r\n","page_name":" 525 ","page_number":537},
  {"content":"\r\n\r\n- در جايى فرود آمدم كه برق از آنجا نمىگذرد و دست خيال از حريمش كوتاه است .\r\nابن معتز گفته است : دعبل از قم عبور كرد و در نزد شيعيان آنجا ماند و آنها سالانه پانصد هزار درهم برايش تقسيط كردند . « 1 » بحث در گزارش زندگى اين شاعر چهار ناحيه دارد :\r\n1 - فداكارى او در مهر خاندان عصمت عليهم السّلام .\r\n2 - نبوغ او در شعر و ادب و تاريخ و تاليفاتش .\r\n3 - روايت حديث و راويان حديث از سوى او و كسانى كه دعبل از جانب آنان به نقل حديث پرداخته است .\r\n4 - رفتارش با خلفا و پس از آن شوخ‌طبعىها و نوادر كارهايش و آنگاه ولادت و وفاتش .\r\nامّا از جهت نخستين ، حال او در اين فداكارى به اندازه‌اى روشن است كه ما را از هر گونه استدلال بىنياز مىكند . چه مىتوان گفت درباره مردى كه از خود او مىشنيدند كه مىگفت : 50 سال است كه چوبهء دار خود را بر دوش مىكشم و كسى را نمىيابم كه مرا بر آن به دار كشد . به محمّد بن عبد الملك زيّات وزير گفتند : چرا آن چكامهء دعبل را كه در آن به هجوت پرداخته است پاسخ نمىگويى ؟ گفت : سى سال است كه دعبل چوبهء دار خود را به دوش دارد و بىباكانه در جستجوى كسى است كه وى را بر آن كشد . « 2 »\r\nهمهء اينها ، از جهت كينه‌توزىها و درگيرىها و جانبدارى و پيكارجويىهايى بود كه وى در دفاع از خاندان پاك پيغمبر و نشان دادن محبت خود به آنها و بدگويى از دشمنانشان بر عهده داشت و همين امور قرار از او گرفته و پناهگاهى برايش باقى نگذاشته بودند و حتى سايبانى كه در سايه آن بياسايد نداشت و پيوسته دور از خلفاى وقت و مخالفان دودمان پاك پيغمبر رهسپار بيابان‌ها بود . با اين وصف قصايد ساير او زبانزد بزرگان و زيور دهان گويندگان و شادىبخش دوستان و مايهء اندوه دشمنان و انگيزندهء كينه و حسد كينه‌توزان و حسودان گرديد و بالاخره هم او را به همين نام كشتند .\r\n\r\n\r\n","description":"","footnote":"\r\n( 1 ) . طبقات 125 .\r\n( 2 ) . طبقات الشعراء ابن معتز 125 .\r\n","page_name":" 526 ","page_number":538},
  {"content":"\r\n\r\nو خردهء هجوگويى فراوانى كه در بيشتر كتب از اين شاعر گرفته‌اند ، از آن جهت است كه نوع اين هجوسرايى و بدگويى تند و بسيار از جانب او ، مربوط به كسانى است كه دعبل آنها را از دشمنان خاندان پاك پيغمبر و غاصب مقام آنان مىپنداشته و به اين وسيله تقرّب به خدا مىجسته است و البته تبرّى از وسايل قرب به خداوند سبحان است و ولايت ، خالص نخواهد بود مگر به بيزارى از مخالفان و دشمنان اهل بيت همانطور كه خدا و رسولش هم از مشركان بيزارى جسته‌اند . و ما جعل اللّه لرجل من قلبين فى جوفه .\r\nامّا بسيارى از نويسندگان كتب كه در جمع دشمنان خاندان پاك پيغمبر صلّى اللّه عليه و آله بوده‌اند اين را گناه نابخشودنى دعبل پنداشته‌اند چنان كه عادت آنان دربارهء همهء شخصيت‌هاى شيعه همين است .\r\nامّا بر نبوغ ادبى دعبل ، چه دليلى روشن‌تر از شعر مشهور او تواند بود ؟ شعرى كه دهان به دهان مىگردد و در لابلاى كتب ثبت است و به آن در اثبات معانى الفاظ و موادّ لغت استشهاد مىكنند و در مجالس شيعه در تمام ساعات شب و روز مىخوانند ! شعرى كه سهل ممتنع است و شنونده اوّل بار مىپندارد كه مىتواند مانند آن بياورد امّا چون به عمق آن فرو مىرود و در آن غور و بررسى مىكند درمىيابد كه عاجز و درمانده و ناتوان است از آنكه شعرى بسازد كه به حريم اين قصيده نزديك باشد ، چه جاى آنكه با آن برابر گردد !\r\nمحمد بن قاسم بن مهرويه مىگفت : از پدرم شنيدم كه مىگفت : شعر به دعبل خاتمه يافت . و بحترى گفته است : در نزد من دعبل از مسلم بن وليد شاعرتر است . گفتند :\r\nچگونه ؟ گفت : براى آنكه سخن دعبل از گفتار مسلم به كلام عرب نزديك‌تر و سبك او به سبك آنان همانندتر و در آن متعصب است . « 1 »\r\nعمرو بن مسعده گفت : ابو دلف به نزد مأمون آمد مأمون به وى گفت : اى قاسم ! آيا شعرى از خزاعيان به ياد دارى كه براى ما بخوانى ؟ ابو دلف گفت : از كدامشان اى امير مؤمنان ؟ هارون گفت : در ميان آنها كدامشان را شاعر مىدانى ؟ گفت : از خود آنها\r\n\r\n\r\n","description":"","footnote":"\r\n( 1 ) . الاغانى : 18 / 18 و 37 .\r\n","page_name":" 527 ","page_number":539},
  {"content":"\r\n\r\nابو شيص و دعبل و پسر ابو شيص و داود پسر ابى رزين و از موالى آنها طاهر و پسرش عبد اللّه . مأمون گفت : از شعر كدامشان به غير از دعبل ، مىتوان پرسيد ؟ هرچه دربارهء او مىدانى ، بگو . و جاحظ گفته است : از دعبل بن على شنيدم كه مىگفت : در حدود شصت سال است كه هيچ روزى را بىسرودن شعرى نگذرانده‌ام . « 1 » و چون دعبل اين شعرش را بر ابى نواس خواند :\r\n أين الشباب و أيّة سلكا * لا اين يطلب ضل بل هلكا\r\nلا تعجبي يا سلم من رجل * ضحك المشيب برأسه فبكى \r\nابى نواس گفت : دهان خود و گوش ما را لذت بسيار بخشيدى . و محمّد بن يزيد گفته است : به خدا سوگند كه دعبل ، فصيح است « 2 » و پيرامون ادب و ستايش از دعبل ، سخن بسيار است كه ما در انديشه ذكر آن نيستيم . وى ادب را از « صريع الغوانى مسلم بن وليد » « 3 » فراگرفت و از درياى ادب وى سيراب شد و خود مىگفت : من پيوسته شعر مىگفتم و آن را بر مسلم عرضه مىكردم و او به من مىگفت : پنهانش دار تا اين شعر را گفتم :\r\n أين الشباب و أيّة سلكا * لا اين يطلب ضل بل هلكا \r\nوقتى اين چكامه را بر او خواندم : گفت هم‌اكنون برو و شعرت را به هرگونه و براى هركس كه خواهى برخوان . و ابو تمام گفته است : دعبل هميشه به مسلم بن وليد علاقمند و به استادى وى معترف بود تا آنگاه كه در جرجان بر وى وارد شد و مسلم به جهت بخلى كه داشت پذيراى او نشد . دعبل نيز از او كناره گرفت و اين شعر را براى وى فرستاد :\r\n- اى مسلم ( ابا مخلد ) ما با هم دوست بوديم و دل و جانمان يكى بود .\r\n\r\n\r\n","description":"","footnote":"\r\n( 1 ) . الاغانى : 18 / 44 .\r\n( 2 ) . تاريخ ابن خلكان و ابن عساكر .\r\n( 3 ) . شاعرى است كه تصرف و تبهر در فنون بيان و گزينش اسلوب نيكو داشت و مىگويد : او اول كسى است كه شعر معروف به بديعيه را گفت و در اين كار ابو تمام و ديگران از وى پيروى كردند و در گرگان به سال 208 وفات كرد .\r\n","page_name":" 528 ","page_number":540},
  {"content":"\r\n\r\n- من در غياب تو پاس دوستى ترا مىداشتم و از درد تو به درد مىآمدم همچنانكه تو نيز پاسدار من بودى .\r\n- امّا تو از من روىگردان شدى و مرا چنان به خود بدبين كردى كه از همه بيمناكم .\r\n- بنيان دوستى را چنان ضعيف كردى كه بر سر ما فرو ريخت و پيوند محبت را نيز چنان سست گرفتى كه از هم گسيخت .\r\n- مهر نهفته در درون را كه از دل به‌در نمىآمد ، از سينه بيرون كشيدى .\r\n- پس مرا كه ديگر اميدى به تو ندارم سرزنش مكن چه جامهء محبت را چنان دريدى كه پاره‌اى هم از آن نماند .\r\n- ترا دست جذام گرفتهء خود پنداشتم كه به ناچار بريدمش و دل را چنان به شكيبايى وا داشتم كه دلير شد .\r\nراويان شعر و ادب از جانب دعبل عبارتند : از محمّد بن زيد ، حمدوى شاعر ، محمّد بن قاسم بن مهرويه و ديگران .\r\n\r\nنشانه‌هاى نبوغ دعبل\r\nوى را كتابى است به نام الواحدة في مناقب العرب و مثالبها و كتاب ديگرى دارد به نام طبقات الشعراء كه از كتاب‌هاى پرارزش و از مآخذ مورد اعتماد در ادب و گزارش زندگى شاعران است . « 1 » اين كتاب ، كتابى بزرگ و تقسيم‌بندى آن براساس شهرها بوده است به اين ترتيب :\r\nاخبار شعراى بصره « 2 » .\r\nاخبار شعراى حجاز ، ابن حجر با اين عنوان مطلبى را از او نقل كرده و گفته است :\r\n\r\n\r\n","description":"","footnote":"\r\n( 1 ) . از اين كتاب اينان روايت كرده‌اند : مرزبانى در معجم الشعراء 478 ، 434 ، 361 ، 267 ، 245 ، 240 ، 227 ؛ تاريخ ، خطيب بغدادى : 4 / 143 و 2 / 342 ؛ تاريخ ، ابن عساكر : 7 / 47 و 46 ؛ تاريخ ، ابن خلّكان : 2 / 166 ؛ مرآت ، يافعى : 2 / 132 ؛ الاصابة ، ابن حجر : 1 / 527 ، 525 ، 411 ، 370 ، 172 ، 132 ، 69 و 2 / 565 ، 270 ، 123 ، 119 ، 91 و 4 / 565 ، 74 و . . . .\r\n( 2 ) . با اين عنوان المؤتلف و المختلف ، آمدى 67 ؛ الاصابة و ابن حجر : 3 / 270 از آن نقل كرده‌اند .\r\n","page_name":" 529 ","page_number":541},
  {"content":"\r\n\r\nدعبل در طبقات الشعراء و در ( بخش ) مردم حجاز چنين ياد كرده است . « 1 »\r\nاخبار شعراى بغداد « 2 » .\r\nو آن‌چنانكه در تاريخ ابن عساكر است ، دعبل را ديوان شعر فراهم آمده‌اى بوده است . و ابن نديم گفته است : صولى اشعار وى را در 300 برگ پرداخته است ، و در فهرست خود يكى از كتاب‌هاى ابى فضل احمد بن طاهر را كتاب اختيار شعر دعبل دانسته است . « 3 »\r\nاز نشانه‌هاى نبوغ دعبل ، چكامه‌اى است كه در مناقب يمن و برترى شاهان و ديگر مردم آن سروده و بنا به آنچه در نشوار المحاضره تنوخى است در حدود 60 بيت دارد و مطلع آن چنين است : « 4 »\r\n افيقى من ملامك يا طعينا * كفاك اللوم مر الاربعينا « 5 » \r\nوى اين قصيده را در ردّ چكامهء كميت كه در ستايش نزاريان گفته و 300 بيت دارد و نخستين بيتش اين است :\r\n الا حيّيت عنا يا مدينا * و هل ناس تقول مسلّمينا \r\nپرداخته . كميت نيز آن قصيده را در ردّ چكامه اعور كلبى سرود كه سرآغازش چنين است : اسودينا و احمرينا . . .\r\nدعبل پس از سرودن آن قصيده پيغمبر صلّى اللّه عليه و آله را در خواب ديد كه او را از يادكرد كميت به بدى نهى فرمودند . اين شاعر تا آن روز كه به ردّ كميت نپرداخته بود ، پيوسته در نزد مردم گرامى و گرانقدر بود و اين ردّيه از اسباب افتادگى او شد و ابو سعد مخزومى قصيده‌اى در ردّ وى سرود « 6 » و به دنبال اين پيكار و درگيرى ، فخرفروشى نزار بر يمن و سرافرازى يمن بر نزار آغاز شد و هريك از اين دو گروه به مفاخر خويش توسل جستند\r\n\r\n\r\n","description":"","footnote":"\r\n( 1 ) . الاصابة ، ابن حجر : 4 / 74 .\r\n( 2 ) . المؤتلف ، آمدى 67 كه مطلبى را تحت اسم كتاب شعراى بغداد از او نقل كرده است .\r\n( 3 ) . الفهرست 210 .\r\n( 4 ) . نشوار المحاضرة 176 .\r\n( 5 ) . يعنى : « اى سرزنشگر دست از نكوهشت بردار كه ملامت چهل ساله‌ات ترا بس است .\r\n( 6 ) . الاغانى : 18 / 29 و 31 .\r\n","page_name":" 530 ","page_number":542},
  {"content":"\r\n\r\nو كار مردم به تباهى كشيد و عصبيت در بيرون و درون ديار اوج گرفت و نتيجهء آن فرمانروايى مروان بن محمّد جعدى و عصبيت او درباره قومش نزار و بر ضد يمن شد و بالاخره يمن از مروان روى گرداند و به دعوت عباسيان گرويد و كار به انتقال دولت از اميّه به بنى هاشم كشيد و به دنبال آن داستان معن بن زائده در يمن پيش‌آمد كه مردم آنجا را به جانبدارى از قومش ربيعه و ديگر نزاريان كشت و پيمانى را كه پيش از آن در ميان يمن و ربيعه بود گسست . ( تا آخر داستان ) « 1 »\r\nامّا در روايت حديث :\r\nابن شهر آشوب دعبل را از اصحاب امام كاظم عليه السّلام و امام رضا عليه السّلام دانسته « 2 » و نجاشى از برادرش چنين آورده است كه دعبل به ديدار موسى بن جعفر عليه السّلام و ابو الحسن رضا عليه السّلام نائل آمده و محضر امام محمّد بن على جواد عليه السّلام را درك و او را ديدار كرده است . « 3 »\r\nحميرى در كتاب الدلائل و ثقة الاسلام كلينى در اصول كافى روايت كرده‌اند كه وى بر امام رضا عليه السّلام داخل شد و امام چيزى به وى بخشيدند و دعبل خداى تعالى را ستايش نكرد امام فرمودند : چرا خداى تعالى را حمد نكردى پس از آن به خدمت امام جواد رسيد و حضرت چيزى به او دادند و او گفت : الحمد للّه و امام فرمودند : ادب كردى .\r\nاين شاعر از گروهى روايت حديث كرده است كه از آن جمله‌اند :\r\n1 - حافظ شعبه بن حجاج ( م 160 ) « 4 » و از اين طريق احاديثى در كتب دو گروه سنى و شيعه از او ياد شده است . « 5 »\r\n2 - حافظ سفيان ثورى ( م 161 ) . « 6 »\r\n3 - پيشواى مالكيان ، مالك بن انس ( م 179 ) . « 7 »\r\n\r\n\r\n","description":"","footnote":"\r\n( 1 ) . مروج الذهب : 2 / 197 .\r\n( 2 ) . المعالم 139 .\r\n( 3 ) . فهرست ، نجاشى 198 .\r\n( 4 ) . دعبل ناقل روايت از شعبه و ثورى پيش از رسيدن به بلوغ است .\r\n( 5 ) . الامالى ، صدوق 240 ؛ تاريخ ، ابن عساكر : 5 / 228 .\r\n( 6 ) . تاريخ ، ابن عساكر : 5 / 228 .\r\n( 7 ) . همان .\r\n","page_name":" 531 ","page_number":543},
  {"content":"\r\n\r\n4 - ابو سعيد سالم بن بصرى ( م پس از 200 ) . « 1 »\r\n5 - ابو عبد اللّه محمد بن عمرو واقدى ( م 207 ) . « 2 »\r\n6 - مأمون خليفه عباسى ( م 218 ) . « 3 »\r\n7 - ابو الفضل عبد اللّه بن سعد زهرى بغدادى ( م 260 ) كه وى حديث روزه روز غدير را كه در جلدهاى گذشته ياد شده ، « 4 » از دعبل و او از ضمزه از ابن شوذب ، از مسطر ، از ابن حوشب و او از ابى هريره ، روايت كرده است . « 5 »\r\n8 - محمّد بن سلامه كه شيخ طايفه ( صدوق ) در امالى خود از طريق وى خطبه مشهور به شقشقيّه را از او روايت كرده است « 6 » و آغاز آن خطبه اين است :\r\nو اللّه لقد تقمّصها ابن ابى قحافة و انه ليعلم انّ محلّى منها محل القطب من الرحى ينحدر عنّى السيل و لا يرقى الىّ الطّير و لكنى سدلت عنها ثوبا و طويت عنها كشحا .\r\n9 - سعيد بن سفيان اسملى مدنى . « 7 »\r\n10 - محمّد بن اسماعيل « مشترك » .\r\n11 - مجاشع بن عمر ، كه دعبل از او و او از مسيره از جرزى ، از ابن جبير از ابن عبّاس روايت كرده است كه وى را از اين كلام خداى عزّ و جلّ پرسيدند : وعد اللّه الذين آمنوا و عملوا الصالحات منهم مغفرة و اجرا عظيما . . . الحديث . « 8 »\r\n12 - موسى بن سهل راسبى ، ابن حجر او را شيخ دعبل دانسته ولى معرّفى نكرده است . « 9 »\r\nابن عساكر يحيى بن سعيد انصارى را از كسانى شمرده است كه مىگويند : دعبل از او نقل روايت كرده است و اين نكته بر او پوشيده مانده است كه يحيى انصارى در سال 143 و چند سال پيش از دعبل درگذشته است . « 10 »\r\n\r\n\r\n","description":"","footnote":"\r\n( 1 ) . همان .\r\n( 2 ) . همان .\r\n( 3 ) . تاريخ الخلفاء 204 .\r\n( 4 ) . ر ك : الغدير ( متن عربى / چ 2 ) : 1 / 401 .\r\n( 5 ) . بشارة المصطفى لشيعة المرتضى 2 .\r\n( 6 ) . الامالى ، صدوق 237 .\r\n( 7 ) . الامالى ، صدوق 227 .\r\n( 8 ) . الامالى ، صدوق 240 .\r\n( 9 ) . تهذيب التهذيب 348 .\r\n( 10 ) . تاريخ ، ابن عساكر : 5 / 228 .\r\n","page_name":" 532 ","page_number":544},
  {"content":"\r\n\r\nو راويان حديث از جانب دعبل عبارتند از :\r\n1 - برادرش ابو الحسن على كه در بسيارى از كتب حديث و تراجم ذكرش آمده است .\r\n2 - موسى بن حمّاد يزيدى . « 1 »\r\n3 - ابو الصلت هروى ( م 236 ) .\r\n4 - هارون بن عبد اللّه مهلبى ( در امالى و عيون ) .\r\n5 - على بن حكيم ( در اصول كافى ) .\r\n6 - عبد اللّه بن سعيد اشقرى ( اغانى و غير آن ) .\r\n7 - موسى بن عيسى مروزى .\r\n8 - ابن منادى ، احمد بن ابى داود ( م 272 ) ( تاريخ ابن عساكر ) . « 2 »\r\n9 - محمّد بن موسى بريرى ( تاريخ ابن عساكر ) .\r\n\r\nامّا رفتار دعبل با خلفا و وزرا :\r\nاين ناحيه از زندگى شاعر ، فراخ ميدان و پردامنه است و جستجوگر در ميان كتب تاريخ و تذكره‌هاى مفصّل ادبى ، بخش‌هايى را در پيرامون آن نگاشته مىبينند كه سخنان بىجا بسيار دارد و ما از تمام آنها درمىگذريم و فقط اندكى را گلچين مىكنيم .\r\n1 - يحيى بن اكثم گفت : مأمون دعبل را به نزد خود خواند و امان بخشيد و من در آنجا نشسته بودم كه شاعر از در درآمد و مأمون وى را گفت : قصيدهء رائيّه‌ات را بخوان . دعبل سرودن چنين قصيده‌اى را انكار و از آن اظهار بىاطلاعى كرد . مأمون گفت . ترا بر آن قصيده همان‌طور كه به جان امان دادم ، امان مىبخشم و شاعر چنين خواندن گرفت :\r\n- دلبرم چون كناره گيريم از زنان ديد ، نگران شد و خردمندى را گناهى نابخشودنى شمرد .\r\n- وى با گيسوان سپيدش و با آنكه به گروه پيران پيوسته است ، آرزوهاى جوانى دارد .\r\n\r\n\r\n","description":"","footnote":"\r\n( 1 ) . فهرست ، نجاشى 117 .\r\n( 2 ) . تاريخ ، ابن عساكر : 5 / 228 ؛ المعاجم ابن المنادى : محمّد بن عبيد اللّه است .\r\n","page_name":" 533 ","page_number":545},
  {"content":"\r\n\r\n- دلبرا ! موى سپيد ياد معاد را در من بيدار و مرا به سرنوشتم خرسند مىكند .\r\n- اگر به دنيا و زيور آن دل مىبستم از اندوه رفتگان مىگريستم .\r\n- روزگار بر خاندان من تاخت و آن را چون جامى كه به سنگ مىشكند درهم شكست .\r\n- گروهى از آنها به جا مانده‌اند و برخى ديگر به جارچى مرگ از ميان رفتند .\r\n- ديگران هم بدنبال آنان خواهند رفت .\r\n- ترس من از اين است كه بازماندگان از من جدا مىشوند ، چشم به راه بازگشت رفتگان هم كه نيستم .\r\n- در خبر از خاندان و فرزندانم ، بخفته‌اى مىمانم كه پس از بيدارى به بازگويى خوابش بپردازد .\r\n- دل‌مشغولى چاكرانتان ( خاندان پيغمبر ) از فقدان پياپى كشتگانتان ، خواب و آسايش را از آنها ربوده است .\r\n- چه دست‌ها كه در سرزمين نينوا قلم شد ! و چه گونه‌ها كه بر خاك خفت !\r\n- روز عاشوراى حسين به شب انجاميد و ديگران شبانه بر قتلگاهش گذشتند و گفتند :\r\nاين سرور انسان‌ها است .\r\n- اى بدمردم ! پاداش پيغمبر را در برابر نعمت پرارزش قرآن و سوره‌هاى آن اين‌چنين بايد داد .\r\n- كه چون رحلت فرمود مانند گرگى كه بر گوسفندان « ذى بقر » « 1 » شبانى كند ، بر فرزندان او خلافت كنيد ؟\r\nيحيى گفت : مأمون در اين هنگام مرا در پى كارى فرستاد چون رفتم و برگشتم دعبل سخنش را به اينجا رسانده بود :\r\n- از قبايل ذى يمن و بكر و مضر كه من آنها را مىشناسم ، قبيله‌اى نماند كه در خون خاندان پيغمبر شريك نباشد ، همچون قماربازانى كه در لاشهء شتر شريكند .\r\n- از كشتار و به زنجير كشيدن و از ترساندن و ويرانگرى با دودمان پيغمبر همان كردند كه\r\n\r\n\r\n","description":"","footnote":"\r\n( 1 ) . اسم مكانى است .\r\n","page_name":" 534 ","page_number":546},
  {"content":"\r\n\r\nسربازان اسلام در سرزمين روم و فرنگ مىكنند ،\r\n- خاندان اميّه را در كشتارشان معذور مىدارم ولى براى بنى عبّاس عذرى نمىبينم ،\r\n- چه آنها مردمى بودند كه نخستين فردشان را براساس اسلام كشتيد و چون آنها چيره شدند ، كافرانه انتقام گرفتند .\r\n- فرزندان اميّه و مروان و خاندان آنها مردمى همه كينه‌توز و ستمگرند .\r\n- آنگاه كه به نيازى مذهبى در انديشه ماندن در جايى هستى ، در كنار قبر پاكى كه در طوس است بمان .\r\n- در طوس دو گور است : يكى از آن بهترين مردم و ديگرى متعلق به بدترين آنها و اين پندآموز است .\r\n- آن پليد را از جوار اين پاك سودى نرسد و نزديكى آن ناپاك به اين وجود تابناك زيانى نزند .\r\n- چه هركس در گرو دستاورد خويش است و تو هريك از نيك و بد را كه خواهى برگزين يا واگذار .\r\nراوى گفت : مأمون دستارش را به زمين زد و گفت : اى دعبل ! به خدا كه راست گفته‌اى . « 1 »\r\nشيخ ما صدوق از دعبل آورده است كه چون خبر درگذشت امام رضا عليه السّلام در قم به من رسيد ، قصيدهء رائيه را سرودم . « 2 » آنگاه ابياتى از آن را ياد كرده است .\r\n2 - ابراهيم بن مهدى بر مأمون وارد شد و شكايت حال خويش را با او چنين در ميان گذاشت : اى امير مؤمنان ! خداى سبحانه و تعالى شخص ترا بر من برترى داد و مهر و بخشايش مرا به دلت انداخت و ما و تو در نسب يكسانيم . اينك دعبل مرا هجو كرده و بايد از او انتقام بگيرى . مأمون گفت : مگر چه گفته است ؟ شايد اين سرودهء او را مىگويى :\r\n نعر ابن شكلة بالعراق و أهله * فهفا إليه كلّ اطلس مائق \r\n\r\n\r\n","description":"","footnote":"\r\n( 1 ) . الاغانى : 18 / 57 ؛ تاريخ ابن عساكر : 2335 ؛ امالى مفيد ؛ امالى صدوق 61 .\r\n( 2 ) . الامالى ، صدوق 390 .\r\n","page_name":" 535 ","page_number":547},
  {"content":"\r\n\r\nو ابيات هجويّه را خواند . ابراهيم گفت . اين يكى از هجويه‌هاى اوست مرا به اشعارى زشت‌تر از اين نيز هجو كرده است . مأمون گفت : ترا اقتدا به من است ؛ چه دعبل از من نيز بدگويى كرده و من تحمّل نموده‌ام دربارهء من گفته است :\r\n- آيا مأمون با من همان رفتارى مىكند كه با مردم نادان دارد ، مگر ديروز سر برادرش محمّد را نديد ؟ « 1 »\r\n- من از آن قومى هستم كه شمشيرشان برادرت را كشت و ترا بر سرير خلافت « 2 » نشاند .\r\n- همان گروهى كه ترا پس از گمنامى بسيار نامدار كردند و از خاك مذلّت برگرفتند .\r\nابراهيم گفت : اى امير مؤمنان ! خداوند بر بردبارى و دانائيت بيفزايد . چه هيچ‌يك از ما جز به فزونى دانش تو سخن نخواهد گفت و جز به پيروى از شكيبايى تو ، تاب اين سخنان نمىآرد .\r\n3 - ميمون بن هارون آورده است كه ابراهيم بن مهدى دربارهء دعبل سخنى به مأمون گفت كه خواست وى را بر ضد شاعر بشوراند . مأمون خنديد و گفت : مرا بدان جهت به زيان او برمىانگيزى كه درباره‌ات سروده است :\r\n- اى گروه لشكريان نااميد مباشيد و بر آنچه رفت خشنود گرديد و خشم مگيريد ،\r\n- چه به همين زودى آهنگ‌هاى « حنينى » « 3 » كه خوشايند پير و جوان است به شما ارزانى خواهد شد .\r\n- و به فرماندهان سپاه نيز نواهاى « معبدى » « 4 » خواهند داد ، آهنگ‌هايى كه نه در جيب جا مىگيرد و نه گردآوردنى است .\r\n- آرى خليفه‌اى كه مصحفش بربط است عطايش به سران سپاهش همين است .\r\nابراهيم گفت : اى امير مؤمنان ! به خدا قسم دعبل از تو نيز بدگويى كرده . مأمون گفت :\r\n\r\n\r\n","description":"","footnote":"\r\n( 1 ) . سرآغاز اين قصيده چنان است :\r\n اخذ المشيب من الشباب الاغيد * و النائبات من الانام بمرصد \r\n( 2 ) . اشاره است به رويداد طاهر خزاعى و كشتن محمّد امين و خليفه شدن مأمون .\r\n( 3 ) . آهنگ‌هايى كه به دو نوازنده عرب به نام حنين و معبد منسوب بوده است .\r\n( 4 ) . همان .\r\n","page_name":" 536 ","page_number":548},
  {"content":"\r\n\r\nاز آن بگذر كه من بدگويى او را به اين سروده‌اش بخشيدم و خنديد در اين هنگام أبو عباد از در درآمد و چون مأمون از دور او را ديد به ابراهيم گفت : دعبل با هجويه‌هاى خود بر ابو عباد نيز گستاخى كرده و اين شاعر از هيچ‌كس نمىگذرد . ابراهيم گفت : مگر ابو عباد از تو گشاده‌دست‌تر است ؟ مأمون پاسخ داد : نه ، امّا وى مردى تند و نادان است كه كسى را امان نمىدهد و من شكيباتر و بخشاينده‌ترم . به خدا وقتى ابو عباد به اين سوى مىآمد اين سروده دعبل درباره‌اش بخنده‌ام انداخت :\r\n- نزديك‌ترين كار به تباهى و فساد كارى است كه تدبير آن با ابو عباد است . « 1 »\r\n4 - ابو ناجيه آورده است كه معتصم دعبل را به جهت زبان‌درازىهايش دشمن مىداشت و چون به شاعر خبر رسيد كه معتصم ارادهء فريب و كشتنش دارد به جبل گريخت و در هجو وى چنين سرود :\r\n- دلباختهء غمزده دين از پراكندگى دين گريست و چشمهء اشك از چشمش جوشيد .\r\n- پيشوايى به‌پا خاست كه اهل هدايت نيست و دين و خرد ندارد .\r\n- اخبارى كه حكايت از مملكتدارى مردى چون معتصم و تسليم عرب در برابر او كند ، به ما نرسيده است .\r\n- ليكن آن‌چنانكه پيشينيان بازگو كرده و گفته‌اند چون كار خلافت دشوار شد بنا به گفتهء كتب مذهبى ، شاهان بنى عباس هفت تن خواهند بود و از حكومت هشتمين آنها نوشته‌اى در دست نيست .\r\n- اصحاب كهف نيز چنين‌اند كه به گاه بر شمردن ، هفت تن نيكمرد در غار بودند و هشتمين‌شان سگشان بود .\r\n- و من سگ آنها را بر تو اى معتصم ! برترى مىدهم چه تو گنهكارى و او نبود ،\r\n- حكومت مردم از آن روز به تباهى كشيد كه وصيف و اشناس عهده‌دار آن شدند و اين چه اندوه بزرگى بود !\r\n- فضل بن مروان نيز چنان شكافى در اسلام انداخت كه اصلاح‌پذير نبود .\r\n\r\n\r\n","description":"","footnote":"\r\n( 1 ) . دنبالهء اين ابيات را در الاغانى : 15 / 39 بيابيد .\r\n","page_name":" 537 ","page_number":549},
  {"content":"\r\n\r\n5 - ميمون بن هارون آورده است : كه چون معتصم مرد محمّد بن عبد الملك زيّات در رثايش سرود :\r\n- چون او را به خاك كردند و بازگشتند گفتم : بهترين مرده را به بهترين گور سپردند ،\r\n- خداوند جبران مصيبت مردمى كه ترا از دست داده‌اند جز به شخصى مانند هارون نخواهد كرد .\r\nو دعبل به معارضهء او چنين سرود :\r\n- چون وى را در خاك نهان كردند و برگشتند گفتم : بدترين مردها در بدترين گورها خفت ، برو به سوى دوزخ و عذاب كه من ترا شيطانى بيش نمىپندارم .\r\n- نمردى مگر آنگاه كه پيمان بيعت را براى كسى گرفتى كه براى مسلمين و اسلام زيان بخش‌تر بود .\r\n6 - محمّد بن قاسم بن مهرويه آورده است كه با دعبل در ضميره بودم كه خبر مرگ معتصم و قيام واثق را آوردند . دعبل گفت : پاره‌اى كاغذ دارى كه بر آن بنويسم ؟ گفتم :\r\nآرى . كاغذى درآوردم و او به بديهه بر من املاء كرد :\r\n- خدا را سپاس ؛ جاى آن نيست كه از شكيبايى و تاب و توان سخن گوييم ،\r\n- چه خليفه‌اى مرد كه هيچ‌كس براى او نگران نيست و ديگرى به‌پا خاست كه هيچ كس خرسند نيست .\r\n7 - محمّد بن جرير آورده است كه تنها بيتى كه عبد اللّه بن يعقوب از هجويه دعبل دربارهء متوكل براى من خواند اين بيت بود و من از او شعر ديگرى را در اين‌باره نشنيدم :\r\n و لست بقائل قذفا و لكن * لامر ما تعبدك العبيد \r\n- تهمت نمىزنم ولى آن كار به قدرى ناروا است كه حتى بندگانت به انجام آن فرمانت نبردند .\r\nراوى گفت : شاعر در اين بيت نسبت « ابنه » به متوكل داده است .\r\n8 - عبد اللّه بن طاهر بر مأمون وارد شد . مأمون وى را گفت : اى عبد اللّه ! شعر دعبل را به ياد دارى ؟ گفت : آرى ، اشعارى از او در ستايش دودمان امير مؤمنان به خاطر دارم .\r\n\r\n","description":"","footnote":"","page_name":" 538 ","page_number":550},
  {"content":"\r\n\r\nگفت : بخوان . و عبد اللّه اين سرودهء دعبل را خواند :\r\n- سيراب و آباد باد روزگار جوانى و عشق روزگارى كه در جامهء شادكامى مىخراميدم ،\r\n- روزگارى كه شاخه‌هاى درخت وجودم تازه و شاداب بود و من از شكوفايى آن بر هر بام و درى به بازى مىنشستم .\r\n- بس كن ! و ياد زمانه‌اى را كه دورانش به سر آمده ، فروگذار و از حريم نادانى پاى دركش ،\r\n- و از مدايحى كه مىسرايى به سوى رهبرانى روى آر كه از خاندان كرامت و اعجازند .\r\nمأمون گفت : به خدا سوگند وى به چنان گفتار و انديشه عميقى در يادكرد خاندان پيغمبر دست يافته است كه در وصف ديگران به آن نمىرسد . سپس گفت : دعبل دربارهء سفر دور و درازى كه برايش پيش‌آمده است نيز شعر نيكويى سروده است و آن اين است :\r\n- آيا زمان آن نرسيده است كه تا من نمرده‌ام ، مسافران به وطن برگردند .\r\n- در آن حال كه توانايى جلوگيرىكردن از ريزش اشكى كه از درد دل حكايت داشت نداشتم .\r\n- گفتم : بگو : چه خانه‌هايى كه جمع آن پراكنده شد و چه جمع‌هاى پراكنده‌اى كه پس از گرد آمدن دوباره از هم پاشيدند .\r\n- آنگاه گفت : من هيچ سفرى نكرده‌ام ، كه اين ابيات را در سفر و در همهء گشت و گذارهايم تا گاه بازگشت در پيش چشم نداشته باشم .\r\n9 - ميمون بن هارون آورده است كه دعبل ، دينار بن عبد اللّه و برادرش يحيى را مىستود و آنگاه كه از رفتار آنها ناخشنود شد در هجوشان چنين سرود :\r\n- گناهانمان پيوسته خوارمان مىداشت تا گاهى كه ما را به دامان يحيى و دينار انداخت ،\r\n- همان گوساله‌هاى نادانى كه نسلشان قطع نشده و سجدهء آفتاب و آتش بسيار كرده‌اند .\r\nو گفته است : دعبل دربارهء آن دو و حسن بن سهل و حسن بن رجاء و پدرش نيز چنين سروده است :\r\n\r\n","description":"","footnote":"","page_name":" 539 ","page_number":551},
  {"content":"\r\n\r\n- هان ! اميران مخزّم را از من بخريد ، چه من حسن و دو فرزند رجاء را به درهمى مىفروشم .\r\n- و رجاء را سرانه مىدهم ، دينار را نيز بىپشيمانى مىفروشم .\r\n- اگر آنها را به سبب عيبى كه دارند به سويم بازبرگردانند . يحيى بن اكثم پس نخواهد آورد .\r\n\r\nخوشمزگىها و نوادر دعبل\r\n1 - احمد بن خالد آورده است : روزى به بغداد در خانهء صالح بن علىّ بن عبد القيس بوديم . گروهى از دوستان نيز با ما بودند در اين هنگام خروسى از خانهء دعبل پريد و بر لانه‌اى كه در فضاى خانهء صالح بود فرود آمد . چون چنين ديديم گفتيم : اين شكار روزى ماست آن را گرفتيم . صالح گفت : با آن چه كنيم ؟ گفتيم : آن را مىكشيم . پس سرش را بريديم و كبابش كرديم و خورديم . دعبل از خانه درآمد و جوياى خروس شد . دانست كه در خانه صالح نشسته ، در جستجوى آن به نزدمان آمد و خروس را از ما خواست . ما منكر ديدن آن شديم و آن روز را به نگرانى به سر برديم ، چون فردا شد دعبل به مسجد آمد و نماز بامداد را گزارد . سپس در آن مسجد كه انجمن مردم بود و گروهى از دانشمندان گرد مىآمدند و مردم به خدمت‌شان مىرسيدند ، نشست و چنين خواندن گرفت :\r\n- صالح و مهمانانش خروس اذان‌گوى ما را مثل پهلوانى كه در ميان مهلكه افتد اسير كردند .\r\n- و پسران و دختران خود را به بال و پر كندن آن گماشتند .\r\n- و چنان شتابزده در خوردن آن به جان هم افتادند كه گويى خاقان را به بند كشيده يا افواج قبيلهء همدان را درهم شكسته‌اند .\r\n- خروس را چنان به دندان كشيدند كه دندانشان كنده شد و پشت سرشان به سنگ ديوار شكست .\r\n\r\n","description":"","footnote":"","page_name":" 540 ","page_number":552},
  {"content":"\r\n\r\nمردم اشعار دعبل را نوشتند و رفتند . چون پدرم به خانه برگشت گفت : واى بر شما ! آن‌قدر بىخوراك مانده بوديد كه جز خروس دعبل چيزى براى خوردن نيافتيد ؟ سپس شعر را خواند و به من گفت : هرچه مىتوانى مرغ و خروس مىخرى و براى دعبل مىفرستى ، ورنه اسير زبانش خواهيم شد . و من چنين كردم .\r\n2 - اسحاق نخعى گفته : در بصره با دعبل نشسته بوديم و غلامش ثقيف نيز به خدمتش ايستاده بود ، عربى كه در جامه‌اى خزّ مىخراميد ، عبور كرد . دعبل به غلامش گفت : اين عرب را به نزد من فراخوان . غلام اشاره كرد و عرب آمد . شاعر پرسيد : از كدام مردمى ؟ گفت : از بنى كلاب . گفت : از كدام يك از فرزندان كلابى ؟ گفت : از زادگان ابى بكرم . دعبل پرسيد ؟ آيا گوينده اين اشعار را مىشناسى :\r\n- خبر يافتم ، كه يكى از كلبيان به سرزنشم نشسته است و هرجا كلاب باشند ، درود و ثنا نباشد .\r\n- اگر من ندانسته باشم كه كلبيان ، سگ و من شير شرزه‌ام ، پدرم از دودمان قيس بن عيلان و مادرم از خاندان حبطه باد .\r\nعرب گفت : اين شعر از دعبل است كه دربارهء عمرو بن عاصم كلابى سروده . آنگاه از شاعر پرسيد : تو از كدام خاندانى ؟ دعبل را خوش نيامد كه بگويد : خزاعيم ، چه عرب هجوش مىكرد . پس گفت : من به گروهى وابسته و سرافرازم كه شاعر درباره‌شان سروده است :\r\n- مردمى كه على - آن بهترين خلق - و جعفر و سجّاد ذو ثفنات از آنهاست .\r\n- و به روز سرافرازى به محمّد و جبرئيل و قرآن و سوره‌هاى آن مىبالند .\r\nاعرابى مىگريخت و مىگفت : ما را با محمّد و جبرئيل و قرآن و سوره‌هايش چه نسبت ! !\r\n3 - حسين بن ابى السرى گفت : دعبل به جهت رفتار ناخوشايند ابى نصر بن جعفر بن اشعث با آنكه پيش از اين آموزگارش هم بود ، عصبانى شد و در هجو پدرش چنين سرود :\r\n\r\n","description":"","footnote":"","page_name":" 541 ","page_number":553},
  {"content":"\r\n\r\n- در نزد من جعفر بن محمّد بن اشعث از جهت پدر بهتر از عثعث نيست ،\r\n- او ، همچون مارى گزنده كه چون برانگيزيش ، درنگ نمىكند ، به من درپيچيد .\r\n- اگر آن مغرور مىدانست بر پدرش چه خوارىها رفته است ، كار عبث نمىكرد .\r\nراوى گفت : عثعث ، دعبل را ديد و پرسيد : در ميان من و تو چه رفته بود كه در پستى به پدر من مثل زدى ؟ دعبل خنديد و گفت : هيچ چيز جز هماهنگى نامت با نام پسر اشعث در قافيه ، و آيا دوست نمىدارى كه پدرت را كه مردى سياه بود از پدران اشعث بهتر دانم .\r\n4 - حسين بن دعبل گفت : پدرم دربارهء فضل بن مروان چنين سرود :\r\n- فضل را اندرز دادم و خالصانه به وى نصيحت كردم و دامنهء سخن را به گفتگو دربارهء فضل كشيدم .\r\n- هان ! براى فضل بن مروان در سرنوشت فضل بن سهل ، اگر اين فضل پندپذير باشد عبرت‌ها است .\r\n- و نيز وى را در كار فضل بن يحيى پندآموزىها است . آنگاه كه اين فضل در سرنوشت آن يكى بينديشد .\r\n- ستوده بمان از حديثى كه به آن دست يافتى و دست از احسان و فضل برمدار چه تو سرپرست حكومت شدى و در جايگاه فضل و « فضل » و « فضل » قرار گرفتى .\r\n- پيش از اين ، ابيات شعرى را نديده‌ام كه تمام قافيه‌هاى آن بر فضل و فضل باشد .\r\n- و چون اين چكامه خوانده شود ، نقصى در آن نباشد جز آنكه اندرز من به فضل ، فضل « بى جا » است .\r\nپس فضل بن مروان مقدارى پول براى دعبل فرستاد و گفت : نصيحتت را پذيرفتم و تو دست از خير و شر ما بردار . « 1 »\r\n\r\n\r\n","description":"","footnote":"\r\n( 1 ) . الاغانى : 18 / 33 ، 38 ، 39 ، 42 .\r\n","page_name":" 542 ","page_number":554},
  {"content":"\r\n\r\n\r\nنمونه‌هايى از اشعار مذهبى دعبل\r\nدر سوگ سبط شهيد امام سوّم چنين سروده است :\r\n- آيا از ديده اشك مىريزى و از سوز دل رنج مىبرى ؟\r\n- و بر آثار دودمان محمّد صلّى اللّه عليه و آله مىگريى و سينه‌ات از حسرت به تنگ آمده است ؟\r\n- هان ! به حق بر ايشان بگرى و از گردش روزگار باران اشك از ديدگان ببار .\r\n- و مصيبت‌شان را به روز عاشورا و آن پيشامد سختى كه از بزرگ‌ترين دشوارىهاى زمان بود از ياد مبر .\r\n- خداوند به باران بهارى پيكرهاى افتاده در دشت كربلا را سيراب كناد و بر روان پاك حبيب خود حسين درود پياپى فرستد .\r\n- كشته‌اى كه در كنار دو نهر در بيابان كربلا افتاد ، كشتهء بىگناهى كه فقدانش ما را به درد آورد و تنها مانده‌اى كه فرياد مىكرد : ياوران من كجا رفتند ؟\r\n- من تشنهء عطش‌زده در سرزمين غربتم و كشته و ستم رسيده‌اى بىگناهم سرش را بر فراز نى زدند و خاندان پريشان و آشفته‌اش را به اسارت كشيدند .\r\n- به پسر سعد كه خدا روانش را به درد آرد ، بگو به زودى عذاب دوزخ را به لعن و نفرين درخواهى يافت .\r\n- به روزگار دراز تا آنگاه كه باد صبا مىوزد ، بر گروهى كه همگى به گمراهى فتادند .\r\n- و گفتار پيغمبر خدا را به شبهه‌انگيزى تباه كردند ، در بام و شام نفرين باد .\r\nدعبل ، أمير مؤمنان عليه السّلام را نيز مىستايد و از خاتم‌بخشى او در نماز به سائل و نزول آيه شريفهء  إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ  چنين ياد مىكند :\r\n- قرآن به برترى خاندان پيغمبر و ولايت غير قابل انكار على ناطق است .\r\n- به ولايت پس از پيغمبر آن برگزيده نيكمرد و راستگوى دوستدار ناطق است ،\r\n- آنگاه كه وى نماز مىگزارد و نيازمندى دست تمنّا دراز كرد .\r\n- و او با بخششى بزرگوارانه كه از اين بخشندهء پسر بخشنده سزاوار بود ، خاتمش را به\r\n\r\n","description":"","footnote":"","page_name":" 543 ","page_number":555},
  {"content":"\r\n\r\nمستمند داد .\r\n- و خداى مهربان وى را در قرآن خود چنين ويژگى بخشيد : ( و هركس را چنين افتخارى است ، گو بياورد )\r\n- براستى كه ولىّ و سرپرست شما ، خدا و پيغمبرش و مؤمنانى هستند كه نماز مىگزارند و در حال ركوع زكات مىپردازند .\r\n- و هركه خواهد انكار اين فضيلت كند ، در فرداى قيامت خداوند خصمش خواهد بود و خدا در وعده‌هايش خلاف نخواهد كرد .\r\nو نيز امير مؤمنان عليه السّلام را چنين مىستايد :\r\n- زهى بيعت احمد و جانشين او ، يعنى سرور ما و امامى كه محسود دشمن بود .\r\n- يعنى آنكه به روزگار كودكى و سرآغاز جوانى ، پيش از ديگران پيغمبر را يارى كرد .\r\n- يعنى آنكه غم‌ها را زدود و هيچ‌گاه در نبرد نترسيد .\r\n- يعنى آنكه پيش از هريكتاپرستى ، خدا را بيگانگى شناخت و هرگز صنم و بتى را پرستش نكرد .\r\nو نيز در سوگ شهيد كربلا سبط پيغمبر خدا امام سوم عليه السّلام چنين سروده است :\r\n- تو كه غمگينى چرا مىخوابى ؟ و بر كسى كه محمّد صلّى اللّه عليه و آله بر او گريست ، نمىگريى ؟\r\n- چرا بر حسين و خاندانش اشك نمىريزى مگر نمىدانى كه گريه بر مثل آنها ستوده است ؟\r\n- اسلام به روز شهادت او به خوارى فتاد و بخشش و سرورى از فقدانش گريست .\r\n- فرشتگان روش‌بين و بزرگوارى كه در آسمان خدا را راكع و ساجدند نيز بر حسين گريستند .\r\n- آيا فراموش كردى زمانى را كه افواج سپاه دشمن كه عمر سعد و ديگر سركردگان كافر پيشه در ميانشان بودند چگونه بر حسين تاختند ؟\r\n- و در نبردگاهى كه دشمنان وى بسيار و دوستانش اندك بودند ، جام مرگ را به كامش ريختند .\r\n\r\n","description":"","footnote":"","page_name":" 544 ","page_number":556},
  {"content":"\r\n\r\n- و حق پيغمبر را با چشاندن سوز عطشى فرو ننشستنى به آنها ، نگه نداشتند .\r\n- حسين را كشتند و پيغمبر را به سوگ سبطش نشاندند راستى كه پس از ماتم وى ديگر ماتمها آسان نمود .\r\n- چگونه مىتوان آرام گرفت حال آنكه زينب در زمرهء اسيران بود و از سوز عطش فرياد مىزد و مىگفت :\r\n- اى جد بزرگوار ، اى احمد ! اين حسين تو است كه به شمشير دشمن كشته و پاره‌پاره شده و به خون آغشته گرديده است .\r\n- عريان و برهنه و بر خاك افتاده و پامال سم ستوران و اسب‌تاخته است و اجساد پاك و بىگور و كفن فرزندان كشته‌ات در پيرامون او به خاك فتاده .\r\n- اى نياى بزرگ و بزرگوار ! اينها را از آب فرات منع كردند و به تشنگى و بىآبى كشتند .\r\n- اى جد والامقام ! از ماتم و بسيارى مصيبت و آنچه بر من مىرود ، مىافتم و مىخيزم .\r\nو اين ابيات از چكامه‌اى طولانى است كه وى در رثاى سبط شهيد سروده است :\r\n- از شامى كه مردم آن شوم و تيره‌روز بودند و از نگونبختى سپاهشان را ابليس فرماندهى مىكرد ،\r\n- لعنت بر آنها باد ! چنين مردمى كه امام خود را مىكشند و پيكر پاره‌پاره‌اش را بر خاك رها مىكنند ملعون خواهند بود .\r\n- اى واى من كه دختران گريان پيغمبر را عريان و سربرهنه اسير كردند .\r\n- مرگ و ننگ بر شما ! آيا به دوزخ آن تنگناى زشت و پست خرسند آمديد ؟\r\n- و به نادانى عزت زندگى نفيس خود را به دنياى ديگران فروختيد ؟\r\n- و بيعت ننگين اموى دنيا شما را خوار كرد . وه ! كه بهره بيعت‌كنندگان چه ناچيز و پست بود .\r\n- مرگ و ننگ بر كسى كه با او بيعت كرديد ، گوئي رهبرتان را سرنگون در دوزخ مىبينم ،\r\n- اى خاندان محمّد صلّى اللّه عليه و آله پس از پيغمبر از اين مردم چون گبر ، چه‌ها كه ديديد ؟\r\n- چه اشك‌ها كه به پايتان ريخته شد ! و چه جان‌ها كه به روز وقعهء كربلا براى حسين از تن\r\n\r\n","description":"","footnote":"","page_name":" 545 ","page_number":557},
  {"content":"\r\n\r\nگسست ؟\r\n- شكيبا باشيد اى سروران ما ، كه روزگار سخت آن دودمان ملعون نيز فراخواهد رسيد !\r\n- من هميشه پيرو شما و فرمانتان هستم و جان خويشتن را تا زنده‌ام به اطاعت شما وامىدارم .\r\nو ياقوت حموى اين ابيات را از دعبل در سوگ امام سوم ، ياد كرده است : « 1 »\r\n- واى اى مردان ! سر پسر پيغمبر و على بر فراز نيزه بالا رفت .\r\n- و با آنكه مسلمين مىديدند و مىشنيدند . فريادى از كسى برنخاست و كسى نگران نشد .\r\n- اى حسين ! ديده‌هايى را كه به بركت زندگيت خواب و آرام داشت ، بيدار گذاشتى و چشمانى را كه از بيمت نمىخفت ، به خواب كردى .\r\n- ديدار شهادتت ديده‌ها را كور و نالهء مرگت گوش‌ها را كر كرد .\r\n- باغ و بستانى نيست كه آرزوى اين نداشته باشد كه آرامگاه و مدفنت باشد .\r\nو در ستايش امام پاك‌نهاد على بن ابى طالب چنين گفته است :\r\n- ابو تراب حيدر ! آن پيشواى شيرمردى كه كشندهء كافران است و هماورد ندارد .\r\n- وى مبارزى سرسخت و شيرى شكست‌ناپذير و راستگويى است كه هرگز دروغ نگفته و پهلوانى است كه نيرومند و مصمّم است .\r\n- على شمشير برّان پيغمبر راستگو و كشندهء تبهكاران به شمشير آخته و صيقل زده است .\r\nو نيز در رثاء سبط شهيد امام سوم چنين سروده است :\r\n- اشك‌هايى كه از مصيباتى كه بر فرزندان بزرگوار على در منازل پيرامون نجف و كنار فرات يعنى سرزمين كربلا رفته است ، ريخته مىشود ، انسان را از نغمه و نشاط باز مىدارد .\r\n- و افسوس من بر زلّت‌هاى زمانه‌اى است كه فرزند پاك پيغمبر را خوار مىدارد .\r\n\r\n\r\n","description":"","footnote":"\r\n( 1 ) . معجم الادباء ، ياقوت حموى : 11 / 110 .\r\n","page_name":" 546 ","page_number":558},
  {"content":"\r\n\r\n- آيا بر حسين و به ياد كشتن اين داناى پرهيزكار اشك پياپى نمىريزى ؟\r\n- و آيا از اينكه ، پدران زياد ، فرزندان پيغمبر را به خاك نشاندند .\r\n- و چنين ناپاك‌زادگانى آشكارا بر آن پاك‌زادگان شمشير كشيدند ، اندوهگين نيستى ؟\r\n\r\nولادت و وفات دعبل\r\nدعبل در سال 148 به دنيا آمد و در سنهء 246 در روزگار پيرى و كهنسالى ، به جور و ستم كشته شد . پس وى 97 سال و چند ماه زيسته است . آورده‌اند كه او مالك بن طوق را به اشعارى هجو كرد و چون هجويه‌اش به مالك رسيد وى را طلبيد و شاعر گريخت و به بصره كه اسحاق بن عبّاس عبّاسى فرماندارش بود آمد . اسحاق نيز از هجويه دعبل دربارهء نزار آگاهى داشت و چون شاعر به شهر درآمد كسى را به دستگيرى وى گماشت و نطع و شمشير خواست تا گردن دعبل را بزند . دعبل در انكار آن قصيده سوگند به طلاق مىخورد و به هرقسمى كه او را از كشته شدن مىرهاند متوسل مىشد و مىگفت :\r\nآن چكامه را من نگفته‌ام بلكه دشمنى از دشمنانم چون ابو سعيد يا ديگرى آن را پرداخته و به من نسبت داده‌اند تا مرا به كشتن دهند و پيوسته زارى مىكرد و زمين مىبوسيد و در پيش اسحاق مىگريست تا اسحاق بر او رقّت كرد و گفت : از كشتنت گذشتم امّا بايد رسوايت كنم . سپس چوبدستى خواست و آن‌قدر به او زد كه در خود خرابى كرد . پس دستور داد او را به پشت بيندازند و دهانش را باز كنند و كثافاتش را به دهانش ريزند و گماشتگان نيز پايش بگيرند و قسم خورد كه دست از وى برنخواهد داشت مگر آنگاه كه مدفوعش را بخورد و فرو ببرد ورنه او را خواهد كشت و رهايش نكرد مگر آنگاه كه چنين كرد . سپس آزادش گذاشت و شاعر به اهواز گريخت مالك بن طوق مردى كاردان و زيرك را برگماشت و به وى دستور داد كه به هرنحوى خواهد شاعر را ناآگاهانه بكشد .\r\nده هزار درهم نيز به او جايزه داد . آن مرد پيوسته در جستجوى دعبل بود تا شاعر را در روستايى از نواحى « سوس » پيدا كرد و وى را در يكى از اوقات بعد از نماز عشا به چنگ آورد و با چوبدستى كه دمى زهرآگين داشت به پشت پايش زد و فرداى آن روز دعبل\r\n\r\n","description":"","footnote":"","page_name":" 547 ","page_number":559},
  {"content":"\r\n\r\nمرد و در همان قريه به خاك رفت و گفته‌اند كه وى را به « سوس » بردند و در آنجا به خاك سپردند . « 1 »\r\nو در تاريخ ابن خلّكان است كه وى در ( طيب ) كه شهرى در ميان واسط عراق و كور اهواز است كشته شد . و حموى « 2 » گفته است كه قبر دعبل پسر على خزاعى در « زويله » « 3 » است و بكر بن حمّاد در اين‌باره چنين سروده است :\r\n- مرگ ، دعبل را به زويله و در سنگستان احمد بن خصيب رها كرد .\r\nبر جستجوگر مخفى نماند كه ترديد ابن عساكر « 4 » پس از ذكر وفات مترجم به سال 246 ، و اين سخن او كه [ گفته‌اند : دعبل معتصم را هجو كرد و او شاعر را كشت و نيز آورده‌اند كه مالك را هجو كرد و او كسى را در پى شاعر فرستاد تا مسمومش كند 
  ] ترديدى بىتأمل و نقل قولى بىتدبّر است ، زيرا معتصم به سال 227 و 9 سال قبل از شهادت شاعر درگذشته است و نيز آنچه حموى آورده است « 5 » كه [ چون دعبل معتصم را هجو كرد وى خون شاعر را هدر نمود و دعبل به طوس گريخت و به گور رشيد پناه برد ولى معتصم پناهش نداد و او را به سال 220 قتل صبر كرد 
  ] بر خلاف اتّفاق قول مورّخان و دانشمندان رجال در مورد درگذشت شاعر به سال 246 است .\r\nبحترى كه با شاعر و ابى تمام كه پيش از دعبل درگذشت ، دوست بود در سوگ آن دو چنين سرود :\r\n- آرامگاه حبيب و دعبل به روز مرگشان ، بر درد دلم افزود و آتش به جانم زد .\r\n- اى دوستان من ! باران رحمت پيوسته بر شما ريزان باد و ابرى پرآب و باران‌زا گورتان را سايبانى كناد .\r\n- گور اين يكى ( دعبل ) در اهواز و از مسير نالهء نوحه‌گر به دور است و قبر ديگرى ( ابى تمام ) در موصل است .\r\n\r\n\r\n","description":"","footnote":"\r\n( 1 ) . الاغانى : 18 / 60 ؛ معاهد التنصيص : 1 / 208 .\r\n( 2 ) . معجم البلدان : 4 / 418 .\r\n( 3 ) . در مرز سرزمين سودان است .\r\n( 4 ) . تاريخ ، ابن عساكر : 5 / 242 .\r\n( 5 ) . معجم البلدان : 4 / 418 .\r\n","page_name":" 548 ","page_number":560},
  {"content":"\r\n\r\nابو نصر محمد بن حسن كرخى كاتب گفته است : ديدم كه بر گور دعبل اين اشعار را نوشته بودند :\r\n- دعبل ، توشهء اقرار به بيگانگى خداوند را براى رستاخيز خويش آماده كرده است .\r\n- وى خالصانه شهادت به وحدت حق مىدهد و اميدوار است كه خداوند در رستاخيز بر او رحمت آرد .\r\n- مولاى دعبل ، خدا و رسول اويند و پس از اين دو مولاى او جانشين به حق پيغمبر يعنى على است .\r\nشاعر دو فرزند به نام هاى عبدالله و حسين شاعر بر جا نهاد . وابن نديم براى فرزند دوم ، ديوانى در حدود 200 برگ ياد كرده و ابن معتز شرح حال و نمونه اى از اشعار وى را آورده و گفته است : دعبلى شاعرى سخت نمكين شعر است . ( 1 )\r\nو آخر دعوانا ان الحمد لله رب العالمين .\r\nدر اينجا جلد دوم اين كتاب پايان مى يابد و در پى آن جلد سوم كه به بقيهء شاعران سدهء سوم آغاز مىشود ، و نخستين آن شاعران ابو اسماعيل علوى است ، خواهد آمد .\r\nوالله المستعان و عليه التكان\r\n* * *\r\n\r\n\r\n","description":"","footnote":"\r\n( 1 ) طبقات الشعراء 193 .\r\n","page_name":" 549 ","page_number":561},
  {"content":"\r\n . \r\n\r\n","description":"","footnote":"","page_name":" 550 ","page_number":562}
  ]