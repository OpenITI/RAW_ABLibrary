[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nسرشناسه : ابراهيمى ور كيانى ، محمد ، 1323 -\r\nعنوان و نام پديد آور : تاريخ تحليلى اسلام : از آغاز تا واقعه طف / محمد ابراهيمى ور كيانى ؛ تدوين\r\nنهاد نمايندگى مقام معظم رهبرى در دانشگاهها ، معاونت پژوهشى دانشگاه معارف اسلامى .\r\nمشخصات نشر : قم : دفتر نشر معارف ، 1390 .\r\nمشخصات ظاهرى : 320 ص .\r\nفروست : مجموعه تاريخ اسلام : 37 .\r\nشابك : 8 - 350 - 531 - 964 - 978\r\nوضعيت فهرست نويسى : فيپا\r\nموضوع : محمد ص ، پيامبر اسلام ، 53 قبل از هجرت - 11 ق . سرگذشتنامه\r\nموضوع : على بن ابي طالب عليه السلام ، امام اول ، 23 قبل از هجرت - 40 ق . سرگذشتنامه\r\nموضوع : حسن بن على عليه السلام ، امام دوم ، 3 - 50 ق . سرگذشتنامه\r\nموضوع : حسين بن على عليه السلام ، امام سوم ، 4 - 61 ق . سرگذشتنامه\r\nموضوع : اسلام - تاريخ - از آغاز تا 61 ق\r\nموضوع : غزوات\r\nموضوع : خلافت\r\nشناسه افزوده : نهاد نمايندگى مقام معظم رهبرى در دانشگاهها .\r\nشناسه افزوده : دانشگاه معارف اسلامى ، معاونت پژوهشى .\r\nشناسه افزوده : نهاد نمايندگى مقام معظم رهبرى در دانشگاهها ، دفتر نشر معارف .\r\nرده بندى كنگره : 1390 2 ت 2 الف / 14 BP\r\nرده بندى ديويى : 912 / 297\r\nشماره كتاب شناسى ملى : 2398256\r\nاستاد محترم و دانشجوى عزيز\r\nخواهشمند است با ارئه نظرات خود ما را در رفع نواقص و ارتقاى كتاب يارى بخشيد .\r\nشماره تلفن واحد ارزيابى علمى : 7749919 - 0251\r\nنمابر : 7747240 - 0251\r\nپست الكترونيكى : arzyabi @ maaref . ac . ir\r\nصندوق پستى : 6173 - 37155\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nتاريخ تحليلى اسلام\r\nاز آغاز تا واقعهء طف\r\nمحمد ابراهيمى وركيانى\r\n( استاديار گروه معارف اسلامى دانشگاه شهيد بهشتى )\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمجموعه تاريخ اسلام\r\n37\r\nتاريخ تحليلى اسلام\r\nاز آغاز تا واقعه طف\r\nنويسنده : محمد ابراهيمى وركيانى\r\nتدوين : نهاد نمايندگى مقام معظم رهبرى در دانشگاهها\r\nمعاونت پژوهشى دانشگاه معارف اسلامى\r\nناشر : دفتر نشر معارف\r\nويراستار : اميرعباس رجبى و يوسف غلامى\r\nبازبين نهايى : سيد سعيد روحانى\r\nصفحه آرا : صالح زارع\r\nطراح جلد : هادى معزى\r\nچاپ : اول ، زمستان 1390 / 2000 نسخه\r\nقيمت : 3500 تومان\r\nشابك : 8 - 350 - 531 - 964 - 978\r\nكليه حقوق محفوظ است\r\nمراكز پخش :\r\nقم : 1 . خيابان شهدا ، كوچه 32 ، شماره 3 ، تلفن و نمابر 7744616 ؛\r\n2 . خيابان شهدا ، روبه روى دفتر مقام معظم رهبرى تلفن 7735451 ؛ نمابر 7742757 ؛\r\nتهران : خيابان انقلاب اسلامى ، چهار راه كالج ، جنب بانك ملت ، پلاك 715 ؛ تلفن 88911212 ؛ نمابر 88809386\r\nپخش پكتا : تهران ، خيابان حافظ ، نرسيده به چهار راه كالج ، نبش كوچه بامشاد ، پلاك 525 ، تلفن : 5 - 88940303\r\nنشانى الكترونيك : E - mail : info @ ketabroom . ir\r\nپايگاه اينترنت : www . ketabroom . ir\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nمقدمه\r\nسخنى با دانشجو\r\nچرا بايد تاريخ بخوانم ؟ مگر رشته تحصيلى من با تاريخ سنخيتى دارد ؟ تاريخ كدام درد مرا درمان خواهد كرد ؟ شايد چندين سؤال مشابه در ذهن دانشجو وجود داشته باشد و هرگاه سؤال درون را به زبان باز مىگويد پاسخ‌هاى گوناگونى را دريافت كند . از منظر قران كريم مطالعه تاريخ در صورتىكه همراه با تفكر باشد ، « 1 » مىتواند تجارب گذشتگان را به آيندگان صاحب عقل منتقل كند . « 2 » به عبارتى ديگر ، آنچه تاريخ را سودمند مىكند مطالعه انديشمندانه آن به قصد به‌دست آوردن تجارب گذشتگان است .\r\nخواننده تاريخ ، پژوهشگرى را مىماند كه در آزمايشگاه خود با ده‌ها بار آزمايش ، نتايج را مشاهده و از عواقب آن آگاهى مىيابد . با كمى تأمل اذعان مىكنيم اگر اطلاعات تاريخى در دسترس نباشد تقريباً هيچ آزمايشگاهى در دنيا قادر نخواهد بود به شكلى عينى عواقب اقدامات بشرى را در جهان نشان دهد ، اين تاريخ است كه با كمترين هزينه مىتواند بيشترين و در عين حال عينىترين اطلاعات حاصل از تجارب بشرى را در اختيار ما قرار دهد .\r\nدرس تاريخ اسلام نيز به همين منظور در دروس عمومى پيش‌بينى شده است . اميد است دانشجويان گرامى با مطالعه تاريخ اسلام و تحليل وقايع آن به اين تجارب دست يابند . البته هر ناظرى از منظرى به تحليل حوادث و رويدادها مىپردازد و با توجه به داده‌هاى تاريخى و داشته‌هاى خود ابتدا به جداسازى سره از ناسره و سپس تحليل آنها مىنشيند ازاين‌رو شايد\r\n\r\n\r\n","description":"","footnote":"\r\n( 1 ) . فَاقْصُصِ الْقَصَصَ لَعَلَّهُمْ يتَفَكَّرُونَ . ( اعراف ( 7 ) : 176 )\r\n( 2 ) . لَقَدْ كَانَ فى قَصَصِهمْ عِبْرَة لِأُولى الْأَلْبَابِ . ( يوسف ( 12 ) : 111 )\r\n","page_name":" 5 ","page_number":5},
  {"content":"\r\n\r\nبتوان به تعداد محققان اين رشته و سلايق آنها به بازسازى تاريخ اقدام كرد . اين معاونت در راستاى رسالت خود سعى داشته است متون آموزشى مختلفى را تدوين و ارائه دهد تا اساتيد محترم با عنايت به تجارب ارزنده خود و احياناً سلايق خويش و الزامات محيط خاص دانشجويى ، متن مورد نظر را انتخاب نمايند .\r\nاثر حاضر ، حاصل تلاش حجت‌الاسلام والمسلمين دكتر محمد ابراهيمى وركيانى ، عضو هيئت علمى گروه معارف اسلامى دانشگاه شهيد بهشتى است كه پيش از اين ، نتيجه سال‌ها تجربه تدريس خود را در دو كتاب « تاريخ اسلام ؛ از بعثت نبوى تا حكومت علوى » و « تاريخ اسلام ؛ از صلح مجتبوى تا غيبت مهدوى » گرد آورده - كه از طريق همين ناشر به چاپ رسيده است - و اثر حاضر تلخيص ايشان از آن دو اثر براساس سرفصل‌هاى مصوب درس تاريخ اسلام مىباشد كه با تغييراتى عرضه شده است .\r\nنويسنده محترم ، كتاب خود را در سه بخش و ده فصل سامان داده است : بخش اول به بررسى اوضاع جغرافيايى و مردمى جزيرةالعرب پيش از اسلام تا بعثت اختصاص داده است . ايشان در بخش دوم به دوره بعثت پيامبر اكرم ( ص ) پرداخته است و در بخش سوم نيز حوادث پس از رحلت پيامبر ( ص ) تا شهادت امام حسين ( ع ) واكاوى شده است . در پايان هر فصل نيز موضوعاتى براى تحقيق به همراه سؤالاتى از درس براى دانشجويان محترم فراهم شده است .\r\nدر پايان ضرورى است قدردانى خود را از نگارنده اين اثر و تمامى دست‌اندركارانى كه با يارى صميمانه خود ارائه آن را ميسر كردند ، اعلام نماييم . خصوصاً از حجج اسلام اساتيد بزرگوار آقايان محمدهادى يوسفى غروى ، يعقوب جعفرى ، محمدعلى اخويان و دكتر محمدابراهيم ايزد خواه كه ارزيابى متن را عهده‌دار شدند و ملاحظات خود را به نويسنده محترم انتقال دادند قدردانى به‌عمل مىآيد . اميد است دانشجويان عزيز و استادان محترم با ارائه ديدگاه‌هاى خود به هرچه پربارتر شدن كتب درسى كمك نمايند .\r\nمعاونت پژوهشى دانشگاه معارف اسلامى\r\nگروه تاريخ و تمدن اسلامى\r\n\r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\nمقدمه\r\nآشنايى با تاريخ صدر اسلام نه‌تنها براى همه مسلمانان ، بلكه براى پيروان اديان ديگر نيز به‌عنوان حقيقتى تاريخى ارزشمند است ؛ چه آنكه محمد مصطفى ( ص ) از سلاله پاك ابراهيم و اسماعيل است و هيچ پيامبر ديگرى از اين ويژگى برخوردار نيست . زندگى پيامبران اولوالعزم تنها در روايات مذهبى آمده ، بىآنكه علم تاريخ به زواياى زندگى آنان پرداخته و يا حتى اصل وجودشان را اثبات كرده باشد . مثلًا دربارهء زردشت ، پيامبر آيين مجوسى حتى در تاريخ تولد او بين پيروانش حدود پنج هزار سال اختلاف است . « 1 » در مورد سرگذشت حضرت موسى ( ع ) نيز در تاريخ فراعنه مصر گزارش نشده كه فردى بدين نام با يكى از فراعنه روبه‌رو شده و پادشاهى از مصر در نيل غرق گرديده است . درباره حضرت عيسى ( ع ) و ديگر پيامبران الهى نيز چنين ابهاماتى وجود دارد .\r\nاما درخصوص سرگذشت پيامبر اسلام به‌عنوان آخرين پيامبر الهى نه‌تنها براى پيروان آن حضرت ، بلكه براى همه ملل جهان هيچ‌گونه ابهامى وجود ندارد . از نگاه مورخان ، ترديدى\r\n\r\n\r\n","description":"","footnote":"\r\n( 1 ) . در مورد تاريخ زندگى ( تولد و مرگ ) زردشت اختلاف است . از شش هزار سال قبل از ميلاد تا ششصد سال قبل از ميلاد گفته شده است ( كه روايت كلاسيك خود زردشتيان است ) اما بيشتر پژوهشگران تولد و زندگى زردشت را بين هزار تا 1200 سال قبل از ميلاد مطرح كرده‌اند . در متن نامهء انجمن موبدان آمده است كه به اعتقاد زردشتيان ، تولد زردشت 1765 سال پيش از ميلاد است . ( عليجانى ، جزوه زن در متون مقدس : ميزگرد زن در آئين زردشتى با حضور دكتر اردشير خورشيديان و موبد زردشتيان ايران ، شماره 17 ، ص 1 )\r\n","page_name":" 15 ","page_number":15},
  {"content":"\r\n\r\nنيست كه ايشان در چهل سالگى به پيامبرى رسيده و به خاطر بىمهرى قريش مجبور گرديد به حبشه و سپس به مدينه مهاجرت كند و پس از آن با جنگ‌هاى خون‌بارى روبه‌رو شده و بعد از فتح خيبر نيز با ارسال سفرايى ، موجوديت خويش را به گوش پادشاهان بزرگ آن زمان رسانيده و آنان را به پيروى از قرآن و اسلام فراخوانده است .\r\nبه‌هرروى ، آشنايى با زندگى فردى و اجتماعى اين پيامبر نه‌تنها براى مسلمانان اهميتى بسزا دارد ، بلكه براى پيروان ديگر اديان اعم از مسيحى ، يهودى و زردشتى نيز درخور توجه است . چه اينكه نه‌تنها آيين اسلام ، مسيحيت و يهوديت به‌عنوان اديان ابراهيمى مشتركات فراوانى دارند ، به همين رو آشنايى با اسلام مىتواند در آشنايى با شاخه‌هاى ديگر اديان ابراهيمى مؤثر افتد . از سويى آشنايى با زندگى پيامبر و كرامات و خوارق عادت و معجزات ايشان براى همه علاقه‌مندان به عقايد توحيدى و اخلاق دينى نيز سودمند است .\r\nاز اين جهت ، نگارنده با سابقه بيش از بيست سال تدريس در تاريخ اسلام در حوزه و دانشگاه‌هاى متعدد درصدد است ابعاد مختلف زندگى اين پيامبر بزرگ ، حوادث مختلف تاريخ اسلام ، موقعيت جغرافيايى و سوق الجيشى جزيرةالعرب ، رابطه مردم اين سامان با تمدن‌هاى بزرگ جهان و تمدن ويژه ملت عرب را بازكاود و بىهيچ تعصبى به بيان آنها پردازد . اميد آن دارم كه اين گزارش بتواند نه‌تنها براى دانشجويان و علاقه‌مندان به تاريخ اسلام ، بلكه براى همهء پيروان اديان الهى و غيرالهى سودمند باشد .\r\nو ما توفيقى الّا بالله عليه توكلت و اليه انيب\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nبخش اول : بررسى اوضاع جغرافيايى و مردمى جزيرةالعرب پيش از اسلام تا بعثت\r\n\r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\n\r\nمقدمه\r\nنويسندگان تاريخ اسلام از نظر مباحث پايانى به شكلى متفاوت بحث كرده‌اند ؛ بدين بيان كه برخى تا دوران هجرت ، برخى تا زمان وفات پيامبراكرم ، پاره‌اى تا دوران خلفاى نخستين ، جمعى مانند دكتر شهيدى تا پايان دوران اموى و عده‌اى نيز تا دوران غيبت صغراى امام‌زمان ( عج ) را كاويده‌اند . اما با آنان از نظر آغاز مباحث خويش ظاهراً وحدت‌نظر داشته‌اند ؛ بدين‌معنا كه مباحث تاريخ اسلام را با بررسى اوضاع جغرافيايى جزيرةالعرب شروع كرده‌اند . اين از آن روست كه اساساً بين علم تاريخ با جغرافيا پيوندى انكارناپذير وجود دارد .\r\nآگاهى ما از اوضاع جغرافيايى جزيرةالعرب نيز اين‌گونه است . ازاين‌رو ، هرچه ما به موقعيت جغرافيايى اين منطقه آشناتر باشيم ، در تحليل وقايع تاريخى صدر اسلام و حل ابهامات آن موفق‌تر خواهيم بود . براى مثال ، يكى از حوادث مهم تاريخى صدر اسلام سفر مسلمانان در دوران پيش از هجرت از مكه به كشور حبشه ( اتيوپى ) است . دراين‌باره كه چرا مسلمانان به اين كشور مهاجرت نموده و به ديگر كشورهاى مجاور جزيرةالعرب مانند ايران ، روم و مصر نرفته‌اند - با فرض اينكه پناهندگى سياسى در ميان همهء ملل جهان از ديرباز مطرح بود - پاسخ‌هاى متعددى داده شده ؛ مثلًا اينكه نجاشى پادشاهى عادل و مردم حبشه مردمى مسيحى و نوع‌دوست بوده و با مردم مكه روابط تجارى خوبى داشته‌اند . اما براى كسى كه از موقعيت جغرافيايى مكه و دورى اين شهر از كشورهايى همچون ايران ، روم ، مصر و حبشه آگاه بوده و از شرايط معيشتى و موقعيت سياسى مسلمانان آن زمان مطلع است اين معنا به‌خوبى روشن است كه علت اصلى مهاجرت مسلمانان به حبشه صرفاً عدالت نجاشى و جز\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nآن نبوده ، بلكه مسلمانان در آن اوضاع نمىتوانستند به كشور ديگرى مهاجرت كنند و از همين رو حبشه سهل‌الوصول‌ترين پناهگاه براى مسلمانان مكه بشمار مىآمده است . درواقع فاصله مكه تا شهر جده ، بندر بزرگ خاورميانه حدود هفتاد كيلومتر بوده كه به فاصلهء يك شب به آنجا مىرفتند و با اولين كشتى از طريق باب المندب وارد سرزمين حبشه مىشدند كه در اين فرصت قابل‌تعقيب نبودند ؛ درحالىكه اگر به ايران ، روم يا مصر مهاجرت مىنمودند ، مىبايست چند هزار كيلومتر در خشكى حركت مىكردند كه اين‌گونه به‌راحتى نيز تعقيب مىشدند ، بىآنكه به محل امنى رسند .\r\nبنابراين توجه به اوضاع جغرافيايى در درس تاريخ اسلام از چند جهت سودمند است ؛ به‌ويژه براى اثبات اين معنا كه مردم عرب مردمى فاقد تمدن نبوده و براى اولين بار با آيين توحيدى اسلام تمدن خويش را آغاز نكرده‌اند ، چنان‌كه قاضى صاعد اندلسى در كتاب ارزشمند التعريف بطبقات الامم آورده است كه جزيرةالعرب داراى تمدنى كهن بوده است . « 1 » گوستاولوبون فرانسوى نيز معتقد است « 2 » كه اين تمدن اگر نسبت به تمدن‌هاى مجاور خود برترى نداشته ، فروتر از آنها نيز نبوده است ؛ گو اينكه در زمان بعثت پيامبراكرم ( ص ) ، دوران افول تمدن خود را مىگذرانيده و به‌گفته على ( ع ) بر اثر هجوم اكاسره و قياصره ( در بخش محروم جزيرةالعرب ) منزوى بوده‌اند . « 3 »\r\nمردم عرب با همهء اديان قبل از اسلام اعم از يهوديت ، مسيحيت ، مجوسيت و صابئه آشنايى داشته و با اين پيشينه ، اسلام را برترين آيين دانسته و براى گستردن آن بس كوشيده و جان‌فشانى كرده‌اند . بنابراين ظهور اسلام در جزيرةالعرب ازآن‌رو نبوده كه ملت عرب در جهل و فقرى بنيادى غوطه‌ور ، و بالطبع نيازمندى آنان به هدايت جدىتر بوده است ، بلكه به‌عكس ، فضايل آنان از ديگر ملل كمتر نبوده است . به‌واقع جزيرةالعرب براى آيين جهانى اسلام از هر نظر مناسب بوده ؛ چراكه پيامبر اسلام بر خلاف پيامبران پيشين مأمور به هدايت\r\n\r\n\r\n","description":"","footnote":"\r\n( 1 ) . قاضى صاعد اندلسى ، التعريف بطبقات الامم ، ص 204 ، 210 و . . . .\r\n( 2 ) . لوبون ، تمدن اسلام و عرب ، ص 82 .\r\n( 3 ) . سيد رضى ، نهج‌البلاغه ، خطبه قاصعه .\r\n","page_name":" 20 ","page_number":20},
  {"content":"\r\n\r\nقومى خاص نبوده است . به سخنى ديگر ، مخاطبان ايشان همهء ملل جهان‌اند . « 1 » از همين رو آيين جهانى اسلام به مكانى نيازمند بوده كه هم نسبت به همهء ربع مسكون ( محل تلاقى قارهء آسيا ، اروپا و آفريقا ) مركزيت داشته باشد و هم در معرض قدرت‌هاى مزاحمى چون روم و ايران نباشد و از سويى مردم آن نيز از نظر مذهبى و عقيدتى بردبار بوده و با هيچ مكتب ديگرى در طول تاريخ درگيرى نداشته‌اند . مردم اين مكان بايد با نياكان پيامبر ( ص ) به‌عنوان متوليان بيت‌الله الحرام نيز آشنا بوده و نسبت به آنان ارادت داشته باشند تا بدين رو بستر اطاعت از پيامبر فراهم گردد . بدين‌سان ، انسجام اين ملت به‌عنوان هستهء مركزى اسلام ساده‌تر شكل مىگيرد .\r\nاز اين نظر ، ما نيز ترجيح مىدهيم بحث خود را با واكاوى اوضاع جغرافيايى و اصناف و طبقات مردمى اين منطقه و پيشينه تمدن و فرهنگ خاص آنان آغاز كنيم و با بررسى سلسله متوليان كعبه پس از مهاجرت اسماعيل و هاجر ، با آيين نياكان پيامبر و افتخارات سياسى و اجتماعى آنان آشنا گرديم و سرانجام به زندگى پيامبر و اهل‌بيت ايشان بپردازيم .\r\n\r\n\r\n","description":"","footnote":"\r\n( 1 ) . تَبَارَكَ الَّذِى نَزَّلَ الْفُرْقَانَ عَلَى عَبْدِهِ لِيكُونَ لِلْعَالَمِينَ نَذِيرًا . ( فرقان ( 25 ) : 1 )\r\n","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\n\r\nفصل اول : جزيرةالعرب از نظر اقليمى ، مردمى و مذهبى پيش از بعثت\r\n\r\nجزيرةالعرب يا شبه‌جزيره عربستان ؟\r\nدرخصوص جغرافياى حوادث تاريخ اسلام بسيارى از نويسندگان اصطلاح جزيرةالعرب و بسيارى نيز اصطلاح شبه‌جزيره عربستان را به‌كار برده‌اند . از اين جهت ، نخستين پرسش پيش‌روى اين است كه كدام‌يك از اين دو اصطلاح صحيح است ؟ در واقع يك منطقهء جغرافيايى نمىتواند هم جزيره و هم شبه‌جزيره بشمار آيد . جزيره منطقه‌اى است كه همهء مرزهاى آن با كشورهاى مجاور ، از آب‌هايى مانند اقيانوس ، دريا و يا رودهاى بزرگ تشيكل شده و شبه‌جزيره نيز منطقه‌اى است كه بيشترين مرزهاى آن را آب فرا گرفته است . اين دو تعريف در نظر ابتدايى متناقض مىنمايد ، ولى به‌حقيقت هر دو اصطلاح به‌دقت به كار برده شده و هيچ‌يك از دو گروه در اين معنا به خطا نرفته‌اند ؛ زيرا كسانى كه واژهء جزيره را به كار برده‌اند ، مرادشان سرزمينى است كه از ماقبل تاريخ متعلق به ملت عرب بوده و ساكنان آن ( همه يا بيشتر آنها ) به زبان عربى سخن گفته و بوميان اصلى اين منطقه بوده‌اند . « 1 » اما آنانى\r\n\r\n\r\n","description":"","footnote":"\r\n( 1 ) . آب‌هاى ساحلى جزيرة العرب عبارت است از درياى مديترانه كه از طريق كانال سوئز به درياى سرخ مىپيوندد و سرانجام به خليج عدن و اقيانوس هند و درياى عمان و خليج فارس و اروند رود و شط العرب و فرات كه تا نزديكى مديترانه كشتيرانى مىشد . ( بنگريد به : حسن ، تاريخ سياسى اسلام ، ج 2 ، ص 269 و 272 )\r\n","page_name":" 23 ","page_number":23},
  {"content":"\r\n\r\nكه واژه شبه‌جزيره را برگزيده‌اند ، منظورشان منطقه‌اى است كه به‌عنوان بخشى از جزيرةالعرب ، امروز با پسوند سعودى معرفى مىگردد . بنابراين تفاوت اين دو واژه در مضاف‌اليه آنهاست ؛ بدين بيان كه « عرب » ملتى است كه با زبان عربى سخن مىگويد و « عربستان » جغرافيايى است كه ساكنان آن را مردم عرب تشكيل داده‌اند .\r\nدر حال حاضر جزيرةالعرب ، از كشورهاى متعددى تشكيل شده كه عربستان يكى از آنهاست . كشورهاى يمن ، عمان ، قطر ، امارات ، بحرين ، كويت ، نيمى از عراق ، سوريه ، لبنان ، اردن و فلسطين ، در اين منطقه قرار دارد كه از همان آغاز در تمامى بخش‌هاى آن حضور داشته‌اند .\r\nشبه‌جزيره عربستان نيز بخش اعظم آن در قلمرو دولت سعودى قرار گرفته و آب‌هاى درياى سرخ ، خليج عدن ، درياى عرب ، اقيانوس هند ، درياى عمان و خليج‌فارس ، مرزهاى آبى آن را تشكيل مىدهد نيز صحيح به نظر مىرسد ؛ گو اينكه در حال حاضر عربستان سعودى به‌تنهايى جز با تسامح نمىتواند مصداق شبه‌جزيره باشد .\r\n\r\nپيشينه تمدن در جزيرةالعرب\r\nبا توجه به مرزهاى آبى جزيرةالعرب و جايگاه ويژهء آن در ربع مسكون و واقع شدن اين سرزمين در محل تلاقى سه قارهء بزرگ جهان يعنى آفريقا ، اروپا و آسيا ، اين پرسش مطرح مىگردد كه آيا در اين منطقه قبل از اسلام تمدن و فرهنگى پيشرو - همانند تمدن‌هاى روم و ايران - وجود داشته ، يا اينكه به باور بسيارى از نويسندگان و حتى شرق‌شناسان ، اين منطقه همواره دور از تمدن بوده و در واقع تمدن عرب با بعثت پيامبر اسلام شكل گرفته است ؟\r\nپاسخ اينكه ، ملت عرب بر خلاف پندار بسيارى از نويسندگان ، فاقد فرهنگ و تمدن پيشرفته نبوده ؛ چنان‌كه به اعتراف دانشمندانى چون قاضى صاعد اندلسى در كتاب التعريف بطبقات الامم ، اين مردم نيز داراى تمدنى كهن بوده‌اند ، « 1 » هرچند به‌هنگام ظهور اسلام مقهور دو ابر قدرت بزرگ ( ايران و روم ) بوده و بسيارى از آنها در بخش كويرى اين جزيره ، يعنى عربستان به‌اجبار منزوى شده بودند .\r\n\r\n\r\n","description":"","footnote":"\r\n( 1 ) . قاضى صاعد اندلسى ، التعريف بطبقات الامم ، ص 204 ، 210 و . . . .\r\n","page_name":" 24 ","page_number":24},
  {"content":"\r\n\r\nعلى ( ع ) در خطبهء قاصعه از فرزندان اسماعيل و اسحاق ياد كرده ، آنها را قدرتى جهانى مىداند كه براثر اختلاف و تفرقه ، مقهور دشمن گرديده و پس از دوران عزت به ذلت و زبونى دچار شده‌اند :\r\nپس بنگريد چسان مىنمودند ؛ آنگاه كه گروه‌ها فراهم بودند و همگان راه يك آرزو مىپيمودند و دل‌ها راست بود و دست‌ها يكديگر را مددكار ، شمشيرها به يارى هم آخته و ديده‌ها به يك‌سو دوخته و اراده‌ها درپى يك چيز تافته . آيا مهترانِ سراسر زمين نبودند و بر جهانيان پادشاهى نمىنمودند ؟ پس بنگريد كه پايان كارشان به كجا كشيد ، آنگاه كه ميانشان جدايى افتاد . . . .\r\nپس ، از حال فرزندان اسماعيل و اسحاق و اسرائيل - كه درود بر آنها باد - پند بگيريد . . . در كار آنان بينديشيد ؛ روزگارى كه پراكنده بودند و از هم جدا و كسراها و قيصرها بر آنان پادشاه . آنها را از مرغزارهاى پرنعمت و درياى عراق و سرزمين‌هاى سبز آفاق مىربودند و به سرزمين‌هايى كه رستنى آن « درمنه » بود ، روانه مىنمودند . آنجاكه بادها از هر سو وزان بود ، گرفتار زندگى سخت و فقر و تهيدستى شدند ؛ مردمى مستمند و درويش و چرانندهء اشتران پشت‌ريش . پست‌ترين جايشان خانه و خشك‌ترين بيابان كاشانه بود . « 1 »\r\nعلى ( ع ) در اين خطبه بنىاسرائيل ، بنىاسحاق و بنىاسماعيل را مصداق حكومت خداپرستان دانسته كه قدرتشان به‌دليل اتحاد و مقهوريت آنان معلول اختلافات داخلى و هواپرستى است . ايشان دولت‌هاى روم و ايران را عامل انزوا و پراكندگى آنان در صحنهء سياسى مىداند . اين خطبه شاهدى بر سابقهء تمدن در عرب عدنانى است كه اصطلاحاً بدان عرب مستعربه گويند ؛ درست در برابر عرب قحطانى كه عرب عاربه و بوميان اصلى جزيرةالعرب بوده‌اند . اينان نيز به گواهى قرآن‌كريم و تورات و ديگر منابع داراى قدرتى درخشان در گذشتهء تاريخ عرب بوده‌اند . در جايى ديگر حضرت على ( ع ) خطاب به مردم عرب مىفرمايد :\r\nخداوند ، پيامبر اسلام حضرت محمد ( ص ) را هشداردهنده جهانيان مبعوث فرمود تا امين و پاسدار وحى الهى باشد ؛ آنگاه كه شما ملت عرب ، بدترين دين را\r\n\r\n\r\n","description":"","footnote":"\r\n( 1 ) . سيد رضى ، نهج‌البلاغه ، خطبه قاصعه ، ص 192 .\r\n","page_name":" 25 ","page_number":25},
  {"content":"\r\n\r\nداشته و در بدترين خانه زندگى مىكرديد [ و 
  ] ميان غارها [ و 
  ] سنگ‌هاى خشن و [ در بين 
  ] مارهاى سمى خطرناك فاقد شنوايى به‌سر مىبرديد ؛ آب‌هاى آلوده مىنوشيديد و غذاهاى ناگوار مىخورديد ؛ خون يكديگر را به‌ناحق مىريختيد و پيوند خويشاوندى را مىبريديد . بت‌ها ميان شما پرستش مىشد و مفاسد و گناهان ، شما را فراگرفته بود .\r\nاين سخنان ناظر به دوران قبل از بعثت است و مخاطب آن نيز احتمالًا ساكنان بخش‌هاى مركزى عربستان بوده ، نه همهء مردم عرب در تمام دوره‌هاى تاريخ ؛ چنان‌كه مفاد آيات قرآن‌كريم نيز در عباراتى مانند « وَكُنْتُمْ عَلَى شَفَا حُفْرَةٍ مِنَ النَّارِ فَأَنْقَذَكُمْ مِنْهَا » ، « 1 » چيزى جز اين معنا نبوده است .\r\n\r\nنمودار تمدن كهن عرب در قرآن\r\nقرآن‌كريم از اقوامى قدرتمند به‌عنوان ساكنان جزيرةالعرب ياد كرده كه مهم‌ترين آنها قوم عاد و ثمود بوده‌اند . پيامبر قوم عاد و ثمود به ترتيب حضرت هود و حضرت صالح بودند كه آنان را به توحيد خواندند ، ولى بيشتر آنان سر پيچيدند و به عذاب الهى گرفتار آمدند .\r\nسرگذشت اين دو قوم در سوره‌هاى متعددى از قرآن ( همچون هود و شمس ) آمده است . شايد دراين‌باره آيات سوره فجر جامع‌ترين و گوياترين آياتى باشد كه در موجزترين عبارت به سرنوشت اين دو قوم اشاره دارد . خداوند در اين سوره تمدن قوم عاد و ثمود را همانند تمدن مصر در دوران فراعنه دانسته و آثار معمارى و شهرسازى آنان را بىنظير خوانده است .\r\nآيا ندانسته‌اى كه پروردگارت با قوم عاد چه كرد ؟ صاحب [ بناهايى چون 
  ] تيرك‌هاى بلند كه مانندش در شهرها ساخته نشده بود ، و با ثمود ، همانان كه در دره ، تخته‌سنگ‌ها را مىبريدند ؟ و با فرعون شكنجه‌گر با ميخ‌ها كه در سراسر زمين طغيان نموده و فسادى بسيار ايجاد نمودند ؟ ! سپس پروردگار تو بر آنان تازيانه غراب را نواخت چه اينكه خداى تو در كمينگاه ظالمان حضور دارد . « 2 »\r\n\r\n\r\n","description":"","footnote":"\r\n( 1 ) . آل‌عمران ( 3 ) : 103 .\r\n( 2 ) . فجر ( 89 ) : 14 - 6 .\r\n","page_name":" 26 ","page_number":26},
  {"content":"\r\n\r\nمقايسه تمدن قوم عاد و ثمود با تمدن مصر در دوران فراعنه و تأكيد بر ارجحيت آنان از جهت معمارى ، بيانگر گسترش تمدن اين مردم است . در روايات مذهبى نيز قوم عاد سلسله پادشاهانى با عنوان شدّاد داشته‌اند كه براى خويش كاخى عظيم فراهم مىآوردند كه زمين آن از جواهرات مفروش بوده است .\r\nبسيارى از مفسران دربارهء محل زندگى قوم عاد و ثمود نظر روشنى به‌دست نداده‌اند : برخى جايگاه قوم ثمود را كوهستان‌هاى بين شام و حجاز و برخى ديگر آنان را از مردم جنوب جزيرة العرب دانسته‌اند . در سدهء اخير نيز باستان‌شناسان ، شهر صالح پيامبر را در شمال عربستان يافته‌اند ، ولى هنوز از قوم عاد اثر مشخص و مسلّمى كشف نشده است . از آنجاكه بسيارى ، قوم ثمود را وارث تمدن قوم عاد مىشمردند ، احتمالًا آنان نيز از مردم شمال جزيرةالعرب بوده‌اند . « 1 »\r\nقرآن‌كريم به‌كرّات از اقوام متعددى كه در جنوب جزيرةالعرب مىزيسته‌اند ، ياد نموده و تمدن آنان را نيز همانند مردم عرب شمال ، شگفت‌آور معرفى نموده است . سرگذشت اين مردم به‌اختصار در سورهء « سبأ » ، و به‌تفصيل در سورهء نمل ( برخورد سليمان نبى با ملكهء سبا ) آمده است . در سورهء سبأ چنين مىخوانيم :\r\nبراى قوم « سبا » در محل سكونتشان نشانه‌اى [ از قدرت الهى 
  ] بود : دو باغ [ بزرگ 
  ] از راست و چپ [ رودخانه عظيم با ميوه‌هاى فراوان . به آنها گفتيم : 
  ] از روزى پروردگارتان بخوريد و شكر او را به‌جاى آوريد ؛ شهرى است پاك و پاكيزه ، و پروردگارى آمرزنده [ و مهربان 
  ] . اما آنها [ از خدا 
  ] روىگردان شدند و ما سيل ويرانگر را بر آنان فرستاديم و دو باغ [ پربركت 
  ] آنها را به دو باغ [ بىارزش 
  ] كه ميوه‌هاى تلخ و شوره‌گز و اندكى درخت سدر داشت ، مبدل ساختيم . « 2 »\r\nدر اين سوره ، خداوند از پيشرفت تمدن عرب قحطانى از نظر كشاورزى ، صنعت و سدسازى سخن مىگويد . مردم اين منطقه با ايجاد سد مأرب تمامى اراضى قابل‌كشت را تا\r\n\r\n\r\n","description":"","footnote":"\r\n( 1 ) . جواد على ، المفصل فى تاريخ العرب ، ج 1 ، ص 624 .\r\n( 2 ) . سبأ ( 34 ) : 15 و 16 .\r\n","page_name":" 27 ","page_number":27},
  {"content":"\r\n\r\nقلهء كوه‌ها از باغ‌هاى پر از درختان ميوه انباشته كرده بودند ، ولى به خاطر كفران نعمت و نپذيرفتن پيام الهى ، عذاب خداوندى بر آنها فرود آمد و سيلى خروشان سد مأرب را شكست « 1 » و همهء اراضى زير كشت و باغ‌هاى آنان را نابود كرد . از همين رو گروه‌هايى از اين مردم مجبور شدند به ديگر بخش‌هاى جزيرةالعرب - در مجاورت خليج‌فارس و درياى مديترانه و يا شهر يثرب - مهاجرت كنند . آنها در آنجا نيز قدرت‌هايى را به وجود آوردند ؛ بدين بيان كه پادشاهان « آل‌منذر » در قلمرو قدرت ساسانيان ، پادشاهان « آل‌غسان » در مجاورت قدرت روميان و قبيلهء اوس و خزرج نيز در يثرب و مدينةالنبى شكل گرفتند . « 2 »\r\nآيات سورهء نمل « 3 » از برخورد حضرت سليمان با ملكه سبأ حكايت دارد . اين جريان تاريخى اولًا بيانگر وجود حكومتى مردمى همراه با لياقت‌محورى بوده ؛ تا آنجاكه مردم يمن به خاطر حسن مديريت ملكه بلقيس ، رهبرى او را پذيرفته بودند . « 4 » ناگفته نماند كه اين آيات ، هم حاكى از تمدن ملت عرب در بخش جنوبى اين منطقه است و هم نمودار تمدن عظيم‌ترى متعلق به بنىاسرائيل است كه در جزيرةالعرب شكل گرفته ؛ بدين‌معنا كه تمدن قوم يهود نيز كه همهء مورخان ، آن را يكى از تمدن‌هاى كهن مىشمرند ، از آغاز تا انجام ، در جزيرةالعرب بوده ؛ چنان‌كه على ( ع ) نيز در خطبهء قاصعه به اين معنا ( همراه با سابقهء قدرت فرزندان اسحاق و اسماعيل ) اشاره دارد .\r\nحاصل اينكه براساس آيات قرآن و نهج‌البلاغه و گزارش مورخان عرب و غيرعرب قبل و بعد از اسلام ، بىترديد در جزيرةالعرب تمدن‌هايى كهن وجود داشته كه پاره‌اى از آثار باستانى آن موجود بوده و پاره‌اى نيز به‌دست باستان‌شناسان كشف گرديده است . از همين روست كه قاضى صاعد اندلسى تمدن ملت عرب را يكى از تمدن‌هاى هشتگانه و در رديف تمدن هند ، ايران و يونان دانسته است . گوستاولبون فرانسوى نيز در كتاب تمدن اسلام و عرب مىگويد : هرودوت\r\n\r\n\r\n","description":"","footnote":"\r\n( 1 ) . حادثه ويرانى سد مأرب 120 سال قبل از ميلاد مسيح ( ع ) گزارش شده است . ( حسن ، تاريخ سياسى اسلام ، ج 1 ، ص 32 )\r\n( 2 ) . نيز بنگريد به : همان ، ج 1 ، ص 40 ؛ جواد على ، المفصل فى تاريخ العرب قبل الاسلام ، ج 1 ، ص 128 ؛ مسعودى ، مروج الذهب و معادن الجوهر ، ج 1 ، ص 523 .\r\n( 3 ) . نمل ( 27 ) : 44 - 19 .\r\n( 4 ) . بنگريد به : نائينى ، تنبيه الامة و تنزيه الملّة ، ص 43 .\r\n","page_name":" 28 ","page_number":28},
  {"content":"\r\n\r\nمورخ يونانى ، حدود چهارصد سال پيش از ميلاد ، سرزمين‌هاى عرب را زرخيزترين نقاط جهان توصيف نموده است . او مىگويد : شهر مأرب - كه نام آن در تورات آمده - داراى قصرهاى بسيار عالى بوده كه در آن ، درهايى مرصع به انواع جواهرات ، ظرف‌هاى طلا و نقره و تخت‌خواب‌هاى گران‌بهايى از فلزهاى قيمتى وجود داشته است . « 1 » استرابون نيز در تاريخ خود از « ارتيدور » نقل كرده كه خانه‌هاى اين شهر درمجموع شبيه ساختمان‌هاى مصريان بوده است . « 2 »\r\n\r\nاصناف و طبقات مردمى در جزيرةالعرب\r\nمردم جزيرةالعرب به دو گروه تقسيم مىشوند : عرب بائده و عرب باقيه . عرب بائده اقوامى از مردم عرب بوده‌اند كه در گذشتهء دور در اين منطقه مىزيسته‌اند ، بىآنكه در حال حاضر بقايايى از آنان وجود داشته باشد . مسعودى مىنويسد : عربان اصيل از عاد و ثمود و عبيد و طَسْم و جَدِيس و عَماليق و جُرهُم انقراض يافت و بدين‌ترتيب از عرب جز فرزندان عدنان و قحطان باقى نماند . « 3 »\r\nعرب باقيه نيز مردمى هستند كه در حال حاضر ساكنان جزيرةالعرب‌اند . اينان به دو گروه عدنانى ( مستعربه ) و قحطانى ( عاربه ) تقسيم مىگردند . عرب عدنانى كسانىاند كه در اصل بومى اين منطقه نبوده و از خارج از جزيرةالعرب بدين‌جا مهاجرت نموده و سپس به‌تدريج زبان عربى را آموخته‌اند . معروف‌ترين گروه عرب عدنانى فرزندان اسماعيل ( اجداد پيامبر ) هستند كه از سرزمين بابل يا كشور ايران به اين منطقه رهسپار شده‌اند . اما عرب قحطانى مردم بومى اين منطقه‌اند كه زبان عربى زبان اصلى آنان بوده و از قوم و ملتى آن را برنگرفته‌اند .\r\nهر يك از دو گروه قحطانى و عدنانى ، خود به دو گروه بدوى و حضرى تقسيم مىشوند . عرب بدوى كسانىاند كه داراى وطن ثابتى نبوده و به‌حكم ضرورت دامدارى و جز آن در بخش‌هاى مختلف جزيره در حال كوچ بوده‌اند . عرب حضرى نيز مردمى هستند كه وطنى ثابت داشته و اساساً شهرنشين بوده‌اند . در اين ميان ، عرب بدوى ازآن‌رو كه به صورت\r\n\r\n\r\n","description":"","footnote":"\r\n( 1 ) . لوبون ، تمدن اسلام و عرب ، ص 82 .\r\n( 2 ) . همان ، ص 91 .\r\n( 3 ) . مسعودى ، مروج الذهب و معادن الجوهر ، ج 1 ، ص 414 .\r\n","page_name":" 29 ","page_number":29},
  {"content":"\r\n\r\nعشايرى مىزيسته و از نظر علم و فرهنگ در رتبه شهرنشينان نبوده‌اند ، در برابر اسلام مقاومت و مخالفت بيشترى داشته‌اند . آنان به‌ضرورت پذيراى اسلام شدند ؛ درحالىكه از معارف قرآن آگاهى عميق نداشته و به آن مؤمن نبوده‌اند . قرآن‌كريم دربارهء اينان مىفرمايد :\r\nبرخى باديه‌نشينان گفتند : ايمان آورده‌ايم . بگو كه ايمان نياورده‌ايد ، ليكن بگوييد اسلام آورده‌ايم و هنوز ايمان در دل‌هاى شما داخل نشده است . « 1 »\r\nباديه‌نشينان عرب در كفر و نفاق [ از ديگران 
  ] سخت‌تر ، و به اينكه حدود آنچه را كه خداوند بر فرستاده‌اش نازل كرده ، ندانند ، سزاوارترند . « 2 »\r\nاز باديه‌نشينان اطراف مدينه و نيز مردم مدينه جمعى به نفاق روى آورده و به‌حقيقت مسلمان نيستند كه تو اى پيامبر ! آنان را نمىشناسى ، ولى ما آنان را مىشناسيم و عذاب آنان را دوچندان قرار خواهيم داد و سرانجام با عذابى عظيم روبه‌رو خواهند شد . « 3 »\r\nبنابراين واژهء اعراب كه مفرد آن اعرابى است ، در اصطلاح قرآن و در ميان مردم عرب صدر اسلام صرفاً درمورد عرب بدوى و بيابانگرد به‌كار رفته است . اساساً شهرنشينان از اين افراد ممتاز بوده و به همين دليل منصب‌هاى مهم سياسى را در اختيار آنان قرار نمىداده‌اند ، جز اينكه به مرور زمان خلق و خوى بيابان‌گردى را رها نموده و با اخلاق و منش شهرنشينان خو گرفته باشد .\r\n\r\nاديان و مذاهب در جزيرةالعرب قبل از اسلام\r\nبرخى نويسندگان ، مردم عرب را بىفرهنگ و بىتمدن دانسته‌اند ؛ چراكه اساساً اين مردم را مردمى بت‌پرست و يا به‌اصطلاح قرآن امّى مىشمرده‌اند . آنان چون واژهء امى را به‌معناى درس‌نخوانده و بت‌پرستى را گرايشى منحط و به دور از خرد مىدانستند ، به‌سادگى تسليم نظر ملت يهود شدند كه خود را ملت ممتاز و ديگر ملل را منحرف و جاهل مىخواندند . اما اين در حالى است كه نه واژه اميين در قرآن به‌معناى درس‌نخوانده بوده و نه شرك‌ورزى الزاماً\r\n\r\n\r\n","description":"","footnote":"\r\n( 1 ) . حجرات ( 49 ) : 14 .\r\n( 2 ) . توبه ( 9 ) : 97 .\r\n( 3 ) . توبه ( 9 ) : 101 .\r\n","page_name":" 30 ","page_number":30},
  {"content":"\r\n\r\nبه‌معناى بىخردى و بىدانشى است . در حال حاضر نيز بخش بزرگى از مردم جهان مانند چين ، ژاپن و هند با آنكه از پر پيشينه‌ترين ملل متمدن جهان‌اند ، سخت در شرك و بت‌پرستى نيز غوطه‌ورند . قرآن‌كريم نيز هيچ‌گاه شرك و بت‌پرستى را دورى از تمدن و دانش نمىداند و از همين روست كه مردم بابل را با آن تمدن كهن ، در رديف مردم عرب و با همان استدلال‌هاى عقيدتى معرفى كرده است ؛ بدين‌معنا كه خداوند همهء استدلال‌هايى را كه مردم بابل در برابر حضرت ابراهيم مىآوردند ، آن را به ملت عرب نيز نسبت داده است .\r\nواژهء امّى اصطلاحى است مخصوص يهوديان كه دربارهء مردم غيراسرائيلى به‌كار مىبرده‌اند . يهوديان مردم جهان را دو گروه مىدانند : يكى قوم برگزيده خدا كه اسرائيليان هستند و ديگر مردم غيريهودى از هر ملت و نژاد - اعم از عرب و غيرعرب - كه در اصطلاح آنان امّىاند ؛ يعنى قومى غيراسرائيلى كه طبيعتاً داراى حقوق مساوى با يهوديان نخواهند بود . در اين اصطلاح پيامبر اسلام نيز با فرض اينكه از فرزندان اسماعيل بوده و در افتخار انتساب به حضرت ابراهيم همانند يهوديان است ، امى معرفى شده ؛ چه آنكه ايشان از فرزندان اسحاق و يعقوب نيست و مقصود يهوديان از امت ممتاز ، فقط فرزندان اسرائيل ، يعنى يعقوب پيامبر بوده است .\r\nگفتنى است اصطلاح امّى در فرهنگ يهود همانند واژهء عجمى ( هر فرد غيرعرب ) است كه در اصطلاح اعراب به‌كار مىرود .\r\nاما از نظر عقيدتى ، مردم جزيرةالعرب نه‌تنها با پيروان همه اديان و مذاهب دوران قبل از اسلام مرتبط بوده‌اند ، بلكه خود نيز داراى مذاهب مختلف بوده و هر گروهى به دين و مذهب خاصى پايبند بوده است . اساساً ساكنان جزيرةالعرب با هيچ آيين و ملتى سر ستيز نداشته‌اند و به همين دليل جزيرةالعرب در پيش از اسلام - همانند هند و چين - مأمن همهء اديان مذاهب جهان بوده ؛ آن‌گونه كه برخى يهودى و جمعى مسيحى و پاره‌اى نيز زردشتى و صابئى بوده‌اند و حتى برخى از مردم عرب از اين اديان پيروى مىكرده‌اند . « 1 »\r\n\r\n\r\n","description":"","footnote":"\r\n( 1 ) . به‌گفته دينورى ، نصرانيت در ميان قبيلهء « ربيعه » و « عنان » و برخى از « قضاعىها » ، يهوديت در بين قبايل « حمير » ، « بنىكنانه » ، « بنىحارث » و « كنده » و مجوسيت نيز در ميان قبيلهء « بنىتميم » رواج داشته است . ( دراين‌باره بنگريد به : آيتى ، تاريخ پيامبر اسلام ، ص 11 )\r\n","page_name":" 31 ","page_number":31},
  {"content":"\r\n\r\nدر سرگذشت سليمان ( ع ) و بلقيس نيز گفته آمد كه مردم كشور سبا همراه بلقيس يهوديت را پذيرفته و از آن زمان يهوديان اسرائيلى نيز در اين منطقه حضور يافته‌اند . « 1 » بعدها گروه‌هايى از آنان نيز در يثرب و پيرامون آن مانند خيبر و فدك ساكن شده و مسيحيان نيز بيشتر در سرزمين نجران سكنى گزيده‌اند . آيين زردشت نيز در ميان لخميان ، يعنى مردم تحت حكومت پادشاهان آل‌منذر داراى پيروانى بوده و در يمن نيز قبل از اسلام طرفدارانى داشته است .\r\nاز اين نظر به باور نگارنده ، مردم عرب بدون آشنايى با ديگر اديان و مذاهب ، جهان‌بينى اسلام را تعبداً و بدون دليل و براساس تعصبات ملى نپذيرفته است ، بلكه بيشتر آنان از همان آغاز با آگاهى كامل از مسيحيت ، يهوديت و زردشتيت ، به اسلام گردن نهادند .\r\n\r\nآيين مردم در جزيرةالعرب\r\nبا اينكه در جزيرةالعرب اديان يهودى و مسيحى و شريعت ابراهيم ( ع ) از ديرباز پيروانى داشته و همه ملت عرب خود را پيرو شريعت ابراهيم ( ع ) مىدانسته‌اند ، بيشتر مردم در آستانه ظهور اسلام بت‌پرست بوده و از جهان‌بينى شرك دفاع مىنموده‌اند . در آن زمان برخى خورشيدپرست ، گروهى ماه‌پرست و گروه‌هايى ديگر نيز ستارگان را مىپرستيدند و احياناً پرستندگان هر يك از ستارگان نيز مجسمه‌هايى را به‌نام خورشيد و ماه ايجاد و در برابر آنها كرنش مىكردند . « 2 »\r\n\r\nفرهنگ و ادبيات عرب\r\nازجمله شواهدى كه بر پيشينه فرهنگ و تمدن در جزيرةالعرب دلالت دارد ، زبان عربى است كه از ديگر زبان‌ها ( عبرى ، سريانى ، آشورى و كلدانى ) و بلكه در دورانى از همهء فرهنگ‌هاى جهان ، كامل‌تر و غنىتر بوده و در حال حاضر نيز كامل‌ترين ادبيات را داراست . در واقع زبان و فرهنگ هر قوم همپا و همراه علم و دانش در ميان آن قوم تكامل مىيابد ، ازاين‌رو هر ميزان\r\n\r\n\r\n","description":"","footnote":"\r\n( 1 ) . قاضى صاعد اندلسى ، التعريف بطبقات الامم ، ص 204 .\r\n( 2 ) . ابن‌كلبى ، الأصنام ، ص 31 .\r\n","page_name":" 32 ","page_number":32},
  {"content":"\r\n\r\nكه بر دانش و گسترهء معانى در ذهن گويندگانِ آن زبان افزوده گردد ، واژه‌ها و قواعد در آن زبان تكامل مىيابد . بنابراين گسترش واژه‌ها معمولًا حاكى از بسط معانى در ذهن متكلمانِ به آن زبان است .\r\nجالب اينكه مردم عرب با مردم بسيارى مانند عبريان و سريانيان ، داراى حروفى مشترك بودند ، ولى تنها مردم عرب توانسته‌اند شش حرف را بر آن افزوده « 1 » و از اين طريق زمينه گسترش نسبى زبان عربى را فراهم آورند .\r\nبنابراين رشد ادبيات عرب و پيشى گرفتن آن بر همه زبان‌ها و ادبياتِ هم‌ريشه با زبان عربى ، خود حاكى از پيشرو بودن مردم عرب نسبت به اقوام ديگر در اين منطقه است .\r\n\r\nفضايل جامعه عرب قبل از اسلام\r\n\r\nيك . بردبارى عقيدتى در جزيرةالعرب\r\nيكى از امتيازاتى كه در جامعه عرب قبل از اسلام وجود داشته و همهء كشورهاى مجاور اين منطقه از آن بىبهره بوده‌اند ، بردبارى عقيدتى است ؛ بدين‌معنا كه جامعه عرب قبل از اسلام ازآن‌رو كه بيشترشان مشرك و بت‌پرست بوده‌اند ، طبيعى است كه همچون ديگر بت‌پرستان جهان به ترويج عقيده خود نپرداخته و با ملل ديگر در تقابل نبوده‌اند مگر زمانى كه منافع‌شان به خطر مىافتاد . از همين رو ، پيروان اديان مختلف - اعم از يهودى ، مسيحى و زردشتى - در اين منطقه بىهيچ مزاحمتى مىزيسته و با بت‌پرستان روابط مسالمت‌آميزى داشته‌اند ؛ چنان‌كه در تاريخ عرب نيز از جنگ مذهبى و عقيدتى گزارشى نيامده و اگر هم ستيزى وجود داشته ، مربوط به پيروان اديان الهى با يكديگر بوده است . توضيح اينكه ، يهوديت و مسيحيت در جزيرةالعرب درگيرىهايى داشته‌اند كه در قرآن‌كريم نيز بدان اشاره شده است . براى مثال ، آياتى از سورهء بروج « 2 » به اعتقاد بسيارى از مفسران ناظر به درگيرى يهوديان يمن ( به‌رهبرى ذونواس ) با مسيحيان نجرانى است . در اين رودررويى ، بسيارى از مسيحيان نابود و در گودال‌هاى آتش سوزانده شدند ، تا اينكه قيصر روم از نجاشى ، پادشاه حبشه خواست تا نيرويى براى نجات\r\n\r\n\r\n","description":"","footnote":"\r\n( 1 ) . اين حروف عبارت است از : « ث » ، « خ » ، « ذ » ، « ض » ، « ظ » و « غ » .\r\n( 2 ) . بنگريد به : بروج ( 85 ) : 12 - 4 .\r\n","page_name":" 33 ","page_number":33},
  {"content":"\r\n\r\nمسيحيان اعزام دارد . او نيز سپاهى را به فرماندهى ابرهه اعزام و يهوديان يمن را سركوب نمود و خود نيز بر يمن حاكم شد و به نشر مسيحيت در منطقه پرداخت . البته آنها سرانجام براى دفع مزاحمت كعبه و علاقه‌مندان به آن ، درصدد تخريب بيت‌الله الحرام برآمدند .\r\nاما بت‌پرستان عرب معمولًا با ديگر ملل درگيرى عقيدتى نداشته‌اند ؛ چراكه نه‌تنها نمىخواستند عقيدهء خود را در ميان ديگر ملل نشر دهند ، بلكه همانند بسيارى از توتم‌پرستان ، مخالف كرنش بيگانگان در برابر معبود خيالى خود بوده‌اند . به‌عبارتى نوعى انحصارطلبى در معبود خيالى خود داشتند ؛ درحالىكه كشورهاى مجاور جزيرةالعرب - اعم از ايران ، روم و حبشه - براى خود رسالت ترويج عقيده قايل بودند و حاضر به پذيرش آنان به‌عنوان ملتى داراى عقيدهء مخالف نبوده‌اند و يا دست‌كم آنان را داراى حقوق برابر با خود نمىدانسته‌اند .\r\nاين ويژگى مردم عرب هرچند براى خودشان مزيتى نبود ، بىشك براى اسلام ( يا ديگر اديان ) فرصتى مطلوب بشمار مىآمد تا بدين طريق در برابر قدرت‌هاى بزرگ جهان قد عَلم كند و تهديد آنها را پاسخ گويد . طبعاً اگر اسلام در قلمرو ساسانيان و يا روميان مطرح مىشد ، سرنوشتى مشابه حضرت مسيح و ديگر پيامبران الهى مىداشت و به‌سرعت سركوب مىگرديد .\r\n\r\nدو . پايبندى به عهد و پيمان\r\nاز ديگر ويژگىهاى جامعه عرب پيش از اسلام پايبندى آنان به عهد و پيمان و حسن جوار و احترام به پناهندگان بوده است . ملت عرب برعكس پاره‌اى از ملل كه حاضر به انعقاد پيمان با ديگر ملل نبوده ( يهوديان ) و يا پايبندى به پيمان در برابر گمراهان عقيدتى را گناهى بزرگ‌تر از نقض پيمان مىدانسته‌اند ( مسيحيت ) ، بدون كمترين تبعيضى با هر ملتى حاضر به انعقاد پيمان بوده و پس از انعقاد پيمان نيز حاضر به نقض آن نبوده‌اند . از اين جهت در تاريخ به كمتر موردى برمىخوريم كه مردم عرب قبل از اسلام با مردمى نقض پيمان كرده باشند .\r\nدر فضيلت سخاوت و مهمان‌نوازى همين بس كه حاتم طائى از مردم عرب و رئيس قبيلهء بنىطى ، معاصر پيامبر اسلام بوده و فرزندش عدى بن حاتم نيز از ياران پيامبر ( ص ) بشمار آمده است . البته ما مدعى انحصارى بودن اين فضائل در جامعه عرب نيستيم بلكه بر وجود اين فضائل در جامعه عرب تأكيد داريم .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nمردم عرب در ميدان كارزار نيز تنها با جنگجويان مىجنگيدند و از درگيرى با كودكان و به‌ويژه زنان اعراض داشته ، از بىاحترامى به اجساد دشمن نيز اجتناب مىكردند . از اينجاست كه ملاحظه مىكنيم مردم مكه تنها در جنگ احد نسبت به بدن شهيدان اسلام مرتكب مثله شدند و در اين مورد نيز ابوسفيان اعلام داشت كه اين كار به دستور فرماندهان نبوده ، بلكه عملى خودسرانه و براثر عقده‌هاى شخصى بوده است ؛ گو اينكه از روى تعصب نيز اظهار داشت كه از آنچه رخ داده ، متأسف هم نيست .\r\nعلى ( ع ) مىفرمايد :\r\nبا دشمنان مجنگيد تا آنها آغازگر جنگ باشند و اگر به خواست خدا در جنگ پيروز شديد ، فراريان را نكشيد و به مردم بىدفاع آسيب نرسانيد ؛ و مجروحان را به قتل نرسانيد زنان را با آزار دادن تحريك نكنيد و متعرض آنان نشويد ، هرچند به فرماندهان شما دشنام داده و به ناموس شما اهانت نمايند ؛ چه‌اينكه ما در مورد زنان مشرك نيز مأمور بوديم كه با آنان درگير نشويم و در جاهليت نيز اگر مردى حتى با چوب و سنگ نيز متعرض زنى مىشد ، او و فرزندانش همواره به خاطر اين عمل سرزنش مىشدند ؛ [ زيرا اين عمل را ننگ مىدانستند 
  ] . « 1 »\r\n\r\nسه . آزادگى و فرار از بردگى\r\nساكنان جزيرةالعرب در حالى كه مانند بسيارى از ديگر ملل از بردگان استفاده گسترده مىكردند ، خود حاضر به برده شدن نبودند . اينان محروميت مادى را بر اسارت و بردگى ترجيح مىدادند . ازاين‌رو در تاريخ نه‌تنها از بردگى اعراب نشانى وجود ندارد ، بلكه حتى در منابع كهن تاريخ نيز شواهدى هست كه از نفرت شديد مردم عرب از بردگى حكايت دارد .\r\nديودور مىنويسد :\r\nهنگامى كه « ديمتريوس » به سرزمين « پترا » رسيد ، عرب‌هاى بيابان پترا به او گفتند : اى پادشاه مقتدر ! چرا به جنگ ما آمده‌اى ؟ ما در ريگزارى زندگى مىكنيم كه هيچ‌گونه وسايل زندگى براى ما فراهم نمىشود . دليل اينكه ما به\r\n\r\n\r\n","description":"","footnote":"\r\n( 1 ) . سيد رضى ، نهج‌البلاغه ، نامه 14 .\r\n","page_name":" 35 ","page_number":35},
  {"content":"\r\n\r\nسكونت در اين بيابان خشك و سوزان تن داده‌ايم ، همان است كه نمىخواهيم بنده و فرمان‌بردار كسى باشيم . اينك هداياى ما را بپذير و بازگرد و بدانكه از اين پس ما از باوفاترين دوستان تو خواهيم بود ، ولى اگر بخواهى ما را محاصره كرده و پيشنهاد صلح ما را نپذيرى ، بايد مدت‌ها از زندگى راحت خود چشم بپوشى و نمىتوانى زندگى و طرز معيشتى را كه ما از دوران شيرخوارگى تاكنون بدان خو گرفته‌ايم ، تغيير دهى و چنانچه تنى چند از ما را به اسارت ببرى ، نمىتوانى به آنان اعتماد كنى و [ آنها 
  ] بردگان خوبى نخواهند بود ؛ زيرا هرگز نخواهند توانست زندگى آزاد خود را رها كرده و زير بار بردگى بروند . سردار يونانى پيام صلح‌طلبانه آنها را پذيرفت و از ادامه حمله به سرزمين عرب صرف‌نظر كرد . « 1 »\r\n\r\nرذائل و صفات منفى مردم عرب قبل از اسلام\r\nمردم عرب در كنار مزاياى يادشده ، رذائلى را نيز داشته‌اند كه احياناً از بسيارى از ملل ديگر خشن‌تر و شديدتر بوده است ؛ مانند صفت تكبر و فرزندكشى و به‌ويژه ننگ از داشتن دختر . آيات قرآن‌كريم خود از وجود اين خصايص در ميان عرب پرده بر مىكشد و از آن به‌شدت نهى مىكند . در سورهء تكاثر مىخوانيم :\r\nبرترىجويى و فخرفروشى ، شما را به بيهوده‌گويى كشانيده ؛ تا آنجاكه به سراغ گورهاى مردگان رفته‌ايد . « 2 »\r\nدر توضيح اين آيه بايد گفت مردم عرب در تفاخر نسبت به يكديگر هنگامى كه چيزى براى گفتن نداشتند ، به بزرگى جمجمه‌ها و استخوان‌هاى موجود در قبرهاى خويش افتخار مىكرده‌اند .\r\nدر سورهء نور نيز مىخوانيم :\r\n. . . كنيزان جوان خويش را بر خلاف ميل فطرى آنان به فحشا وادار نكنيد . . . . « 3 »\r\n\r\n\r\n","description":"","footnote":"\r\n( 1 ) . لوبون ، تمدن اسلام و عرب ، ص 88 ؛ سبحانى ، فروغ ابديت ، ص 30 .\r\n( 2 ) . تكاثر ( 102 ) : 1 و 2 .\r\n( 3 ) . نور ( 24 ) : 33 .\r\n","page_name":" 36 ","page_number":36},
  {"content":"\r\n\r\nدر آيه‌اى ديگر آمده :\r\nهنگامى كه به يكى از آنها بشارت دهند دخترى نصيب تو شده ، صورتش از ناراحتى سياه شده و خشمگين شود . به خاطر بدى بشارتى كه به او داده شده ، از قوم و قبيلهء خود پنهان مىشود كه آيا آن دختر را با قبول ننگ نگاه دارد و يا اينكه او را زنده در خاك پنهان سازد . آگاه باشيد كه زشت بود داورى كه داشتند . « 1 »\r\nدر اين آيه نيز مىخوانيم :\r\nاى پيامبر ! هنگامى كه زنان مؤمن نزد تو مىآيند تا با تو بيعت كنند كه چيزى را همتاى خدا قرار ندهند و دزدى و زنا و فرزندكشى نكرده و در هيچ كار شايسته‌اى مخالفت فرمان تو ننمايند ، با آنها بيعت كن و برايشان آمرزش بطلب كه خداوند آمرزنده و مهربان است .\r\nاين آيه بيانگر آن است كه بر خلاف تصور برخى كه معتقدند اين رسم غلط تنها در ميان بيابان‌گردان وجود داشته و فراگير نبوده ، پيامبر از زنان مكه كه در ميان آنها پاره‌اى از اشراف نيز بوده‌اند ، تعهد گرفته است كه فرزندكشى نكنند . اين آيه نمودار گسترش و فراگيرى اين رسم زشت در ميان شهرنشينان عرب نيز هست . البته ناگفته نماند كه بىترديد مردم عرب به‌دليل نفرت از زنان و يا انكار حقوق آنان به اين كار مبادرت نمىكردند ؛ چراكه پيش از اين در جريان بلقيس پادشاه سبا گفته شد كه ملت عرب از اولين مردمانىاند كه به پادشاهى زنان نيز تن داده‌اند . مقارن اسلام نيز به گواه تاريخ ، خديجه همسر پيامبر ( ص ) در مكه تجارت مىكرده و به خاطر زن بودن كمترين مشكلى نداشته است .\r\nبنابراين مردم عرب بيشتر به‌دليل نبودِ امنيت اجتماعى و ضربه‌پذير بودن زنان در جنگ‌هاى قبيلگى و از سويى از ترس اسارت و شكسته شدن حريم آنها و احياناً بخاطر فقر مالى ، به اين روش زشت روى آورده بودند . از ديگر سو ، احتمال مىرود كه مردم عرب ، اين روش را از ديگر ملل متمدن زمان خويش - كه با آنان روابط تجارى داشته‌اند - برگرفته باشند ؛ چنان‌كه مونتسكيو ، حقوق‌دان بزرگ فرانسوى در كتاب روح‌القوانين اظهار مىدارد كه\r\n\r\n\r\n","description":"","footnote":"\r\n( 1 ) . نحل ( 16 ) : 58 و 59 . نيز بنگريد به : اسراء ( 17 ) : 31 ؛ زخرف ( 43 ) : 19 - 17 ؛ تكوير ( 81 ) : 8 و 9 و . . . .\r\n","page_name":" 37 ","page_number":37},
  {"content":"\r\n\r\nاين رسم بسيار زشت در روم باستان نيز بوده و آنها نه‌تنها فرزندان خود را به خاطر شرايط اقتصادى توأم با فقر به قتل مىرساندند ، بلكه چنين حقى به صورت قانونى براى پدر و بزرگ‌تر خانواده رسميت يافته بود ؛ « 1 » حال آنكه در ميان عرب ، قانونى بودن اين كار ظاهراً مطرح نبوده است .\r\n\r\nريشه فضايل و رذايل در جامعه عرب قبل از اسلام\r\nمردم اين منطقه قرن‌ها تحت‌تأثير شريعت ابراهيم ( ع ) بوده و همواره خانه كعبه را به‌عنوان بيت‌الله الحرام و يادگار ابراهيم ( ع ) زيارت مىكرده‌اند ، ازاين‌رو تعاليم اين آيين الهى در ميان آنان رواج داشته و رذائل اخلاقى انحراف از اين شريعت ، احياناً در اثر اقتباس از ديگر ملل در ميان آنها ، پديد آمده است .\r\nمهم‌تر اينكه در ميان قريش و مردم مكه - كه خود از فرزندان اسماعيل و متوليان خانه خدا بوده‌اند - شرك و بت‌پرستى نيز از دوران تسلط خزاعيان بر منطقه رواج يافته است . به‌واقع بت‌پرستى در اين منطقه از دوران عمرو بن لحى - اولين رئيس خزاعه - با آوردن بتى به‌نام هبل ( از شام يا بابل ) گسترش يافت و به‌تدريج قبايل عرب و مردم مكه نيز بدان آلوده شدند ، ولى نياكان پيامبر ( ص ) همواره مروج توحيد و احكام شريعت ابراهيم ( ع ) بوده‌اند . شيخ صدوق در پايبندى عرب به مراسم حج به‌عنوان سنتى از ابراهيم ( ع ) به روايتى از امام صادق ( ع ) اشاره نموده :\r\nمردم عرب در دوران جاهليت همه سنن ابراهيم را رها ساخته و تنها به مراسم . . . و ازدواج و به‌ويژه مراسم حج پايبند بودند و آن را حفظ نموده و تغييرى در آن نداده بودند و به همين علت مراسم حج بر همان روش مىبايست انجام پذيرد ، جز آنچه را كه اسلام تغيير داده است .\r\n\r\nاوضاع حاكم بر جهان قبل از اسلام\r\nاز آنچه گفته شد ، مىتوان نتيجه گرفت كه اوضاع جهانِ پيش از اسلام به‌مراتب آشفته‌تر از جزيرةالعرب بوده است ؛ چه آنكه در كشورهايى مانند هند و چين با وجود بردبارى دينى ،\r\n\r\n\r\n","description":"","footnote":"\r\n( 1 ) . منتسكيو ، روح القوانين ، ص 657 .\r\n","page_name":" 38 ","page_number":38},
  {"content":"\r\n\r\nهمانند جزيرةالعرب از بركات و معنويات شريعت ابراهيم برخوردار نبوده‌اند و در كشورهاى ايران زردشتى و روم مسيحى نيز نه‌تنها بردبارى دينى وجود نداشته و ملت‌هاى بيگانه در اين كشورها آرامش و امنيت نداشته‌اند ، بلكه از نظر طبقاتى نيز پايين‌دستان جامعه نقش برده را ايفا مىكرده‌اند ، هرچند در ايران ساسانى و هخامنشى عنوان بردگى وجود نداشته است .\r\nجامعه ايران در دوران هخامنشى از سه طبقهء « شاهان » ، « ارتش و كارگزاران » و « كشاورزان و صنعت‌گران » تشكيل مىشد . همين تقسيم طبقاتى در دوران ساسانيان نيز مطرح بود ، اما با اين تفاوت كه طبقهء سوم يعنى اصناف و بازرگانان از طبقهء كشاورزان مستقل شده بودند و شايد بر آنها برترى نيز داشتند . حاكميت مطلق متعلق به طبقهء اول ، يعنى شاه و شاهزادگان و مغان بود كه به‌اصطلاح با ديگر طبقات تفاوت ماهوى داشتند ؛ چراكه اينان داراى « كيان فره » يا « فرّه ايزدى » بوده و به اراده الهى براى رهبرى و حاكميت خلق شده بودند . گروه دوم كه كارگزاران و بازوان اجرايى طبقه اول بودند ، از كارمندان و ارتشيان تشكيل مىشدند . اينان نيز به باور ايرانيان نسبت به طبقه سوم اصالت خانوادگى بهترى داشتند ، يا به گفته افلاطون در كتاب جمهورى ، داراى اصالت نقره‌گون بودند ؛ درحالىكه طبقهء اول اصالت طلايين داشتند . طبقهء سوم و چهارم بىآنكه از اصالت لازم و كرامت ذاتى برخوردار باشند ، نمىتوانستند در امور اجتماعى و كشورى دخالت كنند ، ازاين‌رو طبق دستور مقامات مىبايست به كارهاى توليدى پرداخته ، با تحمل ماليات‌هاى سنگين ، مخارج دولت‌هاى در حال جنگ دائمى را فراهم سازند .\r\nاز آنجاكه تحمل اين وضعيت براى طولانىمدت ممكن نبود ، از دوران اردشير بابكان در ايران قانونى به تصويب رسيد كه فرزندان اصناف و كشاورزان حق ندارند به شغلى غير از شغل پدران خويش بپردازند ؛ ضمن اينكه براى هميشه از حق درس خواندن نيز محروم خواهند بود . هدف از اين قانون ناعادلانه اين بود كه طبقات پايين جامعه در جهل و نادانى بمانند تا همواره مطيع قدرت حاكم باشند . اين قانون به شدت هرچه تمام‌تر در تمامى دوران ساسانى اجرا مىشد ؛ به‌گونه‌اىكه حتى در زمان انوشيروان عادل ، فرزند كفشگرى كه بودجه و مخارج فورى جنگ ايران و روم را پرداخت ، با وساطت بوذرجمهر - وزير كاردان انوشيروان - نيز نتوانست اجازهء ورود به مكتب را بيابد .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nاوضاع اجتماعى در كشور روم نيز بهتر از اين نبود : در اين كشور هرچند به‌منظور جلوگيرى از كسب دانش براى طبقات پايين ، قانونى وضع نكرده بودند ، تقسيم طبقاتى آن‌گونه كه افلاطون در كتاب جمهورى تحت عنوان مدينهء فاضله ترسيم نموده ، جز اين اقتضايى نداشت . افلاطون نيز مانند متفكران ايران باستان بر اين باور بود كه سلطنت ويژه كسانى است كه داراى نژاد طلايين‌اند و كارگزارى نيز متعلق به نژاد نقره‌گون است . اما طبقات پايين اعم از اصناف و بازرگانان حق ندارند در امور كشورى و سياسى دخالت كنند و به همين دليل از نگاه افلاطون ، دموكراسى و مردم‌سالارى از بدترين انواع مدينه غيرفاضله بشمار مىآيد . « 1 » طبيعى است طبقات پايين كه از دانش خود نمىتوانستند بهره اجتماعى برند ، داعى براى كسب دانش نيز در آنان ضعيف مىشد و از اين سو طبقات رفاه‌زده و خاندان سلطنتى نيز قادر نبودند مشكلات كسب دانش را برتابند . بنابراين آنچه دربارهء كتابخانه‌هاى فراوان ايران و روم در پاره‌اى از منابع دست چندم آمده ، همان‌گونه كه استاد مطهرى مىگويد ، سرابى بيش نبوده است .\r\n\r\nويژگىهاى نظام اسلام\r\nدر چنين اوضاعى كه ذكر آن رفت ، پيامبر اسلام با آيينى جهانى مبعوث شد . او بر خلاف همهء پيامبران پيش از خود كه رسالتى قومى داشتند ، فرمان يافت كه همهء جهانيان را به توحيد فراخواند .\r\nدر آيين جهانى اسلام از ملل غيرمسلمان چيزى جز اعتراف به آزادى عقيدتى براى مسلمانان مطالبه نشده و به همين رو در صدر برنامه‌هاى خود ، اهل‌كتاب را اين‌چنين فراخوانده :\r\nبگو اى اهل كتاب ! بياييد بر سر سخنى كه ميان ما و شما يكسان است ، بايستيم كه جز خداى را نپرستيم و چيزى را شريك او قرار ندهيم و بعضى از ما بعضى ديگر را به‌جاى خدا به خدايى نگيريم . پس اگر [ از اين پيشنهاد 
  ] اعراض كردند ، بگوييد شاهد باشيد كه ما مسلمانيم ، [ نه شما 
  ] . « 2 »\r\n\r\n\r\n","description":"","footnote":"\r\n( 1 ) . افلاطون ، جمهورى ، ص 202 و 498 .\r\n( 2 ) . آل‌عمران ( 3 ) : 64 .\r\n","page_name":" 40 ","page_number":40},
  {"content":"\r\n\r\nاسلام نه‌تنها به اهل‌كتاب ، بلكه به هيچ ملتى عقيده خود را تحميل نكرده است :\r\nبا حكمت و اندرز نيكو به‌سوى خدايت دعوت كن و با آنان به شيوه‌اى كه نيكوتر است ، مجادله نماى . درحقيقت پروردگار تو به حال كسى كه از راه او منحرف شده ، داناتر و او به حال راه‌يافتگان نيز داناتر است . « 1 »\r\nاسلام بر خلاف انديشه حاكم بر ايران و روم ، بر برترىجويى نژادى خط بطلان مىكشد و از سويى بر اينكه درس خواندن حق طبيعى همه انسان‌هاست ، تأكيد مىورزد و همگان را از نظر افتخارات خانوادگى ، فرزند يك پدر و مادر و مساوى يكديگر مىداند . از اينجا بود كه ملت‌هايى كه قرن‌ها طعم تلخ تبعيضات نژادى را چشيده و از نعمت علم و دانش محروم مانده بودند ، نجات خويش را در اسلام يافته ، عاشقانه بدان گرويدند . « 2 » آنهايى نيز كه حاضر به ترك عقيدهء نياكان خود نبودند ، با پرداخت مالياتى ناچيز از همه‌گونه آزادى عقيدتى و سياسى داخلى برخوردار شده و بدون كمترين كمك نظامى انسانى به دولت اسلامى ، از گزند دشمنان خارجى نيز مصون بوده‌اند . مهم‌تر اينكه غيرمسلمانان در نظام اسلامى همانند مسلمانان مورد حمايت مالى ( بيمه اجتماعى ) قرار گرفته و از اموال عمومى به‌ويژه زكات ، سهمى مخصوص داشته‌اند كه احياناً تحت عنوان « تأليف قلوب » ازجانب دولت اسلامى در اختيار آنان گذارده مىشد .\r\n\r\nتحقيق كنيد\r\n1 . درباره اخلاق ، آداب و رسوم جاهلى مردم شبه جزيره تحقيق كنيد . آيا وجوه مشتركى با جوامع امروزى مىتوان يافت .\r\n2 . اديان و مذاهب جزيرةالعرب قبل از اسلام را بررسى و گزارش نماييد .\r\n3 . درباره جايگاه زنان و بردگان در عصر جاهليت تحقيق كنيد . آيا مىتوانيد با توجه به احكام اسلام ، تحولات رخ‌داده را برشماريد .\r\n\r\n\r\n","description":"","footnote":"\r\n( 1 ) . نحل ( 16 ) : 125 .\r\n( 2 ) . بنگريد به : مطهرى ، خدمات متقابل اسلام و ايران ، ص 384 .\r\n","page_name":" 41 ","page_number":41},
  {"content":"\r\n\r\n\r\nپرسش\r\n1 . جغرافياى اوليه تمدن اسلامى ، جزيره است يا شبه‌جزيره ؟\r\n2 . چرا پاره‌اى از نويسندگان ، جزيرةالعرب را مركزىترين بخش در ربع مسكونى دانسته‌اند ؟\r\n3 . چرا بسيارى از مستشرقان ، مردم عرب قبل از اسلام را فاقد تمدن دانسته‌اند ؟\r\n4 . مراد از واژه اعراب كه در قرآن از آنان نكوهش شده چه كسانىاند ؟\r\n5 . امتيازات جزيرةالعرب براى پيدايش اسلام بر ساير نقاط جهان را توضيح دهيد ؟\r\n6 . چرا مردم عرب با اديان الهى و غيرالهى موجود در جزيرةالعرب نزاعى نداشته‌اند ؟\r\n7 . علت اساسى مهاجرت مسلمانان به حبشه را ذكر نماييد .\r\n8 . مراد از عرب قحطانى و عدنانى چيست و كدام‌يك از اين دو اصيل‌اند ؟\r\n9 . چگونه فرهنگ و ادبيات عرب بر تاريخ و تمدن درخشان جزيرةالعرب حكايت و دلالت دارد ؟\r\n10 . وضعيت اجتماعى - سياسى ايران قبل از اسلام را با محوريت طبقات اجتماعى آن توضيح دهيد .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n\r\nفصل دوم : پيشينه تمدن در بخش مركزى جزيرةالعرب\r\nدر جزيرةالعرب ، تمدن با تجديد بناى كعبه به دست حضرت ابراهيم آغاز مىشود . آن حضرت حدود سه هزار سال قبل از بعثت پيامبراكرم در جزيرةالعرب مىزيسته است . او به امر خداوند زن و فرزند خويش را از بخش آباد شمالى از مجاورت مديترانه به بيابان خشك جنوبى در كنار درياى سرخ منتقل نمود . به دعاى اين پيامبر بزرگ چاه زمزم پديد آمد و بدين‌ترتيب مردمى از عرب قحطانى در جوار بيت‌الله الحرام ساكن شدند و براساس شريعت ابراهيم توليت خانهء كعبه را برعهده گرفتند . اينان همواره از شرك و بت‌پرستى به دور بوده‌اند .\r\nبه‌تدريج جايگاه توليت خانه خدا ، موجب رقابت ميان قبايل شد ، تا اينكه خزاعيان توليت آنجا را در مدتى بيش از سه قرن در اختيار گرفتند . در اين دوران شرك و بت‌پرستى نيز ترويج گشت و از شريعت ابراهيم ( ع ) سنن بسيارى به فراموشى سپرده شد . سرانجام در دوران قصى بن كلاب ، چهارمين نياى پيامبر اسلام توليت به قريش ، يعنى فرزندان اسماعيل بازگشت . قصى و فرزندانش به‌ويژه نياكان پيامبر ( ص ) همواره به آيين ابراهيم وفادار بودند . در اين ميان ، عبدالمطلب بيش از همه به توحيد الهى باور داشت ؛ آن‌گونه‌كه سنتى از او برجا ماند كه اسلام و قرآن آن را به رسميت شناخت . بنابراين بىترديد پيامبراسلام از بهترين و پاك‌ترين فرزندان ابراهيم و اسماعيل بشمار مىرود .\r\nدر فصل پيش درباره تمدن در بخش شمالى و جنوبى جزيرةالعرب سخن گفتيم . اما\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nدرخصوص بخش مركزى جزيرهءالعرب ، يعنى مكه و پيرامون آن بايد گفت كه در اين منطقه تمدنى قبل از تجديد بناى كعبه گزارش نشده و تاكنون آثارى باستانى نيز كشف نگرديده است ؛ چراكه در اين بخش عوامل طبيعى براى پيدايش تمدن وجود نداشته و به‌واقع تنها دليل حضور مردم ، جاذبهء كعبه بوده است . به سخنى ديگر ، اگر كعبه و تجديد بناى آن ( به‌دست ابراهيم ( ع ) ) نبود ، در حال حاضر نيز فرد يا افرادى در صدد زندگى در اين منطقه نبودند زيرا همواره اين منطقه از آب و هواى خوب محروم بوده و منابع ثروتى جز از طريق زائران كعبه مطرح نبوده است .\r\n\r\nهدف از مهاجرت ابراهيم ( ع )\r\nمتأسفانه نويسندگان مسلمان تحت‌تأثير تعاليم تورات ، سبب اصلى حضور اسماعيل و هاجر در مكه را نزاع همسران ابراهيم ( ع ) ( سارا و كنيز او هاجر ) دانسته‌اند .\r\nسارا ظاهراً دخترعموى حضرت ابراهيم بود . آنها در كمال صميميت با يكديگر دورانى طولانى را سپرى نمودند ، اما از نعمت فرزند محروم بودند و به همين رو همواره براى داشتن فرزند دعا مىكردند . هنگامى كه ابراهيم ( ع ) به يكصد سالگى و سارا به هشتاد سالگى رسيد ، سارا يقين كرد كه از اين پس فرزندى نخواهد يافت ، ازاين‌رو با ازدواج شوهرش با كنيز مصرى خود هاجر موافقت كرد كه نتيجه اين ازدواج فرزندى بود كه او را اسماعيل نام نهادند ؛ يعنى كودكى كه با دعا از خدا گرفته شده است . « 1 » بر پايه نقل تورات ، با تولد اسماعيل و موقعيت جديد هاجر ، احساسات زنانگى سارا تحريك شد و از ابراهيم خواست تا هاجر را از او دور نمايد . « 2 » ابراهيم نيز زن و فرزند خردسالش را از شمال جزيرهءالعرب به مكه آورد و در بيابانى بىآب و علف رها كرد .\r\nبىترديد اين داورى ، نه در شأن ابراهيم است و نيز نه با جايگاه همسر بزرگوارش - كه قرآن‌كريم او را به نيكى ستوده - هم‌سمت و سوست . چگونه مىتوان پنداشت كه ابراهيم خود در كنار درياى مديترانه در بهترين شرايط اقليمى زندگى كند و زن و فرزندش را در محروم‌ترين منطقه رها سازد ؟ در قرآن‌كريم نيز كمترين گزارشى از رقابت سارا با هاجر مشاهده نمىشود .\r\n\r\n\r\n","description":"","footnote":"\r\n( 1 ) . « ئيل » در زبان عبرى و سريانى به‌معناى خدا ، و « اسماع » به‌معناى شنيدن و استجابت دعاست .\r\n( 2 ) . بنگريد به : هاكس ، قاموس كتاب مقدس ، ص 915 .\r\n","page_name":" 44 ","page_number":44},
  {"content":"\r\n\r\nسارا در آيات قرآنى زنى خداجوست كه با فرشتگان الهى هم‌سخن است و آنها به دنيا آمدن فرزندى به نام اسحاق را به او بشارت داده‌اند . وى مخاطب اين جمله است : « أَتَعْجَبِينَ مِنْ أَمْرِ اللَّهِ رَحْمَتُ اللَّهِ وَبَرَكَاتُهُ عَلَيكُمْ أَهْلَ الْبَيتِ إِنَّهُ حَميدٌ مَجيدٌ . » « 1 » بنابراين مأموريت ابراهيم در اين جريان نيز همانند قربانى فرزندش مأموريتى الهى بوده است . بىترديد هدف از اين هجرت ، پيدايش تمدن اسلامى و رسالت پيامبر ( ص ) و گسترش نداى توحيد از اين منطقه بوده است ؛ چنان‌كه از زبان حال ابراهيم و اسماعيل به‌هنگام تجديد بناى كعبه به‌وضوح برمىآيد :\r\nهنگامى كه ابراهيم و اسماعيل پايه‌هاى خانه را بالا مىبردند ، چنين مترنم بودند : پروردگار ما ! از ما بپذير كه شنوا و دانايى . پروردگارا ! ما را تسليم فرمان خويش قرار ده و از دودمان ما امتى مسلمان به وجود آور و شيوهء عبادتمان را به ما نشان ده و توبه ما را بپذير كه تويى توبه‌پذير مهربان . پروردگارا ! پيامبرى در ميان آنان از خودشان برانگيز تا آيات تو را بر آنان بخواند و آنها را كتاب و حكمت بياموزد و پاكيزه سازد ؛ زيرا تو توانا و حكيمى . . . . « 2 »\r\nاز آيات و روايات متعددى برداشت مىشود كه حضرت ابراهيم ( ع ) به امر خداوند زن و فرزندش را به اين بيابان لم‌يزرع آورد تا تمدن جديدى را بنا نهد و از نسل او امتى مسلمان پديد آيد و پيامبر خاتم ، توحيد را جهانى سازد . به همين جهت پيامبر اكرم ( ص ) مىفرمود : « من دعاى ابراهيم و بشارت عيسى ( ع ) هستم » . « 3 »\r\n\r\nتوليت خزاعيان و تحولات اجتماعى جامعه عرب در اين دوران\r\nمراسم حج و زيارت كعبه همواره در قالب حج و عمره از دوران ابراهيم و اسماعيل ( عليهما السلام ) آغاز شد و در تمام دوران توليت جرهميان - همراه با اعتقاد توحيدى - ادامه يافت . ازآن‌رو كه ملل\r\n\r\n\r\n","description":"","footnote":"\r\n( 1 ) . هود ( 11 ) : 73 .\r\n( 2 ) . وَإِذْ يرْفَعُ إِبْرَاهِيمُ الْقَوَاعِدَ مِنَ الْبَيتِ وَ إِسْمَاعِيلُ رَبَّنَا تَقَبَّلْ مِنَّا إِنَّك أَنْتَ السَّمِيعُ الْعَلِيمُ رَبَّنَا وَاجْعَلْنَا مُسْلِمَينِ لَك وَمِنْ ذُرّيتِنَا أُمَّة مُسْلِمَة لَك وَأَرِنَا مَنَاسِكنَا وَ تُبْ عَلَينَا إِنَّك أَنْتَ التَّوَّابُ الرَّحِيمُ رَبَّنَا وَابْعَثْ فِيهمْ رَسُولا مِنْهُمْ يتْلُو عَلَيهمْ آياتِك وَ يعَلّمُهُمُ الْكتَابَ وَ الْحِكمَة وَيزَكيهمْ إِنَّك أَنْتَ الْعَزِيزُ الْحَكيمُ . ( بقره ( 2 ) : 127 )\r\n( 3 ) . سيوطى ، كفاية الطالب ، ج 1 ، ص 16 .\r\n","page_name":" 45 ","page_number":45},
  {"content":"\r\n\r\nو مردم مختلفى از خارج و داخل جزيرهءالعرب با هدايايى گران‌بها به مكه مىآمدند ، توليت خانه كعبه از نظر سياسى ، اقتصادى و اجتماعى منصب بشمار مىآمد . از همين روى ، قبايلى درصدد برآمدند تا اين موقعيت را از جرهميان و فرزندان اسماعيل - كه همواره روابطى حسنه داشتند - غصب كنند . « 1 »\r\nنخستين گروهى كه توانست اين موقعيت را از جرهميان بستاند ، خزاعيان بودند . آنها بدين‌ترتيب با شكست متوليان كعبه ، اداره مراسم حج را در اختيار گرفتند . هشام بن محمد كلبى در كتاب الاصنام مىنويسد :\r\nاولين رئيس خزاعه ، عمرو بن لحى معاصر با شاپور ذوالأكتاف ، دومين پادشاه ساسانى بوده و همو بود كه شرك و بت‌پرستى را در مراسم حج توحيدى وارد ساخت . « 2 »\r\nدر دوران توليت خزاعيان - كه حدود سه قرن به درازا كشيد « 3 » - انحرافى عظيم رخ داد و آن حاكميت شرك بر توحيد بود كه بيشتر قبايل عرب را دربرگرفت . البته پوشيده نماند كه هيچ‌گاه مردم عرب بت‌پرست محض نگرديدند ؛ بدين‌معنا كه آنان با وجود آلودگى به شرك ، خود را پيرو آيين ابراهيم دانسته ، به نام و ياد ابراهيم خانه كعبه را زيارت مىكردند .\r\n\r\nتوليت قصى بن كلاب\r\nقصى بن كلاب جد چهارم پيامبر اسلام ، نخستين كسى است كه از فرزندان اسماعيل توليت خانهء خدا را از قوم جرهم پس گرفت . از آن پس براى هميشه ، اين قريشيان بودند كه حج را اداره نمودند .\r\nقصى پدر تاريخ علمى عرب است ؛ بدين‌معنا كه سرگذشت نياكان پيامبر ( ص ) از دوران قريش از نظر علمى روشن است ، اما درباره دوران قبل از قصى ، تنها در منابع مذهبى اظهاراتى وجود دارد كه چند و چون آن به‌خوبى روشن نيست .\r\n\r\n\r\n","description":"","footnote":"\r\n( 1 ) . ابن‌واضح ، تاريخ يعقوبى ، ج 1 ، ص 278 .\r\n( 2 ) . ابن‌كلبى ، الأصنام ، ص 9 .\r\n( 3 ) . حسن ، تاريخ سياسى اسلام ، ج 1 ، ص 49 .\r\n","page_name":" 46 ","page_number":46},
  {"content":"\r\n\r\nقريش تاريخ خود را از وفات قصى قرار داد ، تا اينكه عام‌الفيل رخ داد و مبدأ تاريخ شد . پس از مرگ قصى بين فرزندان او اختلاف افتاد و سرانجام توليت كعبه و رياست دارالندوه به فرزندان عبدالدار ، و ضيافت حجاج و سقايت آنان به فرزندان عبدمناف اختصاص يافت . « 1 »\r\nبه گفته محققان ، قصى بن كلاب با شرك و بت‌پرستى مخالف بود . او ضمن اشعارى به اين معنا اشاره داشته و بت‌پرستى را نكوهش نموده است . « 2 » برخى نويسندگان ، توليت قصى بر كعبه را سال 440 ميلادى و بالطبع او را معاصر با بهرام گور ، پادشاه ساسانى دانسته‌اند . « 3 »\r\n\r\nدوران عبدمناف\r\nعبدمناف كه فرزند ارشد قصى بود ، رياست اصلى مراسم حج را برعهده داشت . او از نظر كمال و جمال ممتاز بود و از همين رو وى را « قمر البطحاء » لقب داده بودند . عبدمناف اين مسئوليت را چنان به‌خوبى اداره كرد كه همه بنىهاشم و بنىاميه در اشعار خويش به خاطر انتساب به او افتخار كرده‌اند . هنگامى كه كار عبدمناف نظام گرفت ، خزاعه و بنوحارث نزدش آمدند و خواستار هم‌پيمانى با او شدند تا از اين طريق عزت و سربلندى يابند . بدين‌ترتيب بود كه پيمان حلف الأحابيش « 4 » منعقد گرديد . « 5 »\r\n\r\nتوليت هاشم\r\nعبدمناف چهار پسر داشت : هاشم ( عمرو ) ، عبدالشمس ، نوفل و مطلب . هاشم و عبدالشمس دوقلوى به‌هم پيوسته بودند كه انگشت كوچك دست و يا پاشنه پاى آن‌دو به هم متصل بود . آنها با جراحى مختصرى از يكديگر جدا شدند و به همين دليل برخى آن را به فال بد گرفته ،\r\n\r\n\r\n","description":"","footnote":"\r\n( 1 ) . ابن‌واضح ، تاريخ يعقوبى ، ج 1 ، ص 308 .\r\n( 2 ) . بنگريد به : شهرستانى ، الملل و النحل ، ج 1 ، ص 256 ؛ نويرى ، نهاية الأرب ، ج 1 ، ص 45 .\r\n( 3 ) . حسن ، تاريخ سياسى اسلام ، ج 1 ، ص 49 .\r\n( 4 ) . به‌گفتهء دكتر آيتى ، حبشى نام كوهى در پايين مكه است و چون در اين پيمان آمده بود كه ما به عهد خود وفا داريم تا هنگامى كه كوه حبشى پابرجا باشد ، بدان حلف الأحابيش گفتند .\r\n( 5 ) . بنگريد به : ابن‌واضح ، تاريخ يعقوبى ، ج 1 ، ص 308 و 310 .\r\n","page_name":" 47 ","page_number":47},
  {"content":"\r\n\r\nپيشگويى كردند كه بين فرزندان اين دو برادر خون‌ريزى و نزاع رخ خواهد داد . « 1 »\r\nاين دو برادر در دوران زندگى اختلافى نداشتند ، ولى اميه فرزند عبدالشمس بعد از مرگ پدر و به قولى در زمان حيات وى با عمويش هاشم رقابت مىكرد و مدعى بود كه او نيز بايد در افتخار ادارهء مراسم حج سهيم باشد . سرانجام براى رفع نزاع تصميم گرفتند كه به داور مراجعه نمايند با اين قرار كه هر يك از آن دو در صورت محكوميت مىبايد يكصد شتر قربانى كرده ، به مدت ده سال نيز خود را از مكه تبعيد نمايد .\r\nهنگامى كه براى داورى نزد كاهن عسفان رفتند ، او به نفع هاشم داورى نمود و بدين ترتيب اميه ده سال به شام تبعيد شد « 2 » و از همين جا رقابت توأم با حسادت فرزندان اميه با فرزندان هاشم آغاز گرديد . در تمامى دوران قبل و بعد از اسلام رقابت بنىاميه با بنىهاشم - كه همگى از فرزندان عبدمناف بودند - ادامه يافت كه اين خود منشأ آثار نامباركى براى جامعه اسلامى بوده است . اين امتيازخواهى در دوران زندگى رسول‌خدا فروكش كرد ، ولى پس از رحلت آن بزرگوار به‌ويژه پس از كشته شدن عثمان اوج گرفت كه على ( ع ) در نهج‌البلاغه به گوشه‌هايى از آن اشاره نموده است . سرانجامِ اين درگيرىها ، شهادت على ( ع ) ، شهادت امام مجتبى ( ع ) به دسيسهء معاويه ، شهادت امام حسين ( ع ) به فرمان يزيد و شهادت زيد بن على ( ع ) به فرمان هشام بن عبدالملك بوده است . نتيجه اين‌همه شقاوت‌هاى مكرر آن شد كه بنىاميه براى هميشه از مظهر قدرت اسلامى بر كنار و منفور جامعه گرديد . « 3 »\r\nرقابت غيرمنطقى بنىاميه با بنىهاشم به حوادث شومى مانند تحريف تاريخ نيز انجاميد ؛ بدين‌بيان كه آنان چون در اسلام افتخارى نداشتند و حتى تا دوران فتح مكه در برابر رسول‌خدا ( ص ) يا مسلمانان مىجنگيدند ، پس از خليفه شدن عثمان و به دست گرفتن قدرت ، نيازمند بودند تا فضايلى جعلى براى خويش بتراشند و با اتهام كذب ، على ( ع ) را به‌عنوان رقيب\r\n\r\n\r\n","description":"","footnote":"\r\n( 1 ) . بنگريد به : همان ، ص 311 ؛ صدوق ، علل الشرايع ، ص 243 .\r\n( 2 ) . نويرى ، نهاية الارب ، ج 1 ، ص 47 ؛ ابن‌اثير ، الكامل فى التاريخ ، ج 2 ، ص 10 .\r\n( 3 ) . ابن ابىالحديد ، شرح نهج‌البلاغه ، ج 1 ، ص 120 و ج 15 ، ص 207 ؛ حسن ، تاريخ سياسى اسلام ، ج 2 ، ص 96 .\r\n","page_name":" 48 ","page_number":48},
  {"content":"\r\n\r\nپرافتخار خود تحقير نمايند . در همين دوران بود كه معاويه را كاتب وحى و خال‌المؤمنين لقب دادند و ابوطالب ، اولين حامى و سرپرست پيامبر را غيرمؤمن و جهنمى معرفى كردند .\r\nهاشم در ادارهء مراسم حج سخت كوشا بود و در پذيرايى زائران بيت‌الله الحرام مبالغه بسيار مىكرد ؛ تا بدان پايه كه او را هاشم به‌معناى شكننده استخوان‌ها لقب دادند كه اين حاكى از قربانىهاى زياد او بود كه در مراسم حج انجام مىگرفت .\r\nيعقوبى مىنويسد : هاشم نخستين كسى بود كه سفر زمستانى و تابستانى را براى تجارت به جنوب و شمال مرسوم كرد . در آن زمان ، تجارت قريش از مكه تجاوز نمىكرد و از همين رو آنان در سختى و تنگنا بودند . « 1 »\r\n\r\nتوليت عبدالمطلب\r\nبزرگ‌ترين شخصيت در نياكان پيامبر اسلام عبدالمطلب است ؛ تا آنجاكه خود حضرت در شعارى كه در جنگ « حنين » مترنم بود ، به فرزند عبدالمطلب چنين افتخار مىكند : « انا النّبى لا كذب انا بن عبدالمطلب . » او در يثرب متولد شد و طبق وصيت پدر ، پس از چند سال توسط عمويش مطلب به مكه آمد . در آغاز ورود چون مردم او را نمىشناختند ، چنين پنداشتند كه او برده مطلب است و به همين دليل به عبدالمطلب معروف شد . نام او شيبه بود و به فرزندان او بنىشيبه نيز مىگفتند . اين بزرگوار پس از وفات عمويش مطلب ، متولى خانه خدا شد .\r\nمسعودى مىنويسد : از كسانى كه به توحيد و معاد معترف و از تقليد بر كنار بود ، عبدالمطلب بن هاشم بن عبدمناف است . وى چاه زمزم را كه پر شده بود ، حفر كرد و اين در زمان قباد پدر انوشيروان بوده است . « 2 »\r\n\r\nاستسقاى عبدالمطلب\r\nاز حوادث زيباى دوران عبدالمطلب استسقايى است كه در دوران كودكى پيامبر ( ص ) انجام\r\n\r\n\r\n","description":"","footnote":"\r\n( 1 ) . ابن‌واضح ، تاريخ يعقوبى ، ج 1 ، ص 312 ؛ ابن‌هشام ، السيرة النبوية ، ج 1 ، ص 95 ؛ طبرى ، تاريخ طبرى ، ج 2 ، ص 181 .\r\n( 2 ) . مسعودى ، مروج الذهب و معادن الجوهر ، ج 1 ، ص 486 .\r\n","page_name":" 49 ","page_number":49},
  {"content":"\r\n\r\nداده است . وى پيامبراكرم را در صحنهء استسقا حاضر ساخته و بر اين باور بوده كه دعايش به خاطر پيامبر خدا مستجاب گرديده است . اين واقعه بيانگر آن است كه عبدالمطلب از منتظران بعثت پيامبر بوده و از همين روى نيز نسبت به پيامبر ( ص ) عشق مىورزيده است .\r\nعبدالمطلب در اشعارى به هنگام مرگ ، سرپرستى پيامبر را به ابوطالب مىسپارد :\r\nسفارش مىكنم به تو اى عبدمناف بعد از خودم ، به يگانه‌اى كه پس از پدر تنها مانده . [ او 
  ] از دورانى كه در گهواره به‌سر مىبرد ، پدر را از دست داده و من عبدالمطلب همانند مادر به او دلبسته بوده‌ام و به تو از همه فرزندانم نسبت به سرپرستى او اميدوارترم . « 1 »\r\nاين جملات ازجمله شواهد ايمان ابوطالب به پيامبر حتى پيش از بعثت اوست . « 2 » ناگفته نماند كه ابوطالب نيز در صحنهء استسقا عبدالمطلب حضور داشته و بر اين باور بوده كه استجابت دعاى عبدالمطلب به بركت حضور پيامبر ( ص ) بوده است . او در قصيده لاميه بدين‌معنا اشاره دارد :\r\n و ابيض يستسقى الغمام بوجهه * ثمال اليتامى عصمة للأرامل « 3 » \r\nيعقوبى مىنويسد :\r\nابوطالب در پاسخ كسى كه در بيست سالگى رسول‌خدا ، به رسالت آن حضرت بشارت مىداد ، گفت : اين مطلب را درمورد برادرزاده‌ام مخفى بدار و با كسى مطرح ننماى . آرى ، به خدا همان‌گونه است كه تو مىگويى ! پدرم عبدالمطلب به من خبر داد كه اين پسر ، پيامبر مبعوث از جانب خداست و پدرم همچنين به من فرمان داد كه اين مطلب را با كسى نگويم تا مبادا دشمنان به او ضرر و زيان رسانند . « 4 »\r\n\r\n\r\n","description":"","footnote":"\r\n( 1 ) . ابن‌واضح ، تاريخ يعقوبى ، ج 1 ، ص 367 .\r\n( 2 ) . ابن‌هشام ، السيرة النبوية ، ج 1 ، ص 280 ؛ سيد رضى ، نهج‌البلاغه ، نامهء 9 ؛ ابن‌اثير ، الكامل فى التاريخ ، ج 3 ، ص 42 ؛ سيوطى ، كفاية الطالب ، ج 1 ، ص 148 و 208\r\n( 3 ) . ابن‌هشام ، السيرة النبوية ، ج 2 ، ص 38 .\r\n( 4 ) . ابن‌واضح ، تاريخ يعقوبى ، ج 1 ، ص 369 ؛ ماوردى ، اعلام النبوة ، ص 101 .\r\n","page_name":" 50 ","page_number":50},
  {"content":"\r\n\r\n\r\nتحقيق كنيد\r\n1 . درباره حضرت ابراهيم ( ع ) و نقش او در تمدن شبه‌جزيره عربستان تحقيق و بررسى نماييد .\r\n2 . چرا كعبه ، محورىترين حلقه اتحاد مسلمانان در سرزمينى لم‌يزرع قرار داده شد و نه در آب و هواى معتدل و سرزمينى سبز و حاصلخيز ؟\r\n3 . تفاوت اعراب قحطانى و عدنانى را بررسى نماييد .\r\n4 . برخى با بيان ريشه‌هاى نزاع و ناسازگارى فرزندان هاشم و اميه ، ريشه و علت درگيرىهاى بين دو خاندان بنىهاشم و بنىاميه بعد از اسلام را نزاع‌ها و رقابت‌هاى دوران جاهليت جستجو مىكنند . بعد از تحقيق ، ديدگاه خود را بنويسيد .\r\n\r\nپرسش\r\n1 . قرآن كريم هدف ابراهيم ( ع ) از انتقال زن و فرزندش به مكه را چه مىداند ؟\r\n2 . مردم عرب از چه زمانى به بت‌پرستى روى آوردند . چرا ؟\r\n3 . چرا بخش مركزى جزيرةالعرب از تمدن ديرينه‌اى برخوردار نيست و علت اساسى سكونت مردم در اين منطقه چيست ؟\r\n4 . روايت يهودى هجرت ابراهيم و هاجر از درياى مديترانه به بيابان لم‌يزرع مكه را نقل و نقد نماييد .\r\n5 . رئيس خزاعه كه بود و با توليت خزاعيان بر كعبه چه اتفاقات و انحرافاتى رخ داد ؟\r\n\r\n","description":"","footnote":"","page_name":" 51 ","page_number":51},
  {"content":"\r\n . \r\n","description":"","footnote":"","page_name":" 52 ","page_number":52},
  {"content":"\r\n\r\n\r\nفصل سوم : سرگذشت پيامبر ( ص ) از تولد تا بعثت\r\nتولد پيامبراكرم به اتفاق مورخان در عام‌الفيل ، يعنى سال حمله مردم حبشه به‌رهبرى ابرهه ( براى تخريب خانه خدا ) رخ داده است . آن حضرت به‌گفته بيشتر مورخان و محدثان در ماه ربيع‌الاول به دنيا آمد ، ولى در روز تولد ايشان اختلاف است . بيشتر مورخان اهل‌سنت تولد پيامبر را در روز دوازده ربيع گزارش نموده و بيشتر مورخان شيعى نيز آن را در روز هفدهم و پاره‌اى نيز در روز دهم ربيع دانسته‌اند .\r\nعلامه مجلسى مىنويسد :\r\nهمه نويسندگان شيعه به‌جز شمار اندكى ، ميلاد آن حضرت را هفدهم ربيع‌الاول ذكر كرده‌اند و اين مطابق هفدهم دىماه و چهل و دومين سال پادشاهى انوشيروان و 55 يا 45 روز پس از حادثه فيل‌سواران بنا بر قول صحيح‌تر بوده است . « 1 »\r\n\r\nدوران كودكى پيامبر ( ص )\r\nدر اينكه عبدالله پدر پيامبر ( ص ) پس از تولد آن حضرت يا پيش از آن وفات نموده ، اختلاف\r\n\r\n\r\n","description":"","footnote":"\r\n( 1 ) . مجلسى ، بحارالأنوار ، ج 15 ، ص 249 . براى آگاهى از اختلافات دراين‌باره بنگريد به : ابراهيمى وركيانى ، از بعثت نبوى تا حكومت علوى ، ص 107 .\r\n","page_name":" 53 ","page_number":53},
  {"content":"\r\n\r\nاست . از اشعار عبدالمطلب برمىآيد كه وفات عبدالله پس از ميلاد پيامبر ( ص ) بوده ، اما در اين ترديدى نيست كه عبدالله پس از ازدواج با آمنه براى تجارت به شام سفر كرده و در يثرب بيمار و نزد بستگان مادرى خود ( بنىنجار ) بسترى شده و سرانجام نيز وفات يافته است . پس از تولد پيامبر ( ص ) مادرش او را به مدت كوتاهى شير داد و سپس او را در اختيار زنى به نام ثويبه كنيز ابولهب قرار داد . ثويبه مادر رضاعى پيامبر ( ص ) و حمزه سيدالشهدا بود و به همين دليل حمزه ، هم عموى پيامبر و هم برادر رضاعى او بشمار مىرفت ؛ چنان‌كه طبق روايات بسيارى ، فرزندان حمزه با پيامبر محرم بوده‌اند .\r\nپس از مدتى كوتاه از ميان زنان عشاير كه در فصل خاصى به مكه مىآمدند و فرزندان اشراف را براى سرپرستى با خود به صحرا مىبردند ، حليمه سعديه افتخار دايگى پيامبر ( ص ) نصيبش شد و او را با خود به قبيلهء بنىسعد از تيره‌هاى هوازن برد . پيامبر ( ص ) چهار سال در ميان آنان بود و در پنج سالگى نزد مادرش آمنه و جدش عبدالمطلب بازگشت و طولى نكشيد كه آمنه همراه فرزندش - كه به نقلى عبدالمطلب نيز با آن‌دو همراه ولى زودتر به مكه بازگشته بود - براى ديدار با بستگان مادرى عبدالمطلب ( بنىنجار ) به يثرب رفت و نزديك به يك‌سال در يثرب ماند . « 1 »\r\n\r\nوفات آمنه و عبدالمطلب ( عليهما السلام )\r\nآمنه بنت وهب زمانى كه همراه فرزندش روانه مكه شد ، در حال بازگشت ، بيمار گرديد و در محلى به نام ابواء وفات يافت . پس از آن ، زنى به نام ام‌ايمن ( كنيز آمنه ) پيامبر ( ص ) را به مكه نزد جدش عبدالمطب برد . از آن پس به مدت دو سال پيامبر ( ص ) تحت تكفل جدش بود ، تا اينكه در هشت سالگى ، عبدالمطلب را نيز از دست داد . ايشان پيش از مرگ ، سرپرستى پيامبر را به ابوطالب عموى آن حضرت سپرد . ابوطالب شيفتهء شخصيت پيامبر ( ص ) بود و با وجود فقر مالى هيچ‌گاه از حمايت وى دست برنداشت . شناخت وى از سرنوشت اين مولود مبارك و وصيت پدر ، تحمل هر دشوارى را بر او آسان مىنمود . نوشته‌اند كه ابوطالب تا پيامبر ( ص ) بر سفره حاضر نمىشد ، غذا نمىخورد و همواره او را فرزند خطاب مىكرد . رفتار همسرش فاطمه\r\n\r\n\r\n","description":"","footnote":"\r\n( 1 ) . طبرى ، گزيده تاريخ بلعمى ، ص 98 .\r\n","page_name":" 54 ","page_number":54},
  {"content":"\r\n\r\nبنت اسد نيز مانند شوهرش بود ؛ چنان‌كه به گفته رسول‌خدا تا وى از نظافت پيامبر و رسيدگى به او فارغ نمىشد ، به فرزندان خويش نمىپرداخت . از همين روى بود كه وقتى على ( ع ) خبر فوت مادر را به پيامبر ( ص ) داد ، آن حضرت گريست و فرمود كه او مادر من هم بود ( اليوم ماتت امّى ) . پيامبر شخصاً در تشييع جنازه وى حاضر شد و از لباس خويش به او كفن پوشانيد و با دست خود او را به خاك سپرد . « 1 »\r\nجاحظ اديب بزرگ عرب در قرن دوم دربارهء شخصيت فاطمه بنت اسد مىگويد : چه كسى توانايى مفاخره با آل‌ابوطالب دارد ، با اينكه مادرشان فاطمه بنت اسد هاشمى است ؟ ! « 2 »\r\n\r\nاولين سفر به شام\r\nپيامبر در تمام دوران قبل از بعثت در مكه به‌سر برد و به‌جز سفر به يثرب در پنج سالگى ، سفرى به شام ( همراه ابوطالب ) در دوازده سالگى « 3 » و سفرى ديگر به شام به‌عنوان سرپرست كاروان تجارى خديجه ( عليها السلام ) در 25 سالگى ، از حجاز خارج نشد .\r\nپيامبراكرم در سفر اولش به شام با بحيراى راهب ملاقاتى داشت . اين برخورد در شهر بصرى يكى از شهرهاى باستانى سوريه ، در كليسايى كه هنوز آثار آن پابرجاست ، رخ داد . بحيرى با پرسش‌هايى كه از محمد ( ص ) به عمل آورد ، مطمئن شد كه او همان پيامبر موعود است ، ازاين‌رو به ابوطالب سفارش نمود كه هرچه بيشتر از او محافظت كند . از همين رو ، پاره‌اى نويسندگان صدر اسلام مانند عبدالرزاق صنعانى ( قرن دوم هجرى ) مىگويد : ابوطالب پيامبر را از بصرى همراه كاروانى - كه بلال حبشى نيز در آن حضور داشت - به مكه فرستاد . برخى نيز برآن‌اند كه او را تا پايان اين سفر همراه داشت و از آن پس ديگر وى را براى سفرى از مكه خارج نساخت « 4 » بنابراين خدشهء برخى نويسندگان معاصر در اصالت و صحت اين ملاقات ، درست نمىنمايد . « 5 »\r\n\r\n\r\n","description":"","footnote":"\r\n( 1 ) . ابن‌واضح ، تاريخ يعقوبى ، ج 1 ، ص 368 ؛ ابن ابىالحديد ، شرح نهج‌البلاغه ، ج 15 ، ص 370 .\r\n( 2 ) . بنگريد به : ابن ابىالحديد ، شرح نهج‌البلاغه ، ج 15 ، ص 270 ؛ . مفيد ، الارشاد ، ج 1 ، ص 3 .\r\n( 3 ) . بيرونى ، آثار الباقيه ، ص 5180 .\r\n( 4 ) . ابن‌همام صنعانى ، المصنف ، ج 5 ، ص 316 .\r\n( 5 ) . زرگرىنژاد ، تاريخ صدر اسلام ، ص 185 .\r\n","page_name":" 55 ","page_number":55},
  {"content":"\r\n\r\nمورخ بزرگ معاصر ، حسن ابراهيم حسن مىنويسد :\r\nخداوند پيش از بعثت و پس از آن پيامبر خويش را از آلودگى به گناه مصون داشت . تورات و انجيل ، ظهور محمد را بشارت داده و راهبان و كاهنان نيز از نزديكى بعثت وى خبر مىدادند . اين‌گونه گفتگوها چندان شيوع يافته بود كه برخى از عرب فرزند خود را محمد مىناميدند تا شايد خلعت پيامبرى بر اندام آنها راست شود . « 1 »\r\n\r\nدرس‌نياموختگى پيامبر ( ص )\r\n نگار من كه به مكتب نرفت و خط ننوشت * به غمزه مسئله‌آموز صد مدرس شد « 2 » \r\nدر اينكه پيامبر ( ص ) درس نخوانده و تعليمات خويش را از كتاب يا استادى فرانگرفته بود ، ترديدى نيست ؛ چنان‌كه قرآن‌كريم نيز در آياتى بدان تصريح نموده :\r\nوَ كذَلِك أَوْحَينَا إِلَيك رُوحًا مِنْ أَمْرِنَا مَا كنْتَ تَدْرِى مَا الْكتَابُ وَ لا الإيمَانُ وَ لَكنْ جَعَلْنَاهُ نُورًا نَهْدِى بهِ مَنْ نَشَاءُ . . . . « 3 »\r\nوَ مَا كنْتَ تَتْلُو مِنْ قَبْلِهِ مِنْ كتَابٍ وَ لا تَخُطُّهُ بيمِينك إِذًا لارْتَابَ الْمُبْطِلُونَ . « 4 »\r\nارادهء الهى بدان تعلق گرفته بود كه انسانى درس‌ناخوانده به پيامبرى مبعوث گردد تا اصالت وحى در تعاليم وى خدشه‌پذير نباشد ؛ همان‌گونه كه قرآن نيز درباره شاعر نبودن آن حضرت مىفرمايد :\r\nوَ مَا عَلَّمْنَاهُ الشّعْرَ وَ مَا ينْبَغِى لَهُ إِنْ هُوَ إِلا ذِكرٌ وَ قُرْآنٌ مُبينٌ . « 5 »\r\n\r\n\r\n","description":"","footnote":"\r\n( 1 ) . حسن ، تاريخ سياسى اسلام ، ج 1 ، ص 71 .\r\n( 2 ) . حافظ ، غزليات .\r\n( 3 ) . شورى ( 42 ) : 52 .\r\n( 4 ) . عنكبوت ( 29 ) : 48 .\r\n( 5 ) . يس ( 36 ) : 69 .\r\n","page_name":" 56 ","page_number":56},
  {"content":"\r\n\r\nبرخى نويسندگان براى اثبات درس‌ناخواندگى پيامبر به واژهء اميين در قرآن استناد نموده‌اند ؛ حال آنكه پيش‌تر گفتيم واژه اميين كمترين ارتباطى با اين معنا ندارد ، زيرا امى و اميين تنها به‌معناى غيراسرائيلى بودن پيامبر و همهء ملت عرب است .\r\nآرى ، اگر عبدالمطلب زنده بود ، همان‌گونه كه براى فرزندش - طبق رسم اشراف - دايه گرفت ، پيامبر را نيز به مكتب مىفرستاد ، ولى وفات آن بزرگوار و فقر مالى ابوطالب سبب شد كه آن حضرت از اين حيث بىبهره مانَد . اما على ( ع ) و جعفر ( ع ) كه اولى در دامن پيامبر ( ص ) و ديگرى در كفالت عباس عموى پيامبر قرار داشت ، از نعمت سواد برخوردار بودند .\r\n\r\nقدرت روحى و شجاعت كم‌نظير پيامبر ( ص )\r\nپيامبراكرم از يقين و ايمانى سترگ برخوردار بود ؛ آن‌گونه كه در درگيرى با دشمنان - چه پيش از بعثت و چه پس از آن - هيچ‌گاه دچار كمترين هراسى نشد . او در جنگ‌هاى پس از هجرت هماره پيشتاز بود و همين خود در پيروزىهاى حضرت نقش اساسى داشت . على ( ع ) در وصف شجاعت پيامبر ( ص ) مىگويد :\r\nپيوسته در بحبوحه جنگ به رسول‌خدا پناه مىگرفتيم و هيچ فردى از او نزديك‌تر به دشمن نبود . « 1 »\r\nشهامت و متانت روحى پيامبر ( ص ) به او اجازه مىداد در سنينى كه ديگر فرزندان قريش به خود اجازه نمىدادند در امور مهم دخالت كنند ، به كارهاى مهم اجتماعى و سياسى بپردازد و در همه مشكلات ، بزرگان قوم خويش را يارى دهد و البته آنان نيز با كمال ميل پذيراى او بودند ؛ چنان‌كه در جريان جنگ فجار و پيمان حلف‌الفضول و نصب حجرالاسود ، به گوشه‌هايى از اين حضور فعال روبه‌رو هستيم .\r\n\r\nحلف‌الفضول ، نخستين لايحهء جهانى حقوق بشر\r\nيكى از حوادث پيش از بعثت كه پيامبر در دوران جوانى خويش بدان مباهات مىنمود و پس\r\n\r\n\r\n","description":"","footnote":"\r\n( 1 ) . سيد رضى ، نهج‌البلاغه ، كلمات قصار ، ش 9 .\r\n","page_name":" 57 ","page_number":57},
  {"content":"\r\n\r\nاز بعثت نيز به آن پايبند بود ، پيمان حلف‌الفضول است كه در بيست سالگى حضرت و يا كمى بعد از آن رخ داد .\r\nماجرا از اين قرار بود كه عاص بن وائل ( پدر عمرو بن عاص ) كالايى را از مردى از بنوزبيد از مردم يمن « 1 » خريدارى كرد ، ولى از پرداخت بهاى آن سر باز زد . مرد زبيدى كه با مراجعه مكرر نااميد شده بود ، به بزرگان مكه تظلم نمود ، اما آنان كه تازه از جنگ فجار فارغ شده بودند ، گويا دخالت در اين كار را موجب درگيرى جديد دانسته و به همين دليل حاضر به مداخله نبودند . از اين روى ، مرد اسدى از كوه ابوقبيس - كه در نزديكى خانه‌هاى بنىهاشم قرار داشت - بالا رفت و اشعارى در مظلوميت خويش سرود . صداى او احساسات جمعى از بنىهاشم را برانگيخت . آنها در خانه يكى از تجار مكه به نام عبدالله بن جدعان گرد آمدند و پيمان بستند كه از آن پس نگذارند فردى در مكه مورد ستم قرار گيرد .\r\nدر اين پيمان ، زبير بن عبدالمطلب عموى پيامبر نيز همراه رسول‌خدا حضور داشت . از آنجاكه چنين پيمانى منشأ بركات فراوانى براى هميشه بود ، پيامبر ( ص ) به حضور خود در آن افتخار مىنمود و مىفرمود : در خانه عبدالله بن جدعان شاهد پيمانى بودم كه اگر كسى در اسلام براساس آن پيمان از من كمك بخواهد ، پاسخ مثبت خواهم داد ؛ چه آنكه اسلام نه‌تنها آن را منسوخ نكرد ، بلكه بر اعتبار آن نيز تأكيد دارد . « 2 »\r\nروايات پيامبر ( ص ) درمورد حلف‌الفضول و احاديثى مانند « من سمع مناديا ينادى ياللمسلمين و لم يجبه فليس بمسلم » ، « 3 » حاكى از آن است كه اسلام دفاع از هر انسان را از وظايف نخستين هر مسلمان دانسته ، از سويى بىاعتنايى به آن را نيز به‌معناى خروج از اسلام و ايمان مىشمرد . بر همين بنياد ، وقتى امام‌حسين ( ع ) در شهر مدينه با وليد بن عتبه ( برادرزادهء معاويه ) درمورد زمينى اختلاف پيدا كرد و او حاضر نبود به حقوق امام اعتراف كند ، آن حضرت\r\n\r\n\r\n","description":"","footnote":"\r\n( 1 ) . ابن‌اثير ، الكامل فى التاريخ ، ج 2 ، ص 473 .\r\n( 2 ) . ابن‌واضح ، تاريخ يعقوبى ، ج 1 ، ص 371 ؛ ابن ابىالحديد ، شرح نهج‌البلاغه ، ج 15 ، ص 234 ؛ الحلبى ، السيرة الحلبية ، ج 1 ، ص 155 ؛ ابن‌هشام ، السيرة النبوية ، ج 1 ، ص 154 .\r\n( 3 ) . طوسى ، التهذيب ، ج 6 ، ص 175 ؛ الحر العاملى ، الوسائل الشيعة ، ج 18 ، ص 591 .\r\n","page_name":" 58 ","page_number":58},
  {"content":"\r\n\r\nاو را با تمسك به حلف‌الفضول تهديد نمود . بزرگان مدينه نيز با شنيدن سخن امام اعلام داشتند در چنين شرايطى با همه توان از امام‌حسين حمايت خواهند كرد . بدين‌رو ، وليد نيز تسليم خواست اباعبدالله ( ع ) گرديد و حق را به دو واگذار كرد . « 1 »\r\n\r\nازدواج رسول‌خدا ( ص ) با خديجه عليها السلام\r\nرسول‌خدا در خانه ابوطالب 24 ساله شد ، اما ابوطالب سرمايه‌اى نداشت تا با آن پيامبر ( ص ) به تجارت بپردازد و زمينهء زندگى مستقل خويش را فراهم آورد . ازاين‌رو ، به پيامبر ( ص ) پيشنهاد داد تا براى اين منظور از خديجه - كه زنى ثروتمند و از تجار بزرگ بشمار مىآمد - وامى بخواهد . اين پيشنهاد به روايت بيشتر نويسندگان ، مورد موافقت پيامبر ( ص ) قرار گرفت ، ولى هنگامى كه ابوطالب براى وام با خديجه گفتگو كرد ، او كه آوازهء پيامبر را در شجاعت ، شهامت و حسن درايت و امانت شنيده بود ، اظهار داشت كه براى اين كار آمادگى دارد اما او نيز مانند ديگر تجار بزرگ همه ساله كاروانى به شام اعزام مىدارد و به همين‌رو به فرد امينى كه سرپرستى كاروان را عهده‌دار باشد ، نيازمند است . حال اگر محمد ( ص ) پذيراى اين مسئوليت شود ، براى او شايد سود بيشترى داشته باشد . « 2 » پيامبر ( ص ) نيز با پيشنهاد خديجه موافقت فرمود و براى اولين و آخرين بار همراه كاروان تجارى خديجه به‌عنوان طرف قرارداد مضاربه و يا سرپرست به شام سفر نمود . « 3 »\r\nاين سفر نه‌تنها از نظر اقتصادى موفقيت‌آميز بود ، بلكه حسن مديريت و اخلاق حميده پيامبر سبب شد كه اعضاى كاروان شيفتهء او گردند . اين موفقيت استثنايى همراه با افتخارات بسيار ديگر ، آن‌چنان خديجه را به پيامبر علاقه‌مند ساخت كه به دو پيشنهاد ازدواج داد .\r\nاز عمار ياسر صحابى بزرگ رسول‌خدا نقل شده كه من با پيامبر دوست بودم و روزى كه\r\n\r\n\r\n","description":"","footnote":"\r\n( 1 ) . ابن‌هشام ، السيرة النبوية ، ج 1 ، ص 213 . ابن ابىالحديد معتزلى ضمن نقل داستان وليد با امام‌حسين ( ع ) ، مشابه همين داستان را بين امام حسن ( ع ) و معاويه ، نقل كرده است . ( ابن ابىالحديد ، شرح نهج‌البلاغه ، ج 15 ، ص 226 )\r\n( 2 ) . ابن‌هشام ، السيرة النبوية ، ج 1 ، ص 172 .\r\n( 3 ) . مجلسى ، بحارالانوار ، ج 16 ، ص 9 . يعقوبى اجير شدن پيامبر براى خديجه را انكار نموده و آن را به شهرت بين عوام نسبت داده است . ( ابن‌واضح ، تاريخ يعقوبى ، ج 1 ، ص 372 )\r\n","page_name":" 59 ","page_number":59},
  {"content":"\r\n\r\nبا هم در ميان صفا و مروه راه مىرفتيم ، خديجه دختر خويلد و خواهرش هاله به آنجا رسيدند . چون خديجه پيامبر را مشاهده كرد ، خواهرش هاله نزد من آمد و اظهار داشت كه اى عمار ! آيا رفيقت را نيازى به خديجه نيست ؟ « 1 » اين گفتگو زمينه ازدواج پيامبر با خديجه را فراهم آورد . با همهء اختلاف سنى « 2 » اين دو زوج شايسته ، هيچ‌گاه پيامبر خديجه را حتى پس از وفاتش فراموش نكرد و تا خديجه زنده بود ، زنى ديگر نگرفت . همه فرزندان رسول‌خدا به‌جز ابراهيم ( ع ) كه در مدينه متولد شد و در همان‌جا وفات يافت ، از خديجه بوده‌اند .\r\nبسيارى از نويسندگان دختران خديجه را چهار تن ذكر كرده‌اند كه كوچك‌تر از همه فاطمه زهرا ( عليها السلام ) بوده است . پسران خديجه نيز دو تا سه نفر گزارش شده است : قاسم ، طيب و طاهر . اينان قبل از هجرت پيامبر وفات نموده و در حجون ( قبرستان ابوطالب ) به خاك سپرده شده‌اند . « 3 »\r\nازدواج‌هاى پيامبر ( ص ) با ديگر همسرانش جملگى بعد از وفات خديجه ( عليها السلام ) و پس از پنجاه سالگى ايشان رخ داده ؛ يعنى در پايان عمر و در بحرانىترين دوران زندگى او كه درگير 83 پيكار تحميلى با دشمنان بوده است . به همين دليل به‌نظر مىرسد كه ازدواج‌هاى پيامبر نيز معلول عوامل سياسى و اجتماعى بوده و حضرت بدين طريق درصدد جلب حمايت بزرگان قبايل براى پيشرفت اسلام بوده است . برخى از آيات نيز به باور پاره‌اى مفسران ناظر به همين معناست . براى نمونه ، هنگامى كه پيامبراكرم با ام‌حبيبه همسر عبيدالله بن جحش پسر عمه خود و دختر ابوسفيان ازدواج كرد و خبر اين ازدواج به ابوسفيان رسيد ، جمله‌اى را كه حاكى از رضايت او بود ، بر زبان راند و به همين مناسبت اين آيه نازل گرديد :\r\n\r\n\r\n","description":"","footnote":"\r\n( 1 ) . ابن‌واضح ، تاريخ يعقوبى ، ج 1 ، ص 376 .\r\n( 2 ) . پاره‌اى نويسندگان سن پيامبر ( ص ) را به هنگام ازدواج با خديجه 25 سال و سن خديجه را 40 تا 45 سال ذكر كرده‌اند ، ولى تعداد فرزندان خديجه براى پيامبر ( ص ) اين معنا را تكذيب مىكند ؛ چه‌آنكه در عربستان زنى كه در 40 يا 45 سالگى قرار دارد و دوران يائسگى او نيز معمولًا 50 سالگى است ، تعداد شش يا هفت فرزند از او دور از ذهن است . اربلى در كشف الغمة ، ج 2 ، ص 13 ، سن خديجه را به هنگام ازدواج پيامبر ( ص ) 28 سال ذكر كرده است .\r\n( 3 ) . بنگريد به : سبحانى ، فروغ ابديت ، ج 1 ، ص 197 .\r\n","page_name":" 60 ","page_number":60},
  {"content":"\r\n\r\nعَسَى اللَّهُ أَنْ يجْعَلَ بَينَكُمْ وَبَينَ الَّذِينَ عَادَيتُمْ مِنْهُمْ مَوَدَّهءً . . . . « 1 »\r\nاميد است خدا ميان شما و كسانى از مشركين كه با شما دشمنى كردند ، [ از راه اسلام 
  ] پيوند محبت برقرار كند . خداوند تواناست و خداوند آمرزنده و مهربان است .\r\n\r\nنصب حجرالأسود\r\nاز حوادث مهم زندگى پيامبر جريان تجديد بناى كعبه و اختلاف بزرگان مكه در نصب حجرالأسود بود كه با داورى پيامبر ( ص ) انجام يافت . خانه كعبه كه از زمان ابراهيم ( ع ) به‌دفعات بازسازى شده بود ، بار ديگر « 2 » به خاطر سيل عظيمى كه در مكه آمد ، نيازمند به بازسازى شد . ازاين‌رو بزرگان مكه ازجمله وليد بن مغيرهء مخزومى به اين امر اقدام نمودند . هنگامى كه بناى كعبه بالا رفت ، براى نصب حجرالأسود اختلاف افتاد . آنان پس از گفتگوى بسيار كه احتمال درگيرى نيز در آن وجود داشت ، توافق نمودند كه صبح روز بعد ، اولين فردى كه پيش از همه از باب صفا وارد مسجد شود ، داور باشد . فرداى آن روز پيامبراكرم ( ص ) نخستين فردى بود كه وارد مسجد شد . اين حسن اتفاق موجب شادى همه حاضران گرديد ؛ زيرا همگان آن حضرت را امين مىدانستتند و به همين‌رو پيش از آن نيز او را در كارهاى مهم مانند حلف‌الفضول شركت مىدادند . پيامبر ( ص ) دستور داد حجرالأسود را در گليمى بگذارند و بزرگان مكه كناره‌هاى گليم را گرفته و به‌اتفاقْ آن را مقابل جايگاه حجر قرار دهند . پس از آن پيامبر ( ص ) خود حجرالأسود را در ركن كعبه نصب نمود . گفتنى است شاعران بسيارى درمورد اين حادثه اشعارى سروده و حضور پيامبر و خشنودى همگان را از اين حضور گزارش كرده‌اند . « 3 »\r\nدر اين تجديد بنا به خاطر ضيق‌وقت و كمبود امكانات ، تغييراتى در بناى كعبه رخ داد و از مساحت زيربناى آن كاسته شد و از جمله بجاى دو درب يك باب قرار دادند . عبدالله بن زبير پس از مرگ يزيد بن معاويه كعبه را به‌صورت پيشين درآورد ولى عبدالملك مروان پس از قتل ابن‌زبير آن را به‌شكلى كه قريش ساخته بود درآورد و منصور دوانيقى مىخواست آن‌را\r\n\r\n\r\n","description":"","footnote":"\r\n( 1 ) . ممتحنه ( 60 ) : 7 .\r\n( 2 ) . بنگريد به : ابن‌واضح ، تاريخ يعقوبى ، ج 1 ، ص 273 ؛ ابن‌هشام ، السيرة النبوية ، ج 1 ، ص 193 .\r\n( 3 ) . سبحانى ، فروغ ابديت ، ج 1 ، ص 207 .\r\n","page_name":" 61 ","page_number":61},
  {"content":"\r\n\r\nبه‌صورتى كه ابن‌زبير ساخته بود و از پيامبر نيز طبق رواياتى توصيه شده بود درآورد ولىمالك بن انس او را از اين كار منع كرد و در حال حاضر كعبه به همان صورت كه در 35 سالگى پيامبر ( ص ) ساخته شد باقى است . « 1 »\r\n\r\nخلوت‌نشينى در غار حرا\r\nپيامبر اسلام پس از ازدواج با خديجه دست‌كم سالى يك‌بار به غار حرا مىرفت . حضرت از هنگامى كه على ( ع ) را با اجازه پدرش ابوطالب تحت تكفل خويش قرار داد ، او را نيز با خود به غار حرا مىبرد . پيامبر خدا براى دريافت وحى الهى همانند موسى ( ع ) و عيسى ( ع ) در انتظار نزول قرآن بود ؛ با اين تفاوت كه از موسى و عيسى ( عليهما السلام ) اين خلوت‌نشينى يك‌بار بيشتر گزارش نشده ، ولى پيامبر اسلام سال‌ها در اين مكان معتكف بود ، تا اينكه در چهل سالگى ، آيات اول سورهء علق بر او نازل گرديد . اين طولانى بودن اعتكاف شايد به‌دليل اهميت بيشتر وحى قرآنى - به‌عنوان آخرين شريعت الهى - بوده باشد . قرآن‌كريم درباره نزول تورات و اعتكاف موسى ( ع ) در كوه طور مىفرمايد :\r\nو با موسى سى شب وعده گذاشتيم و با اضافه نمودن ده شب ، آن را به پايان رسانيديم و درنتيجه ميقات پروردگارش در چهل شب پايان يافت . « 2 »\r\nموسى ( ع ) به‌هنگام رفتن به كوه طور ، به برادرش هارون دستور داد تا به‌عنوان خليفه در ميان بنىاسرائيل باشد ، بىآنكه از مفسدان پيروى نمايد . متأسفانه اين غيبت به ارتداد بنىاسرائيل كشيده شد و فردى به‌نام سامرى براى آنان گوساله‌اى طلايين ساخت تا همگى در برابر آن كرنش كنند و اين‌گونه نيز شد . بخش وسيعى از عبارات تورات و قرآن بيانگر اين جريان و آثار منفى آن است . « 3 »\r\n\r\n\r\n","description":"","footnote":"\r\n( 1 ) . ابن‌بطوطه ، سفرنامه ابن‌بطوطه ، ج 1 ، ص 171 ؛ دينورى ، اخبار الطوال ، ص 332 ؛ ازرقى ، اخبار مكه ، ص 210 .\r\n( 2 ) . اعراف ( 7 ) : 142 .\r\n( 3 ) . كتاب مقدس ، سِفْر خروج ، اصحاح 24 . نيز بنگريد به : هاكس ، قاموس كتاب مقدس ، ص 504 .\r\n","page_name":" 62 ","page_number":62},
  {"content":"\r\n\r\nدربارهء عيسى ( ع ) نيز در انجيل متى آمده است :\r\nيسوع از جليل به‌جانب اردن آمد تا يوحنا او را غسل دهد از آب نهر اردن . پس يوحنا غسل نداد او را و گفت : من محتاجم كه تو مرا غسل دهى ، و تو مىآيى به سوى من ؟ جواب داد يسوع كه الحال بگذار اين سخن را . پس چنين واجب است بر ما كه كامل شويم به هر نيكويى . پس غسل داد يوحنا يسوع را و بيرون آمد يسوع در آن وقت از آب ، و گشوده شد براى او آسمان‌ها و ديد كه روح خدا كه فرود مىآيد به سوى او . در اين وقت شنيد صدايى از جانب آسمان كه اين است پسر من كه حبيب من است و به او خشنود شده‌ام . در اين وقت بيرون آورده شد يسوع به‌جانب صحرا از روح تا آمرزيده شود از شيطان . پس روزه داشت چهل روز و گرسنه شد . آخر پس آمد شيطان و گفت : اگر پسر خدايى ، پس امر كن تا سنگ نان شود . . . . « 1 »\r\nعلى ( ع ) در نهج‌البلاغه مىفرمايد :\r\nاو [ / پيامبر 
  ] همه ساله پيش از بعثت در حرا معتكف مىشد و در اين هنگام تنها من همراه او بودم و هيچ‌كس غير از من او را نمىديد . اسلام در آن زمان به هيچ خانه‌اى راه نيافته بود ، جز خانه رسول‌خدا و خديجه ، و من سومين عضو آن بودم . من نور وحى را مىديدم و بوى پيامبر را استشمام مىكردم . هنگامى كه وحى بر پيامبر ( ص ) نازل شد ، ناله دلخراش شيطان را شنيدم و از آن حضرت پرسيدم كه اين ناله چيست ؟ و او پاسخ داد : « ناله شيطان است . از نااميدى از پيروى ، و از اينكه عبادت شود . اى على ! آنچه من مىبينم ، تو مىبينى و آنچه من مىشنوم ، تو مىشنوى ، جز اينكه تو پيامبر نيستى ، بلكه وزيرى و فرجام خير خواهى داشت . » « 2 »\r\n\r\nتحقيق كنيد\r\n1 . درباره تجديد بناهاى مكرر خانه خدا و تغييرات به‌وقوع پيوسته و علت آنها ، تحقيق نماييد .\r\n2 . تفاوت مواجهه يهوديان و مسيحيان با آيين اسلام ( ص ) را بررسى نماييد .\r\n\r\n\r\n","description":"","footnote":"\r\n( 1 ) . انجيل متى ، فصل 5 و 6 ، باب 3 و 4 .\r\n( 2 ) . سيد رضى ، نهج‌البلاغه ، خطبه قاصعه ، ص 192 .\r\n","page_name":" 63 ","page_number":63},
  {"content":"\r\n\r\n3 . گزارشى از سفرهاى پيامبر ( قبل از بعثت ) ارايه نماييد .\r\n4 . در مورد نزول دفعى قرآن ( در ماه رمضان ) و نزول تدريجى آن ( از 27 رجب ) تحقيق نماييد .\r\n\r\nپرسش\r\n1 . آيين پيامبر ( ص ) و نياكانش قبل از بعثت ، چه بود ؟\r\n2 . چرا پيامبر اكرم ( ص ) در زمان حيات ام‌المؤمنين خديجه ( عليها السلام ) با هيچ زن ديگرى ازدواج نكرده است ؟\r\n3 . چه شباهتى بين خلوت‌نشينى پيامبر ( ص ) در حرا با اعتكاف موسى ( ع ) دركوه طور و اعتكاف مسيح ( ع ) در بيابان قدس وجود دارد ؟\r\n4 . به چه دليل ازدواج پيامبر با حضرت خديجه در 40 يا 45 سالگى خديجه بعيد مىنمايد ؟\r\n5 . تولد پيامبر اسلام در چه سالى و مطابق با تاريخ هجرى قمرى و شمسى ( بنابر نقل علامه مجلسى ) در چه روز و ماهى اتفاق افتاده است ؟\r\n6 . به گفته مورخ معاصر حسن ابراهيم حسن ، چرا برخى اعراب در آستانه بعثت ، فرزندان خود را محمد نام‌گذارى مىنمودند ؟\r\n7 . ماجراى پيمان حلف‌الفضول را شرح دهيد .\r\n8 . علت اساسى تعدد زوجات پيامبر اسلام را بنويسيد .\r\n9 . در تجديد بناى كعبه - پنج سال قبل از بعثت - چگونه پيامبر نزاع بر سر نصب حجرالأسود را فرو نشاند ؟\r\n10 . عمده‌ترين تفاوت خلوت‌نشينى پيامبر اسلام در حراء با خلوت‌نشينى حضرت موسى و حضرت عيسى را بيان فرماييد .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n\r\nبخش دوم : بعثت رسول‌اكرم از بعثت تا رحلت\r\n\r\n","description":"","footnote":"","page_name":" 65 ","page_number":65},
  {"content":"\r\n . \r\n","description":"","footnote":"","page_name":" 66 ","page_number":66},
  {"content":"\r\n\r\n\r\nفصل اول : بعثت رسول‌خدا تا آغاز هجرت\r\n\r\nبعثت پيامبراكرم ( ص )\r\nدر اينكه پيامبر در چه زمانى به بعثت رسيد ، بين نويسندگان شيعه و اهل‌سنت اتفاق نظرى نيست . بيشتر مورخان شيعه روز بعثت را بيست و هفتم ماه رجب دانسته و بيشتر مورخان اهل‌سنت نيز آن را ماه رمضان مىدانند . نويسندگان شيعى دراين‌باره به روايات متعددى استناد مىجويند كه از طريق امامان اهل‌بيت مطرح گرديده است ، ولى استناد نويسندگان اهل‌سنت به آياتى است كه بر نزول قرآن در ماه رمضان و در شب قدر دلالت دارد . اينان مىگويند كه بعثت پيامبر ( ص ) در غار حرا رخ داده و بيشترين زمان حضور حضرت در اين مكان ، در ماه رمضان بوده و ازسويى بعثت ايشان نيز با نزول آيات اول سوره علق مقارن بوده است . بنابراين چون قرآن‌كريم ماه رمضان را ماه نزول قرآن مىداند ، بعثت آن حضرت نيز مىبايست در ماه رمضان بوده باشد .\r\nاستاد بزرگوار آيت‌الله سبحانى در كتاب فروغ ابديت مىنويسد : قرآن‌كريم هرچند ماه رمضان را ماه نزول قرآن مىداند و شب قدر را به نزول آيات الهى مخصوص ساخته ، اين معنا منافاتى با آن ندارد كه بعثت پيامبر - طبق روايات اهل‌بيت - در ماه رمضان نبوده باشد . توضيح اينكه از خود قرآن مىتوان دريافت كه قرآن داراى دو نزول بوده است : « نزول تدريجى » كه 23 سال ادامه داشته و « نزول دفعى » كه شب قدر به‌يكباره حقيقت قرآن بر\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nقلب پيامبر نازل شده است بنابراين ممكن است بعثت پيامبر با نزول تدريجى قرآن آغاز شده باشد كه در غير ماه رمضان است ؛ ضمن آنكه اساساً بعثت پيامبر ( ص ) مىتواند همراه با نزول قرآن نيز نباشد ، بدين‌معنا كه خطاب « انك رسول الله » ازجانب خداوند و توسط جبرئيل به پيامبر ابلاغ شده و سپس قرآن‌كريم در ماه رمضان به صورت دفعى و يا در رمضان و غير رمضان به صورت تدريجى نازل شده است . بنابراين دليل اهل‌سنت بر اين معنا كه بعثت پيامبر در رمضان رخ داده ، ناتمام خواهد بود . به همين دليل بر پايه احاديث اهل‌بيت بهتر آن است كه بعثت حضرت را در ماه رجب بدانيم . « 1 »\r\nدر عين حال وقوع بعثت در غير ماه رمضان نيز قطعى نيست و از همين رو پاره‌اى از محققان شيعى مانند دانشمند بزرگ معاصر ، دكتر محمود شهابى در كتاب گران‌سنگ ادوار فقه بر اين باور است كه به‌مقتضاى احاديث ديگرى از اهل‌بيت مىتوان بعثت را در ماه رمضان دانست .\r\nايشان مىنويسد : روايات اهل‌بيت در مورد بعثت مختلف نقل گرديده كه پاره‌اى از آنها نيز با يكديگر متعارض است . بر اين بنياد ، چون برخى احاديثى كه بعثت را در ماه رمضان دانسته ، مؤيد آيات قرآن است ، ما نيز اين روايات را مىپذيريم و همانند بيشتر محدثان و مورخان ، بعثت را در ماه رمضان مىدانيم . « 2 »\r\n\r\nنخستين مسلمان\r\nدر اينكه از زنان مسلمان اولين فردى كه به آن حضرت ايمان آورد ، خديجه همسر ايشان بوده ، اختلافى نيست . از ميان مردان نيز هرچند در گذشته بعضى در اين معنا ترديد نموده‌اند ، در حال حاضر بر اولين بودن على ( ع ) اتفاق‌نظر وجود دارد . « 3 » اما اينكه از اين دو ،\r\n\r\n\r\n","description":"","footnote":"\r\n( 1 ) . سبحانى ، فروغ ابديت ، ج 1 ، ص 230 ؛ ابن‌هشام ، السيرة النبوية ، ج 1 ، ص 224 ؛ طبرى ، تاريخ طبرى ، ج 2 ، ص 214 ؛ ابن‌واضح ، تاريخ يعقوبى ، ج 1 ، ص 377 .\r\n( 2 ) . شهابى ، ادوار فقه ، ج 1 ، ص 69 ؛ و نيز بنگريد به : ابن‌واضح ، تاريخ يعقوبى ، ج 1 ، ص 377 .\r\n( 3 ) . دكتر عبدالعزير بن عبدالله استاد دانشگاه ام‌القرى مىنويسد : « اولين مسلمان خديجه و اولين فرد از مردان على و پس از او زيد بن حارثه بوده‌اند و اما اولين فرد از غيرخانواده پيامبر ابوبكر بوده و رواياتى كه حاكى از تقدم ابىبكر است ، بر اين معنا بايد حمل شود . » ( حميدى ، التاريخ الاسلامى ، ج 1 ، ص 75 )\r\n","page_name":" 68 ","page_number":68},
  {"content":"\r\n\r\nيعنىعلى ( ع ) و خديجه كدامين بر ديگرى سبقت داشته ، بسيارى ايمان خديجه را مقدم دانسته‌اند ، ولى به باور نگارنده ، على ( ع ) بر خديجه تقدم داشته است ؛ چنان‌كه خود حضرت نيز در خطبه‌اى مىفرمايد :\r\nخداوندا ! من اولين كسى هستم كه به تو روى آورد و شنيد و اجابت كرد . در نماز جز شخص رسول‌الله كسى بر من سبقت نگرفته است . « 1 »\r\nدر خطبه‌اى ديگر آمده است :\r\nشما مىدانيد كه مرا در نزد رسول‌الله چه مرتبت است و خويشاوندىام با او در چه نسبت است . آنگاه كه كودك بودم ، مرا كنار خود نهاد و بر سينهء خويشم جا مىداد و مرا در بستر خود مىخوابانيد ؛ چنان‌كه مرا به تن خويش مىسود و بوى خوش خود را به من مىبويانيد و گاه بود كه چيزى را مىجويد و سپس آن را به من مىخورانيد . از من دروغى در گفتار و خطايى در كردار نديد . . . در سفر و حضر همانند شتر بچه كه درپى مادرش است ، به‌دنبال او بودم و هر روز از اخلاق خود سرمشقى به من مىداد و مرا به پيروى از آن مىگماشت . او همه ساله در حرا خلوت مىگزيد و تنها من او را مىديدم و جز من كسى او را نمىديد . « 2 »\r\nبر پايه خطبه اخير ، خديجه در غار حرا حضور نداشت و تنها پس از مراجعت پيامبر در جريان حالات معنوى او قرار مىگرفت ، ولى على ( ع ) خود در غار حضور داشته و در آنجا شاهد نور وحى بوده است . در همين جا پيامبر به او وزارت خويش و همانندى جايگاه او با هارون را بشارت داده است .\r\nحقيقت آن است كه انكار پيشگامى على ( ع ) در اسلام و كوشش براى اثبات تقدم ديگران نيز از مسائلى است كه احتمالًا در دوران قدرت اموى مطرح گرديده تا افتخارات على ( ع ) كمتر جلوه يابد . از سويى اصرار بعضى بر انكار اين تقدم نيز ازآن‌رو بوده كه طبق برخى روايات ، خلافت پيامبر شايستهء فردى گزارش شده كه پيش از همه به او ايمان آورده است .\r\n\r\n\r\n","description":"","footnote":"\r\n( 1 ) . سيد رضى ، نهج‌البلاغه ، خطبه 131 .\r\n( 2 ) . همان ، خطبه قاصعه .\r\n","page_name":" 69 ","page_number":69},
  {"content":"\r\n\r\nازاين‌رو ، آنها با انكار يا توجيه تقدم اسلام على ( ع ) خواسته‌اند مانع را از سر راه خلفا و به‌ويژه بنىاميه بردارند ؛ غافل از آنكه اين تقدم ، تقدم زمانى نبوده ، بلكه مراد تقدم در جلسهء يوم الانذار است كه پيامبر ( ص ) بنىهاشم را به خانه خويش دعوت كرد و در آن جلسه - كه نه ابوبكر و نه هيچ فرد ديگرى جز بنىهاشم نمىتوانست حضور داشته باشد - على ( ع ) تنها فردى بود كه براى قبول وزارت پيامبر ( ص ) اعلام آمادگى كرد .\r\n\r\nانقطاع وحى\r\nبرخى سيره‌نويسان و مفسران نوشته‌اند كه پس از نزول آيات اول سورهء علق در غار حرا و آيات اول سورهء مدثر در خانه خديجه ، نزول وحى به مدت و علت نامعلومى قطع شد . « 1 » پيامبر نيز از اين امر نگران بود ، تا آنكه سورهء ضحى بر او نازل شد و به دو آرامش داد :\r\nسوگند به روشنايى روز ! سوگند به شب چون آرام گيرد [ كه 
  ] پروردگارت تو را وانگذاشته و دشمن نداشته است . قطعاً آخرت براى تو از دنيا نيكوتر است و به‌زودى پروردگارت به تو عطايى خواهد داد كه راضى شوى . . . . « 2 »\r\nدر اينكه سبب انقطاع چه بوده ، پاره‌اى مفسران آن را معلول اشتباهى دانسته‌اند كه از پيامبر و يا اصحاب او سر زده است . از اين جهت ، آنان عللى را براى اين انقطاع برشمرده‌اند كه به نظر نگارنده موجه نيست . مثلًا اينكه يهوديان مطالبى را كه در سوره كهف آمده ( ازجمله اينكه اصحاب كهف چه كسانى بودند و ذىالقرنين كيست ) ، باز مىگفتند تا با آن پيامبر را بيازمايند . پيامبر نيز براى پاسخ به آنها زمانى را تعيين نمود ، بىآنكه موفقيت خود را به مشيت الهى مقيد سازند و اين موجب انقطاع وحى گرديد .\r\nاين گفتار از جهاتى مخدوش به نظر مىرسد : اول اينكه اصحاب كهف يهودى نبوده و بلكه ظاهراً مسيحى بوده‌اند ، ازاين‌رو چنين پرسش‌هايى از تعاليم يهود بىمعناست . دوم آنكه\r\n\r\n\r\n","description":"","footnote":"\r\n( 1 ) . علامه مجلسى در بحارالانوار ، ج 18 ، ص 245 مدت انقطاع را 15 روز و به قولى 40 روز دانسته است ؛ نيز بنگريد به : ابن‌هشام ، السيرة النبوية ، ج 1 ، ص 225 .\r\n( 2 ) . ضحى ( 93 ) : 5 - 1 .\r\n","page_name":" 70 ","page_number":70},
  {"content":"\r\n\r\nدر آغاز رسالت حضرت ، يهوديان نمىتوانسته‌اند به اين سرعت در جريان وحى قرار گيرند تا چنين سؤالاتى را مطرح سازند .\r\nحقيقت اينكه ، اين انقطاع - چنان‌كه از لحن سوره ضحى پيداست - براى كاستن سنگينى بار وحى و ازدياد شوق بيشتر براى دريافت آن بوده است . « 1 » در واقع سورهء ضحى پس از انقطاع وحى نازل شده و در اين سوره پيامبر نه‌تنها مورد ملامت قرار نگرفته ، بلكه به عالىترين صورت مورد دلجويى قرار گرفته ؛ تا جايى كه به او وعده شفاعت عظيمى در قيامت نيز داده شده است .\r\n\r\nآغاز دعوت عمومى\r\nپيامبر اسلام بعد از بعثت به‌مدت سه سال افرادى را به صورت خصوصى به اسلام فرا خواند و در اين مدت جمعى به دو ايمان آوردند ، تا اينكه پس از نزول آيات 214 تا 216 سورهء شعرا ، دعوت عمومى حضرت آغاز شد . در اين راستا ، ايشان نزديك‌ترين بستگان خود ، يعنى بنىهاشم را به خانه خويش دعوت نمود و با آنان دربارهء سه مطلب مهم سخن گفت : معاد ، رسالت خويش و امامت على ( ع ) . اين حادثه مقارن بود با يوم الأنذار كه پيامبر ( ص ) با فرياد همه مردم را مورد خطاب قرار داد ، ولى در دعوت از بنىهاشم ، جز آنها كسى حضور نداشته است . « 2 »\r\nاين حادثه كه شايد يكى از مهم‌ترين حوادث دوران بعثت بوده ، در كتب تاريخ و سيره و تفسير از سوى مورخان بزرگ شيعه و اهل‌سنت گزارش شده ، ولى متأسفانه در بيان آن كم‌دقتى شده است ؛ نكته‌اى كه شايد با سياست قدرت اموى و عباسى بىارتباط نباشد . ازاين‌رو بسيارى از\r\n\r\n\r\n","description":"","footnote":"\r\n( 1 ) . زمخشرى از ابن‌عباس در تفسير آيه « إِنَّا سَنُلْقِى عَلَيكَ قَوْلًا ثَقِيلًا » چنين آورده كه به‌هنگام وحى ، پيامبر به‌شدت احساس سنگينى مىكرد و از عايشه نيز نقل مىكند كه در روز بسيار سرد ، پيامبر در حالت وحى عرق مىكرد . ( زمخشرى ، كشاف ، ج 4 ، ص 638 )\r\nفخر رازى نيز در تفسير كبير مىنويسد : « اگر پيامبر ( ص ) در حال نزول وحى سوار بر شتر بود ، سنگينى وحى شتر را از راه رفتن بازمىداشت . » در روايت ديگرى آمده كه اگر سوار بر قاطر بود ، شكم آن نزديك به زمين مىرسيد . بنابراين در چنين شرايطى انقطاع وحى براى تسكين روحى و جسمى و ذوق و شوق بيشتر او طبيعى مىنمايد . اين دوران به روايت ابن‌عباس پانزده روز و به قولى 25 روز بوده و برخى نيز زمان بيشترى را ذكر كرده‌اند . ( فخر رازى ، تفسير كبير ، ج 10 ، ص 684 )\r\n( 2 ) . همان ، ج 29 ، ص 210 .\r\n","page_name":" 71 ","page_number":71},
  {"content":"\r\n\r\nنويسندگان ، گزارشى اجمالى از اين واقعه به‌دست داده‌اند . « 1 »\r\nنخستين مورخى كه جريان يوم‌الدار ( يوم‌الانذار ) را با تفصيل بهترى گزارش كرده ، طبرى است . او در كتاب تاريخ الامم و الملوك به تفصيل و در تفسير جامع‌البيان به‌اختصار دربارهء حديث يوم الدار بحث نموده است . او مىنويسد : فردى از على ( ع ) پرسيد : به چه سبب تو وارث پيامبر شدى و بر عموى خود و عموى پيامبر ، عباس بن عبدالمطلب تقدم يافتى ؟ على ( ع ) پاسخ داد : به اين سبب كه در يوم الدار به هنگام دعوت پيامبر از بنىهاشم به آنان فرمود :\r\nكدامين‌يك از شما با من بيعت مىكند تا برادر و همراه و وارث من باشد ؟ پس هيچ‌كس پاسخى نداد و تنها من برخاستم و پيامبر فرمود : « بنشين » و سه بار اين جمله را تكرار كرد و در هر سه بار من برخاستم نه فردى ديگر و در مرتبه سوم كه همگى سكوت كردند ، پيامبر دست در دست من نهاد و از اين روز من بر عمويم سبقت گرفتم و وارث پيامبر شدم و عمويم از آن محروم شد . « 2 »\r\n\r\nنكته‌هايى از حديث يوم الدار\r\nدر حديث يوم الدار نكته‌هاى مهمى مطرح گرديده كه توجه به آن اختلافات بسيارى را از جامعه اسلامى مىزدايد :\r\n1 . جانشينان و امامان بعد از پيامبر از بنىهاشم خواهند بود و به همين دليل در جمع بنىهاشم هيچ فردى جز آنها حضور نداشت . از سويى پيامبراكرم به هيچ گروهى پيشنهاد نداد كه هر كس وزارت من را بپذيرد ، خليفهء بعد من خواهد بود ؛ چنان‌كه حديث متواتر « الائمة بعدى اثنا عشر كلهم من قريش » نيز ناظر به همين معناست . على ( ع ) در نهج‌البلاغه مىفرمايد : « ان الائمة من قريش غرسوا فى هذا البطن من هاشم لاتصلح على سواهم و لاتصلح الولاة من غيرهم . » « 3 »\r\n2 . نبوت و امامت از يكديگر تفكيك‌ناپذيرند و امامت نيز همانند خلافت ، به انتخاب الهى\r\n\r\n\r\n","description":"","footnote":"\r\n( 1 ) . ابن‌واضح ، تاريخ يعقوبى ، ج 1 ، ص 237 .\r\n( 2 ) . طبرى ، تاريخ الامم و الملوك ، ج 2 ، ص 321 . نيز بنگريد به : الحلبى ، السيرة الحلبية ، ج 1 ، ص 231 ؛ طبرسى ، مجمع‌البيان ، ج 7 ، ص 322 ؛ صدوق ، علل الشرايع ، ج 1 ، ص 171 .\r\n( 3 ) . سيد رضى ، نهج‌البلاغه ، خ 142 .\r\n","page_name":" 72 ","page_number":72},
  {"content":"\r\n\r\nو در دوازده نفر منحصر است كه همگى از بنىهاشم‌اند و آخرين آنها مهدى ( عج ) است ؛ همو كه به‌اتفاق شيعه و اهل سنت از فرزندان رسول‌خدا و از فرزندان فاطمه ( عليها السلام ) است . از همين روست كه على ( ع ) در دعوت عمومى پيامبر ( ص ) در مجلس يوم الدار ، به‌عنوان وزير پيامبر معرفى مىشود .\r\n3 . بر پايه حديث نبوى ، وزارت على ( ع ) براى پيامبر ( ص ) همانند وزارت هارون براى موسى ( ع ) است : « انت منى بمنزلة هارون من موسى الا انه لا نبى بعدى » ، اما با اين تفاوت كه موسى ( ع ) هارون را به‌عنوان وزير خويش تعيين كرد و از خداوند خواست تا او را شريك رسالت وى سازد ، ولى على ( ع ) شريك رسالت حضرت نيست ، بلكه خليفه و وصى و وارث بعد از اوست . البته انتخاب او نيز در قالب يك مسابقه در ميان بنىهاشم صورت گرفت تا بعدها كسى ادعا نداشته باشد كه اگر به ما نيز پيشنهاد وزارت شده بود ، مىپذيرفتيم .\r\nابن ابىالحديد پس از نقل رويداد يوم الدار مىنويسد :\r\nاين حديث به تصريح قرآن و سنت بر آن دلالت دارد كه على ( ع ) وزير پيامبر است ؛ زيرا قرآن‌كريم از زبان موسى ( ع ) مىگويد : « واجعل لى وزيرا من اهلى هارون اخى . . . » ؛ يعنى موسى ( ع ) وزارت هارون را از خدا مىطلبد و پيامبراسلام نيز طبق حديث متفق‌عليه در همه فِرق مسلمان [ به‌دنبال فرمان خدا كه نزديك‌ترين فاميل خود را انذار ده و نسبت به مؤمنى از آنان كه به تو ايمان مىآورد ، خفض جناح و تواضع داشته و به او امتياز ده و لذا پيامبر در حديث يوم‌الدار فرمود : هر كس از شما وزارت مرا بپذيرد برادر ، وصى ، وارث و خليفهء من بعد از من خواهد بود و على ( ع ) كه تنها فرد داوطلب اين مسئوليت بود ، او را اميرالمؤمنين قرار داد و از همگان خواست تا مطيع فرمان او باشند 
  ] . « 1 »\r\n4 . على ( ع ) در يوم‌الدار مقام اميرالمؤمنينى را به دست آورد ؛ چه‌آنكه پيامبر فرمود : « فاسمعوا له و اطيعوه . » گفتار پيامبر آن‌گونه بر امارت على ( ع ) صراحت داشت كه همه رجال بنىهاشم آن را به‌خوبى درك كردند و مخالفان نيز آن را به سخره گرفته ، به ابوطالب ( ع ) گفتند : « اطع\r\n\r\n\r\n","description":"","footnote":"\r\n( 1 ) . ابن ابىالحديد ، شرح نهج‌البلاغه ، ج 13 ، ص 311 .\r\n","page_name":" 73 ","page_number":73},
  {"content":"\r\n\r\nابنك قد امر عليك . » شيخ طبرسى در تفسير مجمع‌البيان به نقل از پيامبر ( ص ) فرمود :\r\nايكم يوازرنى على ان يكون اخى و وارثى و وزيرى و وصيى و يكون منى بمنزلة هارون من موسى الا انه لا نبى بعدى . « 1 »\r\n5 . مردود بودن اين ادعا كه پيامبر كسى را به‌عنوان خليفه بعد از خود معرفى نكرد و تنها دو معيار براى انتخاب رهبرى بيان فرمود : « ان الائمة من قريش » و « ابى الله ان يجمع الخلافة و النبوة فى بيت واحد » ؛ « 2 » درحالىكه پيامبر به‌صراحت از خلافت على ( ع ) پس از خود سخن مىگويد .\r\n6 . عقد برادرى ميان على ( ع ) و پيامبر ( ص ) در سال دوم هجرى امرى اتفاقى نبوده ، بلكه تأكيد بر واقعيتى بود كه دوازده سال قبل از آن در مكه ، در آغاز عمومى شدن دعوت پيامبر روى داد ؛ گو اينكه پاره‌اى نويسندگان اهل‌سنت آگاهانه يا ناآگاهانه آن را اتفاقى دانسته‌اند .\r\n\r\nواكنش قريش پس از عمومى شدن دعوت\r\nبا علنى شدن دعوت پيامبر ( ص ) طبيعى بود كه سردمداران كفر در مكه احساس خطر نموده ، براى خاموش كردن نداى وحى وارد عمل شوند . هرچه به تعداد ياران آن حضرت افزوده مىشد ، آنان نيز به شدتِ عمل خود مىافزودند ؛ تا آنكه به‌ناچار جمعى از مسلمانان به فرمان رسول خدا ( ص ) تصميم گرفتند به حبشه مهاجرت كنند .\r\n\r\nسبب مبارزه مردم مكه با آيين اسلام\r\nپيش‌تر گفتيم كه در آيين شرك و بت‌پرستى معمولًا رويارويى بر سر عقيده وجود نداشته و مردم عرب نيز چنين بوده‌اند . يهوديان ، مسيحيان ، زردشتيان و صابئيان از ديرباز در منطقه حضور داشته و با بت‌پرستان در صلح و همزيستى مسالمت‌آميز بوده‌اند . اما شگفت آنكه اينان در برابر آيين اسلام موضع گرفته ، درصدد نابودى آن برآمدند و حتى تا پاى نابودى مال و جان خويش ايستادگى نمودند .\r\n\r\n\r\n","description":"","footnote":"\r\n( 1 ) . طبرسى ، مجمع‌البيان ، ج 7 ، ص 322 ؛ ابن‌عساكر ، تاريخ دمشق ، ج 42 ، ص 49 .\r\n( 2 ) . صدوق ، علل الشرايع ، ج 1 ، ص 170 و 171 .\r\n","page_name":" 74 ","page_number":74},
  {"content":"\r\n\r\nدراين‌باره بايد گفت مشركان قريش و ديگر قبايل عرب ، با اسلام به‌عنوان آيينى جديد مخالف نبودند ؛ چه‌اينكه پيامبر اكرم ( ص ) مروج آيينى بود كه مردم مكه به‌نوعى خود را پيرو آن مىدانستند . در واقع مشكل آنها اين بود كه احكام اين آيين را بر خلاف يهوديت و مسيحيت ، با استقلال داخلى و موقعيت اقتصادى ، نظامى و سياسى خود متعارض مىديدند ؛ درحالىكه از ديگر اديانِ حاضر در منطقه چنين خطرى را احساس نمىكردند . يهوديان هيچ‌گاه درصدد نشر يهوديت در ميان اعراب نبوده و به‌حكم ضرورت با آنها همكارى اقتصادى نيز داشته‌اند . از سويى مسيحيان اين منطقه كه به‌احتمال بسيار نسطورى بوده‌اند ، بر خلاف كاتوليك‌ها براى نشر مسيحيت متوسل به جنگ نمىشدند تا خطرى براى مشركان داشته باشند . زردشتىها نيز گذشته از اينكه تبليغ دينى نداشته‌اند ، در بخش مركزى جزيره حضور فعالى نداشته‌اند .\r\nبنابراين اسلام بر خلاف ديگر شرايع نسبت به بت‌پرستى بىتفاوت نبود و همگان را مخاطب رسالت پيامبر مىدانست . مهم‌تر از همه اينكه ، گسترش اسلام براى مركز تجارى عرب كه سكان‌دار اقتصادى ، دينى و سياسى جامعه عرب بودند ، خطرى عظيم بشمار مىآمد و به همين‌رو بيشترين واكنش از سوى كليدداران كعبه ، بنوشيبه ( تيره‌اى از فرزندان عبدالدار ) شكل گرفت ؛ تا جايى كه بخش مهمى از بودجه نظامى جنگ با مسلمانان ( بدر ، احد و خندق ) را همين افراد تأمين كردند . « 1 »\r\n\r\n\r\n","description":"","footnote":"\r\n( 1 ) . شيخ صدوق از امام‌باقر ( ع ) روايت نموده كه جمعى از مصر به زيارت خانه كعبه آمده بودند . يكى از آنان پيش از وفات خود به فردى وصيت كرد كه هزار درهم براى خانه كعبه بپردازد . هنگامى كه آن مرد به مكه وارد شد ، از افرادى پرسيد كه ادارهء امور بيت با كيست ؟ او را به بنوشيبه رجوع دادند و او نيز نزد آنان رفت و جريان نذر مرد مصرى را مطرح ساخت . بنوشيبه اظهار داشتند كه پول را به ما بپرداز و مطمئن باش كه وظيفهء خود را انجام داده‌اى . سپس آن مرد از افراد ديگرى پرسش نمود و آنها او را به امام‌باقر ( ع ) رجوع دادند . امام‌باقر ( ع ) در ادامه حديث مىفرمايد : « موقعى كه وصى مرد مصرى نزد من آمد ، به او گفتم كه خانه كعبه از چنين اموالى بىنياز است . بنابراين اين پول را به فردى كه زائر بيت‌الله بوده و سرمايه‌اش را از دست داده و يا مركب سوارى خود را گم كرده و يا هزينه بازگشت از اين سفر را ندارد ، بپرداز . » آن مرد با شنيدن سخنان امام نزد بنو شيبه بازگشت و سخن امام را با آنها مطرح ساخت . بنو شيبه گفتند : « اين مرد را رها كن كه فردى گمراه و بدعت‌گذار است كه كسى از او پيروى نمىكند و دانشى نيز ندارد . ما تو را به حرمت همين خانهء كعبه قسم مىدهيم كه نزد او بازگردى و گفته ما را به او برسانى . » آن مرد نزد امام بازگشت و سخنان آنان را با امام مطرح ساخت . امام به او فرمود : « من هم تو را به همانچه آنان سوگند داده ، سوگند مىدهم كه نزد آنان بازگردى وبگويى : « من همان‌قدر از دانش بهره دارم كه اگر روزى رهبرى مسلمانان را در اختيار داشته باشم ، دست‌هاى بنو شيبه را قطع مىكنم و به جامه كعبه مىآويزم و آنان را در مرئى و منظر مردم قرار مىدهم و اعلان خواهم كرد كه اينان دزدهاى خانهء خدايند ؛ آنان را بشناسيد ! » ( صدوق ، علل‌الشرايع ، ص 409 ) حضور بنىشيبه در مراسم حج و اداره بيت در قرون بعد نيز ادامه داشته است . به روايت ابن‌بطوطه تا قرن هشتم هجرى اين حضور مشاهده مىشود . ( بنگريد به : ابن‌بطوطه ، سفرنامه ابن‌بطوطه ، ج 1 ، ص 177 )\r\n","page_name":" 75 ","page_number":75},
  {"content":"\r\n\r\nدرحقيقت مبارزهء تمام‌عيار مردم مكه از زمانى شروع شد كه بزرگان آنها در بدر به بدترين شكل نابود گرديدند ؛ درحالىكه پيش از آن و حتى در جنگ بدر رجال متعددى از مردم مكه در تلاش بودند كه با پيامبر - كه او را خويشاوند خود مىدانستند - درگير نشوند . حتى عتبة بن ربيعه جد مادرى معاويه ازجمله افرادى بود كه در مكه و به‌ويژه در جريان جنگ بدر مىكوشيد تا با پيامبر ( ص ) و يارانش درگيرى نداشته باشد . او به مردم مكه نيز توصيه مىكرد تا كار پيامبر را به ديگر مردم عرب واگذارند ، تا اگر محمد در برابر ديگر قبايل عرب نابود شد ، هدف آنها نيز تحقق يابد ، بىآنكه دست به خون خويشاوندان آلوده باشند . تلاش‌هاى عتبه به ثمر ننشست ، تا اينكه براثر تصور نادرست ابوجهل كه بهترين فرصت براى نابودى مسلمانان را بيابان بدر مىدانست ، جنگ آغاز شد .\r\n\r\nناباورى مشركان نسبت به وعده‌هاى پيامبر درمورد حاكميت جهانى اسلام\r\nمردم مكه به هيچ‌رو نمىتوانستند باور كنند كه آيين اسلام با استقبال عمومى ملل روبه‌رو شده و سرانجام قدرت‌هايى مانند كسرا و قيصر مقهور آن گردند . به همين دليل ، آنان وعده‌هاى پيامبر را دروغ‌پردازى دانستند و حتى او را به جنون متهم نمودند : « وَ قَالُوا يَا أَيُّهَا الَّذِى نُزّلَ عَلَيْهِ الذّكْرُ إِنَّكَ لَمَجْنُونٌ . » « 1 » اين بدان معنا نبود كه اينان پيامبر را با آن همه افتخارات نمىشناختند ، بلكه بدان جهت بود كه كسرا و قيصر را شكست‌ناپذير مىشمردند .\r\n\r\n\r\n","description":"","footnote":"\r\n( 1 ) . حجر ( 15 ) : 6 . نيز بنگريد به : شعراء ( 26 ) : 27 .\r\n","page_name":" 76 ","page_number":76},
  {"content":"\r\n\r\n\r\nنمونه‌اى از اشكالات مشركان در برابر آيين جديد\r\n1 . مشركان با وجود اعتراف به خالقيت الله نسبت به همه موجودات و حتى بت‌هاى معبود خويش ، انسان را شايسته كرنش در برابر الله نمىدانستند ، بلكه از نگاه آنها ارواح مقدس خيالى - كه بت‌هايشان به نام آنها بود - لايق تكريم بودند .\r\n2 . بت‌پرستان منكر معاد بوده‌اند ؛ بدين‌معنا كه آنان نتيجه اعمال را مخصوص همين جهان مىدانستند ، بىآنكه به زندگى پس از مرگ معتقد باشند . در واقع آنها انسان را همين جسم ظاهرى مىشمردند و به روح و بقاى روح باور نداشتند . به همين دليل ، پيامبر در جريان يوم‌الدار با استناد به خواب‌هاى شبانه‌روزى به اثبات روح پرداخت . بىترديد آيات فراوان درمورد دگرگونى حيات پس از پوسيده شدن استخوان‌هاى بشر ، گوياى همين معناست : « وَ ضَرَبَ لَنَا مَثَلًا وَ نَسِى خَلْقَهُ قَالَ مَنْ يحْيى الْعِظَامَ وَ هى رَميمٌ » . « 1 »\r\n3 . مشركان بر اين باور بودند كه بشر براى رابطه با خدا و پيامبرى او صلاحيت ندارد ؛ چراكه به باور اينان ، انسان موجودى آلوده بوده و حمال نجاست است . ازاين‌رو ، ارتباط با خداى جهان مخصوص بت‌ها و ارواح مقدسى است كه در پيشگاه خدا انجام وظيفه نموده و از آلودگىهاى انسان منزه‌اند .\r\nوَقَالُوا مَالِ هَذَا الرَّسُولِ يأْكُلُ الطَّعَامَ وَ يمْشِى فى الْأَسْوَاقِ . « 2 »\r\nمَا هَذَا إِلَّا بَشَرٌ مِثْلُكُمْ يأْكُلُ مِمَّا تَأْكُلُونَ مِنْهُ وَ يشْرَبُ مِمَّا تَشْرَبُونَ * وَ لَئِنْ أَطَعْتُمْ بَشَراً مِثْلَكُمْ إِنَّكُمْ إِذًا لَخَاسِرُونَ . « 3 »\r\nوَ مَا مَنَعَ النَّاسَ أَنْ يؤْمِنُوا إِذْ جَاءَهُمُ الْهُدَى إِلَّا أَنْ قَالُوا أَبَعَثَ اللَّهُ بَشَرًا رَسُولًا . « 4 »\r\n4 . اينان بر اين عقيده بودند كه بت‌ها و يا ارواح مقدس به اذن جهان‌آفرين مأمور اداره جهان و تأمين نيازهاى مردم‌اند . براى مثال ، پيروزى در جنگ ، طول عمر و كثرت فرزندان ، با\r\n\r\n\r\n","description":"","footnote":"\r\n( 1 ) . يس ( 36 ) : 78 .\r\n( 2 ) . فرقان ( 25 ) : 7 .\r\n( 3 ) . مؤمنون ( 23 ) 33 و 34 .\r\n( 4 ) . اسراء ( 17 ) : 94 .\r\n","page_name":" 77 ","page_number":77},
  {"content":"\r\n\r\nعنايت آنان صورت مىگيرد . بنابراين اگر پيامبران نيز در ارتباط با جهان‌آفرين‌اند ، مىبايد توانايى چنين كارهايى را داشته باشند . از همين‌رو ، اينان مىگفتند كه اگر پيامبر به‌حقيقت پيامبر است ، مىبايد به همراه خود گنج فراوان داشته باشد و سرزمين حجاز را با ايجاد چشمه‌سارها آباد كند ، يا به آسمان بالا رود و يا براى هر يك از آنها قرآن نوشته ، در اوراق بياورد :\r\nو گفتند تا از زمين چشمه‌اى براى ما نجوشانى ، هرگز به نفع تو مؤمن نخواهيم شد و يا اينكه تو را باغى از درختان خرما و انگور باشد كه از ميان آنها جويبارها روان گردد و يا چنان‌كه ادعا مىكنى ، قطعه‌اى از آسمان را پاره‌پاره و بر سر ما فرو اندازى ، يا خدا و فرشتگان را در برابر ما ظاهرسازى ، يا براى تو خانه‌اى از طلا باشد ، يا به آسمان بالا روى و با اين نيز قانع نخواهيم شد تا بر ما نيز كتابى نازل كنى كه آن را بخوانيم . بگو پاك و منزه است پروردگار من . آيا من جز بشرى فرستاده هستم ؟ « 1 »\r\n5 . آنان با اعتراف به اعجازآميز بودن قرآن ، آن را بر سحر و جادوگرى حمل نموده ، اختلاف بين خود و فرزندانشان را نيز معلول همين جادو بودن قرآن مىدانستند . « 2 »\r\n6 . مشركان مىگفتند به فرض محال اگر خدا مىخواست پيامبرى به سوى مردم بفرستد ، كتاب خود را بر وليد بن مغيره در مكه يا عروة بن مسعود در طايف نازل مىكرد كه داراى ثروت و مكنتى بزرگ‌اند ، نه بر انسانى همچون پيامبر كه از نظر ثروت هم قابل مقايسه با وليد و عروه نيست . « 3 »\r\n\r\nافزايش تدريجى مسلمانان و شدت عمل بيشتر مشركان\r\nبا عمومى شدن دعوت به اسلام افراد بيشترى به اسلام گرويدند كه اين خود موجب نگرانى بيشتر مشركان شد ؛ به‌ويژه اينكه جمعى از آنان بردگان مردم مكه بودند كه با تغيير عقيده ،\r\n\r\n\r\n","description":"","footnote":"\r\n( 1 ) . اسراء ( 17 ) : 93 - 90 .\r\n( 2 ) . مدثر ( 74 ) : 25 - 11 . ابن‌هشام مىنويسد : اين آيات دربارهء وليد بن مغيره مرد بزرگ مكه نازل شده ؛ همو كه دربارهء قرآن مىگفت : « انه يعلوا و لا يعلى عليه . » او براى خنثى كردن نقش‌آفرينى قرآن در جذب افراد ، آن را حمل بر سحر نموده است . ( ابن‌هشام ، السيرةة النبوية ، ج 1 ، ص 270 )\r\n( 3 ) . زخرف ( 43 ) : 31 و 32 .\r\n","page_name":" 78 ","page_number":78},
  {"content":"\r\n\r\nمانند گذشته در خدمت مشركان نبودند و به همين‌رو آنها مىكوشيدند تا با شكنجه ، آنان را به آيين شرك بازگردانند .\r\n\r\nخانواده ياسر\r\nعمار و پدرش ياسر و مادرش سميه ، « 1 » ازجمله تازه‌مسلمانانى بودند كه به شدت شكنجه مىشدند . براثر اين شكنجه‌ها ، ياسر و سميه جان باختند ، ولى عمار از طريق تقيه نجات يافت ؛ بدين‌گونه كه او در انديشه فرو رفت كه مرگ من در اينجا فايده‌اى ندارد ، ازاين‌رو بجاست كه جان خويش را حفظ نموده ، در صحنه‌اى جان‌فشانى كنم كه كشته شدنم براى اسلام سودمند باشد . وى با اين انديشه ، به‌ظاهر از اسلام برائت جست و آزاد شد ، اما خيلى زود پشيمان گشت و خود را به پيامبر رسانيد و ماجرا را بازگفت . پيامبر ( ص ) فرمود : « اشكالى ندارد ؛ اگر باز هم گرفتار شدى ، مىتوانى به همين صورت خود را رها سازى . » بدين مناسبت ، آياتى نيز نازل شد : « مَنْ كَفَرَ باللَّهِ مِنْ بَعْدِ إِيمَانِهِ إِلَّا مَنْ أُكْرِهَ وَ قَلْبُهُ مُطْمَئِنٌّ بالْإِيمَانِ » . « 2 »\r\n\r\nبلال حبشى\r\nوى هيچ‌گاه تحت‌تأثير وسوسه‌هاى مشركان قرار نگرفت و با عشق و علاقه به اسلام گرويد و حاضر به همه‌گونه فداكارى شد . بلال جايگاه ممتازى داشت و به همين دليل با اينكه حبشى بود و با زبان عربى تا حدى بيگانه بود ، پيامبر ( ص ) او را به‌عنوان مؤذن خويش برگزيد . بلال گذشته از اينكه از جمال ظاهرى بىبهره بود ، از نظر صدا نيز صداى دلكشى نداشت و بلكه مخارج حروف را نيز نمىتوانست به‌درستى ادا كند . براى مثال ، او حرف شين را سين ، و حرف « ح » را مانند « » تلفظ مىكرد .\r\n آن بلال صدق در بانگ نماز * حى را هى خواند از روى نياز « 3 » \r\n\r\n\r\n","description":"","footnote":"\r\n( 1 ) . سميه در آغاز برده ابوحذيفة بن مغيره بود كه پس از آنكه او را به ازدواج ياسر بن مالك درآورد ، آزاد ساخت . ( صفدى ، الوافى بالوفيات ، ج 11 ، ص 3 )\r\n( 2 ) . نحل ( 16 ) : 106 .\r\n( 3 ) . بنگريد به : مولوى ، ديوان مثنوى ، دفتر سوم ، ص 206 .\r\n","page_name":" 79 ","page_number":79},
  {"content":"\r\n\r\nپاره‌اى مسلمانان به پيامبر ( ص ) پيشنهاد دادند كه مؤذن ديگرى براى خويش انتخاب كند ، ولى پيامبر ( ص ) نپذيرفت و در برابر اصرار آنان فرمود : « سين بلال از شين ديگران در نزد خدا محبوب‌تر است . » « 1 »\r\nبلال به هنگام شكنجه ارباب خويش امية بن خلف كه از او مىخواست از تعليمات محمد ( ص ) بازگردد و به جاى الله بتان را عبادت نمايد ، كلمه احد را تكرار مىكرد و با اين جمله خشم شكنجه‌گران را برمىافروخت . سرانجام پيامبراكرم به ابوبكر دستور داد كه بلال را از اميه خريدارى و آزاد نمايد و او نيز پس از گفتگو با اميه ، بلال را با برده‌اى مشرك معاوضه نمود و بلال را آزاد ساخت .\r\n\r\nبازگشت پاره‌اى از نومسلمانان براثر شكنجه مشركان\r\nيعقوبى مىنويسد : « 2 » مسلمانان به‌سختى شكنجه شدند و از مشركان آزار فراوان ديدند ؛ به‌گونه‌اىكه پنج نفر از آنان از اسلام بازگشتند . بدين مناسبت آياتى نازل شد كه :\r\nكسانى كه بر خويشتن ستم نموده ، در پاسخ فرشتگان كه از آنها مىپرسند « چگونه مرتكب خلاف شديد » ، مىگويند : مستضعف بوده و به‌ناچار چنين نموده‌ايم ، و فرشتگان مىپرسند كه آيا زمين خداوند وسعت نداشت تا بدانجا مهاجرت نماييد ؟ « 3 »\r\nابوجهل هرگاه مىشنيد فرد سرشناسى مسلمان شده ، او به خاطر قبيله‌اش فقط نصيحت مىنمود ، ولى هنگامى كه مىشنيد فردى از طبقه ضعفا مسلمان شده ، او را شكنجه مىداد . ازاين‌رو ، مسلمانان از نظر مصونيت اجتماعى نيز در شهر مكه با يكديگر مساوى نبوده‌اند . « 4 »\r\n\r\nمهاجرت به حبشه\r\nپيامبر ( ص ) كه ياران خود را سخت در فشار مىديد و توانايى دفاع از خود و آنان را نداشت و\r\n\r\n\r\n","description":"","footnote":"\r\n( 1 ) . مولوى ، مثنوى ، دفتر سوم ، ص 206 ، سطر 15 .\r\n( 2 ) . ابن‌واضح ، تاريخ يعقوبى ، ج 1 ، ص 385 ؛ ابن‌عساكر ، تاريخ دمشق ، ج 1 ، ص 445 .\r\n( 3 ) . نساء ( 4 ) : 96 و 97 .\r\n( 4 ) . بنگريد به : سبحانى ، فروغ ابديت ، ج 1 ، ص 310 .\r\n","page_name":" 80 ","page_number":80},
  {"content":"\r\n\r\nمسلمانان از آزادى اعمال عبادى خويش نيز محروم بودند ، بدانها فرمود : خوب است به حبشه مهاجرت نمايند ؛ زيرا در آنجا پادشاهى است كه اجازه نمىدهد در قلمرو او به كسى ستم شود . حبشه سرزمين صدق و راستى است . در آنجا بمانيد تا خداوند براى شما راه نجاتى فراهم آورد . « 1 »\r\nگروهى از مسلمانان با اين پيشنهاد به‌سرعت خود را براى سفر به حبشه آماده نمودند . آنها در دو نوبت روانه آن ديار شدند . در نوبت اول شمار مهاجران 12 مرد و در نوبت دوم به‌جز زنان و كودكان 70 مرد گزارش شده است . « 2 » برخى نيز رقم 83 تن به‌استثناى فرزندان را ذكر نموده‌اند . « 3 »\r\n\r\nبازگشت مهاجران به مكه\r\nمسلمانان مهاجر به حبشه كه برايشان دورى از وطن دشوار بود ، در انتظار خبرى خوش بودند تا به مكه بازگردند . « 4 » اتفاقاً خبرى در ميان آنان شايع شد كه از صلح بزرگان مكه با پيامبر ( ص )\r\n\r\n\r\n","description":"","footnote":"\r\n( 1 ) . همان .\r\n( 2 ) . ابن‌واضح ، تاريخ يعقوبى ، ج 1 ، ص 283 .\r\n( 3 ) . ابن‌هشام ، السيرة النبوية ، ج 1 ، ص 286 .\r\n( 4 ) . برخى نويسندگان اهل‌سنت جريان بازگشت مسلمانان به مكه را مربوط به آيات سورهء نجم دانسته‌اند . به باور آنان ، هنگام نزول اين آيات پيامبر ( ص ) تحت‌تأثير القائات شيطانى ، پس از آيه « أَفَرَأَيتُمُ اللَّاتَ وَ الْعُزَّى * وَ مَنَاة الثَّالِثَة الْأُخْرَى » ، جمله « تلك الغرانيق العلى و ان شفاعتهن لترتجى » را قرائت فرمود ، ولى با نزول مجدد جبرائيل اين آيات اصلاح گرديد . برخى نيز آيهء « وَ إِنْ كَادُوا لَيفْتِنُونَكَ عَنِ الَّذِى أَوْحَينَا إِلَيكَ » ( اسراء ( 17 ) : 73 ) و آيه « وَ مَا أَرْسَلْنَا مِنْ قَبْلِكَ مِنْ رَسُولٍ وَ لَا نَبى إِلَّا إِذَا تَمَنَّى أَلْقَى الشَّيطَانُ فى أُمْنيتِهِ فَينْسَخُ اللَّهُ مَا يلْقى الشَّيطَانُ ثُمَّ يحْكِمُ اللَّهُ آياتِهِ وَاللَّهُ عَلِيمٌ حَكِيمٌ » ( حج ( 22 ) : 52 ) را نيز ناظر به اين معنا دانسته‌اند .\r\nشهاب‌الدين احمد نويرى به نقل از واقدى مىنويسد : روزى پيامبر در مسجدالحرام در جمع بزرگان قريش آيات سورهء نجم را قرائت كرد و شيطان به‌دنبال آن دو جملهء « تلك الغرانيق العلى . . . » را بر زبان او جارى ساخت و رجال قريش از اين معنا شادمان شدند . هنگامى كه پيامبر ( ص ) آيه سجده را قرائت كرد و به سجده رفت ، آنان نيز به سجده رفتند و وليد بن مغيره نيز كه پيرى كهنسال بود و نمىتوانست سجده كند ، مشتى خاك برداشت و پيشانى خود را بر آن نهاد و از آنچه پيامبر قرائت كرده بود ، خشنود شد . گويند كه وقتى حكايت سجدهء مشركان و خشنودى آنان از پيامبر در حبشه شايع شد ، جمعى از مهاجران به توهم اينكه با سجدهء وليد بن مغيره ديگر مشكلى براى مسلمانان در مكه باقى نخواهد بود ، به مكه بازگشتند . هنگامى كه مسلمانان با افرادى از قبيلهء هوازن و بنىكنانه برخورد نمودند و جريان را جويا شدند ، آنان اظهار داشتند كه محمد از خدايان آنان به‌نيكى ياد كرد و آنان خشنود شدند ، ولى سپس خدايانِ آنها را انكار و دشنام داد و آنها نيز به شرارت خويش بازگشتند . مسلمانان دربارهء بازگشت به حبشه با يكديگر سخن گفتند و به اين نتيجه رسيدند كه اكنون وارد مكه مىشويم و با خانواده خود ديدار مىكنيم و سپس بازمىگرديم . با اين تصميم به مكه وارد شدند و هركس در پناه يكى از بزرگان مكه قرار گرفت ، اما عبدالله بن مسعود اندكى ماند و دوباره به حبشه بازگشت . ( نويرى ، نهاية الارب ، ج 1 ، ص 224 )\r\nاما ديگر مورخان اهل‌سنت گفتار واقدى را تأييد نكرده و ازجمله هشام بن محمد كلبى از نويسندگان صدر اسلام - كه پيش از واقدى كتاب الأصنام خود را تدوين نموده ، آيات سورهء نجم را به صورت كنونى آن نقل كرده و به‌صراحت هرچه تمام‌تر اظهار داشته است كه قريش به‌هنگام طواف خانه خدا مىخوانده‌اند : « اللات و العزّى و مناة الثالثة الاخرى فانهن غرانيق العلى و ان شفاعتهن لترتجى » ، ولى پيامبر هرگز اين شعار را تأييد نكرده است . ( بنگريد به : ابن‌كلبى ، الأصنام ، ص 115 )\r\nگفتنى است يعقوبى - اولين مورخ صدر اسلام - و ديگران ، به اين حادثه به‌عنوان علت بازگشت مسلمانان از حبشه كوچك‌ترين اشاره‌اى نكرده و عموم مورخان ، محدثان و مفسران شيعه نيز اين گزارش را مخالف با واقع دانسته‌اند .\r\n","page_name":" 81 ","page_number":81},
  {"content":"\r\n\r\nحكايت داشت . ازاين‌رو ، تعدادى از آنها ازجمله صحابى بزرگ عثمان بن مظعون و عبدالله بن مسعود به مكه بازگشتند ، ولى هنگامى كه نزديك مكه رسيدند ، آشكار شد كه اين خبر دروغ بوده است . ازآن‌رو كه ديگر ورود به حبشه براى آنان ممكن نبود ، از رسم پناهندگى استفاده نمودند و وارد شهر مكه شدند . « 1 »\r\nعثمان بن مظعون از وليد بن مغيره تقاضاى پناهندگى كرد و او نيز با اين درخواست موافقت نمود و در مسجدالحرام آن را اعلام داشت ، ولى عثمان هنگامى كه ديگر مسلمانان را در شكنجه ديد ، ترجيح داد او نيز سرنوشتى همانند آنان داشته باشد ، ازاين‌رو به وليد مراجعه كرد و تصميم خويش را مبنى بر خروج از پناهندگى به اطلاع او رساند . وليد نيز پرسيد : مگر پناهندگى من نتوانسته است براى تو امنيت فراهم آورد ؟ عثمان پاسخ داد : من در پناهندگى تو در امنيت كامل بوده‌ام ، ولى تصميم ندارم بيش از اين در پناه كسى باشم . وليد نيز در مسجدالحرام خروج عثمان را از پناهندگى خويش اعلام نمود .\r\n\r\n\r\n","description":"","footnote":"\r\n( 1 ) . ديگر مهاجرانى كه به مكه بازگشتند ، به نقل ابن‌هشام عبارت بودند از : عثمان بن عفان ، زبير بن عوام ، مصعب بن عمير ، عبدالرحمن بن عوف و نيز عبدالله ، قدامه و عثمان فرزندان مظعون . ( ابن‌هشام ، السيرة النبويه ، ج 2 ، ص 20 )\r\n","page_name":" 82 ","page_number":82},
  {"content":"\r\n\r\n\r\nشب شعر در مكه\r\nعثمان بن مظعون شجاعانه به همه‌جا رفت‌وآمد داشت . او هنگامى كه شنيد لَبيد شاعر بزرگ عرب اشعار خود را در مجلسى خواهد خواند ، مانند بسيارى در اين مجلس شركت كرد . لَبيد قصيده لاميه خود را - كه از شاهكارهاى شعر عربِ قبل از اسلام بشمار مىآيد - قرائت كرد اين قصيده كه به نقل از برخى ، پيامبراكرم ( ص ) دربارهء اين شعر اول آن قصيده فرموده‌اند : « اصدق شعر قالته العرب . » مطلع آن چنين است :\r\n الا كل شيء ما خلا الله باطل * و كل نعيم لا محالَه زائل \r\nبا قرائت مصرع اول ، عثمان بن مظعون مانند همه حاضران ، « لبيد » را تشويق كرد و تصديق نمود كه همه‌چيز جز خداوند متعال فانى و زوال‌پذير است ، ولى به‌هنگام قرائت مصرع دوم كه همه نعمت‌ها را نابودشدنى دانست - كه اين درحقيقت به‌معناى انكار معاد بود - عثمان بر خلاف ديگران آن را تخطئه نمود و اعلام داشت كه اين سخن تنها دربارهء نعمت‌هاى مادى دنيوى صادق است ، اما نعمت‌هاى اخروى در بهشت به ارادهء الهى ، ابدى و هميشگى خواهد بود .\r\nلبيد كه چنين واكنشى را انتظار نداشت ، متعجب شد ، ولى با تشويق حضار شعرش را دوباره خواند و در بار دوم نيز تنها عثمان بود كه نسبت به مصرع دوم اعتراض داشت . از همين‌رو ، يكى از حاضران سيلى محكمى بر صورت عثمان نواخت كه بلافاصله يك چشم او كبود گرديد . وليد بن مغيره كه در مجلس حاضر بود ، به عثمان گفت اگر تمايل دارى ، باز هم مىتوانم تو را پناه دهم ، اما عثمان با رد پيشنهاد وليد اظهار داشت كه دوست دارم چشم ديگرم نيز به چنين افتخارى نايل آيد .\r\n\r\nسرگذشت مهاجران به حبشه\r\nحضور مسلمانان در مكه به‌تدريج دشوارتر مىشد و به همين دليل گروهى كه از حبشه آمده بودند ، همراه جمع بزرگ‌ترى به حبشه بازگشتند . مردم مكه كه در آغاز ، مهاجرت مسلمانان را\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nبه فال نيك گرفته و بر اين باور بودند كه با تفرق ياران رسول‌خدا او به‌ناچار تسليم خواهد شد ، هنگامى كه دريافتند پيامبراكرم ( ص ) تسليم آنها نخواهد شد و مسلمانان نيز در حبشه در امنيت‌اند و به‌زودى آوازهء اسلام خارج از جزيرة العرب را نيز فرا مىگيرد ، بدين فكر افتادند كه مهاجران حبشه را به هر شيوهء ممكن به مكه بازگردانند . بدين‌رو ، آنان عمروعاص را كه از تجار مكه بود و با نجاشى پادشاه حبشه سابقه آشنايى داشت ، همراه با هدايايى بدانجا گسيل داشتند . عمرو نيز بهترين شيوه ديپلماسى را در اين مورد به‌كار گرفت ، ولى چون رقيبى قوىتر از خود ، يعنى جعفر بن ابىطالب را در برابر داشت ، حيله‌هاى او مؤثر نيفتاد و بدين‌ترتيب با خفت و سرافكندگى از حبشه به مكه بازگشت . پس از آن بود كه بزرگان قريش محاصره اقتصادى پيامبر و ديگر مسلمانان و همه رجال بنىهاشم را در دستور كار قرار دادند .\r\n\r\nسخنان جعفر بن ابىطالب ( ع ) در دربار نجاشى\r\nعمروعاص پس از ورود به حبشه ، پيش از ملاقات با نجاشى ، درباريان او را با خويش هماهنگ ساخت . وى در روز ملاقات با نجاشى چنين اظهار داشت :\r\nگروهى از جوانان بىخرد ما بر قوم خويش طغيان نموده و از آنان فرارى شده و به سرزمين شما گريخته‌اند و به آيينى گرويده‌اند كه نه آيين ما و نه آيين شماست . ازاين‌رو ، بزرگان قوم ، پدران ، عموها و فاميل‌هايشان كه به حال آنها آشناترند ، از شما درخواست دارند كه آنان را به خانوادهء خود بازگردانيد و با اين كار جنگ و ناامنى را كه به همين مناسبت در مكه رخ داده ، پايان دهيد .\r\nدرباريان نجاشى سخنان عمرو را تأييد نمودند و سپس تأكيد كردند كه نجاشى آنان را به مكه بازگرداند ، ولى نجاشى گفت : تا وقتى سخنان مهاجران را از خود آنان نشنود و حقيقت امر مشخص نشود ، چنين نخواهد كرد . اگر حقيقت همان باشد كه اينان مىگويند ، مهاجران را در اختيارشان قرار خواهم داد و اگر جز آن بود ، مقدمشان گرامى است و تا مادامى كه در حبشه باشند ، از آنان حمايت خواهد شد .\r\nنجاشى پس از اين گفتگو افرادى را به‌سوى مهاجران اعزام داشت و از آنان دعوت نمود كه در دربار نجاشى حاضر شده و از خويش دفاع نمايند . اين خبر در آغاز براى مهاجران\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nنگران‌كننده بود ، ولى جعفر بن ابىطالب مسئوليت سخن در مجلس نجاشى را به‌عهده گرفت و به آنان آرامش داد . جعفر پس از ورود به مجلس نجاشى چنين گفت :\r\nما مردمى نادان بوديم كه بت‌ها را پرستيده و مردار مىخورديم و از كارهاى زشت و ناپسند اجتناب نداشتيم و با خويشاوندان خود به‌نيكى رفتار نكرده و به همسايگان نيز رحم نمىكرديم . قدرتمندان ما بيچارگان را غارت مىكردند ، تا اينكه خداوند پيامبرى را براى ما برگزيد كه حسب و نسب و سابقه‌اش براى ما مشخص و پاكى او شهرهء همگان بود . او ما را به توحيد و عبادت خدا و ترك پرستش بت‌ها دعوت فرمود و به صداقت در گفتار و حفظ امانت و نيكى به خويشاوندان و احترام به همسايگان و دورى از محرمات و اجتناب از خون‌ريزى امر فرمود و از گفتار زشت و خوردن مال يتيم و تهمت به زنان پاكدامن نهى كرد و نيز به ما امر فرمود كه تنها خداى يكتا را بپرستيم و براى او شريك قرار ندهيم و به نماز و روزه و زكات و . . . پايبند باشيم . ما نيز او را تصديق نموده و به او ايمان آورديم ؛ تعاليم او را گردن نهاديم و تنها خداى واحد را پرستيديم . آنچه براى ما مباح دانست ، ما نيز مباح دانسته و آنچه حرام ساخت ، حرام پنداشتيم . به‌دليل اين اعمال انسانى ، مردم ما برضد ما قيام نمودند و ما را مورد شكنجه قرار دادند و از دين خود بازداشتند تا ديگربار ما را به عبادت بت‌ها بكشانند و مانند گذشته پليدىها را حلال بدانيم . هنگامى كه قوم ما بر ما ستم روا داشتند و بر ما تنگ گرفتند و بين ما و آيين ما مانع ايجاد كردند ، به كشور شما پناه آورديم ، به اين اميد كه در جوار شما به ما ستم نشود .\r\nنجاشى پرسيد : آيا از آنچه پيامبرتان آورده ، چيزى با خوددارى ؟ جعفر گفت : آرى . نجاشى گفت : برايم بخوان . جعفر نيز به‌مناسبت مجلسى كه همهء افراد آن مسيحى بودند ، آيات سورهء مريم را قرائت كرد . در اين سوره حكايت زكرياى پيامبر و فرزندخواستن او در دوران پيرى ، استجابت دعايش و بشارت داده شدنش به يحيى ، سرگذشت مريم و باردار شدنش به عيسى ، سخنان عيسى ( ع ) در اوايل تولد و پيامبرى او از همان زمان كودكى و تعاليم الهى او ، آمده است . قرائت اين بخش از سورهء مريم موجى از شادى و سرور به مجلسيان و شخص نجاشى بخشيد ؛ بدان‌گونه كه شاه حبشه و همهء علماى مسيحى حاضر در مجلس ، اشك شادى مىريختند . نجاشى گفت : به خدا قسم اين آيات با آنچه بر موسى و عيسى ( عليهما السلام ) نازل شده ،\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nتفاوتى ندارد و همگى از يك مشكات و كانون نور نازل گرديده است ! « 1 »\r\nسپس او به عمروعاص و عبدالله بن ابىربيعه رو كرد و گفت : « دور شويد كه به خدا قسم آنان را تحويل شما نخواهم داد ! زيرا من اهل نيرنگ نيستم . » عمروعاص كه موقعيت را چنين ديد و از بازگرداندن مسلمانان نااميد شد ، درصدد برآمد تا كارى كند كه نجاشى آنان را مجازاتى سخت دهد . ازاين‌رو به دوستش گفت : فردا مطلبى را به نجاشى خواهم گفت كه جانشان را به خطر اندازد . به او خواهم گفت كه اينان عيسى را بندهء خدا دانسته ، فرزندى او و يكى از اقانيم ثلاثه بودنش را انكار مىكنند . عمرو كه كم‌وبيش از انديشه مذهبى مسيحيان و تعصب شديد آنان درمورد عيسى ( ع ) آگاه بود ، تصور مىكرد نجاشى نيز همچون روميان كاتوليك بر چنين باورى است ؛ حال آنكه نجاشى چنين نبود و عيسى را پسر خدا ، متحد با خدا و يكى از اقانيم ثلاثه نمىدانست . هنگامى كه نجاشى از جعفر پرسيد نظر شما دربارهء مسيح ( ع ) چيست ، او پاسخ داد : نظر ما همان است كه پيامبر ما مىگويد : او بنده خدا و پيامبر اوست و روح خدا و كلمه الهى است كه خداوند او را به مريم عذرا ارزانى داشته است ، درحالىكه دوشيزه بود و پاك . نجاشى گفت : به خدا قسم عيسى جز اين نبوده است ! « 2 » سپس به مسلمانان گفت : مطمئن باشيد كه در پناه من خطرى متوجه شما نخواهد بود و شما را با هيچ چيز معاوضه نخواهم كرد . وى پس از آن فرمان داد هداياى قريش را به خودشان بازگردانند .\r\n\r\nپيمان محاصره اقتصادى\r\nمردم مكه هنگامى كه از شكست ديپلماسى عمرو آگاه شدند و خبر حمايت بىدريغ نجاشى را دريافتند ، سخت نگران شدند . ازاين‌رو به نقلى پيش از بازگشت عمرو به مكه و به نقلى پس از آن تصميمى خطرناك گرفتند و آن محاصرهء اقتصادى همه‌جانبه مسلمانان بود كه\r\n\r\n\r\n","description":"","footnote":"\r\n( 1 ) . الكاندهلوى ، حياة الصحابة ، ج 1 ، ص 332 .\r\n( 2 ) . ابن‌واضح ، تاريخ يعقوبى ، ج 1 ، ص 387 . نيز بنگريد به : ابن‌هشام ، السيرة النبوية ، ج 1 ، ص 290 ؛ ابن‌جوزى ، تذكرة الخواص ، ص 185 ، به نقل از مسند احمد .\r\n","page_name":" 86 ","page_number":86},
  {"content":"\r\n\r\nبه‌سادگى مىتوانست بنىهاشم را به زانو درآورد ؛ « 1 » زيرا براساس اين پيمان ، پيامبر ( ص ) و يارانش امنيت كامل خود را از دست مىدادند . مفاد پيمان مردم مكه بر ضد مسلمانان و بنىهاشم بدين قرار بود :\r\n1 . ازدواج قريش با بنىهاشم ممنوع است ، ازاين‌رو كسى حق ندارد از مسلمانان و بنىهاشم زن بگيرد ، يا به آنها زن دهد .\r\n2 . همه‌گونه خريد و روش با هواداران محمد ( ص ) ممنوع است .\r\n3 . تجار مكه موظف‌اند هر كالايى را كه تاجرى بخواهد از بنىهاشم خريدارى كند ، آن را به قيمت كمترى در اختيار وى قرار دهند و هر كالايى را كه بنىهاشم بخواهد خريدارى كند ، آن را به قيمت بالاترى از صاحب كالا بخرند .\r\n4 . در تمامى اختلافات احتمالى بنىهاشم با هر فرد يا گروهى ، قريشيان مىبايد كه از مخالفان بنىهاشم جانب‌دارى كنند .\r\nدر اين پيمان با منع ازدواج ، راه‌هاى طبيعى حمايت قومى به روى بنىهاشم مسدود گرديد و با منع خريد و فروش با آنان نيز راه‌هاى سود و فايده اقتصادى در غيرماه حرام به روى آنان بسته شد ، ولى از آنجاكه در ماه‌هاى حرام تجار از ديگر مناطق جزيرةالعرب و بلكه خارج از آن شركت مىكردند و آنان نسبت به اين پيمان تعهدى نداشتند ، قريش ماده سومى را در اين پيمان گنجانيد تا در ماه‌هاى حرام نيز محمد ( ص ) و يارانش نتوانند سودى به‌دست آورند و با ورشكستگى روبه‌رو شوند . اما ماده چهارم ، جنگ رسمى با بنىهاشم بشمار مىآمد ؛ چه آنكه احتمال اختلاف در چنين جامعه‌اى بسيار زياد شده بود و قريش نيز به‌جاى داورى حق‌طلبانه ، موضع خصمانه خود را نسبت به بنىهاشم اعلام داشت و اين چيزى جز اعلان رسمى جنگ نبود . به همين دليل ، پيامبر و يارانش ترجيح دادند كه در شعب ابىطالب جمع شوند و زمينه هر نوع درگيرى با ديگران را از بين ببرند و شرايط دفاع از خويش را فراهم آورند ؛ گو اينكه حضور آنان در شعب دشوارىهاى زيادى درپى داشت .\r\nاين محاصرهء اقتصادى و سياسى سه سال به طول انجاميد و در اين دوران ابوطالب\r\n\r\n\r\n","description":"","footnote":"\r\n( 1 ) . بنگريد به : ابن‌واضح ، تاريخ يعقوبى ، ج 1 ، ص 288 .\r\n","page_name":" 87 ","page_number":87},
  {"content":"\r\n\r\nبه‌شدت مراقب بود كه گزندى به پيامبر ( ص ) نرسد تا آنجا كه به‌گفته بعضى از نويسندگان شب‌ها جاى خواب پيامبر را تغيير مىداد تا دشمن نتواند جان پيامبر را تهديد كند . « 1 » پشتوانه اقتصادى - سياسى مسلمانان در اين دوران ثروت خديجه ( عليها السلام ) ، سرمايه كم ابوطالب ( ع ) « 2 » و موقعيت معنوى ايشان بود كه به‌عنوان بزرگ‌خاندان و متولى مراسم حج ، جايگاهى برجسته داشت . يعقوبى مىنويسد :\r\nاشراف قريش تصميم قطعى براى قتل پيامبر گرفتند و موقعى كه خبر اين تصميم به ابوطالب رسيد ، قصيده‌اى را كه حاكى از دفاع او از پيامبر تا پاى جان بود ، سرود . پس چون قريش دانستند كه نمىتوانند پيامبر ( ص ) را بكشند و يقين كردند كه ابوطالب او را تسليم نخواهد كرد ، تصميم به محاصرهء اقتصادى گرفته و نامهء ستمگرانه‌اى نوشتند كه با احدى از بنىهاشم خريد و فروش نكنند و از آنان زن نگيرند و به آنان زن ندهند . « 3 »\r\nدر اين محاصره ، بنىهاشم و مسلمانان بىدفاعى كه در مكه اعتبار چندانى نداشتند ، همراه پيامبر ( ص ) در شعب به‌سر بردند ، اما مسلمانانى كه اعتبار بيشترى در مكه داشته‌اند ، در تنگنا نبوده و در اين جمع حضور نداشته‌اند . على ( ع ) در نامه‌اى به معاويه مىنويسد :\r\nمردم ما [ / قريش 
  ] درصدد برآمدند تا پيامبرمان را بكشند و ريشهء ما را بكنند و دربارهء ما انديشه نموده و كارها كردند و از زندگى گوارا ما را بازداشتند و در بيم و نگرانى گذاشتند و ناچارمان ساختند تا به كوهى صعب‌العبور پناه بريم و آتش جنگ را برضد ما برافروختند ، ولى خداوند خواست ما پاسدار شريعتش باشيم و نگهدار حرمتش . مؤمن ما از اين كار خواهان مزد الهى بود و كافر ما نيز از تبار خويش حمايت مىكرد . از قريش كسانى كه مسلمان بودند ، آزارى كه متوجه ما بود ، به آنان نمىرسيد ؛ زيرا يا هم‌پيمانى داشتند كه از آنان حمايت مىكرد و يا خويشاوندى كه به يارى آنان همت مىگماشت . پس خطر مرگ و كشتن ، آنان را تهديد نمىكرد . « 4 »\r\n\r\n\r\n","description":"","footnote":"\r\n( 1 ) . امينى ، ابوطالب مظلوم تاريخ ، ص 77 ؛ امين ، آل‌ابىطالب ، ص 9 ؛ ابن شهرآشوب ، مناقب آل‌ابىطالب ، ج 1 ، ص 96 .\r\n( 2 ) . ابن‌واضح ، تاريخ يعقوبى ، ج 1 ، ص 21 .\r\n( 3 ) . همان ، ص 388 .\r\n( 4 ) . سيد رضى ، نهج‌البلاغه ، نامه 9 .\r\n","page_name":" 88 ","page_number":88},
  {"content":"\r\n\r\n\r\nوضع رقت‌بار مسلمانان در شعب\r\nپشتوانه اقتصادى مسلمانان سرانجام پايان يافت و آنها در نهايت فقر قرار گرفتند . « 1 » در تمامى اين سه سال ، تنها در ماه‌هاى حرام بود كه پيامبر ( ص ) و يارانش مىتوانستند از شعب خارج شوند و دادوستد مختصرى داشته باشند و اسلام را تبليغ نمايند . جاسوسان قريش در سراسر مسير راه مراقب بودند تا كسى آذوقه‌اى به شعب نرساند ، ولى گاهى اوقات حكيم بن حزام ( برادرزاده خديجه ) ، ابىالعاص ( خواهرزاده خديجه ) و هشام بن عمرو مخفيانه مقدارى آذوقه بار شتر مىكردند و تا نزديكى شعب مىآوردند و سپس شتر را رها مىساختند تا به دست مسلمانان رسد . اما درعين‌حال كمبود آذوقه آن‌چنان شديد بود كه گاه دو نفر مسلمان خرمايى را بين خود تقسيم مىنمودند . « 2 »\r\nروزى ابوجهل متوجه شد كه حكيم بن حزام به شعب ابىطالب آذوقه مىبرد ، ازاين‌رو سخت به دو اعتراض كرد و گفت : تو را بايد نزد بزرگان قريش برم و رسوا سازم . كشمكش ميان آن‌دو به طول انجاميد ، تا اينكه يكى از سرشناسان مكه به نام ابوالبخترى رسيد و خطاب به ابىجهل گفت : چرا مانع مىشوى كه او براى عمه‌اش غذا ببرد ؟ ابوجهل كه همچنان پافشارى مىكرد ، با ابوالبخترى درگير شد ، اما به‌شدت مضروب گرديد . اين اعتراض ازآن‌رو بود كه ابوالبخترى با وجود تعصب بت‌پرستانهء خود ، مانند بسيارى از مردم از ناله‌هاى بنىهاشم و كودكان آنها رنج مىبرد .\r\n\r\nچگونگى نقض پيمان\r\nجمعى از مردان قريش وقتى دريافتند كه محاصره اقتصادى در گرايش مردم به مكتب جديد تأثيرى ندارد و مسلمانان به آيين خويش پشت نمىكنند و آنان نيز بىجهت خويشاوندان خود را شكنجه داده‌اند ، پشيمان شده ، و درصدد نقض پيمان برآمدند . روزى هشام بن عمرو نزد زهير بن ابىاميه رفت و اظهار داشت : آيا سزاوار است كه تو غذا بخورى و لباس نيكو بپوشى ،\r\n\r\n\r\n","description":"","footnote":"\r\n( 1 ) . ابن‌واضح ، تاريخ يعقوبى ، ج 1 ، ص 250 .\r\n( 2 ) . سبحانى ، فروغ ابديت ، ج 1 ، ص 354 .\r\n","page_name":" 89 ","page_number":89},
  {"content":"\r\n\r\nدرحالىكه دايىهاى تو گرسنه و برهنه‌اند ؟ به‌خدا قسم اگر دربارهء دايىهاى ابوجهل تصميمى چنين مىگرفتى و از او براى اجراى آن دعوت مىكردى ، تسليم نمىشد ! زهير كه نوهء دخترى عبدالمطلب و فرزند عائكه بود ، اظهار داشت كه از من به‌تنهايى كارى ساخته نيست . هشام گفت : من با تو هستم . او پاسخ داد : باز هم كافى نيست و به فرد سومى نيازمنديم . هشام ، ابوالبخترى را نيز با خود همراه ساخت و آنها شبانگاه در حُجّون جمع شدند و عهد بستند كه براى نقض پيمان قيام كنند .\r\nآنها فرداى آن روز به مسجدالحرام آمده ، در جمع رجال قريش شركت نمودند . زهير ابتدا سخن آغاز كرد و گفت : اين پيمان و نامه ظالمانه را پاره كنيد و اين لكه ننگ را از دامن خود پاك نماييد ؛ زيرا وضع دلخراش بنىهاشم همگان را ناراحت ساخته است . ابوجهل مخالفت نمود ، ولى همفكران زهير از گوشه‌هاى مجلس يكى پس از ديگرى سخن گفتند و پيشنهاد زهير را تأييد نمودند . سرانجام اين پيمان نقض شد ، ولى هنگامى كه خواستند قرارداد را پاره كنند ، متوجه شدند كه موريانه همهء مواد پيمان را خورده و جز كلمهء « بسمك اللهم » چيزى باقى نمانده است . ابن‌هشام مىنويسد :\r\nبعضى از علماى تاريخ آورده‌اند كه قبل از قيام زهير و همراهانش ، پيامبراكرم نابودى محتواى نامه به وسيله موريانه را با عمويش ابوطالب مطرح ساخت و ابوطالب در جمع رجال قريش اعلان داشت كه نامه را بياوريد و اگر سخن محمد ( ص ) راست بود ، دست از لجاجت برداريد و با ما ستيز نكنيد و اگر خبر او دروغ بود ، او را در اختيار شما قرار خواهيم داد . مردان قريش گفتند ما با اين پيشنهاد موافقيم ، ولى هنگامى كه صدق گفتار پيامبر بر ايشان ثابت شد ، باز هم از مخالفت دست برنداشته و حاضر به نقض پيمان‌نامه نبودند ، تا اينكه قيامِ جمعى زهير و يارانش آنها را براى اين معنا متقاعد ساخت و به‌گفته يعقوبى همين خبر غيبى پيامبر بود كه مخالفان پيمانِ محاصره را به قيام واداشته است . « 1 »\r\nنقض اين پيمان به‌گفتهء مسعودى در سال دهم بعثت رخ داده است . « 2 »\r\n\r\n\r\n","description":"","footnote":"\r\n( 1 ) . ابن‌هشام ، السيرة النبويه ، ج 2 ، ص 17 . نيز بنگريد به : ابن‌واضح ، تاريخ يعقوبى ، ج 1 ، ص 389 .\r\n( 2 ) . مسعودى ، مروج الذهب و معادن الجوهر ، ج 1 ، ص 642 .\r\n","page_name":" 90 ","page_number":90},
  {"content":"\r\n\r\n\r\nوفات خديجه و ابوطالب ( عليهما السلام )\r\nدوران طاقت‌فرساى محاصره اقتصادى و سياسى به پايان رسيد ، اما مشكلات فراوان اين دوران سبب شد كه در فاصله چند ماه ، ابوطالب عموى گرامى پيامبر و بزرگ‌ترين مدافع او در 86 سالگى و همسر گرامى او خديجه نيز در 65 سالگى دار دنيا را وداع گويند . نقل شده كه ابوطالب به هنگام وفات ، بنىهاشم را احضار كرد و دفاع از پيامبر را به آنان سفارش نمود :\r\nدوست او و حامى پيروانش باشيد . به خدا قسم راهى را كه او بدان مىخواند ، كسى نخواهد رفت ، جز آنكه هدايت شده است و هيچ‌كس به هدايت او سر نمىسپرد ، جز اينكه سعادتمند خواهد شد ! اگر حياتم باقى بود و اجلم به تأخير مىافتاد ، ناراحتىها را از او مىزدودم و خطرها را از او دور مىساختم . « 1 »\r\nهنگامى كه خبر مرگ ابوطالب به پيامبر ( ص ) رسيد ، بر او گران آمد و سخت بىتاب گشت . حضرت وارد منزل او شد و جانب راست پيشانى او را چهار بار و جانب چپ او را سه بار دست كشيد و فرمود :\r\nعمو جان ! در كودكى مرا سرپرستى نمودى و در بزرگى يارىام دادى . خدا از جانب من به تو جزاى خير دهد . در اين روزها دو مصيبت بر اين امت فرود آمد كه نمىدانم نسبت به كدام‌يك بيشتر بىتابى نمايم . « 2 »\r\nهمچنين از آن حضرت نقل شده كه فرمود :\r\nخداوند به من وعده داده كه چهار نفر را به خاطر من مورد لطف خويش قرار دهد : . . . ابوطالب و پدر و مادرم و برادرى كه در جاهليت داشتم . « 3 »\r\n\r\n\r\n","description":"","footnote":"\r\n( 1 ) . الحلبى ، السيرة الحلبية ، ج 1 ، ص 390 .\r\n( 2 ) . على ( ع ) نيز پس از وفات رسول‌خدا و حضرت زهرا ( عليها السلام ) مىفرمود : « در زندگى دو تكيه‌گاه داشتم كه‌يكى از آن دو رسول‌خدا ( ص ) و ديگرى همسرم زهرا ( عليها السلام ) بود كه با فاصله كمى هر دو را از دست‌دادم . » ( مجلسى ، بحارالانوار ، ج 43 ، ص 172 ؛ ابونعيم اصفهانى ، حلية الاولياء ، ج 3 ، ص 201 ؛ زمخشرى ، الفائق فى غريب الحديث ، ج 1 ، ص 185 )\r\n( 3 ) . ابن‌واضح ، تاريخ يعقوبى ، ج 1 ، ص 393 .\r\n","page_name":" 91 ","page_number":91},
  {"content":"\r\n\r\nاز امام‌صادق ( ع ) روايت شده كه ابوطالب بسان اصحاب كهف ايمان خود را مخفى مىداشت و به شرك تظاهر مىنمود ، ازاين‌رو اجر او دوبرابر خواهد بود . « 1 »\r\n\r\nسفر پيامبر ( ص ) به طائف\r\nپس از وفات ابوطالب ( ع ) و خديجه ( عليها السلام ) مردم قريش بر رسول‌خدا طمع كردند و بارها تصميم گرفتند او را به قتل رسانند . حضرت نيز در ماه‌هاى حرام و بويژه مراسم حج نزد قبيله‌هاى عرب مىرفت و به بزرگان آنان مىفرمود : « من كسى از شما را مجبور نمىكنم . تنها خواسته من اين است كه مرا از كشته شدن حفظ كنيد تا پيام پروردگارم را به مردم برسانم . » برخى از آنها پاسخ مثبت مىدادند و برخى نيز شرايطى مطرح مىنمودند كه براى رسول‌خدا پذيرفتنى نبود . « 2 » پيامبر سرانجام آهنگ قبيلهء ثقيف كرد . ازاين‌رو به طائف رفت و با سه برادر از بزرگان اين قبيله ملاقات نمود . حضرت خود را به آنان معرفى و از قريش شكوه كرد ، ولى آن سه نيز دعوت او را نپذيرفتند . يكى از آنان در پاسخ پيامبر ( ص ) گفت : « جامه كعبه را دزديده باشم ، اگر تو پيامبر خدا باشى . » ديگرى گفت : « آيا خدا به‌جز تو كسى ديگر نداشت كه او را پيامبر نمايد ؟ ! » سومين نيز گفت : « از دو حال خارج نيست : يا تو پيامبرى كه بزرگ‌تر از آن خواهى بود كه من سخن تو را رد نمايم ، يا دروغگويى كه در اين صورت كوچك‌تر از آنى كه من با تو گفتگو كنم . » « 3 »\r\nرسول‌خدا هنگامى كه از يارى آنان نااميد شد ، از آنها خواست تا قريش از اين گفتگو آگاه نشود ؛ چراكه اين خبر ، آنان را گستاخ‌تر مىسازد . اما وقتى پيامبر از طائف بيرون مىآمد ، آنها گروهى از مردم را بر حضرت شورانيده و او را سنگ‌باران نمودند . ايشان درحالىكه از پاهايش خون مىچكيد ، به باغ انگورى متعلق به عتبه و شيبه ( فرزندان ربيعه و از بزرگان قريش ) پناه\r\n\r\n\r\n","description":"","footnote":"\r\n( 1 ) . كلينى ، اصول كافى ، ج 1 ، ص 348 ، ح 28 .\r\n( 2 ) . يكى از رؤساى قبيله بنىعامر به پيامبر ( ص ) عرضه داشت كه ما حاضريم تو را يارى دهيم ، اما مشروط به اينكه قدرت بعد از تو متعلق به ما باشد . پيامبر ( ص ) فرمود : « الامر لله تعالى يضعه حيث يشاء . » ( ابن‌هشام ، السيرة النبوية ، ج 1 ، ص 426 )\r\n( 3 ) . همان ، ص 418 . نيز بنگريد به : ابن واضح ، تاريخ يعقوبى ، ج 1 ، ص 365 .\r\n","page_name":" 92 ","page_number":92},
  {"content":"\r\n\r\nبرد . آنگاه مردم طائف او را رها ساختند . حضرت نيز در سايه درخت انگورى آرام گرفت و با خداى خويش چنين مناجات كرد :\r\nخدايا ! ناتوانى و بىپناهى خود را به تو شكايت مىكنم و بىاعتنايى مردم را با تو عرضه مىدارم . اى بارحم‌ترين رحم‌كنندگان ! تو پروردگار ستم‌ديدگان و پروردگار منى . مرا به كه وا مىگذارى ؟ به بيگانه‌اى كه مرا خوار مىسازد ، يا دشمنى كه بر من مسلط ساخته‌اى ؟ اگر باز هم تو بر من خشم نداشته باشى ، از چيزى نمىهراسم ، و ليكن عافيت از جانب تو براى من گواراتر است . پناه مىبرم به نور چهره‌ات كه تاريكىها را نابود و مشكلات دنيا و آخرت همگان را اصلاح نموده . از اينكه مورد غضب تو قرار گيرم ، در برابرت آن‌قدر به خاك خواهم افتاد تا از من راضى شوى . هيچ حول و قوه‌اى جز از ناحيهء تو نيست . « 1 »\r\nنسبت فاميلى عتبه و شيبه با رسول خدا ( ص ) كه از دور شاهد حال ايشان بودند ، سبب تحريك شد كه او را پناه دهند . آنها به غلام مسيحى خود به نام عداس دستور دادند طبقىانگور براى پيامبر ( ص ) ببرد . عداس مشاهده كرد كه پيامبر ( ص ) پيش از خوردن انگور ، بسم‌الله الرحمن الرحيم مىگويد . ازاين‌رو با تعجب پرسيد : اين سخن در ميان مردم اينجا معروف نيست . تو آن را از كجا آموخته‌اى ؟ پيامبر ( ص ) پرسيد : دين تو چيست ؟ او پاسخ داد : نصرانىام و اهل نينوا . حضرت فرمود : شهر مرد صالح ، يونس بن متى . عداس پرسيد : تو از كجا يونس بن متى را مىشناسى ؟ پيامبر فرمود : برادرم يونس پيامبر بود و من نيز پيامبرم و همانند او مورد تكذيب قوم خود قرار گرفته‌ام . همين برخورد كوتاه چنان عداس را منقلب كرد كه بر زمين افتاد و دست و پاى حضرت را بوسيد . عتبه و شيبه نيز از دور ناظر رفتار عداس بودند . يكى از آن دو به ديگرى گفت : او غلامت را فاسد كرد . موقعى كه عداس بازگشت ، به او گفتند : چه مىكردى ؟ ! او پاسخ داد : فردى در روى زمين بهتر از اين مرد نيست ؛ زيرا از چيزى به من خبر داد كه جز پيامبران نمىدانند . آنان گفتند : به آيين خود وفادار باش كه آيين تو از آيين او بهتر است . « 2 »\r\n\r\n\r\n","description":"","footnote":"\r\n( 1 ) . ابن‌هشام ، السيرة النبوية ، ج 2 ، ص 68 .\r\n( 2 ) . همان ، ج 1 ، ص 423 .\r\n","page_name":" 93 ","page_number":93},
  {"content":"\r\n\r\n\r\nبازگشت پيامبر ( ص ) به مكه\r\nبازگشت پيامبر ( ص ) از طائف بدون دريافت پاسخى اميدواركننده ( جز از ناحيه غلامى مسيحى ، درحقيقت مصداق روشنى براى اين آيه بود :\r\nبه هنگامى كه پيامبران الهى نااميد شدند و گمان كردند كه مورد انكار واقع شده و راهى براى موفقيت برايشان نيست ، در اين حالت نااميدى نصرت ما آنان را شامل شد و از بن‌بست نجات يافتند . « 1 »\r\nپيامبراكرم كه در مكه پس از مرگ ابوطالب ( ع ) حامى و مدافعى قدرتمند نداشت ، تصميم گرفت به مطعم بن عدى پناهنده شود . ازاين‌رو ، مردى خزاعى را به‌سوى مطعم فرستاد و چون از وى پاسخ مثبت شنيد ، به دو پناه برد . مطعم بن عدى اظهار داشت كه بايد مردم مكه بدانند كه من به تو پناه داده‌ام براى اين كار نيز بايد با يكديگر به مسجدالحرام برويم تا آنجا من در جمع سران قريش اين مطلب را اعلام نمايم . پيامبر ( ص ) پذيرفت و همراه مطعم و فرزندانش به طواف خانهء كعبه رفت . ابوسفيان و ديگر افرادى كه منتظر فرصتى مناسب بودند ، با مشاهدهء اين صحنه سخت ناراحت شدند ، ولى احترام به اصل پناهندگى ، آنان را از هرگونه برخورد با پيامبر بازمىداشت .\r\nپيامبراكرم ( ص ) از آن پس در مراسم حج و ماه‌هاى حرام ( ذيقعده ، ذيحجه ، محرم و رجب ) در ميان مردم قبايلى كه از سراسر جزيرةالعرب براى زيارت خانه خدا و تجارت به مكه مىآمدند ، رسالت خود را عرضه مىكرد و با واكنش‌هاى متفاوتى مواجه مىشد ، تا اينكه روزى در محل عقبه در سرزمين منا با گروهى از مردم خزرج از اهالى يثرب روبه‌رو گشت . آنان كه از يهوديان مدينه خبر بعثت قريب‌الوقوع پيامبرى بعد از موسى را شنيده بودند ، او را همان پيامبر موعود دانستند و به او ايمان آوردند . بدين‌ترتيب با ايمان آنان شرايط براى هجرت به يثرب فراهم آمد . « 2 »\r\n\r\n\r\n","description":"","footnote":"\r\n( 1 ) . حَتَّى إِذَا اسْتَيئَسَ الرُّسُلُ وَ ظَنُّوا أَنَّهُمْ قَدْ كذِبُوا جَاءَهُمْ نَصْرُنَا . ( يوسف ( 12 ) : 110 )\r\n( 2 ) . بنگريد به : ابن‌هشام ، السيرة النبويه ، ج 2 ، ص 51 ؛ سبحانى ، فروغ ابديت ، ج 1 ، ص 401 ؛ نويرى ، نهاية الأرب ، ج 1 ، ص 289 .\r\n","page_name":" 94 ","page_number":94},
  {"content":"\r\n\r\n\r\nتحقيق كنيد\r\n1 . درباره دو قبيله اوس و خزرج و علت مهاجرت آن ، از يمن به يثرب تحقيق نماييد .\r\n2 . تفاوت‌هاى فكرى ، دينى و اقليمى مكه و يثرب ( زمان پيامبر ) را بررسى نماييد . اين تفاوت‌ها چه نقشى در انتخاب يثرب براى هجرت داشته است .\r\n3 . خصوصيات « دعوت خصوصى » پيامبر اسلام ( ص ) چه بود . آيا اين‌گونه تبليغ مىتواند الگويى براى تبليغ اسلام در نقاط مختلفى كه شرائط كفرآميز دارند ، بشمار آيد .\r\n\r\nپرسش\r\n1 . چرا جمعى از مسلمانان پس از هجرت اول به حبشه به مكه بازگشتند ؟\r\n2 . سفر پيامبر ( ص ) به طائف پس از وفات حضرت ابوطالب ( ع ) و خديجه ( عليها السلام ) با چه هدفى صورت گرفت ؟\r\n3 . مردم خزرج در كجا با پيامبر ( ص ) آشنا شدند ؟ تأثير اين آشنايى در زمينه‌سازى هجرت پيامبر به يثرب چه بود ؟\r\n4 . دعوت خصوصى پيامبر ( ص ) چند سال به طول انجاميد و دعوت عمومى پيامبر با چه كسانى شروع شد ؟\r\n5 . علت اساسى مبارزه مردم مكه با آيين اسلام چه بود ؟\r\n6 . به چه دليل اهل‌سنت معتقدند كه پيامبر ( ص ) در ماه رمضان به پيامبرى مبعوث شده است ؟\r\n7 . چرا اسلام آوردن اميرمؤمنان ( ع ) بر اسلام آوردن حضرت خديجه ( عليها السلام ) ، همسر گرامى پيامبر ( ص ) مقدّم است ؟\r\n8 . سه مطلب اساسى كه در دعوت خويشاوندان مطرح شد ، كدام است ؟\r\n9 . مفاد اصلى پيمان‌نامه محاصره اقتصادى را بنويسيد . ( ذكر سه مورد كافى است )\r\n10 . مهاجران به حبشه در هجرت دوم چند نفر بودند و سخنگوى آنان كه بود ؟\r\n11 . عام‌الحزن در چندمين سال بعثت رخ داد و پيامبر كدام‌يك از ياران خويش را در آن سال از دست داد ؟\r\n\r\n","description":"","footnote":"","page_name":" 95 ","page_number":95},
  {"content":"\r\n . \r\n","description":"","footnote":"","page_name":" 96 ","page_number":96},
  {"content":"\r\n\r\n\r\nفصل دوم : هجرت پيامبر ( ص ) به يثرب تا فتح خيبر\r\nپيامبر اكرم با ورود به يثرب چند روز در دهكده قبا توقف نمود و سپس به قسمت مركزى يثرب در محل سكونت بنىنجار ( فاميل‌هاى مادرى عبدالمطلب ) رهسپار شد . ايشان اولين مسجد و به قولى دومين مسجد را در جهان اسلام پىريزى نمود و پس از آن براى امنيت شهر و دفع دشمن ، منشور مدينه را تدوين كرد . بدين‌ترتيب همه گروه‌هاى يهودى و غيريهودى ساكن مدينه با پيامبر هم‌پيمان شدند كه به‌اتفاق با مهاجمان احتمالى مبارزه كنند . اين ازآن‌رو بود كه مردم مكه آيين جديد را با استقلال و مركزيت اقتصادى مكه در تزاحم مىديدند و به همين‌رو دير يا زود براى سركوب مسلمانان - همانند درگيرى با آنان در مكه - اقدام مىنمودند . اما متأسفانه پيامبر ( ص ) به‌جز مردم مكه ، با يهوديان عهدشكن مدينه و منافقانى كه حضور پيامبر ( ص ) را برنمىتافتند نيز روبه‌رو بود ، چنان‌كه بعدها نه‌تنها با مردم مكه جنگيد ( نبردهاى بدر ، احد و خندق ) ، بلكه با يهوديان بنىقريظه ، بنىنظير و بنىقينقاع نيز پيكار نمود ؛ ضمن آنكه با مديريت بىنظير خود توطئه منافقان را نيز خنثى كرد . ناگفته نماند كه همه اين پيكارها درحقيقت پيكارى دفاعى بوده است .\r\n\r\nجنگ بُعاث\r\nقبيله اوس و خزرج يكى از قبايل عرب قحطانى بود كه از سرزمين يمن به بخش مركزى جزيرةالعرب كوچ كرده بودند . آنها براثر عواملى كه احتمالًا فتنه‌گرى يهوديان نيز در آن\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nبىتأثير نبوده ، بارها با يكديگر جنگيده بودند كه اين خود زمينه‌ساز جنگ‌هاى بعدى بود . پيش از جنگ بعاث جمعى از افراد قبيلهء اوس ( ازجمله اياس بن معاذ ) به مكه آمدند تا بر ضد خزرجىها ، با قريش پيمان جنگى ببندند . در اين هنگام پيامبر ( ص ) با آنها روبه‌رو شد و مقدارى از قرآن برايشان قرائت كرد و هدف رسالت خويش را توضيح داد و از آنان دعوت نمود تا به اسلام بگروند . اياس بن معاذ كه از ديگر همراهان جوان‌تر بود ، به همراهانش گفت : « به خدا قسم كه همكارى با اين مرد از پيمان نظامى با قريش بهتر است ! » اما همراهانش نپذيرفتند و به مدينه بازگشتند . طولى نكشيد كه جنگ بُعاث رخ داد و اياس نيز در اين جنگ كشته شد ؛ همو كه به اعتقاد بستگانش مسلمان از دنيا رفت . « 1 »\r\n\r\nاسلام خزرجيان\r\nپيامبر با هر گروهى كه از خارج مكه به اين شهر مىآمد ، ملاقات مىكرد و اسلام را بدانان عرضه مىداشت . يكى از اين گروه‌ها خزرجيان بودند كه پيامبر در سال يازدهم بعثت در عقبه در سرزمين منا با آنان روبه‌رو شد و جوياى حال آنها گرديد . خزرجيان كه در يثرب از يهوديان بشارت بعثت قريب‌الوقوع پيامبر ( ص ) را شنيده بودند ، در ملاقات با حضرت ، او را همان پيامبر موعود دانستند و به او ايمان آوردند . آنان گفتند : ما زمانى از قوم خود جدا شديم كه با يكديگر به‌شدت اختلاف داشتيم . ازاين‌رو ، اميدواريم خداوند به وسيلهء شما ميان ما و اوسيان اتحاد ايجاد كند . ما اسلام را به اوسيان عرضه مىداريم . چنانچه آنها بپذيرند و به اسلام درآيند ، شما عزيزترين فرد در ميان ما خواهى بود .\r\nبا بازگشت اينان به يثرت آوازهء اسلام در اين شهر پيچيد ؛ به‌گونه‌اىكه در هر خانه‌اى سخن از پيامبر جديد بود . در سال بعد دوازده نفر از بزرگان خزرج به مكه آمدند و دعوت پيامبر را پذيرفتند . اين گروه نيز در منا با پيامبر ملاقات نمودند و پيمانى منعقد كردند كه براى خدا شريكى قرار ندهند و از سرقت و زنا و فرزندكشى و تهمت به يكديگر بپرهيزند و در همه كارهاى خير فرمانبر پيامبر ( ص ) باشند . از آنجاكه اين پيمان از نظر تعهدات كاملًا شبيه پيمان\r\n\r\n\r\n","description":"","footnote":"\r\n( 1 ) . ابن‌هشام ، السيرة النبوية ، ج 1 ، ص 428 .\r\n","page_name":" 98 ","page_number":98},
  {"content":"\r\n\r\nپيامبر با زنان مسلمان بود ، بعدها بدان نيز « بيعت نساء » گفته شد . قرآن‌كريم به بيعت زنان مسلمان با پيامبر اين‌چنين اشاره نموده :\r\nاى پيامبر ! هنگامى كه زنان مؤمنه نزد تو آمده و به شرط اينكه شرك نورزند و مرتكب دزدى و زنا و قتل فرزندان خود نشده و در هيچ كار نيكى با تو مخالفت نورزند ، بيعت آنان را بپذير . « 1 »\r\nاين گروه از پيامبر ( ص ) نماينده‌اى خواستند تا اسلام را در مدينه تبليغ نمايد و به مردم قرآن بياموزد . حضرت نيز مصعب بن عمير از فرزندان عبدالدار را كه جوانى معتقد و علاقه‌مند به قرآن بود ، بدانجا فرستاد .\r\n\r\nدومين پيمان عقبه\r\nحضور مصعب بن عمير در يثرب موجب شد افراد بيشترى از اوس و خزرج به اسلام بگروند . در سال بعد جمعى ديگر متشكل از 73 مرد و زن همراه مصعب به مكه آمدند و در عقبه با پيامبر ( ص ) پيمان بستند تا از آن حضرت دفاع نمايند . اين ملاقات در منا بعد از نيمه‌شب رخ داد تا هم مردم مكه و هم مردم مشركى كه از يثرب همراه مسلمانان براى حج آمده بودند ، از آن بىخبر بمانند . به روايتى عباس عموى پيامبر نيز كه در اين مجلس حضور داشت ، و از مردم يثرب تعهد گرفت كه به پيمان خود وفادار بمانند ، و گرنه از هم‌اكنون پيامبر را به حال خود واگذارند . مردم يثرب نيز تعهد سپردند . آنگاه پيامبر ( ص ) به آنان دستور داد كه از ميان خود دوازده نقيب ( به تعداد نقباى بنىاسرائيل ) اختيار نماييد تا رابط ميان پيامبر و مردم باشند . بدين‌ترتيب ، دوازده نقيب كه سه تن از قبيلهء اوس و نُه تن از خزرج بودند ، براى اين مسئوليت انتخاب شدند .\r\n\r\nآگاهى قريش از اين پيمان\r\nابن‌هشام مىنويسد :\r\nصبح روز بعد قريش از بيعت انصار با پيامبر آگاه شدند و به مردم يثرب اعتراض\r\n\r\n\r\n","description":"","footnote":"\r\n( 1 ) . ممتحنه ( 60 ) : 12 .\r\n","page_name":" 99 ","page_number":99},
  {"content":"\r\n\r\nنمودند . مشركان يثرب كه همراه مسلمانان بودند ، قسم خوردند كه چنين خبرى درست نيست ؛ زيرا ما با يكديگر هستيم و اگر چنين ملاقاتى رخ مىداد ، ما خبردار مىشديم . در آغاز مردم مكه باور نمودند ، ولى به‌تدريج صدق خبر ثابت شد و لذا درصدد دستگيرى افرادى برآمدند كه در اين پيمان شركت داشتند . اما ديگر دير شده بود ؛ زيرا با پايان يافتن مراسم حج ، مردم يثرب از مكه خارج شده و از دسترس آنان دور شده بودند . تنها فردى كه دستگير شد ، سعد بن عباده يكى از نقباى خزرج بود كه او نيز پس از تحمل شكنجه با وساطت مطعم بن عدى و حارث بن حرب آزاد شد ؛ چه‌اينكه آنان بر اين باور بودند كه اگر سعد كشته شود ، امنيت كاروان‌هاى تجارى مردم مكه در مسير شام به خطر خواهد افتاد .\r\n\r\nتوطئه قريش براى قتل پيامبر ( ص )\r\nمردم مكه كه تا پيش از پيمان عقبه گمان مىكردند كه مىتوانند صداى پيامبر را در همان مكه خاموش كنند ، پس از اين پيمان دريافتند كه ديگر جلوگيرى از گسترش اسلام امكان‌پذير نيست ، جز اينكه پيامبر ( ص ) را نابود سازند . از سويى پيمان مردم يثرب با پيامبر نيز كه در آن متعهد شده بودند با دوستان پيامبر دوست و با دشمنان او دشمن باشند ، خود اعلان جنگ رسمى بر ضد قريش بشمار مىآمد و اين به‌شدت قريشيان را به وحشت انداخته بود . ازهمين‌رو ، آنان شورايى در دارالندوه تشكيل دادند و در آن سه طرح را مطرح ساختند : تبعيد ، حبس طولانىمدت كه به مرگ پيامبر بينجامد و آخرين نيز اقدام مستقيم براى قتل پيامبر با شركت افرادى از همهء قبايل ( حتى بنىهاشم ) . از اين ميان ، پيشنهاد سوم پذيرفته گرديد و قرار شد از بنىهاشم نيز ابولهب با آنها همراه شود .\r\nبه‌خاطر بياور هنگامى را كه كافران براى تو نقشه مىكشيدند كه تو را به زندان انداخته و يا به قتل رسانند و يا از مكه اخراج نمايند . آنها توطئه مىكردند و خداوند نيز تدبير مىفرمود و خدا بهترين تدبيركنندگان است . « 1 »\r\nآنان تصميم گرفتند كه مسئوليت قتل حضرت برعهدهء همه قبايل باشد تا ياران رسول‌خدا\r\n\r\n\r\n","description":"","footnote":"\r\n( 1 ) . انفال ( 8 ) : 30 .\r\n","page_name":" 100 ","page_number":100},
  {"content":"\r\n\r\nنتوانند درصدد انتقام برآيند . مهم‌تر اينكه آنان از بنىهاشم ابولهب را نيز به همراه داشتند تا بدين‌ترتيب خون پيامبر لوث گردد و كمترين واكنشى بر ضد قريش صورت نگيرد .\r\n\r\nليلة المبيت\r\nفرشتهء وحى پيامبر را از جريان توطئه قريش آگاه كرد و فرمان هجرت به يثرب را به او ابلاغ نمود . حضرت نيز به على ( ع ) پيشنهاد كرد كه در بستر او بخوابد تا او به همراه ابوبكر به يثرب مهاجرت كند . آنها به‌سوى غار ثور كه در خلاف جهت يثرب قرار داشت ، رفتند و پس از آنكه رديابى دشمن بىنتيجه ماند ، پس از سه روز توقف در غار ، به سمت يثرب روانه شدند . قرآن‌كريم خود جريان هجرت پيامبر ( ص ) را چنين حكايت نموده :\r\nاگر او را يارى نكنيد ، بىگمان خداوند او را در سخت‌ترين لحظات يارى كرد ؛ آن هنگام كه كافران او را از مكه بيرون كردند ، درحالىكه او يكى از دو نفر بود . در آن هنگام كه آن دو در غار بودند ، او به همسفر خود مىگفت : غم مخور ! خدا با ماست . پس آنگاه خداوند آرامش خود را بر او فرستاد و با لشكرهايى كه مشاهده نمىشوند ، او را تأييد نمود و گفتار كافران را در زبونى قرار داد و با شكست روبه‌رو ساخت ، ولى كلمة الله و آيين او برتر و پيروز است و خداوند توانا و حكيم است . « 1 »\r\nدربارهء همسفرى ابوبكر با پيامبر ، شيعه و سنى به تفصيل سخن گفته‌اند . اهل‌سنت از اين آيه فضيلتى بزرگ براى ابوبكر ادعا نموده و از اين سو نويسندگان شيعه نيز منكر فضيلت شده و بلكه آيه را دليل بر عدم آن دانسته‌اند . به باور نگارنده قطع نظر از همه اين ديدگاه‌ها ، از آيه فضيلتى براى ابوبكر ثابت نمىشود ؛ چه آنكه اگر پيامبر كسى را براى همسفرى خويش برمىگزيد ، بايد افرادى مانند حمزه را با خود مىداشت ، درحالىكه همگى آنها به يثرب رفته بودند « 2 » و تنها افراد تهيدست كه توانايى هجرت نداشته و يا به خاطر اشتغالات ديگر فرصت هجرت نداشتند ، باقى مانده بودند . ازاين‌رو ، همسفرى ايشان كاملًا اتفاقى به نظر مىرسد ؛\r\n\r\n\r\n","description":"","footnote":"\r\n( 1 ) . توبه ( 9 ) : 40 .\r\n( 2 ) . مسعودى ، التنبيه و الأشراف ، ص 213 ؛ الكاندهلوى ، حياة الصحابه ، ج 1 ، ص 330 .\r\n","page_name":" 101 ","page_number":101},
  {"content":"\r\n\r\nچراكه همسفر انتخابى مىبايد فردى دلير باشد تا همچون ابوبكر در كنار پيامبر احساس ترس و وحشت نكند . بنابراين صرف اين همسفرى ، فضيلتى بشمار نمىرود .\r\nدرحقيقت فضيلت در اين صحنه ، متعلق به على ( ع ) است كه در بستر پيامبر ( ص ) جان‌فشانى نمود و كمترين هراسى از خود نشان نداد . به همين مناسبت آيهء « وَ مِنَ النَّاسِ مَنْ يشْرِى نَفْسَهُ ابْتِغَاءَ مَرْضَاتِ اللَّهِ وَاللَّهُ رَءُوفٌ بالْعبَادِ » « 1 » نازل گرديده است .\r\n\r\nورود پيامبر ( ص ) به قبا\r\nپيامبراكرم روز هشتم يا به قولى دوازدهم ربيع‌الاول وارد قبا يكى از محلات يثرب شد و چند روز در آنجا توقف نمود تا على ( ع ) امانات پيامبر ( ص ) را به صاحبانش برگرداند و سپس همراه با ديگران و فواطم ( مادرش فاطمه بنت اسد ، فاطمه دختر زبير و فاطمة الزهرا ( عليها السلام ) ) پس از سه روز و به قولى 12 روز به آن حضرت ملحق گرديد . « 2 » در طول راه يثرب كراماتى از پيامبر ( ص ) ديده شد كه به ذكر نمونه‌اى بسنده مىكنيم . سراقة بن مالك مىگويد :\r\nمن به اميد جايزهء قريش ، پيامبر را در بين راه يثرب تعقيب نمودم تا به او رسيدم . هر بار كه خواستم متعرض او شوم ، اسبم به‌سر درآمد . يقين كردم كه اين حالت اتفاقى نبوده و لذا از دستگيرى او منصرف شدم . بعضى نويسندگان برآن‌اند كه سراقه موقعى كه به پيامبر رسيد ، شمشير خود را بالاى سر پيامبر قرار داد و گفت : چه كسى تو را از دست من نجات خواهد داد ؟ پيامبر با اطمينان خاطر گفت : خداى من . سراقه مىگويد : موقعى كه خواستم شمشير را پايين آورم ، اسبم به‌سر درآمد و شمشيرم به دور افتاد و پيامبر شمشير مرا برداشت و فرمود : حال تو را چه كسى از دست من نجات مىدهد ؟ پاسخ دادم : لطف و بزرگوارى شما . آنگاه پيامبر فرمود : آيا سزاوار است كسى را كه براى نجات شما مىكوشد ، نابودش نماييد ؟ بياييد به من ايمان آوريد تا صاحب تاج شاهان شده و در دنيا و آخرت سرفراز گرديد . سراقه كه از وعده‌هاى پيامبر در اين موقعيت شگفت‌زده شده بود كه چگونه فردى در حال فرار از مكه به يثرب - كه همواره او را خطرهاى بزرگ تهديد\r\n\r\n\r\n","description":"","footnote":"\r\n( 1 ) . بقره ( 2 ) : 207 .\r\n( 2 ) . ابن‌هشام ، السيرة النبوية ، ج 1 ، ص 487 ؛ نيز بنگريد به : شهابى ، ادوار فقه ، ج 1 ، ص 115 ؛ كلينى ، روضه كافى ، ص 263 .\r\n","page_name":" 102 ","page_number":102},
  {"content":"\r\n\r\nمىكند و در يثرب معلوم نيست سرنوشت او چه باشد و در درگيرىهاى قبايل عرب چه سرنوشتى در انتظار او باشد - از هم‌اكنون وعدهء پيروزى بر كسرا و قيصر و سرورى جهانى را به مسلمانان مىدهد . لذا تصميم گرفت تا زنده است در جنگى بر ضد اسلام شركت نكند ، و او به عهد خود وفادار ماند و بعداً مسلمان شد و شاهد پيروزىهاى مسلمانان و نفوذ اسلام در قلمرو پادشاهان بزرگ جهان بوده است . « 1 »\r\n\r\nورود پيامبر ( ص ) به بخش مركزى يثرب\r\nمردم قبا تقاضا داشتند كه پيامبر براى هميشه نزد آنان بماند ، ولى آن حضرت ترجيح داد در بخش مركزى يثرب در نزديكى بستگان مادرى خود از بنىنجار مسكن گزيند . ازاين‌رو ، پس از رسيدن على ( ع ) به قبا ، آن حضرت روانه بخش مركزى شد و در روز جمعه اولين نمازجمعه خود را در مسجدى كه به همين نام ساخته شده بود ، برگزار نمود . ناگفته نماند كه مسلمانان پيش از هجرت پيامبر به يثرب نيز همراه مصعب بن عمير نمازجمعه مىگزارده‌اند .\r\nبزرگان اوس و خزرج ، هريك مىخواستند پيامبر را افتخاراً در خانه خود جاى دهند ، ولى پيامبر فرمود : « هر جايى كه شترم زانو به زمين زد ، همان‌جا مسكن مىگزينم . » سرانجام شتر حضرت با استقبال پرشور مردم « 2 » در نزديكى محل مسجدالنبى كه بعدها تأسيس شد ، زانو زد . اينجا نيز بزرگان يثرب هر يك در گفتگو با پيامبر بودند تا او را به سراى خويش برند ، ولى مادر ابوايوب انصارى وسايل زندگى پيامبر را به خانه خود برد . هنگامى كه پيامبر ( ص ) جوياى\r\n\r\n\r\n","description":"","footnote":"\r\n( 1 ) . بنگريد به : ابن‌همام صنعانى ، المصنف ، ج 5 ، ص 393 ؛ ابن‌واضح ، تاريخ يعقوبى ، ج 1 ، ص 399 ؛ ابن‌اثير ، اسدالغايهء ، ج 2 ، ص 332 .\r\n( 2 ) . اشعارى كه مردم يثرب به هنگام استقبال از حضرت مىخوانده‌اند ، چنين است :\r\n طلع البدر علينا * من ثنيات الوداع\r\nوجب الشكر علينا * ما دعا الله داع\r\nايها المبعوث فينا * جئت بالامر المطاع \r\nاز فراز تپه وداع ماه شب چهارده بر ما طلوع نموده است .\r\nاز اين جهت همواره شكر خداوند بر ما واجب است تا هر زمانى كه فردى خداى را عبادت مىكند .\r\nاى كسى كه از جانب خداوند به‌سوى ما مبعوث هستى ! فرمان تو را همگان لازم‌الاجرا مىدانيم .\r\n","page_name":" 103 ","page_number":103},
  {"content":"\r\n\r\nاثاثيهء خويش شد ، به دو گفتند كه مادر ابوايوب آن را برده است . ازاين‌رو ، ايشان فرمود : « المرء مع رحله . » بدين‌ترتيب ، پيامبر موقتاً در منزل ابوايوب ساكن شد و پس از بناى مسجد و بنا شدن چند حجره در كنار مسجد ، به خانه خود رفت و تا پايان عمر در همين حجره‌هاى محقر به‌سر برد و پس از رحلت نيز در همان‌جا به خاك سپرده شد .\r\nدر سال دوم هجرت ، على ( ع ) و زهراى مرضيه نيز پس از ازدواج در يكى از همين حجره‌ها مسكن گزيدند . « 1 » حجرات پيامبر و على ( ع ) درى به بيرون مسجد و درى به درون مسجد داشت . پاره‌اى ديگر از اصحاب نيز خانه‌هايى مشابه براى خويش ساختند و از هريك درى مشرف به مسجد گشودند ، تا اينكه پيامبر ( ص ) دستور داد اين درها مسدود شود و تنها درِ خانه پيامبر و على ( عليهما السلام ) باقى بماند .\r\n\r\nحوادث سال اول و دوم هجرت\r\n\r\nبناى مسجد نبوى\r\nبرخى از سيره‌نويسان مانند ابن‌هشام و ابن‌اسحاق برآن‌اند كه مسجد نبوى در مركز مدينه ، دومين مسجدى است كه پس از هجرت به‌دست رسول‌خدا بنا گرديده است . اينان اولين مسجد را مسجد قبا دانسته‌اند كه در قرآن‌كريم به مناسبت بناى مسجد ضرار از آن ياد شده است . « 2 » اما پاره‌اى ديگر از نويسندگان بر اين باورند كه مسجد نبوى اولين مسجدى است كه پس از هجرت به فرمان پيامبر ( ص ) بنا شده ؛ زيرا دوران كوتاه توقف پيامبر در قبا تا رسيدن على ( ع ) به مدينه ، احتمالًا چنين فرصتى را در اختيار حضرت نمىگذاشته است .\r\nدر نزديكى خانه ابوايوب در جايگاه مسجدالنبى ، زمينى بود كه به دو كودك يتيم به نام سهل و سهيل تعلق داشت . پيامبراكرم اين زمين را از آنان خريدارى كرد و به مسجد اختصاص داد . در بناى مسجد ، مهاجران و انصار همگى حضور داشتند و پيامبر نيز به آنها كمك مىكرد .\r\n\r\n\r\n","description":"","footnote":"\r\n( 1 ) . مسعودى ، التنبيه و الأشراف ، ص 214 .\r\n( 2 ) . توبه ( 9 ) : 108 . مسجدى كه از روز نخست بر پايه تقوى بنا شده شايسته‌تر است كه در آن به عبادت پردازى در آن مسجد مردانى هستند كه دوست دارند پاكيزه باشند و خداوند پاكيزگان را دوست دارد .\r\n","page_name":" 104 ","page_number":104},
  {"content":"\r\n\r\nدر اين ميان عمار ياسر به خاطر آمادگى ويژه‌اش ، از برخى ديگر كوشاتر بود و به همين دليل ديگران كار خود را به دو وا مىگذاشتند . روزى ايشان به پيامبر گفت : « قتلونى يا رسول‌الله ! ؛ مرا كشتند از بس كه از من كار كشيده و سنگ بر دوشم نهاده‌اند » . پيامبراكرم با تبسمى روح‌بخش به عمار فرمود : « ما هم بقاتليك بل تقتلك الفئة الباغيه ؛ اينان قاتل تو نيستند ، بلكه كشنده تو گروهى سركش خواهند بود . » اين سخن پيامبر ( ص ) در اذهان مردم باقى بود ، تا اينكه در جنگ صفين عمار در ركاب على ( ع ) به شهادت رسيد و بدين‌سان خبر غيبى پيامبر ( ص ) تحقق يافت .\r\n\r\nازدواج على و زهرا ( عليهما السلام )\r\nبه گفته يعقوبى دو ماه پس از ورود پيامبر به يثرب ، رسول‌خدا ( ص ) فاطمه ( عليها السلام ) را با على ( ع ) تزويج كرد . درپى آن گروهى از مهاجران كه پيش‌تر از فاطمه ( عليها السلام ) خواستگارى كرده بودند ، به سخن درآمدند . ازاين‌رو ، پيامبر ( ص ) فرمود : من فاطمه را به على تزويج نكردم ، بلكه خدا او را تزويج نمود . « 1 »\r\n\r\nپيمان برادرى ( عقد اخوت )\r\nكار مهم ديگر پيامبر پس از بناى مسجد ، انعقاد عقد برادرى بين مسلمانان مهاجر و انصار بود كه آنان را موظف مىساخت كه اگر يكى از آن دو به جنگ رود ، فرد ديگر سرپرستى دو خانواده را عهده‌دار شود . در نوبت بعد نيز فرد دوم به جنگ مىرفت و فرد اول به سرپرستى دو خانواده گمارده مىشد .\r\nدر اين پيمان ، على ( ع ) نيز به‌عنوان برادر پيامبر برگزيده شد . برخى نويسندگان اهل‌سنت اين افتخار را براى على ( ع ) قضيه‌اى اتفاقى دانسته‌اند ، اما به‌حقيقت اين مطلب نه امرى تصادفى ، بلكه تكرار همان افتخارى بود كه در يوم الأنذار ، پيامبر به امر خداوند على را برادر ، وصى ، وارث و خليفهء بعد از خود معرفى كرد .\r\n\r\n\r\n","description":"","footnote":"\r\n( 1 ) . ابن‌واضح ، تاريخ يعقوبى ، ج 1 ، ص 401 . به‌گفته مسعودى ، اين ازدواج در سال دوم هجرت در ماه صفر رخ داده است . ( مسعودى ، مروج الذهب ، ج 1 ، ص 643 )\r\n","page_name":" 105 ","page_number":105},
  {"content":"\r\n\r\nاما پاره‌اى ديگر از نويسندگان اهل‌سنت نيز به اين حقيقت اشاره نموده‌اند : هنگامى كه پيامبر ( ص ) على ( ع ) را به برادرى خويش برگزيد ، فرمود : به خدايى كه مرا به رسالت مبعوث كرد ! عقد اخوت با تو را تأخير نينداختم ، جز اينكه خواستم تو را براى خويش برگزينم . جايگاه تو نسبت به من همانند نسبت هارون با موسى ( ع ) است ، جز اينكه پيامبرى بعد از من نخواهد بود : « انت منى بمنزلة هارون من موسى الّا انه لا نبى بعدى . » « 1 »\r\nعقد اخوت بين مهاجر و انصار ، گذشته از تحصيل آمادگى رزمى براى مسلمانان ، موجب شد كه مهاجران نيز به رفاه نسبى رسند ؛ زيرا دو برادر مسلمانى كه با يكديگر عقد اخوت بسته بودند ، نه‌تنها تا قبل از نزول آيات ارث ، وارث يكديگر بودند ، بلكه از نظر امكانات مادى و مسكن نيز ياور يكديگر بشمار مىآمدند .\r\n\r\nمنشور مدينه\r\nپيامبر اسلام پس از عقد اخوت بين مهاجران و انصار و قبل از آن درصدد برآمد با انعقاد پيمانى در ميان گروه‌هاى مختلف مردم مدينه ، مسئوليت امنيت شهر را به‌عنوان وطن مشترك ، برعهدهء همه ساكنان آن قرار دهد . از همين‌رو ، بين مسلمانان و يهوديان و حتى مشركان پيمانى بسته شد كه در آن ، داورى و تصميم نهايى دربارهء امور برعهدهء پيامبر ( ص ) قرار گرفت . بدين‌ترتيب ، حاكميت بر مدينه در اختيار مسلمانان قرار گرفت و ضربه‌پذيرى اين شهر در برابر تهاجم قريش به حداقل رسيد . در اين عهدنامه آمده است :\r\n1 . اين كتابى است از محمد پيامبر خدا ، بين مؤمنان و مسلمانان از قريش و يثرب و هر كه پيرو آنان باشد و بدان‌ها بپيوندد و با ايشان جهاد كند .\r\n2 . اينان يك امت‌اند ، جداى از ديگر مردم .\r\n3 . مهاجران قريش به رسمى كه داشتند ، خون‌بها را ميان خود تقسيم مىكنند و فديه اسيران خويش را به عدالت و رسمى كه ميان مؤمنان است ، مىپردازند .\r\n\r\n\r\n","description":"","footnote":"\r\n( 1 ) . قندوزى ، ينابيع المودة ، ج 1 ، ص 226 ؛ ابن‌هشام ، السيرة النبوية ، ج 1 ، ص 169 . نيز بنگريد به : طبرسى ، مجمع‌البيان ، ج 7 ، ص 322 ؛ بيرونى ، آثار الباقيه ، ص 519 ؛ واقدى ، المغازى ، ج 2 ، ص 2996 ؛ مسعودى ، التنبيه و الاشراف ، ص 249 .\r\n","page_name":" 106 ","page_number":106},
  {"content":"\r\n\r\n4 . يهوديان بنىعوف به رسمى كه داشتند ، خون‌بهاى همديگر را به‌عهده گيرند و هر طايفه‌اى فديه اسيران خويش را بر پايه عدالت و عرف بين مؤمنان بپردازند .\r\n5 . مؤمنان هيچ شخص عيالمند و قرض‌دارى را بىآنكه خون‌بها يا فديه او را بپردازند ، به حال خويش وانمىگذارند .\r\n6 . هيچ مؤمنى با برده مؤمنى ديگر پيمان نمىبندد ( مگر با اجازه آن مؤمن ) .\r\n7 . مؤمنان پرهيزكار عليه كسى از آنان كه ستم كند ، يا در صدد ستم برآيد ، يا مرتكب جرم شود ، يا به تجاوزى دست يازد و يا ميان مؤمنان فتنه و فساد كند ، قواى خود را به‌طور دسته‌جمعى عليه او به‌كار گيرند ؛ حتى اگر فرزند يكى از ايشان باشد .\r\n8 . هيچ مؤمنى فرد ديگرى را به جاى كافرى نكشد و كافرى را بر ضد مؤمنى يارى نكند .\r\n9 . عهد و پيمان خدا يكى است . كوچك‌ترين فرد مسلمان اگر كسى را در پناه خود آورد ، همه آن را مىپذيرند .\r\n10 . مؤمنان همه دوست و متحدند و با ديگران كارى ندارند .\r\n11 . از يهوديان هركس هم‌پيمان ما باشد ، با او ياورى و برابرى مىشود و كسى به وى ستم نمىكند و بر ضد او يارى نمىكند .\r\n12 . صلح مؤمنان يكى است . هيچ مؤمنى نبايد بدون موافقت مؤمن ديگر صلح كند ؛ زيرا هر دو در راه خدا وارد جنگ شده‌اند . اين صلح را نيز بايد بر پايه مساوات و عدالت انجام دهند .\r\n13 . هرگاه جنگ آغاز شود ، همه با هم ( مسلمانان و يهوديان ) در دفاع شركت خواهند كرد .\r\n14 . مؤمنان در پرداخت خون‌بهاى كسى كه در راه خدا كشته مىشود ، ذمه‌دار يكديگرند .\r\n15 . مؤمنان پرهيزكار بر استوارترين راه قرار خواهند داشت .\r\n16 . هيچ‌يك از مشركان حق ندارد مال قريش يا شخصى از آنان را در پناه و حمايت خود بگيرد و مؤمنى را از تسلط بر آن منع كند .\r\n17 . هر كس كه مؤمنى را بكشد و خيانت او به اثبات رسد ، بايد قصاص شود ، مگر اينكه اولياى مقتول رضايت دهند . در غير اين صورت ، تمام مؤمنان بايد عليه قاتل قيام كنند و جز قيام بر ضد او كار ديگرى روا نيست .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n18 . هر مؤمنى كه مفاد اين سند را تصديق كند و به خدا و روز قيامت ايمان آورد ، حق ندارد اشخاص بدعت‌گذار در دين را يارى كند ، يا آنان را پناه دهد . كسى كه چنين شخصى را يارى كند ، يا او را پناه دهد ، لعنت خدا و غضب او تا روز قيامت بر او باد ! از چنين كسى درمقابل كردار زشتى كه به جاى آورده ، توبه و غرامت قبول نخواهد شد .\r\n19 . در هر امرى كه اختلاف پيدا شد ، داورى درمورد آن با خدا و رسول او خواهد بود .\r\n20 . هرگاه يهوديان به همراه مسلمانان بجنگند ، در هزينه‌هاى جنگى با مسلمانان مشاركت خواهند كرد .\r\n21 . يهوديان بنىعوف با مؤمنان در حكم يك امت‌اند ، ولى يهود پيرو دين خود و مسلمانان نيز پيرو دين خويش‌اند ؛ خود مىدانند و بندگانشان . البته خيانت‌كاران و گناه‌كارانى كه به خود و خانواده خويش زيان مىرسانند ، استثنا مىشوند .\r\n22 . يهويدان بنىنجار ، بنىحارث ، بنىساعده ، بنىجعشم ، بنىاوس و بنىثعلبه ، در حقوق اجتماعى همانند يهوديان بنىعوف‌اند .\r\n23 . طايفه جفنه ( تيره‌اى از بنىثعلبه ) در حقوق اجتماعى همانند آنهايند .\r\n24 . بنىشطيبه در حقوق اجتماعى مانند يهوديان بنىعوف‌اند . خوبىها بايد بر بدىها غلبه داشته باشد .\r\n25 . غلامان بنىثعلبه در زمره بنىثعلبه شمرده مىشوند .\r\n26 . بستگان و خانواده يهود حكم خود آنان را دارند و هيچ‌كس جز به اجازه محمد از زمره آنان خارج نشود . همچنين كسى را به كيفرخواست نبايد بازداشت كرد .\r\n27 . انتقام خون ( قصاص ) ممنوع نيست . هركس ديگرى را بكشد ، خانواده‌اش ضامن است ، مگر اينكه ظلم ديده باشند كه در اين صورت ، خدا به آن رضايت مىدهد ( خدا با كسى است كه وفاى به عهد كند ) .\r\n28 . نفقه يهوديان بر يهوديان ، و نفقه مسلمانان نيز بر مسلمانان است .\r\n29 . يهوديان و مسلمانان با اتحاد هم عليه كسانى كه با امضاكنندگان اين پيمان در جنگ‌اند ، مىجنگند و با آنان كه بدان گردن نهاده‌اند ، خيرخواه و ياور مىباشند .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n30 . هيچ‌كس در حق هم‌پيمان خود بدى نكند و همه بايد ستمديده را يارى كنند .\r\n31 . براى امضاكنندگان اين منشور ، شهر يثرب حرم شمرده مىشود .\r\n32 . همسايه هركس مانند خود اوست ، ازاين‌رو بد كردن به او روا نيست .\r\n33 . هيچ زنى را نمىتوان جز با اجازه كسانش پناه داد .\r\n34 . مرجع رسيدگى و داورى اختلافات اين پيمان ، خدا و رسول او خواهد بود . خداوند سلامتى مراعات‌كنندگان اين سند را تضمين خواهد كرد .\r\n35 . به قريش و كسانى كه قريش را يارى كنند ، پناه داده نمىشود و بدانها كمكى نخواهد شد .\r\n36 . تابعين اين منشور بر ضد كسانى كه به يثرب حمله كنند ، اقدام نموده ، در دفع آنان كمك مىكنند و اگر آنان را به صلح فراخوانند بپذيرند ، مگر با كسانى كه با دين به پيكار برخيزند .\r\n37 . يهوديان بنىاوس و غلامانشان ، از همان حقوق برخوردارند كه در اين پيمان آمده است .\r\n38 . با كسى كه بدين پيمان وفادار باشد ، به نيكويى رفتار خواهد شد . خدا با كسى است كه بدين پيمان وفادار بماند .\r\n39 . اين پيمان از ستمكار و گناهكار پشتيبانى نمىكند .\r\n40 . هر كس از يثرب خارج شود و يا در يثرب بماند ، در امان است ، مگر آنكه ستمكار يا گناهكار باشد .\r\n41 . خدا و رسول او ، ياور كسانى خواهند بود كه اين پيمان را محترم بشمارند و آن را تضمين‌كنند . « 1 »\r\n\r\nتغيير قبله\r\nپيامبراكرم تا در مكه بودند ، نماز را به‌گونه‌اى مىگزاردند كه به‌جانب كعبه و بيت‌المقدس باشد . اين كار در مكه براى وى ممكن بود ، ولى از هنگامى كه ايشان به يثرب مهاجرت نمود ، مىبايست يا به‌سوى كعبه نماز مىخواند ، يا به‌سوى بيت‌المقدس ؛ چراكه يثرب دقيقاً در بين\r\n\r\n\r\n","description":"","footnote":"\r\n( 1 ) . بنگريد به : شهيدى ، تاريخ تحليلى اسلام ؛ ضيائى بيگدلى ، اسلام و حقوق بين‌الملل عمومى ، ص 199 ؛ سبحانى ، فروغ ابديت ، ج 1 ، ص 462 ؛ ابن‌هشام ، السيرة النبوية ، ج 2 ، ص 107 و 108 .\r\n","page_name":" 109 ","page_number":109},
  {"content":"\r\n\r\nراه مكه به شام و بيت‌المقدس قرار داشت . ازاين‌رو ، پيامبر ( ص ) تا سال دوم هجرت همانند يهوديان به‌جانب بيت‌المقدس نماز مىگزارد ؛ چنان‌كه روزه را نيز همانند يهوديان در ايام عاشورا و دهه اول محرم مىگرفت . يهوديان كه شريعت اسلام را مانعى براى موقعيت ممتازخود در ميان قبيله اوس و خزرج ( حتى ديگر قبايل منطقه ) مىشمردند ، مشتركات اسلام با احكام تورات را برگ برنده‌اى براى خويش تلقى نموده ، آن را دليلى بر برترى آيين تورات مىدانستند .\r\nپيامبر كه از اين پندارِ نادرست نگران بود ، مىانديشيد كه چگونه براى خنثى نمودن آن راهى بيابد ، تا اينكه در يكى از روزها كه در مسجد بنىسلمه مشغول نماز بود ، جبرئيل فرمان تغيير قبله از بيت‌المقدس به مكه را ابلاغ كرد و بدين‌ترتيب پيامبر ( ص ) در بين نماز و يا پس از آن ، نماز را به‌سوى كعبه - كه 180 درجه با بيت‌المقدس متفاوت بود - اقامه نمود . به همين دليل به مسجد بنىسلمه ، مسجد ذوقبلتين مىگويند ؛ زيرا براى اولين بار جهت نماز در اين مسجد تغيير يافته است .\r\nپس از چندى با نزول آيات سورهء بقره درمورد روزهء رمضان ، وجوب روزه در دهه اول محرم نيز برداشته شد ؛ چنان‌كه با تشريع اذان نيز جامعه اسلام از مسيحيت و يهوديت فاصلهء بيشترى گرفت . ازسويى اين معنا براى يهوديان كه انتظار داشتند پيامبر نيز مروج تورات و احكام يهود باشد ، خوشايند نبود ، ازاين‌رو درعين‌حال كه با ايشان در قالب منشور مدينه پيمان وفادارى بسته بودند ، به‌تدريج بر ضد اسلام و مسلمانان كارشكنى كردند . بدين‌ترتيب ، قبايل يهود بنىقينقاع ، بنىنضير و بنىقريظه يكى پس از ديگرى نقض پيمان نموده ، با مسلمانان درگير شدند . پيامبراكرم نيز با همه احترامى كه براى اهل‌كتاب قائل بود ، « 1 » به‌ناچار با يهوديان پيكار نمود و هر گروهى را متناسب با ميزان جرم آنان مجازات كرد .\r\nشگفت اينكه يهوديان با فرض اينكه با مسلمانان در اصول دين و بسيارى از واجبات و محرمات كمترين اختلافى نداشتند ، از روى كينه و حسادت ، بت‌پرستان را نسبت به مسلمانان ، به هدايت نزديك‌تر معرفى مىنمودند و حتى با آنان بر ضد اسلام همكارى مىكردند .\r\n\r\n\r\n","description":"","footnote":"\r\n( 1 ) . بنگريد به : آل‌عمران ( 2 ) : 64 .\r\n","page_name":" 110 ","page_number":110},
  {"content":"\r\n\r\nقرآن‌كريم مىفرمايد :\r\nآيا نديدى كسانى را كه بهره‌اى از كتاب آسمانى به آنها داده شده ، [ با اين حال 
  ] به جبت و طاغوت [ / بت و بت‌پرستى 
  ] ايمان مىآورند و دربارهء كافران مىگويند كه آنها از كسانى كه ايمان آورده‌اند ، به هدايت نزديك‌ترند . « 1 »\r\nقرآن‌كريم خطر يهوديان و دشمنى آنان با اسلام و مسلمانان را از خطر مشركان نيز جدىتر مىداند . شايد از همين روست كه در بيان انواع مخالفان ، يهوديان را مقدم داشته :\r\nبه‌يقين از ميان مردم ، يهود و مشركان را سرسخت‌ترين نسبت به مؤمنان خواهى يافت و بيشترين دوستى و محبت را نسبت به مؤمنان در كسانى مىيابى كه مىگويند ما نصارى هستيم و اين به خاطر آن است كه بعضى از آنها عالمانى روحانى و راهبانى تارك دنيا هستند و در برابر حق تكبر نمىورزند . « 2 »\r\nاين آيه در كينه و دشمنى ، يهوديان را بر مشركان مقدم داشته و از اين سو مسيحيان را قابل تحمل‌ترين مخالف اسلام معرفى نموده است . از آنجاكه سبب بىخطرى مسيحيان را در سنت رهبانيت و عدم‌كبرورزى آنان دانسته ، به قرينهء ملازمه مىتوان گفت كه اين دو صفت در يهوديان و مشركان وجود نداشته و به همين دليل آنها همواره در صدد بوده‌اند هر گروهى را كه با سيادت اقتصادى و قومى يهود در تضاد باشد ، از ميان بردارند .\r\nپيامبر ( ص ) با تدوين منشور مدينه و انعقاد پيمان بين خود و همه غيرمسلمانانِ ساكن مدينه - اعم از يهوديان و مشركان - راه ابراز مخالفت آنان را تا حد زيادى مسدود كرد و بدين‌سان مسلمانان را براى دفع خطر مشركان مكه و هواداران آنها آماده ساخت ، اما با اين همه ، يهوديان بيكار ننشستند و به‌تدريج كينه‌توزى خويش را آشكار نمودند . اين كينه‌توزى و حس حسادت ، با مسخره كردن و اشكال گرفتن‌هاى واهى ( مانند ماجراى قبله ) آغاز شد و در آخر نيز به درگيرىهايى رسمى انجاميد كه در مباحث آينده به نمونه‌هايى از آن اشاره خواهد شد .\r\n\r\n\r\n","description":"","footnote":"\r\n( 1 ) . نساء ( 4 ) : 51 .\r\n( 2 ) . مائده ( 5 ) : 82 .\r\n","page_name":" 111 ","page_number":111},
  {"content":"\r\n\r\n\r\nموقعيت پيامبر ( ص ) و مسلمانان در آغاز هجرت\r\nپيامبراكرم با هجرت از مكه به يثرب تا حدى توانست خود و مسلمانان را از شكنجه و آزار مشركان برهاند ، اما هنوز بودند مسلمانانى در مكه كه توانايى مهاجرت نداشتند و همچنان با آزار بت‌پرستان روبه‌رو بودند . از سوى ديگر ، مشركان كه دعوت مردم از پيامبر را در حقيقت اعلام جنگ رسمى بر ضد خود تلقى مىكردند ، دير يا زود به‌سراغ مسلمانان مىآمدند و تمام توان خويش را براى نابودى اسلام به‌كار مىگرفتند . اين معنا براى مردم مكه و مسلمانان آشكار بود و از همين‌رو در جريان پيمان عقبه ، عباس بن عباده خطاب به مردم مدينه اظهار داشت : آيا مىدانيد كه شما با دعوت محمد و بيعت با او با سرخ و سياه در جنگ خواهيد شد ؟ او پس از پاسخ مثبت آنان گفت : پس بنگريد كه اگر در صدديد پس از تحمل خسارت‌هاى مالى و جانى و از دست دادن بزرگان خويش پيامبر را رها كنيد ، از هم‌اكنون با او بيعت نكنيد ؛ زيرا پس از بيعت ، نقض آن موجب خوارى شما در دنيا و آخرت خواهد شد ، ولى اگر اطمينان داريد كه به او همواره وفادار خواهيد بود ، اين بيعت به خدا سوگند كه موجب خير دنيا و آخرت شماست ! مردم يثرب گفتند : « ما حاضريم جان و مال و بزرگان خويش را در راه رسول‌خدا فدا كنيم . اى رسول‌خدا ! در برابر آن براى ما چه خواهد بود ؟ » پيامبر فرمود : « بهشت » . بدين‌سان ، آنها با پيامبر ( ص ) بيعت نمودند . عباس بن عباده پس از اين بيعت خطاب به رسول‌خدا عرض كرد : اگر مايل باشى ، از هم‌اكنون حاضريم با مردم مكه وارد جنگ شويم . پيامبر پاسخ داد : « انى لم اومر بقتال ؛ به من فرمان جنگ داده نشده است . » « 1 »\r\nبنابراين پيامبر و يارانش در درجه نخست با مشركان مكه و هوادارانشان و سپس با يهوديان داخل و خارج مدينه و همچنين با منافقين اوس و خزرجى درگير بوده‌اند . همهء اين مسائل اقتضا داشت كه آمادگى لازم براى دفاع از كيان اسلامى فراهم آيد و حيله و توطئه‌هاى مخالفان خنثى گردد . بىترديد تدوين منشور و انعقاد عقد برادرى بين مسلمانان و مانورهاى نظامى مكرر آنان ، در همين راستا ارزيابى مىشود .\r\n\r\n\r\n","description":"","footnote":"\r\n( 1 ) . ابن‌هشام ، السيرة النبويه ، ج 2 ، ص 66 .\r\n","page_name":" 112 ","page_number":112},
  {"content":"\r\n\r\n\r\nموضع اسلام در جنگ با مخالفان داخلى و خارجى\r\nهمان‌گونه كه در فصل دوم از بخش اول اشاره شد ، نظام اسلامى هيچ‌گاه در صدد تحميل عقيدهء خود نبوده و حتى مردم در سرزمين‌هاى فتح‌شده به آيين خويش باقى مىماندند ، بىآنكه با دولت اسلامى از نظر عقيدتى و سياست داخلى كوچك‌ترين مشكلى داشته باشند . ناگفته نماند آنان حتى مورد حمايت نظامى و اقتصادى مسلمانان بوده‌اند .\r\nقرآن‌كريم به صراحت هرچه تمام‌تر مسلمانان را در حسن معاشرت و خدمات انسانى به غيرمسلمانان آزاد گذارده و حتى آنان را به اين برخورد انسانى تشويق نموده است :\r\nخداوند شما را از نيكى كردن و رعايت عدالت نسبت به كسانى كه در امر دين با شما پيكار نكردند و از خانه و ديارتان بيرون نرانده‌اند نهى نمىكند ؛ چراكه خداوند عدالت‌پيشگان را دوست دارد . « 1 »\r\nبنابراين اسلام در تمامى جنگ‌هاى داخلى جزيرة العرب و خارجى ، هدفى جز تأمين امنيت و آزادى عقيدتى براى مسلمانان نداشته و به‌دنبال آن بوده است كه به حكم قرآن « 2 » همهء مردم جهان را از طريق برهان و موعظه و جدال به روش نيكو ، به توحيد رهبرى نمايد .\r\nدر هيچ آيه‌اى از قرآن پيش‌شرطى براى حسن برخورد مسلمانان به نام تغيير عقيده و پذيرش آيين اسلام مطرح نشده ، بلكه به‌عكس ، اسلام است كه از ديگران مىخواهد كه نسبت به مسلمانان آزادى عقيدتى را رعايت كنند و آنان را مورد آزار قرار ندهند .\r\nدر تمامى جنگ‌هاى دوران رسول‌خدا ، مسلمانان در صدد دفع تهاجم مخالفان خويش بوده و اقدامى تهاجمى صورت نداده‌اند ؛ تا آنجاكه با مردم مكه نيز كه سرسخت‌ترين دشمنان حضرت بودند ، پس از پيروزى بر آنان - به‌دنبال نقض‌عهدى كه در صلح حديبيه داشتند - به پذيرش اسلام مجبورشان نكرد ، بلكه آنها را بين قبول اسلام و يا مهاجرت به كشور دلخواه‌خويش آزاد گذارد .\r\nقرآن‌كريم در سورهء توبه حتى مشروعيت جنگ با مردم مكه را معلول پيمان‌شكنى مكرر و\r\n\r\n\r\n","description":"","footnote":"\r\n( 1 ) . ممتحنه ( 60 ) : 8 .\r\n( 2 ) . نحل ( 16 ) : 124 .\r\n","page_name":" 113 ","page_number":113},
  {"content":"\r\n\r\nعدم اعتراف آنان به آزادى عقيدتى و عبادى مسلمانان معرفىنموده است :\r\nاگر پيمان‌هاى خود را پس از عهد با شما شكستند و آيين شما را مورد طعن و تمسخر قرار دادند ، با پيشوايان كفر پيكار نماييد ؛ چراكه پيمان آنها اعتبارى ندارد ؛ شايد از پيمان‌شكنى دست بردارند . آيا با گروهى كه پيمان‌هاى خود را شكستند و تصميم به اخراج پيامبر گرفتند و آغازگر جنگ نيز آنان بوده‌اند ، پيكار نمىكنيد ؟ ! آيا از آنان وحشت داريد ؟ ! با اينكه اگر ايمان داريد ، از خدا بترسيد ، سزاوارتر است . « 1 »\r\nبنابراين روش برخورد پيامبر ( ص ) با مخالفان خويش دو مرحله داشته است : دوران سيزده سالهء قبل از هجرت كه پيامبر ( ص ) در مكه مانند بسيارى از پيامبران قبل از خود همه‌گونه آزارى را تحمل نمود و كمترين اقدامى حتى در قالب دفاعى صورت نداد ؛ شعار او در تمامى اين دوران جمله « انى لم اومر بقتال » بوده است . مرحله ديگر پس از هجرت به مدينه بود كه اقدامات دفاعى حضرت آغاز شد :\r\nبه كسانى كه جنگ بر آنان تحميل گرديده ، اجازهء جهاد داده شد ؛ چراكه مورد ستم واقع شده و به‌يقين خدا بر يارى آنان تواناست ؛ همان‌ها كه از خانه‌هاى خود به‌ناحق رانده شدند و گناهى نداشتند ، جز آنكه مىگفتند پروردگار ما خداى يكتاست ، و اگر خداوند بعضى از مردم را به‌وسيله بعضى ديگر دفع نكند ، ديرها و معابد يهود و نصارى و مساجدى كه نام خدا در آن فراوان برده مىشود ، ويران مىگرديد و خدا كسانى كه او را يارى كنند ، يارى مىنمايد و خداوند توانا و شكست‌ناپذير است . « 2 »\r\n\r\nنخستين رزم‌آرايى\r\nابن‌هشام مىنويسد :\r\nپيامبر ( ص ) تا پيش از بيعت عقبه به جنگ و اقدامات دفاعى رخصت نداشتند و تنها به دعوت مردم همراه با تحمل آزار و شكنجه و گذشت و بردبارى در برابر\r\n\r\n\r\n","description":"","footnote":"\r\n( 1 ) . توبه ( 9 ) : 12 و 13 .\r\n( 2 ) . حج ( 22 ) : 39 و 40 .\r\n","page_name":" 114 ","page_number":114},
  {"content":"\r\n\r\nآن گروه نادان ، مأمور به صبر بود . قريش پيروان حضرت را پراكنده ساخته ؛ تا آنجاكه چند تن از آنها در اثر شكنجه از اسلام دست برداشته و به‌اصطلاح به ارتداد گراييدند و بسيارى نيز آواره شده و به حبشه و جز آن فرارى شدند . « 1 »\r\nبنابراين هنگامى كه قريش عناد ورزيد و نعمت الهى را كفران و پيامبر را تكذيب و مسلمانان را شكنجه و يا تبعيد نمود ، خداوند به پيامبر اجازه داد تا با آنان كه ظلم نموده‌اند ، پيكار نمايد . « 2 »\r\nپيامبراكرم و مسلمانان مهاجر كه همهء استقلال و اموال خويش را با هجرت به يثرب از دست داده ، طبيعتاً حق داشتند كه امنيت مردم مكه را دست‌كم از نظر اقتصادى تهديد كنند تا قريشيان از لجاجت دست بردارند و پذيراى اسلام شوند ، يا اينكه متعهد گردند كه مسلمانان را آزار نرسانند و آنان را از حيث اقتصادى و سياسى به رسميت شناسند . ازاين‌رو در جمادىالثانى سال دوم هجرت مسلمانان همراه رسول‌الله به قصد تعرض كاروانى كه از مكه براى تجارت به شام مىرفت ، از مدينه خارج شدند ، ولى به آنها نرسيدند . به‌دنبال اين اقدام نظامى ، پيامبر عبدالله بن جحش را همراه هشت نفر از مسلمانان مأمور كرد تا به‌جانب مكه روانه شوند تا از كاروان تجارى قريش كه از طايف بازمىگشت ، گزارش فراهم آورند . اما عبدالله هنگامى با كاروان قريش روبه‌رو شد كه آخرين روز ماه رجب بود و به خاطر ماه حرام تعرض به آنان جايز نبود و از سويى در نزديكى حرم امن الهى نيز قرار داشتند كه اگر ماه حرام سپرى مىشد ، درگيرى و تعرض به آنان در حرم گناهى بزرگ‌تر بود . ازاين‌رو ، چون خود را با يكى از دو محذور روبه‌رو ديدند ، به‌غلط تصميم گرفتند كه در ماه حرام با آنها درگير شوند ؛ درحالىكه پيامبر ( ص ) به آنان چنين اجازه‌اى نداده بود .\r\nمتأسفانه در اين درگيرى دو تن از كاروان قريش كشته شدند و بقيه فرارى و يا اسير گرديدند و اموال آنان نيز به صورت غنيمت جنگى به مدينه منتقل شد . پيامبر از اين حادثه سخت ناراحت شد و عبدالله و يارانش را ملامت نمود و در اموال قريش تصرفى نكرد و\r\n\r\n\r\n","description":"","footnote":"\r\n( 1 ) . ابن‌هشام ، السيرة النبويه ، ج 1 ، ص 277 .\r\n( 2 ) . همان .\r\n","page_name":" 115 ","page_number":115},
  {"content":"\r\n\r\nاسيران آنها را نيز با دو تن از رزمندگان كه از عبدالله عقب مانده و به اسارت قريش درآمده بودند - مبادله نمود . حضرت اموال آنها را نيز به‌قولى براى آنان پس فرستاد . « 1 »\r\nبرخى نويسندگان مسلمان همچون ابن‌اسحاق بر اين باورند كه درگيرى مسلمانان با كاروان قريش در آخرين روز رجب ، نبوده بلكه در آغاز ماه شعبان ، يعنى روز بعد از ماه رجب روى داده ، اما اين دفاع مورد تأييد قرآن‌كريم نبوده است ؛ چنان‌كه يكى از آيات سوره بقره « 2 » كه به همين مناسبت نازل گرديده ، گوياى آن است كه درگيرى در ماه حرام رخ داده است . درهرحال رزمندگان اسلام از كار خويش سخت پشيمان گشتند . ازاين‌رو ، قرآن‌كريم نيز براى جبران اين اشتباه مىفرمايد كه گناه مشركان ( آواره كردن مسلمانان و دور كردنشان از حرم امن الهى و شكنجه و آزار آنان ) به مراتب از گناه مسلمانان بزرگ‌تر بوده است :\r\nاز تو دربارهء كارزار در ماه حرام مىپرسند . بگو كه جنگ در آن گناهى بزرگ است ، ولى جلوگيرى از راه خدا و كفر ورزيدن نسبت به او و هتك احترام مسجدالحرام و اخراج ساكنان آن ، نزد خداوند گناهى بزرگ‌تر ، و ايجاد فتنه از قتل افراد نيز بدتر است . مشركان پيوسته با شما خواهند جنگيد تا شايد بتوانند شما را از دين خود بازگردانند و هر آن كس كه از دين خود بازگردد و در حال كفر بميرد ، تمام اعمال او در دنيا و آخرت بر باد مىرود و براى ابد در جهنم خواهد بود . « 3 »\r\nبه هر روى ، همهء بزرگوارىهاى پيامبر براى جبران اين گناه و از سويى صلابت گفتارى قرآن دراين‌باره ، نتوانست تبليغات دشمن را مانع گردد ، تا اينكه سرانجام همين مسئله موجب شد كه در جنگ بدر تلاش پيامبر ( ص ) براى جلوگيرى از درگيرى با مردم مكه - همراه با تلاش بزرگان قريش همچون عتبهء بن ربيعه و حكيم بن حزام - به نتيجه برسد ؛ چه آنكه ابىجهل به‌بهانه خون‌خواهى عمرو كه در سريه عبدالله بن جحش كشته شده بود ، آتش جنگ را شعله‌ور ساخت و تلاش صلح‌طلبان را بىنتيجه گزارد .\r\n\r\n\r\n","description":"","footnote":"\r\n( 1 ) . همان ، ص 181 ؛ نيز بنگريد به : مقدس اردبيلى ، زبدة البيان ، ص 304 .\r\n( 2 ) . بنگريد به : بقره ( 2 ) : 217 .\r\n( 3 ) . همان .\r\n","page_name":" 116 ","page_number":116},
  {"content":"\r\n\r\n\r\nجنگ بدر\r\nاولين رويارويى بزرگ بين سپاهيان اسلام و قريش به‌هنگام بازگشت كاروان تجارى قريش از شام ، در نزديكى چاه‌هاى بدر رخ داد ؛ چراكه پيامبر و يارانش در برابر هجوم و تهديدات مردم مكه جز مبارزه براى تعيين سرنوشت چاره‌اى نداشتند و تا مردم مكه به آزادى عقيدتى مسلمانان احترام نمىگذاردند و به‌دنبال نابودى آيين جديد بودند ، امكان آرامش براى مسلمانان وجود نداشت . بنابراين لازم بود تا با سلب امنيت براى كاروان‌هاى تجارىآنان ، زمينه را براى گفتگوى صلح فراهم آورند ؛ چنان‌كه پس از آن مردم مكه پذيرفتند كه از آن پس مسلمانى را به خاطر اعتقادات ويژه‌اش شكنجه نكنند و با هم‌پيمانان آنها نيز به همين‌گونه رفتار نمايند و از اين سو مسلمانان نيز نسبت به مكيان همين امتيازات را اعمال دارند . اما پيش از اعتراف مشركان به اين معنا ، مسلمانان مهاجر تصرف اموال قريش را در برابر اموالى كه در مكه باقى گذارده بودند ، حق طبيعى خويش مىدانستند . ازاين‌رو ، پيامبر ( ص ) در رمضان سال دوم هجرت همراه با 313 تن از مهاجران و انصار مدينه در صدد برآمد تا راه را بر كاروان تجارى قريش كه از شام بازمىگشت ، ببندد . سرپرست كاروان تجارى قريش در اين سفر ابوسفيان بود . او هنگامى كه از حركت سپاه اسلام به طرف سرزمين بدر آگاهى يافت ، مسير حركت كاروان را تغيير داد و از راهى كه از حاشيهء درياى سرخ مىگذشت ، خود را به مكه رسانيد . او پيش از اطمينان به رفع خطر ، براى احتياط به مردم مكه پيام داد كه كاروان تجارى آنان در معرض خطر جدى است ، ازاين‌رو بايد به‌سرعت اقدام كنند .\r\nمردم مكه هنگامى كه از پيام ابوسفيان اطلاع يافتند ، سراسيمه از شهر مكه خارج شده ، براى مقابله با مسلمانان روانه سرزمين بدر گرديدند . اين حركت به‌گونه‌اى سريع و فراگير بود كه حتى بنىهاشم - و ازجمله عباس بن عبدالمطلب كه خود از هواداران پيامبر ( ص ) بود و ادعا داشت كه به حضرت ايمان آورده - نتوانستند از همراهى با مردم مكه اجتناب نمايند ؛ چه‌آنكه در صورت تخلف ، امكان زندگى براى آنان در شهر مكه ناممكن مىشد ، ولى طولى نكشيد كه ابوسفيان پيامى مجدد فرستاد كه كاروان تجارى از خطر جسته و نيازى به درگيرى\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nبا مسلمانان نيست و مردم مكه مىتوانند به خانه‌هاى خويش بازگردند . « 1 »\r\nبا وصول اين پيام بيشتر مردم مكه ازجمله بنىزهره كه از بستگان مادرى پيامبر ( ص ) بودند ، همراه با طالب فرزند ارشد ابوطالب به مكه بازگشتند ، ولى عباس عموى پيامبر ، عقيل و نوفل دو پسر عموى ديگر حضرت همراه سپاه قريش به سردارى ابوجهل باقى ماندند . اين جمع از مردم مكه كه حدود 950 نفر رزمنده بودند ، در برابر سپاه 313 نفرى مسلمانان قرار گرفتند . پيامبر هنگامى كه سپاه مكه را براى جنگ با مسلمانان آماده يافت ، پيكى به‌جانب آنان گسيل داشت و پيام فرستاد كه اگر جنگ با من را كسى غير از شما برعهده گيرد ، دوست‌تر دارم از اينكه شما وارد جنگ با من شويد ؛ زيرا من ترجيح مىدهم با كسانى روبه‌رو شوم كه دست‌كم با من رابطهء خويشاوندى نداشته باشند . پيام خيرخواهانه پيامبر هنگامى كه به مردم مكه ابلاغ شد ، يكى از رجال قريش به نام حكيم بن حزام گفت : « اين سخن منصفانه‌اى است . به خدا قسم اگر پس از اين پيشنهاد ، كسى از مردم مكه با محمد بجنگد ، روى پيروزى را نخواهد ديد ! » جمع ديگرى از رجال قريش مانند عتبة بن ربيعه نيز با او هم‌عقيده بودند و پيش از آن نيز همين را مىخواستند ، ولى ابوجهل كه آتش‌افروز درگيرى بود و در جريان محاصره اقتصادى و انزواى مسلمانان و پيمان‌نامه معروف دخالت جدى داشت ، به گمان آنكه از اين فرصتى بهتر براى جنگ با مسلمانان ( با امكانات محدود جنگى ) نخواهد يافت بر لزوم درگيرى پافشارى نمود . او به همراهان خويش مىگفت كه اينان در اولين مرحله درگيرى نابود خواهند شد و براى هميشه قريش و مردم مكه از درگيرى با مخالفانى اين‌چنين آسوده مىگردند . قرآن‌كريم دربارهء منطق متكبرانه اين جمع مىفرمايد :\r\nمانند كسانى نباشيد كه از خانه‌هايشان سرمستانه خارج شده و براى خودنمايى راه خدا را مسدود ساختند ؛ چه‌اينكه خداوند بر آنچه انجام مىدهد ، احاطه دارد . هنگامى كه شيطان رفتار آنان را برايشان بياراست و به آنان گفت كه امروز هيچ‌كسى را توان پيروزى بر شما نباشد و من نيز همراه و كمك‌كار شما خواهم\r\n\r\n\r\n","description":"","footnote":"\r\n( 1 ) . ابن‌هشام ، السيرة النبوية ، ج 1 ، ص 618 ؛ مقدس اردبيلى ، زبدة البيان ، ص 304 .\r\n","page_name":" 118 ","page_number":118},
  {"content":"\r\n\r\nبود ، ولى به هنگام درگيرى آنها را تنها گذاشت و عقب‌نشينى كرد و از آنان بيزارى جست و اظهار داشت كه من چيزى را مىبينم كه شما نمىبينيد و از خداوند خوف دارم ؛ زيرا او شديدالعقاب است . « 1 »\r\nابوجهل در برابر پيام پيامبر در مورد ترك جنگ و درگيرى و تقاضاى او كه دست‌كم جنگ با مسلمانان را به ديگر مخالفان عرب ( از مشركان جزيرة العرب ) واگذارند ، اظهار داشت : به خدا قسم كه ما به مكه بازنمىگرديم ، تا هنگامى كه به بدر وارد شويم و عرب آوازه پيروزى ما را بشنود و روش و جايگاه قدرتمند ما را دريابد ! پس آنگاه در بدر سه روز جشن مىگيريم و شتر قربانى نموده و طعام داده و شراب مىآشاميم و رقاصه‌ها براى ما آواز خواهند خواند . از آن پس همه عرب براى هميشه از ما وحشت خواهند داشت . « 2 »\r\nبدين‌ترتيب ، سپاه 950 نفرى قريش با همه امكانات رزمى گستردهء خود در برابر سپاه 313 نفرى مسلمانان كه فاقد امكانات رزمى بودند ، قرار گرفت . اما پيامبراكرم كه به وعدهء الهى در سورهء انفال « 3 » مطمئن بود ، به مسلمانان بشارت پيروزى داد و از آنان خواست كه نسبت به بنىهاشم كه بر خلاف ميل قلبى خود در اين صحنه حاضر شده‌اند و نسبت به ابوالبخترى كه در نقض صحيفهء ملعونه نقش داشته ، احتياط نموده ، در صورت امكان آنها را به اسارت بگيرند . قرآن‌كريم پيش از اين درگيرى به مسلمانان اطمينان داده بود كه بر يكى از دو گروه ( كاروان تجارى قريش و يا سپاه رزمى آنان ) پيروز خواهند شد :\r\nو [ به ياد آوريد 
  ] هنگامى را كه خدا پيروزى بر يكى از دو گروه را به شما وعده داد و شما دوست داشتيد كه با گروه فاقد امكانات رزمى [ / كاروان تجارى 
  ] روبه‌رو شويد ، ولى خداوند اراده داشت كه حق را با عنايات خويش پيروز سازد و كافران را ريشه‌كن نمايد .\r\nپيامبر ( ص ) در جريان بدر با اصحاب خويش مشورت نمود و نظر آنان را درخصوص درگيرى با قريش جويا شد . پاره‌اى از مهاجران مانند ابوبكر اظهار داشتند كه درگيرى با\r\n\r\n\r\n","description":"","footnote":"\r\n( 1 ) . انفال ( 8 ) : 47 و 48 .\r\n( 2 ) . واقدى ، المغازى ، ج 1 ، ص 44 ؛ طبرى ، تاريخ طبرى ، ج 2 ، ص 320 .\r\n( 3 ) . انفال ( 8 ) : 7 .\r\n","page_name":" 119 ","page_number":119},
  {"content":"\r\n\r\nقريش نتيجه‌اى جز شكست به‌دنبال ندارد ؛ چراكه قريش همواره در جنگ پيروز بوده و در اين صحنه نيز ممتازترين شخصيت‌هاى سياسى و نظامى خود را همراه دارد . در اين ميان انصار ، يعنى مردم مدينه آمادگى كامل خويش را براى جنگ اعلام داشتند . سعد بن معاذ ، يكى از سران و نقيبان قبيلهء اوس اظهار داشت كه گويا ما مردم مدينه مخاطب شما در اين شورا هستيم ؟ پيامبر ( ص ) پاسخ داد : آرى . سعد ادامه داد : ما به تو ايمان آورده و گواهى داده‌ايم كه هر آنچه ازجانب خدا آورده‌اى ، حق است . بنابراين ما هيچ‌گاه همانند بنىاسرائيل در خطاب به موسى ( ع ) نخواهيم گفت كه تو با خدايت وارد جنگ با دشمنان باش و ما نيز همراه تو خواهيم بود و با آنها مىجنگيم . به خدا قسم اگر تو وارد دريا شوى كه نتيجه‌اى جز غرق شدن نداشته باشد ، ما نيز وارد دريا خواهيم شد و از نابودى نمىهراسيم . پيامبراكرم از پاسخ قاطع سعد - به نمايندگى از انصار - شاد گرديد و آمادهء پيكار با مردم مكه شد . سپس درحالىكه رو به‌جانب آسمان داشت ، فرمود : خداوندا ! تو خود شاهدى كه اين قريش است كه متكبرانه با تو و پيامبرت در صدد جنگ است . خداوندا ! آن پيروزى را كه به من وعده داده‌اى ، عطا فرما و آنان را نابود ساز . « 1 »\r\n\r\nتلاش جدى پاره‌اى از رجال قريش براى جلوگيرى از جنگ\r\nموضع دفاعى پيامبر و تقاضاى او براى عدم‌درگيرى با قريش روشن بود . ازاين‌رو ، بسيارى از سران قريش نيز تمايل داشتند به‌نوعى با پيامبر و مردم مدينه كنار آيند و حداقل دست خود را به خون پيامبر و ديگر مهاجران - كه بيشترشان از بستگان قريش بودند - نيالايند . اما آنها در برابر فتنه‌انگيزى ابوجهل كه حاضر نبود اين فرصت طلايى را از دست دهد ، به‌شدت با مشكل روبه‌رو بودند . ازآن‌رو كه ابوجهل كشته شدن عمرو بن حضرمى را بهانه قرار داده بود ، حكيم بن حزام براى حل اين مشكل از عتبه بن ربيعه خواست تا خون‌بهاى عمرو و خسارت مالى قريش را متعهد شود و به درگيرى پايان دهد . عتبه نيز آمادگى خويش را اعلام نمود و\r\n\r\n\r\n","description":"","footnote":"\r\n( 1 ) . واقدى ، المغازى ، ج 1 ، ص 61 ؛ ابن‌هشام ، السيرة النبوية ، ج 2 ، ص 190 ؛ ابن‌اثير ، الكامل فى التاريخ ، ج 2 ، ص 531 ؛ طبرى ، تاريخ طبرى ، ج 2 ، ص 329 .\r\n","page_name":" 120 ","page_number":120},
  {"content":"\r\n\r\nمخالفت جدى خود را با جنگ ابراز داشت . « 1 » اما ابوجهل دستور داد تا عامر حضرمى ( برادر عمرو ) ناله و فرياد برآورد و بر سر و صورت خود خاك بيفشاند و انتقام خون عمرو را تقاضا كند . ابوجهل خطاب به عتبه گفت : تو از وقتى به شمشير مردم مدينه چشمت افتاده ، وحشت‌زده شده‌اى و در فكر فرار از جنگ هستى و از سويى ملاحظه پسرت ابوحذيفه را مىكنى كه به جمع ياران پيامبر پيوسته است . « 2 » او همچنين اعلام داشت كه ما جز كشتن مردم مدينه هدفى نداريم ، ولى مهاجران ( از ياران پيامبر ) را به قتل نمىرسانيم ، بلكه آنها را دستگير كرده ، به مكه مىبريم تا آنها را براى تغيير عقيده‌شان شكنجه نماييم . « 3 »\r\n\r\nاولين جنگجويان سپاه قريش\r\nعتبة بن ربيعه كه انتظار نداشت كسى او را به ترس از جنگ متهم سازد ، با شنيدن سخنان ابىجهل آن‌چنان آشفته شد كه نه‌تنها از ترك جنگ با پيامبر ( ص ) ديگر سخنى نگفت ، بلكه خود و برادرش شيبه و فرزندش وليد نخستين كسانى بودند كه براى جنگ با مسلمانان وارد ميدان نبرد شدند و هماورد طلبيدند .\r\nدر آغاز سه تن از انصار براى جنگ با عتبه و همراهانش وارد ميدان نبرد شدند ، ولى عتبه فرياد زد كه اينان كفو ما نيستند . او از پيامبر ( ص ) خواست تا از مهاجران قريش براى جنگ با آنان افرادى را بفرستد . حضرت نيز به مبارزان انصار فرمان داد تا بازگردند و به‌جاى آنان حمزهء سيدالشهدا عموى پيامبر ، على ( ع ) و عبيدهء بن حارث ( پسرعموى ديگر ) پيامبر به ميدان روند . عتبه با ديدن آنان اظهار داشت : « اينان به‌حقيقت لايق جنگ با ما هستند . خدا لعنت كند كسى را كه ما را در برابر يكديگر قرار داد . » مقصود وى ابوجهل بود كه او را به ترس و گريز از جنگ متهم نموده بود .\r\nدر اين مبارزه ، على ( ع ) در برابر وليد بن عتبه ، عبيده بن حارث در مقابل عتبه و حضرت حمزه\r\n\r\n\r\n","description":"","footnote":"\r\n( 1 ) . واقدى ، المغازى ، ج 1 ، ص 60 ؛ ابن‌اثير ، الكامل فى التاريخ ، ج 2 ، ص 530 .\r\n( 2 ) . واقدى ، المغازى ، ج 1 ، ص 64 و 66 .\r\n( 3 ) . همان ، ص 71 . نيز بنگريد به : طبرى ، تاريخ طبرى ، ج 2 ، ص 322 و 328 .\r\n","page_name":" 121 ","page_number":121},
  {"content":"\r\n\r\nنيز در برابر شيبه قرار گرفت . على ( ع ) و حمزه بر وليد و شيبه فائق آمدند ولى عتبه و عبيده هر يك ضربه‌اى كارى به يكديگر نواختند كه فرق عتبه شكافته شد و پاى عبيده نيز قطع گرديد و بدين‌ترتيب هر دو تن از پاى درآمدند .\r\nعلى ( ع ) و حمزه ، عبيده را كه هنوز زنده بود ، نزد پيامبر آوردند ، ولى او با همان زخم به شهادت رسيد . حضرت فرمان داد كه تا حمله ازجانب مردم مكه آغاز نشده ، مسلمانان اقدامى نكنند . ابوجهل نيز با مشاهده آن صحنه و كشته شدن فرزندان ربيعه اظهار داشت كه « اينان عجله كردند » ، ازاين‌رو فرمان حركت و حمله را صادر كرد . در اين نبرد كه به پيروزى مسلمانان انجاميد ، حدود هفتاد نفر از رجال قريش ازجمله ابىجهل كشته شدند و تعداد هفتاد و اندى به اسارت درآمدند و باقى آنها نيز گريختند .\r\n\r\nسرنوشت اسراى جنگ بدر\r\nپيامبر اسلام درمورد اسراى بدر با سپاهيان اسلام به مشورت پرداخت و آنان ترجيح دادند كه اسيران را در برابر اخذ فدا ، آزاد سازند . حضرت نيز رأى آنان را تنفيذ نمود و بدين‌ترتيب همه اسيران به‌جز دو تن با پرداخت فدا و يا بدون فدا آزاد شدند . نضر بن حارث كه بيشترين نقش را در اين پيكار داشت و همچنين عقبة بن ابىمعيط ، اين دو تن بودند كه چون جنايتكار جنگى بشمار مىآمدند ، به قتل رسيدند . جرم آنان منحصر به حضورشان در صحنهء بدر نبود ؛ « 1 » چنان‌كه به‌گفته ابن‌هشام اين دو در مكه نيز پيش از هجرت ، نسبت به پيامبر ( ص ) اهانت مىكردند و او را آزار بسيار مىرساندند و ديگران را نيز بر او مىشورانيدند . « 2 »\r\n\r\nتقسيم غنائم جنگى\r\nپس از شكست دشمن و پيروزى مسلمانان ، پيامبر ( ص ) دستور داد غنائم به‌صورت مساوى بين رزمندگان مسلمان تقسيم گردد . اما پاره‌اى از رزمندگان كه براى خود نقش بيشترى در\r\n\r\n\r\n","description":"","footnote":"\r\n( 1 ) . بنگريد به : واقدى ، المغازى ، ج 1 ، ص 37 .\r\n( 2 ) . بنگريد به : ابن‌هشام ، السيرة النبويه ، ج 2 ، ص 7 و 11 .\r\n","page_name":" 122 ","page_number":122},
  {"content":"\r\n\r\nپيروزى قائل بودند ، به اين تقسيم اعتراض نمودند . يكى از معترضان سعد بن ابىوقاص بود كه اظهار داشت : « اى رسول‌خدا ! آيا به دلاورانى كه از ديگران حمايت كرده‌اند ، همان سهمى را مىدهى كه به ضعيفان دادى ؟ » پيامبراكرم با شگفتى همراه با خشم فرمود : « مادرت در عزايت بگريد ! مگر نه آن است كه به ارادهء الهى خاطر همين ضعيفان پيروز مىشويد ؟ ! » اين پاسخ قاطع و توأم با خشونت موجب شد كه از آن پس كسى درمورد تقسيم عادلانهء بيت‌المال هيچ‌گاه اعتراضى نكند . اين تساوى در تقسيم سهام تا پايان زندگى پيامبر و دوران كوتاه زمامدارى ابوبكر ادامه داشت ، ولى در دوران عمر دگرگون شد .\r\n\r\nبازتاب جنگ بدر\r\nپيروزى مسلمانان در جنگ بدر براى مسلمانان و غيرمسلمانان بركات فراوانى درپى داشت ؛ چراكه موجب شد هم مردم عرب به جايگاه ممتاز دولت اسلامى اعتراف كنند و آمادهء انعقاد صلح با آنان گردند و هم روحيهء عرب را به‌گونه‌اى بالا برد كه در جريان لشكركشى خسروپرويز براى سركوب بنىشيبان ( پس از قتل نعمان بن منذر ، پادشاه حيره ) مسلمانان براى اولين‌بار طعم پيروزى را چشيدند . به‌گفته يعقوبى و ديگر مورخان ، پيامبر ( ص ) درباره اين پيروزى - كه چند ماه پس از واقعه بدر در « ذى غار » در نزديكى بصره - فرمود : « امروز روزى است كه به بركت رسالت من عرب از قدرت مهاجم ساسانى انصاف گرفت و پاسخ مناسبى بدانها داد . » « 1 »\r\n\r\nدرگيرى پيامبر ( ص ) با يهوديان بنىقينقاع\r\nپيروزى پيامبر و يارانش در بدر براى برخى همچون يهوديان نگران‌كننده بود . ازاين‌رو ، آنها با آنكه با پيامبر براى امنيت مدينه هم‌پيمان شده بودند ( به حكم منشور مدينه ) ، به‌تدريج نقض عهد نموده و با مسلمانان درگير شدند . اولين گروه از يهوديان پيمان‌شكن ، بنىقينقاع بود كه رسول‌خدا ( ص ) آنان را در اجتماعى فراخواند و بديشان فرمود : « اى گروه يهود ! شما مىدانيد كه من پيامبر خدايم . ازاين‌رو اسلام آوريد پيش از آنكه به سرنوشتى مانند قريش روبه‌رو\r\n\r\n\r\n","description":"","footnote":"\r\n( 1 ) . اليوم انتصفت العرب من العجم و بى نصروا . ( ابن‌واضح ، تاريخ يعقوبى ، ج 2 ، ص 46 ؛ ابن‌عبدربه ، عقد الفريد ، ج 3 ، ص 307 ؛ ماوردى ، اعلام النبوة ، ص 90 )\r\n","page_name":" 123 ","page_number":123},
  {"content":"\r\n\r\nشويد . » يهوديان به پيامبر ( ص ) گفتند : « به‌خاطر اين پيروزى مغرور نباش ؛ زيرا آنان مردمى نادان بودند ، ولى ما مرد جنگيم و اگر با ما روبه‌رو شوى ، اين واقعيت را درخواهى يافت . »\r\nدر همين دوران ، روزى زنى از انصار به بازار بنىقينقاع وارد شد و درحالىكه در مقابل جواهرسازى فردى يهودى بر روى زمين نشسته بود ، مردى يهودى دامن بلند او را كه جز آن پوششى نداشت ، بىآنكه زن متوجه شود ، به بالاى لباسش دوخت . هنگامى كه زن برخاست ، عورت او نمايان شد و يهوديان به دو خنديدند . زن انصارى كه وضع خود را چنين ديد ، شيون كرد . در اين هنگام مردى مسلمان به حمايت از او ، مرد يهودى را كشت و از اين سو بنىقينقاع نيز آن مرد مسلمان را به قتل رسانيدند و بدين‌ترتيب آماده جنگ با پيامبر شدند . سرانجام پيامبر نيز آنها را محاصره كرد و فرمان داد كه آنها از مدينه مهاجرت كنند و آنان نيز به اذرعات شام كوچيدند . « 1 » اين حادثه در ماه شوال سال دوم هجرت رخ داد . پاره‌اى از مورخان و مفسران ، اين آيات را ناظر به اين رخداد دانسته‌اند :\r\nبه آنان كه كفر ورزيدند ، بگو كه به‌زودى شكست خواهيد خورد و پس از مرگ نيز در جهنم خواهيد بود كه بد جايگاهى است . جريان درگيرى دو گروهى كه يكى در راه خدا جنگيد و ديگرى به خاطر كفر و لجاج ، براى شما نشانهء عبرت خوبى است كه كافران لجوج با فرض اينكه دو برابر بودند ، شكست خوردند . . . . « 2 »\r\n\r\nمردم مكه پس از جنگ بدر\r\nشكست قريش از پيامبر در بدر و كشته و اسير دادن سران قوم براى مردم مكه - كه خود را نيرومندترين قبيلهء عرب مىدانستند - سخت نگران‌كننده بود ؛ شكستى كه وجاهت اجتماعى آنان را نزد همه قبايل عرب نيز فرو ريخت . ازاين‌رو ، ابوسفيان و همسرش قسم خوردند كه تا انتقام خون عزيزان خود را نگيرند ، غسل نكرده ، از روغن و عطر نيز استفاده نكنند . آنها به ديگران نيز دستور دادند كه براى كشته‌هاى خويش نگريند . واقدى مىنويسد :\r\nدر ذيحجه سال دوم هجرت ، ابوسفيان با دويست سوار و به قولى چهل سوار\r\n\r\n\r\n","description":"","footnote":"\r\n( 1 ) . واقدى ، المغازى ، ج 1 ، ص 180 .\r\n( 2 ) . آل‌عمران ( 3 ) : 12 و 13 .\r\n","page_name":" 124 ","page_number":124},
  {"content":"\r\n\r\nروانهء مدينه شد و شبانه مىخواست بر حى بن اخطب ، رئيس يهود بنىنضير وارد شود و او نپذيرفت و لذا بر سلام بن مشكم وارد شد . سلام ، آنان را به گرمى پذيرفت و پذيرايى كرد و شراب نوشانيد و اخبار مدينه را به او گزارش كرد . ابوسفيان به هنگام بازگشت ، مردى انصارى و كارگرش را كه در باغش مشغول به كار بودند ، به قتل رسانيد و مزرعه‌اى را آتش زد و به‌سرعت روانهء مكه شد . پيامبر و يارانش او را تعقيب كردند ، ولى به آنان نرسيدند . از آنجاكه ابوسفيان و همراهانش از ترس تعقيب پيامبر كيسه‌هاى آردى را كه براى آذوقه سفر با خود داشتند ، براى سبكبار شدن مىانداختند ، به اين غزوه « ذات السويق » گفته‌اند . « 1 »\r\nاين گزارش حاكى از آن است كه نه‌تنها يهوديان مدينه با منافقان و مشركان از همان آغاز همكارى داشته‌اند ، بلكه پايگاهى مناسب براى قريش نيز بشمار مىآمده‌اند ؛ چنان‌كه وقتى زيد بن حارثه خبر پيروزى مسلمانان در بدر را به مدينه آورد ، كعب بن اشرف رئيس قبيلهء بنىنضير - كه بزرگان مكه را در بند ديد - به مردم يهود گفت : « امروز ديگر براى شما مرگ بر زندگى ترجيح دارد . اينان را كه مىنگريد ، بزرگان عرب هستند كه كشته يا اسير شده‌اند . اكنون شما چه خواهيد كرد ؟ » يهوديان نيز پاسخ دادند كه تا زنده‌ايم ، دشمن وى خواهيم بود . پس از آن ، كعب به مكه رفت و براى تحريك قريش بر ضد مسلمانان ، اشعارى در رثاى كشته‌هاى بدر سرود ، ولى مردم مكه كه تصميم به ترك عزا براى كشته‌هاى خويش داشتند ، با او به سردى رفتار نمودند . هنگامى كه كعب به مدينه بازگشت ، پيامبر فرمان قتل او را صادر كرد و بدين‌ترتيب وى را شبانه به قتل رسانيدند .\r\nپس از كشته شدن كعب ، يهوديان وحشت كردند و از آزار مسلمانان كوتاه آمده ، و نزد پيامبر شكايت بردند كه كعب بدون جرم كشته شده است . حضرت پاسخ داد كه اگر او نيز مانند ديگران ساكت بود ، كشته نمىشد ، ولى او كارى كرد كه اگر هر كس ديگرى نيز انجام مىداد ، سزايش چيزى جز شمشير نبود . آنگاه پيامبر ( ص ) از آنان خواست تا بار ديگر با او براى ترك تعرض پيمان بندند و آنان نيز چنين كردند . از آن پس يهوديان تا زمان جنگ احد كه موقعيت مسلمانان را در خطر ديدند ، آرامش خود را حفظ كردند .\r\n\r\n\r\n","description":"","footnote":"\r\n( 1 ) . واقدى ، المغازى ، ج 1 ، ص 176 . نيز بنگريد به : طبرى ، تاريخ طبرى ، ج 2 ، ص 354 .\r\n","page_name":" 125 ","page_number":125},
  {"content":"\r\n\r\n\r\nجنگ احد\r\nاين جنگ در شوال سال سوم هجرت رخ داد . به‌گفته يعقوبى ، قريش پس از شكست در بدر براى خون‌خواهى كشته‌هاى خويش اجتماعى تشكيل دادند و متعهد شدند سود فراوانى را كه ابوسفيان در سفر شام براى آنها فراهم آورده بود ، تنها در مسير جنگ با پيامبر ( ص ) مصرف كنند . عباس بن عبدالمطلب اخبار آنان را براى پيامبر ( ص ) نوشت و آن حضرت نيز ياران خويش را از تصميم قريش آگاه نمود . ديرى نپاييد كه سپاه شرك كه شمار آنان سه هزار نفر بود ، به فرماندهى ابوسفيان روانهء مدينه گرديدند . آنها هفده زن ازجمله هند دختر عتبه و همسر ابوسفيان را نيز براى تهييج مردان به جنگ همراه داشتند . « 1 »\r\n\r\nشوراى نظامى\r\nپيامبراكرم ( ص ) شوراى نظامى تشكيل داد و با ياران خويش درباره حضور در مدينه و دفاع خانگى و يا خروج از شهر و درگيرى مستقيم با دشمن به مشورت پرداخت . جوانان انصار به‌ويژه آنان كه در جنگ بدر حضور نداشتند و تنها خبر پيروزى ياران پيامبر را - با وجود كمبود امكانات - شنيده بودند ، طرفدار خروج از مدينه و برخورد مستقيم با دشمن بودند ، ولى افراد باتجربه ازجمله خود پيامبر ( ص ) ( به‌خاطر خوابى كه ديده بود ) با حضور دفاعى در مدينه موافق بودند ؛ زيرا موضع سپاهيان مكه كه در اين صحنه چند برابر آنان در بدر بود و صرفاً براى انتقام خارج شده بودند ، با موضع آنان در بدر كه تنها براى دفاع از كاروان تجارى خويش بيرون آمده و بر خلاف ميل خود براثر تدبير خائنانهء ابىجهل با مسلمانان درگير شده بودند ، كاملًا متفاوت بود .\r\nپيامبر بر خلاف نظر خود و جمعى از سپاهيان مجرب خويش ، رأى اكثريت را تنفيذ نمود و براى خروج از مدينه و رويارويى مستقيم با دشمن در دامنهء كوه احد آماده شد . اين موضع‌گيرى قانون‌مدارانهء رسول‌خدا كه لازمهء شورايى بودن امور اجتماعى بود ، آن‌چنان براى طرف‌داران درگيرى غيرمستقيم با دشمن ، خطرناك مىنمود كه شمار زيادى از آنان كه حدود\r\n\r\n\r\n","description":"","footnote":"\r\n( 1 ) . بلاذرى ، انساب الأشراف ، ص 224 .\r\n","page_name":" 126 ","page_number":126},
  {"content":"\r\n\r\nسيصد نفر گزارش شده ، از جمع هزار نفرى ياران پيامبر جدا شدند و اظهار داشتند : « لَوْ نَعْلَمُ قِتَالا لاتَّبَعْنَاكمْ ؛ « 1 » اگر اين درگيرى را جنگ مىدانستيم [ و مصداق خودكشى نبود 
  ] ، با شما همراهى مىكرديم . » اما پيامبر و ياران وفادارش به جدايى آنان - كه با تلقين پاره‌اى از منافقان نيز بىارتباط نبود - اعتنايى نكرده ، روانهء احد گرديدند . « 2 »\r\nپيامبراكرم سپاه هفتصد نفرى خود را براى پيكار با سپاه سه هزار نفرى قريش مرتب نمود و سه پرچم را براى اين منظور اختصاص داد : پرچمى را به اوسيان ، پرچمى را به خزرجيان و پرچمى را نيز به مهاجران . پرچمدار مهاجران امام على ( ع ) و به قولى مصعب بن عمير از فرزندان عبدالدار « 3 » بود كه پيش از هجرت افتخار نمايندگى پيامبر ( ص ) در يثرب را داشت . پيامبر ( ص ) جمعى از تيراندازان را نيز بر « جبل الرماة » قرار داد تا مانع از نزديك شدن سواره‌كاران دشمن شوند .\r\nنخستين فرد از سپاه مكه كه براى پيكار تن به تن به ميدان آمد ، طلحة بن ابىطلحه بود كه در برابر على ( ع ) قرار گرفت و كشته شد . به‌دنبال آن عثمان بن ابىطلحه به ميدان آمد و حمزهء سيدالشهدا او را از پاى درآورد . سپس افرادى ديگر به ميدان آمدند و هريك به‌دست على ( ع ) يا ديگر مبارزان كشته شدند . سرانجام غلامى نيرومند به نام « صوأب » به ميدان آمد كه او نيز توسط على ( ع ) كشته شد . با كشته شدن دلاورانى از قريش آثار ضعف در سپاه مكه نمودار شد و آنان دريافتند كه قادر به رويارويى تن به تن نيستند . سپس پيكار دسته‌جمعى آغاز شد كه در اين پيكار نيز سپاه مكه شكست خورد . به همين دليل تيراندازان در جبل الرماة چنين پنداشتند كه جنگ پايان يافته ، ازاين‌رو بر خلاف توصيه پيامبر ، جمعى از آنان جايگاه خويش را رها نمودند و براى كسب غنيمت به رزم‌آوران در صحنهء نبرد پيوستند .\r\nدر اين حال خالد بن وليد با دويست تن سواره‌نظام ، تفرقه تيراندازان را مغتنم شمرد و از پشت به مسلمانان حمله‌ور شد . بدين‌ترتيب ، سپاه فرارى دشمن نيز به صحنه پيكار بازگشت و\r\n\r\n\r\n","description":"","footnote":"\r\n( 1 ) . آل‌عمران ( 3 ) : 167 .\r\n( 2 ) . ابن‌همام صنعانى ، المصنف ، ج 5 ، ص 365 .\r\n( 3 ) . آيتى ، تاريخ پيامبر اسلام ، ص 326 .\r\n","page_name":" 127 ","page_number":127},
  {"content":"\r\n\r\nاوضاع نبرد به نفع دشمن دگرگون گرديد . حمزهء سيدالشهدا به‌دست وحشى ، غلام حبيب بن مطعم به شهادت رسيد و جمعى ديگر ازجمله مصعب بن عمير نيز - كه از نظر بدنى شبيه پيامبر بود - شهيد شد . با كشته شدن مصعب ، برخى از سپاهيان قريش فرياد برآوردند كه محمد ( ص ) را كشتيم . اين فرياد موجب شد كه جمعى از ياران رسول‌خدا نااميد گردند و به هزيمت روند . بدين‌ترتيب ، 72 نفر از آنان به شهادت رسيدند .\r\nصحنهء جنگ احد و چگونگى اين پيكار در آياتى از سورهء آل‌عمران آمده است . « 1 » در يكى از اين آيات مىخوانيم :\r\nهنگامى كه به‌سوى كوه مىگريختيد و به هيچ فردى توجه نمىكرديد ؛ درحالىكه پيامبر در عقب شما فرياد مىزد [ به كجا مىگريزيد ؟ 
  ] و درنتيجه بر شما نيز اندوهى همانند اندوهى كه بر دشمنان شما قبلًا رسيده بود ، دست داد تا براى شما تجربه‌اى باشد كه هيچ‌گاه به خاطر چيزى كه از دست مىدهيد ، محزون نباشيد و نسبت به آنچه در اختيارتان قرار مىگيرد نيز شادمان نشويد . « 2 »\r\nاما طولى نكشيد كه مشخص شد پيامبرخدا كشته نشده است . اين موضوع موجب تقويت روحى مسلمانان شد و آنان انسجام تازه‌اى به خود گرفتند . سپاه مكه نيز كه انتقام كشته‌هاى خويش را گرفته بودند ، ازآن‌رو ادامه جنگ را به صلاح خويش نمىدانستند ، پيروزمندانه صحنهء نبرد را به‌سوى مكه ترك نمودند . در اين حال ابوسفيان و همراهانش شعار مىدادند : « اعل هبل اعل هبل : زنده باد بت هبل كه ما را پيروز كرد ! » پيامبراكرم نيز به مسلمانان فرمود كه چنين بگويند : « الله اعلى و اجلّ ؛ خداوند از هر موجودى بلندمرتبه‌تر و بزرگوارتر است . » مشركان مكه فرياد زدند : « نحن لنا العزى و لا عزّى لكم ؛ عزّى نيز متعلق به ماست و شما عزّى نداريد . » پيامبراكرم نيز فرمود كه در پاسخ بگوييد : « الله مولانا و لا مولى لكم ؛ خداوند ياور ماست و ياور شما نيست . »\r\nابوسفيان در اين حالت فرياد برآورد : « حنظلة بحنظلة » ؛ يعنى در برابر فرزندم حنظله كه در\r\n\r\n\r\n","description":"","footnote":"\r\n( 1 ) . بنگريد به : آل‌عمران ( 3 ) : 174 - 120 .\r\n( 2 ) . آل‌عمران ( 3 ) : 153 .\r\n","page_name":" 128 ","page_number":128},
  {"content":"\r\n\r\nبدر كشته شد ، امروز ما نيز حنظله شما ( حنظله غسيل الملائكه ) را كشتيم و انتقام خود را گرفتيم . « 1 » وى اعلام داشت كه شما در ميان كشته‌هاى خود به مثله شدن برخورد خواهيد كرد ، ولى بدانيد كه اين كار به دستور فرماندهان نظامى ما انجام نشده ؛ گو اينكه از آنچه رخ داده ، متأسف نيستيم . « 2 »\r\n\r\nپيامدهاى جنگ احد\r\nشكست در نبرد احد ، دشمنان پيامبر را اميدوار ساخت و واكنش‌هاى ايذايى فراوانى را موجب شد . مهم‌تر از همه ، آن اقليتى كه پس از مشاورهء پيامبر و تنفيذ رأى اكثريت ، همراه منافقان از سپاه اسلام جدا شده بودند ، برضد اكثريت كه در صحنه مانده و تلفات داده بودند ، زبان به ملامت گشودند و اظهار داشتند : « لَوْ أَطَاعُونَا مَا قُتِلُوا . » « 3 » به همين مناسبت آيات متعددى در ملامت اينان نازل شد ؛ آياتى كه حقانيت موضع ياران پيامبر را تأييد نموده و حادثه احد را نيز كاملًا طبيعى دانسته است . در آيه‌اى مىخوانيم :\r\nاگر به شما آسيبى رسيده ، آن قوم را نيز پيش از اين آسيبى مشابه رسيد و ما اين حوادث را ميان مردم به نوبت مىگردانيم تا پند بگيرند . « 4 »\r\nجالب اينكه به‌دنبال مشاوره پيامبر با ياران خود درمورد جنگ احد كه به‌موجب آن ، نتيجه جنگ مطابق با حدس اقليت رقم خورد ، اين تصور براى مسلمانان پيش آمد كه از اين پس\r\n\r\n\r\n","description":"","footnote":"\r\n( 1 ) . حنظله فرزند ابوعامر از بزرگان اوس بود كه با دختر عبدالله بن ابى ، رئيس خزرج در شب قبل از جنگ احد زفاف داشت و صبح همان شب قبل از غسل روانه ميدان جنگ شد و به شهادت رسيد . اين دختر و پسر بر خلاف پدران خود كه در رأس نفاق قرار داشتند ، دو مسلمان پاك‌باخته بودند كه هر فرصتى را براى خدمت به اسلام مغتنم شمردند . پيامبراكرم دربارهء حنظله فرمود كه در خواب ديدم فرشتگان حنظله را غسل مىدادند . به اين مناسبت ، حنظله معروف به غسيل الملائكه شد . او تنها فردى بود كه از ميان شهداى احد مثله نشد و اين صرفاً به خاطر ابوعامر پدر حنظله بود كه همراه سپاه قريش با پيامبر ( ص ) مىجنگيد .\r\n( 2 ) . طبرى ، تاريخ طبرى ، ج 2 ، ص 387 .\r\n( 3 ) . آل‌عمران ( 3 ) : 168 .\r\n( 4 ) . آل‌عمران ( 3 ) : 140 .\r\n","page_name":" 129 ","page_number":129},
  {"content":"\r\n\r\nحضرت با آنان مشورت نخواهد نكرد و سنت شورايى بودن نظام اسلام به فراموشى سپرده خواهد شد . بدين مناسبت ، آيه نازل شد كه اين سنت همواره به‌عنوان اصلى اساسى در نظام اسلامى برقرار خواهد بود :\r\nاز الطاف ويژهء خداوندى بر تو همان است كه در برابر ديگران انعطاف‌پذير بوده و از خود نرمش نشان مىدهى ؛ چه اينكه اگر فردى خشن و سختگير بودى ، از پيرامون تو متفرق مىشدند . بنابراين از خطاى آنان درگذر و براى آنان از خداوند طلب مغفرت داشته باش و در امور با آنان مشورت نما و موقعى كه پس از مشورت تصميمى گرفتى ، آن را با توكل به خداوند انجام ده ؛ زيرا خداوند توكل‌پيشگان را دوست دارد . « 1 »\r\nپيامبر ( ص ) نيز بر پايه اين وعده الهى فرمود : ديگر مشركان تا فتح مكه اين‌چنين بر ما غلبه نخواهند يافت .\r\n\r\nواقعه رجيع\r\nپس از حادثه احد ، گزارشى رسيد كه قبيله بنىاسد در صدد تسخير مدينه برآمده است . پيامبراكرم نيز گروهى 150 نفرى را به فرماندهى ابوسلمه مأمور سركوب آنان نمود و او نيز بر آنان غلبه يافت و با غنيمت به مدينه بازگشت . در اين زمان گروهى از نمايندگان عضل و قاره در برابر چند شتر كه از بنىلحيان گرفتند ، به مدينه آمدند و اظهار اسلام كردند و از پيامبر خواستار مُبلّغ در ميان خود شدند . پيامبر ( ص ) نيز به‌گفته ابن‌اسحاق شش تن از قاريان قرآن را به‌سوى آنان فرستاد ، ولى متأسفانه اين قاريان در بين راه مورد حمله دعوت‌كنندگان خود قرار گرفتند . به آنها گفته شد كه ما در صدد كشتن شما نيستيم ، بلكه شما را تحويل قريش خواهيم داد و از آنان جايزه خواهيم گرفت . سه تن از مسلمانان در برابر آنها مقاومت نموده و شهيد شدند و سه تن ديگر تن به اسارت دادند . در بين راه يكى از آنان پشيمان شد و پس از پيكارى كوتاه شهيد گرديد . بدين‌ترتيب ، تنها دو تن باقى ماندند كه پس از رسيدن به مكه ، به انتقام كشته‌هاى بدر به دار آويخته شدند . « 2 »\r\n\r\n\r\n","description":"","footnote":"\r\n( 1 ) . آل‌عمران ( 3 ) : 159 .\r\n( 2 ) . آيتى ، تاريخ پيامبر اسلام ، ص 352 . نيز بنگريد به : طبرى ، تاريخ طبرى ، ج 2 ، ص 296 .\r\n","page_name":" 130 ","page_number":130},
  {"content":"\r\n\r\n\r\nفاجعهء بئر معونه\r\nدر ماه صفر سال چهارم هجرت ابوبراء عامرى ، از بزرگان قبيله مردم « نجد » وارد مدينه شد . پيامبراكرم او را به اسلام دعوت كرد و او نپذيرفت ، اما اظهار داشت كه اگر گروهى را به‌عنوان مُبلّغ به سرزمين نجد بفرستد ، مردم آنجا احتمالًا مسلمان خواهند شد . وى متعهد گرديد كه مبلّغان مسلمان در پناه او خواهند بود و كسى متعرض آنان نخواهد شد . به‌دنبال اين گفتگو ، جمعى از قاريان قرآن كه به روايتى چهل تن و به روايتى هفتاد نفر گزارش شده ، روانه نجد گرديدند . پيامبراكرم همراه آنان نامه‌اى به عامر بن طفيل از بزرگان نجد نوشت ، ولى عامر قاصد پيامبر را به قتل رسانيد و به مردم خود نيز فرمان داد با مسلمانان پيكار نمايند . مردم قبيله او به خاطر امان ابوعامر حاضر به اين كار نشدند ، ولى ابن‌طفيل افراد ديگرى را با خود همراه ساخت و به مسلمانان هجوم برد و همگى آنان را به قتل رسانيد ، به‌جز « كعب بن زيد » كه مجروح شد و توانست خود را به مدينه رساند و خبر غم‌بار شهادت قاريان قرآن را به پيامبر ابلاغ نمايد . به‌گفته ابن‌سعد ، اين خبر آنچنان دلخراش بود كه پيامبراكرم تا يك ماه در قنوت نماز خويش قبايل عضل و قاره را نفرين مىكرد . « 1 »\r\n\r\nغزوهء بنىنضير\r\nپيش‌تر گفتيم كه پيش از جنگ احد ابوسفيان همراه جمعى از سواره‌كاران مكه به مدينه وارد شد و در خانهء سلام بن مشكم ، رئيس يهوديان بنىنضير مورد پذيرايى قرار گرفت . او اطلاعات لازم را از مدينه به‌دست آورد و به هنگام بازگشت ، فردى از انصار را همراه با كارگرى كه در نخلستان مشغول كار بود ، به قتل رسانيد و سپس نخلستانى را به آتش كشيد و به مكه گريخت . پيامبر اسلام كه از جريان خيانت يهود بنىنضير آگاه بود ، تنها به كشتن كعب بن اشرف - كه اشعارى در رثاى كشته‌هاى بدر سروده و براى تحريك قريش برضد مسلمانان به مكه رفته بود - اكتفا كرد و با بنىنضير پيمان مجددى منعقد نمود ، مبنى بر\r\n\r\n\r\n","description":"","footnote":"\r\n( 1 ) . آيتى ، تاريخ پيامبر اسلام ، ص 360 . نيز بنگريد به : ابن‌سعد ، الطبقات الكبرى ، ج 2 ، ص 49 ؛ واقدى ، المغازى ، ج 1 ، ص 355 .\r\n","page_name":" 131 ","page_number":131},
  {"content":"\r\n\r\nاينكه آنان به مسلمانان خيانت نكنند و براى امنيت مدينه همكارى نمايند . آنها با كشته شدن كعب وحشت نمودند و مدتى آرام گرفتند ، اما در جريان جنگ احد و در پى تلفات گسترده مسلمانان ، يهوديان بنىنضير ديگربار دشمنى خويش را آشكار و پيمان خويش را با پيامبر نقض نمودند .\r\nپيامبراكرم براى دريافت كمك به‌منظور پرداخت خون‌بهاى دو تن از بنىعامر ، به يهوديان بنىنضير - كه هم‌پيمان با آنان بودند - مراجعه كرد ، ولى آنها فرصت را مغتنم شمرده ، در صدد قتل ايشان برآمدند . پيامبر ( ص ) از توطئه آنان باخبر شد و به مدينه بازگشت . حضرت فرداى آن روز فرمان داد كه بنىنضير بايد ظرف ده روز از مدينه خارج شوند ؛ يهوديان در آغاز با خروج از مدينه موافقت نمودند ، ولى هنگامى كه عبدالله بن ابى و ديگران به آنان وعده حمايت دادند ، از مهاجرت سر باز زدند و به همين دليل پيامبر فرمان داد آنها را محاصره نمايند . وقتى يهوديان پس از پانزده روز محاصره دريافتند كه منافقان مدينه آنها را يارى نمىكنند ، تسليم شدند و پيامبر ( ص ) نيز به آنان اجازه داد كه هر مقدار از اموالشان را كه چهارپايانشان مىتوانست حمل نمايد ، با خود ببرند .\r\nجمعى از آنان به خيبر و بسيارى از آنها نيز به شام مهاجرت نمودند ، به جز دو تن كه مسلمان شدند و در مدينه باقى ماندند . سرگذشت اين گروه از يهوديان در سوره حشر بيان گرديده است . پيامبر ( ص ) اموال باقيماندهء يهوديان بنىنضير را با اجازهء انصار در ميان مهاجران تقسيم كرد ؛ چراكه مهاجران تا آن زمان استقلال مالى نداشتند و ثروت خويش را در مكه باقى گذارده بودند . پيامبر ( ص ) خطاب به انصار فرمود : شما نيز مىتوانيد از اين اموال سهمى داشته باشيد و همچنان از مهاجران به‌عنوان مهمان خود پذيرايى كنيد ، يا اينكه آن را مخصوص مهاجران بدانيد تا از اين پس استقلال اقتصادى داشته باشند و مهمان شما نباشند . مردم مدينه اظهار داشتند كه حاضريم اين اموال را به آنان اختصاص دهيم و همچنان مهمان ما نيز باشند . در همين باره قرآن‌كريم مىفرمايد :\r\nدر عين نيازمندى ، ديگران را بر خويش مقدم مىدارند و هر آن كس از بخل نفس خويش مصون بماند ، آنان از رستگاران‌اند . « 1 »\r\n\r\n\r\n","description":"","footnote":"\r\n( 1 ) . حشر ( 59 ) : 9 .\r\n","page_name":" 132 ","page_number":132},
  {"content":"\r\n\r\nبدين‌ترتيب ، اموال برجاىمانده يهوديان بنىنضير به مهاجران مسلمان اختصاص يافت ، به‌جز دو تن از انصار ( سهل بن حنيف و ابودجانه ) كه به دليل نيازمندى شديد مالى ، پيامبر به آنان نيز سهمى داد .\r\n\r\nغزوهء بدر صغرا\r\nابوسفيان در پايان جنگ احد اعلام كرد كه در سال بعد با مسلمانان در بدر روبه‌رو خواهد شد و پيامبر نيز پذيرفت . ازاين‌رو ، حضرت در سال بعد همراه هزار و پانصد نفر از ياران خود روانهء بدر شد . ابوسفيان نيز با دوهزار نفر از مكه خارج شد و تا ظهران پيش رفت ، اما هنگامى كه از آمادگى مسلمانان آگاه شد ، از حضور در بدر صرف‌نظر كرد و آن را به وقتى ديگر وانهاد . اين آمادگى مسلمانان و طفره رفتن ابوسفيان ، برگ برنده‌اى براى مسلمانان و از اين سو نشانه ضعف مردم مكه بشمار مىآمد . بدين‌رو ، ابوسفيان مورد ملامت همراهان خود قرار گرفت و مردم مكه نيز از اين امر ناخشنود گشتند و سپاه او را « جيش السويق » ناميدند ؛ بدين‌معنا كه آنان براى جنگ نرفتند ، بلكه براى خوردن سويق و خوشگذرانى خارج گرديدند . صفوان بن اميه نيز به ابوسفيان گفت : « من در احد تو را از وعده گذاردنِ با مسلمانان براى ملاقات مجدد در بدر برحذر داشتم ، ولى تو نشنيدى و اكنون آنان بر ما جرى شده و خواهند گفت كه ما خلف وعده كرده‌ايم . » بدين‌ترتيب ، آنان براى جبران اين خفت در صدد جنگ احزاب برآمدند . « 1 »\r\n\r\nغزوهء احزاب يا جنگ خندق\r\nمهم‌ترين حادثه در سال پنجم ، رويارويى پيامبر ( ص ) و يارانش با سپاه مكه و قبايل ديگرى بود كه براى نابودى آنان به مدينه آمده بودند . از آنجاكه تقريباً همهء قبايل عرب در اين جنگ با مردم مكه همكارى داشتند ، بدان جنگ احزاب گفته‌اند و ازآن‌رو كه براى نخستين بار در جزيرة العرب حفر خندق صورت گرفت تا حملهء دشمن مهار گردد ، آن را جنگ خندق نيز ناميده‌اند .\r\n\r\n\r\n","description":"","footnote":"\r\n( 1 ) . قرآن‌كريم موضع مسلمانان را در اين غزوه ستوده و اجر عظيمى را به آنان وعده داده است . ( بنگريد به : آل‌عمران ( 3 ) : 174 - 172 ) .\r\n","page_name":" 133 ","page_number":133},
  {"content":"\r\n\r\nمهم‌تر اينكه در اين جنگ ، يهوديان خيبر و مدينه نيز با مكيان همكارى داشتند و بلكه يهوديانْ خود عامل اصلى در تحريك مردم مكه عليه مسلمانان بودند . در حقيقت حى بن اخطب ، سلام بن حقيق و كنانهء بن ربيع كه از سران بنىنضير بودند ، در تصميم نهايى قريش و بلكه قبايل ديگر عرب و يهوديان بنىقريظه - كه هنوز در مدينه حضور داشتند - نقش اساسى داشته‌اند .\r\nحسن ابراهيم حسن دراين‌باره مىنويسد : وقتى يهوديان بنىنضير در خيبر جاى گرفتند ، درصدد برآمدند تا انتقام خويش را از محمد ( ص ) و يارانش بستانند . ازاين‌رو چند تن از بزرگان آنها به مكه رفتند تا قريش را براى جنگ با مسلمانان تحريك كنند . مردم مكه نيز پس از پيروزى احد همواره مترصد بودند تا بار ديگر بر مسلمانان هجوم برند و آنها را از ريشه براندازند . بدين‌ترتيب ، سران بنىنضير به نزد مردم قريش رفتند و آنها را به جنگ ترغيب كردند . آنان نيز وقتى از يارى يهوديان اطمينان يافتند ، پيشنهاد آنها را پذيرفتند ؛ چراكه اميدوار بودند به كمك يهوديان بتوانند مسلمانان را از داخل و خارج مدينه محاصره نمايند . طبق آيه‌اى از قرآن‌كريم ، در اين صحنه بود كه يهوديان به مردم مكه گفتند : شما از مسلمانان به هدايت نزديك‌تريد . « 1 » به هر روى ، وقتى يهوديان از كار قريش فراغت يافتند ، به‌سوى قبايل غطفان رفتند و آنها را نيز به جنگ با محمد ( ص ) دعوت كردند ، مردم غطفان نيز با آنها موافقت كرده و آماده نبرد شدند . فرمانده سپاه قريش ابوسفيان بن حرب بود و عيينة بن حصن فرماندهى طايفهء بنىمرة را - كه از طوايف غطفان بودند - برعهده داشت و مسعر بن رخيله نيز پيشواى سپاه بنىاشجع بود كه آن هم از طوايف غطفان بشمار مىرفت . « 2 »\r\nمردم قريش و همراهانشان از اعراب تهامه و كنانه كه شمارشان به ده هزار نفر مىرسيد ، در نزديكى مدينه فرود آمدند . مردم غطفان و پيروانشان نيز در نزديكى احد جاى گرفتند . پيامبر ( ص ) با سه هزار نفر از مسلمانان در بيرون مدينه كنار كوه « سلع » لشكرگاه ساخت و خندق را ميان خود و دشمنان فاصله كرد . ساير نواحى مدينه با نخلستان‌ها و موانع طبيعى\r\n\r\n\r\n","description":"","footnote":"\r\n( 1 ) . نساء ( 4 ) : 51 .\r\n( 2 ) . حسن ، تاريخ سياسى اسلام ، ج 1 ، ص 134 .\r\n","page_name":" 134 ","page_number":134},
  {"content":"\r\n\r\nمانند كوه‌ها محصور بود . « 1 » بدين‌ترتيب ، سپاه عرب ناچار بود مدت‌ها منتظر بماند ، يا آنكه از راه بنىقريظه بر مدينه هجوم برد .\r\nاما مردم بنىقريظه با مسلمانان به‌دفعات پيمان وفادارى بسته بودند و بدين كار رضا نمىدادند . حى بن اخطب كه از مردم بنىنضير بود و كينهء مسلمانان را سخت در دل داشت ، در صدد برآمد تا يهوديان بنىقريظه را به نقض پيمان وادارد . او براى اين منظور نزد كعب بن اسد پيشواى بنىقريظه رفت . كعب در آغاز از پذيرفتن او خوددارى كرد ، ولى سرانجام اصرار حى ، به شكستن پيمان رضايت داد . « 2 »\r\nپيامبر هنگامى كه در جريان خيانت بنىقريظه قرار گرفت ، چهار تن را كه سعد بن عباده و سعد بن معاذ از آن جمله بودند ، براى تحقيق درباره درستى و نادرستى اين خبر فرستاد و به آنها فرمود كه اگر نقض پيمان آنها دروغ بود ، در جمع مسلمانان آشكارا اعلام كنيد ، ولى اگر خبر حقيقت داشت ، آن را تنها به خود من بگوييد .\r\nديرى نپاييد كه آنان بازگشتند و درستى خبر را به پيامبر ( ص ) اطلاع دادند . در اين دوران كار بر پيامبر ( ص ) و مسلمانان بسيار سخت شد ؛ به‌گونه‌اىكه منافقان نيز به سخن درآمده و مثلًا مىگفتند : محمد ( ص ) ما را به جنگ‌هاى كسرا و قيصر وعده مىداد و اكنون نمىتوانيم به قضاى حاجت برويم .\r\nپيامبراكرم براى شكستن اتحاد دشمن ، با سران قبيلهء غطفان وارد مذاكره شد و از آنها خواست كه با كسان خود از محاصره مدينه منصرف گردند تا يك‌سوم يا نيمى از خرماى يك\r\n\r\n\r\n","description":"","footnote":"\r\n( 1 ) . خندق را به نسبت سهمى كه براى ده تن مسلمان در حفر زمين چهل ذراع در نظر گرفته‌اند ، حدود شش كيلومتر حدس زده‌اند . حفر خندق در ماه رمضان كارى دشوار بود و در آن زمان روزه نيز همانند آيين يهود از ساعتى بعد از غروب تا غروب روز بعد گرفته مىشد و اگر احياناً فردى در موقع غروب خواب مىماند ، مىبايست بدون افطار روزه را تا غروب روز بعد ادامه مىداد . ازاين‌رو برخى از مسلمانان با مشكل روبه‌رو شدند و در حين حفر خندق ، ضعف شديد به صورت غش بر آنان غالب شد . بدين مناسبت اين آيات نازل گرديد : « . . . و از آنچه خداوند به شما اجازه داده ، بهره‌مند شويد و بخوريد و بياشاميد تا رشتهء سپيد صبح از رشتهء سياه [ شب 
  ] براى شما آشكار شود و سپس روزه را تا شب ادامه دهيد . » ( بقره ( 2 ) : 187 )\r\n( 2 ) . حسن ، تاريخ سياسى اسلام ، ج 1 ، ص 137 .\r\n","page_name":" 135 ","page_number":135},
  {"content":"\r\n\r\nساله مدينه متعلق به آنان باشد . سران غطفان اين پيشنهاد را پذيرفتند و قراردادى نيز در اين باب نوشته شد ، ولى به امضا نرسيد ؛ زيرا پيامبر هنگامى كه با سران اوس و خزرج گفتگو مىكرد ، آنان گفتند : « اگر اين فرمان خداست ، مانعى ندارد ، اما اگر فرمان خدا نيست . ما بدان راضى نيستيم . » پيامبر ( ص ) گفت : « اين تصميم من است تا مدينه را از اين وضع سخت برهانم و فرمانى از جانب خدا نرسيده است . » ايشان سپس قرارداد را به آنها داد تا نوشته‌اش محو گردد .\r\nدر اين هنگام نعيم بن مسعود به نزد پيامبر ( ص ) آمد و مسلمان شد و سپس تقاضا كرد كه به او دستورى داده شود تا خدمتى انجام دهد . پيامبر ( ص ) نيز به دو گفت : « دشمنان را متفرق كند ؛ زيرا در جنگ ، خدعه رواست . » نعيم كه با قريش و يهوديان سابقهء آشنايى داشت ، در آغاز به نزد بنىقريظه رفت و به آنها گفت : « موقعيت شما با مردم مكه و غطفان كاملًا متفاوت است . بنابراين اگر مردم مكه به هر دليل فرارى شدند و راه خود را پيش گرفتند و شما را با محمد ( ص ) واگذاشتند ، چه خواهيد كرد ؟ » پس از آن ، بدان‌ها نصيحت كرد كه براى اطمينان از سرنوشت خود چند تن از سران قريش را به‌عنوان گروگان نزد خود نگاه داريد ؛ زيرا شما نمىتوانيد از اينجا به جايى ديگر رويد و زن و فرزند شما نيز در مدينه در كنار مسلمانان‌اند . سپس نعيم بن مسعود نزد قريش رفت و اظهار داشت كه مردم يهود از كار خود پشيمان شده ، به خاطر سابقهء پيمان خود با مسلمانان و دلجويى از آنها درصدد برآمده‌اند جمعى از بزرگان قريش و غطفان را در اختيار آنان قرار دهند تا كشته شوند . بنابراين اگر از شما خواستند تا افرادى را گروگان داشته باشند ، از آنها نپذيريد .\r\nسران قريش به بنىقريظه پيام فرستادند كه فردا براى حمله به مسلمانان آماده باشيد و ما نيز حمله مىكنيم . يهوديان پاسخ دادند كه فردا شنبه است و ما در اين روز به هيچ كارى اقدام نمىكنيم ؛ ضمن آنكه براى جلب اطمينان ما چند تن از سران خويش را نزد ما بفرستيد . مردم مكه با شنيدن اين پاسخ ، سخن نعيم را راست پنداشته ، به تقاضاى يهوديان جواب رد دادند و بدين‌ترتيب جبههء داخلى مدينه به روى آنان مسدود گرديد . اين‌گونه بود كه مدتى قريش در پشت خندق سرگردان بودند و بين آنان و مسلمانان پيكارى رخ نداد و تنها به تيراندازى از دو طرف بسنده مىشد .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nنعيم بن مسعود كه خود از غطفان بود ، نزد سران قوم رفت و گفتگوى خود با قريش و مطالبه گروگان را ازجانب يهوديان مطرح ساخت و ايشان را از خطر بنىقريظه و پيمان‌شكنى آنان برحذر داشت كه مبادا نسنجيده به خواهش آنان پاسخ دهند . پس آنگاه مخفيانه خود را به مسلمانان رسانيد و در ميان آنان نيز شايع ساخت كه بنىقريظه درصددند سران قريش را دستگير كنند و به پيامبر ( ص ) تحويل دهند . هدف اين بود كه اگر مشركان جاسوسى در ميان مسلمانان بفرستند ، اين سخن را از مسلمانان نيز بشنوند و باور نمايند . به همين دليل ، هنگامى كه بنىقريظه پيام فرستادند كه ما با شما در جنگ همراه نمىشويم ، مگر آنكه افرادى را به‌عنوان گروگان به ما تحويل دهيد ، گفتار نعيم را تصديق كردند و به يهوديان پاسخ رد دادند . « 1 »\r\nپس از پنج روز از اين گفتگو ، روزى عمرو بن عبدود همراه چهار تن ديگر ( عكرمة بن ابىجهل ، نوفل بن عبدالله ، ضرار بن خطاب و هبيرة بن ابىوهب ) از جاى باريك‌ترى از خندق گذشتند و از سپاه اسلام مبارز طلبيدند . پيش‌تاز اين چهار تن عمرو بود كه به فارِس يليل « 2 » معروف بود . به‌گفته واقدى ، وى در جنگ بدر زخمى شد و نذر كرد تا انتقام نگيرد ، به خود روغن نمالد . على ( ع ) در برابر عمرو قرار گرفت و به او گفت : شنيده‌ام كه در طواف كعبه با خدا عهد كرده‌اى كه اگر در ميدان نبرد ، فردى از تو دو يا سه چيز را بطلبد ، يكى از آنها را بپذيرى ؟ او پاسخ داد : آرى ، چنين است . على ( ع ) گفت : اولين تقاضاى من اين است كه اسلام را بپذيرى ؟ عمرو پاسخ داد : مرا به اسلام نيازى نيست . على ( ع ) فرمود : تقاضاى دوم من آن است كه از همين‌جا بازگردى و از جنگ كناره‌گيرى . عمرو پاسخ داد : زنان قريش براى هميشه مرا ملامت خواهند كرد . سرانجام على ( ع ) فرمود : از اسب پياده شو تا بجنگيم . عمرو مغرورانه از اسب پياده گشت و با على ( ع ) درگير شد ، ولى طولى نكشيد كه على ( ع ) بر او پيروز شد و ياران عمرو نيز گريختند . « 3 » بدين‌ترتيب ، صف سپاه بسته شد و ديگر كسى جرئت\r\n\r\n\r\n","description":"","footnote":"\r\n( 1 ) . ابن‌هشام ، السيرة النبوية ، ج 3 ، ص 24 .\r\n( 2 ) . يليل مكانى است در حجاز كه عمرو در آنجا گروه زيادى از دزدان را كه به كاروان آنان حمله كرده بودند ، دلاورانه دفع نموده بود . ( ابن ابىالحديد ، شرح نهج‌البلاغه ، ج 4 ، ص 344 )\r\n( 3 ) . ابن‌هشام ، السيرة النبويه ، ج 2 ، ص 708 ؛ واقدى ، المغازى ، ج 1 ، ص 471 ؛ مجلسى ، بحارالأنوار ، ج 20 ، ص 216 ؛ مفيد ، الارشاد ، ج 1 ، ص 129 .\r\n","page_name":" 137 ","page_number":137},
  {"content":"\r\n\r\nنكرد از خندق عبور نمايد و سپاه مكه نيز تنها به تيراندازى بسنده كردند . « 1 » در اين ميان باد شديدى وزيدن گرفت و چادرهاى سپاه مكه كه در منطقه غيرمسكونى نصب شده بود ، از زمين كنده شد و بر شدت سرما نيز افزوده گشت . بدين‌سان ، ابوسفيان نااميدانه و بدون حصول نتيجه‌اى فرمان عقب‌نشينى را صادر كرد و به‌سرعت روانه مكه شد . نقل شده كه در اين جنگ ، پيامبر به‌هنگام رويارويى على ( ع ) با عمرو فرمود : « قد برز الاسلام كله على كفر كلّه » ؛ يعنى تمام اسلام در برابر تمام كفر قرار گرفته و به همين‌رو اگر على پيروز شود ، شكست نهايى بر دشمن وارد مىآيد و بالعكس . حضرت پس از پيروزى على ( ع ) بر عمرو نيز فرمود : « ضربة على يوم الخندق افضل من عبادة الثقلين » . « 2 » بدين‌ترتيب ، همان‌گونه شد كه پيامبر فرمود ؛ چنان‌كه پس از جنگ خندق ، مردم مكه توانايى جنگ را از دست دادند و تا فتح مكه با پيامبر نجنگيدند . از اين پس ، حضرت تنها با احزابى كه در جنگ خندق با قريش همراه بودند ، پيكارهايى داشته است « 3 » و مردم مكه نيز به‌گونه‌اى از نظر اقتصادى ضعيف شده بودند كه پيامبر ( ص ) براى آنان به‌عنوان « مؤلّفة قلوبهم » ، كمك مالى مىفرستاد . « 4 »\r\n\r\nغزوهء بنىقريظه\r\nخداوند كفار را با دلى پر از خشم بدون كمترين نتيجه‌اى دفع فرمود و مؤمنان را از درگيرى با آنان بىنياز ساخت و خداوند توانا و شكست‌ناپذير است و\r\n\r\n\r\n","description":"","footnote":"\r\n( 1 ) . مسعودى ، مروج الذهب و معادن الجوهر ، ج 1 ، ص 644 .\r\n( 2 ) . مفيد ، الارشاد ، ج 1 ، ص 131 ؛ حاكم نيشابورى ، المستدرك على الصحيحين ، ج 3 ، ص 32 .\r\n( 3 ) . پيامبراكرم ( ص ) در پايان جنگ احزاب فرمود : « الآن نغزوهم ولا يغزوننا ؛ از امروز ما با آنها مىجنگيم و آنها با ما جنگ نخواهند كرد . » ( ابن‌اثير ، الكامل فى التاريخ ، ج 2 ، ص 184 )\r\n( 4 ) . بنگريد به : ابن‌واضح ، تاريخ يعقوبى ، ج 1 ، ص 416 . او مىنويسد : « پيامبر ( ص ) چون از بيچارگى و نيازمندى و سختى و قحطى مردم مكه خبر يافت ، توسط عمرو بن اميه ضمرى براى آنان مقدارى طلا فرستاد و به او فرمود كه آن را به ابوسفيان بن حرب ، صفوان بن اميه و سهل بن عمرو بسپارد و سه بخش سه بخش پراكنده‌اش سازد . صفوان بن اميه و سهل بن عمرو از گرفتن كمك مالى پيامبر ( ص ) امتناع ورزيدند ، ولى ابوسفيان تمامش را گرفت و بر بينوايان قريش تقسيم كرد و گفت : خداوند برادرزاده‌ام را پاداش نيك دهد ؛ زيرا با خويشاوندان خود نيكوكار است . »\r\n","page_name":" 138 ","page_number":138},
  {"content":"\r\n\r\nگروهى از اهل‌كتاب را كه به آنان يارى رسانيده و حمايت كردند ، از قلعه‌هايشان بيرون كشيد و ترس و وحشت را در دل‌هاى آنان وارد ساخت ؛ به‌گونه‌اىكه جمعى را كشتيد و جمعى را اسير گرفتيد و سرزمين و مساكن و اموال آنان را در اختيار شما قرار داد و همچنين زمين‌هايى را كه در آن براى جنگ گام ننهاده بوديد و خداوند بر هر چيزى تواناست . « 1 »\r\nاين آيات كه سرگذشت جنگ احزاب و بنىقريظه را بيان داشته ، گوياى آن است كه مشركان مكه نااميدانه صحنهء جنگ را رها ساخته ، به مكه بازگشتند و سپس مسلمانان را در برابر گروه‌هايى قرار دادند كه با قريش همكارى داشتند و در بحرانىترين شرايط براى نابودى اسلام تلاش مىكردند . بديهى است كه مسلمانان براى بقاى خويش حق داشتند آنان را از سر راه بردارند ؛ زيرا آنها با اين عمليات ثابت كردند كه تا وقتى داراى اقتدارى در منطقه باشند ، براى مسلمانان آرامشى وجود نخواهد داشت ؛ چنان‌كه فاجعه رجيع و بئر معونه و جز آن گواه اين مدعاست .\r\nاز آنجاكه اينان در حساس‌ترين و بحرانىترين شرايط برضد مسلمانان اقدام كرده بودند ، پيامبراكرم پس از فرارى شدن سپاه احزاب بلافاصله فرمان داد كه مسلمانان ، يهوديان بنىقريظه را محاصره نمايند . آنها كه مىدانستند جرمشان سنگين است و نمىتوانند با مسلمانان رودررو شوند ، پيشنهاد دادند كه مانند بنىنضير با اموال خود از مدينه مهاجرت نمايند ، ولى اين پيشنهاد پذيرفته نشد . يهوديان اميدوار بودند اوسيان كه هم‌پيمانشان بودند ، از آنان حمايت نمايند ، ازاين‌رو زودتر از آنچه انتظار مىرفت ، تسليم شدند . اوسيان نيز به‌حقيقت تصميم داشتند كه پيامبر را به رعايت حال آنان وادارند . اما پيامبر كه جرم اينان را سنگين‌تر از آن مىدانست كه آنها را ببخشايد و ازسويى نيز حاضر به رد تقاضاى ياران خويش از مردم اوس نبود ، داورى درمورد آنان را بر عهده سعد بن معاذ ( رئيس قبيله اوس ) گذارد . او مسلمانى پاك‌باخته و از نقباى دوازده‌گانه در بيعت عقبه بود كه در همهء صحنه‌هاى خطرناك بعدى در كنار پيامبر ( ص ) حضور داشت و از همين‌رو اوسيان و بنىقريظه نيز به دو اميدوار بودند .\r\nسعد حاضر نشد به خاطر سوابق بنىقريظه و اوس ، در داورى خويش بر خلاف حق حكم\r\n\r\n\r\n","description":"","footnote":"\r\n( 1 ) . احزاب ( 33 ) : 27 - 25 .\r\n","page_name":" 139 ","page_number":139},
  {"content":"\r\n\r\nنمايد ؛ چراكه بنىقريظه پيش از ديگر يهوديان مدينه با پيامبر ( ص ) پيمان وفادارى امضا كرده بودند ، ولى با اين همه بزرگ‌ترين خيانت را مرتكب شدند . از اين نظر سعد با قاطعيت اظهار داشت كه جزاى همهء كسانى كه در جنگ احزاب برضد مسلمانان همكارى داشته‌اند ، مرگ است . پيامبر نيز حكم سعد را تأييد كرد و همان‌گونه كه قرآن حكايت دارد ، جنگجويان آنها كشته شدند و زنان و كودكانشان نيز اسير گرديدند ؛ حال آنكه در تورات به‌صراحت آمده است كه حضرت موسى ( ع ) درمورد اسيران نيز حكم اعدام را اجرا نمود و تنها اجازه داد دختران دوشيزه باقى بمانند . « 1 » اين در حالى است كه اسلام هيچ اسيرى را محكوم به اعدام نمىداند ، جز اينكه جرمى غير از حضور در جبهه جنگ داشته باشد . « 2 »\r\nجريان برخورد مسلمانان با يهوديان بنىقريظه همواره مورد سوءاستفاده يهوديان و از هواداران آنها بوده است . اگرچه در كيفيت اجراى حكم و شمار محكومان مبالغه شده ، حقيقت آن است كه اين حكم خفيف‌تر از مجازاتى كه در خود تورات آمده ، اعمال شد و پيامبراكرم نيز خود داورى نفرمود ، بلكه مسئوليت آن را به فردى سپرد كه خود يهوديان داورى او را پذيرفته و اوسيان نيز او را به رياست خويش برگزيده بودند . بنابراين پيامبر ( ص ) نمىتوانست كارى جز تأييد داورى سعد داشته باشد ؛ زيرا حكم قاضى براساس اصول و ضوابط قرآن و تورات شكل گرفته بود و به همين‌رو نقض چنين حكمى روا نبود ، ضمن آنكه از نظر حقوق بين‌الملل معاصر نيز حكم جانى جنگى اعدام است . مهم‌تر اينكه سرگذشت ارفاق پيامبر نسبت به دو گروه قبلى ، يعنى بنىقينقاع و بنىنضير ثابت كرده بود كه اينان با خروج از مدينه به مخالفان خواهند پيوست و جنگى بدتر از احزاب را - كه يهوديان بنىنضير نقش اصلى را در آن داشتند - بر مسلمين تحميل خواهند كرد . پيامبر در خيبر نيز پس از آنكه يهوديان توان نظامى خويش را از دست داده بودند ، با كمال بزرگوارى و گذشت ، آنها را بر اراضى خيبر به‌كار گرفت و به صورت منصفانه با آنان قرارداد امضا كرد و در تمام دوران پيامبر نه آنان خيانتى كردند و نه ازجانب مسلمانان با آنان برخورد بدى انجام شد .\r\n\r\n\r\n","description":"","footnote":"\r\n( 1 ) . تورات ، سِفْر اعداد ، باب 131 .\r\n( 2 ) . بنگريد به : ابراهيمى وركيانى ، اسلام و حقوق بين‌الملل عمومى ، ج 2 ، ص 77 .\r\n","page_name":" 140 ","page_number":140},
  {"content":"\r\n\r\n\r\nغزوهء بنىالمصطلق\r\nبنىالمصطلق گروهى از مردم غطفان بودند كه در جريان جنگ احزاب حضورى جدى داشتند . اينان در فاصلهء پنج منزل يا بيشتر از مدينه به صورت عشايرى مىزيستند . به‌گفته ابن‌سعد در طبقات ، حارث بن ضرار رئيس بنىالمصطلق در صدد حملهء غافل‌گيرانه به مدينه بود و به همين‌رو جاسوسى را براى كسب خبر به مدينه فرستاد ، ولى او دستگير شد . از اين سو ، پيامبر ( ص ) نيز فردى را به داخل آنان فرستاد و مشخص شد كه اينان در صدد حمله قريب‌الوقوع به مدينه‌اند . از همين‌رو ، پيامبراكرم خود با سپاهى بر آنان تاخت و افرادى از آنان را اسير گرفت و به‌سرعت به مدينه بازگشت .\r\nقوم بنىالمصطلق پس از اين شكست مسلمان شدند . گفته شده كه بعدها وليد بن عقبه براى جمع‌آورى زكات نزد آنان اعزام شد و خبر آورد كه آنان در صددند با مسلمانان بجنگند . به همين دليل ، وى از پيامبر تقاضا كرد نيرويى براى سركوب آنان فرستد ، ولى با نزول آيه ششم از سورهء حجرات معلوم شد كه وليد از روى ترس يا غرض‌ورزى چنين گزارشى داده است . پس از آن بزرگان بنىالمصطلق خود به مدينه آمدند و گفته وليد را تكذيب نمودند . تعبير قرآن در مورد وليد و خبر او چنين است :\r\nاى كسانى كه ايمان آورده‌ايد ! هرگاه فاسقى براى شما خبرى آورد ، دربارهء صحت آن تحقيق كنيد ؛ چه‌اينكه ممكن است با مردم بىجهت درگير شويد و درنتيجه نسبت به حادثه‌اى كه رخ داده ، متأسف شويد . « 1 »\r\nدر جريان جنگ با بنىالمصطلق اختلافى بين مهاجران مكه و انصار مدينه رخ داد و عبدالله بن ابى ، رئيس منافقان مدينه تهديد كرد كه پس از بازگشت به مدينه ، عزيزان آن شهر ( اوس و خزرج ) ذليلان آن ( پيامبر و مهاجران ) را اخراج خواهند كرد ، اما پيامبر با مديريت بىنظير خود توانست آتش اختلاف را فروخواباند و منافقان را نيز رسوا سازد . به همين مناسبت سورهء منافقون نازل گرديد . پيامبر اكرم ( ص ) پس از نزول سوره منافقون نيز متعرض عبدالله بن ابى نشد و با همه اصرار افرادى مانند عمر بن خطاب حاضر نشد\r\n\r\n\r\n","description":"","footnote":"\r\n( 1 ) . حجرات ( 49 ) : 6 . نيز بنگريد به : ابن‌هشام ، السيرة النبوية ، ج 3 ، ص 290 ؛ واقدى ، المغازى ، ج 3 ، ص 981 ؛ فخر رازى ، تفسير كبير ، ج 28 ، ص 119 .\r\n","page_name":" 141 ","page_number":141},
  {"content":"\r\n\r\nعبدالله را به قتل رساند و همين برخورد بزرگوارانه موجب شد تا هواداران عبدالله نيز او را ملامت نمايند . « 1 »\r\n\r\nصلح حديبيه يا پيروزى نهايى\r\nپيامبر پس از هجرت به مدينه تا سال ششم ، به‌دليل جنگ‌هاى مكرر با قريش ، از زيارت بيت‌الله الحرام محروم بود . شبى آن حضرت در خواب ديد كه به مكه رفته و همراه مسلمانان مشغول حلق و تقصير است . قرآن‌كريم درباره خواب آن حضرت مىفرمايد :\r\nخداوند آنچه را در رؤيا به پيامبرش وعده داده ، حقيقت گفت كه به طور قطع به خواست خدا همگى وارد مسجدالحرام مىشويد و در امنيت كامل ، درحالىكه سرهاى خود را تراشيده يا كوتاه كرده‌ايد و از هيچ‌كس ترس و وحشتى نداريد ، ولى خداوند چيزهايى را دانست كه شما نمىدانستيد و براى شما فتح نزديكى قرار داد [ و آن پيروزى در خيبر است 
  ] . « 2 »\r\nپيامبر اين خواب را وعدهء الهى دانست ، ازاين‌رو همراه با مسلمانان ديگر با قربانى فراوان در ماه ذيقعده سال ششم هجرت روانه مكه گرديد . شمار مسلمانان را در اين سفر عبادى 1400 تا 1800 نفر گزارش كرده‌اند . آنان در ذوالحليفه ( مسجد شجره ) احرام بستند ، اما هنگامى كه به وادى عسفان رسيدند ، خبر آمد كه مردم مكه قسم ياد كرده‌اند كه نگذارند مسلمانان به زيارت كعبه آيند و عمره به‌جاى آورند . آنان متوجه شدند كه مردم طائف نيز با مشركان مكه همراه شده‌اند و خالد بن وليد نيز با دويست سواره نظام در نزديكى عسفان سنگر گرفته است . پيامبر دستور داد تا مسير كاروان را تغيير دهند و از ناحيهء ديگرى روانهء مسجدالحرام گردند تا با خالد و يارانش درگير نشوند . اما هنگامى كه پيامبر ( ص ) به حديبيه رسيد ، راه بر او و يارانش بسته شد . بين آن حضرت و نمايندگان قريش نوزده روز ( يا بيشتر ) گفتگو ادامه يافت تا سرانجام آنان پذيرفتند كه مسلمانان از همان‌جا به مدينه بازگردند و در سال بعد مردم مكه به مدت سه روز شهر را تخليه نمايند و پيامبر با هر تعداد افراد كه بخواهد به زيارت كعبه آيد .\r\n\r\n\r\n","description":"","footnote":"\r\n( 1 ) . حسن ، تاريخ سياسى اسلام ، ج 1 ، ص 176 .\r\n( 2 ) . فتح ( 48 ) : 27 .\r\n","page_name":" 142 ","page_number":142},
  {"content":"\r\n\r\nاز آنجاكه رسول‌خدا راضى نبود در حرم خداوند جنگى رخ دهد و جز كسب آزادى عقيدتى براى مسلمانان نيز هدفى نداشت ، پيامبر با آنان قرارداد متاركه جنگ را به مدت ده سال امضا كرد و در همان‌جا قربانىهاى خود را انجام داد و از احرام خارج شد و به مسلمانان نيز دستور داد كه چنين نمايند .\r\n\r\nبيعت رضوان\r\nپس از گفتگوى پيامبر ( ص ) با مردم مكه در جريان صلح حديبيه ، حضرت ، عثمان بن عفان را كه از امويان بود ، به نمايندگى خويش نزد مردم مكه فرستاد . پس از چندى كه عثمان بازنگشت ، شايع شد كه مردم مكه او را كشته‌اند . اينجا بود كه مسلمانان تصميم گرفتند با مردم مكه بجنگند و با غلبه بر آنان وارد مكه شوند . آنان بدين منظور در زير درختى در بيابان حديبيه گرد آمدند و با پيامبر ( ص ) بيعت نمودند كه تا پاى جان بايستند . « 1 » اين در حالى بود كه سهيل بن عمرو و همراهانش ناظر به بيعت مسلمانان با پيامبر بودند و از همين‌رو به وحشت افتادند و براى انعقاد صلح تلاش بيشترى نمودند . مردم مكه عثمان را با همراهانش به حديبيه فرستادند و پيامبر نيز همراه سپاهيان اسلام به مدينه بازگشت . قرآن‌كريم در سورهء فتح جريان سفر پيامبر به مكه و مذاكرات با قريش و بيعت رضوان را بيان داشته و حاضران در اين صحنه را به زيبايى هرچه تمام‌تر ستوده است ؛ تا آنجاكه مىفرمايد :\r\nمحمد فرستاده خداست و كسانى كه با او هستند ، در برابر كفار سرسخت و در ميان خود مهربان‌اند . پيوسته آنها را در حال ركوع و سجود مىبينى ، درحالىكه همواره فضل و رضاى خدا را مىطلبند . نشانهء آنها در صورتشان از اثر سجده نمايان است . اين توصيف آنها در تورات است و نيز توصيف آنان در انجيل . همانند زراعتى است كه جوانه‌هايش را خارج ساخته ، سپس به تقويت آن پرداخته تا محكم شده و بر ساقه‌هاى خود ايستاده است و به قدرى نمو و رشد كرده كه زارعان را به شگفتى وامىدارد . اين به خاطر آن است كه كافران را به خشم آورد ، و به همه كسانى كه از آنها ايمان آورده و عمل صالح انجام داده‌اند ، خداوند وعده آمرزش و پاداشى عظيم داده است . « 2 »\r\n\r\n\r\n","description":"","footnote":"\r\n( 1 ) . همان ، ص 466 .\r\n( 2 ) . فتح ( 48 ) : 29 .\r\n","page_name":" 143 ","page_number":143},
  {"content":"\r\n\r\n\r\nگفتگوى سهيل بن عمرو با رسول‌خدا ( ص )\r\nآخرين نماينده قريش كه با پيامبر صلح‌نامه امضا كرد ، سهيل بن عمرو يكى از رجال بزرگ شهر مكه بود . او به پيامبر ( ص ) اظهار داشت :\r\nتو خود از قريش هستى . بنابراين راضى نشو بيش از اين قريش در منطقه بىاحترام شود ، و ورود شما به اين صورت موقعيت ما را در ميان قبايل عرب زير سؤال مىبرد . بنابراين از ما بپذير و از همين‌جا بازگرد ، مشروط به اينكه سال بعد با هر تعداد از مسلمانان كه بخواهى ، براى زيارت به مكه بيايى .\r\nپيامبر ( ص ) نيز پذيرفت و پيمانى با آنان امضا كرد . براساس نقل مورخان و محدثان چنين است : پيامبر ( ص ) فرمود : بنويسيد بسم الله الرحمن الرحيم . سهيل بن عمرو گفت : ما خداوند را با صفت رحمان و رحيم نمىشناسيم ، ازاين‌رو بنويسيد : بسمك اللهم ( / به نام تو اى الله ) . پيامبر ( ص ) موافقت كرد و سپس فرمود كه بنويسيد : من « محمد رسول‌الله . . . » سهيل گفت : اگر ما تو را پيامبر مىدانستيم ، با تو جنگى نداشتيم . بنابراين نام خود و پدرت را بنويس : « من محمد بن عبدالله . . . » نويسنده نامه كه على ( ع ) بود ، از حذف عنوان رسول‌الله پرهيز داشت ، ولى پيامبر ( ص ) خود آن را محو كرد و با پيشنهاد سهيل موافقت فرمود و به على ( ع ) فرمود : تو نيز روزى با همين مشكل روبه‌رو خواهى شد . « 1 » مفاد عهدنامه حديبيه چنين بود :\r\n1 . قريش و مسلمانان تعهد مىنمايند كه به مدت ده سال جنگ را متوقف سازند و هيچ‌گونه اقدامى بر ضد يكديگر ( مانند غارت اموال و خيانت ) انجام ندهند .\r\n2 . هركس از قبايل عرب بخواهد با محمد [ ( ص ) 
  ] يا با قريش هم‌پيمان شود ، آزاد است .\r\n3 . هركس از مردم مكه بدون اجازهء ولى خود به مسلمانان بپيوندد ، به مكه بازگردانده مىشود ، ولى افرادى كه از ياران محمد [ ( ص ) 
  ] به مكه بگريزند ، بازگردانده نخواهند شد .\r\n4 . محمد [ ( ص ) 
  ] از همين‌جا به مدينه بازخواهد گشت و در سال بعد با ياران خود به مكه خواهد آمد ، مشروط بر اينكه مسلمانان با خود سلاحى جز سلاح مسافر نداشته باشند و شمشيرها نيز در غلاف باشد .\r\n\r\n\r\n","description":"","footnote":"\r\n( 1 ) . مقصود پيامبر ، صلح على ( ع ) با معاويه پس از جنگ صفين بود .\r\n","page_name":" 144 ","page_number":144},
  {"content":"\r\n\r\nبه‌دنبال اين عهدنامه ، مردم خزاعه اعلام كردند كه ما با محمد هم‌پيمان هستيم و بنىكنانه نيز كه رقيب آنان بودند ، هم‌پيمانى با قريش را اعلام داشتند .\r\nپيامبر پس از انعقاد صلح دستور داد كه مسلمانان قربانىهاى خود را نحر كنند و سپس حلق و تقصير نمايند ، ولى كسى به فرمان پيامبر ( ص ) عمل نكرد ؛ زيرا خروج از احرام و ناتمام گذاردن عمره پس از اين‌همه تحمل شدايد ، برايشان دشوار بود . پيامبر ( ص ) با نگرانى به چادر خود - كه همسرش ام‌سلمه نيز در آن حضور داشت - بازگشت . ام‌سلمه پرسيد : يا رسول‌الله ! چه شده است ؟ پيامبر سه بار سؤال او را پاسخ نداد ، تا اينكه فرمود : « من به اينها فرمان دادم قربانى كنند و حلق و تقصير نمايند ، ولى با اينكه صداى مرا مىشنيدند و مرا مىديدند ، كسى از آنان پاسخ مثبت نداد . » ام‌سلمه گفت : « يا رسول‌الله ! شما خود قربانى كنيد و حلق نماييد ، مردم نيز چنين خواهند كرد . » پس از لحظاتى پيامبر از چادر خويش خارج شد و قربانى كرد و سر تراشيد و درپى آن مسلمانان نيز به‌سرعت از او پيروى نمودند . ام‌سلمه مىگويد آن‌چنان مردم هجوم آورده بودند كه من ترسيدم يكديگر را صدمه زنند . آنان در ربودن موهاى پيامبر به‌هنگام حلق بر يكديگر سبقت مىگرفتند و با آن تا بعد از وفات حضرت بيماران خود را شفا مىبخشيدند . « 1 »\r\n\r\nنگرانى اصحاب از محتواى صلح‌نامه\r\nصلح پيامبر با مردم مكه و بازگشت او به مدينه براى مسلمانان غيرمنتظره بود ؛ چراكه براساس خواب پيامبر مطمئن بودند كه موفق به زيارت خانه خدا خواهند شد . ازاين‌رو آماده بودند كه اگر مردم مكه مانع شوند ، با آنها پيكار نمايند و اين توانايى را براى خويش احساس نموده و دشمن را نيز به اندازهء كافى ضعيف مىديدند . مهم‌تر اينكه آنها محتواى صلح‌نامه را عادلانه ندانسته ، تعهد پيامبر نسبت به بازگرداندن فرارىهاى مكه را با حرمت پناهندگى و حمايت دينى در تعارض مىديدند . از سويى مردم مكه نيز متعهد نبودند كه فراريان از سپاه\r\n\r\n\r\n","description":"","footnote":"\r\n( 1 ) . واقدى ، المغازى ، ج 1 ، ص 615 ؛ طبرى ، تاريخ طبرى ، ج 2 ، ص 471 . نيز بنگريد به : كلينى ، روضه كافى ، ص 326 .\r\n","page_name":" 145 ","page_number":145},
  {"content":"\r\n\r\nاسلام را به مسلمانان بازگردانند . از اين جهت ، ياران رسول‌خدا پيمان صلح را در شأن خويش نمىدانستند ؛ درحالىكه پيامبر به چيزى فراتر از اين مسائل مىانديشيد . حضرت بزرگ‌ترين مانع بر سر راه مردم عرب را در گرايش به اسلام ، قريش مىدانست . بىترديد پذيرش آنان در اعطاى آزادى عقيدتى به مسلمانان و آزادى قبايل در هم‌پيمانى با مسلمانان و اعتراف به برخوردارى از همهء حقوق مذكور در عهدنامه صلح ، موجب گسترش اسلام در جزيرة العرب و بلكه خارج از آن مىشد . از همين‌رو ، بجا بود كه به قريش امتيازى داده مىشد ؛ گو اينكه اين معنا با احساسات برخى مسلمانان نيز همسو نبود . به‌واقع مردم عرب در برابر اسلام منطق معقولى نداشتند و اگر لجاج و عناد نبود و درباره اصول ارزشمند اسلام فرصت انديشيدن مىيافتند ، بدان ايمان مىآوردند . « 1 »\r\n\r\nاعتراض جدى عمر در صلح حديبيه\r\nهرچند جمعى از مسلمانان نسبت به صلح حديبيه ترديد داشتند ، هيچ‌يك از آنان رسماً اعتراض نكردند . تنها واكنش آنها نسبت به تصميم پيامبر ( ص ) همان بود كه به‌سرعت پس از فرمان پيامبر براى قربانى ، به حلق و تقصير اقدام نكردند كه آن‌هم پس از اقدام عملى حضرت مرتفع شد . اما عمر بن خطاب همان‌گونه كه خود اظهار مىداشت ، درمورد بسيارى از مسائل شك كرد . او به پيامبر گفت : مگر تو پيامبر نيستى ، رسول‌خدا پاسخ داد : آرى . عمر گفت : مگر ما بر حق نيستيم ؟ حضرت فرمود : آرى . سپس عمر پرسيد : مگر اينها بر باطل نيستند ؟ حضرت فرمود : آرى ، چنين است . عمر گفت : پس چرا ما در دين خود زبونى را بپذيريم ؟ حضرت پاسخ داد : من پيامبر خدا هستم و هيچ‌گاه مرتكب معصيت نمىشوم و خدا نيز مرا خوار نخواهد ساخت . عمر سپس به ابوبكر مراجعه كرد و ابوبكر نيز او را به سكوت امر نمود ، ولى طولى نكشيد كه همگان به اين حقيقت رسيدند كه هيچ فتحى در اسلام همانند صلح حديبيه نبوده است ؛ چراكه هنوز سالى از صلح نگذشته بود كه شمار پذيرندگان اسلام پس از حديبيه بيشتر از همه مسلمانان قبل و بعد از هجرت بود ، تا آنجاكه بسيارى از مردم\r\n\r\n\r\n","description":"","footnote":"\r\n( 1 ) . حسن ، تاريخ سياسى اسلام ، ج 1 ، ص 146 .\r\n","page_name":" 146 ","page_number":146},
  {"content":"\r\n\r\nمكه مانند خالد بن وليد و عمرو بن عاص نيز مسلمان شدند . عمر نيز به خطاى بزرگ خود در اين صحنه اعتراف نمود ؛ درحالىكه در صحنه حديبيه - به‌گفته خود - اگر يارانى داشت ، رسماً مانع تصميم پيامبر مىشد . « 1 »\r\n\r\nسرگذشت ابوجندل و ابوبصير\r\nهنوز پيمان صلح امضا نشده بود كه ابوجندل پسر سهيل بن عمرو خود را به مسلمانان رسانيد و از آنان تقاضاى حمايت كرد . وى اظهار داشت كه اگر او را به مكه بازگردانند ، شكنجه خواهد شد و مجبور است از دين خود دست بشويد . وقتى سهيل بن عمرو چشمش به فرزندش افتاد ، به دو سيلى زد و اظهار داشت : « او اولين كسى است كه طبق همين پيمان بايد به مكه بازگردانده شود . » اين در حالى بود كه ابوجندل فرياد مىزد و از مسلمانان كمك مىخواست . پيامبر به ابوجندل تسلى داد و فرمود : « ما با اين مردم پيمانى بسته‌ايم كه طبق آن نمىتوانيم از تو حمايت كنيم ، ولى مطمئن باش كه خداوند خود براى شما راهى مىگشايد . »\r\nدرهرحال ابوجندل همراه پدر به مكه رفت و درپى آن ابوبصير از مسلمانان مكه نيز خود را به مدينه رسانيد . پيامبر او را نيز طبق پيمان صلح به مكه بازگردانيد ، اما ابوبصير موكل خود را كه از مشركان مكه بود ، در بين راه مكه به قتل رسانيد . از آن پس فراريان مكه به مدينه نيامدند ، بلكه در محلى به نام عبس در مسير كاروان تجارى مردم مكه تجمع نمودند . اينان خطرى جديد براى كاروان‌هاى تجارى قريش بشمار مىآمدند و به همين دليل مردم مكه قاصدى نزد پيامبر اكرم ( ص ) فرستادند و از او تقاضا كردند كه مسلمانان فرارى به مدينه پذيرفته شوند تا كاروان‌هاى تجارىشان در معرض خطر نباشند . بعدها معلوم شد ماده‌اى كه در ظاهر براى قريش امتيازى محسوب مىشد ، خود تقاضاى حذف آن را داشتند . « 2 »\r\n\r\n\r\n","description":"","footnote":"\r\n( 1 ) . بنگريد به : واقدى ، المغازى ، ج 1 ، ص 607 ؛ طبرى ، تاريخ طبرى ، ج 2 ، ص 468 .\r\n( 2 ) . طبرى ، تاريخ طبرى ، ج 2 ، ص 473 .\r\n","page_name":" 147 ","page_number":147},
  {"content":"\r\n\r\n\r\nجايگاه عهد و پيمان در اسلام\r\nپيامبراكرم به خاطر پيمانى كه با مردم مكه امضا كرده بود ، حاضر نشد از مسلمانانى دردمند همچون ابوجندل و ابوبصير حمايت نمايد ؛ درحالىكه حمايت از اتباع براى هر نظام ، نخستين وظيفهء سياسى بشمار مىآيد . اين موضع‌گيرى پيامبر بيانگر آن است كه پايبندى به عهد و پيمان بر هر مسئله ديگرى مقدم است و پس از انعقاد پيمان ، نمىتوان آن را با هيچ عذرى - جز خيانت طرف مقابل - نقض نمود .\r\n\r\nعمرة القضا\r\nپيامبر پس از فتح خيبر در جمع عظيمى از مسلمانان روانهء مكه شد و مردم مكه نيز طبق پيمان حديبيه از شهر خارج شدند . پيامبر ( ص ) سه شبانه‌روز در مكه بود و طواف و سعى نمود . پس از سه روز نيز هنگامى كه مردم مكه تعهد حضرت را نسبت به عدم‌توقف بيش از سه روز متذكر شدند ، پيامبر با خوشرويى آن را پذيرفت و از مكه خارج شد .\r\n\r\nتحقيق كنيد\r\n1 . منشور مدينه را با يكى از منشورات مهم بين‌المللى مقايسه كنيد .\r\n2 . نقش يهود را در ممانعت از گسترش دين اسلام بررسى نماييد .\r\n3 . آثار و بركات صلح حديبيه را بنويسيد و تحقيق كنيد كه چرا و چگونه اين صلح زمينه‌ساز فتح بزرگ مكه شد ؟\r\n4 . در مورد عقد اخوت ، آثار و شرايط فقهى و دينى آن تحقيق نماييد . آيا اين عقد مىتواند در جوامع كنونى نيز به عنوان يك الگوى اقتصادى و اجتماعى مورد توجه قرار گيرد ؟ چگونه ؟\r\n\r\nپرسش\r\n1 . نماينده پيامبر براى مسلمانان مدينه ( گروه خزرج ) چه كسى بود و در ليلة المبيت چه كسى با پيامبر همراهى كرد ؟\r\n2 . بيعت عقبه دوم چگونه ، در كجا و توسط چه كسانى با پيامبر شكل گرفت ؟\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n3 . پس از انتشار خبر بيعت مردم يثرب با پيامبر ( عقبه دوم ) سران شرك چه راه‌هايى را براى مقابله با پيامبر پيشنهاد كردند ؟\r\n4 . مفاد منشور مدينه را ذكر فرماييد . ( پنج مورد كافى است )\r\n5 . علت اساسى شكست مسلمانان در جنگ احد چه بود ؟\r\n6 . جنگ احزاب چگونه رخ داد و نقش امدادهاى غيبى را در پيروزى مسلمانان بنويسيد .\r\n7 . سه حادثه مهم سال‌هاى اول و دوم هجرت را نام ببريد .\r\n8 . سخن غيبى پيامبر در مورد قاتلان عمار بن ياسر چه بود ؟\r\n9 . مفاد صلح‌نامه حديبيه چه بود ؟\r\n10 . تعداد تلفات دشمن در جنگ بدر و تعداد شهداى اسلام در جنگ احد را مقايسه كنيد .\r\n11 . در جنگ احد - كه پيامبر مخالف خروج از مدينه بود - چرا از مدينه خارج شد و بگوييد بزرگ‌ترين شهيد اسلام در اين جنگ چه كسى بود ؟\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n.\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\nفصل سوم : فتح خيبر تا وفات رسول‌خدا ( ص )\r\nپيامبر اسلام پس از صلح با مردم مكه فرصت را براى سركوب يهوديان خيبر مغتنم شمرد ؛ همانان كه به حكم آيه « كُلَّمَا أَوْقَدُوا نَارًا لِلْحَرْبِ أَطْفَأَهَا اللَّهُ » « 1 » عامل جنگ‌افروزى در منطقه بودند و خود را براى جنگى ديگر با همكارى مردم غطفان آماده مىساختند . حضرت با سركوب يهوديان براى هميشه به شر آنان پايان داد . به‌دنبال اين پيروزى ، پيامبر براى پادشاهان بزرگ جهان كه در جزيرة العرب و مجاور آن مىزيستند نامه دعوت به اسلام فرستاد و بدين‌سان موجوديت آيين الهى خاتم را اعلام داشت .\r\nموضع پادشاهان جهان در قبال نامه‌هاى پيامبر متفاوت بود ، ولى تقريباً همه آنها سفيران حضرت را مورد احترام قرار دادند و هدايايى را براى آنان و خود پيامبر ( ص ) فرستادند ؛ گو اينكه به‌تدريج زمينه جنگ‌هاى خارجى مسلمانان را نيز فراهم آوردند .\r\nمردم مكه پس از فاصله‌اى كوتاه از صلح با پيامبر ، نقض عهد نموده ، با مردم خزاعه كه با حضرت هم‌پيمان بودند ، درگير شدند . ازاين‌رو ، پيامبر تصميم قطعى گرفت كه مكه را فتح كند . اما ايشان به خاطر حرمت حرم و ديگر مسائل احتمالى كوشيد تا در مكه كشتارى رخ ندهد . بدين‌رو ، حضرت با درايت كامل جنگ را رهبرى كرد و با كمترين تلفات موفق به فتح مكه گرديد و سپس فرمان عفو عمومى داد .\r\n\r\n\r\n","description":"","footnote":"\r\n( 1 ) . مائده ( 5 ) : 64 .\r\n","page_name":" 151 ","page_number":151},
  {"content":"\r\n\r\nپس از آنكه مشركان با حضور در مراسم حج براى مسلمانان مشكلاتى را آفريدند ، پيامبر آنان را به قبول اسلام و يا هجرت از مكه مختار كرد و آنان نيز خواسته يا نخواسته پذيراى اسلام شدند و با حضرت در سركوب هم‌پيمانان خود - از مردم طائف و قبيله صحراگرد هوازن - شركت نمودند . بدين‌ترتيب ، حاكميت اسلام بر سراسر جزيرة العرب مسلّم گرديد . پيامبراكرم سرانجام با مسيحيان نجران نيز پيمان ذمه بست و آخرين حج را كه با تبيين احكام اسلام همراه بود ، انجام داد و در بازگشت به مدينه نيز در غديرخم على ( ع ) را به‌عنوان امام و ولى مسلمانان معرفى نمود .\r\n\r\nغزوهء خيبر\r\nپيش‌تر گفتيم كه يكى از بزرگ‌ترين پايگاه‌هاى ضداسلام و مسلمين در مدينه و خارج آن ، يهوديان ساكن اين منطقه بودند . اختلاف مسلمانان با يهوديان از همان آغاز هجرت پيامبر ( ص ) به اين شهر آغاز شد ؛ چه آنكه يهوديان در طول تاريخ به خاطر دنياپرستى و سودجويى ، محسود مردمى بوده‌اند كه در جوارشان زندگى كرده و روابطى مادى با آنها داشته‌اند . قرآن‌كريم نيز اينان را نسبت به مسلمانان ، دشمن‌ترين و مسيحيان را بامحبت‌ترينِ افراد معرفى مىنمايد . گوستاولبون نويسندهء نامدار فرانسوى مىنويسد :\r\nيهود از زمان‌هاى قديم خود را به دورويى ، ترس ، بخل و طمع معرفى كرده و بدترين توهين به عرب اين است كه او را با يهودى قياس كنند ، ولى نبايد اين مطلب را از نظر دور داشت كه شيوهء مخصوصى كه قرن‌ها يهود براى خود انتخاب كرده‌اند ، موجب شده است كه آنان را به‌صورت نژادى پست و بىارزش جلوه دهد . به نظر من هر ملتى كه به چيزى دچار شود كه يهوديان بدان دچار بوده‌اند ، به اين روز خوارى خواهد افتاد . ملتى كه هدفش تنها سوداگرى و رباخوارى است و هميشه و همه‌جا مردم به نظرِ حقارت و بدگمانى به آنها مىنگرند و اخلاق نكوهيده به وراثت در مدت بيست قرن به آنان منتقل و پابرجا شده باشد ، خواه ناخواه دچار سرنوشت ملت يهود خواهد شد . « 1 »\r\n\r\n\r\n","description":"","footnote":"\r\n( 1 ) . لوبون ، تمدن اسلام و عرب ، ص 53 .\r\n","page_name":" 152 ","page_number":152},
  {"content":"\r\n\r\nآرى ، يهوديان در مدينه و خارج آن از همان آغاز احساس كردند كه مسلمانان رقيب سياسى و مذهبى آنان‌اند و حضورشان نه‌تنها در مدينه ، بلكه در خارج آن نيز با منافع و موقعيت يهود ناسازگار است . به همين دليل ، آنان يكى پس از ديگرى پيمان مودت و همكارى با پيامبر را نقض نمودند كه اين خود موجب اخراج يا سركوب آنها گرديد . بدين‌ترتيب به دشمنى هرچه بيشترِ يهود با مسلمانان و شخص پيامبر ( ص ) افزوده شد ؛ چنان‌كه در جنگ خندق نه‌تنها يهوديان مهاجر به خيبر و ساكنان آنجا ، مردم مكه را عليه مسلمانان بسيج نمودند ، بلكه در حضور قبيلهء غطفان نيز نقش اساسى داشتند . آنان حتى مردم بنىقريظه را كه در مدينه ساكن بودند ، به نفاق و ضديت با مسلمانان واداشتند و نتيجه آن شد كه بنىقريظه با اشد مجازات روبه‌رو گرديد .\r\nاما سركوب و اخراج يهوديان مدينه نه‌تنها در تخفيف كينه‌توزى آنان مؤثر نيفتاد ، بلكه دشمنىشان را شديدتر كرد ؛ تا جايى كه آنها در هر فرصت به‌دنبال كارشكنى بر ضد مسلمانان بودند . يكى از نويسندگان معاصر مىنويسد :\r\nپس از صلح حديبيه نيز به پيامبر ( ص ) خبر رسيد كه تيره‌هاى قوم غطفان كه پس از قريش سخت‌ترين و نيرومندترين دشمنان محمدند ، به‌سوى خيبر آمده و مسلّم شد كه يهوديان با اين طوايف وحشى و خشن . . . براى حمله به مدينه خود را آماده ساخته‌اند . . . . بنابراين اكنون تنها راه آن است كه پيش از آنكه غطفان خود را به خيبر رساند و دشمن بسيج شود و دشمنان خارجى و قبايل مختلف داخلى و حتى قريش را خبر كند ، بايد توطئه را در جنين خفه كرد و پايگاه دائمى خطر را ريشه‌كن ساخت . « 1 »\r\nبنابراين نبرد پيامبر با يهوديان خيبر نيز مانند ديگر جنگ‌هاى حضرت جنبه دفاعى داشته است . ازجمله شواهد اين معنا ، اشعارى است كه سالار قافلهء اسلام در مسير خيبر مترنم بوده است :\r\nقسم به خدا كه اگر ارادهء الهى نبود ، ما هدايت نمىشديم و زكات نپرداخته و نماز نمىگزارديم ! ما مردمى هستيم كه هرگاه قومى نسبت به ما سركشى و\r\n\r\n\r\n","description":"","footnote":"\r\n( 1 ) . شريعتى ، اسلام‌شناسى ، ص 252 .\r\n","page_name":" 153 ","page_number":153},
  {"content":"\r\n\r\nظلم نمايد ، تسليم ظلم نخواهيم شد و در برابر آن مىايستيم . خداوندا ! تو خودت به ما آرامش ده و به‌هنگام درگيرى با آنان ما را ثابت‌قدم و استوار بدار . « 1 »\r\nپيامبر ( ص ) اشعار او را تأييد فرمود . گفتنى است سراينده اين اشعار نيز كه عامر بن سنان بود ، در خيبر به شهادت رسيد . « 2 » واقدى مىنويسد : پيامبر ( ص ) راهنمايان سپاه را فراخواند و به حسيل بن خارجه اشجعى فرمود : در جلوى ما حركت كن و ما را از راهى ببر كه از طريق شام به خيبر برسيم تا بين يهوديان خيبر و هم‌پيمانان آنان از مردم غطفان ، حائل شويم . گفتار رسول‌خدا نيز خود حكايت از آن دارد كه بين غطفان و يهوديان خيبر و مردم مكه همكارى نظامى وجود داشته و پيامبراكرم لازم مىديده كه راه كمك به آنان را مسدود نمايد ، ولى درعين‌حال به گزارش واقدى و جز او گروه‌هايى از غطفانيان به‌رهبرى عيينة بن حصن در جريان جنگ خيبر حضور يافته ، ولى خبرى نگران‌كننده نسبت به مردم خود دريافت نموده و به‌سرعت از خيبر خارج شده‌اند و پس از اينكه مردم خود را در امنيت ديدند ، در صدد بازگشت به خيبر بودند ، ولى موفق نشدند كارى به نفع آنان انجام دهند ؛ چه اينكه خروج نابهنگام و دور از تصور يهوديان ، خود يكى از عوامل نااميدى و يأس يهوديان از كمك خارجى و از علل تسليم آنان در برابر سپاهيان اسلام بود .\r\nاقدامات يهود در جريان جنگ احد ، خندق و غزوهء ذات السويق اثبات نمود كه آنان هيچ‌گاه بىطرف نبوده و همواره مترصد بودند كه بر ضد مسلمانان بشورند و ديگران را نيز بدين كار تشويق نمايند . اين موضع‌گيرى در جنگ ، خود كافى بود كه مسلمانان حق داشته باشند آنان را به‌عنوان خطرى جدى از سر راه خود بردارند و تا مادامى كه هجرت ننموده و يا توان نظامى خود را از دست نداده‌اند ، با آنها بستيزند . البته پيامبر ( ص ) پس از فتح خيبر - به‌عنوان آخرين پايگاه خطرناك يهود در حجاز - به آنان اجازه داد در خيبر به كشاورزى خويش ادامه دهند و تحت‌الحمايهء دولت اسلامى ، از امنيت سياسى و عقيدتى كامل نيز برخوردار باشند . « 3 » ولى اين گذشت و بزرگوارى به‌هنگامى بود كه آنان توان نظامى خود را از دست داده و ديگر خطرى براى\r\n\r\n\r\n","description":"","footnote":"\r\n( 1 ) . واقدى ، المغازى ، ج 2 ، ص 638 .\r\n( 2 ) . همان .\r\n( 3 ) . همان ، ص 690 .\r\n","page_name":" 154 ","page_number":154},
  {"content":"\r\n\r\nمسلمانان بشمار نمىآمدند .\r\nبه‌دنبال تسليم يهوديان خيبر ، يهوديان حاضر در فدك و تيماء نيز كه در صدد پيوستن به خيبريان بودند ، نااميد شدند و با پيامبر به توافق رسيدند كه با همان امتيازاتى كه آن حضرت به خيبريان داده بود ، زندگى كنند و از امنيت همه‌جانبه مقررات اسلامى برخوردار گردند . « 1 »\r\n\r\nبازگشت مهاجران حبشه به مدينه\r\nهم‌زمان با فتح خيبر ، جعفر بن ابىطالب ( ع ) كه از سال پنجم بعثت همراه جمعى از مسلمانان به حبشه مهاجرت كرده بود ، به پيامبر ( ص ) پيوست . حضرت آن‌چنان از ملاقات جعفر ( ع ) شاد گرديد كه فرمود : قسم به خدا كه نمىدانم از كدام‌يك از اين دو حادثه خوشحال‌ترم : فتح خيبر يا آمدن جعفر ! « 2 »\r\n\r\nنامهء پيامبر ( ص ) به پادشاهان جهان\r\nپيامبراكرم ( ص ) كه با انعقاد صلح حديبيه و پيروزى بر يهوديان خيبر حاكميت خود بر جزيرة العرب را قطعى مىديد ، پس از مراجعت از خيبر در صدد برآمد تا با پادشاهان ايران ، روم ، مصر ، حبشه و بحرين - كه در مجاورت جزيرة العرب بودند و بعضاً بر بخش‌هايى از جزيرة العرب نيز حاكميت داشتند - مكاتبه كنند و آنان را به اسلام بخواند ؛ چراكه به حكم قرآن و ضرورت سنت نبوى ، شريعت پيامبر آخرالزمان به صورت آيين جهانى مىبايد همهء ملل ( الهى و غيرالهى ) را دربرگيرد ، چنان‌كه خداوند نيز جهان‌گير شدن اين آيين را تضمين نموده :\r\nمبارك است خداوندگارى كه فرقان را بر بندهء خودش نازل فرمود تا براى همهء جهانيان نذير و هشداردهنده بوده باشد . « 3 »\r\nبىترديد اين هدف جز با اعلان موجوديت جهانى و دعوت جهانيان به پيروى از اين شريعت امكان‌پذير نيست . البته اين بدان معنا نيست كه اسلام به‌عنوان شريعت جهانى و\r\n\r\n\r\n","description":"","footnote":"\r\n( 1 ) . همان ، ص 706 .\r\n( 2 ) . ابن‌واضح ، تاريخ يعقوبى ، ج 1 ، ص 415 ؛ نيز بنگريد به : مسعودى ، التنبيه و الاشراف ، ص 236 .\r\n( 3 ) . فرقان ( 25 ) : 1 .\r\n","page_name":" 155 ","page_number":155},
  {"content":"\r\n\r\nپايانى ، حاكميت خويش را از طريق جنگ تحقق مىبخشد ، بلكه اسلام مردم جهان را با منطق و روش انسانى به اسلام مىخواند و با هيچ كس سر ستيز ندارد ، جز كسانى كه در صدد جنگ و سركوب مسلمانان برآيند . قرآن‌كريم خود روش برخورد اسلام با همه ملل جهان را مشخص نموده :\r\nادْعُ إِلَى سَبيلِ رَبك بالْحِكمَة وَالْمَوْعِظَة الْحَسَنَة وَ جَادِلْهُمْ بالَّتى هِى أَحْسَنُ إِنَّ ربَّك هُوَ أَعْلَمُ بمَنْ ضَلَّ عَنْ سَبيلِهِ وَ هُوَ أَعْلَمُ بالْمُهْتَدِينَ . « 1 »\r\nهمان‌گونه كه مىنگريم ، روش تبليغ و نشر اسلام منحصر به حكمت و برهان ، روش پند و اندرز و جدال احسن است كه هيچ‌يك نيز كمترين ملازمه‌اى با جنگ و جهاد ندارند . نامه‌هاى پيامبراكرم به پادشاهان جهان نيز خود حكايتگر اين معناست ؛ چنان‌كه در آيه‌اى مىخوانيم :\r\nبگو اى اهل‌كتاب ! بياييد بر سر سخنى كه ميان ما و شما يكسان است ، بايستيم و جز الله را نپرستيم و براى او شريك و انبازى قرار ندهيم و در احكام و قوانين نيز تابع فرمان الهى بوده و هيچ فردى را به‌جاى خداوند به ربوبيت نپذيريم ، و اگر [ از اين پيشنهاد 
  ] اعراض كردند ، بگوييد : « شاهد باشيد كه ما مسلمانيم ، [ نه شما 
  ] » . « 2 »\r\nظاهر نامه پيامبر ( ص ) به قيصر روم مىرساند « 3 » كه مراد از اسلام چيزى جز تسليم در برابر حكم خداوند نيست ؛ يعنى هدف پيامبر ( ص ) اين بود كه يهوديان و مسيحيان و . . . به آيين خود عمل كنند ، مگر آنكه خود به دلخواه خويش اسلام را بپذيريند و بدان تأسى جويند كه در اين صورت با اجرى دو چندان روبه‌رو خواهند بود .\r\n\r\n\r\n","description":"","footnote":"\r\n( 1 ) . نحل ( 16 ) : 125 .\r\n( 2 ) . آل‌عمران ( 3 ) : 64 .\r\n( 3 ) . از محمد رسول‌خدا به هرقل ، بزرگ روميان ؛ درود بر پيروان حق و هدايت ! اما بعد ؛ من تو را به اسلام فرامىخوانم . اسلام بياور تا در امان باشى و خداوند نيز دو بار به تو اجر خواهد داد . « اى اهل كتاب ! به كلمه واحدى كه بين ما و شما يكى است ، روى آوريد ؛ به اينكه جز خداى را نپرستيم و براى او شريكى قرار ندهيم و بعضى از ما بعضى ديگر را به‌جاى خداوند به ربوبيت نگيريم . پس اگر در قبول اين پيشنهاد روى گردانيدند ، به آنها بگوييد كه شاهد باشيد كه ما مسلمانيم . » پس اگر از اين دعوت روى گردانى ، گناه ترسايان به‌عهدهء توست . ( ابن‌واضح ، تاريخ يعقوبى ، ج 1 ، ص 443 )\r\n","page_name":" 156 ","page_number":156},
  {"content":"\r\n\r\n\r\nيك . واكنش قيصر روم به نامهء پيامبر ( ص )\r\nقيصر روم در بيت‌المقدس - كه براى زيارت بدانجا آمده بود - با دحيهء كلبى قاصد پيامبر و نامه آن حضرت روبه‌رو شد و او را گرامى داشت و هدايايى به او بخشيد و هدايايى نيز براى پيامبر ( ص ) فرستاد .\r\n\r\nگفتگوى قيصر و ابوسفيان\r\nمورخان مسلمان برآن‌اند كه قيصر روم نسبت به پذيرش اسلام علاقه نشان داد ؛ زيرا او نيز از بعثت پيامبرى بعد از عيسى ( ع ) آگاه بود و به همين دليل پيش‌تر در نامه‌اى از « ايليا » كه در علم نجوم مهارت داشت ، خواسته بود كه دربارهء بعثت پيامبر ( ص ) اظهارنظر نمايد . او پس از دريافت نامه پيامبر ( ص ) در صدد برآمد تا بيشتر تحقيق نمايد . به همين‌رو ، وى با ابوسفيان بن حرب كه پس از صلح حديبيه براى تجارت به شام رفته بود ، گفتگو نمود . ابوسفيان مىگويد من و گروهى از قريش به قصد تجارت روانهء شام بوديم . هنگامى كه به غزه رسيديم ، سالار نگهبانان هرقل ، ما را خواست و پرسيد : شما از كسان اين مرد حجازى هستيد ؟ گفتيم : آرى . او گفت : با ما نزد پادشاه بياييد . همراه او به راه افتاديم و همين‌كه بار يافتيم ، هرقل گفت : كدام‌يك از شما به دو نزديك‌تريد ؟ گفتم : من . گفت : پيش بيا . او مرا روبه‌روى خود نشانيد و ديگران را پشت‌سر من جا داد و سپس بدان‌ها گفت : من از اين فرد مىپرسم ؛ اگر دروغى گفت ، شما او را رد كنيد .\r\nابوسفيان گويد به خدا اگر دروغ مىگفتم ، مرا رد نمىكردند ، ولى نمىخواستم دروغ بگويم ؛ زيرا مىدانستم كه خارج از اين مجلس حرف‌هاى مرا براى ديگران نقل مىكنند . هرقل گفت : از اين مرد كه ميان شما ظاهر شده و ادعاى پيامبرى دارد ، به من خبر بده . او مىگويد من كه مىخواستم كار محمد را كوچك كنم ، گفتم : پادشاها ! كار او براى تو چه اهميت دارد ؟ او درخور توجه نيست . اما او بدين سخن توجهى نكرد و گفت : آنچه را مىپرسم ، جواب بده . گفتم : هرچه مىخواهى ، بپرس . گفت : نسب او چگونه است ؟ گفتم : نسب او متوسط است . گفت : هيچ‌يك از كسان او چنين ادعايى كرده‌اند كه وى از آنها تقليد نموده باشد ؟ گفتم : نه . گفت : آيا وى در ميان شما پادشاهى داشت كه آن را از دست او گرفته‌ايد و حال اين ادعا را براى تجديد مقام خود بهانه كرده باشد ؟ گفتم : نه . گفت : پيروان او چه كسانى هستند ؟ گفتم : ضعيفان و بيچارگان و\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nجوانان نورسيده و زنان ، اما هيچ‌كس از مردم سالخورده و اشراف ، پيرو او نشده‌اند . گفت : كسانى كه پيرو او شده‌اند ، او را دوست دارند و به دينش دلبسته‌اند ، يا از او دست برمىدارند ؟ گفتم : تاكنون نشده كه كسى پيرو او شود و از او دست بردارد . گفت : آيا خيانت مىكند ؟ ابوسفيان مىگويد در پاسخ به سؤالات هرقل فرصتى براى گوشه زدن نيافتم ، جز اين پرسش كه در جواب گفتم : نه ، ما با او به صلح هستيم ، ولى از خيانت او در امان نيستيم .\r\nهرقل به سخن من توجهى نكرد و گفت : من از نسب او پرسيدم ، گفتى نسبش متوسط است . البته خداوند پيامبران را از مردم متوسط انتخاب مىكند . پرسيدم كسى از خانوادهء او چنين ادعايى كرده كه از او تقليد نموده باشد ، گفتى نه . وقتى پرسيدم آيا شاهى داشته كه از او گرفته‌ايد و اين ادعا را براى تجديد مقام خود نموده است ، گفتى نه . دربارهء پيروان او پرسيدم ، گفتى ضعيفان و بيچارگان و نوجوانان و زنان پيرو اويند . به‌واقع پيروان پيامبران در همهء دوران‌ها چنين بوده‌اند . وقتى پرسيدم پيروانش آيا او را دوست دارند و به دينش دلبسته‌اند ، گفتى هيچ‌كس پيرو او نشده كه از او دست برداشته باشد . در واقع بايد همچنين باشد ؛ زيرا وقتى حلاوت ايمان در دلى جاى گرفت ، از آن بيرون نمىرود . هنگامى كه پرسيدم آيا خيانت مىكند ، گفتى نه . اگر راست گفته باشى ، او بر تخت من غلبه مىكند . خوش دارم نزد وى مىبودم و پاهايش را مىشستم ! برخيز و دنبال كار خود برو ! من نيز از پيش وى برخاستم و درحالىكه دست‌هاى خود را به‌هم مىزدم ، گفتم كار محمد بالا گرفت . « 1 »\r\n\r\nدو . نامهء پيامبر ( ص ) به خسرو پرويز\r\nپيامبراكرم به نقل از يعقوبى در نامه به پادشاه ايران چنين نگاشته است :\r\nبسم الله الرحمن الرحيم\r\nمن محمد رسول‌الله الى كسرى عظيم فارس\r\nسلام على من اتبع الهدى و آمن بالله و رسوله و شهد ان لا إله الا الله وحده لا\r\n\r\n\r\n","description":"","footnote":"\r\n( 1 ) . بنگريد به : همان ؛ طبرى ، تاريخ طبرى ، ج 2 ، ص 290 ؛ ابن‌حنبل ، المسند ، ج 4 ، ص 75 ؛ مجلسى ، بحارالأنوار ، ج 20 ، ص 378 ؛ اصفهانى ، الأغانى ، ج 6 ، ص 362 ؛ حسن ، تاريخ سياسى اسلام ، ج 1 ، ص 181 .\r\n","page_name":" 158 ","page_number":158},
  {"content":"\r\n\r\nشريك له و ان محمداً عبده و رسوله الى الناس كافهء لينذر من كان حياً و يحق القول على الكافرين فاسلم تسلم فان ابيت فان عليك اثم المجوس . « 1 »\r\nيعقوبى مىنويسد : خسروپرويز پادشاده ايران در پاسخ به پيامبر ( ص ) نامه‌اى نوشت و آن را ميان دو پارهء حرير نهاد و در ميان آن‌دو نيز مشكى گذاشت . هنگامى كه فرستاده ، آن را به پيامبر داد ، حضرت آن را گشود و از مشك مشتى برداشت و بوييد و به ياران خود نيز داد و سپس فرمود : ما به ابريشم نيازى نداريم ؛ زيرا از پوشاك ما نيست . « 2 »\r\nديگر مورخان بر اين باورند كه خسروپرويز نامهء پيامبر را دريده و فرمان دستگيرى او را به حاكم يمن داده ، ولى يعقوبى اين گفته را ضعيف دانسته است . جالب اينكه احمد بن حنبل نيز در كتاب مسند ، واكنش خسروپرويز را همانند يعقوبى گزارش نموده است . « 3 »\r\nبنابراين محتمل است كه خسروپرويز طبق رسم همهء ملل ، به سفير پيامبر احترام گذارده ، ولى اعتراض خود را با ارسال پيامى به حاكم يمن ( مبنى بر دستگيرى پيامبر ( ص ) ) ابراز داشته باشد . به‌هرروى ، حاكم يمن نيز كسانى را براى احضار پيامبر به مدينه مىفرستد و پيامبر ( ص ) نيز به آنها از مرگ خسرو و پادشاهى شيرويه خبر مىدهد ؛ خبرى غيبى كه موجب شد ايرانيان يمن با اخلاصِ هرچه تمام‌تر به حضرت ايمان آورند . « 4 » به‌واقع همين‌ها بودند كه توانستند با همكارى سپاه اسلام ، بر فتنهء اسود عنسى - كه در يمن مدعى پيامبرى شد - غالب آيند .\r\nناگفته نماند كه رسول خدا ( ص ) به اين پادشاهان نيز نامه نگاشت : مقوقس پادشاه‌اسكندريه ، نجاشى پادشاه حبشه ، ذوالكلاع پادشاه حمير ، منذر بن ساوى پادشاه\r\n\r\n\r\n","description":"","footnote":"\r\n( 1 ) . به نام خداوند بخشندهء مهربان . از محمد فرستادهء خدا به خسرو ، بزرگ پارسيان ! درود بر همه كسانى كه پيرو هدايت‌اند و به خدا و رسول او باور دارند و شهادت مىدهند كه خدايى جز الله نيست و تنها اوست و شريك ندارد و محمد بنده و فرستادهء او به سوى همگان است تا هر كسى را كه به حقيقت زنده است ، انذار نمايد و حجت را بر كافران تمام نمايد . پس تسليم شو تا سالم بمانى و اگر نپذيرفتى ، گناه همهء مجوسان به‌عهدهء توست .\r\n( 2 ) . ابن‌واضح ، تاريخ يعقوبى ، ج 1 ، ص 442 .\r\n( 3 ) . ابن‌حنبل ، المسند ، ج 4 ، ص 75 .\r\n( 4 ) . حسن ، تاريخ سياسى اسلام ، ج 1 ، ص 178 ؛ ماوردى ، اعلام النبوة ، ص 89 .\r\n","page_name":" 159 ","page_number":159},
  {"content":"\r\n\r\nبحرين ، ايهم بن نعمان پادشاه غسانى ، پسران هوذة بن على پادشاه يمامه و جُفير و عباد پادشاه عمان . « 1 »\r\n\r\nعهدشكنى قريش و فتح مكه\r\nمردم مكه در صلح حديبيه متعهد شده بودند كه با هم‌پيمانان پيامبر ( ص ) نيز مانند خود مسلمانان درگير نشوند و كسى را عليه آنان يارى ندهند ، ولى ديرى نپاييد كه آنان در نزاعى كه بين بنىكنانه ( هم‌پيمانان قريش ) و خزاعيان ( هم‌پيمانان مسلمين ) رخ داد ، به يارى بنىكنانه برخاستند . در اين درگيرى ، جمعى از خزاعيان كشته شدند . هنگامى كه اين خبر به مدينه رسيد ، پيامبر فرمود : « خدا مرا يارى نكند ، اگر بنىكعب را يارى ننمايم . » از همين‌رو ، فرمان داد تا مسلمانان براى فتح مكه آماده شوند .\r\nدر اين جريان يكى از اصحاب به نام حاطب بن ابىبلتعه « 2 » براى آنكه بستگانش در مكه مورد لطف قريشيان قرار گيرند ، در نامه‌اى تصميم پيامبر را گزارش كرد و سپس زنى به نام‌ساره را مأمور نمود تا آن را به قريش برساند ، ولى قبل از وصول نامه ، حضرت از جريان مطلع شد و على ( ع ) و زبير را براى دستگيرى آن زن اعزام داشت . آنها وى را دستگير كردندو نامه را كه در ميان موهاى سرش مخفى كرده بود ، پس گرفتند . بدين مناسبت ، اين‌آيه نازل گرديد :\r\nاى كسانى كه ايمان آورده‌ايد ! دشمن من و دشمن خودتان را به دوستى نگيريد . شما نسبت به آنان اظهار محبت مىكنيد ؛ درحالىكه آنها به آنچه از حق براى شما آمده ، كفر ورزيده و پيامبر و شما را به خاطر ايمان به خداوندى كه پروردگار همهء شماست ، از شهر و ديارتان بيرون رانده‌اند . . . . « 3 »\r\nعمل حاطب بن ابىبلتعه بىترديد خطايى بزرگ بشمار مىآمد ، ولى ازآن‌رو كه وى اين كار را از روى فاميل‌دوستى انجام داده بود ، پيامبر از خطايش درگذشت و با وجود اصرار برخى\r\n\r\n\r\n","description":"","footnote":"\r\n( 1 ) . ابن‌واضح ، تاريخ يعقوبى ، ج 1 ، ص 444 .\r\n( 2 ) . وى پيش‌تر سفير پيامبر بود تا نامه حضرت را به مقوقس ، پادشاه اسكندريه برساند .\r\n( 3 ) . ممتحنه ( 60 ) : 1 .\r\n","page_name":" 160 ","page_number":160},
  {"content":"\r\n\r\nاصحاب ، حاضر به مجازات وى نشد . ايشان حضور حاطب در بيعت رضوان را گواهى بر صداقت وى و خشنودى خداوند از او دانست .\r\nمردم مكه نيز كه به اشتباه خود پى برده بودند و مىدانستند كه عمل آنان نقض صلح بشمار مىرود ، ابوسفيان را به نمايندگى از خود به مدينه فرستادند تا براى آنچه رخ داده ، پوزش طلبند و سپس پيمان صلح را تجديد نموده ، بر مدت آن بيفزايند . ابوسفيان به‌هنگام ورود به مدينه به خانهء دخترش ام‌حبيبه كه به تازگى از حبشه بازگشته و به افتخار همسرى پيامبر ( ص ) نيز نايل آمده بود ، وارد شد . هنگامى كه وى خواست بر روى فرش پيامبر ( ص ) بنشيند ، ام‌حبيبه فرش را جمع كرد . ابوسفيان شگفت‌زده پرسيد : آيا فرش را لايق من ندانستى ، يا من را لايق فرش ؟ ! ام‌حبيبه پاسخ داد : بلكه تو را ؛ زيرا كافر و آلوده‌اى . ابوسفيان گفت : به خدا قسم در اين فاصله كه تو را نديده‌ام ، دچار شر شده‌اى ! بدين‌ترتيب ، وى از خانه پيامبر ( ص ) خارج شد و به‌سراغ رسول‌خدا رفت و تقاضاى خود را مطرح ساخت ، ولى حضرت به دو پاسخى نداد . پس آنگاه ابوسفيان به ابوبكر و عمر مراجعه كرد و آنان نيز پاسخ دادند كه تصميم پيامبر ( ص ) تغييرناپذير است . سرانجام وى به على ( ع ) روى آورد . حضرت به او گفت : تنها راه شما اين است كه در مسجد اعلام كنيد در پناه مسلمانان درآمده و به پيمان خود وفا داريد ، هرچند معلوم نيست كه اين نيز براى شما سودمند باشد . ابوسفيان نيز چنين كرد و با نااميدى روانهء مكه شد .\r\nرسول‌خدا كه مىكوشيد مردم مكه از زمان حركت او بىخبر بمانند ، در دهم ماه رمضان سال هشم هجرت روانهء مكه گرديد . سپاهيان اسلام در اين غزوه ده‌هزار نفر بودند . هنگامى كه سپاه به مرّالظهران رسيد ، پيامبر دستور داد تا آتش فراوانى بيفروزند تا دشمن آنها را از دور ببيند و وحشت كند .\r\nعباس عموى پيامبر ( ص ) مىگويد : من بر استر پيامبر ( ص ) سوار شدم و بيرون آمدم تا برخى از هيزم‌كشان مكه را ببينم و به آنان پيام دهم كه بيايند و از پيامبر ( ص ) امان بخواهند . در اين حال با ابوسفيان روبه‌رو شدم . او كه از كثرت و انسجام سپاه اسلام شگفت‌زده شده بود ، به من گفت : پدر و مادرم فدايت ! چه بايد بكنم ؟ پاسخ دادم : هرچه زودتر همراه من نزد\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nرسول‌خدا بيا تا از او برايت امان بگيرم . ابوسفيان پذيرفت و بر مركب من سوار شد . هنگامى كه از جمع مسلمانان مىگذشتيم ، به مجرد آنكه عمر بن خطاب ابوسفيان را ديد ، فرياد برآورد كه خداى را سپاس كه تو را بدون هيچ عهد و پيمانى در چنگ ما قرار داد ! عمر تصميم داشت ابوسفيان را به قتل رساند ، ولى من اظهار داشتم كه او را امان داده‌ام .\r\nپيامبر چون ابوسفيان را ديد ، فرمود : آيا وقت آن نرسيده كه بدانى خدايى جز الله وجود ندارد ؟ ابوسفيان پاسخ داد : آرى ! اگر خدايى جز الله وجود داشت ، مرا يارى مىكرد و به اين روز نمىافتادم . پيامبر فرمود : و اينكه من پيامبر او هستم ؟ او پاسخ داد : پدر و مادرم فدايت ! دربارهء نبوت تو هنوز شك دارم . عباس گفت : واى بر تو ! ايمان بياور ! ابوسفيان شهادتين را بر زبان جارى ساخت . پس آنگاه عباس از رسول‌خدا خواست تا به ابوسفيان امتيازى دهد ؛ زيرا او سخت جاه‌طلب و به افتخارات مردمى وابسته است . پيامبر ( ص ) نيز فرمود : هركس از مردم مكه به مسجدالحرام رود و يا به خانهء ابوسفيان درآيد و يا در خانهء خود بنشيند ، در امان است .\r\nابوسفيان به‌سرعت خود را به مكه رسانيد و جريان را با مردم در ميان گذارد و اظهار داشت هركس به خانهء من آيد ، در امان است . مردم مكه با شگفتى به او گفتند : مگر خانهء تو چقدر گنجايش دارد ؟ ! ابوسفيان گفت : هركس به مسجدالحرام درآيد ، در امان است و هركس در خانهء خود نيز ساكت بماند ، در امان خواهد بود . اين محمد است كه با سپاهى توصيف‌ناپذير آمده است . « 1 »\r\nفرداى آن روز سپاهيان اسلام بدون درگيرى خاصى وارد مكه شدند و پيامبر ( ص ) در خيمه‌اى كه در جحون برايش به‌پا شده بود ، فرود آمد . او در خانه‌هاى مكه منزل نساخت ، درحالىكه فرزند مكه بود .\r\nبرخى سيره‌نويسان آورده‌اند كه در روز فتح مكه ، سعد بن عباده بزرگ خزرج كه پرچم پيامبر ( ص ) را در اختيار داشت ، شعار مىداد : « اليوم يوم الملحمه ؛ امروز روز كشتار و انتقام است . » پيامبر نيز فرمان داد تا پرچم را از او بگيرند و در اختيار ديگرى قرار دهند و به‌جاى شعار سعد بگويند : « اليوم يوم المرحمة ؛ امروز روز گذشت و بزرگوارى است . » سپس حضرت وارد\r\n\r\n\r\n","description":"","footnote":"\r\n( 1 ) . طبرى ، تاريخ طبرى ، ج 2 ، ص 529 .\r\n","page_name":" 162 ","page_number":162},
  {"content":"\r\n\r\nمسجدالحرام شد و طواف نمود و كليد كعبه را از عثمان بن طلحه ( از فرزندان عبدالدار ) گرفت و به كعبه درآمد و آنجا را از بت‌ها پاك‌سازى كرد . ايشان درحالىكه دست‌ها را بر چهارچوب باب كعبه گرفته بود ، اين دعا را قرائت مىكرد : « لا إله الّا الله ، وحده وحده وحده ، انجز وعده و نصر عبده و حزم الاحزاب وحده . . . . » آنگاه فرمود : اى گروه قريش ! مىپنداريد كه با شما چگونه رفتار خواهم كرد ؟ پاسخ دادند : مانند برادرى بزرگوار و فرزند برادرى بزرگوار . پيامبراكرم ( ص ) فرمود : اعلام مىدارم كه بد همسايگانى بوديد ؛ مرا تكذيب كرديد و ياران مرا پراكنده ساختيد ؛ از وطن اخراجم نموديد و در صدد قتلم برآمديد و به اين نيز بسنده نكرديد ، تا اينكه مرا تعقيب كرديد و با من در وطن جديدم نيز پيكار نموديد . با اين همه ، شما آزاديد . « 1 »\r\nبدين‌ترتيب ، رسول‌خدا عفو عمومى داد و جز چند نفر كه جنايتكار جنگى بودند ، بقيه را بخشيد . به همين مناسبت بود كه سورهء نصر ، آخرين سورهء قرآن نازل گرديد : « إِذَا جَاءَ نَصْرُ اللَّهِ وَالْفَتْحُ . . . . »\r\n\r\nزيارت قبر آمنه بنت وهب\r\nپيامبر اسلام ( ص ) پس از فتح مكه به « ابواء » رفت و قبر مادرش آمنه را زيارت كرد و بسيار گريست ؛ به‌گونه‌اىكه هيچ‌گاه حضرت را مانند آن روز گريان نديده بودند . در اين هنگام پيامبر ( ص ) فرمود : از خداوند اجازه خواستم تا قبر مادرم را زيارت كنم و خدا به من اجازه داد . بنابراين اموات خود را زيارت كنيد ؛ زيرا اين كار شما را به ياد مرگ مىاندازد . « 2 »\r\n\r\nجنگ حنين\r\nبه‌دنبال فتح مكه ، اشراف قبيلهء ثقيف و هوازن در صدد برآمدند تا جنگى تمام‌عيار را بر ضد پيامبر و مسلمانان به‌راه اندازند ؛ زيرا خود مىدانستند كه چون در بيشتر جنگ‌هاى مردم مكه با پيامبر حضور داشته‌اند ، مسلمانان دير يا زود به سراغ آنها خواهند آمد ، جز اينكه آنان نيز\r\n\r\n\r\n","description":"","footnote":"\r\n( 1 ) . ابن‌احمر ، البحث و المغازى ، ص 103 .\r\n( 2 ) . ابن‌همام صنعانى ، المصنف ، ج 3 ، ص 223 .\r\n","page_name":" 163 ","page_number":163},
  {"content":"\r\n\r\nمانند مردم مكه تسليم شوند و از سركشى و عناد دست بردارند . واقدى مىنويسد :\r\nهنگامى كه خداوند مكه را براى پيامبر ( ص ) گشود ، اشراف هوازن و بزرگان ثقيف گرد آمدند و گفتند : « محمد با مردمى جنگجو تاكنون روبه‌رو نشده . ازاين‌رو آماده شويد تا قبل از اينكه او به سراغ شما بيايد ، بر او بتازيد » ، و با اين هدف سپاهى عظيم فراهم آوردند . « 1 »\r\nبا دريافت خبر آنان ، پيامبراكرم ( ص ) همراه با ده‌هزار نفر از مسلمانان مدينه و ده‌هزار نفر از مردم مكه براى سركوب سپاه هوازن و ثقيف روانه شد و بدين‌ترتيب جنگ حنين رخ داد . قرآن‌كريم مىفرمايد :\r\nلَقَدْ نَصَرَكمُ اللَّهُ فى مَوَاطِنَ كثِيرَة وَ يوْمَ حُنَينٍ إِذْ أَعْجَبَتْكمْ كثْرَتُكمْ فَلَمْ تُغْنِ عَنْكمْ شَيئًا وَ ضَاقَتْ عَلَيكمُ الأرْضُ بمَا رَحُبَتْ ثُمَّ وَلَّيتُمْ مُدْبرِينَ ثُمَّ أَنْزَلَ اللَّهُ سَكينَتَهُ عَلَى رَسُولهِ وَ عَلَى الْمُؤْمِنينَ . « 2 »\r\nجايگاه جنگ حنين و اهميت آن ، شكست آغازين مسلمانان كه به كثرت سپاه خويش مغرور شده بودند و همچنين عنايت ويژهء الهى در پايان كار ، از نكاتى است كه در اين سوره ، درس‌آموز است .\r\nپيش از جنگ به رسول‌خدا ( ص ) خبر دادند كه صفوان بن اميه از بزرگان مكه - كه هنوز مشرك است - اسلحه فراوانى در اختيار دارد كه رزمندگان اسلام مىتوانند از آنها استفاده كنند . حضرت از صفوان خواست تا سلاح‌هاى خود را به صورت عاريهء ضمانتى در اختيار سپاه اسلام قرار دهد . او نيز پذيرفت و يكصد زره و ديگر ادوات جنگى را در اختيار مسلمانان قرار داد ، ولى آنها با وجود كثرت سپاه و امكانات جنگى ، ناباورانه در حمله ناگهانى مردم هوازن - كه در دره‌اى كمين كرده بودند - فرارى شدند ؛ به‌گونه‌اىكه جز ده تن از بنىهاشم ( ازجمله عباس عموى پيامبر و على ( ع ) ) كسى در كنار رسول‌خدا باقى نماند .\r\nپيامبرخدا به عمويش عباس كه صدايى رسا داشت ، دستور داد تا فراريان را به مقاومت\r\n\r\n\r\n","description":"","footnote":"\r\n( 1 ) . واقدى ، المغازى ، ج 2 ، ص 885 ؛ طبرى ، تاريخ طبرى ، ج 2 ، ص 542 .\r\n( 2 ) . توبه ( 9 ) : 25 و 26 .\r\n","page_name":" 164 ","page_number":164},
  {"content":"\r\n\r\nبخواند . عباس نيز فرياد برآورد : اى مردم مدينه و ياران پيامبر در بيعت شجره ! كجا مىرويد ؟ ! مسلمانان با شنيدن صداى عباس بازگشتند و با حمله به دشمن ، پيروز گرديدند . در اين جنگ با فرارى شدن مردم هوازن ، اموال و اسيران فراوانى به غنيمت مسلمانان درآمد . « 1 »\r\n\r\nغزوهء طائف\r\nپيامبراسلام پس از پيروزى بر هوازن ، فرمان داد تا به‌سوى هم‌پيمانان آنان ، يعنى قبيلهء ثقيف ( از مردم طائف ) حركت كنند ؛ زيرا مردم ثقيف نيز در بيشتر جنگ‌هاى مردم مكه بر ضد اسلام حضور فعال داشتند و با قريش و هوازن نيز پيمان رزمى بسته بودند . درحقيقت مردم مكه و هوازن و ثقيف جبههء واحدى بودند كه بدون سركوب و يا مسلمان شدنشان ، آرامش در منطقه حكم‌فرما نمىشد . از سويى ، طائف پس از مكه قدرتمندترين مركز نظامى ، اقتصادى و سياسى در حجاز بشمار مىآمد و از نظر استحكامات محافظتى نيز به‌مراتب از مكه قوىتر بود . به همين دليل ، مسلمانان پس از يك ماه محاصره و درگيرىهاى اوليه از گشودن حصار طائف نااميد شدند و چون اين جنگ در ماه شوال رخ داد و در ماه‌هاى حرام نيز نمىشد به جنگ پرداخت ، پيامبر ( ص ) فرمان بازگشت داد ، اما اعلام داشت كه هريك از بردگان آنها كه فرارى شود و به ما بپيوندد ، آزاد است . به‌دنبال اين اعلام حدود بيست نفر از بردگان آنها به اسلام پيوستند .\r\nبزرگ‌مردم طائف عروة بن مسعود بود كه همانند وليد بن مغيره بزرگ‌مردم مكه ، جايگاهى معتبر در ميان همهء مردم عرب داشت ؛ به‌گونه‌اىكه مخالفان اسلام در اعتراض به پيامبر ( ص ) اظهار مىداشتند كه اگر خداوند مىخواست با نزول كتابى مردم را به عبادت خويش بخواند ، بهتر اين بود كه آن كتاب را بر يكى از دو بزرگ مكه و طائف ، يعنى وليد بن مغيره و عروة بن مسعود نازل مىنمود ، زيرا اگر مُبلّغ اسلام و قرآن يكى از اين دو مىبودند ، به‌دليل قدرت و مكنت و جايگاه مردمى كه داشتند ، به‌سهولت مىتوانستند مردم را به پذيرش قرآن وادارند . « 2 »\r\n\r\n\r\n","description":"","footnote":"\r\n( 1 ) . ابن سعد ، طبقات الكبرى ، ج 3 ، ص 153 و نيز بنگريد به : واقدى ، المغازى ، ج 2 ، ص 898 .\r\n( 2 ) . قرآن‌كريم مىفرمايد : « وَ قَالُوا لَوْلا نُزّلَ هَذَا الْقُرْآنُ عَلَى رَجُلٍ مِنَ الْقَرْيتَينِ عَظِيمٍ أَهُمْ يقْسِمُونَ رَحْمَة رَبك ؛ و گفتند : « چرا اين قرآن بر مردى بزرگ از [ آن 
  ] دو شهر فرود نيامده است ؟ » آيا آنان‌اند كه رحمت پروردگارت را تقسيم مىكنند ؟ »\r\n","page_name":" 165 ","page_number":165},
  {"content":"\r\n\r\nالبته عروة بن مسعود در برخورد با اسلام از وليد بن مغيره منطقىتر بود ؛ بدين‌بيان كه او در صلح حديبيه و در جلوگيرى از درگيرى و جنگ نقش بسزايى داشت و حتى پس از اسلام آوردن ، نمايندگى پيامبر ( ص ) را براى دعوت مردم خويش پذيرفت و داوطلبانه به‌عنوان مُبلّغ اسلام به طائف رفت و مردم ثقيف را به اسلام فراخواند ، ولى متأسفانه مورد خشم مردم خويش قرار گرفت و كشته شد . پس از كشته شدن عروة ، مردم طائف به خويش آمدند و آماده پذيرايى اسلام شدند و بدين‌ترتيب طائف بدون جنگ تسليم شد .\r\nبنابراين فرمان پيامبر ( ص ) براى بازگشت سپاه اسلام از طائف چه‌بسا به اين دليل بود كه حضرت مىدانستند آنان به‌زودى اسلام را بدون جنگ مىپذيرند .\r\n\r\nرفتار كريمانه پيامبر ( ص ) با هوازن\r\nپيامبر ( ص ) پس از بازگشت از طائف ، در « جعرانه » تصميم گرفت تا غنائم جنگى به‌دست‌آمده از قبيلهء هوازن را بين رزمندگان اسلام از مردم مدينه و مردم تازه‌مسلمان مكه تقسيم نمايد . ايشان در اين تقسيم نيز بين رزمندگان ، يعنى « سابقين و لاحقين » تفاوتى قائل نشدند ، اما از سهم خمس كه حق مقام رهبرى است ، سهمى به‌عنوان مؤلفة قلوبهم براى افرادى مانند ابوسفيان و يزيد و معاويه ( دو پسر ابوسفيان ) در نظر گرفت كه اين موجب رنجش مردم مدينه شد ، ولى پيامبر با بزرگوارى تمام به آنان توضيح داد و رضايتشان را جلب كرد .\r\nبه هنگام تقسيم غنائم قبيلهء هوازن ، جمعى از بزرگان آنها به حضور رسول‌خدا آمدند و اظهار اسلام نمودند و سپس خواهان استرداد اسيران جنگى و اموال خويش شدند . در ميان آنان جمعى از مردم بنىسعد ازجمله شيما خواهر رضاعى پيامبر ( ص ) نيز حضور داشتند . از آنجاكه پذيرش تقاضاى آنان پس از پيروزى مسلمانان در جنگ ، جز با موافقت رزمندگان اسلام ممكن نبود ، پيامبر ( ص ) به آنان فرمود : تنها مىتوانيد يكى از اين دو خواسته را مطرح نماييد . آنها نيز پاسخ دادند : ما آزادى اسيران خويش را خواهانيم . پيامبراكرم ( ص ) با خوش‌رويى به آنان فرمود : « به هنگام نماز حاضر شويد و در جمع مسلمانان تقاضاى خويش را مطرح سازيد . در آن جمع من از حق خود و فاميلم صرف‌نظر مىكنم تا شايد مسلمانان نيز از من به دلخواه خويش تبعيت كنند و\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nاسيران شما بدون فدا و غرامت آزاد شوند . » بدين‌ترتيب ، همان شد كه پيامبر ( ص ) اراده فرموده بود ؛ بدين‌معنا كه به‌دنبال اعلام پيامبر كه از حق خود و بنىهاشم صرف‌نظر كرد ، بيشتر مسلمانان نيز موافقت خويش را اعلام نمودند . در اين ميان ، شمارى اندك اظهار داشتند كه ما حق خويش را مىطلبيم و پيامبر نيز به آنها وعدهء جبران داد ، ولى باقى رزمندگان حق خويش را به پيامبر ( ص ) بخشيدند و اسيران هوازن محترمانه آزاد گرديدند . « 1 »\r\nپيامبراكرم ( ص ) پس از اين حسن رفتار با مردم هوازن ، براى بزرگ آنان ، يعنى مالك بن عوف - كه پس از شكست به طائف گريخته بود - پيام فرستاد كه اگر از لجاجت دست بردارد و اسلام آورد ، تمامى اموال خود را به‌اضافهء يكصد شتر از غنائم جنگى دريافت خواهد داشت . او نيز دعوت حضرت را پذيرفت و مخفيانه و بدون اطلاع مردم ثقيف از طائف خارج شد و به پيامبر ( ص ) پيوست . مالك با پذيرش اسلام ، اموال خويش را همراه با عطاى ويژهء پيامبر ( ص ) دريافت داشت و سپس از جانب ايشان به فرماندهى مردم قبيلهء « نصر » و « سلمه » نيز منصوب گرديد .\r\n\r\nنارضايتى انصار از تقسيم غنائم جنگى\r\nعطاى كريمانه پيامبر ( ص ) به افرادى مانند مالك بن عوف و تازه مسلمانانى از مردم مكه ( مانند ابوسفيان و دو فرزندش ) ، براى مردم مدينه كه از آغاز هجرت در ركاب پيامبر جان‌فشانى كرده بودند ، غيرمنتظره بود . به‌واقع آنان بر اين پندار بودند كه پيامبر اقوام قريشى خويش را برترى داده و ياران مدنىاش را فراموش نموده است .\r\nپيامبر پس از اينكه از سعد بن عباده خبر نارضايتى مردم انصار را دريافت داشت ، از او پرسيد : خودت چگونه مىانديشى ؟ پاسخ داد : من هم با آنان هم‌عقيده‌ام . سپس پيامبر ( ص ) دستور داد كه او و مردمش فراهم آيند تا به آنان پاسخ دهد . « 2 » هنگامى كه مردم مدينه\r\n\r\n\r\n","description":"","footnote":"\r\n( 1 ) . ابن‌همام صنعانى ، المصنف ، ج 5 ، ص 381 .\r\n( 2 ) . در اين تقسيم ، آنچه پيامبر به برخى داده ، از خمس غنائم بوده كه به حكم آيه 41 از سورهء انفال ، به خود حضرت - به‌عنوان رهبر جامعه و حاكم اسلامى - تعلق داشته است . ( ابن‌سعد ، الطبقات الكبرى ، ج 3 ، ص 153 )\r\n","page_name":" 167 ","page_number":167},
  {"content":"\r\n\r\nبراى شنيدن سخنان رسول‌خدا گرد آمدند ، حضرت فرمود : « گويا برخى از شما از اينكه من برخى از تازه مسلمانان را دلجويى نموده و اموالى را در اختيارشان قرار دادم ، نگران شده‌ايد . آيا نه آن است كه خداوند شما را به بركت رسالت من هدايت فرموده است ؟ » مردم انصار پاسخ دادند : آرى ، چنين است . حق خدا و رسولش بر ما عظيم است . پيامبر با خوش‌رويى فرمود : آيا پاسخ مرا نمىدهيد اى گروه انصار ؟ آنان پاسخ دادند : چه بگوييم اى رسول خدا با اين همه لطف و منتى كه بر ما دارى ؟ پيامبر فرمود : قسم به خدا كه اگر مىخواستيد ، چيزهايى مىتوانستيد بگوييد كه دروغ نيز نبود . مىتوانستيد بگوييد كه نزد ما آمدى ، درحالىكه تو را تكذيب نموده بودند و ما تو را تصديق كرديم ؛ تو را خوار ساخته بودند و ما تو را يارى رسانديم ؛ تبعيدت نموده بودند و ما تو را پناه داديم ؛ عائله‌مند بودى و ما تو را در اموال خود شريك ساختيم .\r\nآنگاه پيامبر فرمود : « آيا به خاطر اينكه با چيزى از متاع بىارزش دنيا ، قلب غيرمسلمانان را به اسلام متمايل نمودم ، نگران شده‌ايد ، درحالىكه شما را به اسلامتان واگذاشته‌ام ؟ ! اى گروه ياران ! آيا خشنود نيستيد كه مردم با گوسفندان و شتران غنائم بروند و شما رسول‌خدا را با خود داشته باشيد ؟ ! سوگند به خدايى كه جان محمد در دست اوست ، اگر امر هجرت نبود ، من خود را فردى از انصار مىدانستم . اگر همه مردم به راهى روند و انصار به راهى ديگر ، من با انصار خواهم بود . » مردم مدينه يك‌صدا فرياد زدند كه وقتى تو را داريم ، چيزى از دنيا نمىخواهيم ! پيامبر فرمود : « بعد از من كسانى بر شما پيشى مىگيرند ، ولى شما صبر كنيد ؛ زيرا وعده من و شما حوض كوثر است . بار خدايا ! انصار را مورد رحمت خويش قرار ده و فرزندان انصار را و فرزندان فرزندان انصار را ! » مردم انصار با شنيدن سخنان پيامبر ( ص ) اشك شادى ريختند و اظهار داشتند كه ما به آنچه خدا و رسولش مىپسندند ، راضى هستيم . « 1 »\r\n\r\nبازگشت پيامبر ( ص ) به مدينه\r\nاز آنجاكه مراسم حج نزديك بود و خروج پيامبر ( ص ) نيز از مدينه به درازا كشيده بود ، حضرت\r\n\r\n\r\n","description":"","footnote":"\r\n( 1 ) . واقدى ، المغازى ، ج 2 ، ص 957 .\r\n","page_name":" 168 ","page_number":168},
  {"content":"\r\n\r\nاز همان جعرانه مُحرم شدند و پس از انجام عمره ، عتاب بن اسيد را به فرماندارى مكه منصوب نمودند و سپس به مدينه بازگشتند . « 1 »\r\n\r\nنبرد على بن ابىطالب ( ع ) با قبيلهء بنىطى\r\nبه‌دنبال فتح مكه و شكست هوازن و ثقيف ، بر همهء قبايل و عشاير عرب مسلّم شد كه مبارزه بر ضد اسلام بىفايده و صلاح آنان در تسليم و پذيرش اسلام است . از همين‌رو مردم عرب فوج فوج به اسلام روى آوردند و نمايندگان بسيارى از جانب آنان نيز براى اعلام وفادارى به مدينه آمدند . به همين دليل ، سال هشتم هجرت در تاريخ اسلام « عام الوفود » ناميده شد . از سويى چون پذيرايى پيامبر ( ص ) از آنان در مسجدالنبى انجام مىشده ، يكى از ستون‌هاى مسجد را نيز استوانة الوفود نام نهادند .\r\nازجمله هيئت‌هاى متعددى كه به مدينه آمدند ، نمايندگانى از مردم طى بودند كه پيامبر پس از اسلام آوردن آنها ، رهبرشان را به زيدالخير ملقب نمود . مردم طى اظهار داشتند كه هنوز بسيارى از مردم آنجا بت‌پرستى مىكنند . پيامبر ( ص ) نيز على ( ع ) را مأمور نمود تا بتخانه بنىطى را ويران كنند و جواهرات آن را به غنيمت بگيرند . على ( ع ) پس از نبرد با مردم اين منطقه ، ضمن تخريب بتخانه و مصادرهء جواهرات موجود در آن ، جمعى از مردم طى را - كه دختر حاتم طائى ( سفّانه ) نيز در ميانشان بود - به اسارت گرفت و با خود به مدينه آورد . عدى بن حاتم رئيس قبيله نيز با جمعى ديگر به شام گريختند .\r\nروزى سفانه دختر حاتم ، هنگامى كه پيامبر ( ص ) به مسجد مىرفت ، از ميان اسرا به‌پا خواست و اظهار داشت : « مات ابى و ذهب اخى منّ على من الله عليك . » پيامبر ( ص ) پرسيد : برادرت كيست ؟ پاسخ داد : عدى بن حاتم . پيامبر ( ص ) فرمود : « همان كه از خدا و رسول او گريخته ؟ ! » روز دوم و سوم نيز سفانه تقاضاى خود را تكرار كرد ، تا اينكه حضرت به دو فرمود : شتاب مكن ! تصميم دارم تو را همراه افراد امينى نزد برادرت بفرستم . پس از چند روز پيامبر ( ص ) سفانه را با مركبى راهوار همراه با هدايايى به شام فرستاد .\r\n\r\n\r\n","description":"","footnote":"\r\n( 1 ) . واقدى ، المغازى ، ج 2 ، ص 951 ؛ طبرى ، تاريخ طبرى ، ج 2 ، ص 561 .\r\n","page_name":" 169 ","page_number":169},
  {"content":"\r\n\r\nهنگامى كه سفانه در شام با برادرش روبه‌رو شد ، عدى از او پرسيد : تو كه از نزديك با اين شخص روبه‌رو شدى ، او را چگونه ديدى و صلاح من در چيست ؟ سفانه پاسخ داد : از دو حال خارج نيست : يا همان‌گونه كه شواهد امر مىرساند ، او پيامبر است كه در اين صورت پيروى تو از او كرامت مادى و معنوى را به‌دنبال دارد ، يا اينكه وى قدرت‌طلب است كه اگر چنين باشد ، از همكارى با افرادى مانند تو بىنياز نيست و به همين‌رو مىتوانى در جمع او جايگاه درخورى بيابى .\r\nعدى پس از مشورت با خواهر ، روانهء مدينه گرديد و هنگامى كه پيامبر در مسجد حضور داشت ، بر او وارد شد . پيامبراكرم عدى را گرامى داشت و او را در خانه خويش پذيرايى كرد . عدى در حال رفتن به خانه حضرت ، پيرزنى را ديد كه از او پرسش‌هايى داشت و پيامبر نيز در آن هواى گرم با صبر و خوش‌رويى به او پاسخ داد . عدى با خود گفت : اين صبر و تواضع از اخلاق قدرت‌طلبان نيست . هنگامى كه او به خانه پيامبر ( ص ) وارد شد و وضع سادهء زندگى حضرت را كه مشاهده كرد ، اعتقاد او به اين معنا جدىتر شد .\r\nپيامبراكرم به عدى فرمود : پدرت حاتم مردى مشرك بود و اگر بخشى از اموال مردمش را به خودش اختصاص مىداد ، جاى تعجب نداشت ، ولى تو كه به مذهب « ركوسى » از فِرق مسيحى درآمدى ، چرا يك‌چهارم از اموال مردمت را به خود اختصاص مىدادى ؟ ! آيا اين عمل با عقيدهء تو سازگار بود ؟ آنگاه فرمود : تهيدستى مسلمانان در حال حاضر نبايد مانع گرويدن تو به اسلام باشد . در آينده روزى خواهد رسيد كه ثروت جهان به‌سوى آنان سرازير گردد و از نظر امنيت نيز روزى مىرسد كه زنى به‌تنهايى از قادسيه به زيارت خانهء خدا درآيد و كسى متعرض او نباشد . سپاهيان اسلام كاخ قدرتمندان را فتح كرده ، سرزمين بابل را خواهند گشود .\r\nعدى پس از آنكه فهميد پيامبر از مذهب او مطلع است ( درحالىكه جز خودش كسى نمىدانست ) و از سويى با ديدن وضع زندگى و رفتار بزرگوارانه او ، مسلمان شد و اسلامى نيكو يافت . « 1 » او پس از وفات آن حضرت نيز از ياران باوفاى على ( ع ) و امام مجتبى ( ع ) بود ؛ چنان‌كه پس از صلح امام‌حسن ، در ملاقاتى كه بين او و معاويه رخ داد ، از على ( ع ) دفاعى\r\n\r\n\r\n","description":"","footnote":"\r\n( 1 ) . دراين‌باره بنگريد به : ابن‌كلبى ، الأصنام ، ص 156 ؛ ماوردى ، اعلام النبوة ، ص 88 .\r\n","page_name":" 170 ","page_number":170},
  {"content":"\r\n\r\nجانانه نمود . عبدالله بن زبير به معاويه گفت : او را هجو كن تا ببينيم چه جوابى مىدهد . معاويه گفت : تو او را هجو كن . عبدالله به عدى گفت : چه موقع چشمت صدمه ديده است ؟ عدى پاسخ داد : زمانى كه پدرت كشته شد و به قفاى تو - درحالىكه فرار مىكردى - مىكوبيدند . معاويه كه از پاسخ عدى خنده‌اش گرفته بود ، به عدى گفت : طرف‌دارانت چه شدند ؟ عدى پاسخ داد : شهيد شدند . معاويه گفت : على با تو به انصاف رفتار نكرد ؛ زيرا فرزندان خود را حفظ كرد و فرزندان تو را به جنگ فرستاد تا كشته شدند . عدى پاسخ داد : من هم با على به انصاف رفتار نكردم ؛ زيرا على ( ع ) شهيد شد و من هنوز زنده هستم . معاويه كه در اين برخورد به مقصود خود نرسيده بود ، از عدى خواست تا على ( ع ) را برايش توصيف كند . عدى از انجام اين كار عذر خواست ، ولى معاويه با اصرار او را وادار كرد . عدى نيز اظهار داشت : « به خدا سوگند على بسيار دورانديش و نيرومند بود ؛ به عدالت سخن مىگفت و با قاطعيت فيصله مىداد ؛ علم و حكمت از اطرافش مىجوشيد و از زرق و برق دنيا متنفر بود . » عدى به قدرى از على ( ع ) سخن گفت كه اشك از ديدگان معاويه جارى شد . « 1 » معاويه گفت در فراق او چگونه صبورى ؟ پاسخ داد مانند زنى كه فرزندش را در دامنش كشته باشند . معاويه گفت چگونه او را به‌ياد دارى ؟ پاسخ داد كه روزگار نخواهد گذاشت تا او را فراموش كنم . ازاين‌رو معاويه به نويسنده‌اش گفت آنها را حفظ كن كه سخنانى حكيمانه است .\r\n\r\nآغاز جنگ‌هاى خارجى در دوران پيامبر ( ص )\r\nپس از فتح مكه و طائف و تسليم شدن مردم هوازن ، ديگر قبايل عرب يقين كردند كه اسلام به قدرتى بىرقيب در منطقه بدل گرديده و به همين‌رو مبارزه با آن بىفايده است . به همين دليل نمايندگان قبايل به مدينه آمدند و با آن حضرت پيمان صلح منعقد كردند و بدين‌سان حاكميت اسلام بر سرزمين حجاز مسلّم گرديد . اما از اين سو نامه‌هاى پيامبر ( ص ) به پادشاهان جزيرة العرب و مجاور آن نيز بىپاسخ نماند و واكنش‌هايى را از جانب كسرا و قيصر و ملت‌هاى تحت امر آنها به‌دنبال داشت .\r\n\r\n\r\n","description":"","footnote":"\r\n( 1 ) . بنگريد به : ابن‌عساكر ، تاريخ دمشق ، ج 40 ، ص 96 ؛ قمى ( محدّث ) ، الكنى و الالقاب ، ج 2 ، ص 105 ؛ بيهقى ، المحاسن و المساوى ، ص 46 .\r\n","page_name":" 171 ","page_number":171},
  {"content":"\r\n\r\nخسرو پرويز پادشاه ايران به فرماندار يمن دستور داد پيامبر را دستگير كند و به دربار او بفرستد ، ولى با كشته شدن او به‌دست فرزندش شيرويه و سپس مرگ نابهنگام شيرويه ، نابسامانىهاى بسيارى در نظام حاكم بر ايران به‌وجود آمد ، ازاين‌رو حمله‌اى از جانب آنان در كوتاه‌مدت انتظار نمىرفت . اما رقيب قدرتمند او قيصر روم كه در وضع بهترى قرار داشت ، براى مسلمانان خطرآفرين بود . در اين ميان ، پادشاهان غسانى كه تحت‌الحمايه دولت روم بودند ، در شمال جزيرة العرب حركات ايذايى خود را آغاز نمودند كه سرانجام نيز به دو جنگ موته و تبوك انجاميد .\r\n\r\nسريهء موته\r\nپيامبر اسلام در سال هشتم هجرت در ماه ربيع‌الأول جمعى پانزده نفرى را همراه كعب بن عمير غفارى به‌سوى مردم « ذات اطلاع » در شام فرستاد تا آنها را به اسلام بخوانند ، ولى آنان در پاسخ ، مبلّغان مسلمان را به قتل رساندند كه در اين ميان تنها يك نفر نجات يافت . او كه مجروح شده و در ميان كشته‌شدگان افتاده بود ، پس از اينكه شب فرا رسيد ، به‌سوى مدينه حركت كرد و جريان را به پيامبر ( ص ) اطلاع داد . حضرت نيز در صدد برآمد افرادى را براى سركوب آنان اعزام دارد ، ولى خبر رسيد كه آنها به‌جاى ديگرى كوچ نموده‌اند . « 1 »\r\nبه‌دنبال اين حادثه ، پيامبراكرم در ماه جمادىالاولى سفيرى به نام حارث بن عمير ازدى را به‌سوى پادشاه بصرى فرستاد . وى هنگامى كه به سرزمين موته رسيد ، با شرحبيل بن عمرو غسانى روبه‌رو شد . شرحبيل از او پرسيد : به كجا مىروى ؟ او پاسخ داد : به شام . شرحبيل گفت : از فرستادگان محمد هستى ؟ حارث پاسخ داد : آرى ، من فرستادهء رسول‌خدا هستم . شرحبيل نيز فرمان داد او را در بند كشيده ، دست‌بسته گردن زدند . او اولين سفير پيامبر بود كه به قتل رسيد . اين عمل از جانب پادشاه غسانى به‌منزله اعلان جنگ با مسلمانان بشمار مىآمد ؛ زيرا كشتن سفيران جرمى بزرگ بود كه كمتر ملتى در جزيرة العرب و خارج از آن مرتكب آن مىشد .\r\n\r\n\r\n","description":"","footnote":"\r\n( 1 ) . واقدى ، المغازى ، ج 2 ، ص 753 . نيز بنگريد به : ابن‌سعد ، الطبقات الكبرى ، ج 1 ، ص 435 ؛ ابن‌اسحاق ، سيره ابن‌اسحاق ، ج 4 ، ص 227 .\r\n","page_name":" 172 ","page_number":172},
  {"content":"\r\n\r\nپيامبر درپى اين حادثه ، سپاهى را به فرماندهى جعفر بن ابىطالب ، زيد بن حارثه و عبدالله بن رواحه به‌سوى موته فرستاد . هنگامى كه شرحبيل از حركت سپاه اسلام آگاه شد ، با سپاهى عظيم در برابر آنان قرار گرفت . متأسفانه در اين جنگ نابرابر ، فرماندهان سپاه اسلام يكى پس از ديگرى به شهادت رسيدند ، تا اينكه خالد بن وليد پرچم را به‌دست گرفت و به صورت جنگ و گريز ، مسلمانان را از صحنهء جنگ خارج ساخت و به مدينه آورد . اين هزيمت براى مسلمانان قابل‌تحمل نبود و به همين‌رو خالد بن وليد و همراهانش مورد ملامت مسلمانان قرار گرفتند ، ولى پيامبر از آنان حمايت كرد و آنها را « كرار » ناميد . چه اينكه مردم مدينه به آنان « فرّار » لقب داده بودند .\r\nپيامبر ( ص ) به خاطر شهادت جعفر بن ابىطالب به‌شدت گريست و سپس به خانه او نزد همسرش اسماء بنت عميس آمد و فرزندانش را مورد لطف قرار داد . اسماء كه ملاطفت غيرمنتظرهء پيامبر را مشاهده كرد ، پرسيد : آيا براى جعفر حادثه‌اى رخ داده ؟ پيامبر درحالىكه اشك مىريخت ، فرمود : خداوند به جعفر به‌جاى دو دستى كه در راه خدا داد ، دو بال ارزانى داشت كه همانند فرشتگان در بهشت پرواز مىكند . سپس به فاطمه ( عليها السلام ) دستور داد براى خانوادهء جعفر كه عزادارند ، به‌مدت سه روز غذا فراهم نمايد .\r\n\r\nغزوهء تبوك\r\nدر سال نهم هجرت به‌دنبال درگيرى مسلمانان با پادشاه غسانى - كه تحت‌الحمايه دولت روم بود - براى پيامبر ( ص ) خبر آمد كه قيصر روم با سپاهى عظيم در صدد جنگ با مسلمانان برآمده است . حضرت نيز فرمان داد تا مسلمانان براى مقابله با روميان آماده شوند . از سويى ايشان جمعى را نيز نزد مردم مكه و ديگر قبايل عرب مسلمان فرستاد تا با گروهى مناسب براى دفع خطر روميان حاضر شوند ، ولى به‌دليل گرماى شديد و جمع‌آورى محصولات تابستانى ، بسيارى براى اين سفر آماده نبودند . از همين روى ، منافقان نيز با استفاده از اين فرصت براى تضعيف روحيهء مسلمانان اظهار داشتند كه محمد جنگ با روميان را مانند جنگ با قبايل عرب پنداشته است . « 1 »\r\n\r\n\r\n","description":"","footnote":"\r\n( 1 ) . واقدى ، المغازى ، ج 2 ، ص 995 .\r\n","page_name":" 173 ","page_number":173},
  {"content":"\r\n\r\nبا همه اين مشكلات ، پيامبر ( ص ) با سىهزار تن رزمنده روانه تبوك شد ، ولى به‌سبب حساسيت اوضاع و تخلف منافقانى مانند عبدالله بن ابى ، على ( ع ) را در مدينه خليفه خود ساخت . على ( ع ) كه از حضور در ركاب پيامبر ( ص ) براى اولين‌بار محروم مىشد ، سخت نگران و متأسف بود ، ازاين‌رو پيامبر ( ص ) براى آرامش او فرمود :\r\nاما ترضى ان تكون منى بمنزلة هارون من موسى الّا انه لا نبى بعدى ؟ ! « 1 »\r\nزمانى كه سپاهيان اسلام از ثنية الوداع گذشتند ، به‌تدريج افرادى از سپاه كناره مىگرفتند . هرگاه نيز خبر كناره‌گيرى فردى را به پيامبر ( ص ) مىدادند ، مىفرمود :\r\nرهايش كنيد ! اگر خيرى در او باشد ، خدا او را به‌ما بازمىگرداند ، و گرنه همان بهتر كه با ما نباشد .\r\nيكى از عقب‌ماندگان از سپاه اسلام ، ابوذر غفارى بود كه به‌دليل بىحالى شترش مجبور شده بود مدتى به آن رسيدگى كند تا بتواند همراه سپاه حركت نمايد . پيامبر درمورد عقب‌ماندگى ابوذر نيز همان جمله را تكرار فرمود .\r\nاما ابوذر پس از نااميدى از بهبودى شترش ، درحالىكه بار آن را به دوش گرفته بود ، با زحمت بسيار ، خود را به پيامبر ( ص ) رسانيد . اصحاب اظهار داشتند كه فردى به‌سوى ما مىآيد . حضرت فرمود : « شايد ابوذر باشد . » طولى نكشيد كه معلوم شد اين فرد ، ابوذر است . پيامبر ( ص ) فرمود : « مرحبا به ابوذر كه تنها حركت مىكند و تنها مىميرد و تنها محشور مىگردد ! » آنگاه از ابوذر پرسيد : چرا عقب ماندى ؟ ابوذر در پاسخ ، جريان درماندگى شترش را توضيح داد . حضرت به او فرمود : « اى ابوذر ! در برابر هر قدمى كه برداشتى تا به‌ما برسى ، خداوند گناهى را از تو بخشيد . تو ازجمله عزيزترين افرادم بودى كه جدايى تو برايم سنگين بود . » آنگاه خود بار از دوش ابوذر برگرفت و دستور داد تا او را سيراب كنند . خوشبختانه هنگامى كه پيامبر به تبوك رسيد ، از سپاه روم خبرى نبود . حضرت با برخى از قبايل\r\n\r\n\r\n","description":"","footnote":"\r\n( 1 ) . ابن‌عساكر ، تاريخ دمشق ، ج 2 ، ص 164 ؛ مسلم ، الصحيح ، ج 2 ، ص 360 ؛ حاكم نيشابورى ، المستدرك على الصحيحين ، ج 3 ، ص 109 .\r\n","page_name":" 174 ","page_number":174},
  {"content":"\r\n\r\nتحت‌الحمايه روميان را كه براى مسلمانان خطرآفرين بودند ، پيمان صلح و دوستى برقرار ساخت و با برخى ديگر نيز قرارداد ذمه منعقد نمود . پس از آن نيز ايشان به مدينه بازگشت . « 1 »\r\nبه‌هنگام بازگشت رسول‌خدا ، منافقانى در گردنه كوهى كمين نموده و در صدد بودند تا شتر پيامبر را برمانند تا حضرت از كوه سقوط كند . پيامبر نيز توطئه آنان را آشكار ساخت و نام كسانى را كه در اين توطئه دست داشتند ، به پاره‌اى از اصحاب خود ازجمله حذيفة بن يمان ابراز داشت . به همين دليل حذيفه مىگفت : من نام آنان و پدرانشان را نيز مىدانم . « 2 »\r\n\r\nنزول آياتى از سورهء برائت\r\nپيامبر اكرم ( ص ) پس از فتح مكه كسى از مردم مكه را به پذيرش اسلام مجبور نكرد . ازاين‌رو ، بسيارى از ساكنان آن همچنان بر شرك خويش باقى ماندند و حتى گاه در مراسم حج حضور مىيافتند و شعاير مذهبى خويش را برگزار مىكردند و البته در اين ميان تندروىهايى را نيز كه با روحيهء مسلمانان سازگارى نداشت ، مرتكب مىشدند . پيامبر ( ص ) در سال نهم هجرت ابوبكر را همراه با سيصد نفر از مسلمانان مأمور برگزارى حج نمود و از او خواست تا آيات سورهء برائت را براى آنان قرائت نمايد ؛ آياتى كه مشركان را از حضور در مسجدالحرام و اعمال عبادى ضداخلاقى مثل برهنه طواف كردن و . . . برحذر مىداشت . اما جبرئيل امين ، بر پيامبر وارد شد و به او خبر داد كه خود و يا يكى از اعضاى خانواده‌اش بايد ابلاغ آيات برائت را به‌عهده گيرد . ازاين‌رو ، پيامبر ( ص ) نيز على ( ع ) را مأمور كرد تا آيات برائت را از ابوبكر پس بگيرد و خود در مراسم حج ، آن را به مشركان ابلاغ نمايد . دراين‌باره واقدى مىنويسد : ابوبكر درحالىكه پنج شتر براى قربانى همراه داشت ، از مسجد شجره مُحرم شد ، ولى هنگامى كه به « عرج » رسيد ، ناگاه صداى شتر پيامبر را شنيد و متوجه شد كه على بن ابىطالب نيز براى حج آماده شده است . ابوبكر پرسيد : آيا پيامبر ( ص ) مسئوليت برگزارى حج را به تو واگذاشته است ؟ على ( ع ) پاسخ داد : خير ، من تنها مأمور ابلاغ آيات برائت هستم . « 3 »\r\n\r\n\r\n","description":"","footnote":"\r\n( 1 ) . واقدى ، المغازى ، ج 2 ، ص 996 به بعد .\r\n( 2 ) . ابن‌واضح ، تاريخ يعقوبى ، ج 1 ، ص 430 .\r\n( 3 ) . واقدى ، المغازى ، ج 2 ، ص 1077 .\r\n","page_name":" 175 ","page_number":175},
  {"content":"\r\n\r\nعلى ( ع ) در سرزمين منا در نزديكى جمرات ، آيات سورهء برائت را قرائت كرد و به مشركان اعلام داشت كه طبق فرمان رسول‌خدا از آن پس حق ندارند به صورت عريان طواف نمايند . مفاد اعلاميه برائت به نقل از شيخ كلينى چنين است :\r\n1 . بت‌پرستان از اين پس حق ندارند وارد بيت‌الله الحرام شوند .\r\n2 . طواف با بدن برهنه ممنوع است .\r\n3 . پس از اين هيچ مشركى در مراسم حج شركت نخواهد كرد .\r\n4 . كسانى كه پيمان عدم‌تعرض به پيامبر ( ص ) را منعقد كرده و در اين مدت به پيمان خود وفادار بوده‌اند ، پيمانشان محترم است و تا انقضاى آن ، جان و مالشان مصون خواهد بود . به مشركانى كه با مسلمانان پيمانى ندارند و يا پيمان خود را نقض كرده‌اند ، از اين تاريخ ( دهم ذيحجه ) چهار ماه مهلت داده مىشود تا تكليف خود را در برابر اسلام روشن سازند ؛ « 1 » بدين‌بيان كه يا به موحدان پيوسته و از بت‌پرستى دست بردارند ، يا اينكه به خارج از جهان اسلام هجرت كنند . اينان در اين مدت ثابت كرده‌اند كه همسايهء خوبى براى مسلمانان نيستند ، ازاين‌رو بر آنهاست كه همسايهء مزاحم را از خود برانند . در صورت نپذيرفتن اسلام و يا مهاجرت نكردن ، راهى جز درگيرى و جنگ وجود ندارد . « 2 »\r\nاز امام رضا ( ع ) روايت شده كه در پاسخ به مأمون درمورد آيهء « أَفَأَنْتَ تُكرِهُ النَّاسَ حَتَّى يكونُوا مُؤْمنينَ » « 3 » فرمود : از على ( ع ) روايت شده كه مسلمانان از پيامبر ( ص ) خواستند تا مردم را به پذيرش اسلام مجبور نمايد تا شمار مسلمانان زياد شود ، ولى حضرت فرمود : من نمىخواهم خداوند را با بدعتى كه نسبت به آن دستورى نرسيده ، ملاقات نمايم . من فردى سخت‌گير نيستم . پس آنگاه اين آيه نازل گرديد : « 4 »\r\nوَلَوْ شَاءَ رَبُّكَ لَآمَنَ مَنْ فِى الْأَرْضِ كُلُّهُمْ جَمِيعًا أَفَأَنْتَ تُكْرِهُ النَّاسَ حَتَّى يكُونُوا مُؤْمِنينَ . « 5 »\r\n\r\n\r\n","description":"","footnote":"\r\n( 1 ) . سبحانى ، فروغ ابديت ، ج 2 ، ص 418 . به نقل از : كلينى ، فروع كافى ، ج 1 ، ص 326 .\r\n( 2 ) . طبرسى ، مجمع‌البيان ، ج 5 ، ص 14 .\r\n( 3 ) . يونس ( 10 ) : 99 .\r\n( 4 ) . عبد بن جمعه ، تفسير نورالثقلين ، ج 3 ، ص 368 .\r\n( 5 ) . يونس ( 10 ) : 99 .\r\n","page_name":" 176 ","page_number":176},
  {"content":"\r\n\r\nاگر پروردگار تو مىخواست ، همهء مردم روى زمين ايمان مىآوردند . آيا تو در صددى با اكراه مردم را مؤمن سازى ؟ !\r\n\r\nپيمان صلح با نصاراى نجران\r\nپيامبر ( ص ) همواره با مسيحيان جزيرة العرب روابط صميمانه‌اى داشت ، ازاين‌رو بر خلاف يهوديان ، هيچ‌گاه با مسيحيان درگير نشد و حتى در مواردى از آنان جانب‌دارى نمود ؛ چنان‌كه قرآن‌كريم نيز آنان را نزديك‌ترين دوست مسلمانان معرفى كرده است . « 1 » اما پس از اينكه مسلمانان با روميان و قبايل تحت‌الحمايه آنان ( مانند غسانيان ) درگير شدند ، در اين ميان مسيحيان نجران نيز مىتوانستند به‌عنوان عامل نفوذى دشمن براى مسلمانان خطرآفرين باشند . ازاين‌رو ، پيامبراكرم براى آنان پيام فرستاد تا موضع خود را در برابر حكومت اسلامى مشخص نمايند ؛ بدين‌معنا كه يا مسلمان شوند و مانند همهء مسلمانان از حقوق فردى و اجتماعى اسلامى برخوردار گردند ، يا اينكه با مسلمانان پيمان وفادارى امضا كنند و با پرداخت ماليات مختصرى ، تحت حمايت كامل مسلمانان قرار گيرند و از نظر مذهبى نيز آزاد باشند . در غير اين صورت بايد مهاجرت نمايند ، و گرنه بين مسلمانان و آنان درگيرى رخ خواهد داد .\r\nمسيحيان نجران با دريافت نامهء پيامبر ، جمعى از دانشمندان خود را به مدينه اعزام داشتند تا درباره محتواى اسلام با آن حضرت به بحث بنشينند . آنها مىخواستند كه در صورت اثبات حقانيت اسلام ، مسلمان شوند ، اما اگر قانع نشدند ، آن‌هنگام تصميم خواهند گرفت كه تحت‌الحمايه شوند ، يا مهاجرت كنند و يا راهى ديگر را برگزينند . پيامبر با پيشنهاد آنان موافقت كرد . ازاين‌رو ، هيئتى از مسيحيان به‌رهبرى « ابوحارثه » ، اسقف بزرگ نجران به مدينه وارد شدند . آنان در مسجد پيامبر ( ص ) درباره مسائل بسيارى به بحث نشستند و در آخر دريافتند كه در تمامى آنها با حضرت وحدت‌نظر دارند . آنها سرانجام از پيامبر پرسيدند : نظر شما دربارهء مسيح ( ع ) چيست ؟ پيامبر نيز همان‌گونه كه قرآن‌كريم گوياى آن است ، فرمود : اوهمانند همه پيامبران انسانى است كه مأمورِ هدايت مردم بوده و كلمه خدا و روح نيز هموست و مادرش مريم نيز زنى پاك و صدّيقه است . دليل بر انسان بودن آن دو نيز همان\r\n\r\n\r\n","description":"","footnote":"\r\n( 1 ) . مائده ( 5 ) : 82 .\r\n","page_name":" 177 ","page_number":177},
  {"content":"\r\n\r\nغذا خوردن آنهاست :\r\nمَا الْمَسِيحُ ابْنُ مَرْيمَ إِلا رَسُولٌ قَدْ خَلَتْ مِنْ قَبْلِهِ الرُّسُلُ وَ أُمُّهُ صِدّيقَة كانَا يأْكلانِ الطَّعَامَ . « 1 »\r\nمسيحيان كه براساس مصوبهء دربار روم ، عيسى را فوق بشر مىدانستند و دربارهء او واژهء پسر خدا و يا تجسم انسانى خدا را - به‌عنوان يكى از « اقانيم ثلاثه » - به‌كار مىبردند ، حاضر به قبول سخن پيامبر نشدند . پيامبراكرم در اين مرحله نيز صبورانه با آنان برخورد نمود و در اوج قدرت خويش آنها را تهديد به جنگ نكرد ، بلكه با نزول آياتى از قرآن ، مأمور شد تا با آنان مباهله كند و داورى را به خدا واگذارند . ازاين‌رو به آنان پيشنهاد كرد كه خود با جمعى از زنان و مردان و كودكان مسلمان ، در برابر جمعى از زنان و مردان و كودكان مسيحى قرار گيرد و اين دو گروه همديگر را نفرين كنند تا خداوند با نزول عذاب ، طرف‌داران حق و باطل را از يكديگر متمايز سازد . « 2 »\r\nنجرانيان در آغاز پيشنهاد مباهله را پذيرفتند ، ولى در روز موعود كه مشاهده كردند پيامبر ( ص ) همراه على بن ابىطالب و يگانه دخترش فاطمه و دو فرزندشان امام‌حسن و امام‌حسين ( عليهما السلام ) براى مباهله حاضر شده و كاملًا آماده‌اند ، از مباهله با رسول‌خدا منصرف شدند . و به اين مناسبت آيهء تطهير نازل شد : « إِنَّمَا يُرِيدُ اللَّهُ لِيُذْهِبَ عَنْكُمُ الرّجْسَ أَهْلَ الْبَيْتِ وَيُطَهّرَكُمْ تَطْهِيرًا » . « 3 » بدين‌ترتيب ، آنان با انعقاد پيمانى متعهد گرديدند كه ساليانه مبلغى ناچيز را به‌عنوان ماليات به دولت اسلامى بپردازند تا از همهء مزاياى مادى و معنوى لازم در قلمرو دولت اسلامى برخوردار باشند . از اين سو ، مسلمانان نيز متعهد شدند كه هيچ‌گونه مزاحمتى براى آنان ايجاد نكنند و هر دشمنى را كه بخواهد به آنان تجاوز نمايد دفع كنند . « 4 » متن پيمان صلح\r\n\r\n\r\n","description":"","footnote":"\r\n( 1 ) . مسيح ، پسر مريم جز پيامبرى نبود كه پيش از او [ نيز 
  ] پيامبرانى آمده بودند ، و مادرش زنى بسيار راستگو بود ؛ هر دو غذا مىخوردند .\r\n( 2 ) . آل‌عمران ( 3 ) : 61 .\r\n( 3 ) . احزاب ( 33 ) : 33 . نيز بنگريد به : ابن‌عساكر ، تاريخ دمشق ، ج 42 ، ص 262 .\r\n( 4 ) . ناگفته نماند كه پرداخت جزيه تا زمانى لازم بود كه مسيحيان در جبههء اسلام به‌عنوان رزمنده شركت نداشتند ، ولى پس از حصول اعتماد و حضور آنان در جنگ‌هاى اسلامى ، از پرداخت ماليات نيز معاف مىشدند و حتى به‌عنوان مؤلفة قلوبهم از كمك‌هاى اقتصادى نيز برخوردار مىگشتند .\r\n","page_name":" 178 ","page_number":178},
  {"content":"\r\n\r\nپيامبر ( ص ) با مسيحيان نجران به‌گفته يعقوبى چنين است :\r\nاين نوشته‌اى است از پيامبر ، محمد فرستادهء خدا براى مردم نجران و نواحى اطراف آن .\r\nآنان در پناه خدا و تعهد پيامبر خواهند بود ؛ نسبت به مال ، جان ، سرزمين و مردم خود - از حاضر و غايب - و افراد قبيله و مراكز عبادت و همهء آنچه از اموال كم يا زياد در اختيار دارند . هيچ اسقف و راهبى از وظيفه دينى خود منع نخواهند شد و به كارى فروتر از شأن خود واداشته نمىشوند و به خون‌هايى كه در دوران جاهليت ريخته شده ، مجازات نمىشوند و خسارتى بر آنان تحميل نشده و به سختى نخواهند افتاد . سرزمين آنان به‌وسيلهء هيچ لشكرى اشغال نخواهد شد و اگر كسى از آنان در دادگاه اسلامى مدعى حقى شود ، با آنان به انصاف داورى خواهد شد ؛ به‌گونه‌اىكه نه ظالم باشند و نه مظلوم . همهء تعهداتى كه در اين نامه آمده ، به حكم خدا و تعهد پيامبرش براى هميشه تا روز قيامت لازم‌الاجراست . « 1 »\r\nاين عهدنامه نمودار آن است كه پيامبراكرم در سال دهم هجرت و در اوج اقتدار خويش بر همهء جزيرة العرب ، به مردم نجران همان امتيازاتى را داده كه پيش‌تر به يهوديان مدينه داده بود و اين خود گواهى روشن بر بردبارى دينى در اسلام است ؛ بدين‌بيان كه مسلمانان در جنگ‌هاى صدر اسلام هيچ‌گاه احدى را به پذيرش اسلام ملزم نكرده‌اند ، بلكه همواره انتظار داشته‌اند كه به آنها خيانت نشود . تاريخ مباهله پيامبر با نصاراى نجران در بعضى از منابع 25 ذيحجه گزارش شده ، ولى همان‌گونه كه آيت الله سبحانى در كتاب فروغ ابديت « 2 » اظهار مىدارد ، اين واقعه نمىتواند در اين ماه روى داده باشد . ازاين‌رو به باور نگارنده ، تاريخى كه ابوريحان بيرونى در كتاب آثار الباقيه آورده ، درست مىنمايد ؛ يعنى سوم ماه شوال سال دهم هجرى . « 3 »\r\n\r\nحجة الوداع\r\nپيامبر در سال دهم هجرت روز پنجم « 4 » از ماه ذيقعدة الحرام عازم زيارت خانه خدا شد . در اين\r\n\r\n\r\n","description":"","footnote":"\r\n( 1 ) . ابن‌واضح ، تاريخ يعقوبى ، ج 1 ، ص 451 . نيز بنگريد به : قاضى ابويوسف ، الخراج ، ص 72 .\r\n( 2 ) . سبحانى ، فروغ ابديت ، ج 2 ، ص 445 .\r\n( 3 ) . بيرونى ، آثار الباقيه ، ص 458 .\r\n( 4 ) . مسعودى ، التنبيه و الاشراف ، ص 252 .\r\n","page_name":" 179 ","page_number":179},
  {"content":"\r\n\r\nسفر همه همسران رسول خدا و نيز فاطمه زهرا ( عليها السلام ) و بسيارى از مردم مسلمان از بخش‌هاى مختلف جزيرة العرب همراه پيامبر ( ص ) حضور داشتند . در همين سفر جواز حج تمتع ازسوى پيامبر تشريع شد . « 1 »\r\n\r\nخطبه رسول‌خدا ( ص ) در حجة الوداع\r\nحجة الوداع آخرين زيارت پيامبرخدا ( ص ) از خانه كعبه است . در اين سفر ، شمار زيادى از مسلمانان از نزديك مناسك حج را از حضرت فرا گرفتند . رسول‌خدا ( ص ) در اين حج به مناسبت‌هاى مختلف براى مسلمانان مطالبى اساسى بيان داشت كه مفصل‌ترين بخش آن در سرزمين عرفات بوده است . پاره‌اى از مورخان ، زمان و مكان خطبه معروف پيامبراكرم ( ص ) را در روز دهم ذيحجه و در سرزمين منا دانسته‌اند ، ولى يعقوبى مىنويسد : حضرت خطبه خود را كنار زمزم در مسجدالحرام ايراد فرموده است . متن خطبه آن حضرت به‌گفته وى چنين است :\r\nهان اى مردم ! آيا مىدانيد در چه شهرى و در چه ماهى و در چه روزى قرار داريد ؟ گفتند : آرى ، اين شهر حرام و ماه حرام و روز حرام است . فرمود : فانّ الله حرّم عليكم دمائكم و اموالكم كحرمة بلدكم هذا و كحرمة شهركم هذا و كحرمة يومكم هذا ، الا هل بلغت ؟ گفتند : آرى ، اى رسول‌خدا ! فرمود : اللهم اشهد واتّقوا الله و لاتبخسوا الناس اشيائهم و لاتعثوا فى الارض مفسدين فمن كانت عنده امانة فليودها . آنگاه بيان داشت : مردم در اسلام برابرند و همگى به يك اندازه فرزند آدم و حوايند . عرب را بر عجم و عجم را بر عرب جز به تقوا برترى نيست . الا هل بلغت ؟ قالوا : بلى يا رسول‌الله . . . .\r\nبه‌حقيقت ، من در ميان شما دو چيز گرانبها برجاى گذاشتم كه اگر بدان چنگ زنيد ، هرگز گمراه نشويد : كتاب خدا و عترت من . الا هل بلغت ؟ قالوا بلى يا\r\n\r\n\r\n","description":"","footnote":"\r\n( 1 ) . شگفت اينكه خليفه دوم پس از وفات رسول‌خدا ، نسبت به حج تمتع و متعه نساء ترديد داشت و از آن‌منع مىكرد و مىگفت : « متعتان كانتا فى عهد رسول‌الله حلالين و انا احرمهما و اعاقب عليهما . » ( بنگريد به : فخر رازى ، تفسير كبير ، ذيل آيه 196 سورهء بقره )\r\n","page_name":" 180 ","page_number":180},
  {"content":"\r\n\r\nرسول‌الله . سپس فرمود : همه شما مسئول يكديگريد و حاضران شما مىبايست به غايبان برسانند . « 1 »\r\nيعقوبى مىنويسد :\r\nپيامبراكرم ( ص ) در روز خروج از مكه ، كعبه را وداع كرد و اين آيه بر او نازل شد : أَلْيوْمَ أَكمَلْتُ لَكمْ دِينَكمْ وَ أَتْمَمْتُ عَلَيكمْ نِعمَتى وَ رَضِيتُ لَكمُ الإِسْلأَمَ دِينَا . « 2 » پس شبانه رهسپار مدينه شد و در هجدهم ذيحجه در نزديكى جحفه در مكانى كه به آن « غديرخم » گويند ، خطبه خواند و دست على بن ابىطالب را بالا گرفت و فرمود : أَلستُ أولى بالمؤمنين من انفسهم ؟ گفتند : بلى يا رسول‌الله ! پس فرمود : من كنت مولاه فعلى مولاه ، اللّهم وال من والاه و عاد من عاداه . سپس فرمود : يا ايها الناس ا فى فرطكم و انتم واردى على الحوض و انى سائكم حين تردون على من الثقلين فانظروا كيف تخلفونى فيها . گفتند : آن دو ثقل چيست ؟ گفت : الثقل الاكبر كتاب الله سبب طرفه بيدالله و طرفه بايدكم فاستمسكوا به و لاتضلوا و لاتبدّلوا و عترتى اهل بيتى . « 3 »\r\n\r\nواقعه غديرخم ، تثبيت ولايت على بن ابىطالب ( ع )\r\nپيامبراكرم ( ص ) آخرين پيامبر الهى و تنها پيامبرى است كه با رسالت جهانى و ابدى مبعوث گرديد ؛ چنان‌كه آيات متعددى نيز بر اين معنا تصريح دارد . « 4 » روشن است كه آخرين شريعت الهى بايد كامل‌ترين و با دوام‌ترين برنامه را مطرح سازد ؛ چراكه پس از اين شريعت ، پيامبر ديگرى مبعوث نخواهد شد تا انحرافات احتمالى آن در آينده را اصلاح كند . از سويى ، براى ادامه رسالت جهانى در قالب حكومتى كه بنيان‌گذار آن رسول‌الله بوده ، از نظر ضمانت اجرايى بايد فردى نيز\r\n\r\n\r\n","description":"","footnote":"\r\n( 1 ) . خطبه پيامبراكرم ( ص ) در المغازى واقدى ( ج 2 ، ص 1103 ) با اندكى تفاوت نقل گرديده ، ولى نقل يعقوبى صحيح به نظر مىرسد .\r\n( 2 ) . مائده ( 5 ) : 3 .\r\n( 3 ) . ابن‌واضح ، تاريخ يعقوبى ، ج 1 ، ص 507 .\r\n( 4 ) . مانند اين آيات : « ما كانَ مُحَمَّدٌ أَبا أَحَد مِنْ رِجالِكمْ وَ لكنْ رَسُولَ اللهِ وَ خاتَمَ النَّبيينَ . » ( احزاب ( 33 ) : 40 ) ؛ « تَبارَك الَّذِى نَزَّلَ الْفُرْقانَ عَلى عَبْدِهِ لِيكونَ لِلْعالَمِينَ نَذِيراً » . ( فرقان ( 25 ) : 1 )\r\n","page_name":" 181 ","page_number":181},
  {"content":"\r\n\r\nمعرفى مىشد كه توانايى تأمين نيازهاى علمى ، سياسى و معنوى امت را داشته باشد . بىترديد هر نوع كوتاهى در اين زمينه ، درحقيقت كوتاهى در رسالت عظيم اسلام بشمار مىآمد .\r\nاز تاريخ ، سيره و احاديث نبوى برمىآيد كه پيامبراسلام به نكات يادشده اهتمام ويژه‌اى داشت و در ارائه برنامه كامل جهانى خويش و به‌ويژه معرفى فردى كه خلأ وجودى آن حضرت را پر كند ، به هيچ‌رو كوتاهى نكرده است .\r\nاصرار رسول‌خدا ( ص ) به كتابت قرآن و عمل به آن و از سويى معرفى على ( ع ) به‌عنوان جانشين خويش گواهى بر اين مدعاست . پيش از اين در رويداد يوم الدار و يوم الانذار گذشت كه در اولين روز علنىشدن بعثت و دعوتِ جمعى بنىهاشم ، پيامبر پس از سخنانى درباره معاد - كه مهم‌ترين اصل مورد اختلاف اديان الهى با عقايد مشركان بود - به دو نكته اساسى اشاره كرد : اعلام رسالت خود و همچنين معرفى اولين مؤمن و بيان نقش ممتاز او در آينده اسلام . ازاين‌رو ، ايشان بيست سال پيش از رويداد غديرخم ، على ( ع ) را برادر ، وصى ، وارث و خليفه پس از خويش معرفى كرد .\r\nبنابراين امامت و جايگاه ممتاز على ( ع ) همراه با رسالت مطرح گرديد و پيامبراكرم به‌كرّات اين واقعيت را مطرح ساخت كه على بن ابىطالب عالم‌ترين ، عادل‌ترين ، مؤمن‌ترين و فداكارترين فرد از ياران آن حضرت بشمار مىآيد . به همين‌رو ، طبيعى بود كه پيامبر رهبرى و هدايت امت را پس از وفاتش به فردى جز على بن ابىطالب ( ع ) نسپارد . بدين روايات بنگريد :\r\nانت منّى بمنزلة هارون من موسى الّا انّه لانبى بعدى . « 1 »\r\nانّك ترى ما أرى و تسمع ما اسمع الّا انّك لست بنبى . « 2 »\r\nانا و على ابوا هذه الامّة . « 3 »\r\nانا مدينة العلم و على بابها . « 4 »\r\n\r\n\r\n","description":"","footnote":"\r\n( 1 ) . طبرى ، تاريخ الامم و الملوك ، ج 2 ، ص 569 . نيز بنگريد به : مسعودى ، التنبيه و الاشراف ، ص 249 .\r\n( 2 ) . سيد رضى ، نهج‌البلاغه ، خطبه قاصعه .\r\n( 3 ) . ابن‌شهر آشوب ، مناقب آل ابىطالب ، ج 2 ، ص 300 .\r\n( 4 ) . ابن‌طاووس ، التحصين ، ص 550 .\r\n","page_name":" 182 ","page_number":182},
  {"content":"\r\n\r\nحضرت به‌هنگام روبه‌رو شدن على ( ع ) با قهرمانانى چون عمرو بن عبدود فرمود : « قد برز الاسلام كلّه امام الكفر كلّه . » « 1 » پس از پيروزى على ( ع ) نيز فرمود : « ضربة على يوم الخندق افضل من عبادة الثّقلين . » « 2 » گاه نيز ضمن آيه مودت ، « 3 » تطهير « 4 » و حديث شريف ثقلين ، « 5 » بر اين مهم تأكيد مىنمود .\r\nسرانجام در حجةالوداع با نزول آيه شريف « يا أَيهَا الرَّسُولُ بَلِّغْ ما أُنْزِلَ إِلَيك مِنْ رَبك وَ إِنْ لَمْ تَفْعَلْ فَما بَلَّغْتَ رِسالَتَهُ وَاللهُ يعْصِمُك مِنَ النَّاسِ » « 6 » در محلى به نام « غديرخم » ( جحفه ) بهترين توصيف را در مورد على ( ع ) ابراز داشت و فرمود :\r\nمن كنت مولاه فعلى مولاه ، اللهم وال من والاه و عاد من عاداه وانصر من نصره واخذل من خذله . « 7 »\r\nحسان بن ثابت شاعر انصار و صحابى رسول خدا به اين مناسبت سروده است :\r\n يناديهم يوم الغدير بينهم * نجم واسع بالرسول مناديا « 8 » \r\nپيامبراكرم ( ص ) با ابلاغ اين پيام ، يكى از مهم‌ترين وظايف رهبرى خويش را انجام داد ؛ چه آنكه به تعبير قرآن « 9 » اگر حضرت چنين نمىكرد ، درحقيقت رسالت الهى خويش را ناتمام\r\n\r\n\r\n","description":"","footnote":"\r\n( 1 ) . سبحانى ، فروغ ابديت ، ج 2 ، ص 137 .\r\n( 2 ) . حاكم نيشابورى ، المستدرك على الصحيحين ، ج 3 ، ص 32 .\r\n( 3 ) . لأَ أَسْئَلُكمْ عَلَيهِ أَجْراً إِلأَ الْمَوَدَّة فى الْقُرْبَى . ( شورى ( 42 ) : 23 )\r\n( 4 ) . إِنَّمَا يُرِيدُ اللَّهُ لِيذْهِبَ عَنْكمُ الرِّجْسَ أَهْل‌َالْبَيتِ وَ يطَهِّرَكمْ تَطْهيراً . ( احزاب ( 33 ) : 33 )\r\n( 5 ) . إِنِّى تَارِك فِيكمُ الثِّقْلَينِ كتَابَ اللَّه وَ عِتْرَتِى مَا إِنْ تَمَسَّكتُمْ بهِمَا لَنْ تَضَلُّوا أَبَداً و . . . . ( بنگريد به : ابن‌حنبل ، المسند ، ج 5 ، ص 182 )\r\n( 6 ) . مائده ( 5 ) : 67 .\r\n( 7 ) . درباره رويداد غديرخم بنگريد به : ابن واضح ، تاريخ يعقوبى ، ج 1 ، ص 508 . جالب اينكه وى مىنويسد : آيه « اليوم اكملت لكم دينكم » آخرين آيه قرآن است كه در روز نصب اميرالمؤمنين على بن ابىطالب ( ع ) در غديرخم نازل شده است . ( همان ، ص 402 و نيز بنگريد به : واقدى ، الردّه ، فصل سوم ؛ امينى ، الغدير فى الكتاب و السنة و الأدب ، ج 2 ، ص 34 )\r\n( 8 ) . سيد رضى ، خصائص اميرالمؤمنين ، ص 28 .\r\n( 9 ) . مائده ( 5 ) : 67 .\r\n","page_name":" 183 ","page_number":183},
  {"content":"\r\n\r\nمىگذارد . البته از مدت‌ها پيش حركتى هماهنگ به وجود آمده بود تا نگذارد قدرت پيامبر در خانواده‌اش مستقر شود . ازاين‌رو ، دشمنان تا مرز جعل حديث نيز پيش رفتند ؛ تا جايى كه از پيامبر ( ص ) روايت كردند : « ابى الله ان يجمع الخلافة و النّبوّة فى بيت واحد ؛ « 1 » خداوند متعال ابا دارد از اينكه پيامبرى و خلافت را در يك خانواده جمع كند . »\r\nاز زمان عثمان ، حركت ديگرى آغاز شد تا خلافت پيامبر ( ص ) را در بنىاميه - كه از نظر معنوى و افتخارات اجتماعى دورترين خاندان به پيامبراكرم ( ص ) بودند - مستقر سازد . ازاين‌رو ، با تبليغات دروغين و ايجاد فضايى مسموم و جعل و تحريف واقعيات ، افتخارات زندگى على ( ع ) فراموش شد ؛ تا بدان‌جا كه حتى اصل حادثه غدير مورد ترديد قرار گرفت و گاه نيز دلالت آن . اما با همه تلاش مخالفان ، بازهم آن‌قدر شواهد كافى براى اثبات حقانيت على ( ع ) وجود دارد كه چه‌بسا مسير اعتقادى فرد را دگرگون مىسازد . براى مثال ، به روايتى مىنگريم كه به سند صحيح از زيد بن ارقم نقل شده است :\r\nپيامبراكرم ( ص ) در غديرخم فرمود : اى مردم ! نزديك است كه به جهان ديگر دعوت شوم و دعوت خداوندى را اجابت نمايم . هم من مسئوليت دارم و هم همه شما نسبت به آنچه مىگويم . نظر شما چيست ؟ پاسخ دادند : ما شهادت مىدهيم كه رسالت خويش را ابلاغ و تلاش لازم را نمودى و آنچه شرط خيرخواهى است ، به‌جا آوردى . خداوند به تو جزاى خير دهد !\r\nپيامبر ( ص ) فرمود : آيا گواهى نمىدهيد كه خدايى جز الله سزاوار پرستش نيست و من فرستاده اويم و بهشت و دوزخ و مرگ و رستاخيز حق است و قيامت بدون ترديد خواهد رسيد و خداوند همه مردگان را زنده خواهد كرد ؟ پاسخ دادند : ما به همه اينها شهادت مىدهيم .\r\nرسول‌خدا ( ص ) فرمود : خدايا ! تو شاهد باش . اى مردم ! خداوند مولاى من است و من مولاى همه مؤمنانم و من از جان آنها به خودشان نزديك‌ترم . پس هر كس كه من مولاى اويم ، اين على ( ع ) مولاى اوست . خداوندا ! هر كس كه على را دوست مىدارد ، دوست‌بدار و با هر كس كه على را دشمن مىدارد ، دشمن باش . سپس فرمود : مردم ! من از ميان شما مىروم و شما روزى در كنار حوض كوثر بر من\r\n\r\n\r\n","description":"","footnote":"\r\n( 1 ) . ابن ابىالحديد ، شرح نهج‌البلاغه ، ج 1 ، ص 189 .\r\n","page_name":" 184 ","page_number":184},
  {"content":"\r\n\r\nوارد خواهيد شد . من از شما خواهم پرسيد كه درباره آن دو گوهر گرانبها پس از من چگونه عمل كرديد ! آن گوهر بزرگ‌تر ، كتاب خداوند است كه يك‌سوى آن در دست خدا و سوى ديگر آن در دست شماست . بدان تمسك جوييد تا گمراه نشويد و چيزى را جايگزين آن نكنيد . ديگرى اهل بيت من هستند كه خداوند به من خبر داده كه اين‌دو از هم جدا نمىشوند تا روز قيامت بر من وارد شوند . « 1 »\r\n\r\nرويدادهاى پس از حجةالوداع\r\nپيامبر پس از بازگشت از حجةالوداع و در آستانه رحلت خويش مهم‌ترين كارى كه انجام داد ، فراهم‌آوردن سپاهى به سردارى اسامة بن زيد براى رودررويى با امپراتورى روم بود . آن حضرت همه بزرگان قريش را به فرمان‌بردارى از اسامه موظف ساخت و تنها على ( ع ) و برخى از افراد بنىهاشم را از اين جنگ معاف داشت . اين تدبير چه‌بسا بدين منظور بود كه توطئه قريش براى انتقال قدرت خنثى شود . به همين دليل ، حضرت آنان را به خروج از مدينه واداشت . از سوى ديگر ، رجال قريش نيز به چنين مطلبى پى برده بودند ؛ ازاين‌رو آنان از حركت با سپاه اسامه به‌بهانه بيمارى حضرت شانه خالى كردند و به‌گونه‌اى حساب‌شده حوادث احتمالى و حتى سخنان پيامبر را توجيه مىكردند ؛ تا آنجاكه حتى رسول‌خدا ( ص ) را از نوشتن وصيتى كه مانع از اختلاف مسلمانان پس از وفات او بود ، بازداشتند . درپى همين مخالفت‌ها ، اعزام سپاه متوقف شد و اين كار پس از وفات رسول‌خدا ( ص ) انجام گرفت . « 2 »\r\n\r\nمهم‌ترين وصيت\r\nاز شگفتىهاى تاريخ اسلام كه دقت در آن ابهامات زيادى را مىزدايد ، جلوگيرى مردان قريش از اجراى تصميم پيامبر براى نوشتن وصيت‌نامه بود . خوشبختانه با همه تلاش مخالفان براى مخدوش كردن حوادث دوران پيامبر ( ص ) ، مورخان و محدثان غيرشيعه نيز اين رويداد را فراوان نقل كرده‌اند .\r\n\r\n\r\n","description":"","footnote":"\r\n( 1 ) . سيد شرف‌الدين ، المراجعات ، ص 188 ؛ ابن‌واضح ، تاريخ يعقوبى ، ج 1 ، ص 508 .\r\n( 2 ) . بنگريد به : ابن‌اثير ، الكامل فى التاريخ ، ج 2 ، ص 335 .\r\n","page_name":" 185 ","page_number":185},
  {"content":"\r\n\r\nامام محمد بخارى از اولين و بزرگ‌ترين نويسندگان صحاح حديث از اهل‌سنت ، در باب « قول المريض قوموا عنى » مىنويسد :\r\nهنگامى كه وفات پيامبر ( ص ) نزديك شد و در خانه آن حضرت نيز افرادى ازجمله عمر جمع بودند ، رسول‌خدا ( ص ) فرمود : قلم و كاغذى بياوريد تا براى شما چيزى بنويسم كه پس از آن گمراه نشويد . عمر گفت : « درد بر پيامبر ( ص ) غلبه كرده است . كتاب خدا قرآن نزد ماست ؛ همان ما را كفايت مىكند . » به‌دنبال اين سخن ، حاضران اختلاف كردند ؛ بدين‌بيان كه برخى اصرار داشتند كاغذ و قلم بياورند تا پيامبر ( ص ) براى آنان چيزى بنويسد و برخى ديگر نيز گفتار عمر را تكرار مىكردند . زمانىكه در حضور حضرت اختلاف بالا گرفت ، حضرت فرمود : برخيزيد و از نزد من برويد ! « 1 »\r\nپس از گفتار عمر و همفكرانش ، هنگامى كه ساير اصحاب از پيامبر خواستند نامه را بنويسد ، حضرت فرمود : « آيا پس از آنچه گفتيد ؟ ! » به‌واقع رسول‌خدا ( ص ) مىدانست كه با وجود اين اختلاف اگر مطلبى هم نوشته شود ، بىاثر است . ازاين‌رو ، رسول‌خدا ( ص ) تنها فرمود : « اوصيكم باهل‌بيتى خيراً . » « 2 »\r\n\r\nتحقيق كنيد\r\n1 . درباره قبايل مختلف يهود ساكن مدينه و نوع رفتار و مواجهه آنان با پيامبراكرم ( ص ) را تحقيق نماييد .\r\n2 . گزارشى از حجةالوداع و تعيين اميرالمؤمنين على ( ع ) به‌عنوان جانشين پيامبر تهيه و قرائت نماييد .\r\n3 . « اجتهاد در برابر نص » چيست ؟ آيا مىتوان تخلف برخى صحابه از شركت در سپاه اسامه را اجتهاد در برابر نص ناميد . در تاريخ اسلام چند مورد از اين نوع اجتهادات مىتوان يافت ؟\r\n\r\n\r\n","description":"","footnote":"\r\n( 1 ) . بخارى همچنين در باب « العلم » و باب « اعتصام بالكتاب » ، همين رويداد را با كمى اختلاف نقل نموده است . ( بخارى ، الصحيح ، ج 4 ، ص 5 ، حديث 6818 )\r\n( 2 ) . مجلسى ، بحارالأنوار ، ج 22 ، ص 468 .\r\n","page_name":" 186 ","page_number":186},
  {"content":"\r\n\r\n\r\nپرسش\r\n1 . چرا پيامبراكرم ( ص ) به فكر فتح مكه افتاد ، درحالىكه با ساكنان آن پيمان صلح داشت ؟\r\n2 . بنا بر نقل يعقوبى ، واكنش خسروپرويز به نامه پيامبرخدا ( ص ) چه بود ؟\r\n3 . پيامبر گرامى اسلام ( ص ) در فتح مكه به سه گروه امان داد . آن سه گروه را نام ببريد .\r\n4 . فتح مكه در چه سال و ماهى اتفاق افتاد و تدبير نظامى پيامبر ( ص ) براى ايجاد رعب در دل مشركان مكه چه بود ؟\r\n5 . چرا در اواخر عمر پيامبر - بر خلاف دولت روم - خطرى از ناحيه امپراتورى ايران ، مسلمانان را تهديد نمىكرد ؟\r\n6 . در غزوه تبوك چه كسى جانشين پيامبر در مدينه شد و منافقان چه توطئه‌اى عليه پيامبر طراحى كردند ؟\r\n7 . مفاد اعلاميه برائت از مشركين چيست ؟ ( ذكر سه مورد كافى است . )\r\n8 . چرا پيامبر اسلام مسيحيان نجران را بين قبول اسلام يا پرداخت جزيه مخير ساخت ؟\r\n9 . مهم‌ترين كارى كه پيامبر پس از بازگشت از حجةالوداع انجام داد ، چه بود ؟\r\n10 . مهم‌ترين دليل تأكيد پيامبرخدا ( ص ) بر اعزام سپاه اسامه چه بود و متخلفان به چه بهانه‌اى از همراهى با آن سر باز زدند ؟\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n.\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n\r\nبخش سوم : رحلت رسول خدا ( ص ) و حوادث دوران خلفا تا شهادت امام حسين ( ع )\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n.\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n\r\nفصل اول : رحلت پيامبر گرامى اسلام ( ص )\r\nدر اين فصل با توطئه‌اى ديگر نسبت به غصب خلافت از اهل‌بيت پيامبر و ارتداد گسترده مسلمانان و تخلف‌شان از اطاعت خليفهء منتخب قريش و علل و عوامل آن آشنا مىشويم . اين توطئه توانست علاوه بر اينكه پيامبر خدا ( ص ) را از نوشتن وصيت‌نامه‌اى كه حق طبيعى هر مسلمانى است ، بازدارد ، قبل از كفن‌ودفن پيامبر ( ص ) در سقيفه بنىساعده جمع شده ، مقدمات تصاحب قدرت خلافت را فراهم آورد و اهل‌بيت پيامبر را در برابر عمل انجام شده قرار دهد .\r\nاين انحراف ( تصاحب خلافت ) از قبيله قريش كه خود عامل سركشى و ارتداد ديگر قبايل بود ، على ( ع ) و ياران او را مجبور به سكوت كرد ، چه اينكه در صورت قيام آن حضرت ، اصل اسلام در معرض خطر قرار مىگرفت .\r\nقدرت حاكم پس از غصب فدك و بىوفايى به يگانه يادگار رسول خدا ( فاطمه زهرا ( عليها السلام ) ) به فرماندهى خالد بن وليد و فرزندان ابوسفيان ضمن سركوب مخالفان عرب ، جنگ با امپراتورى روم و ايران را آغاز نمود و به فتوحات و غنائمى دست يافت ولى قبل از وصول غنائم جنگى به مدينه خليفه اول از دنيا رفت و قدرت در اختيار خليفهء دوم قرار گرفت .\r\nدوران خلافت عمر كه سيل غنائم جنگى از قلمرو ساسانيان و روميان به مدينه منتقل مىشد با تغيير سيره پيامبر اكرم در تقسيم بيت‌المال ، بزرگترين ضربه سياسى و اخلاقى بر\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nجامعه اسلامى وارد آمد و با شكاف طبقاتى و برترىجويى قومى روبه‌رو گرديد و نتيجه آن شد كه رجال قريش مجدداً زمام قدرت اقتصادى و به‌دنبال آن با روى كار آمدن عثمان ، بنىاميه كه دورترين گروه از ارزش‌هاى اسلامى بودند قدرت سياسى را در اختيار گرفتند و نتيجه آن شد كه نه‌تنها خليفه دوم كشته سياست غلط خود گرديد ، عثمان نيز كه روش سياسى او را دنبال مىكرد كشته شد و شرايط مطلوب براى امويان فراهم آمد تا خون عثمان را بهانه قرار داده و زحمات رسول خدا را از هر جهت به باد فنا دهند .\r\nمسعودى مىنويسد :\r\nدر اينكه وفات آن حضرت چه روزى از ربيع‌الاول بوده ، اختلاف است ؛ ولى در اينكه رحلت آن بزرگوار در روز دوشنبه بوده است ، مورخان اتفاق‌نظر دارند . بيشتر مورخان وفات وى را دوازدهم و بعضى دوم و برخى هفتم ربيع‌الاول گفته‌اند . اين روز با شانزدهم اسفند ماه فارس ، سال صدم پادشاهى انوشيروان پسر قباد هم‌زمان بوده است . مدت بيمارى رسول خدا چهارده روز و به‌قولى كمتر بوده است . غسل وى به‌وسيله على بن ابىطالب ( ع ) و عباس بن عبدالمطلب و دو پسر او ، فضل و قثم و نيز اسامهء بن زيد و شقران ( آزاد شده پيامبر ( ص ) ) انجام شد . « 1 »\r\nيعقوبى مىنويسد :\r\nچون رسول خدا ( ص ) وفات كرد ، مردم گفتند : ما گمان نمىكرديم كه پيامبر خدا ( ص ) تا بر همه زمين دست نيابد بميرد . عمر بيرون آمد و گفت : به خدا قسم ، او نمرده است و نمىميرد و همچنان‌كه موسى چهل شب ناپديد شد ، ناپديد مىشود و سپس بازمىگردد . به خدا سوگند ، او دست‌ها و پاهاى مردم منافق را [ كه مىگويند وى مرده است 
  ] خواهد بريد . به‌قولى ، عمر با شمشير افرادى را كه مىگفتند : پيامبر وفات كرده است ، به‌مرگ تهديد كرد . « 2 »\r\n\r\n\r\n","description":"","footnote":"\r\n( 1 ) . مسعودى ، التنبيه و الاشراف ، ص 157 .\r\nابوريحان بيرونى مىنويسد : « رحلت پيامبر ( ص ) روز اول ربيع‌الاول بوده است » . ( بيرونى ، آثار الباقيه ، ص 455 )\r\n( 2 ) . حسن ، تاريخ سياسى اسلام ، ص 170 ؛ ابن‌واضح ، تاريخ يعقوبى ، ج 1 ، ص 511 ؛ ابن‌همام صنعانى ، المصنف ، ج 5 ، ص 434 .\r\n","page_name":" 192 ","page_number":192},
  {"content":"\r\n\r\nلختى بعد كه ابوبكر رسيد ، گفت : خدا خبر مرگ او را به‌ما داده و گفته است : إِنَّكَ مَيتٌ وَإِنَّهُمْ مَيتُونَ . « 1 » و نيز گفته است : وَمَا مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ أَفَإِنْ مَاتَ أَوْ قُتِلَ انْقَلَبْتُمْ عَلَى أَعْقَابِكُمْ ؟ « 2 » عمر گفت : به خدا سوگند ، گويا من هرگز اين آيه را نخوانده بودم و سپس گفت : لعمرى لقد أيقنت إنّك ميت و لكنّما ابدى الذى قلته جزع ؛ به‌جانم سوگند كه يقين داشتم كه خواهى مرد ، ولى آنچه را گفتم از بىتابى بر زبان آمد .\r\nشگفت اينكه هنوز اهل‌بيت رسول خدا ( ص ) مشغول غسل‌وكفن و مقدمات دفن آن بزرگوار بودند كه اين افراد در سقيفه بنىساعده براى تعيين خليفه اجتماع كردند . « 3 »\r\n\r\nارتداد قبايل عرب\r\nدر نظام عشايرى و قبايلى ، يكى از مهم‌ترين ارزش‌ها ، رياست بر ديگران - دست‌كم وابسته نبودن به ديگران - است . به‌همين‌دليل جامعه نوپاى اسلامى پس از وفات رسول‌الله ( ص ) در كشاكش عظيمى قرار گرفت . مردم مدينه خود را سزاوار خلافت پس از رسول خدا ( ص ) مىدانستند . در مقابل ، مهاجران - به‌ويژه مردان قريش - كوشيدند تا قدرت پيامبر ( ص ) به‌آنان تعلق گيرد ؛ تاآنجاكه يكى از عوامل ارتدادِ مردم پس از وفات رسول خدا ( ص ) را ، رقابت در قدرت و آمادگى نداشتن قبايل عرب براى اطاعت از قريش نوشته‌اند . در دوران پيامبر ، مردم از آن حضرت به‌عنوان نماينده خدا اطاعت مىكردند نه فردى از بنىهاشم يا قريش . ولى پس از وفات آن بزرگوار ، قريش مىخواست به‌عنوان يك قبيله ، بر همه قبايل عرب فرمان براند ! ازاين‌رو ، بيشتر آنان به‌نوعى از اطاعت سر باز زدند و قبيله قريش با همه آنان همچون مرتدان جنگيد و آنان را به اطاعت خود واداشت .\r\nپس از وفات رسول خدا ( ص ) قبايل و خاندان‌هاى مختلف چشم طمع به خلافت بستند و هر گروهى مىخواست آن را به خود اختصاص دهد . خصايص فطرى عرب و تعصب‌هاى جاهليت - كه اسلام تا حدى آن را كاسته بود - آشكار شد . انصار از يك‌سو از قريش و مهاجران بيم داشتند\r\n\r\n\r\n","description":"","footnote":"\r\n( 1 ) . زمر ( 39 ) : 30 .\r\n( 2 ) . آل‌عمران ( 3 ) : 144 .\r\n( 3 ) . واقدى ، الردّه ، ص 58 .\r\n","page_name":" 193 ","page_number":193},
  {"content":"\r\n\r\nكه اگر خلافت به‌دست آنان بيفتد ، از موقعيت و منزلتشان كاسته شود . از ديگرسو ، خود به يكديگر مطمئن نبودند . اوسيان از خزرجيان بيم داشتند و خزرجيان به اوسيان اعتماد نداشتند .\r\nدر مكه نيز حال بدين منوال بود و خاندان‌هاى قريش در اين كار با يكديگر رقابت مىكردند . وقتى گروهى با ابوبكر بيعت كردند بنىهاشم - كه به پيامبر نزديك‌تر بودند و خلافت را حق خود مىدانستند - با آنان درگير شدند . ابوسفيان در ميان عرب مقامى مهم داشت . زمانى كه ديد خلافت از خاندان عبدمناف بيرون مىرود ، خشمگين شد و قصد داشت على ( ع ) را بر ضد ابوبكر بشوراند . او عباس و على را ذليل و ناتوان خواند و آنان را سرزنش كرد كه از مطالبه حق خود باز نشسته‌اند . على ( ع ) به ابوسفيان جوابى نيكو داد و به سخنان او اعتنايى نكرد . « 1 »\r\nحقيقت اين است كه همه اين مشكلات ، نتيجه انحراف خلافت از خاندان پيامبر ( ص ) بود ؛ يعنى اگر على ( ع ) حكومت را به‌دست مىگرفت ، نه انصار و نه ساير قبايل عرب مخالفتى با آن نداشتند و اين تنها قريش بود كه خلافت على ( ع ) و استقرار خلافت در خاندان پيامبر ( ص ) را نمىپذيرفت . اميرمؤمنان على ( ع ) نيز در نهج‌البلاغه بارها ، همين معنا را بازگو مىكند و قريش را مانع اهداف خويش مىشمارد . « 2 »\r\n\r\nسقيفه بنىساعده\r\nدر روز وفات رسول خدا ( ص ) ، مردم مدينه ( انصار ) در حالى در سقيفه بنىساعده جمع شدند كه آن حضرت هنوز غسل داده نشده بود . آنان براى رهبرى ، سعد بن عباده را معرفى كرده بودند . چون خبر به ابوبكر ، عمر و ساير مهاجران رسيد شتابان به سقيفه آمدند و مردم را از گرد سعد پراكندند . ابوبكر ، عمر و ابوعبيده گفتند : اى مردم مدينه ، رسول خدا از ماست . پس ما به جانشينى او سزاوارتريم . انصار گفتند : از ما امامى و از شما هم امامى باشد . ابوبكر گفت : امير از\r\n\r\n\r\n","description":"","footnote":"\r\n( 1 ) . حسن ، تاريخ سياسى اسلام ، ج 1 ، ص 172 . و نيز بنگريد به : واقدى ، الردّه ، ص 72 .\r\n( 2 ) . بنگريد به : سيد رضى ، نهج‌البلاغه ، خطبه 33 ، 172 و 217 . شهرستانى مىنويسد : اختلاف پنجم مسلمانان در امامت رخ داد كه بزرگ‌ترين اختلاف بود . هيچ شمشيرى در اسلام به خاطر اصلى كشيده نشد آن‌گونه كه در مورد امامت كشيده شد . ( شهرستانى ، ملل و النحل ، ج 1 ، ص 30 )\r\n","page_name":" 194 ","page_number":194},
  {"content":"\r\n\r\nما ، وزير از شما ! آنگاه سخنگوى انصار درباره بزرگوارىهاى انصار سخن گفت . ابوبكر گفت : ما منكر اين فضايل نيستيم ، ولى قريش از شما به محمد سزاوارتر است . اين عمر بن خطاب است كه رسول خدا درباره او فرمود : خداوندا ، دين را با او سربلند گردان ! و اين ابوعبيده است كه رسول خدا درباره او فرمود : امين اين امت است . پس با هركدام كه مىخواهيد بيعت كنيد . ابوعبيده و عمر نپذيرفتند و گفتند : ما بر تو كه همسفر پيامبر در هجرت و در غارثور با او بوده‌اى ، پيشى نمىگيريم . ابوعبيده با ابوبكر بيعت كرد و عمر به‌دنبال او بيعت نمود . سپس ساير قريشيانى كه در مجلس حاضر بودند با او بيعت كردند . ابوعبيده فرياد برآورد : اى مردم مدينه ( انصار ) ، شما اولين ياوران رسول خدا بوديد ، پس اول تغييردهنده نباشيد .\r\nعبدالرحمن بن عوف بپاخاست و گفت : شما مردم مدينه هرچند امتيازات فراوانى داريد ، افرادى مانند ابوبكر ، عمر و على در ميان شما نيست . سپس ابن‌ارقم بپاخاست و گفت : ما منكر فضل آنان كه گفتى نيستيم ؛ به‌ويژه او كه اگر طالب خلافت بود ، هيچ‌كس با او مخالفت نداشت . مقصود او على ( ع ) بود . سپس بشير بن سعد خزرجى اولين فرد از مردم مدينه بود كه بيعت كرد و ديگر مردمان هجوم آوردند ؛ به‌گونه‌اى كه سعد بن عباده زير دست‌وپاى افراد قرارگرفت . عمر فرياد مىزد : سعد را بكشيد ، كه خدا او را بكشد .\r\nدر اين‌حال براء بن عازب به درِ خانه بنىهاشم آمد و گفت : اى گروه بنىهاشم ، با ابوبكر بيعت شد . « 1 » پس بعضى از بنىهاشم گفتند : درحالىكه اهل‌بيت پيامبر به امور رسول الله ( ص ) مشغول‌اند ، مهاجران و انصار كارى بدون حضور ما انجام نمىدهند . عباس عموى پيامبر گفت : به خدا قسم ، مهاجران و انصار درباره على شك نداشتند . و چون از خانه بيرون آمدند ، فضل بن عباس گفت : اى گروه قريش ، با اينكه ما اهل خلافتيم نه‌شما ، و سرور ما از شما بدان سزاوارتر است ، خلافت براى شما تثبيت نخواهد شد . « 2 »\r\n\r\n\r\n","description":"","footnote":"\r\n( 1 ) . ابن‌واضح ، تاريخ يعقوبى ، ج 1 ، ص 523 ؛ واقدى ، الردّه ، ص 258 .\r\n( 2 ) . سليم بن قيس هلالى در صفحه 142 كتاب خود مىنويسد : هنگامى كه عباس عموى پيامبر از رويداد بيعت سقيفه باخبر شد چنين گفت :\r\n ماكنت احسب هذا الامر متصرفاً * عن هاشم منهم عن ابى الحسن\r\nاليس اول من صلّى مع نبيكم * و اعلم الناس بالآثار و سنن ؟ ! \r\n- هيچ باورم نمىآمد كه زعامت از بنىهاشم ، به‌ويژه از ابوالحسن ربوده شود .\r\n- آيا نه اين است كه او اولين فردى است كه به‌سوى قبله شما نماز گزارده است و آگاه‌ترين مردم به كتاب خدا و سنت رسول الله است ؟\r\n- آيا او نزديك‌ترين فرد به پيامبر ( ص ) نيست و او كسى است كه جبرئيل در غسل‌وكفن پيامبر ( ص ) با او همراهى نموده است .\r\n- او كسى است كه همه فضايل ديگران در او جمع است . و ديگران فضايل او را ندارند .\r\n- بدانيد كه اين بيعتِ شما آغاز همه فتنه‌هاست .\r\nيعقوبى اين اشعار را به عتبه فرزند ابولهب نسبت داده است . ( ابن‌واضح ، تاريخ يعقوبى ، ج 1 ، ص 523 )\r\n","page_name":" 195 ","page_number":195},
  {"content":"\r\n\r\n- چرا به سفارش‌هاى رسول خدا ( ص ) عمل نشد ؟\r\n- اولين و شايد مهم‌ترين سؤالى كه براى هر خواننده مطرح مىگردد ، اين است كه چگونه مسلمانان با همه سوابق درخشان على ( ع ) و تصريحات رسول خدا ( ص ) درباره وصايت ، وارث علم ، وزير بودن و اينكه مَثَل او مَثَل هارون نسبت به موسى ( ع ) است ، مردم با ابوبكر بيعت كردند ؟ !\r\nپاسخ اين است كه اوضاع و شرايط پس از وفات رسول خدا ( ص ) سخت آشفته بود و مردم غافل‌گير شدند و هر كسى براى خود تلاش مىكرد . مردم مهاجر و انصار با وجودى كه على ( ع ) را افضل و سزاوار خلافت مىدانستند ، در اين رقابت چون على ( ع ) حضور نداشت ، در پى اظهارِ دو حديث از سوى قريش و مدعيان خلافت كه يكى از آن‌دو جعلى و در ديگرى تحريف معنوى صورت گرفته بود ، تسليم شدند . مردان قريش مدعى بودند كه پيامبر فرموده است خليفه از قريش است ؛ ولى خداوند دوست ندارد خلافت و نبوت در يك خاندان قرار گيرد . قريش ، كه پيش از وفات رسول خدا ( ص ) خود را براى اين‌كار آماده كرده بود و بيشتر آنان نه‌تنها از على ( ع ) ناراضى بودند كه با آن حضرت عداوت داشتند ، توانستند مردم را در برابر عمل انجام‌شده قرار دهند ؛ به‌گونه‌اى كه ديگر مقاومت در برابر اين امرِ حساب‌شده را به صلاح نمىدانستند . زيرا اين امر مستلزم درگيرىهاى داخلى بود . ارتداد و مخالفت قبايل عرب نيز آن را جدىتر ساخت . ازاين‌رو ، بيشتر مردم حالت بىتفاوتى به‌خود گرفتند . مخالفت اقليت نيز كارساز نبود . على ( ع ) نيز كه از ارتداد مردم وحشت داشت ، مخالفت نورزيد و سخنان افرادى مانند ابوسفيان و عباس عموى پيامبر ( ص ) را نپذيرفت و صلاح را در سكوت ديد . و بيعت آن‌دو را كه مىگفتند بيا تا با تو بيعت كنيم رد كرد .\r\nابن ابىالحديد در شرح نهج‌البلاغه مىنويسد :\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nروزى خليفه دوم به ابن‌عباس گفت : با فرض اينكه شما خانواده پيامبر و از تبار او و پسرعموهاى او بوديد چرا فاميل‌هايتان شما را از اين منصب كنار زدند ؟ ! او پاسخ داد علت را نمىدانم . به خدا از آنان كينه‌اى در دل نداريم . عمر گفت : خدايا ما را ببخش . علت آن بود كه فاميل‌هاى قريشى شما خوش نداشتند كه پيامبرى و خلافت هر دو در ميان شما باشد و به خاطر اين افتخار شما از ديگران برتر باشيد . « 1 »\r\nيعقوبى گزارشى مفصل از گفتگويى ديگر ميان ابن‌عباس و عمر نقل مىكند . در پايان آن آمده است :\r\nعمر گفت : بس كن اى پسر عباس ! آيا مىخواهى با من چنان كنى كه على و پدرت عباس ، با ابوبكر كردند ؟ من خاموش شدم . عمر گفت : به خدا سوگند پسرعمويت على از همه مردم به خلافت سزاوارتر است ، اما قريش گردن به‌فرمان وى نمىسپرد . اگر بر مردم حكومت يابد البته آنان را به‌حق محض وادارد ؛ چنان‌كه راهى جز آن نباشد . اگر چنين كند ، البته بيعت او شكسته شود . سپس با او بجنگند . « 2 »\r\nاز اين سخنان به‌دست مىآيد كه خليفه دوم خود معتقد بود كه قريش راضى نمىشود كه خلافت رسول خدا ( ص ) در بنىهاشم مستقر شود . پس اين تصميم آنان بوده است ، نه اراده خداوند متعال .\r\n\r\nسرنوشت سعد بن عباده\r\nسعد بن عباده تا پايان دوران خلافت ابوبكر با او بيعت نكرد و پس از درگذشت او با عمر نيز بيعت ننمود . در دوران خلافت عمر ، به خاطر گفتگوى تندى كه بين سعد و عمر درگرفت ، به نشان اعتراض از مدينه به شام مهاجرت كرد . در آنجا شبى او را يافتند كه با دو زخم تير از پاى در آمده است . اين ترور به جنيان نسبت داده شد . و با پرداختن اين افسانه ، كشنده سعد بن عباده از تعقيب و قصاص رهانيده شد . « 3 »\r\n\r\n\r\n","description":"","footnote":"\r\n( 1 ) . ابن ابىالحديد ، شرح نهج‌البلاغه ، ج 1 ، ص 147 .\r\n( 2 ) . ابن‌واضح ، تاريخ يعقوبى ، ج 1 ، ص 49 - 47 .\r\n( 3 ) . شهيدى ، تاريخ تحليلى اسلام ، ص 94 .\r\n","page_name":" 197 ","page_number":197},
  {"content":"\r\n\r\n\r\nماجراى فدك\r\nاميرمؤمنان على ( ع ) در نامه‌اى به عثمان بن حنيف ( نماينده آن حضرت در بصره ) ضمن دعوت او به زهد و پارسايى و تأسى به رهبر خويش در بىاعتنايى به دنيا ، مىفرمايد :\r\nقسم به خدا كه از دنياى شما زرى نيندوختم و از غنيمت‌هاى آن ذخيره نكردم و بر جامه كهنه‌ام ، كهنه‌اى نيفزودم . بلى از آنچه آسمان بر آن سايه افكنده است ، فدك در دست ما بود ولى مردمى بر آن بخل ورزيدند و برخى سخاوتمندانه از آن چشم پوشيدند . بهترين داور خدا است . مرا با فدك و غير آن چه‌كار ، كه فردا جايگاه همگان گورى است كه در تاريكى آن اثرى از او مشاهده نخواهد شد . « 1 »\r\nهمان‌گونه كه ملاحظه مىشود ، با همه زهد و بىاعتنايى على ( ع ) به دنيا ، رويداد فدك برايش بسيار دردناك بود . به‌همين دليل ، در سخنان خويش ، نسبت به لزوم تأسى ديگران به‌خود ، از فدك ياد مىكند كه پيامبر ( ص ) در اختيار آنان گذاشته بود ، ولى پس از وفات آن حضرت ، آن را از ايشان ربودند و همسر وفادارش را از حق مسلّم خويش محروم ساختند . اين موضوع زخمى بر دل على نهاده بود كه هيچ‌گاه التيام نيافت و اين نه به‌دليل دنيا ، كه على دل به دنيا نبسته بود ، و همه اموال شخصى خود را نيز وقف راه خدا نمود بلكه به خاطر حق‌طلبى و خاطره مظلوميت همسرش حضرت زهرا ( عليها السلام ) و بيان اين واقعه براى ديگران بود . « 2 »\r\n\r\nشهادت حضرت فاطمه زهرا ( عليها السلام )\r\nفاطمه صديقه ، يگانه يادگار رسول خدا ( ص ) بود كه همه مسلمانان به بزرگوارى بىنظير او اعتراف داشتند . وى تنها زنى بود كه در رويداد مباهله ، حضور داشت و سومين فرد از اصحاب كساء و مخاطب آيه « إِنَّمَا يرِيدُ اللَّهُ لِيذْهِبَ عَنْكُمُ الرِّجْسَ أَهْلَ الْبَيتِ وَيطَهِّرَكُمْ تَطْهيرًا »\r\n\r\n\r\n","description":"","footnote":"\r\n( 1 ) . سيد رضى ، نهج‌البلاغه ، نامه 45 .\r\n( 2 ) . براى ديدن تفصيل احتجاجات حضرت فاطمه درباره فدك بنگريد به : نگارنده ، تاريخ اسلام ؛ از بعثت نبوى تا حكومت علوى ، ص 270 به بعد .\r\n","page_name":" 198 ","page_number":198},
  {"content":"\r\n\r\nبود . « 1 » چنان‌كه آيات سوره دهر ، كوثر و . . . درباره آن بزرگوار است .\r\nفاطمه ( عليها السلام ) از جانب پدر به « سيدة نساء العالمين » و « ام ابيها » لقب گرفت . ازاين‌رو مردم انتظار داشتند كه پس از وفات رسول‌الله ( ص ) نسبت به يگانه يادگار آن حضرت - آن‌هم دخترى با آن‌همه فضايل - جامعه اسلامى و زمامداران آن ، احترام وافر قائل باشند ؛ ولى با تأسف ، رقابت قدرت در ميان اصحاب پيامبر به‌گونه‌اى شدت گرفت و بىاحترامى نسبت به ساحت آن دخت گرامى به‌گونه‌اى شد كه با فاصله كوتاهى از وفات پيامبر ( ص ) او نيز به آن حضرت پيوست .\r\nيعقوبى مىنويسد :\r\nرسول خدا ( ص ) جز فاطمه ( عليها السلام ) ، فرزندى به‌جا نگذاشت و او هم چهل شب و به قولى هفتاد و به گفته برخى سى و به قول ديگران ، شش ماه پس از وفات پدر درگذشت .\r\nوى به شوهرش على ( ع ) وصيت كرد كه او را غسل دهد . على ( ع ) نيز به كمك اسماء دختر عميس ، او را غسل داد . اسماء خدمتگزارى و پرستارى فاطمه مىكرد . فاطمه شبانه دفن شد . هيچ‌كس جز سلمان و ابوذر و به قولى عمار ، در اين مراسم حاضر نبودند .\r\nزنان پيامبر و نيز زنان قريش در بيمارى فاطمه ( عليها السلام ) بر او وارد شدند و گفتند : چگونه‌اى ؟ گفت : خود را از دنياى شما بيزار و از جدايى شما شادمان مىبينم . با دلخورى از شما ، خدا و رسول را ملاقات مىكنم . زيرا حق من نگه‌داشته نشد و پيمان من مراعات نگرديد و وصيت پذيرفته نشد و حرمتم ناشناخته ماند . « 2 »\r\nاز اين عبارات و شواهد فراوان ديگرى كه در كتاب‌هاى معتبر تاريخى به‌چشم مىخورد ، استفاده مىشود كه رقابت قدرت و انحصارطلبى در امر خلافت پس از مخالفت اهل‌بيت به خشونت كشيده شده است ! تا آنجا كه حتى حرمت حضرت زهراى مرضيه ، يگانه يادگار رسول‌الله ( ص ) نيز شكسته شد . « 3 »\r\n\r\n\r\n","description":"","footnote":"\r\n( 1 ) . احزاب ( 33 ) : 33 .\r\n( 2 ) . ابن‌واضح ، تاريخ يعقوبى ، ج 1 ، ص 512 ؛ نيز بنگريد به : مسعودى ، التنبيه و الاشراف ، ص 269 .\r\n( 3 ) . ابن‌قتيبه دينورى ، الامامة و السياسة ، بخش اول ، ص 29 ؛ شهرستانى ، الملل و النحل ، ج 1 ، ص 57 ؛ بلاذرى ، انساب الاشراف ، ج 2 ، ص 268 .\r\n","page_name":" 199 ","page_number":199},
  {"content":"\r\n\r\nعلى ( ع ) در پاسخ به نامه معاويه ، پس از بيان فضايل و بزرگوارىهاى خويش مىفرمايد :\r\nدر نكوهش من گفتى كه مرا مانند شتر سركش براى بيعت مىبردند . به‌حق خدا كه خواستى نكوهش كنى ، ولى ستوده‌اى و خواستى رسوا سازى ، ولى خود را رسوا نموده‌اى . مسلمان را چه نقصان كه مظلوم باشد ، مادام كه در دين خويش شك نداشته باشد و يقين او استوار و از دودلى بر كنار باشد . اين استدلال را كه در اين نامه آورده‌ام ، در حقيقت مخاطب من تو نيستى ، بلكه براى غير تو [ آنان‌كه خواهان حق هستند 
  ] مىگويم . « 1 »\r\n اين همه اندوه اين خون جگر * اين زمان بگذار تا وقت دگر \r\n\r\nحوادث ديگر دوران خليفه اول\r\nابوبكر كه در شوراى سقيفه قدرت خلافت را در اختيار گرفته بود ، به‌تدريج توانست از بنىهاشم و هواداران آنان مانند سلمان ، ابوذر و عمار بيعت بگيرد . به‌گفته اهل تسنن سرانجام على ( ع ) به قولى پس از چهل روز يا حداكثر شش ماه پس از وفات پيامبر ( ص ) ، با ابوبكر بيعت كرد . تنها فردى كه با ابوبكر از انصار بيعت نكرد ، سعد بن عباده بود . از آنجا كه سعد از نقباى دوازده‌گانه‌اى بود كه در عقبه منا در جريان پيمان عقبه با پيامبر ( ص ) بيعت كرده بود و به‌عنوان بزرگ خزرج از موقعيت اجتماعى ممتازى برخوردار بود ، ابوبكر او را مجبور به بيعت نساخت .\r\nاولين‌كار ابوبكر پس از تسلط بر اوضاع ، اعزام سپاه اسامه به‌سوى روميان بود . اين سپاه را پيامبر ( ص ) فراهم آورده بود ، ولى به‌دليل بيمارى آن حضرت و كارشكنى صحابيانى چون عمر و ابوبكر متوقف شده بود . ازاين‌رو ، ابوبكر با وجود مخالفت بعضى از اصحاب ، سپاه اسامه را روانه ساخت و اسامه پس از چهل روز يا بيشتر ، به مدينه بازگشت و جنگ مهمى بين سپاه او با روميان رخ نداد .\r\nبه‌دنبال اعزام سپاه اسامه ، ابوبكر براى سركوب گروهى از مخالفان كه در خارج از مدينه مىزيستند و هريك به‌نوعى از اطاعت حكومت وى سر باز مىزدند ، سپاه ديگرى را فراهم\r\n\r\n\r\n","description":"","footnote":"\r\n( 1 ) . سيد رضى ، نهج‌البلاغه ، نامه 28 .\r\n","page_name":" 200 ","page_number":200},
  {"content":"\r\n\r\nساخت و با اهل رده و ساير مخالفان وارد جنگ شد . جنگ‌هاى دوران ابوبكر را مورخان مسلمان با عنوان جنگ مرتدان ذكر كرده‌اند ؛ ولى حقيقت اين است كه همه آن قبايل ، مرتد و از اسلام روى نتافته بودند ، بلكه تعدادى از آنها تنها در صلاحيت ابوبكر و لزوم اطاعت از او ترديد داشتند . اشعار بسيارى از شعراى اين دوره از تاريخ اسلام ، گوياى همين معناست . ابومليكه شاعر معروف صدر اسلام چنين سروده :\r\n اطعنا رسول الله ما كان بيننا * فيا لعباد الله مالا بى بكر\r\nايورثها بكر اذا مات بعده * و تلك و حق الله قاسمة الظهر « 1 » \r\nبسيارى از قبايل عرب ، مخصوصاً اعراب و بدويان به‌دليل ملاحظات سياسى ، سران خود را در دوران پيامبر ( ص ) به‌مدينه فرستادند و با آن حضرت بيعت نموده بودند ؛ درحالىكه از اسلام شناخت كافى نداشتند . پس از وفات پيامبر ( ص ) حاضر به اطاعت از قبيله قريش نبودند ، ازاين‌رو ، به بهانه‌هاى مختلف ابراز مخالفت نمودند .\r\nقرآن كريم درباره سستى اعتقاد اعراب در آيات بسيارى سخن گفته كه در فصل اول از بخش يك بدان اشاره شد .\r\nاين شناختِ اندك از اسلام ، زمانى كه با گرايش‌هاى حزبى و قومى درآميخت آنان را در برابر حركت اسلامى به واكنش واداشت ؛ تا آنجاكه بعضى از سران قبايل عرب ، ادعاى پيامبرى كردند ، كه از جمله آنان « اسود عنسى » ، « طليحه اسدى » ، « مسيلمه كذاب » و همسرش « سجاح » بودند . برخى ديگر نيز هرچند با اسلام مخالف نبودند ، از پرداخت زكات و . . . به خليفه وقت امتناع ورزيدند . مردمى از مكه و طايف نيز زمانى كه از وفات پيامبر آگاه شدند در صدد اعلان مخالفت بودند ، ولى نصايح سهيل بن عمرو مؤثر افتاد و از اعلان مخالفت منصرف شدند . سهيل به مردم مكه گفت : شما آخرين گروهى بوديد كه به اسلام گرويديد . بنابراين اولين گروه سركش بعد از وفات پيامبر نباشيد .\r\nابوبكر ، خالد بن وليد و مثنى بن حارثه را مأمور سركوب مرتدان نمود . طولى نكشيد كه بر\r\n\r\n\r\n","description":"","footnote":"\r\n( 1 ) . واقدى ، الردّه ، ص 258 .\r\n","page_name":" 201 ","page_number":201},
  {"content":"\r\n\r\nطليحه اسدى ، مسيلمه و سجاح پيروز شدند . خالد - كه با وجود شجاعت ، تقواى دينى نداشت و در دوران پيامبر نيز با اعمال خويش ، باعث رنجش شديد خاطر پيامبر شده بود - در اين دوران نيز با كشتن مالك بن نويره و جمعى ديگر از مردان قبيله او ، موجب نگرانى عظيمى براى مسلمانان شد . زيرا مالك تنها از فرستادن زكات براى ابوبكر خوددارى ورزيده بود و پس از روبه‌رو شدن با خالد ، تسليم وى شد ؛ ولى خالد بر خلاف اصول شرع مقدس ، فرمان كشتار جمعى از آنان را صادر كرد و در همان شبِ كشته شدن مالك ، با همسر وى - كه زنى زيباروى بود - همبستر شد . اين رويداد خشم بسيارى از مسلمانان را برانگيخت و شكايت به ابوبكر بردند شگفت اينكه ابوبكر با وجود اصرار عمر بن خطاب كه خواهان مجازات خالد بود وى را مورد عفو قرار داد و اظهار داشت كه خالد در اجتهاد و قضاوتش خطا كرده است ! بنابراين مستحق مجازات نخواهد بود . « 1 »\r\nدكتر حسنين هيكل ، نويسنده مصرى و سردبير روزنامه الاحرام در كتاب ابوبكر صديق مىنويسد :\r\nنظر من در اين مسئله آن است كه اختلاف ابوبكر و عمر در مجازات خالد ، ناشى از سياستى بود كه مىبايست در آن موقعيت از آن پيروى مىشد . عمر اجتهاد خالد را قبول نداشت ، و موافق نبود كه براى پيروز بودن هميشگى خالد ، مجازات شرعى را درباره او تعطيل كند ؛ ولى ابوبكر مىديد موقعيت خطرناك‌تر از آن است كه چنين امورى اهميت داشته باشد . كشتن يك مرد يا گروهى از مردم ، در اثر اجتهاد يا غير آن مهم نيست ! « 2 »\r\n\r\nدوران خلافت عمر بن خطاب\r\nخليفه اول در ماه جمادىالثانى سال سيزدهم هجرت بيمار شد و عمر بن خطاب را به جانشينى خود منصوب كرد . او در اواخر همان ماه از دنيا رفت و در كنار قبر رسول خدا ( ص ) به خاك سپرده شد . مدت خلافت وى دو سال و چند ماه بود .\r\n\r\n\r\n","description":"","footnote":"\r\n( 1 ) . بلاذرى ، فتوح البلدان ، ص 142 ؛ ابن‌واضح ، تاريخ يعقوبى ، ج 2 ، ص 10 .\r\n( 2 ) . به نقل از : سيد قطب ، عدالت اجتماعى ، ص 298 .\r\n","page_name":" 202 ","page_number":202},
  {"content":"\r\n\r\nدوران كوتاه خلافت ابوبكر بيشتر به جنگ‌هاى داخلى سپرى شد و تنها در ماه‌هاى آخرِ خلافت او بود كه فتوحات و غنائمى از عراق و شام به‌دست آمد . به‌گفته قاضى ابويوسف و يعقوبى ، اولين آن ، غنائم بحرين بود كه به‌صورت مساوى بين مردم تقسيم گرديد ؛ ولى بعضى ديگر ، غنائم خالد بن وليد از مردم حيره را اولين غنيمت ذكر كرده‌اند . در دوران ابوبكر ، غنيمت ديگرى تقسيم نشد .\r\n\r\nحوادث اين دوران\r\nيعقوبى مىنويسد :\r\nاولين كار عمر بن خطاب پس از رسيدن به خلافت ، آزاد ساختن اسيران عربى بود كه در جنگ ابوبكر با اهل رده دستگير شده و به بردگى درآمده بودند . « 1 » آنگاه نامه‌اى به ابوعبيده جراح نوشت و او را از مرگ ابوبكر آگاه ساخت و او را بر سپاه خالد امير گردانيد . ابوعبيده اين خبر را از خالد پوشيده داشت تا نامه دومى از عمر دريافت كرد كه اگر خالد نسبت به سخنِ دروغ خود اعتراف كرد ، او را به‌كار گير و اگر حاضر نشد گفته خويش را تكذيب كند ، « 2 » او را از كار بر كنار نما و دستار از سرش بردار و نيمى از مال او را مصادره كن . خالد پس از مشورت با خواهرش حاضر نشد گفته خود را تكذيب كند ، ابوعبيده نيمى از اموالش را مصادره كرد و حتى از كفش او يك لنگه را جدا ساخت . « 3 »\r\nپس از يك سال و اندى از محاصره دمشق سرانجام امير دمشق با ابوعبيده صلح كردو دروازه شهر بر روى مسلمانان گشوده شد . اين حادثه در رجب سال 14 هجرى اتفاق افتاد .\r\n\r\n\r\n","description":"","footnote":"\r\n( 1 ) . گفته عمر در اين مورد چنين است : « انى كرهت ان يصير الرّق سنة على العرب ؛ من از اين وحشت دارم كه مبادا بردگى در مورد عرب متداول گردد » . ( ابن‌واضح ، تاريخ يعقوبى ، ج 2 ، ص 139 )\r\n( 2 ) . خالد ، عمر را خشن معرفى كرده بود و با طلب رحمت براى ابوبكر او را بر عمر برترى داده بود و عمر از او خواست سخن خود را تكذيب نمايد و او به توصيه خواهرش كه عمر را در پيشنهاد خويش صادق نمىدانست امتناع ورزيد . ( ابن‌واضح ، تاريخ يعقوبى ، ج 2 ، ص 20 )\r\n( 3 ) . همان .\r\n","page_name":" 203 ","page_number":203},
  {"content":"\r\n\r\nابوعبيده ، به‌دنبال فتح دمشق ، عمرو بن عاص را به اردن و فلسطين گسيل داشت و آنجا نيز فتح شد . طولى نكشيد كه حمص نيز گشوده شد و قدس از محاصره درآمد . « 1 »\r\nوى همچنين مىنويسد :\r\nدر رمضان سال 14 هجرى ، عمر برپايى نماز مستحب ماه رمضان « 2 » را معمول ساخت و فرمان آن را به شهرها نوشت و ابى بن كعب را فرمان داد تا نافله رمضان را با مردم به جماعت بخواند . هنگامى كه به‌وى گفته شد اين كار تو بر خلاف سيره رسول خدا ( ص ) و ابوبكر است ، پاسخ داد : اگر بدعت است ، بدعت خوبى است !\r\nعمر بن خطاب پس از فتوحات شام و فلسطين ، ابوعبيدة بن مسعود ثقفى را با لشكرى به همراهى مثنى بن حارثه به عراق گسيل داشت . اين لشكركشى در دوران پوراندخت ( دختر خسروپرويز ) بود . ابوعبيده در اين جنگ به فتوحاتى ديگر نيز دست يافت . پارسيان چون زبونى و ناتوانى خويش بديدند . . . به جستجوى يزدگرد پسر خسروپرويز آمدند و او را پادشاه ساختند . او درحالىكه تنها بيست سال داشت ، توانست اوضاع را به‌خوبى اداره كند . يزدگرد كارها را منظم ساخت و تدبيرى نيكو در پيش گرفت . در نتيجه ، كشور نيرومند شد و كار پارسيان بالا گرفت و مسلمانان را از مرغزارها راندند و مردمى كه با مسلمانان عهد بسته بودند ، عهدنامه‌ها را پاره كردند .\r\nعمر پس از كشته شدن ابوعبيده ثقفى ، مىخواست خود به عراق رود ، ولى پس از مشورت ، سعد بن ابىوقاص را با هشت هزار نيرو به قادسيه فرستاد . سعد ، نعمان بن مقرن را همراه جماعتى به نزد يزدگرد فرستاد و آنان را به اسلام يا پرداخت جزيه دعوت نمود . يزدگرد از اين پيشنهاد به خشم آمد و دستور داد توبره خاكى بر رئيس فرستادگان بار كنند . عاصم بن عمرو گفت : من سرور ايشان هستم و چون خاك را بر او بار كردند ، با شتاب رفت و گفت : به خدا سوگند ، ما بر ايشان ظفر يافتيم و خاكشان را ربوديم !\r\nچون اين خبر به رستم فرخزاد رسيد ، بر او سخت گران آمد و درباره يزدگرد گفت : پسر زن حجامتگر را با پادشاهى چكار ؟ ! يزدگرد ، رستم را فرمان حركت\r\n\r\n\r\n","description":"","footnote":"\r\n( 1 ) . همان .\r\n( 2 ) . نماز تراويح .\r\n","page_name":" 204 ","page_number":204},
  {"content":"\r\n\r\nبه‌سوى سعد داد و او به اكراه اين مسئوليت را پذيرفت . پس از ورود به نجف ، به سعد پيام فرستاد كسانى را بفرست تا با آنان سخن گوييم . سعد جمعى از دانايان عرب را نزد رستم فرستاد . آنان هريك پس از ديگرى وارد شدند و همگى او را به اسلام يا دادن جزيه دعوت نمودند . آنها دريافتند كه رستم به اسلام علاقه‌مند است ، ولى از همراهان خويش بيم دارد . « 1 »\r\nابن‌اثير در كتاب تاريخ خود در بيان وقايع سال 14 هجرى ، مىنويسد :\r\nرستم فرخزاد با سپاهى گران و سازوبرگى كامل براى سركوب مسلمانان وارد قادسيه شد . مسلمانان به‌سركردگى سعد بن ابىوقاص تا قادسيه جلو آمده بودند . سعد عده‌اى پيشاهنگ را به فرماندهى زهرة بن عبدالله روانه كرد . رستم پس از ورود به قادسيه ، روزى براى اينكه وضع دشمن را از نزديك بررسى نمايد در كنار اردوى مسلمانان به روى تپه‌اى ايستاد و مدتى وضع آنان را نظاره كرد . تجهيزات و سازوبرگ مسلمانان چيزى نبود كه اسباب وحشت شود ، اما گويا به قلبش الهام شده بود كه جنگ با اين مردم سرانجامِ خوشى ندارد . پس همان شب زهره را نزد خود طلبيد و به‌وى پيشنهاد صلح داد ؛ بدين‌صورت كه پولى بگيرند و سرجاى خويش بازگردند .\r\nرستم با غرور مخصوص خود به زهرة بن عبدالله گفت : شما همسايه ما بوديد و ما به‌شما نيكى فراوان كرديم و در مواقع خطر ، شما را يارى داديم . [ شايد مقصود رستم حمايت ايران از نعمان بن منذر پادشاه حيره و سيف بن ذىيزن پادشاه يمن و بنىشيبان بوده است . 
  ] زهره پاسخ داد : همه آنچه نسبت به‌گذشته گفتى صحيح است ، ولى ما امروز آن مردم نيستيم كه به‌دنبال ماديات باشيم . ما از هدف‌هاى دنيوى گذشتيم و هدف‌هاى اخروى داريم . ما آن‌گونه بوديم كه گفتى ؛ تا آنگاه كه خدا پيامبر خويش را در ميان ما مبعوث ساخت و او ما را به خداى يگانه فراخواند . خداوند به پيامبر خويش وعده داد كه اگر پيروان تو به‌آنچه به تو وحى مىشود پايبند باشند ، خداوند آنان را بر همه اقوام و ملل تسلط خواهد بخشيد و هركس به اين دين بپيوندد ، عزيز مىشود و هركس تخلف كند ، خدا او را زبون مىسازد .\r\nرستم گفت : مىشود درباره دين خود توضيح دهيد ؟\r\n\r\n\r\n","description":"","footnote":"\r\n( 1 ) . ابن‌واضح ، تاريخ يعقوبى ، ج 2 ، ص 27 .\r\n","page_name":" 205 ","page_number":205},
  {"content":"\r\n\r\nزهره گفت : اساس دين دو چيز است : توحيد و شهادت به رسالت پيامبر ( ص ) .\r\n- اينكه عيبى ندارد ، ديگر چه ؟\r\n- آزاد ساختن بندگان خدا از بندگى انسان‌هايى مانند خود .\r\n- اين‌هم خوب است ، ديگر چه ؟\r\n- مردم همگى از يك پدر و مادرند و با هم برابر و برادرند .\r\n- اين‌هم خوب است . حال اگر ما اينها را بپذيريم ، آيا شما بازخواهيد گشت ؟\r\n- آرى ، به خدا قسم ديگر به سرزمين شما قدم نمىگذاريم جز براى تجارت و مانند آن . ما هيچ مقصود ديگرى نداريم .\r\nرستم گفت : راست مىگويى ، ولى در ايران روش و سنتى وجود دارد كه با دين شما سازگار نمىآيد . از زمان اردشير بابكان رسم بر اين است كه طبقات پست مانند كشاورزان و كارگران حق ندارند تغيير شغل دهند و به‌كار ديگر بپردازند . اگر بنا شود طبقات پَست ، به‌خود و فرزندانشان اجازه دهند كه در رديف اشراف قرار گيرند ، پاى از گليم خود فراتر خواهند گذاشت و با اشراف ستيزه خواهند جست . پس همان بهتر كه فرزند كشاورز بداند كه بايد كشاورز باشد و فرزند آهنگر نيز غير از آهنگرى حق كار ديگرى نداشته باشد . . . !\r\nزهره گفت : اما ما از همه مردم براى مردم بهتريم . ما نمىتوانيم مثل شما باشيم و آن‌گونه فاصله طبقاتى در ميان خود قائل شويم . ما عقيده داريم كه امر خدا را بايد در مورد همان طبقات پَست نيز رعايت كنيم . چون همه مردم از يك پدر و مادر آفريده شده ، همه برادر و برابرند . ما معتقديم كه بايد وظيفه خود را درباره ديگران عمل كنيم و اگر به وظيفه خود عمل كنيم ، عمل نكردن آنان به ما زيان نمىرساند . عمل به وظيفه ، مصونيت ايجاد مىكند .\r\nزهره پس از اين گفتار ، به‌جانب سپاه اسلام برگشت و رستم بزرگان سپاه را جمع كرد و سخنان زهره را براى آنان بازگفت . آنان سخنان زهره را به چيزى نشمردند . آنگاه رستم به سعد پيام داد كه هيئتى را براى مذاكره بفرستد . سعد مىخواست هيئتى بفرستد ، ولى ربعى بن عامر گفت : يك نفر را بيشتر نفرست و اين مأموريت را خود پذيرفت .\r\nاز سوى ديگر ، زمانى كه به رستم خبر دادند نماينده مسلمانان مىآيد ، با مشاوران خود در چگونگى برخورد با ربعى سخن گفت . همگى توصيه كردند كه بايد با او بىاعتنا بود . رستم دستور داد : تختى زرين براى او نهادند و فرش‌هاى عالى گستردند و بالش‌هاى ظريف نهادند . نماينده مسلمانان درحالىكه بر اسبى\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nسوار و شمشير خويش را در غلافى كهنه پوشيده و نيزه‌اش را به يك تار پوست بسته بود ، وارد شد . چون نگاه كرد ، فهميد اين‌همه تشريفات براى رخ‌نمايى به اوست . وى نيز براى اينكه به آنان بفهماند كه ما به اين شكوه و جلال اهميت نمىدهيم ، با اسب وارد بارگاه رستم شد و تا نزديك تخت پيش رفت و اسلحه خويش را تحويل نداد و گفت : اگر غير از اين باشد ، برمىگردم . رستم گفت : بگذاريد هرطور مىخواهد بيايد . ربعى تا پاى تخت رستم پيش رفت و زمانى كه خواست بنشيند ، فرش را عقب زد و روى زمين نشست . مترجم از او پرسيد : چرا روى فرش ننشستى ؟ پاسخ داد : ما نشستن روى اين زيورها را خوش نداريم .\r\nمترجم پرسيد : چرا به اينجا آمده‌ايد ؟ ربعى گفت : خدا ما را فرستاده تا بندگان او را از سختىها و بدبختىها رهايى بخشيم و از مردمى كه موجب استبداد و ظلم بر ساير كيش‌ها مىشوند ، نجات دهيم و آنان را در سايه عدل اسلامى درآوريم . ما دين خدا را كه بر اين اساس است ، بر ساير ملل عرضه مىداريم . اگر قبول كردند در سايه اين دين ، خوش و خرم و سعادت‌مندانه زندگى كنند ، با آنان كارى نداريم . اگر قبول نكردند ، با آنان مىجنگيم . آنگاه يا كشته مىشويم و به بهشت مىرويم يا بر دشمن پيروز مىگرديم .\r\nبسيار خوب ! سخن شما را فهميديم . ممكن است اكنون تصميم خود را به تأخير بيندازيد تا ما فكرى كنيم و تصميم بگيريم . ربعى گفت : چند روز وقت مىخواهيد ؟ يك يا دو روز ؟ پاسخ دادند : يكى دو روز كافى نيست . وقت زيادترى لازم است تا به بزرگان نامه بنويسيم و از آنان مشاوره بخواهيم و بعد تصميم بگيريم .\r\nربعى كه فهميده بود آنها جز اتلاف وقت هدفى ندارند ، گفت : سنت پيامبر و پيشوايان ما اين است كه در چنين مواقع بيش از سه روز تأخير جايز ندانيم . به وى گفته شد : مگر تو خود فرمانده كل هستى كه با ما قرار مىگذارى ؟ ربعى گفت : خير ، من يكى از افراد عادى هستم ، اما مسلمانان مانند اعضاى يك پيكرند . همه از همديگرند . اگر كوچك‌ترين آنان به‌كسى امان دهد ، مانند اين است كه همه امان داده‌اند . همه مسلمانان امان و پيمان يكديگر را مراعات مىكنند .\r\nرستم كه از اين گفتگو سخت تأثير پذيرفته بود ، با بزرگان سپاه در كار مسلمانان مشورت كرد و به آنان گفت : آنها را چگونه ديديد ؟ آيا در همه عمر ، سخنى بلندتر ، محكم‌تر و روشن‌تر از سخنان اين مرد شنيده‌ايد ؟ اكنون نظرتان چيست ؟ پاسخ دادند : ممكن نيست ما به دين اين سگ درآييم ! مگر نديدى كه چه لباس‌هاى مندرسى پوشيده بود ! رستم گفت : شما به لباس چكار داريد ! به\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nفكر و سخن و روش و عمل بنگريد . سخنان رستم مورد پذيرش آنان قرار نگرفت . رستم ديد هم‌عقيده و هم‌فكرى ندارد و راه‌حلى نيافت . سرانجام آماده كارزار شد و چنان شكستى خورد كه تاريخ كمتر به‌ياد دارد . او جان خويش را نيز در راه خيره‌سرى ديگران از دست داد . « 1 »\r\n\r\nعوامل شكست سپاهيان يزدگرد\r\nيكى از معماهاى پيچيده تاريخ ، اين است كه چگونه گروهى تازه‌مسلمان ، بدون پشتوانه علمى و فاقد همه‌گونه امكانات رزمى پيشرفته ، توانستند به‌سادگى در برابر دو قدرت بزرگ جهان و ارتش‌هاى مجهز به سلاح‌هاى پيشرفته به پيروزى برسند و قدرت سومى به‌وجود آورند كه بر همگان غلبه نمايند !\r\nحقيقت اين است كه ارتش اسلام به‌تنهايى بر روم و ايران پيروز نشد ، بلكه اين مردم ايران و روم بودند كه به استقبال اسلام رفتند ؛ چراكه اين آيين را از ارزش‌هايى برخوردار مىديدند كه دورانى طولانى ، خود از آن محروم بودند .\r\nبه‌ديگر سخن ، وضع طبقاتى رقت‌بار حاكم بر ايران و بودجه‌هاى بسيار كمرشكن كه با وضعِ ماليات سنگين بر مردم تحميل مىشد و از سوى ديگر ، بىبندوبارى دربار ساسانى ، مردم را نسبت به حاكميت موجود سخت بدبين كرده بود . ازاين‌رو ، گروهى از پيروزى مسلمانان استقبال مىكردند و عده‌اى نيز بىتفاوت بودند و انگيزه جنگ و تحمل تلفات نداشتند . مردم عرب نيز كه با تمدن‌هاى مجاور خويش از جمله ايران و روم رابطه تجارى داشتند ، خود از اين واقعيت مطلع بودند و پيروزى خويش را باور داشتند .\r\n\r\n\r\n","description":"","footnote":"\r\n( 1 ) . اقتباس از : مطهرى ، داستان راستان ، ص 143 - 132 ؛ به نقل ابن‌اثير ، الكامل فى التاريخ ، ج 2 ، ص 321 - 319 ، وقايع سال 14 ؛ نيز بنگريد به : نويرى ، نهاية الارب ، ج 4 ، ص 175 .\r\nبلاذرى مىنويسد : رستم در نبرد قادسيه چهار هزار تن همراه داشت و آنان را سپاه شهانشاه مىناميدند . ايشان امان خواستند ، بر اين شرط كه هرجا متمايل باشند اقامت كنند و با هركه خواهند حليف شوند و در حق ايشان عطايا مقرر گردد . خواسته آنان پذيرفته شد و با زهره بن حويه سعدى از بنوتميم ، حليف شدند . سعد آنان را در جايى كه خواستند منزل داد و براى هركدام از ايشان هزار [ درهم 
  ] مقرر داشت ! اين عجمان بزرگى داشتند كه او را ديلم مىخوانده‌اند و حمراء ديلم از همين‌جا مصطلح شده است . ( بلاذرى ، فتوح البلدان ، ص 398 )\r\n","page_name":" 208 ","page_number":208},
  {"content":"\r\n\r\nاولين شكست ارتش ايران در زمان خسروپرويز ، در روز « ذىقار » رخ داد و علت آن هم چيزى جز هواوهوس و ارضاى تمايلات حيوانى نبود . زيرا عامل اين درگيرى اصرار خسروپرويز براى ازدواج با دختر نعمان بن منذر بود . سرانجام نعمان با خشمِ خسرو روبه‌رو ، و زير پاى فيلان نابود شد ، ولى قبيله‌اى كه نعمان زن و فرزند خود را به آنان سپرده بود ، حاضر نشد در امانت خيانت كند و به‌ناچار با ارتش خسروپرويز روبه‌رو شد و براى اولين‌بار ، طعم پيروزى را چشيد و خود را براى حمله‌هاى بعدى آماده ساخت .\r\nروشن است كه وضع آشفته دربار ساسانى پس از كشته شدن خسرو به‌دست فرزندش شيرويه و كشتار مردان ساسانى براى جلوگيرى از رقابت احتمالى با خود و مرگ زودرس شيرويه و سلطنت دختران خسروپرويز و . . . از جمله عواملى بودند كه به اين آشفتگى و از هم گسيختگى ارتش دامن مىزد . روىكار آمدن يزدگرد و تلاش او ، هرچند موفقيت ناچيزى به‌همراه داشت ، بسيار دير بود و يزدگرد نيز نتوانست خوش‌بينى ارتش و مردم را نسبت به خويش فراهم آورد و با مقاومتى ناچيز ، با شكستى بزرگ روبه‌رو شد و سرانجام ، در « مرو » به‌دست آسيابانى ايرانى كشته شد .\r\nدر امپراتورى روم ، آشفتگى اوضاع اجتماعى به اندازه ايران نبود و مسيحيت بيش از آيين زردشت جاذبه داشت . ازاين‌رو ، روميان ديرتر از ايرانيان مسلمان شدند و ساليانى در برابر ارتش اسلام مقاومت كردند . تنها بخش شمالى جزيرةالعرب و سرزمين مصر بود كه به اسلام گراييدند ؛ زيرا از نظر قومى و زبان با ادبيات عرب همگونى داشتند .\r\n\r\nعلت زوال قدرت ساسانيان در سخنان اميرمؤمنان ( ع )\r\nحل معماى پيروزى اسلام را در سخنان على ( ع ) در ايوان مداين مىتوان مشاهده كرد . آنجا كه حضرت ( ع ) پس از ورود به مداين ، به قصر ساسانيان وارد شد و بعد از شنيدن اشعارى از بعضى همراهان خويش كه در ناپايدارى نعمت‌هاى دنيوى و زوال قدرت‌ها سروده بودند ، فرمود : خواندن شعر نيازى نيست ؛ قرآن بخوانيد كه مىفرمايد :\r\nكَمْ تَرَكُوا مِنْ جَنَّاتٍ وَ عُيونٍ * وَ زُرُوعٍ وَ مَقَامٍ كَرِيمٍ * وَ نَعْمَة كَانُوا فِيهَا فَاكِهينَ *\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nكَذَلِكَ وَ أَوْرَثْنَاهَا قَوْمًا آخَرِينَ * فَمَا بَكَتْ عَلَيهمُ السَّمَاءُ وَالْأَرْضُ وَ مَا كَانُوا مُنْظَرِينَ . « 1 »\r\n[ وه ! 
  ] چه باغ‌ها و چشمه‌سارانى [ كه آنها بعد از خود 
  ] بر جاى نهادند . و كشتزارها و جايگاه‌هاى نيكو . و نعمتى كه از آن برخوردار بودند . [ آرى ، 
  ] اين‌چنين [ بود 
  ] و آنها را به مردمى ديگر ميراث داديم . و آسمان بر آنان اشكى نريخت و مهلت نيافتند .\r\nعلى ( ع ) در اين صحنه ، رمز نابودى ساسانيان را غوطه‌ور بودن در تمايلات حيوانى و نداشتن جايگاه مردمى مىداند و در حقيقت مىفرمايد : عوامل طبيعى نيز نسبت به نابودى ايشان همكارى كرد و احساس مخالفى از خود نشان نداد . آرى ، جنگ‌هاى طولانىمدت در دوره ساسانيان - كه مخارج آن از دسترنج مردم فراهم مىشد - و خوش‌گذرانىهاى فراوان شاهان و تشكيل حرم‌سراها و . . . جايى براى علاقه‌مندى مردم باقى نگذاشت .\r\nجالب توجه اينكه اشاره زيباى سخنان على ( ع ) در كاخ كسرا ، الگوى مناسبى براى شاعران ايرانى صدر اسلام قرارگرفت . ازاين‌رو ، خاقانى شاعر بزرگ ايران در قصيده‌اى طولانى كه درباره كاخ كسرا سروده ، به همين موضوع اشاره كرده است :\r\n هان اى دل عبرت‌بين از ديده نظر كن هان * ايوان مداين را آيينه عبرت دان\r\nدندانه هر قصرى پندى دهدت نو نو * پند سر دندانه بشنو ز بن دندان \r\nو سرانجام مىگويد :\r\n پرويز كنون گم شد زان گمشده كمتر گوى * زرين تره كو بر خان روكم تركوا برخوان \r\nجالب توجه اينكه در دوران خليفه دوم هنگامى كه اسيرانى را از ايران به مدينه آوردند و بعضى از دختران خسروپرويز نيز با آنان بودند ، على ( ع ) بر لزوم برخورد نيكو با آنان تأكيد نمود و اظهار داشت : اينان خود به استقبال اسلام آمده‌اند . ازاين‌رو ، تصميم عمر را كه مىخواست با آنان با خشونت رفتار شود ، بزرگوارانه نقض كرد .\r\nعلامه مجلسى مىنويسد :\r\nهنگامى كه اسيران ايرانى را وارد مدينه كردند ، عمر در صدد فروش زنان و\r\n\r\n\r\n","description":"","footnote":"\r\n( 1 ) . دخان ( 44 ) : 29 - 25 .\r\n","page_name":" 210 ","page_number":210},
  {"content":"\r\n\r\nبرده‌ساختن مردان بود . على ( ع ) فرمود : « ان رسول اللّه ( ص ) قال : اكرموا كريم كل قوم » عمر آن را تصديق كرد . سپس على ( ع ) فرمود : اينان مردمى هستند كه تسليم شما شده و خود نسبت به اسلام علاقه‌مند بوده‌اند . ازاين‌رو سهم خود را در مورد آنان بخشيدم ! بنىهاشم و مردم مدينه نيز از آن حضرت تبعيت كردند . سرانجام ، عمر بن خطاب سهم خود را نيز بخشيد و على ( ع ) همگى را آزاد ساخت . آنگاه فرمود : زنان را آزاد بگذاريد تا با اختيار خويش به همسرى هر كس از مسلمانان كه بخواهند درآيند و شهربانو حسين بن على ( ع ) را به شوهرى پذيرفت . « 1 »\r\n\r\nشيوه رسول خدا ( ص ) در تقسيم اموال و غنائم\r\nپيامبر گرامى اسلام ( ص ) تأكيد داشت سهم رزمندگان را به‌صورت مساوى پرداخت نمايد . پيش از اين گفتيم كه بسيارى از مسلمانان توقع داشتند حضرت شجاعان را بر ناتوانان برترى دهد و حتى در جنگ بدر ، سعد بن ابىوقاص به رسول خدا ( ص ) اعتراض كرد كه چرا سهم شجاعان لشكر را - كه ديگران را مورد حمايت خويش قرار مىدهند و از آنها دفاع مىكنند - با افراد عادى مساوى و برابر قرار مىدهيد ؟ ! رسول خدا ( ص ) با نگرانى فرمود : آيا جز اين است كه خداوند به خاطر بيچارگان ، بر شما لطف مىكند و شما را يارى مىرساند ؟ ! « 2 »\r\nتنها امتيازى كه رسول خدا ( ص ) مراعات مىكرد ، برترى سواره بر پياده‌نظام بود . اين نيز به‌دليل تشويق رزمندگان و در حقيقت ، جبران مخارج نگهدارى اسب بود . زيرا در آن زمان ، اداره اسبى كه سزاوار حضور در جبهه باشد ، كمتر از يك سرباز بلكه يك خانواده نبود .\r\n\r\nسياست اقتصادى خليفه دوم و پيدايش شكاف طبقاتى\r\nبه‌دنبال فتوحات عراق و شام و غنائم بىشمارى كه از فتح مصر نصيب لشكريان اسلام گرديد و اراضى آباد و حاصلخيز زيادى به تصرف مسلمانان درآمد . چنين شرايطى نيازمند سياستى بود كه بتواند از عوارض جانبى آن جلوگيرى و آن سياست عادلانه پيامبر ( ص ) و على ( ع ) بود .\r\n\r\n\r\n","description":"","footnote":"\r\n( 1 ) . مجلسى ، بحارالانوار ، ج 104 ، ص 199 .\r\n( 2 ) . ابن‌همام صنعانى ، المصنف ، ج 5 ، ص 303 .\r\n","page_name":" 211 ","page_number":211},
  {"content":"\r\n\r\nمتأسفانه با انحراف خلفا از سيره رسول خدا ( ص ) ، پيدايش هرگونه انحراف سياسى ، اقتصادى و فرهنگى طبيعى مىنمود .\r\nدر دوران خليفه دوم ، به‌ويژه در شبكه اقتصاد ، شيوه‌اى پيش گرفته شد كه با روح قوم‌گرايى و رقابت قبايلى عرب هماهنگ بود . استدلال خليفه دوم اين بود كه من كسانى را كه در دوران غربت اسلام ، همراه رسول خدا ( ص ) جنگيده‌اند با كسانى كه امروز پس از پيروزى اسلام بر جزيرةالعرب ، مسلمان مىشوند برابر قرار نمىدهم . ازاين‌رو شيوه تقسيم مساوى بيت‌المال را تغيير داد كه خود پيامدهايى به‌دنبال داشت از جمله ، اين ثروتِ هنگفت همه شرايط را براى رقابت مادى و سياسى قبايل عرب با يكديگر و عرب با غيرعرب فراهم ساخت .\r\nهرچند خليفه دوم نيز كه بنيان‌گذار تبعيض و برترى بعضى بر برخى ديگر بود در واپسين عمر متوجه اشتباه خود شد ولى فرصت اصلاح آن را نيافت . وى در سال‌هاى آخر عمر خويش - و به قولى هنگامى كه به وسيله ابولؤلؤ مجروح شد - گفت : من با آنچه كردم ، درمقام دلجويى مردم بودم . اگر امسال زنده بمانم ، مردم را برابر خواهم نهاد ؛ چنان‌كه پيامبرخدا ( ص ) و ابوبكر كردند . سرخ را بر سياه و عرب را بر عجم برترى نخواهم داد . « 1 »\r\n\r\nنمونه‌هايى از ثروت‌هاى هنگفت صحابيان\r\nسياست تبعيض‌آميز خليفه دوم - آن‌هم در حساس‌ترين دوران فتوحات اسلام - موجب گرديد كه اصحاب پيامبر ( ص ) در وضعيت مادى خوبى قرار گيرند و مورد غبطه افراد تهىدست واقع شوند . اين امر براى بسيارى آثار زيان‌بار روحى داشت . زيرا انتظار مردم اين بود كه اصحابِ نزديك پيامبر از همگان سزاوارترند كه در زهد و پارسايى از رسول خدا ( ص ) پيروى كنند .\r\nمسعودى مىنويسد :\r\nعثمان خليفه سوم در مدينه خانه‌اى ساخت و آن را با سنگ و ساروج برآورد .\r\n\r\n\r\n","description":"","footnote":"\r\n( 1 ) . ابن‌واضح ، تاريخ يعقوبى ، ج 2 ، ص 42 .\r\n","page_name":" 212 ","page_number":212},
  {"content":"\r\n\r\nدرهاى خانه را از چوب ساج و عرعر ساخت و در مدينه اموال و باغ‌ها و چشمه‌هاى فراوان داشت .\r\nزبير در بصره خانه‌اى ساخت كه تاكنون [ يعنى سال 332 هجرى 
  ] معروف است و تجار و مال‌داران و كشتىبانان بحرين و ديگران آنجا فرود مىآيند . علاوه براين ، در مصر و اسكندريه نيز خانه‌هايى ساخت . موجودى زبير پس از مرگش ، پنجاه هزار دينار بود و هزار اسب و هزار غلام و هزار كنيز داشت . در ولايت‌هايى كه گفتيم املاكى نيز از خود به‌جا گذاشت . « 1 »\r\nعثمان خليفه سوم روزى به زبير ششصد هزار درهم و به طلحه دويست هزار درهم داد و خمس غنائم آفريقا را به مروان بخشيد . « 2 »\r\nمسعودى همچنين مىنويسد :\r\nطلحة بن عبيدالله در كوفه خانه‌اى ساخت كه هم اكنون [ در عصر مسعودى 
  ] معروف است . از املاك عراق روزانه هزار دينار [ يك‌صد هزار درهم 
  ] درآمدداشت و بيشتر از اين هم گفته‌اند . در ناحيه سراة نيز بيش از اين‌درآمدداشت . در مدينه نيز خانه‌اى ساخت كه در آن گچ و ساج به‌كار برد .\r\nعبدالرحمن بن عوف نيز خانه وسيعى ساخت و در طويله او يك‌صد اسب ، هزار شتر و ده هزار گوسفند موجود بود . پس از وفاتش چهار زن او كه يك‌هشتم ارث او را بردند ، به هر يك هشتاد و چهارهزار دينار ارث رسيد .\r\nسعد بن ابىوقاص نيز در « عقيق » خانه‌اى مرتفع و وسيع بنا كرد . زيد بن ثابت پس از مرگش چندان طلا و نقره به‌جا گذاشت كه آن را براى تقسيم با تبر مىشكستند ، به‌جز اموال و املاك ديگر كه قيمت آن يك‌صد هزار دينار بود .\r\nيعلى بن منبه وقتى مُرد پانصد هزار دينار نقد به‌جا گذاشت . مبالغى هم از مردم طلب داشت و اموال باقىمانده او سيصد هزار دينار قيمت داشت . « 3 »\r\n\r\n\r\n","description":"","footnote":"\r\n( 1 ) . مسعودى ، مروج الذهب و معادن الجوهر ، ج 1 ، ص 691 .\r\n( 2 ) . سيد قطب ، عدالت اجتماعى ، ص 369 ؛ نيز بنگريد به : ابن‌واضح ، تاريخ يعقوبى ، ج 2 ، ص 62 ؛ بلاذرى ، انساب الاشراف ، ج 5 ، ص 52 .\r\n( 3 ) . مسعودى ، مروج الذهب و معادن الجوهر ، ج 1 ، ص 690 .\r\n","page_name":" 213 ","page_number":213},
  {"content":"\r\n\r\n\r\nانحطاط ارزش‌هاى اخلاقى در جامعه اسلامى\r\nتبعيض بىرويه و فاحش خليفه دوم آثار زيان‌بار و گسترده اى به‌جا گذاشت ؛ چه اينكه خليفه دوم گذشته از تبعيض در توزيع بيت‌المال و ميزان سهميه افراد ، گرايش قومى شديدى را نيز سنت گذاشت و آن برترى قريش بر همه عرب و برترى عرب بر غيرعرب بود . اين امر به‌خصوص براى ملت‌هاى ايرانى و رومى - كه تازه مسلمان شده بودند و از آيين جديد چنين انتظارى نداشتند - تحمل نشدنى بود . سرانجام نيز همين روش غلط ، سبب مرگ وى شد . ابولؤلؤ ( غلام مغيره ) خليفه را در مسجد مورد حمله قرار داد .\r\nپيش از اين گفتيم اولين كارى كه عمر پس از خلافت انجام داد ، آزادى اسيرانى بود كه در جنگ‌هاى مسلمانان با مرتدان به اسارت گرفته شده بودند . وى مىگفت : مىترسم كه بردگى در ميان ملت عرب رسم شود ؛ يعنى ملت عرب گرامىتر از آن است كه به بردگى گرفته شود . « 1 » به عبارت ديگر ، با روش خليفه دوم علاوه بر ترويج تبعيض اقتصادى ميان افراد و قبايل ، برترىجويىهاى قومى و قبيلگى نيز احيا گرديد . زيرا مهاجران را بر انصار ، قريش را بر ساير قبايل ، و عرب را بر عجم ترجيح داد ؛ تا آنجا كه ايرانيان و روميان از ورود به مدينه ممنوع بودند . « 2 »\r\nايرانيان مسلمان از وضع ناهنجار مدينه رنج مىبردند و بارها به على ( ع ) مراجعه كردند كه ما به پيامبرى ايمان آورديم كه نزد او بلال و سلمان با بزرگ‌ترين فرد قريش يكسان بودند ، ولى اينان ما را با خود برابر نمىدانند . على ( ع ) به آنان وعده داد كه با حكومتيان سخن گويد و چون آنان سخنان آن جناب را نپذيرفتند ، به ايرانيان فرمود : تجارت پيشه كنيد و بدانيد كه خداوند شما را از عطاى ايشان بىنياز خواهد ساخت . « 3 »\r\n\r\n\r\n","description":"","footnote":"\r\n( 1 ) . يعقوبى ، تاريخ يعقوبى ، ج 2 ، ص 21 .\r\nآرى ، بنىاميه گرايش قومى و برترىدادن عرب بر عجم را از سيره عمر آموخته بود و همين معنا خشم غيرعرب را بر آنان برانگيخت و افرادى مانند ابومسلم خراسانى و ابوسلمه خلال و ديگر مردمى كه از اين تبعيض رنج مىبردند ، سرانجام توانستند در همكارى با عباسيان دولت اموى را سرنگون كنند .\r\n( 2 ) . ابن‌همام صنعانى ، المصنف ، ج 6 ، ص 51 .\r\n( 3 ) . جعفرى لنگرودى ، حقوق اسلام ، ص 57 ؛ نيز بنگريد به : مجلسى ، بحارالانوار ، ج 9 ، ص 124 .\r\nفلوتن مىنويسد : « از جمله عوامل علاقه‌مندى ايرانىها به سادات علوى همين بود كه جز در دوران على ( ع ) با عدالت روبه‌رو نشدند و رفتار پسنديده‌اى نسبت به آنان اعمال نشد » . ( بنگريد به : العاملى ، الحياة السياسية للامام الرضا ( ع ) ، ص 42 )\r\n","page_name":" 214 ","page_number":214},
  {"content":"\r\n\r\nمتأسفانه برترىجويى قومى و مادى و انحطاط اخلاق ، در جامعه مسلمانان به مرحله‌اى رسيده بود كه كسى از آنان حاضر به ازدواج با غيرعرب نبود و از ازدواج با آنها كراهت داشتند و از دختر دادن به غيرعرب سخت اجتناب مىكردند . اين برترىجويى تا مرحله‌اى شدت يافت كه بعضى مفتيان آن عصر از نظر حقوقى ، ازدواج مرد غيرعرب با زن عرب را باطل اعلام كردند ! بدين‌معنا كه يكى از شرايط صحت ازدواج را همتابودن زن و شوهر دانستند و تصريح كردند كه غيرعرب همتاى عرب نيست . ازاين‌رو ، ازدواج با آنان باطل است . « 1 »\r\n\r\nآشفتگى اوضاع در اواخر دوران خلافت عمر و برترىجويى قريش\r\nپيش‌ازاين گفتيم قريش قبيله بزرگى بود كه در مركز تجارى و مذهبى جامعه عرب ( شهر مكه ) مىزيست و از ديرباز مورد توجه قبايل عرب بود و خود را از ساير مردم عرب برترمىدانست . بعثت پيامبر اكرم ( ص ) از نظر افكار عمومى آنان را با افتخار بالاترى همراه ساخت ؛ هرچند گروهى از آنان به دليل مخالفت با پيامبر و مسلمانان نتوانستند از اين افتخار استفاده كنند . ازاين‌رو ، در عصر نبوى چندان مورد توجه نبودند . ولى از دوران خليفه دوم توانستند اين عقب‌ماندگى را جبران كنند . خليفه دوم ، به دليل آزردگىاش از پسردايى خود « خالد بن وليد » ، يزيد بن ابىسفيان را به سردارى سپاه شام برگزيد و پس از مرگ او ، برادرش معاويه را جانشين او ساخت و با اين عمل از ابوسفيان و ساير بنىاميه دلجويى كرد .\r\n\r\n\r\n","description":"","footnote":"\r\n( 1 ) . نويسنده معاصر ، حسن ابراهيم حسن ، مىنويسد :\r\nدولت اموى يك دولت خشن عربى بود و مسلمانان غيرعرب ناچار بودند پس از مسلمانى ، براى فرار از تبعيض‌هاى ناروا كه ميان عرب و غيرعرب روا داشته مىشد به يكى از قبايل عربى وابسته شوند و در زمره آن قبيله بشمار روند مردم عرب اين افراد را به چشم حقارت مىنگريستند . . . . . ( حسن ، تاريخ سياسى اسلام ، ج 2 ، ص 34 ؛ نيز بنگريد به : مجلسى ، بحارالانوار ، ج 8 ؛ امينى ، الغدير فى الكتاب و السنة و الأدب ، ج 6 ، ص 187 ؛ طوسى ، المبسوط ، ج 5 ، ص 68 )\r\n","page_name":" 215 ","page_number":215},
  {"content":"\r\n\r\nاحمد بن يحيى بلاذرى مىنويسد :\r\nچون يزيد وفات يافت ، عمر نامه‌اى به معاويه نوشت و تمامى آنچه كه توليت آن با برادرش ، يزيد بود ، به وى سپرد . ابوسفيان سپاس اين كار را به‌جا آورد و به عمر گفت : اى اميرالمؤمنين ، حق خويشاوندى را خوب به‌جاى آوردى !\r\nساير رجال قريش نيز به موقعيت‌هاى مشابهى دست يافتند و با بخشش‌هاى ويژه حكومتى ، ثروتمند شدند و بار ديگر موقعيت اجتماعى خود را به‌دست آوردند . نه‌تنها افرادى مانند طلحه ، زبير و عبدالرحمن بن عوف در تصميم‌گيرىهاى مهم اجتماعى نظر مىدادند ، بلكه افرادى مانند وليد بن عقبه ، عمرو بن عاص و خالد بن وليد نيز خود را لايق شركت در تصميم‌گيرىهاى بزرگ مىدانستند . اين تصور غلط مشكلات بسيارى را براى دولت اسلامى به‌دنبال داشت .\r\nخليفه دوم كه متوجه اين واقعيت بس خطرناك شده بود ، چاره‌اى نمىديد جز اينكه آنها را در مدينه و حجاز متوقف ساخته ، همه افعال آنان را زير نظر بگيرد و از خروج آنان از مدينه حتى براى جهاد نيز مانع شود . « 1 » زيرا اگر آنان به ديگر بلاد اسلامى مهاجرت مىكردند ، با موقعيت ممتازى كه به دست آورده بودند ، هريك گروهى را گرد خود جمع مىكردند و تصميم‌گيرى را براى دولت مركزى دشوار مىساختند . « 2 »\r\n\r\n\r\n","description":"","footnote":"\r\n( 1 ) . ابن ابىالحديد معتزلى مىنويسد :\r\nاينكه عمر ، قريش و مهاجران داراى سابقه درخشان را ، از خروج از مدينه بازداشت و نگذاشت كه آنان با مردم از نزديك برخورد داشته باشند و مردم را نيز نمىگذاشت با آنان محشور باشند ، كار درستى بود ؛ چه اينكه او مىدانست اين مسئله ريشه همه مفاسد در قلمرو اسلام خواهد بود و اينكه اينها با فتوحات و غنائم حاصله ، مسلمانان را به خوش‌گذرانى واداشته‌اند و اگر سران و بزرگان آنها از دارالهجره خارج شوند و جداى از ديگر اصحاب زندگى كنند ، مردم شهرها به آنان روى مىآورند و بعيد نبود كه رياست‌طلبى را براى آنان بيارايند و آنها را به مخالفت با جمع و ايجاد اختلاف اجتماعى وادارند . ( ابن ابىالحديد ، شرح نهج‌البلاغه ، ج 11 ، ص 11 )\r\nطبرى مىنويسد : عمر بزرگان قريش و مهاجران را اجازه نمىداد از مدينه خارج شوند جز با موافقت قبلى . اشتباه عثمان همين بود كه پس از خليفه شدن ، همان روش عمر را به‌كار نگرفت و آنان را آزاد گذاشت . ( طبرى ، تاريخ الامم و الملوك ، ج 4 ، ص 125 )\r\n( 2 ) . بلاذرى ، فتوح البلدان ، ص 202 .\r\n","page_name":" 216 ","page_number":216},
  {"content":"\r\n\r\nعمر گاهى نيز بعضى از رجال قريش را با مصادره اموال مجازات مىكرد . يعقوبى مىنويسد :\r\nعمر نيمى از دارايى گروهى از كارگزاران خود را مصادره كرد . سعد بن وقاص ، فرماندار كوفه ، عمرو بن عاص ، فرماندار مصر ، و ابوهريره ، فرماندار بحرين ، از جمله آنان بودند . « 1 »\r\nدكتر سيد جعفر شهيدى مىنويسد :\r\nگروهى از سران قريش ، خواه به دليل سخت‌گيرى عمر يا از بيم مراقبت ياران پارساى رسول‌خدا ( ص ) از رفتار سخت‌گيرانه عمر ناخشنود بودند . عمر زمانى پى برد كه دادن حقوق به اين دسته آن هم براساس سبقت در اسلام و شركت در جنگ ، غلط بوده كه لذت ثروت‌اندوزى مال را چشيده بودند . سرانجام خليفه نتيجه رفتارى را كه با اين گروه كرده بود ، ديد . « 2 »\r\nتاريخ‌نويسان كوشيده‌اند كه قتل عمر را به كينه‌خواهى ايرانى از عرب مربوط كنند و ابولؤلؤ را قاتل مستقيم عمر بدانند . اما نشانه‌هايى وجود دارد كه ابولؤلؤ به تنهايى و با فكر خود چنين كارى نكرده است .\r\nبه هر صورت ، سخت‌گيرى بر بزرگان قريش و سياست مالى غلط ، طبقه ثروت‌اندوزان را نگران كرد . هرچند اگر خليفه در آن سال به دست ابولؤلؤ كشته نمىشد ، ديرى نمىگذشت كه شمشيرها به روى وى آخته مىشد . « 3 »\r\nآنچه مسلّم است اينكه عمر نه‌تنها خود كشته سياستِ غلط خويش گشت ، خلفاى پس از او نيز با عوارض همين سياستِ غلط روبه‌رو شدند و از عهده حل آن برنيامدند . در حقيقت عثمان بر خلاف تصور بسيارى از نويسندگان ، تنها عامل هرج‌ومرج دوران خويش نبود ، بلكه اشتباه وى در اين بود كه درصدد اصلاح وضع موجود برنيامد . نه‌تنها سياست اقتصادى و اجتماعى رسول خدا ( ص ) را كه خود شاهد آن بود به‌كار نگرفت ، وضع را از دوران عمر نيز\r\n\r\n\r\n","description":"","footnote":"\r\n( 1 ) . ابن‌واضح ، تاريخ يعقوبى ، ج 2 ، ص 47 .\r\n( 2 ) . همان ، ص 113 .\r\n( 3 ) . همان ، ص 114 .\r\n","page_name":" 217 ","page_number":217},
  {"content":"\r\n\r\nآشفته‌تر كرد و نسبت به قريش ، به‌ويژه فاميل‌هاى خويش بخشش‌هايى انجام داد كه در دوران عمر نيز بىسابقه بود . « 1 »\r\n\r\nكشته شدن خليفه دوم و تشكيل شوراى شش نفره\r\nخليفه دوم در اواخر ذيحجه سال 23 هجرى به وسيله ابولؤلؤ ( فيروز ) كه پس از اسارت به غلامى مغيرة بن شعبه درآمده بود ، ترور شد . سه روز بعد ، مرگش فرا رسيد و براى جانشينى خود توصيه كرد كه يكى از شش نفرى را كه رسول خدا ( ص ) به هنگام وفات خويش از آنان راضى بود به رهبرى برگزينند . آن شش نفر عبارت بودند از : على بن ابىطالب ( ع ) ، عثمان بن عفان ، زبير بن عوام ، سعد بن ابىوقاص ، عبدالرحمن بن عوف و طلحة بن عبيدالله . اين شش نفر به عقيده اهل‌سنت ، همگى از رجال قريش و در زمره ده نفرى بودند كه پيامبر ( ص ) به آنان مژده بهشت داده بود .\r\nاز آغاز معلوم بود كه خلافت در اختيار يكى از دو تن ( على ( ع ) و عثمان ) قرار خواهد گرفت ؛ اما تيره اموى با خلافت على ( ع ) موافق نبودند و عبدالرحمن بن عوف - كه خود از اصحاب شورا بود و عمر به صورت غيرمستقيم خشنودى او را از خليفه بعدى معيار صحت شورا قرار داده بود - به حكم خويشاوندى ، جانب عثمان را فرو نمىگذاشت . « 2 » اتفاقاً در اين جمع ، كه يكى از اصحاب شورا ( سعد بن وقاص يا طلحه ) حضور نداشتند ، يكى از اعضا امتياز خود را به عثمان واگذاشت . زبير نيز امتيازش را به على ( ع ) داد و عبدالرحمن بن عوف گفت : من نيز خود را از اين مسئوليت بر كنار مىكنم ، به‌شرط اينكه هر فردى را كه من از ميان شما دو تن برگزيدم ، بپذيريد . على ( ع ) و عثمان پذيرفتند . على ( ع ) به عبدالرحمن بن عوف گفت : به‌شرط اينكه در اين كار خدا را در نظر داشته باشى و جانب فاميلى را فروگذارى . عبدالرحمن نيز پذيرفت .\r\nآنگاه عبدالرحمن به على ( ع ) گفت : خدا را بر تو گواه مىگيرم كه اگر خليفه شدى در ميان مردم به حكم خدا و سنت پيامبر ( ص ) و سيره دو خليفه پيش از خود عمل كنى . على ( ع ) پاسخ داد :\r\n\r\n\r\n","description":"","footnote":"\r\n( 1 ) . بنگريد به : سبحانى ، فروغ ولايت ، ص 264 .\r\n( 2 ) . ابن‌واضح ، تاريخ يعقوبى ، ج 2 ، ص 50 .\r\n","page_name":" 218 ","page_number":218},
  {"content":"\r\n\r\nبه‌حكم خدا و روش پيامبر ( ص ) تا آنجا كه توانايى دارم عمل خواهم كرد . عبدالرحمن همين مطلب را با عثمان مطرح كرد و او بدون شرط پذيرفت . عبدالرحمن براى بار دوم همين پيشنهاد را با على ( ع ) مطرح كرد و او شرط سوم ( پيروى از سيره ابوبكر و عمر ) را قبول نكرد . از آنجايى كه عمل به شرط سوم براى على ( ع ) پذيرفتنى نبود ، آن‌هم با انحرافاتى كه در معيارهاى اصيل اسلامى در دوران خلافت دوازده ساله عمر رخ داده بود ، على ( ع ) با آن مخالف بود ، « 1 » ولى عثمان آن را قبول كرد . سرانجام زمانى كه على ( ع ) براى بار سوم شرط پيروى از سيره ابوبكر و عمر را رد كرد ، عبدالرحمن با عثمان به عنوان خليفه بيعت كرد و عثمان خليفه شد . « 2 »\r\nبعضى از نويسندگان برآنند كه على ( ع ) به عبدالرحمن گفت : با وجود كتاب خدا و روش پيامبر ( ص ) پيروى از فرد يا افراد ديگر نيازى نيست . و تو با اين شرط هدفى جز بركنارى من از خلافت ندارى . « 3 » هنگامى كه عبدالرحمن با عثمان بيعت كرد ، على ( ع ) به او گفت : اين اولين روزى نيست كه شما براى ربودن حق ما متفق مىشويد . آنگاه سخن يعقوب ( ع ) به هنگام خيانت برادرانِ يوسف را تكرار كرد كه فرمود : با بزرگوارى صبر مىكنم و از خداوند نسبت با آنچه كرديد يارى مىجويم .\r\nمورخ معاصر ، حسن ابراهيم حسن ، مىنويسد :\r\nدر اين صحنه ، باز ياران على ( ع ) را مىنگريم كه هريك درباره على ( ع ) سخنانى گفته‌اند . از جمله عمارياسر در مسجد بپاخاست و گفت : اگر مايليد در مردم اختلاف نشود ، على ( ع ) را انتخاب كنيد . مقداد بن اسود نيز برخاست و گفتار عمار را تأييد كرد . ولى عبدالله بن ابىسرح ( برادر رضاعى عثمان ، كه در زمان پيامبر ( ص ) مرتد شد و در فتح مكه مهدورالدم اعلام شد و با شفاعت عثمان ، پيامبر ( ص ) او را عفو فرمود ) ، بپاخاست و گفت : اگر مىخواهيد قريش پراكنده نشود ، عثمان را انتخاب كنيد . عبدالرحمن بن ابىربيعه نيز گفتار او را تأييد كرد . عمار به ابن ابىسرح گفت : از كى و چه زمانى خيرخواه مسلمانان شده‌اى ؟\r\n\r\n\r\n","description":"","footnote":"\r\n( 1 ) . بنگريد به : شهيدى ، تاريخ تحليلى اسلام ، ص 115 .\r\n( 2 ) . ابن‌واضح ، تاريخ يعقوبى ، ج 2 ، ص 54 ؛ ابن ابىالحديد ، شرح نهج‌البلاغه ، ج 1 ، ص 189 .\r\n( 3 ) . همان ، ص 194 ؛ ابن‌واضح ، تاريخ يعقوبى ، ج 2 ، ص 53 .\r\n","page_name":" 219 ","page_number":219},
  {"content":"\r\n\r\nآنگاه خطاب به مردم گفت : خداوند ما را به پيامبر خود گرامى داشت و به دين خود عزت بخشيد . براى چه خلافت را از خانواده پيامبر بيرون مىبريد ؟ از اين تاريخ به بعد ، رقابت بين بنىهاشم و اموىها صورت جدى گرفت و كم‌كم فرقه‌هاى سياسى و دينى مختلفى پديد آمدند . « 1 »\r\nيعقوبى نيز به پاره‌اى از سخنان هواداران دو طرف اشاره دارد . « 2 »\r\n\r\nحوادث دوران عثمان\r\nعثمان با پذيرش شرط عمل به كتاب خدا و سنت پيامبر ( ص ) و سيره دو خليفه پيش از خود ، در اولين روز خلافت با مشكل بزرگى روبه‌رو شد و آن رويداد كشته شدن هرمزان و دختر خردسال ابولؤلؤ و جفينه نصرانى ، به‌دست عبيدالله بن عمر بود . به عبيدالله گزارش داده بودند كه خنجرى كه فيروز با آن عمر را كشت ، در دست ايشان بوده است . صحابه پيامبر نسبت به اين كار غيرانسانى ، سخت نگران بودند و از عثمان خواستند كه عبيدالله را كيفر دهد ؛ ولى عثمان كه پيش از خليفه شدن ، عمل عبيدالله را نكوهش مىكرد و بر اجراى حد شرعى بر او تأكيد داشت ، پس از خليفه شدن تغيير موضع داد و گفت : سزاوار نيست كه ديروز پدر كشته شود و امروز پسر ! من خون‌بهاى كشته‌شدگان را از بيت‌المال مىپردازم ! « 3 » وى با اين عمل ، مشخص كرد شرايطى را كه به هنگام خليفه شدن پذيرفته بود ، خيلى جدى نپنداشته است .\r\n\r\nآشفتگى اوضاع دردوران خليفه سوم\r\nاستاد الازهر ، سيد قطب ، مىنويسد :\r\nبدبختى اين بود كه خلافت به عثمان رسيد . زيرا او پيرمردى بود كه تصميمش سست و اراده او را تبعيت و اعتماد به مروان و حيله‌هاى اموىها ضعيف كرده بود . عثمان خيال كرد كه پيشوا شدن اجازه هرگونه دخل و تصرف در بيت‌المال را به وى خواهد داد ، كه طبق دلخواه خود بخشش نمايد . وى بسيارى از اوقات\r\n\r\n\r\n","description":"","footnote":"\r\n( 1 ) . حسن ، تاريخ سياسى اسلام ، ص 282 .\r\n( 2 ) . بنگريد به : ابن‌واضح ، تاريخ يعقوبى ، ج 2 ، ص 66 .\r\n( 3 ) . شهيدى ، تاريخ تحليلى اسلام ، ص 131 .\r\n","page_name":" 220 ","page_number":220},
  {"content":"\r\n\r\nبه انتقادكنندگان مىگفت : پس من براى چه خليفه شده‌ام ! و خيال مىكرد كه خلافت به او اجازه مىدهد كه « بنىمعيط » و « بنىاميه » را كه فاميل‌هاى او بودند ، به بهانه صله‌رحم بر مردم مسلط سازد ؛ درحالىكه در ميان آنان حكم بن عاص ، مطرود رسول‌الله نيز بوده است !\r\nعثمان به شوهر دخترش ، حارث بن حكم ، در شب عروسى دويست هزار درهم از بيت‌المال بخشيد و زمانى كه « زيد بن ارقم » خزانه‌دار بيت‌المال نزد او آمد و اندوهگين از عثمان خواست كه استعفاى او را بپذيرد ، با تعجب پرسيد : پسر ارقم ! آيا از اينكه من به خويشان خود نيكى كرده‌ام گريه مىكنى ؟ ! ابن‌ارقم گفت : من بر اين مىگريم كه فكر كردم تو اين مال را در برابر آنچه در زمان پيامبر ( ص ) انفاق كرده‌اى ، گرفته باشى . به خدا قسم ، اگر به او صد درهم مىدادى باز هم اسراف كرده بودى . عثمان به او پرخاش كرد و گفت : كليد بيت‌المال را بگذار و برو . ما ديگرى را براى اين كار پيدا مىكنيم ! « 1 »\r\nيعقوبى نيز مىنويسد :\r\nعثمان به حكم بن عاص نوشت تا نزد وى آيد ؛ درحالىكه وى تبعيد شده رسول خدا بود . « 2 » چون ابوبكر خليفه شد عثمان با گروهى از بنىاميه نزد او آمدند و آزادى حَكم را خواستار شدند ، ولى او نپذيرفت و چون عمر به خلافت رسيد از او نيز همين تقاضا را نمودند ، او نيز نپذيرفت . به‌همين دليل مردم به كار عثمان اعتراض كردند . كسى مىگويد : روزى كه حكم بن عاص وارد مدينه شد ، ديدم جامه‌اى پاره به تن و بز نرى همراه داشت . چون بر عثمان وارد شد در حالى بيرون آمد كه لباسى فاخر پوشيده بود . « 3 »\r\nاستاد سيد جعفر شهيدى مىنويسد :\r\nبا آنكه عثمان پذيرفته بود كه كارگزاران عمر را از سر كار برندارد ، طولى نكشيد كه همه آنان را از كار بر كنار كرد و خويشاوندان خود را به‌جاى آنان گماشت . آيا\r\n\r\n\r\n","description":"","footnote":"\r\n( 1 ) . بنگريد به : سيد قطب ، عدالت اجتماعى ، ص 369 .\r\n( 2 ) . پيامبر ( ص ) حكم بن عاص را به طايف تبعيد كرد و در آنجا به گوسفندچرانى مشغول بود و همين‌گونه بود تا در دوران عثمان به مدينه فراخوانده شد . ( صفدى ، الوافى بالوفيات ، ج 13 ، ص 165 )\r\n( 3 ) . ابن‌واضح ، تاريخ يعقوبى ، ج 2 ، ص 56 ؛ مسعودى ، مروج الذهب و معادن الجوهر ، ج 1 ، ص 691 .\r\n","page_name":" 221 ","page_number":221},
  {"content":"\r\n\r\nاين كار به اراده او بود يا به اشارت مروان ، خدا مىداند ! ولى مسلّم اين است كه در ميان كسانى كه روى كار آمده بودند ، كسانى كه تقواى مالى يا سياسى و يا دينى و يا هر سه را نداشتند ، وجود داشتند ! « 1 »\r\nعثمان ، وليد بن عقبه ( برادر مادرى خود ) را ، به‌جاى سعد بن ابىوقاص والى كوفه كرد و او كه به نوشيدن شراب معتاد بود ، نماز صبح را با مردم چهار ركعت خواند و در محراب قى كرد و به نمازگزاران گفت : اگر بيشتر هم بخواهيد برايتان نماز مىگزارم ! ! پس از وصول گزارش به عثمان ، احضار شد و دستور اجراى حد شراب‌خوارگى در مورد او صادر گرديد . مردم به خاطر اينكه او برادر مادرى خليفه بود از اجراى حد بر او وحشت داشتند . ازاين‌رو ، على ( ع ) بر او حد جارى ساخت . سپس عثمان او را مأمور جمع‌آورى زكات طوايف كلب و بنوالغين گردانيد . « 2 »\r\n\r\nويژگىهاى شخصيتى عثمان و آشفتگى امور جامعه\r\nبسيارى از مورخان ، آشفتگى اوضاع سياسى ، اجتماعى و اقتصادى جامعه اسلامى صدر اسلام را نتيجه عملكرد حكومت عثمان در نيمه دوم خلافت دانسته‌اند . « 3 » ولى به عقيده نگارنده ، براساس شواهد بسيار ، مفاسد اجتماعى اين دوره بيشتر معلول سياست غلط در دوران خليفه دوم بوده است . خطاى عثمان در پيروى از خليفه دوم بود . گرچه عواملى نيز در خودِ وى وجود داشت كه به اين آشفتگى دامن مىزد .\r\n\r\nيك . ناتوانى جسمى و فكرى\r\nاولين و به عقيده سيد قطب مهم‌ترين ويژگى عثمان ، پيرى و ناتوانى جسمى و فكرى او بود ؛ چه اينكه خليفه اول به قول مشهور در 63 سالگى از دنيا رفت و به نقل يعقوبى وفات عمر در\r\n\r\n\r\n","description":"","footnote":"\r\n( 1 ) . شهيدى ، تاريخ تحليلى اسلام ، ص 122 .\r\n( 2 ) . ابن‌واضح ، تاريخ يعقوبى ، ج 2 ، ص 58 ؛ مسعودى ، مروج الذهب و معادن الجوهر ، ج 1 ، ص 691 .\r\n( 3 ) . گزارش مفصل مفاسد دوران عثمان را در مروج الذهب و معادن الجوهر ، مسعودى ، ج 1 ، ص 705 - 689 بخوانيد .\r\n","page_name":" 222 ","page_number":222},
  {"content":"\r\n\r\n54 سالگى بوده است و دوران خلافت او يازده سال و چند ماه بود . بنابراين ، تمام يا بيشتر دوران خلافت عمر قبل از سن بازنشستگى و ضعف جسمى سپرى شده است ؛ درحالىكه مرگ عثمان در 83 يا 86 سالگى رخ داده است . عثمان در اين دوران - به‌ويژه در سال‌هاى آخر عمر - توانايى اداره جامعه را نداشت و اطرافيان او كه بيشتر از بنىاميه بودند ، اوضاع را به دلخواه خود اداره مىكردند و بيشترين نفوذ را در حكومت عثمان ، مروان بن حكم ( داماد و پسر عموى ) او دارا بوده است .\r\n\r\nدو . جانب‌دارى افراطى از فاميل\r\nدومين ويژگى خليفه سوم ، كه او را از دو خليفه پيشين متفاوت مىساخت ، خويشاوند دوستى او بود و اين ويژگى را عمر نيز از پيش در مورد عثمان خبر داده بود . « 1 » وى مىگفت : « اگر كليد بهشت در اختيارم بود آن را به بنىاميه مىسپردم » . اين در حالى بود كه خويشاوندان عثمان افرادى آبرومند نبودند و چهره‌هاى معروف آنان حكم بن عاص ، مروان بن حكم ، وليد بن عقبه ، عبدالله بن ابىسرح ، ابوسفيان و فرزندش معاويه بودند .\r\nروشن است كه حضور چنين افرادى در كنار خليفه ، مشكلات و بدبينىهاى فراوانى را به‌دنبال داشت . زيرا مردم مدينه از سوابق بد ايشان خبر داشتند . مردم حكم بن عاص را تبعيدى رسول خدا ( ص ) مىشناختند . « وليد بن عقبه » به باده‌گسارى شهره بود و هم او كسى است كه قرآن كريم او را فاسق معرفى نموده و آيه سوره حجرات « 2 » ( إِنْ جَاءَكم فَاسِقٌ بِنَبَاً فَتَبَينُوا ) درباره او نازل گرديده است . « 3 » عبدالله بن ابىسرح كسى است كه پس از اسلام ، مرتد شد و به مكه گريخت و بر ضد پيامبر ( ص ) دروغ‌هايى شايع ساخت و آيه 93 سوره انعام درباره او نازل شد . در فتح مكه كه پيامبر اكرم ( ص ) همگان را عفو كرد ، ابن ابىسرح را مهدورالدم اعلام فرمود . سوابق ابوسفيان نيز روشن‌تر از آن است كه نيازمند توضيح باشد .\r\n\r\n\r\n","description":"","footnote":"\r\n( 1 ) . ابن‌واضح ، تاريخ يعقوبى ، ج 2 ، ص 51 .\r\n( 2 ) . حجرات ( 49 ) : 6 .\r\n( 3 ) . فخر رازى ، تفسير كبير ، ج 28 ، ص 119 .\r\n","page_name":" 223 ","page_number":223},
  {"content":"\r\n\r\n\r\nسه . رفاه‌طلبى\r\nسومين ويژگى عثمان ، روحيه تاجرپيشگى و رفاه‌طلبى بود كه لازمه شغل وى از دوران پيش از اسلام بوده است . زيرا عثمان خود از تاجران سرشناس مكه و يكى از چهره‌هاى ممتاز بنىاميه بشمار مىرفت . در دورانى كه مسلمانان اغلب در كوخ زندگى مىكردند ، او دستور داد در مدينه برايش كاخى بسازند . « 1 »\r\n\r\nچهار . مشكل فكرى و عقيدتى\r\nعثمان بر خلاف دو خليفه پيشين ، كه خود را جانشين پيامبر ( خليفة الرسول ) مىناميدند ، خود را خليفة الله مىدانست ! ازاين‌رو ، خود را مالك بيت‌المال مىشمرد و بخشش‌هاى بىدريغ خود به بنىاميه و ديگران را مشروع مىدانست و اعتراض اصحاب و ياران پيامبر را نيز ناديده مىگرفت و به افراد ، با خشونت جواب مىداد .\r\nيعقوبى مىنويسد :\r\nعثمان در روز اول خلافت بر منبر برآمد و در همان جايى نشست كه رسول خدا ( ص ) مىنشست ؛ حال آنكه ابوبكر و عمر در آن ننشسته بودند . ابوبكر در پله قبل از آخر و عمر يك پله پايين‌تر از ابوبكر مىنشست . مردم دراين‌باره به سخن آمدند و برخى از ايشان گفتند : از همين امروز شر پديد آمد . عثمان براى سخنرانى آمادگى نداشت و سرانجام بدون سخنرانى از منبر پايين آمد . « 2 »\r\nعثمان ، ابوذر غفارى را به‌سبب اعتراض شديد او به شخص خليفه ، معاويه و ساير بنىاميه ، به بدترين صورت از مدينه اخراج و به بدترين منطقه ( ربذه ) تبعيد كرد و سرانجام در آنجا خود و خانواده‌اش از دنيا رفتند . عبدالله بن مسعود ، عمار بن ياسر و مقداد بن اسود را به سبب حق‌گويى شكنجه كرد ؛ به‌گونه‌اى كه آنها وصيت كردند كه عثمان در تشييع جنازه ايشان حضور نيابد . طبق وصيت ايشان ، عمار آنان را به خاك سپرد و به عثمان خبر نداد . عثمان به‌جاى عذرخواهى ، عمار را مورد شكنجه و نكوهش قرار داد و گفت : واى من بر پسر زن سياه\r\n\r\n\r\n","description":"","footnote":"\r\n( 1 ) . حسن ، تاريخ سياسى اسلام ، ج 1 ، ص 305 .\r\n( 2 ) . ابن‌واضح ، تاريخ يعقوبى ، ج 2 ، ص 72 .\r\n","page_name":" 224 ","page_number":224},
  {"content":"\r\n\r\nچهره ! درحالىكه سميه مادر عمار ، اولين زنى بود كه به خاطر اسلام زير شكنجه جان داده بود و پدر او نيز ظاهراً اولين شهيد در اسلام بوده است و عمار خود كسى است كه از مرگ به‌وسيله تقيه نجات يافته بود . قرآن كريم در آياتى عمار ياسر و عمل او را تأييد نموده است . « 1 » عمار از نوجوانى ، قبل از بعثت ، با رسول خدا ( ص ) دوست بود و تا آخرين لحظه عمرش به اسلام وفادار بود و سرانجام نيز در جنگ صفين به‌دست لشكريان شام ( معاويه ) به شهادت رسيد . با شهادت وى بسيارى از مردم به طغيانگرى معاويه و يارانش يقين نمودند .\r\n\r\nكشته شدن خليفه سوم\r\nبدرفتارى فرمانداران منصوب از سوى عثمان ، به‌ويژه وليد بن عقبه ( برادر مادرى عثمان ) و عبدالله بن ابىسرح ( برادر رضاعى او ) ، مردم عراق و مصر را بر ضد عثمان برانگيخت . مروان بن حكم ( داماد عثمان ) نيز در نارضايتى مردم مدينه نقش اول را داشت . ازاين‌رو ، هميشه در سال‌هاى آخر عمر عثمان گروهى شكايت‌كننده از استان‌هاى مختلف در مدينه حضور داشتند . مردم مصر كه از ستم عبدالله بن ابىسرح به تنگ آمده بودند به مدينه آمدند و از عثمان عزل وى را خواستار شدند . عثمان حاضر نبود برادر رضاعى خويش را عزل كند ، ولى سرانجام با وساطت على ( ع ) پيشنهاد عزل را پذيرفت و محمد بن ابوبكر را به فرماندارى مصر انتخاب نمود . محمد به هنگام اعزام به مصر متوجه شد كه عثمان غلام خويش را با نامه امضا شده ديگرى به سوى مصر فرستاده و در آن نامه - كه مخاطب آن عبدالله بن ابىسرح بود - آمده بود كه هرگاه اينان به مصر رسيدند ، دست‌ها و پاهايشان را قطع كن !\r\nمصريان از بين راه نگران به مدينه بازگشتند و موضوع را با عثمان مطرح كردند . عثمان اظهارداشت كه از چنين نامه‌اى خبر ندارد . مردم گفتند : از دو حال خارج نيست : يا نامه را تو نوشته‌اى ، كه در آن صورت شرط عدالت را براى خلافت رسول خدا ( ص ) دارا نيستى ! يا مروان به‌نام تو و با مهر مخصوص تو چنين كارى كرده ، كه باز هم به معناى آن است كه تو توانايى اداره خلافت را ندارى . ازاين‌رو خواستار مجازات مروان شدند . عثمان نپذيرفت و مصريان سر به\r\n\r\n\r\n","description":"","footnote":"\r\n( 1 ) . إِلَّا مَنْ أُكرِهَ وَ قَلْبُهُ مُطْمَئِنٌّ بالإِيمَانِ . ( نحل ( 16 ) : 106 )\r\n","page_name":" 225 ","page_number":225},
  {"content":"\r\n\r\nشورش گذاشتند و خانه عثمان را محاصره كردند . مردم عراق و مدينه نيز با آنان همكارى كردند . بسيارى از اصحاب رسول خدا ( ص ) نيز به صورت مستقيم يا غيرمستقيم با آنان همراه بودند .\r\nيعقوبى مىنويسد :\r\nميان عثمان و عايشه رنجشى پديد آمده بود . زيرا عثمان حقوق عايشه را كه در زمان عمر بيشتر از ديگر زنانِ پيامبر بود ، برابر قرار داده بود . عثمان روزى خطبه مىخواند دراين حال عايشه پيراهن رسول خدا ( ص ) را برافراشت و فرياد زد : اى گروه مسلمانان ، اين جامه رسول‌خدا ( ص ) است كه هنوز كهنه نشده ، ولى عثمان سنت او را كهنه كرده است ! عثمان در پاسخ عايشه گفت : اللهم اصرف عنى كيدهن ، انّ كيدهن عظيم . « 1 »\r\nسرانجام مردم ، عثمان را در خانه‌اش محاصره نمودند و بيش از همه ، طلحه ، زبير و عايشه مردم را بر ضد او تحريك مىكردند . عثمان به معاويه نامه فرستاد و از او خواست تا هرچه زودتر به مدينه آيد . او با دوازده هزار سپاه روانه مدينه شد ، ولى سربازهاى خود را در مرز شام گذاشت و به آنان گفت : همين‌جا بمانيد تا من نزد اميرالمؤمنين روم و از كار او نيك آگاه گردم . سپس ، نزد عثمان رفت . عثمان گفت : به‌خدا قسم ، تو خواستى كه من كشته شوم ، پس بگويى منم صاحب خون ! برگرد و مردم را به كمك من برسان . پس معاويه بازگشت و به‌سوى او نيامد تا كشته شد . « 2 »\r\nطبرى مىنويسد :\r\nمردم اجتماع نمودند و از على ( ع ) خواستند تا با عثمان سخن بگويد . على ( ع ) پذيرفت و پيش عثمان رفت و اظهار داشت : مردم پشت سر من هستند و درباره تو با من سخن‌ها گفته‌اند . به خدا ، نمىدانم با تو چه بگويم ! زيرا چيزى كه تو بر آن واقف نباشى نمىدانم . . . تو پيامبر خدا را ديده و با او همنشين بوده‌اى و به افتخار ازدواج با دختران پيامبر ( ص ) نائل گشته‌اى . نه پسر ابىقحافه و نه پسر\r\n\r\n\r\n","description":"","footnote":"\r\n( 1 ) . ابن‌واضح ، تاريخ يعقوبى ، ج 2 ، ص 175 .\r\n( 2 ) . امام على ( ع ) در پاسخ نامه معاويه مىفرمايد : « تو هرجا كه به نفع خودت بود ، عثمان را يارى كردى و آنجا كه به نفع عثمان بود او را يارى ندادى » . ( سيد رضى ، نهج‌البلاغه ، نامه 37 )\r\n","page_name":" 226 ","page_number":226},
  {"content":"\r\n\r\nخطاب ، در كار نيك بر تو مقدم نبوده‌اند . تو از ناحيه خانواده ، به پيامبر خدا ( ص ) نزديك‌ترى و به‌جايى رسيده‌اى كه آنان نرسيده‌اند . خدا را درباره خود در نظر بگير . به خدا سوگند ، راه بسيار روشن و آشكار است و نشانه‌هاى دين پابرجاست . عثمان ، تو مىدانى كه برترين بندگان در پيشگاه خدا ، رهبر عادلى است كه خود هدايت يافته و هادى مردم باشد و سنت را به‌پا دارد و بدعت را نابود سازد و بدترين مردم هم نزد خدا ، رهبر ستمگرى است كه خود گمراه و مردم را به‌گمراهى كشاند . من از رسول خدا ( ص ) شنيدم كه روز قيامت ، رهبر ظالم را درحالىكه هيچ ياورى ندارد ، به جهنم مىاندازند .\r\nعثمان گفت : به خدا ، آنچه مردم مىگويند ، مىدانم . اگر تو جاى من بودى از تو گله‌مند نبودم . من اگر به ارحام خويش احسان كردم و بىپناهى را پناه دادم و كسى را كه مانند فرمانداران عمر بود ، فرماندار كردم آيا كار بدى كردم ؟ ! على ( ع ) گفت : عمر هر كس را فرماندار مىساخت ، مواظب او بود و اگر درباره او سخنى مىرسيد او را جلب و بازرسى مىكرد ؛ ولى تو اين كار را نمىكنى . تو ناتوانى و بر نزديكان خويش سخت نمىگيرى . عثمان گفت : همچنين با نزديكان تو . على ( ع ) فرمود : به جان خودم كه خويشى آنان با من بيشتر و نزديك‌تر است ، ولى حق و فضيلت در ديگران است . عثمان گفت : آيا مىدانى كه عمر معاويه را در تمام دوران خود فرماندار ساخت ؟ على ( ع ) گفت : من تو را به خدا قسم مىدهم ، آيا مىدانى كه معاويه بيش از همه از عمر مىترسيد ، [ آن‌چنان 
  ] كه غلام عمر هم آن‌قدر از او نمىترسيد ؟ عثمان گفت : آرى . على ( ع ) فرمود : اكنون معاويه كارها را خود انجام مىدهد ، بدون آنكه به تو اطلاع دهد و تو خبردار نمىشوى . به مردم هم مىگويد : اين دستور عثمان است . اين مطلب به گوش تو مىرسد و تو معاويه را تغيير نمىدهى . « 1 »\r\nعثمان چهل روز در محاصره بود و در آخر ذيحجه سال 35 ق كشته شد . قاتلان وى ، مشخص نبودند . وى تا سه روز به‌خاك سپرده نشد . سرانجام او را در زمينى به نام « حش كوكب » ، كه متعلق به يهوديان بود ، دفن كردند . دوران خلافت او دوازده سال به‌طول انجاميد . « 2 »\r\n\r\n\r\n","description":"","footnote":"\r\n( 1 ) . طبرى ، تاريخ الامم و الملوك ، ج 4 ، حوادث سال 34 ، ص 73 ؛ سيد قطب ، عدالت اجتماعى ، ص 372 ؛ نويرى ، منتهى الارب ، ج 6 ، ص 65 .\r\n( 2 ) . ابن‌واضح ، تاريخ يعقوبى ، ج 2 ، ص 73 .\r\n","page_name":" 227 ","page_number":227},
  {"content":"\r\n\r\nدر خطبه 164 نهج‌البلاغه ، سخنان على ( ع ) با عثمان به تفصيل آمده است . در پايان خطبه ، امام ( ع ) به وى چنين پند مىدهد :\r\nتو را به خدا قسم مىدهم ، نكند كه تو همان پيشوايى از اين امت باشى كه كشته خواهد شد ! زيرا من از رسول خدا ( ص ) شنيدم كه مىفرمود : از اين امت رهبرى كشته خواهد شد كه به‌دنبال آن جنگ و خون‌ريزى به روى اين امت باز خواهد شد و تا روز قيامت ادامه خواهد داشت . بنابراين ، بازيچه مروان مباش و مگذار كه پس از كهولت تو را بازيچه سازد و به هرجا كه خواهد بفرستد .\r\n\r\nتحقيق كنيد\r\n1 . تفاوت نگرش‌هاى سياسى و حكومتى خليفه اول و دوم را گزارش نماييد .\r\n2 . درباره مدعيان نبوت ، پس از رحلت پيامبراكرم ( ص ) گزارشى تهيه نماييد .\r\n3 . گزارشى از ماجراى سقيفه تهيه كرده و نحوه مشروعيت حاكميت خليفه اول را تبيين نماييد .\r\n4 . در مورد انحرافات حكومت عثمان ، اعتراضات و شورش‌هاى مردمى گزارشى بنويسيد .\r\n\r\nپرسش\r\n1 . دليل اصلى ارتداد مردم عرب پس از رحلت پيامبر اسلام ( ص ) چه بود ؟\r\n2 . استدلال خليفه اول و دوم به شايستگى قريش - جز خاندان بنىهاشم - براى تصاحب خلافت چه بود ؟\r\n3 . چه كسى از انصار با ابوبكر هرگز بيعت نكرد و چه كسانى اميرمؤمنان را به تصاحب خلافت ترغيب كردند ؟ واكنش امام على ( ع ) را تحليل نماييد .\r\n4 . اولين كار ابوبكر پس از تسلط بر اوضاع چه بود ؟\r\n5 . چرا به‌حقيقت نمىتوان جنگ‌هاى دوران ابوبكر را جنگ اهل رده ( مرتدان ) دانست ؟\r\n6 . علت اساسى شكست ساسانيان از سپاه اسلام چه بود ؟\r\n7 . شكاف طبقاتى در عصر خلافت عمر ، معلول كدام سياست بود ؟\r\n\r\n","description":"","footnote":"","page_name":" 228 ","page_number":228},
  {"content":"\r\n\r\n8 . خالد بن وليد در حكومت ابوبكر چه سمتى داشت و خليفه با كدام استدلال از مجازات او چشم‌پوشى كرد ؟\r\n9 . در شوراى انتقالى حكومت كه به خلافت عثمان منجر شد ، چه شرطى وجود داشت كه على ( ع ) از قبول آن امتناع مىورزيد ؟\r\n10 . ويژگىهاى حكومتى و شخصيتى عثمان را فهرست‌وار بنويسيد .\r\n11 . اولين اقدام عمر پس از رسيدن به خلافت و اولين مشكل عثمان پس از قبول خلافت چه‌بود ؟\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n.\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n\r\nفصل دوم : اصلاحات اجتماعى اميرمؤمنان على ( ع ) و واكنش زر و زور و تزوير\r\nدر اين فصل با اسلام ناب و دولت اصلاحات على ( ع ) آشنا مىشويم .\r\nعلى ( ع ) كه به چيزى جز احيا اسلام و سنت نبوى نمىانديشيد و زمام امور را نيز جز به‌همين هدف دست نگرفته بود با همه دشوارىهاى عظيمى كه براى دولت اصلاحات پيش‌بينى مىكرد ، راه نجات اسلام و مسلمين را در دو چيز مىدانست كه بازگشت به سيره و روش رسول خدا در تقسيم بيت‌المال و مبارزه با اشرافىگرى و كوتاه كردن دست نمايندگان منصوب از طرف امويان بود .\r\nاز اين جهت تقريباً همه عمال خليفه سوم به جز ابوموسى اشعرى والى كوفه را بر كنار نمود و افرادى صالح را به‌جاى آنان منصوب كرد و رسماً اعلام داشت كه همه آنچه را از بيت‌المال در اختيار افرادى از غير طريق عدل قرار گرفته مصادره خواهد كرد و به بيت‌المال باز مىگرداند و از نظر على ( ع ) هيچ مسلمانى بر مسلمان ديگر از نظر حقوق اقتصادى و سياسى برترى نداشته و همگان سهمى مساوى دريافت خواهند كرد . به‌همين علت در اولين تقسيم به هر فرد مسلمان سه دينار تعلق گرفت و افرادى مانند طلحه و زبير و مروان و . . . از گرفتن سهم خويش سر باز زدند و با على ( ع ) شرط كردند كه در صورتى با او همراه خواهند بود كه با ثروت‌هاى آنان كه در دوران خلفاى دوم و سوم به‌دست آورده‌اند كارى نداشته باشد و قاتلان عثمان را نيز مجازات نمايد .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nدر واقع مجازات قاتلان بهانه‌اى بيش نبود و هدف اصلى آنان ، مصونيت اموال خويش بود ولى على ( ع ) زير بار پيشنهاد غير مشروع آنان نرفت و پرچم خلاف برضد او برافراشته شد و سرانجام مجبور گرديد كه سه جنگ جانكاه - جمل ، صفين و نهروان - را تحمل نمايد . او كه در برابر سپاه بصره و شام پيروز بود و مىرفت تا با سركوب معاويه آخرين ستمگر ضداصلاحات را فتح نمايد ، با حيله عمروعاص كه داورى قرآن را مطرح ساخت روبه‌رو شد و اين حادثه منجر به پيدايش مكتب خارجى و رويارويى على ( ع ) با مارقين نهروان گرديد و انسجام سپاه عراق به‌هم ريخت و با شهادت آن حضرت بار ديگر شرايط براى حاكميت زر و زور و تزوير فراهم آمد .\r\n\r\nخلافت اميرمؤمنان على ( ع )\r\nنابسامانى جامعه اسلامى و پيدايش شكاف طبقاتى و روى كار آمدن فرمانداران ستمگر با تأييد دستگاه خلافت ، مسلمانان را به اين واقعيت آگاه ساخت كه مشكل جامعه اسلامى جز به‌دست با كفايت على ( ع ) حل‌شدنى نيست . ازاين‌رو ، تصميم گرفتند براى اولين‌بار با رأى عمومى ، رهبرى آن حضرت را بپذيرند و كار را به دست كسى واگذارند كه از نظر علم ، تقوا ، ايثار و خيرخواهى براى مسلمانان از همگان برتر ، و در نزد پيامبر خدا ( ص ) محبوب‌تر و در پذيرش اسلام از همه پيشتازتر بود .\r\nيعقوبى مىنويسد :\r\nپس از كشته شدن عثمان ، خزيمة بن ثابت انصارى در حضور مردم بپاخاست و به على ( ع ) چنين گفت : براى اين كار كسى جز تو را نمىشناسيم و اين مقام جز در اختيار تو نخواهد بود . اگر صدق دل ما را بخواهى ، ما بر اين عقيده‌ايم كه تو اولين مسلمان و آشناترين مردم به خدا و نزديك‌ترين آنان به رسول خدا ( ص ) مىباشى . هر آنچه ديگران دارند تو نيز داراى ، ولى آنچه تو دارى ، ديگران ندارند .\r\nمالك اشتر نيز بپاخاست و گفت : اى مردم ، اين وصى اوصيا و وارث علم انبيا ( عليهم السلام ) است . آنكه در راه اسلام سخت رنج برده و همه‌گونه ناراحتى را با خرسندى تحمل نموده است . كسى است كه قرآن و پيامبر ( ص ) بشارت بهشت به او داد و\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nهمه فضايل و بهترين آن در او جمع است و در افتخارات او پيشگامان در اسلام و غير آنان اتفاق‌نظر دارند . « 1 »\r\nعلى ( ع ) كه دشوارى كار را از آغاز مىدانست و اين مهم را جز با آگاهى و وفادارى همگان غيرممكن مىشناخت ، به مردم چنين فرمود :\r\nمرا بگذاريد و فردى ديگر را بيابيد . زيرا ما با كارى روبه‌رو هستيم كه آن را رويه‌ها و چهره‌هاى متعدد و رنگ‌هاى مختلف است . دل‌ها برآن قرار نمىگيرد و خردها توان درك آن را ندارد . همانا كران تا كران را ابر فتنه پوشانيده و راه راست بر مردم پوشيده شده است . بدانيد كه اگر تقاضاى شما را بپذيرم و امر خلافت را عهده‌دار شوم ، با شما بدان‌گونه رفتار مىكنم كه خود مىدانم . از گفته گوينده و سرزنش ملامت‌گرى وحشت ندارم . ولى اگر مرا به حال خود واگذاريد ، من همچون يكى از شما خواهم بود و براى كسى كه او را انتخاب كنيد ، مطيع‌ترين خواهم بود . ازاين‌رو اگر من براى شما وزير باشم ، بهتر از آن است كه امير باشم . « 2 »\r\nمردم كه تصميم خويش را گرفته بودند ، به‌هيچ روى جز با پذيرش خلافت از جانب على ( ع ) راضى نمىشدند و هرگونه اطاعت از وى را پذيرفتند . در اين ميان افرادى مانند عمار ياسر و مالك اشتر ، بيشتر از همگان بر اين امر اصرار داشتند .\r\nمالك اشتر گفت :\r\nبيعت مىكنم و بيعت همه مردم كوفه به عهده من . طلحه و زبير گفتند : ما بيعت مىكنيم و بيعت همه مهاجران به عهده ما . ابوالهيثم و عمرو بن ابوايوب گفتند : ما بيعت مىكنيم و بيعت همه انصار و ساير قريش به عهده ما و . . . .\r\n\r\nبرنامه كار\r\nامام على ( ع ) در همان روزهاى اول خلافت برنامه خود را اعلام كرد ، ابن ابىالحديد مىنويسد :\r\nعلى ( ع ) در روز دومِ بيعت مردم با او ، به منبر رفت و پس از حمد و ثناى الهى و\r\n\r\n\r\n","description":"","footnote":"\r\n( 1 ) . ابن‌واضح ، تاريخ يعقوبى ، ج 2 ، ص 76 .\r\n( 2 ) . سيد رضى ، نهج‌البلاغه ، خطبه 92 .\r\n","page_name":" 233 ","page_number":233},
  {"content":"\r\n\r\nدرود بر پيامبر ( ص ) فرمود : مردم پس از وفات رسول خدا ( ص ) ابوبكر را انتخاب كردند و او عمر را جانشين خويش ساخت و عمر تعيين خليفه را به شورا وانهاد . در نتيجه ، عثمان خليفه شد . عثمان طورى عمل كرد كه مورد اعتراض شما واقع شد و سرانجام در خانه‌اش محاصره و كشته شد . سپس شما به من روى آورديد و به رغبت با من بيعت نموديد . من مردى از شما و مانند شما هستم . آنچه براى شماست براى من است و آنچه به عهده شماست ، به عهده من است . خداوند اين درگاه را بين شما و اهل قبله گشوده است و فتنه‌ها مانند شب تاريك روآورده است . بار خلافت را كسى مىتواند به دوش گيرد كه هم توانا و صابر باشد و هم بصير و دانا . روش من اين است كه شما را به سيرت رسول خدا ( ص ) بازگردانم . هرچه را به من فرمان داده شده و وظيفه من است ( با تأييدات الهى ) اجرا خواهم كرد ؛ به‌شرط اينكه شما پايدار باشيد .\r\nبدانيد كه من اكنون براى رسول خدا ( ص ) همان‌گونه هستم كه در زمان حياتش بودم . [ توجه كنيد 
  ] هر آنچه به شما دستور مىدهم انجام دهيد و از هر آنچه منع مىشويد ، اجتناب ورزيد . در مورد هر كارى كه برايتان ابهام دارد ، عجله نكنيد و منتظر توضيح ما باشيد . زيرا هر كارى را كه شما نمىپسنديد ، بىشك در مورد آن عذرى خواهد بود .\r\nآگاه باشيد كه خداوند از فراسوى آسمان‌ها و عرش آگاه است كه من نسبت به خلافت رغبتى نداشتم . زيرا از رسول خدا ( ص ) شنيدم كه هر زمامدارى پس از من بر صراط واداشته مىشود و فرشتگان نامه عمل او را مىگشايند ، اگر دادگستر باشد ، خداوند او را نجات خواهد داد و اگر ستمگر باشد ، صراط به خود تكانى خواهد داد كه اجزاى پيكرش فرو مىپاشد و در آتش فرو مىريزد .\r\nآنگاه على ( ع ) به چپ و راست منبرش نظرى انداخت و مردم را از نظر گذرانيد و چنين ادامه داد : آن عده از مردان شما كه ثروت اندوخته و نهرها جارى ساخته‌اند و بر اسبان تيزتك سوار شده و كنيزكان زيبا براى خويش فراهم آورده‌اند ، فردا كه دست آنان را كوتاه كردم ، نگويند كه پسر ابىطالب حقوق ما را از ما بازگرفت ! هر فردى از مهاجران و انصار از اصحاب محمد ( ص ) ، كه تصور مىكند به دليل صحبت با پيامبر ( ص ) ، بر ديگران برترى دارد ، بداند كه اين فضيلت و ثوابِ آن برعهده خداوند است . بنابراين ، هر كس امروز نداى حق را اجابت كند و به دين اسلام داخل شود و به سوى قبله ما نماز گزارد ، در همه امتيازات با ساير مسلمانان برابر است . همه شما بنده خداييد و اين اموال نيز\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nمتعلق به خداست و بين شما به تساوى تقسيم خواهد شد و هيچ فردى را بر ديگرى امتيازى نيست و براى پرهيزكاران در نزد خداوند بهترين پاداش و بالاترين مزد وجود دارد . اما خداوند دنيا را پاداش پرهيزكاران قرار نداده است .\r\nفردا صبح حاضر شويد . زيرا اموالى نزد ماست كه در صدد تقسيم آن هستيم . عرب و عجم و هركس كه پيشتر حقوق مىگرفته يا نمىگرفته ، اگر از مسلمانانِ آزاد است حاضر شود . اين تمام سخن من است و تخلف ندارد . « 1 »\r\nفرداى آن روز مردم حاضر شدند و اميرمؤمنان على ( ع ) به ديوان‌دار خود عبيدالله بن ابىرافع فرمود : « از مهاجران آغاز كن و به هر يك سه دينار بده و پس از آن ، در رتبه بعد با انصار همين‌گونه رفتار كن و نيز با هر كس از مردم كه حاضر است از سرخ و سياه همين سهم را بده . سهل بن حنيف گفت : اى اميرمؤمنان اين شخص تا ديروز غلام من بوده و امروز آزاد شده ؛ آيا به او نيز همين را مىدهى كه سهم من است ؟ ! حضرت ( ع ) فرمود : سهم او با تو برابر است » .\r\nدر اين روز ، طلحه ، زبير ، عبدالله بن عمر ، سعيد بن عاص ، مروان بن حكم و بعضى ديگر از مردان قريش براى دريافت سهم خود حاضر نشدند . فرداى آن روز طلحه و زبير نيز همراه مردم به مسجد آمدند و در گوشه‌اى دور از حضرت نشستند . سپس مروان ، سعيد بن عاص و عبدالله بن زبير به آن دو پيوستند و پس از آن ، عده ديگرى از مردان قريش در جمع آنان حاضر شدند و مدتى با يكديگر آهسته سخن گفتند . سپس وليد بن عقبه به نمايندگى از جانب آنان نزد امام ( ع ) آمد و گفت : اى اباالحسن ، تو خود مىدانى كه از همه ما فردى را كشته‌اى و من نيز پدرم در بدر به صورتى ناگوار به دست تو كشته شد و ديروز برادرم عثمان را نيز يارى ندادى تا كشته شد و پدر سعيد بن عاص را نيز در جنگ بدر كشتى و پدر مروان را ، هنگامى كه عثمان او را پذيرفت ، خوار ساختى ؛ درحالىكه ما با تو از نظر افتخارات قومى برابريم و همه ما همانند تو ، فرزندان عبدمناف‌ايم . با اين حال ما تنها به شرطى با تو بيعت مىكنيم كه با ثروتى كه در دوران عثمان به‌دست آورده‌ايم ، كارى نداشته باشى و كشندگان عثمان را هم قصاص نمايى . در غير اين صورت اگر از ناحيه تو امنيت نداشته باشيم تو را رها ساخته ، به شام مىشتابيم .\r\n\r\n\r\n","description":"","footnote":"\r\n( 1 ) . ابن ابىالحديد ، شرح نهج‌البلاغه ، ج 2 ، ص 271 .\r\n","page_name":" 235 ","page_number":235},
  {"content":"\r\n\r\nامام ( ع ) فرمود :\r\nاما اينكه افرادى از شما در گذشته كشته شده ، مسئوليت آن با من نيست ، بلكه با خداست كه فرمان جهاد داده است . اما اينكه با ثروت شما كار نداشته باشم ، من حق ندارم كه از شما يا از غير شما حقِ حق‌دار را باز نستانم . اما كشتن قاتلان عثمان را ، اگر امروز لازم بود آنان را بكشم ديروز كشته بودم . بلى شما حق داريد ، اگر از من ترسيديد به شما امنيت ارزانى دارم و من نيز اگر از شما ترسيدم ، به جاى ديگر بفرستم . « 1 »\r\nوليد پس از اين گفتار ، به رفقايش پيوست و از همان‌جا كارشكنى را آغاز نمودند . گروهى از دوستان على ( ع ) زمانى كه از اين كارشكنىها آگاه شدند ، نزد امام ( ع ) آمدند و گفتند : اينها به‌زودى كشته شدن عثمان را بهانه ساخته ، آشوب خواهند كرد . كشته شدن عثمان بهانه است‌و مشكل اصلى آنان همين است كه تو ميان اينها و تازه مسلمانان غيرعرب تساوى برقراركرده‌اى . ازاين‌رو ، اگر امتياز اينها را حفظ و در تصميم خويش بازنگرى كنى غايله فرومىنشيند .\r\nامام ( ع ) در پاسخ آنان فرمود :\r\nاز من مىخواهيد كه پيروزى را با ستم به آنان كه ولايت آنها را پذيرفته‌ام ، بجويم ! به خدا كه اين‌گونه نخواهد شد تا جهان سرآيد و تا در آسمان ستاره‌اى پس از ستاره‌اى مىدرخشد . اگر اين مال ، مال من بود آن را به تساوى تقسيم مىكردم پس چگونه تبعيض روا دارم و حال آنكه مال ، مال خداست .\r\nآگاه باشيد كه بخشيدن مال به كسانى كه حق ندارند ، اسراف و تبذير است و اين كار ، قدر بخشنده را در دنيا بالا مىبرد ، ولى از مقام او در آخرت مىكاهد . او را در نزد مردم گرامى خواهد ساخت ، ولى در نزد خدا بىارزش خواهد شد و هيچ فردى مال خود را در غير مورد حقش مصرف نمىكند و به غيرمستحقان نمىبخشد ، جز اينكه خداوند او را از شكرگزارى آنان محروم خواهد ساخت و محبت آنان را به غيرصاحب مال سوق خواهد داد . بنابراين اگر روزى پاى او\r\n\r\n\r\n","description":"","footnote":"\r\n( 1 ) . به‌گفته يعقوبى ، على ( ع ) در پاسخ وليد فرمود : « اگر لازم باشد امروز قاتلان عثمان را بكشم ، لازم خواهد بود فردا با آنان جنگ كنم » . ( ابن‌واضح ، تاريخ يعقوبى ، ج 2 ، ص 75 )\r\n","page_name":" 236 ","page_number":236},
  {"content":"\r\n\r\nبلغزد و به يارى آنان نيازمند شود ، در ديدگاه آنان بدترين يار و پست‌ترين دوست خواهد بود . « 1 »\r\nيعقوبى مىنويسد :\r\nعلى ( ع ) كارگزاران عثمان را از امور ادارى عزل كرد ؛ مگر ابوموسى اشعرى را كه والى كوفه بود . مالك اشتر درباره او با آن حضرت سخن گفت . امام ( ع ) قثم بن عباس را والى مكه ، عبيدالله بن عباس را والى يمن ، قيس بن سعد را والى مصر و عثمان بن حنيف را والى بصره گردانيد . « 2 »\r\nعايشه در مكه بود و پيش از كشته شدن عثمان به حج رفته بود و چون حج را به‌جاى آورد ، رهسپار مدينه شد . در بين راه ابن‌ام‌كلاب با او روبه‌رو شد . عايشه پرسيد : عثمان چه كرد ؟ گفت : كشته شد . عايشه گفت : « دور و رانده باد » . سپس پرسيد : مردم با كه بيعت كردند ؟ گفت : با طلحه . عايشه گفت : « آفرين بر ذوالاصبع » . سپس ديگرى به او برخورد و عايشه پرسيد : مردم چه كردند ؟ گفت : با على بيعت كردند . عايشه گفت : به خدا سوگند كه ديگر باك نداشتم كه آسمان به زمين آيد . و از همان‌جا به مكه بازگشت . « 3 »\r\nپس از چند روزى ، طلحه و زبير نزد امام ( ع ) آمدند و گفتند : ما قصد عمره داريم ، ما را اذن ده تا بيرون رويم . به روايتى على ( ع ) به آن دو يا به يكى از اصحاب فرمود : « والله ما ارادا العمرة و لكنها ارادا الغدرة » . پس در مكه به عايشه پيوستند و او را به جنگ با على ( ع ) تشويق كردند . عايشه نزد ام‌سلمه ( همسر رسول خدا ) آمد و گفت : پسر عمويم و شوهر خواهرم به من خبر داده‌اند كه عثمان بىگناه كشته شد و بيشتر مردم به بيعت على ( ع ) راضى نبودند و گروهى از مردم بصره مخالفت كرده‌اند . پس اگر با ما همراه شوى ، شايد خدا امر اين امت را به دست ما اصلاح گرداند .\r\nام‌سلمه جواب داد : « بناى دين با دست زنان به‌پا نمىشود . افتخار زنان فروافكندن ديدگان و پنهان‌داشتن اطراف بدن و كشيدن دامن است . همانا خدا اين تكليف را از\r\n\r\n\r\n","description":"","footnote":"\r\n( 1 ) . سيد رضى ، نهج‌البلاغه ، خطبه 126 .\r\n( 2 ) . ابن‌واضح ، تاريخ يعقوبى ، ج 2 ، ص 179 .\r\n( 3 ) . بلاذرى ، انساب الاشراف ، ج 2 ، ص 128 ؛ ابن‌جوزى ، تذكرة الخواص ، ص 61 ؛ حسن ، تاريخ سياسى اسلام ، ج 1 ، ص 308 .\r\n","page_name":" 237 ","page_number":237},
  {"content":"\r\n\r\nمن و تو برداشته است . اگر پيامبر خدا تو را در اطراف بيابان ببيند و سرزنش كند كه چرا حجابى را كه خدا بر تو نهاده بود ، پاره كردى ، چه پاسخى خواهى داد ! » پس منادى عايشه فرياد كرد كه بدانيد ، ام‌المؤمنين ماندنى است . ولى ديگربار طلحه و زبير او را فراخواندند و از رأيش بازداشتند و بر خروج وادارش ساختند . يعلى بن منبه اموالى از يمن آورده بود كه مبلغ آن چهارصد هزار دينار بود . طلحه و زبير در بين راه از او گرفتند و به آن كمك جستند و روانه بصره شدند . ام‌سلمه اين رويداد را در نامه‌اى به وسيله پسرش عمرو ، به اطلاع اميرمؤمنان على ( ع ) رساند و به فرزندش دستور داد تا همراه حضرت ( ع ) پيكار نمايد و چنين شد . « 1 »\r\n\r\nجنگ جمل ( پيكار با ناكثان )\r\nطلحه و زبير با عايشه همراه شدند . عبدالله بن عامر ( پسر خاله عثمان ) و وليد بن عقبه و جمع ديگرى از بنىاميه نيز به آنان پيوستند . آنگاه مشورت كردند تا به شام بروند ؛ ولى وليد بن عقبه آنان را منع كرد و گفت : معاويه در حيات عثمان به يارى او نيامد و اكنون از رفتن شما به شام خشنود نخواهد شد . سرانجام به همراه عايشه روانه بصره شدند . « 2 » شبانه به آبى رسيدند كه سگ‌هاى اطراف آن ، به آنان پارس مىكردند . عايشه پرسيد اينجا كجاست ؟ گفتند حوأب است . او را سخن پيامبر به ياد آمد كه فرموده بود : « كدامين‌يك از شماست كه سگ‌هاى « حوأب » بر او پارس كنند ! » عايشه فرياد زد كه مرا باز گردانيد ؛ ولى عبدالله بن زبير ( خواهرزاده عايشه ) خود قسم ياد كرد و پنجاه نفر از اعراب گواه آورد كه اينجا « حوأب » نيست و شب گذشته آنجا را پشت‌سر گذاشته‌ايم . « 3 » و نيز تهديد كرد كه زود است لشكريان على ( ع ) برسند ! بدين‌سان عايشه را به‌طرف بصره حركت دادند . آنان در بصره بيت‌المال را غارت كردند و هواداران على ( ع ) را كشتند و سر و ريش و ابرو و مژه‌هاى عثمان بن حنيف والى بصره را تراشيدند و نزد على ( ع ) فرستادند . « 4 »\r\n\r\n\r\n","description":"","footnote":"\r\n( 1 ) . ابن‌واضح ، تاريخ يعقوبى ، ج 2 ، ص 78 .\r\n( 2 ) . بلاذرى ، فتوح البلدان ، ص 412 .\r\n( 3 ) . بنگريد به : الماوردى ، اعلام النبوة ، ص 209 ؛ حسن ، تاريخ سياسى اسلام ، ج 1 ، ص 310 .\r\n( 4 ) . ابن‌اعثم ، الفتوح ، ص 413 ؛ بنگريد به : بلاذرى ، فتوح البلدان ، ص 412 .\r\n","page_name":" 238 ","page_number":238},
  {"content":"\r\n\r\nاميرمؤمنان على ( ع ) به‌ناچار با لشكرى از مدينه و جمع ديگرى كه از كوفه به او پيوستند ، روانه بصره شد . طلحه و زبير نيز براى جنگ با اميرمؤمنان ( ع ) از بصره بيرون آمدند ؛ درحالىكه مردم را به دفاع از همسر رسول خدا فرا مىخواندند ! على ( ع ) باب گفتگو و مذاكره با آنان را گشود و از جمله ابن‌عباس را به سفارت نزد آنان فرستاد و به او فرمود :\r\nبا طلحه سخن مگوى كه او مانند گاوى است كه شاخ‌هايش را تيز كرده ، هر دشوارى را آسان مىپندارد ؛ بلكه با زبير سخن بگوى كه او نرم‌تر است و به وى بگو : پسردايى تو مىگويد تا در حجاز بودى هوادار ما بودى و موقعى كه به عراق آمدى مخالف ما شدى ! چه اتفاق تازه‌اى رخ داده است ؟ « 1 »\r\nبار ديگر امام ( ع ) ، خود زبير را در ميدان جنگ فراخواند و به وى فرمود : به‌ياد دارى كه روزى در حضور رسول خدا ( ص ) به من ابراز علاقه مىكردى ، حضرت پرسيد : « آيا على ( ع ) را دوست دارى ؟ » تو گفتى چگونه پسردايى خود را دوست نداشته باشم ؟ ! رسول خدا ( ص ) فرمود : روزى خواهد آمد كه با على ( ع ) روبه‌رو شوى و تو ظالم باشى ! زبير قسم خورد كه اين سخن را به‌ياد نداشته است و اجازه خواست برگردد و جنگ را پايان دهد ؛ على ( ع ) به او اجازه داد ولى به تعبير امام ( ع ) فرزند مشئوم زبير ، عبدالله مخالفت كرد و پدر را به خودكشى تهديد نمود . ازاين جهت زبير خود از جنگ كناره گرفت . « 2 »\r\nعلى ( ع ) فرمود : « به جانب دشمن تير نيندازيد و شمشير نكشيد و تا زمانى كه آنان حمله نكرده‌اند ، حمله نكنيد . به اين صورت با آنان اتمام حجت نماييد » . هنگامى كه دو تن از ياران امام ( ع ) بر اثر تيراندازى سپاه مخالف كشته شدند ، اميرمؤمنان ( ع ) فرمان حمله را صادر كرد . به‌گفته يعقوبى جنگ چهار ساعت بيشتر طول نكشيد و سپاهيان بصره فرارى شدند و طلحه نيز به وسيله مروان بن حكم كشته شد . زيرا مروان او را عامل اصلى كشتن عثمان مىدانست . ازاين‌رو ، قسم خورد كه پس از كشتن طلحه ديگر از عثمان خون‌خواهى نكند .\r\n\r\n\r\n","description":"","footnote":"\r\n( 1 ) . سيد رضى ، نهج‌البلاغه ، خطبه 31 ؛ ابن‌خالك يقول ، عرفتنى بالحجاز و انكرتنى بالعراق فما عدى مما بدا ؟ !\r\n( 2 ) . نخجوانى ، تجارب السلف ، ص 44 .\r\n","page_name":" 239 ","page_number":239},
  {"content":"\r\n\r\nاميرمؤمنان على ( ع ) عايشه را محترمانه به مدينه فرستاد و فرمان عفو عمومى داد و پيروزمندانه وارد بصره شد .\r\nپس از پيروزى ، جنگجويان توقع داشتند مثل ديگر جنگ‌ها ، اموال مردمِ مغلوب را به نفع خود تصرف نمايند ؛ ولى زمانى كه امام ( ع ) اجازه برده‌گيرى و غنيمت گرفتن را به آنان نداد ، گفتند : چگونه خون آنان بر ما حلال است ، ولى مالشان حرام ؟ اميرالمؤمنين ( ع ) فرمود : اينها مسلمان هستند و با كفار تفاوت دارند . آيا كدام‌يك از شما حاضر است عايشه را به بردگى در اختيار بگيرد ؟ ! همگان ساكت شدند و در برابر استدلال امام ( ع ) تسليم گرديدند . سپس حضرت فرمود : « از سپاه بصره جز لوازم جنگى آنان كه همراه خود به ميدان جنگ آورده‌اند ، بر شما حرام است » .\r\nجنگ جمل به پايان رسيد و خاطره خوشى از آن بر ذهن مردم عراق باقى نگذاشت . زيرا مردم كوفه و بصره همگى از اعراب قحطانى بودند و آن را نوعى برادركشى مىدانستند . طلحه و زبير نيز چهره درخشانى در تاريخ اسلام داشتند و اگر موقعيت اميرمؤمنان على ( ع ) و امتيازات او نبود ، مردم به شركت در چنين جنگى تن نمىدادند .\r\n\r\nپاسخ به يك پرسش\r\nپرسش مهمى كه براى هر خواننده‌اى مطرح است ، اينكه چرا على ( ع ) با همه اصرارى كه مخالفان او ( عايشه ، طلحه ، زبير ، معاويه و . . . ) نسبت به مجازات كشندگان عثمان داشتند ، به مجازات آنان نپرداخت و مخالفان خود را خلع سلاح ننمود ؟\r\nپاسخ اينكه رويداد كشته شدن عثمان پيچيده‌تر از آن بود كه حاكمى بتواند در مورد آن تصميمى بگيرد و كشندگان وى را قصاص نمايد . مخالفان على ( ع ) نيز خود متوجه اين مهم بودند و هدف آنان چيزى جز بهانه‌جويى نبود . چه اينكه به اعتراف همه مورخان ، ايشان خود سهم عظيمى در شورش بر ضد عثمان داشتند و ادعاى خون‌خواهى عثمان بهانه‌اى بيش نبود و حتى عثمان نيز خود در ملاقات با معاويه گفت : دير آمدى تا من كشته شوم ، سپس ادعاى خون‌خواهى مرا بنمايى .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nدوم اينكه در ماجراى محاصره خانه عثمان ، مردم مصر ، كوفه ، بصره و مدينه حضور داشتند و عثمان خود در اين امر مقصر بود . مردم نيز در ابتدا قصد كشتن او را نداشتند ، بلكه از او تقاضاى مجازات مروان يا كناره‌گيرى از خلافت را داشتند . و زمانى تصميم به كشتن او گرفتند كه احتمال مىدادند با سپرىشدن مراسم حج ، جمعى به يارى عثمان بشتابند و همه محاصره‌كنندگان را بكشند و اوضاع جامعه اسلامى از گذشته نيز بدتر شود . علاوه براين ، كشندگان عثمان به‌طور دقيق معلوم نبودند . مورخان همگى درباره كشندگان عثمان ترديد نموده‌اند و در چنين موردى ، راهى جز پرداخت خون‌بها باقى نمىماند . ازسوى ديگر ، متهمان به قتل عثمان از بزرگان قبايل مختلفى بودند كه در حقيقت به نمايندگى مردم خود براى اعتراض به مدينه آمده بودند . ازاين‌رو مجازات و محاكمه آنان اعتراض افراد قبيله آنان را به همراه داشت و افرادى كه همراه آنان در صحنه حضور داشتند ، به هيچ‌وجه به تسليم آنان حاضر نبودند . ازاين‌رو ، على ( ع ) در پاسخ وليد بن عقبه فرمود : « اگر لازم باشد كه امروز آنان را قصاص كنم ، لازم خواهد بود كه فردا نيز با آنان بجنگم » .\r\nبنابراين ، براى مجازات آنان از نظر شرعى و سياسى راهى جز پرداخت خون‌بها ، وجود نداشت . چنان‌كه عثمان خود در مجازات عبيدالله بن عمر كه هرمزان و دختر ابولؤلؤ را كشته بود ، اقدام به قصاص نكرد و خون‌بهاى آنان را از بيت‌المال پرداخت ؛ حال اينكه عبيدالله و جرم او معلوم بود و مجازاتش نيز دولت اسلامى را تهديد نمىكرد .\r\n\r\nجنگ صفين\r\nجنگ با معاويه اجتناب‌ناپذير بود . زيرا روش اميرمؤمنان على ( ع ) براى هيچ‌يك از سردمداران قريش قابل تحمل نبود و آن حضرت هرگز حاضر نبود به بهاى ظلم بر مردم پيروزى خويش را بجويد . بنابراين ، كارى را كه آغاز كرده بود جز با سركوب مخالفان تحقق‌پذير نبود و مخالفان نيز جز در شرايط نااميدى ، از لجاج و عناد دست برنمىداشتند . به همين دليل فراريان جنگ جمل مانند وليد بن عقبه و مروان به سرعت به معاويه پيوستند .\r\nاميرمؤمنان على ( ع ) پس از ورود به كوفه ، در صدد برآمد با معاويه اتمام حجت كند . به او\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nنامه‌اى نوشت و از وى خواست كه به جمع مسلمانان بپيوندد .\r\nبا من همان مردمى بيعت كرده‌اند كه با ابوبكر ، عمر و عثمان بيعت كردند و با همان شرايط ؛ بنابراين ، آنان كه حاضر بودند حقِ اختيار ديگرى نداشتند و آنان كه غايب بودند نيز حق مخالفت ندارند . زيرا شورا براى انتخاب رهبر ، مخصوص مهاجران و انصار است و هنگامى كه آنان بر فردى اتفاق نمودند و او را امام خواندند ، خداوند نيز آن را مىپذيرد و شرع آن را امضا مىكند . بنابراين ، هر كس در صدد مخالفت برآيد و طعنى زند و بدعتى ايجاد كند ، او را به اطاعت وادار مىكنند و اگر سركشى كند با او مىستيزند و اين به خاطر مخالفت با روش و راهى است كه مؤمنان رفته‌اند و خدا او را در بيراهه رها مىسازد . به جان خودم سوگند ، اگر عقلت را داور قرار دهى و از هواى نفس اطاعت نكنى خواهى يافت كه من مبراترين فرد نسبت به خون عثمان هستم و خواهى دانست كه من از او بر كنار بودم ؛ جز اينكه بخواهى جنايت كنى و هر جنايتى خواهى كن . « 1 »\r\nنامه‌رسان على ( ع ) جرير بن عبدالله ( والى همدان ) بود . آن حضرت او را به همراهى خويش دعوت نمود و او دعوت امام ( ع ) را پذيرفت و خود از حضرت خواست كه براى ابلاغ پيام ، نزد معاويه برود . زيرا بيشتر اطرافيان معاويه از قبيله او بودند . شايد بتواند آنان را به اطاعت اميرمؤمنان على ( ع ) وادارد . على ( ع ) پذيرفت و مالك اشتر گفت : اى اميرمؤمنان او را نفرست كه هوادار آنهاست . امام ( ع ) فرمود : او را واگذار ! چه اينكه هدف ، ابلاغ پيام است . پس اگر صداقت داشت ثواب امين را خواهد داشت و اگر خيانت ورزيد ، مجازات خائنان را خواهد ديد .\r\nمعاويه از جرير مهلت خواست و شبانگاه نامه‌اى به عمرو بن عاص - كه در فلسطين بود - نوشت و او را نزد خود طلبيد . او نيز با دو فرزندش عبدالله و محمد مشورت كرد و عبدالله او را از رفتن نزد معاويه منع كرد و محمد او را تشويق نمود . سرانجام هواى نفس بر او غالب شد و نزد معاويه آمد .\r\nمعاويه گفت : اى برادر ، مرا سه مشكل پيش آمده كه نمىدانم چگونه آن را چاره كنم . محمد بن حذيفه از زندان مصر گريخته و گروهى را گرد خود جمع كرده است . تو مىدانى او\r\n\r\n\r\n","description":"","footnote":"\r\n( 1 ) . سيد رضى ، نهج‌البلاغه ، نامه 6 .\r\n","page_name":" 242 ","page_number":242},
  {"content":"\r\n\r\nمردى شرور است . قيصر روم هم لشكرى فراهم آورده ، قصد شام دارد . على بن ابىطالب ( ع ) نيز در كوفه نشسته و تهديد مىكند .\r\nعمرو گفت : كار محمد بن حذيفه سهل است . پادشاه روم را با هدايا بفريب و با او صلح كن . او به يقين صلح مىكند و ضررى نمىرساند ؛ ولى كار على دشوار است . زيرا هيچ‌كس تو را با او برابر نمىداند و در همه‌چيز بر تو مقدم است . معاويه گفت : درست مىگويى ، ولى او را به كشتن عثمان متهم مىداريم . عمرو گفت : شگفت است كه من و تو خون عثمان مىطلبيم ، درحالىكه از تو يارى خواست و او را يارى ندادى و من هم او را رها كردم و به فلسطين گريختم ! معاويه گفت : اين سخنان را فرو گذار و با من بيعت كن . عمرو گفت : دين خود به دنياى تو ندهم تا از دنياى تو چيزى نستانم . معاويه گفت : مصر طعمه تو باشد ! در اين هنگام مروان بن حكم آمد و گفت : چرا با من مشورت نمىشود ؟ ! معاويه گفت : خاموش باش كه مشورت به خاطر تو است ! « 1 »\r\nآنگاه معاويه به نامه على ( ع ) جواب منفى داد و جرير بن عبدالله بازگشت . على ( ع ) با نود هزار سپاه در شوال سال 36 هجرى روانه شام شد و معاويه نيز با 85 هزار سپاه به جنگ على ( ع ) آمد و در صفين دو سپاه ملاقات نمودند . سپاهيان معاويه پيش‌دستى كردند و نهر فرات را در اختيار گرفتند . معاويه قسم خورد كه نگذارد لشكريان على ( ع ) از فرات آب بردارند . على ( ع ) سپاهيان خويش را چنين مخاطب قرار دارد :\r\nاز شما خواستند كه دست به جنگ بگشاييد . پس يا به خوارى بر جاى بپاييد و از رتبه‌اى كه داريد فروتر آييد ، يا شمشيرها را از خون تر كنيد و آب را در اختيار گيريد . مرگ در زنده ماندنتان با خوارى است و زندگى در مرگ پيروزمندانه . « 2 »\r\nسپاهيان على ( ع ) با يك حمله جوانمردانه نهر را از آنان پس گرفتند . ياران معاويه گفتند : اكنون ما بيچاره خواهيم بود . عمرو بن عاص گفت : آنچه شما با على ( ع ) روا داشتيد او با شما\r\n\r\n\r\n","description":"","footnote":"\r\n( 1 ) . ابن‌اعثم ، الفتوح ، ص 364 ؛ ابن‌واضح ، تاريخ يعقوبى ، ج 2 ، ص 86 .\r\n( 2 ) . سيد رضى ، نهج‌البلاغه ، خطبه 51 .\r\n","page_name":" 243 ","page_number":243},
  {"content":"\r\n\r\nروا ندارد . امام آب را آزاد ساخت و ديگر بار به معاويه پيام فرستاد تا از عناد دست بردارد و امت را با ريختن خون‌هاى ناحق متفرق نسازد . ولى او جز جنگ را نپذيرفت .\r\nعراقىها در اين جنگ از روحيه بالايى برخوردار بودند و مردانه مىجنگيدند . زيرا پيروزى بر شام را براى خويش افتخار ، و شكست از آنان را ننگ مىدانستند . به عبارت ديگر ، بين عراقيان و شاميان رقابتى ديرين وجود داشت ؛ شبيه رقابت بين قحطانيان با عدنانيان . ازاين‌رو ، طولانىشدن جنگ و كشته‌دادن فراوان از دو طرف ، عراقيان را دلسرد نكرد .\r\n\r\nشهادت عمار ياسر و پيروزى قطعى سپاهيان عراق\r\nيكى از عواملى كه موجب تقويت روحيه عراقيان و ضعف روحيه شاميان شد ، شهادت عمار بود . زيرا مسلمانان سخن رسول خدا ( ص ) در مورد عمار را شنيده بودند كه در زمان بناى مسجد مدينه به عمار فرمود :\r\nاينان [ كه امروز براى ساختن مسجد ، تو را به كار طاقت‌فرسا واداشته‌اند [ كشنده تو نيستند ، بلكه كشنده تو گروهى سركش و شورش‌گر خواهند بود . « 1 »\r\nادامه جنگ و كشته‌هاى زياد روزبه‌روز به وحشت و نااميدى معاويه ، شدت مىبخشيد . ازاين‌رو ، او كه در نامه‌هاى آغازين ، هيچ روى خوش نشان نمىداد ، سرانجام التماس مىكرد تا شايد على ( ع ) حكومت شام را به وى واگذارد و جنگ پايان پذيرد و از نابودى حتمى نجات يابد . ولى على ( ع ) حق را بر همه چيز ترجيح مىداد و چنين كارى را روا نمىدانست و اصلاحات بنيادينى را كه آغاز كرده بود ، تا جامعه را به رسم و سنت دوران پيامبر ( ص ) باز گرداند ، با پذيرش اين پيشنهاد در تنافى جدى مىديد .\r\n\r\nپيدايش خوارج\r\nاميرمؤمنان على ( ع ) در جنگ با معاويه براى از بين بردن آخرين مانع در برابر اصلاحات بنيادين خويش ، تلاش فراوان نمود . او مشكل را خوب شناخته بود و بهترين راه را نيز انتخاب\r\n\r\n\r\n","description":"","footnote":"\r\n( 1 ) . بنگريد به : سبحانى ، فروغ ابديت ، ج 1 ، ص 455 ، به نقل از : الحلبى ، السيرة الحلبية ، ج 2 ، ص 76 .\r\n","page_name":" 244 ","page_number":244},
  {"content":"\r\n\r\nكرد . مردم عراق نيز نيكو او را يارى دادند ، ولى يك حادثه نابهنگام همه زحمات آن حضرت را ناتمام گذاشت . آن حادثه و كوتاه‌فكرى و لجاجت مردم عراق سبب شد كه آنان براى پايان يافتن جنگ و تعيين داور اختلاف نمايند ، در مقابل اميرمؤمنان على ( ع ) صف‌آرايى كنند . درست به هنگام آخرين لحظات پيروزى ياران على ( ع ) و شكست نهايى سپاه شام ، عمرو بن عاص تنها به هدف آتش‌بس و تجديد قوا ، دستور داد كه قرآن‌ها را بر سر نيزه كنند و به ظاهر از سپاه عراق بخواهند كه قرآن درباره اختلاف آنان داورى كند و آنچه مقتضاى عدل و حقيقت است با تأييد طرفينِ درگير به اجرا درآيد ! اين آخرين چاره‌اى بود كه اگر پذيرفته مىشد مىتوانست نابودى قطعى آنان را مدتى به تأخير اندازد و در غير آن صورت همه اهداف اميرمؤمنان على ( ع ) جامه عمل مىپوشيد .\r\n\r\nاستدلال خوارج در لزوم آتش‌بس\r\nياران اميرمؤمنان على ( ع ) از مردم عراق و يمن ، هرچند از افرادى مانند اشعث تأثير پذيرفته بودند ، ولى در حقيقت استدلال آنان در لزوم پذيرش پيشنهاد سپاهيان شام به آيه نهم از سوره حجرات بود كه مىفرمايد :\r\nو اگر دو طايفه از مؤمنان با هم بجنگند ، ميان آن‌دو را اصلاح دهيد ، و اگر [ باز [ يكى از آن‌دو بر ديگرى تعدى كرد ، با گروه تعدىكننده بجنگيد تا به فرمان خدا بازگردد . پس اگر بازگشت ، ميان آنها را دادگرانه سازش دهيد و عدالت كنيد ، كه خدا دادگران را دوست مىدارد . « 1 »\r\nروشن است كه همه ياران اميرمؤمنان على ( ع ) و نيز خود آن حضرت ، سپاهيان شام را به‌ظاهر مسلمان مىدانستند و پيشنهاد آنان را در صورت صداقت ، بپذيرند . ازاين‌رو على ( ع ) نيز نفرمود وظيفه جز آن است . بلكه سخن على ( ع ) اين بود كه معاويه و عمرو بن عاص در صدد صلح و پذيرش حكم خدا نبوده ، بلكه تنها آتش‌بس مىخواهند و در صددند به‌هر صورت از شكست قطعى جلوگيرى كنند . زيرا عراقىها بر آنها پيروز شده بودند و سرنوشتى جز\r\n\r\n\r\n","description":"","footnote":"\r\n( 1 ) . حجرات ( 49 ) : 9 .\r\n","page_name":" 245 ","page_number":245},
  {"content":"\r\n\r\nنابودى در برابر آنان قرار نداشت . اميرمؤمنان ( ع ) اين مطلب را به خوبى مىدانست ، ولى با تأسف ، بيشتر ياران على ( ع ) متوجه اين نكته نبودند و خستگى از جنگ نيز به اين معنا كمك كرد كه به‌صورت ساده‌لوحانه‌اى تسليم اين تصميم شوند و پذيرش پيشنهاد سپاهيان شام را بر على ( ع ) تحميل كنند . « 1 » كه هيچ سنخيتى با آرمان‌هاى امام نداشت و به‌علت سادگى مفرط صلاحيت روياروئى با نماينده مكار معاويه را نداشت .\r\nاستاد شهيد مطهرى مىنويسد :\r\nاميرمؤمنان على ( ع ) مىخواست عبدالله بن عباس را به حكميت برگزيند ، « 2 » ولى اشعث بن قيس و هوادارانش به بهانه اينكه عبدالله خويشاوند على ( ع ) است ، مانع از آن شدند كه اين مسئوليت به عهده وى قرار گيرد .\r\nعلى ( ع ) فرمود : اگر حكميت عبدالله را نمىپذيريد ، مالك اشتر را حكم قرار دهيد . زيرا اگر مالك مانند عمرو حيله‌گرى ندارد ، از نظر ايمان در مرحله‌اى قرار دارد كه هيچ‌گاه خيانت نخواهد كرد . ياران اشعث اين را هم نپذيرفتند و جز به حكميت ابوموسى اشعرى راضى نشدند . زيرا ابوموسى از آغاز ، مخالفتِ خود را با جنگ اعلام كرده بود و مانند عبدالله بن عمر و سعد بن وقاص كناره‌گيرى از جنگ را ترجيح داده و مردم كوفه را از شركت در جنگ جمل منع كرده بود . او پس از پايان يافتن جنگ جمل و شكست طلحه و زبير و عايشه ، در جنگ صفين ، با سپاه على ( ع ) همراه بود ، ولى چون از عرب قحطانى بود ، مردم عراق و همه قحطانيان ديگر به حكميت او راضىتر بودند حكميت وى را بر فردى از عرب عدنانى مىدانستند . « 3 »\r\n\r\n\r\n","description":"","footnote":"\r\n( 1 ) . على ( ع ) درباره ياران معاويه مىفرمايد :\r\nدرشت‌خويانى دون‌پايه ، بندگانى فرومايه كه از هر گوشه‌اى گرد آورده شده‌اند ؛ مردمى كه احكام دين و ادب دينى را بايد به آنان آموخت و پرورده شوند و نياز به سرپرستى دارند كه آنان را سرپرستى كند و به راهشان ببرد . اينان نه از مهاجران و انصار هستند و نه مصداق « والذين تَبَوَّؤُوا الدَّارَ و الإِيمَانَ » . [ بنابراين نمىتوانند داورِ اختلاف باشند . چون از اسلام چيزى نمىدانند و اين معاويه و عمروعاص هستند كه از جهل آنان استفاده كرده و آنان را سپر بلاى خويش ساخته‌اند . 
  ] ( سيد رضى ، نهج‌البلاغه ، خطبه 238 )\r\n( 2 ) . مطهرى ، داستان راستان ، ج 2 ، ص 169 .\r\n( 3 ) . يكى از كانديداهاى ديگرى كه ظاهراً على ( ع ) به حكميت او متمايل بوده ابوالاسود دوئلى شاگرد معروف آن حضرت ( ع ) در تدوين علم نحو و اعراب‌گذارى قرآن بوده است . فقيه مالكى ، ابن عبدربّه در عقد الفريد ، ج 5 ، ص 325 آورده كه در سال جماعت [ سال صلح امام حسن ( ع ) 
  ] ابوالاسود بر معاويه وارد شد . معاويه گفت : شنيده‌ام كه على ( ع ) در صفين مىخواسته است تو را حكم قرار دهد . اگر حكميت با تو مىشد چه مىكردى ؟ ابوالاسود پاسخ داد : اگر من حكم مىشدم هزار كس از مهاجران و فرزندان ايشان و هزار كس از انصار و فرزندان ايشان را فراهم مىساختم ، آنگاه مىگفتم : شما را به خدا سوگند ، آيا مهاجران خلافت را شايسته‌تر و سزاوارترند يا آزادشدگانى كه تا آخرين نفس با اسلام جنگيدند و سرانجام به ناچار تسليم شدند و مورد عفو عمومى قرار گرفتند ؟ ! ( شهابى ، ادوار فقه ، ج 3 ، ص 110 )\r\n","page_name":" 246 ","page_number":246},
  {"content":"\r\n\r\nعلى ( ع ) فرمود : ابوموسى كسى است كه در كوفه مردم را از همراهى با من منع مىكرد . « 1 »\r\nاشعث گفت : نه ، به خدا كه تا قيامت نبايد در ميان ما ، دو تن از قبيله مضر داورى كند . اگر معاويه مردى از مضر را گماشته است ، من فردى از يمانيان را قرار مىدهم . على ( ع ) فرمود : من بيم اين دارم كه يمانى محبوب شما فريب بخورد . زيرا عمرو كسى است كه چون امرى را مطابق هواى خويش تشخيص دهد ، به هيچ‌رو خداى را در نظر نمىگيرد . اشعث گفت : اگر پاره‌اى به ناخواست ما داورى شود ، ولى يكى از آنان يمانى باشد ، ما را خوشتر از آن است كه به‌دلخواه ما داورى كنند ، اما هر دو داور از قبيله مضر باشد . « 2 »\r\nعلى ( ع ) چاره‌اى جز موافقت با حكميت ابوموسى نمىديد . زيرا طرف‌داران حكميت ابوموسى ، بيشترِ سپاه عراق را تشكيل مىداد . ازاين‌رو به‌ناچار پذيرفت و قرارداد نوشته شد . « 3 »\r\nبه‌هنگام نوشتن پيمان ، ياران على ( ع ) اصرار داشتند كه از آن حضرت به عنوان اميرمؤمنان نام ببرند ، ولى ياران معاويه مخالفت كردند و على ( ع ) فرمود : در صلح‌نامه حديبيه نسبت به پيامبر ( ص ) نيز همين‌گونه رخ داد و زمانى كه نوشته شد « من محمد رسول الله » ،\r\n\r\n\r\n","description":"","footnote":"\r\n( 1 ) . همه رجال قريش از كياست بالايى برخوردار بودند و تنها عمروعاص نبود كه مرد سياست بود ، بلكه عمرو حتى از معاويه نيز از نظر سياسى ضعيف‌تر بود . به همين دليل ، در جوانى در حبشه موقعى كه در برابر جعفر بن ابىطالب ( برادر بزرگوار على ( ع ) ) قرار گرفت ، كارش به رسوايى كشيد و با ذلت از مجلس نجاشى اخراج شد و به مكه بازگشت .\r\n( 2 ) . منقرى ، پيكار صفين ، ص 690 ؛ بلاذرى ، فتوح البلدان ، ص 685 .\r\n( 3 ) . حسن ، تاريخ سياسى اسلام ، ص 316 ؛ نيز بنگريد به : منقرى ، پيكار صفين ، ص 696 ؛ ابن‌اعثم ، الفتوح ، ص 693 .\r\n","page_name":" 247 ","page_number":247},
  {"content":"\r\n\r\nسهيل بن عمرو گفت : اگر تو را پيامبر مىدانستيم با تو جنگ نمىكرديم . بنابراين پيامبر ( ص ) فرمود : نام من و نام پدر من ، مرا از رسالت الهى باز نمىدارد . آنگاه حضرت به من فرمود بنويسم : من محمد بن عبدالله . . . اكنون نيز شرايط من همان‌گونه است . بنابراين بنويسيد : من على بن ابىطالب .\r\nهمان‌گونه كه مىدانيم به نقل همه مورخان قرارداد صلح و حكميت در صفين با اين قرار منعقد شد كه داوران براساس حكم خدا و سنت پيامبر ( ص ) در آنچه مايه اختلاف بين على ( ع ) و معاويه بود داورى نمايند و حكم خدا را در مورد متخلف به اجرا درآورند . روشن است كه اختلاف در اين نبود كه على ( ع ) شايسته خلافت است يا معاويه و يا هر فرد ديگر . معاويه نيز منكر بيعت مسلمانان با على ( ع ) نبود و تنها مدعى بود كه كشندگان عثمان بايستى محاكمه شوند . پيش از اين نيز گفتيم كه اميرمؤمنان ( ع ) اين كار را غير ممكن مىدانست . سران قبايل مصر و عراق و اصحاب پيامبر در اين رويداد همگى دخالت داشتند . فرد كشنده نيز معلوم نبود . طلحه و زبير و عايشه نيز در اين جرم شريك بودند و به تصريح خود عثمان ، معاويه نيز از كشته شدن او شادمان بود و تنها آن را بهانه مخالفت قرار داده و مىخواست به بهانه خون‌خواهى عثمان با على ( ع ) معامله كند و على ( ع ) حكومت شام را به وى واگذارد . ازاين‌رو ، دو طرف مىبايست براساس قرآن مشخص مىكردند كه در چنين شرايطى بايد براى مجازات كشندگان عثمان اقدام فورى انجام داد يا آن را به وقت ديگرى واگذاشت و يا اصولًا در چنين شرايطى ، بر فرض اينكه عثمان بىگناه كشته شده بود ، مىبايست خون‌بهاى او را از بيت‌المال مىپرداخت ؟ عثمان خود در مورد خون‌بهاى چند تن كه به اتهام كشتن عمر بىدليل كشته شده بودند ، چنين كرد و حاضر نشد عبيدالله بن عمر را كه كشنده آنها بود مجازات نمايد ؛ درحالىكه براى پرداخت خون‌بها و معافيت عبيدالله هيچ ضرورتى شرعى و منطقى وجود نداشت .\r\nبا شگفتى مىنگريم كه سخنى از اين مسائل در اين شورا مطرح نشد و يا كمتر مطرح شد و كسى نگفت كه آيا معاويه حق داشت كه به خاطر كشته شدن يك نفر - آن‌هم با كوتاهىها و تقصيراتى كه خود مرتكب شده بود - بر ضد امام مسلمين جنگ برپا دارد و\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nموجب آن همه خون‌ريزى شود ؟ ! بلكه برعكس ، تمام سخن در اين بود كه چگونه راهى را برگزينند كه جنگ مسلمانان شام و عراق پايان پذيرد .\r\nابوموسى اشعرى چاره كار را در خلع على ( ع ) و معاويه از خلافت ، و واگذارى امر به انتخاب جديدى از سوى مسلمانان دانست . عمروعاص نيز با اينكه موافقت خود با پيشنهاد ابوموسى را در جلسه خصوصى اعلام داشت ، به هنگام سخن در جمع مسلمانان ، گفت : ابوموسى يار خويش را عزل كرد و من نيز كار او را تأييد مىكنم ، ولى من به جاى او معاويه را نصب مىنمايم !\r\nحاصل اينكه حكمين پس از يك سال به نتيجه‌اى دست نيافتند و مشخص شد كه آنان استنباطى از قرآن نداشته و عمروعاص در صدد توافق با ابوموسى نبوده ، بلكه در صدد به‌كار بستن حيله بوده است و اين چيزى بود كه على ( ع ) از اول به آن اشاره فرموده بود و سپاه عراق را از پذيرش چنين پيشنهادى - كه هدفى جز وقت گذراندن و تجديد قواى دشمن نداشت - برحذر داشت . سرانجام نيز همان شد ؛ يعنى معاويه و عمرو به آنچه مىخواستند دست يافتند و مردم عزل على ( ع ) و نصب معاويه را جدى پنداشتند و از اين پس ، مردم شام به عنوان خليفه با معاويه بيعت نمودند .\r\nاين رخداد براى مردم شام - كه از اول نيز هدفى جز طغيان در برابر خليفه مسلمين نداشتند - مشكلى به همراه نداشت ، بلكه همچنان منسجم‌تر از گذشته با معاويه همكارى نمودند و در اطاعت از معاويه چنان يك‌دل بودند كه على ( ع ) مىفرمود : « دوست داشتم ده نفر از شما را مىدادم و يكى از آنان را مىگرفتم » . « 1 » ولى براى مردم عراق پيامدهاى زيان‌بار و حتى زمينه اعتراضات به على ( ع ) را فراهم آورد .\r\n\r\nمنطق خوارج\r\nرويداد حكميت در صفين كه در آغاز مسأله‌اى جزئى بود و نبايست در اصل پذيرفته مىشد و برفرض پذيرش ، بر طبق متن پيمان ، در صورتى كه حكميت به توافق نمىرسيد ، كمترين اثر\r\n\r\n\r\n","description":"","footnote":"\r\n( 1 ) . سيد رضى ، نهج‌البلاغه ، خطبه 95 .\r\n","page_name":" 249 ","page_number":249},
  {"content":"\r\n\r\nحقوقى در پى نداشت ، بايد پس از خيانت داوران ، بر اطاعت از امام خويش ، پاى مىفشردند و براى سركوب ياغيان با او همكارى مىكردند ؛ ولى با تأسف قبل از اينكه حكميت به نتيجه برسد ، خوارج از آن حضرت خواستند كه پيمان خود را با معاويه ناديده انگارد و از خطايى كه در پذيرش حكميت پيش آمده ، توبه كند ! آنان نيز نسبت به اينكه قبول آن را بر على ( ع ) تحميل كرده بودند توبه كنند . آنگاه به‌اتفاق با معاويه وارد جنگ شوند . على ( ع ) به آنان فرمود : اولًا ، اين شما بوديد كه پذيرش حكميت را بر من تحميل كرديد . بنابراين من مرتكب گناهى نشده‌ام . ثانياً ، پذيرش حكميت گناه نبوده است . زيرا داورى براساس قرآن جرم نيست ، بلكه يك وظيفه است و برفرض كه داوران در رأى خود خيانت نموده ، بر خلاف قرآن حكم دهند ، على ( ع ) و يارانش مقصر نخواهند بود . مهم‌تر اينكه وقتى پيمان امضا شد ، ديگر قابل نقض نخواهد بود ، جز اينكه زمان آن سپرى شود و يا يكى از طرفين پيمان آن را به‌ناحق زيرپا گذارد . ازاين‌رو ، فرمود : « ما موظفيم بر طبق پيمان خويش منتظر نتيجه بمانيم و در اين فاصله نيز ، بسيارى از مسايل براى افكار عمومى روشن‌تر خواهد شد . آنگاه مىتوانيم با استدلال و ديدگاه روشن‌ترى با اشرار مبارزه كنيم » .\r\nعلى ( ع ) با مردم عراق فراوان سخن گفت و اعتراضات آنان را پاسخ داد ، ولى آنان كه خود را شكست خورده مىپنداشتند به اعتراضات خويش ادامه دادند ؛ تا آنجا كه براساس تفكر خوارج ، مكتبى جديد در اسلام به وجود آمد . اين گروه منحرف ، علاوه بر جنگ‌هاى خون‌بارى كه در دوران على ( ع ) و در دوران امويان و عباسيان بر مسلمانان تحميل نمودند ، آراى فقهى و حقوقىاى مطرح ساختند كه طى قرون متمادى موجب آشفتگى فكرى عظيمى در جامعه اسلامى گرديد .\r\nالبته جنگ على ( ع ) با خوارج حجتى بود كه خلفاى اموى و عباسى را در سركوب آنان مجاز مىساخت . ازاين‌رو كشتار بىرحمانه امويان و عباسيان از خوارج سرانجام اين مكتب و صاحبان آن را به فراموشى سپرد و جز اقليتى ناچيز كه حالت تعديل شده‌اى از خوارج اوليه دارند باقى نمانده‌اند . به‌هرحال اين گروه طى سه قرن امنيت جامعه اسلامى را سلب كرده ، كشته‌هاى فراوانى از خود و نيز از مسلمانان برجاى گذاشتند .\r\nاينها براى اولين‌بار در تفكر اسلامى فرضيه « جامعه بدون حكومت » را پذيرفته ، مدعى\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nشدند كه حاكميت مخصوص خداست و مردم همگى وظيفه دارند قوانين الهى را پاس دارند و با اجراى امربه‌معروف و نهىازمنكر به صورت مطلق از جانب همه مسلمانان ، نيازى به حكومت نخواهند داشت ! ازاين‌رو ، هم با معاويه مخالفت داشتند و هم با على ( ع ) ؛ با اين تفاوت كه معاويه را فاسق و طغيان‌گر مىدانستند ، ولى على ( ع ) را به خاطر پذيرش حكميت و عدم توبه از اين گناه تكفير نموده ، جنگ با او و همفكرانش را نيز جايز مىدانستند !\r\nخوارج در اصل از ياران على ( ع ) بودند و بيشتر آنان از مردم عراق و در قلمرو حكومت على ( ع ) مىزيستند . ازاين‌رو معاويه از ناحيه ايشان احساس خطرى نمىكرد ؛ درحالىكه حضور ايشان در قلمرو حكومتى امام على ( ع ) مشكلات فراوانى به‌دنبال داشت . و مهمتر اينكه هواداران خوارج همگى در قلمرو حكومتى امام على ( ع ) حضور داشتند و هواداران معاويه با اين نظر هماهنگى نداشتند . امام ( ع ) خوارج را تا زمانى كه دست به قيام مسلحانه نزدند تحمل كرد و حقوق آنان از بيت‌المال قطع نكرد و آزادى عقيدتى آنان را محترم داشت ، ولى زمانى كه به كشتار و غارت و سلب امنيت عمومى پرداختند ، چاره‌اى جز جنگ با آنان نداشت . اميرمؤمنان على ( ع ) از اين پس با دو مشكل روبه‌رو بود :\r\n1 . مشكل داخلى ، كه عامل اصلى آن همين كوته‌فكران خوارج بودند .\r\n2 . مشكل خارجى ( شرارت‌هاى معاويه و هوادارانش ) .\r\nوظيفه دولت اسلامى بود كه براى اجراى احكام اسلامى و قرآن موانع را از سر راه بردارد و با هر دو گروه در صورت لزوم پيكار نمايد . ازاين‌رو ، در پايان حكميت و سرنوشت نكبت‌بار آن ، كه على ( ع ) در صدد جنگ مجدد با معاويه برآمد ، خوارج شورش كردند و سپاهيان على ( ع ) با وجود خوارج ، امنيت لازم را براى شركت در جبهه و رهاكردن خانواده خود نداشتند . چه اينكه با خروج ياران على ( ع ) از كوفه ، خطر حمله خوارج به قلمرو آن حضرت مطرح بود . به‌همين علت آن حضرت مجبور شد پيش از روبه‌رو شدن با معاويه ، فتنه خوارج را خاموش سازد .\r\n\r\nجنگ نهروان\r\nاين جنگ ، كه بين خوارج و ياران اميرمؤمنان على ( ع ) رخ داد ، در حقيقت جنگى داخلى بشمار\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nمىآمد . زيرا خوارج از مردم كوفه و بصره بودند . زمانى كه نصايح على ( ع ) در مورد آنان مؤثر نيفتاد و جمعى از آنان با امان عمومى على ( ع ) از جنگ كناره گرفتند ، گروهى از آنان كه حدود چهار هزار نفر بودند با امام وارد جنگ شدند و تقريباً همه آنان كشته شدند . اين كشتار ، در روحيه مردم عراق بازتابى عظيم برجاى گذاشت و افكار عمومى را به نفع مردم شام تغيير داد . روحيه مردم به‌گونه‌اى متزلزل شد كه سخنان آتشين على ( ع ) نيز آنان را تا مدتى نمىتوانست به حركت در آورد . اگر غارت‌گرىهاى معاويه و حمله به قلمرو عراقيان نبود ، شايد زمان طولانىتر براى انسجام مجدد آنان لازم بود . ولى غارت‌گرى سپاهيان معاويه نمىتوانست ناديده گرفته شود . ازاين‌رو ، به‌تدريج مردم عراق منسجم شدند و على ( ع ) توانست سپاهى جديد براى سركوبى معاويه فراهم آورد . هر چند خطر خوارج هنوز به كلى بر طرف نشده بود ، راهى جز مقاومت و مبارزه براى على ( ع ) و مردم عراق وجود نداشت .\r\n\r\nدلايل همراهى نكردن خوارج پس از شكست حكميت\r\nگفتيم كه خوارج تا پايان جنگ صفين جزء ياران على ( ع ) بودند و پيدايش آنان به‌دنبال پذيرش حكميت از جانب اميرمؤمنان على ( ع ) بود . پس از اينكه متوجه اشتباه خود شدند ، در ابتدا اظهار ندامت نموده ، از على ( ع ) خواستند تا با معاويه پيكار كند ؛ ولى ايشان اين عمل را نوعى نقض پيمان و خلاف قرآن مىدانست . به‌تدريج زمانى كه آنها سر به شورش گذاشته ، مكتب عقيدتى و فقهى خاصى پديد آوردند ، ديگر تحمل آنان ممكن نبود . زيرا به هيچ‌روى حاضر به رهاكردن عقيده خود نبودند . تحمل و پذيرش اين گروه منحرف مستلزم پذيرش عقيده غلط آنان و تأييد مذهب باطلى بود كه ضرر آن از هر خطر ديگرى براى اسلام جدىتر بود .\r\nطبرى مىنويسد :\r\nهنگامى كه على ( ع ) تصميم گرفت ابوموسى را به حكميت بپذيرد ، دو تن از خوارج به نام « زرعة بن يرج » و « حرقوص بن زهير » نزد او آمدند و گفتند : « لا حكم الا لله » . على ( ع ) فرمود : « لا حكم الا لله » . حرقوص گفت : از گناه خود توبه كن و از پيمانى كه بسته‌اى بازگرد و ما را در جنگ با دشمنان به‌كار گير تا با دشمن بجنگيم و به فيض شهادت برسيم . على ( ع ) فرمود : تصميم من نيز همين\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nبود ، ولى شما از فرمان من سرپيچى كرديد . اكنون ديگر ما با اين مردم پيمان امضا كرده و شرايطى را پذيرفته‌ايم و پايبند آن هستيم . بنابراين ديگر نقض آن ممكن نيست . زيرا خداوند مىفرمايد : « أَوْفُوا بعَهْدِ اللَّهِ إِذَا عَاهَدْتُم . . . » . « 1 »\r\nحرقوص گفت : اين گناهى است كه بايد از آن توبه كرد . على ( ع ) فرمود : اين گناه نبود ، بلكه خطايى برگرفته از تصميم غلطى بود كه من شما را از آن بر حذر داشتم . زرعه گفت : اى اميرمؤمنان ، اگر دست از حكميت بر ندارى ، به خاطر خدا با تو خواهيم جنگيد ! على ( ع ) فرمود : بدبختى نثار تو باد ، چه شقاوت پيشه‌اى ؟ ! چنان مىبينم كه كشته شده‌اى و باد بر جسد بىجانت مىوزد . او پاسخ داد : آرزو دارم كه چنين شود ! « 2 »\r\nحسن ابراهيم حسن مىنويسد :\r\nپيدايش اين گروه مايه حيرت است . زيرا خروج آنان دليل درستى نداشت . علاوه براينكه آنان بودند كه على ( ع ) را به پذيرش داورى وادار كردند و به‌ناچار حضرت به اين حكميت تن داد . شگفتا ، چيزى را كه خودشان در پذيرش آن اصرار داشتند ، دستاويزى بر ضد على ( ع ) قرار دادند و گفتند : على با پذيرفتن داورى ، در خلافت خود ترديد كرده ، و اين كار درستى نبوده است . زيرا صاحب حق در حقانيت خود ترديد ندارد . ولى وقتى حريف حق را نمىپذيرد ، به ناچار براى پايان‌دادن نزاع بايد به قاضى مراجعه كرد . على ( ع ) وقتى شنيد كه اينها مىگويند « لا حكم الا لله » ، پاسخ داد : اين سخن حقى است ، ولى از آن معناى باطلى اراده كرده‌اند ! « 3 »\r\nاميرمؤمنان على ( ع ) نظر خوارج را نمىپذيرفت و آنان معتقد بودند كه على با پذيرفتن حكميت ، كافر شده يا دست‌كم خطا كرده است و بايد از كفر يا خطاى خود توبه كند تا با او همكارى جايز باشد . امام ( ع ) نمىتوانست تسليم تقاضاى آنان شود . زيرا از حق منحرف نشده بود و به مصلحت مردم و رضاى خدا كار كرده بود . ازاين‌رو ، خوارجِ بصره و كوفه گرد آمده ، روانه نهروان شدند و در راه ، هر كس را مىيافتند كه با عقيده آنان موافق نبود و على و\r\n\r\n\r\n","description":"","footnote":"\r\n( 1 ) . نحل ( 16 ) : 91 .\r\n( 2 ) . طبرى ، تاريخ الامم و الملوك ، ج 5 ، ص 72 ؛ حسن ، تاريخ سياسى اسلام ، ص 324 .\r\n( 3 ) . همان .\r\n","page_name":" 253 ","page_number":253},
  {"content":"\r\n\r\nعثمان را لعنت نمىكرد ، مىكشتند . « 1 » البته طولى نكشيد كه خوارج ديدند كه بدون رهبر ، به اهداف مورد نظر خويش نخواهند رسيد . ازاين‌رو ، از گرايش آنارشيستى خود چشم پوشيدند و عبدالله بن وهب را به رهبرى برگزيدند ؛ ولى همچنان بر اينكه رهبرى جامعه اسلامى مخصوص قريش نيست ، اصرار مىورزيدند و تا آخرين زمان بر اين عقيده باقى ماندند . « 2 »\r\nآنان با اين گرايش كه رهبرى مسلمانان مخصوص قريش است سخت مخالفت نموده ، معتقد شدند : هر فرد مسلمان - عرب و غيرعرب و يا زن و مرد - در صورتى كه جامعه مسلمان به رهبرى او رأى دهند ، صلاحيت حاكميت را خواهد داشت . خوارج در اين عقيده ، چه بسا از اقليت‌هاى مسلمان غيرعرب تأثير پذيرفته بودند . زيرا بسيارى از خوارج ، به‌ويژه در دوران‌هاى بعدى ، غيرعرب بودند . خوارج در رد شرط قريشيت ، به آيات و روايات بسيارى استدلال مىكردند و مدعى بودند كه حديث « إِنّ الائمة من قريش » مجعول بوده ، سخن پيامبر ( ص ) نمىباشد . على ( ع ) مىفرمايد :\r\nهمانا امامان از قريش‌اند كه درخت آن را در خاندان هاشم كاشته‌اند . ديگران درخور آن نيستند و امامت را جز به نام هاشميان ننوشته‌اند . « 3 »\r\n\r\n\r\n","description":"","footnote":"\r\n( 1 ) . يكى از رهبران خوارج فردى به نام ابن‌كوّاء يا ذوالخويصره تميمى بود كه پيامبر ( ص ) پيشتر درباره وى خبر داده بود . واقدى مىنويسد : « در جنگ حنين هنگامى كه پيامبر ( ص ) به مردم سهم مىداد اين مرد تميمى گفت : عدالت بورز . پيامبر ( ص ) فرمود : اگر من عادل نباشم چه كسى عادل خواهد بود . عمر از پيامبر ( ص ) اجازه خواست تا او را بكشد . حضرت ( ص ) فرمود : او را رها ساز كه در آينده يارانى خواهد داشت كه نماز هر يك از شما در برابر نماز آنان حقير مىنمايد و روزه آنان نيز همين‌گونه است و قارى قرآن خواهند بود ، ولى عبادت آنها از گوش آنها بالا نمىرود و مانند تيرى كه از كمان مىگذرد از دين خدا خارج مىشوند و بر ضد مسلمانان قيام مىكنند » . ( واقدى ، المغازى ، ج 2 ، ص 48 . )\r\n( 2 ) . براى توضيح بيشتر درباره خوارج و افكار آنان ، به خطبه‌هاى 36 ، 40 ، 58 ، 59 ، 60 ، 61 ، 91 ، 121 ، 122 ، 181 و 182 مراجعه شود . به نظر نگارنده ، خوارج براى انتقال قدرت از قريش به ديگر مسلمانان مىكوشيدند و حاكمان قريشى را كه منتخب مردم نبوده ، نامشروع و قيام بر ضد آنان را لازم مىدانستند . خوارج با همه خلفاى اموى و عباسى در ستيز بودند و تنها در دوران عمر بن عبدالعزيز دست از مبارزه با او برداشتند . چه اينكه عمر بن عبدالعزيز در بحث با آنان موافقت ايشان را جلب كرد . ( ابن‌واضح ، تاريخ يعقوبى ، ج 2 ، ص 272 )\r\n( 3 ) . سيد رضى ، نهج‌البلاغه ، خطبه 144 .\r\n","page_name":" 254 ","page_number":254},
  {"content":"\r\n\r\nدر اين بيان ، امام ( ع ) روايت « ان الائمة من قريش » را مىپذيرد و آن را حديث نبوى مىشمرد ؛ ولى بر اين باور است كه مقصود پيامبر ( ص ) ، امامت امامان دوازده‌گانه است كه همگى از بنىهاشم بوده‌اند . بنابراين ، حديث « انّ الائمة من قريش » با حديث « الائمة من بعدى اثناعشر » به يك واقعيت اشاره دارند .\r\nشهاب‌الدين نويرى مىنويسد :\r\nاز خوارج كارهاى متناقض رخ مىداد ؛ از جمله اينكه خرمايى از درختى افتاد و يكى از آنان برداشت و در دهان گذاشت . به او گفتند : اين خرما را به ناحق خوردى ! او آن را از دهان انداخت . يكى از آنان خوكى را كه متعلق به فردى روستايى بود ، كشت . به وى گفتند : اين كار مايه فساد بود . او رفت و صاحب خوك را راضى ساخت . همينان مسلمانان را به ناحق مىكشتند ! عبدالله بن خباب را كه از بزرگان اصحاب بود ، كشتند و خون بسيارى از زنان را ريختند و تباهكارىهاى فراوان پديد مىآوردند . از همين رو بود كه وقتى خبر آنان به كوفه رسيد ، كوفيان به على ( ع ) گفتند : چگونه شام رويم و اموال و كسان خود را در اختيار خوارج بگذاريم ! به‌حقيقت اگر اعتماد عقيدتى آنان به على ( ع ) نبود ، چه بسا هيچ‌گاه با خوارج درگير نمىشدند . « 1 »\r\n\r\nپيروزى عمروعاص بر محمد و شهادت مالك\r\nگفته شد ، اغتشاشات داخلى در قلمرو حكومت على ( ع ) پس از رويداد حكميت و سرانجامِ\r\n\r\n\r\n","description":"","footnote":"\r\n( 1 ) . نويرى ، نهاية الارب ، ج 5 ، ص 219 .\r\nمؤلف الغارات مىنويسد : « پس از جنگ نهروان عُمارة بن عقبه ( برادر وليد ) به معاويه نوشت : شمارى از قاريان قرآن و زهّاد از ياران على ، بر او شورش كرده‌اند . على نيز لشكر بر سرشان فرستاده و آنها را كشته است . اكنون لشكرش و اهل شهرش بر او شوريده‌اند و ميانشان دشمنى افتاده و سخت پراكنده‌اند . معاويه از اين خبر خشنود شد . او ضحاك بن قيس را با سه يا چهار هزار نفر به سمت عراق فرستاد و به او سفارش كرد تا به هركجا رسيد غارت كند و ياران على را بكشد و به سرعت از آن منطقه به جاى ديگر برود و او چنين كرد و گروهى از حجاج را كشت . على ( ع ) مردم كوفه را به دفاع دعوت كرد و آنان به سردى گرائيده ، امام ( ع ) به آنان فرمود : اى كاش صد مرد از شما را با يكى از آنان معاوضه مىكردم ! و براى خويش آرزوى مرگ كرد و سرانجام حجر بن عدى با چهار هزار نفر به سركوب آنان رفت و بيست تن از آنها را كشت و به غارتگرى آنان پايان داد » . ( ثقفى ، الغارات ، ص 416 ، ج 2 )\r\n","page_name":" 255 ","page_number":255},
  {"content":"\r\n\r\nناميمون آن به‌گونه‌اى مردم عراق را متأثر ساخت كه ديگر علاقه‌اى به جنگ از خود نشان نمىدادند . معاويه برعكس ، نه مشكل داخلى داشت و نه تقوايى كه بتواند مانع كينه‌توزى و ياغىگرى او باشد . به‌همين دليل بدون كمترين دغدغه خاطر لشكريان شام را براى غارت و ايجاد رعب و وحشت به سراسر قلمرو حكومت على ( ع ) جز كوفه مىفرستاد و مردم عراق معمولًا زمانى به دفع تجاوز آنان مىپرداختند كه غارت‌گران پيروزمندانه به جايگاه خويش بازگشته بودند . در همين دوران ، معاويه برطبق قرار و عهدى كه با عمرو بن عاص داشت او را با سپاهى مجهز به مصر فرستاد . « 1 »\r\nفرماندار مصر در اين دوران محمد بن ابىبكر بود كه به جاى قيس بن سعد بن عباده ، منصوب شده بود . قيس فرماندار آذربايجان بود . مردم مصر علاوه براينكه عمرو بن عاص را فاتح مصر مىشناختند و با او سابقه خوبى داشتند ، از محمد بن ابىبكر رنجيده بودند . ازاين‌رو ، عمرو به‌سادگى توانست بر محمد پيروز شود و هنگامى كه محمد از على ( ع ) يارى خواست ، آن حضرت ، مالك اشتر را به حكومت مصر برگزيد و محمد را به اطاعت از مالك مأمور نمود . ولى معاويه قبل از آنكه مالك به مصر برسد ، با تطميع كدخداى قلزم و با زهرى كه براى او فرستاد از او خواست كه مالك را مسموم سازد . زيرا مىدانست اگر مالك وارد مصر شود ، گروه انبوه يمنىهاى مصر با مالك همراه خواهند شد و كار بر ياران معاويه مشكل خواهد شد . سالار قلزم از مالك استقبال نمود و در مجلس مهمانى ، عسلى مسموم به وى خورانيد . در نتيجه مالك به شهادت رسيد . على ( ع ) خبر شهادت محمد و مالك را يك‌جا دريافت داشت و بر ايشان سخت بىتابى كرد و اشك ريخت . در نهج‌البلاغه مىخوانيم :\r\nمالك چه بود ؟ اگر كوه بود جدا از ديگر كوه‌ها بود و اگر سنگ بود ، سنگىبود خارا كه سُم هيچ ستورى به آن نرسد و هيچ پرنده‌اى بر فراز آن نپرد . « 2 »\r\n\r\n\r\n","description":"","footnote":"\r\n( 1 ) . مسعودى ، مروج الذهب و معادن الجوهر ، ج 2 ، ص 768 .\r\n( 2 ) . سيد رضى ، نهج‌البلاغه ، حكمت 443 .\r\n","page_name":" 256 ","page_number":256},
  {"content":"\r\n\r\n\r\nقيام خريت بن راشد\r\nدر همين زمان ، خريت بن راشد از بنىناجيه با گروهى از ياران خويش خروج كردند و در شهر كوفه شمشير كشيدند و گروهى را كشتند و از شهر خارج شدند و به هر شهر كه مىرسيدند بيت‌المال را غارت مىكردند و فرماندار عمان را كشتند و على ( ع ) معقل بن قيس رياحى را به‌سركوب آنان فرستاد . معقل با آنان نبرد كرد و خريت را كشت و گروهى را به اسارت‌گرفت . « 1 » مصقلة بن هبيره فرماندار « اردشير خرّه » آنان را خريد و آزاد ساخت و زمانىكه احساس كرد پرداخت قيمت آنان بر او دشوار است ، به شام نزد معاويه گريخت . « 2 » على ( ع ) درباره او فرمود : « خدا مصقله را خير ندهد ! كارى كرد چون كار آزادگان و گريختنى چون بندگان . . . » . « 3 »\r\n\r\nشهادت على بن ابىطالب ( ع )\r\nعلى ( ع ) در خطبه يا نامهء جهاد ، آشفتگى و سهل‌انگارى مردم عراق را پس از جنگ صفين به بهترين شكل ترسيم كرده است . ايشان در اين زمينه مىفرمايد :\r\nمن شبان و روزان و آشكار و نهان ، شما را به جنگ اين مردم فراخواندم و گفتم با آنان بستيزيد ، قبل از اينكه با شما بستيزند . قسم به خدا كه با هيچ قومى در آستانه خانه‌شان نجنگيدند جز اينكه لباس خوارى برآنان پوشيدند . اما هيچ‌يك از شما خود را براى جنگ آماده نساخت تا از هرسو ، بر شما تاختند و شهرها را از دست شما خارج ساختند . هم‌اكنون اين مرد غامدى « 4 » وارد شهر انبار گرديده و حسان بن حسان بكرى را كشته و مرزبانان را رانده است . به من خبر رسيده كه مهاجمان به زنان مسلمان و اهل ذمه حمله‌ور شده و خلخال و گوشواره و گردن‌بند از دست و پا و گردن و گوش زنان بِدَر كرده و آن بيچارگان جز گريه\r\n\r\n\r\n","description":"","footnote":"\r\n( 1 ) . همان .\r\n( 2 ) . نويرى ، نهاية الارب ، ج 5 ، ص 225 .\r\n( 3 ) . سيد رضى ، نهج‌البلاغه ، خطبه 44 .\r\n( 4 ) . منظور امام ( ع ) ، سفيان بن عوف غامدى است .\r\n","page_name":" 257 ","page_number":257},
  {"content":"\r\n\r\nو زارى در برابر آنان چاره‌اى نداشته‌اند . پس غارت‌گران با دستى پر بدون كمترين تلفات پيروزمندانه بازگشته‌اند ! اگر مرد مسلمان از غصه اين واقعه بميرد ، جاى ملامت ندارد ، بلكه سزاوار است . . . . « 1 »\r\nخطبه‌هاى آتشين على ( ع ) سرانجام روح تازه‌اى در قالب بىجان عراقيان دميد و گروه گروه آمادگى خويش براى پيكار با معاويه را اعلان داشتند و به قرارگاهى در خارج كوفه رفتند . اما با تأسف دراين‌مرحله نيز توطئه خوارج ، حركت امام ( ع ) را متوقف ساخت و آن بزرگوار در نوزدهم يا هفدهم ماه رمضان ، به‌دست عبدالرحمن بن ملجم مرادى ضربت خورد و با فاصله دو شب دنيا را وداع گفت و به ديدار خداوند شتافت .\r\nمورخان صدر اسلام ظاهراً بر اين نكته اتفاق دارند كه سه تن از خوارج « 2 » پس از واقعه نهروان در مكه جمع شدند و در مسجدالحرام درباره مشكلات جامعه اسلامى و راه‌حل آن مذاكره كردند و به اين نتيجه رسيدند كه همه مشكلات با كشته شدن سه تن بر طرف خواهد شد : عمرو بن عاص ، معاويه بن ابىسفيان و على بن ابىطالب ! ازاين‌رو ، هريك مسئوليت كشتن فردى از اين سه تن را عهده‌دار شدند . يعقوبى مىنويسد :\r\nابن‌ملجم در دهه آخر شعبان به كوفه آمد و بر اشعث بن قيس وارد شد و يك ماه نزد او ماند . « 3 » او سرانجام با همكارى اشعث و تشويق زنى به نام قطام و همراهى وردان بن مجالد و شيب بن بجرة ، توانست اميرمؤمنان على ( ع ) را در\r\n\r\n\r\n","description":"","footnote":"\r\n( 1 ) . سيد رضى ، نهج‌البلاغه ، خطبه 27 .\r\n( 2 ) . عموم تاريخ‌نويسان كشتن اميرمؤمنان على ( ع ) را به حساب خوارج گذاشته‌اند ، ولى يكى از نويسندگان معاصر از مردم عمان ، كه مذهب « اباضى » دارد ، مىنويسد كه بنىمراد از خوارج نبوده ، شركت خوارج در كشتن اميرمؤمنان على ( ع ) را تكذيب مىكند و معتقد است كه طرح كشتن آن حضرت به دست اشعث و با اشاره معاويه بوده است و او حتى منكر است كه سه تن از خوارج در مكه گرد آمده و كشتن على ( ع ) ، معاويه و عمرو را تعهد كرده باشند . او مىنويسد : چنين كسانى وجود نداشته‌اند . . . . هر چه هست ، قسمت دوم اين نظر ، شگفت به نظر مىآيد و نمىتوان آن را پذيرفت . زيرا اسناد دست اول همگى كشنده على ( ع ) را از خوارج شمرده‌اند و اما قسمت اول نظر او ( دخالت اشعث در قتل على ( ع ) ) درست به نظر مىرسد . ( شهيدى ، تاريخ تحليلى اسلام ، ص 134 )\r\n( 3 ) . ابن‌واضح ، تاريخ يعقوبى ، ج 2 ، ص 138 .\r\n","page_name":" 258 ","page_number":258},
  {"content":"\r\n\r\nمسجد كوفه به شهادت برساند . آن‌كس كه براى كشتن معاويه به شام رفته بود ، شمشيرى بر او فرود آورد و ران او را مجروح ساخت و خود گرفتار آمد . فرد سوم نيز كه براى كشتن عمرو به مصر رفته بود ، خارجة بن حذافة را كه به‌جاى عمرو نماز مىخواند كشت . آن‌دو نفرى كه به كشتن معاويه و عمروعاص تعهد داشتند ، برك بن عبدالله و عمرو بن بكر ياد شده‌اند . « 1 »\r\n\r\nوصيت‌نامه على ( ع )\r\nابوالفرج اصفهانى در كتاب مقاتل الطالبيين ، وصيت‌نامه على ( ع ) را چنين آورده است :\r\nبسم الله الرحمن الرحيم .\r\nهذا ما اوصى به اميرالمؤمنين على بن ابىطالب . . . :\r\nاين چيزى است كه على پسر ابوطالب وصيت مىكند . على به وحدانيت خدا گواهى مىدهد و اقرار مىكند كه محمد ( ص ) بنده و پيامبر خداست . خدا او را فرستاده تا دين خود را بر دين‌هاى ديگر غالب گرداند . همانا نماز و عبادت و زندگى و مرگ من از آن خدا و براى خداست . شريكى براى او نيست . من به اين امر شده‌ام و تسليم خداوند و اولين مسلمانم .\r\nفرزندم حسن ، تو و همه فرزندان و اهل‌بيتم و هر كس را كه اين نوشته من به وى برسد ، به اين امور توصيه مىكنم :\r\nتقواى الهى در نظر داشته باشيد و جز بر آيين اسلام ، زندگى را به آخر نرسانيد و به ريسمان خداوند چنگ زنيد و از تفرقه و تك‌روى بپرهيزيد . زيرا از پيامبر خدا ( ص ) شنيدم كه مىگفت : اصلاح بين افراد از نظر ثواب برتر از همه نمازها و روزه‌هاى شماست و فساد بين افراد موجب دورى از رحمت خدا و زوال دين است . ولاحول و لاقوة الا بالله العلى العظيم .\r\nخويشاوندانتان را فراموش نكنيد و با آنان نيكى و احسان كنيد تا خداوند حساب را بر شما سهل بگيرد .\r\nخدا را ، خدا را درباره ايتام در نظر گيريد . مبادا گرسنه و بىسرپرست بمانند .\r\nخدا را ، خدا را درباره همسايگان در نظر گيريد . چه اينكه رسول خدا ( ص ) درباره آنان سفارش نموده است و همواره به‌ما درباره همسايگان توصيه مىكرد ؛ تا آنجا\r\n\r\n\r\n","description":"","footnote":"\r\n( 1 ) . مسعودى ، مروج الذهب و معادن الجوهر ، ج 1 ، ص 771 .\r\n","page_name":" 259 ","page_number":259},
  {"content":"\r\n\r\nكه تصور كرديم براى آنان ارث قرار خواهد داد .\r\nخدا را ، خدا را درباره قرآن ! مبادا كه ديگران در عمل بر قرآن از شما پيشى گيرند .\r\nخدا را ، خدا را درباره نماز كه آن ستون دين شماست .\r\nخدا را ، خدا را درباره خانه پروردگارتان ! كه تا زنده‌ايد آن را خالى نگذاريد . زيرا اگر كعبه از زائر خالى بماند مهلت داده نخواهيد شد و اگر شما به زيارت آن نرويد ، نگاه لطف‌آميز به شما نخواهد شد .\r\nخدا را ، خدا را درباره روزه ماه رمضان ! زيرا روزه سپر آتش جهنم است .\r\nخدا را ، خدا را درباره جهاد در راه خدا با مال‌ها و جان‌هايتان .\r\nخدا را ، خدا را درباره زكات ثروت‌هايتان ! زيرا زكات ، آتش خشم خدا را خاموش‌مىكند .\r\nخدا را ، خدا را درباره امت پيامبرتان ! نگذاريد به آنان ظلم شود .\r\nخدا را ، خدا را درباره ياران پيامبرتان ! زيرا رسول خدا ( ص ) درباره آنان سفارش‌فرمود .\r\nخدا را ، خدا را درباره فقرا و بينوايان ! پس آنان را در شادى خود شريك قراردهيد .\r\nخدا را ، خدا را درباره آنان كه زيردست شما هستند ، [ فراموش نكنيد 
  ] زيرا اين آخرين سفارش رسول خدا ( ص ) بود كه فرمود : شما را درباره دو ضعيف كه زير دست شما قرار دارند ، سفارش مىكنم . . . .\r\nنماز ، نماز ، به خاطر خدا از هيچ ملامت ملامت‌گرى نهراسيد . زيرا خداوند شما را از ستم ديگران حفظ خواهد كرد و كيد بدخواهان را دور خواهد ساخت . با مردم با خوشرويى روبه‌رو شويد ؛ همان‌گونه كه خداى شما فرموده است . و هيچ‌گاه امربه‌معروف و نهىازمنكر را رها نكنيد كه قدرت از چنگ شما خارج شده ، ديگر دعاى شما نيز مستجاب نخواهد شد .\r\nبرشما باد كه هديه دهيد و به يكديگر خير رسانيد و از جدايىخواهى و انحطاط اخلاقى برحذر باشيد .\r\nدر تقوا و احسان به‌ديگران يار هم باشيد و در گناه و ستمگرى از يكديگر پشتيبانى نكنيد و از خدا بترسيد كه عذابش سخت است .\r\nخدا شما را در نيكى به اهل‌بيت حفظ كند و نام پيامبر خود را در ميان شما زنده بدارد .\r\nاز شما به بهترين صورت خداحافظى مىكنم و درود و رحمت خداوند را بر شما\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nابلاغ مىكنم .\r\nاز آن پس ، ديگر سخنى جز لا إله الا الله از على ( ع ) شنيده نشد . « 1 »\r\nبدين‌ترتيب ، خليفه‌اى پارسا و امامى غم‌خوار امت و عالمى آشنا به كتاب خدا و سنت رسول ( ص ) كه مىخواست اسلام را از بدعت‌هايى كه در آن راه يافته بود ، بزدايد و سيرت پيامبر ( ص ) را زنده نگه دارد ، به دست گروهى كه در شجره و مسلمانى نيز خود را فريب داده بودند ، به‌شهادت رسيد و با شهادت او دفتر زمامدارى پارسا و با تقوا به‌هم آمد و قدرت در اختيار دودمانى ملعون قرار گرفت و تيره اموى به آرزوى ديرين خود رسيد . « 2 »\r\nاميرمؤمنان على ( ع ) خود نيز اين نكته را مىدانست كه جامعه اسلامى پس از پيدايشِ آن‌همه انحراف پس از رحلت رسول اكرم ( ص ) تحمل اصلاحات او را ندارد و سرانجام خوشى نمىتوان براى آن انتظار داشت ، ولى به‌هرحال ، آن حضرت پس از اصرار مردم ، وظيفه داشت تلاش خود را بنمايد . اين كوشش هرچند براى على ( ع ) و ياران صادق او جان‌فرسا بود ، براى جامعه اسلامى و احياى سنت اصيل نبوى بسيار ضرورى بود . اميرمؤمنان على ( ع ) وظيفه خويش را به عالىترين شكل ممكن انجام داد و به هدف اصلى خويش كه احياى دين و معرفى اسلام ناب محمدى ( ص ) بود ، دست يافت . اگر اصلاحات على ( ع ) نبود ، داورى جهانيان درباره اسلام چيز ديگرى مىبود و اين نتيجه ارزشمند ، بىترديد ايثارى عظيم مىطلبيد كه حتى شهادت على ( ع ) و ساير امامان اهل‌بيت ( عليهم السلام ) به خاطر آن سهل بود .\r\nعلى ( ع ) براى بيدارى امت ، رنج فراوان كشيد و سخن فراوان گفت ، و خطر حكومت اموى را متذكر شد ولى جز گروهى اندك از درك اهداف والاى آن حضرت ناتوان بودند و بيشتر افراد به‌دنبال قدرت و دل به دنيا سپرده بودند . مردم نيز بيشتر حالت بىتفاوتى به خود گرفتند و به هنگام خطر به دشمن روى آوردند . « 3 »\r\n\r\n\r\n","description":"","footnote":"\r\n( 1 ) . كلينى ، فروع كافى ، ج 7 ، ص 52 ؛ ابوالفرج اصفهانى ، مقاتل الطالبيين ، ص 24 و 25 ؛ مطهرى ، داستان راستان ، ج 2 ، ص 192 .\r\n( 2 ) . شهيدى ، تاريخ تحليلى اسلام ، ص 134 .\r\n( 3 ) . على ( ع ) در دو خطبه به تفصيل درباره خطر معاويه و يارانش سخن گفته است . از جمله مىفرمايد :\r\nبه‌خدا كه بر سر كار بمانند تا حرامى را از خدا نگذارند جز آنكه حلال شمارند و پيمانى استوار نماند جز آنكه آن را بگسلانند و خانه‌اى در دهستان و خيمه‌اى در بيابان نماند جز اينكه ستم آنان بدان رسد و بدرفتارىشان مردم آنجا را بگريزاند ؛ تا آنجا كه دو دسته بگريند : دسته‌اى براى دين خود كه از دست داده‌اند و دسته‌اى براى دنياى خويش كه بدان نرسيده‌اند . . . . در اين هنگام خواهد بود كه قريش آرزو مىكند دنيا را با هرچه در آن است بدهد و يك لحظه كوتاه مرا ببيند تا آنچه امروز برخى از آن را مىخواهم و به من نمىدهند ، يك‌جا تسليم نمايد . ( سيد رضى ، نهج‌البلاغه ، خطبه 98 )\r\n","page_name":" 261 ","page_number":261},
  {"content":"\r\n\r\n\r\nتحقيق كنيد\r\n1 . مشكلات حضرت على ( ع ) براى اجرا و تحقق عدالت را بررسى و فهرست نماييد .\r\n2 . در مورد شهر تاريخى كوفه تحقيق كنيد و بگوييد چرا على ( ع ) كوفه را به عنوان مركز خلافت انتخاب كرد ؟\r\n3 . آزادى بيان ، احترام به انتخاب مردم و رعايت حقوق آحاد جامعه را در حكومت على ( ع ) بررسى نماييد .\r\n\r\nپرسش\r\n1 . بازتاب سياست مبتنى بر تبعيض خليفه دوم چه آثار سوئى از خود به‌جا گذاشت ؟\r\n2 . اصلاحات اجتماعى و سياسى على ( ع ) در دوران زمامدارى خويش چه بود ؟\r\n3 . چرا على ( ع ) حاضر نشد قاتلان عثمان را مجازات نمايد ؟\r\n4 . چرا على ( ع ) پس از قبول حكميت حاضر به ادامه جنگ با معاويه نشد ؟\r\n5 . چرا مردم عراق پس از جريان حكميت حاضر به اطاعت از على ( ع ) نبودند ؟\r\n6 . چرا حضرت على ( ع ) پس از پيروزى در جنگ جمل به جمع‌آورى غنائم اقدام نكرد و بازماندگان جنگ را به اسارت نگرفت ؟\r\n7 . على ( ع ) به ترتيب در جنگ جمل ، صفين و نهروان با چه گروهى جنگيد ؟\r\n8 . چگونه شهادت عمارياسر در جنگ صفين باعث تقويت روحيه مسلمانان طرفدار على ( ع ) شد ؟\r\n9 . خوارج مولود كدام‌يك از جنگ‌ها هستند و در كدام جنگ به مقابله با امام ( ع ) برخاستند ؟\r\n10 . چرا معاويه از حضور مالك اشتر در مصر بيمناك بود ؟\r\n11 . به پنج فراز از وصيت‌نامه امام على ( ع ) اشاره نماييد .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\n\r\nفصل سوم : خلافت امام حسن مجتبى ( ع )\r\nپس از شهادت اميرالمؤمنين على ( ع ) امام حسن مجتبى ( ع ) به‌عنوان پر افتخارترين فرد مسلمان پس از پدر بزرگوارش از جانب مردم عراق به خلافت برگزيده شد ، درحالىكه بزرگان قبايل كه به‌شدت از جنگ‌هاى طولانى جمل و صفين خسته شده بودند و به ويژه در جنگ نهروان شاهد كشته‌هاى خوارج كه از مردم كوفه و بصره بودند با نااميدى بيشترى روبه‌رو گرديدند تا آنجا كه حتى در زمان خود على ( ع ) آمادگى دفع حملات سپاهيان معاويه را نداشتند و تهاجم شاميان به قلمرو على ( ع ) همواره پيروزمندانه انجام مىگرفت . علاوه‌بر اينكه سرزمين مصر نيز به‌وسيلهء عمروعاص تصرف شده بود و از اين نظر نيز عملًا معاويه پيروز ميدان نبرد بود .\r\nدر چنين شرايطى امام مجتبى ( ع ) مىبايست نه‌تنها نيازهاى مادى و معنوى مردم عراق را تأمين نمايد بلكه براى بازگشت به دوران فتوحات غنيمت‌آور زمان حكومت عمر ، معاويه را از سر راه بردارد و دولتى يكپارچه ايجاد نمايد چه اينكه تجزيه حاكميت نه به صلاح مسلمين بود و نه قابل تحمل براى آنان ، ازاين نظر امام ( ع ) طى نامه‌هاى متعددى معاويه را به تسليم در برابر حق و عدم معارضه با دولت مشروع خويش فراخواند . ولى پر واضح بود كه معاويه پذيراى چنين پيشنهادى نبود بلكه مصمم‌تر از دوران على ( ع ) در صدد جنگ با امام مجتبى ( ع ) و تصرف عراق برآمد .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nامام مجتبى كه به‌هيچ وجه اميدى به پيروزى بر معاويه نداشت و در صورت جنگ با او همه ياران و هواداران اهل‌بيت ( عليهم السلام ) را در معرض خطر جدى مىديد تصميم به صلحى مشروط با معاويه گرفت و فرزند ابوسفيان متعهد گرديد كه پس از خود انتخاب حاكم را به شوراى مسلمين واگذارد و متعرض هيچ فردى به خاطر جنگ‌هاى گذشته نگردد . ولى در مقام عمل به هيچ‌يك از تعهدات خود به‌صورت جدى عمل نكرد و سرانجام فرزند ناخلف خويش ، يزيد را به عنوان خليفه رسول ( ص ) خدا معرفى كرد و زمينه اعتراض و قيام مسلمانان از جمله امام حسين ( ع ) را فراهم آورد .\r\nامام حسن مجتبى ( ع ) اولين فرزند اميرالمؤمنين على ( ع ) و زهراى اطهر فاطمه ( عليها السلام ) بود كه از همان آغاز ملقب به فرزند يا سبط اكبر رسول خدا ( ص ) شد . به روايت مشهور ، او در نيمه ماه رمضان سال سوم هجرت « 1 » متولد شد . پيامبر ( ص ) حسن و حسين ( عليهما السلام ) را بهترين جوانان اهل بهشت معرفى كرد و آيات بسيارى از جمله آيه تطهير « 2 » و نيز آيه مباهله « 3 » در شأن ايشان نازل گرديده و گوياى منزلت آنان است .\r\nهمچنين آيات سوره انسان كه حكايت از اطعام مسكين و اسير و يتيم دارد يكى از پرمعناترين آيات قرآنى در فضايل على ( ع ) و فاطمه ( عليها السلام ) و پيوسته با شخصيت امام حسن و امام حسين ( عليهما السلام ) است ؛ چه اينكه نزول اين آيات نيز به مناسبت روزه و نذر على ( ع ) و فاطمه ( عليها السلام ) براى شفاى اين دو نور پاك بوده است .\r\nراويان شيعه و اهل‌سنت به اتفاق نوشته‌اند : هيچ فردى از اهل‌بيت ( عليهم السلام ) همانند حسن بن على ( ع ) شبيه به رسول خدا ( ص ) نبوده است . « 4 »\r\n\r\n\r\n","description":"","footnote":"\r\n( 1 ) . شيخ كلينى در كتاب كافى ، ج 1 ، ص 461 تولد امام مجتبى ( ع ) را در ماه رمضان سال دوم ( سال جنگ بدر ) ذكر نموده است و اين قول ، صحيح‌تر به‌نظر مىرسد . زيرا براساس نقل مورخانى كه سال تولد امام حسين ( ع ) را نيز سال سوم دانسته‌اند ، اگر تولد امام حسين ( ع ) در ماه شعبان و تولد امام مجتبى در ماه رمضان باشد ، لازم مىآيد كه تولد آن دو بزرگوار به فاصله يك ماه بوده باشد .\r\n( 2 ) . احزاب ( 33 ) : 33 .\r\n( 3 ) . آل‌عمران ( 3 ) : 61 .\r\n( 4 ) . بنگريد به : سيوطى ، تاريخ الخلفا ، ص 209 ؛ به نقل از : بخارى ، الصحيح ؛ ابن‌جوزى ، تذكرة الخواص ، ص 194 ؛ بلاذرى ، انساب الاشراف ، ص 359 - 267 ؛ مفيد ، الارشاد ، ج 2 ، ص 2 ؛ ابن‌عساكر ، تاريخ دمشق ، ج 4 ، ص 205 ؛ ابن‌واضح ، تاريخ يعقوبى ، ج 2 ، ص 155 .\r\n","page_name":" 264 ","page_number":264},
  {"content":"\r\n\r\nامام حسن مجتبى ( ع ) در تمام دوران خلافت على ( ع ) همراه پدر بود و در جنگ‌هاى جمل ، صفين و نهروان همراه برادرش امام حسين ( ع ) و پسرعمويش عبدالله بن جعفر مردانه جنگيد و پس از شهادت اميرالمؤمنين ، مردم در برترى آن بزرگوار بر همه معاصرانش ترديد نداشتند . از همين‌رو مردم عراق به اتفاق با او بيعت نمودند .\r\nدر شجاعت آن بزرگوار همين بس كه در جنگ‌هاى جمل و صفين ، آنچنان در پيكار با دشمن بىباكانه جنگيد كه على ( ع ) را نگران ساخت . زيرا مرگ را در يك قدمى او مىديد . ازاين‌رو ، به ياران خويش مىفرمود :\r\nاين پسر را براى من حفظ كنيد . مبادا مرگ او مرا به زانو درآورد ؛ چه اينكه من نسبت به اين‌دو ( حسن و حسين ( عليهما السلام ) ) بيشتر از جان خويش ترسانم . زيرا با مرگ اين‌دو ، نسل پيامبر ( ص ) قطع مىگردد .\r\nوصيت‌نامه مفصل مولىالموحدين در خطاب به امام مجتبى ( ع ) در نهج‌البلاغه گواه روشنى است براينكه امام ( ع ) در همه‌چيز مطيع فرمان پدر بوده و تفاوت ظاهرى در سيره عملى آن دو بزرگوار معلول اختلاف شرايط زمانى و مكانى حاكم بر دوران زمامدارى ايشان است . « 1 »\r\nعلى ( ع ) در وصيت به امام حسن ( ع ) كه پس از جنگ صفين نگاشته شده ، چنين مىفرمايد :\r\nتو را پاره تن خويش يافتم ؛ بلكه تو همه هستى منى ، به‌گونه‌اى كه اگر بدى به تو رسد به من رسيده و اگر مرگ تو را فرا گيرد مرا فراگرفته است . بنابراين همان مقدار كه به‌فكر خويشم به فكر تو مىباشم . « 2 »\r\n\r\nبيعت مردم عراق\r\nپس از شهادت على ( ع ) در سال چهلم هجرت ، مردم در مسجد كوفه جمع شدند و بعد از سخنرانى امام مجتبى ( ع ) با وى بيعت نمودند .\r\n\r\n\r\n","description":"","footnote":"\r\n( 1 ) . بنگريد به : سيد رضى ، نهج‌البلاغه ، نامه 31 .\r\n( 2 ) . همان .\r\n","page_name":" 265 ","page_number":265},
  {"content":"\r\n\r\nابوالفرج اصفهانى مىنويسد :\r\nحسن بن على ( ع ) روز شهادت اميرالمؤمنين ( ع ) در خطبه خويش در مسجد كوفه چنين فرمود : در اين شب مردى از دنيا رفت كه در عمل به خوبىها از پيشينيان كسى بر او پيشى نگرفته و آيندگان به او نخواهند رسيد . او كسى است كه پيوسته همراه پيامبر ( ص ) جهاد كرد و با جان خويش از او دفاع نمود . هنگامى كه پيامبر ( ص ) او را با پرچم خويش به جهاد مىفرستاد ، جبرئيل و ميكائيل از چپ و راست حافظ و حامى او بودند و هيچ‌گاه بدون پيروزى بازنمىگشت .\r\nاين شب همان شبى است كه عيسى ( ع ) به آسمان عروج داده شد و يوشع بن نون وصى موسى در آن وفات يافت . على ( ع ) از خود درهم و دينارى باقى نگذاشت و موجودى او به هنگام شهادت تنها هفتصد درهم بود كه از سهم ساليانه او باقى مانده بود و اراده داشت كه با آن براى خانواده‌اش خدمت‌گزارى بگيرد .\r\nآنگاه غصه گلويش را گرفت و به سختى گريه كرد و مردم نيز با او گريستند . پس آنگاه فرمود :\r\nهر كس مرا مىشناسد كه مىشناسد و هر كس مرا نمىشناسد بداند كه من حسن ، پسر محمد مصطفى ( ص ) هستم . من پسر بشير ، فرزند نذير و پسر كسى هستم كه مردم را به‌سوى خدا فراخواند . من پسر آن چراغ درخشان و از آن جمع و خانواده‌اى هستم كه خداوند همه آلودگىها را از آنان دور ساخته و آنها را پاكيزه قرار داده است . و از همان خانواده‌ام كه خداوند در كتاب خود دوستى آنان را بر مسلمانان واجب ساخته است ؛ آنجا كه مىگويد : « و من يقترف حسنة نزد له فيها حسناً » . بنابراين اكتساب حسنه ، دوستى ما اهل‌بيت مىباشد .\r\nسپس عبدالله بن عباس به‌پاخاست و مردم را به بيعت با امام حسن ( ع ) فراخواند و مردم با اشتياق تمام بيعت با او را پذيرفتند و اظهار داشتند كه او نزد ما عزيزترين و سزاوارترين فرد به خلافت است و با او بيعت كردند . « 1 »\r\n\r\nامام مجتبى ( ع ) و معاويه بن ابىسفيان\r\nدر فصل سابق گزارش كرديم كه على ( ع ) پس از جنگ صفين و جريان حكميت و نتايج\r\n\r\n\r\n","description":"","footnote":"\r\n( 1 ) . نيز بنگريد به : مفيد ، الارشاد ، ج 2 ، ص 5 ؛ بلاذرى ، انساب الاشراف ، ج 3 ، ص 279 .\r\n","page_name":" 266 ","page_number":266},
  {"content":"\r\n\r\nزيان‌بار آن در صدد جنگ ديگرى با معاويه بود ، ولى فتنهء خوارج ، آن حضرت و يارانش را با جنگ ناخواسته‌اى در نهروان مشغول ساخت كه از هر نظر روحيه و امكانات سپاه آن جناب را متزلزل ساخت و به‌ناچار حضرتش به كوفه بازگشت و هنگامىكه مشغول تأمين نيروى جنگى بود در ماه رمضان به شهادت رسيد .\r\nشهادت على ( ع ) فرصت مناسبى براى معاويه بشمار مىآمد تا حاكميت خود را بر همهء سرزمين اسلامى تثبيت نمايد ؛ چه اينكه مردم شام پس از جريان حكميت با او به خلافت بيعت نموده بودند و على ( ع ) نتوانست مانع اين‌كار شود و از اين زمان دو زمامدار بر جهان اسلام حكومت مىكرد ؛ على ( ع ) در كوفه و معاويه در شام . اين تجزيهء حكومتى براى مسلمانان پذيرفتنى نبود و با اهداف بلند و جهانى اسلام سازگارى نداشت . ازاين‌رو مىبايست يا معاويه تسليم دولت اسلامى عراق شود و يا او بر قلمرو عراق تسلط يابد . به همين سبب معاويه در زمان حيات على ( ع ) سپاهيان خود را براى ايجاد ناامنى و اضطراب به قلمرو آن حضرت مىفرستاد و در تمامى اين غارتگرىها جز در مواردى اندك ، سپاهيان معاويه پيروز بودند و سخنرانىهاى جان‌سوز على ( ع ) در نهج‌البلاغه از اين امر حكايت دارد .\r\nبااين‌همه ، معاويه شهامت نداشت كه با وجود على ( ع ) ، به كوفه حمله كند ؛ ولى پس از شهادت آن حضرت اين مانع نيز مرتفع شد و معاويه به پيروزى خود مطمئن شد و سردمداران مردم عراق نيز به همين باور بودند . ازهمين‌رو براى معاويه نامه‌هاى وفادارى مىفرستادند .\r\nامام مجتبى ( ع ) در چنين شرايطى مىبايست آمادهء پيكار با معاويه باشد و بلكه به اعتقاد بسيارى از سپاهيان وفادار به‌خود ، مىبايست در جنگ با معاويه پيش‌قدم گردد ؛ بدون اينكه معلوم باشد كه نتيجهء جنگ چه خواهد بود .\r\nاين انتظار نابخردانه ، ذهن امام مجتبى ( ع ) را سخت به‌خود مشغول داشت و درصدد حل اين مشكل بود ، ليكن به هرحال مىبايست با معاويه اتمام حجت مىكرد .\r\nگسيل جاسوس از طرف معاويه به كوفه و بصره ، فرصت خوبى براى نامه‌نگارى بين امام و معاويه بود . امام و عبدالله بن عباس ( والى بصره ) هم‌زمان به معاويه نامه نوشتند و به موضع خصمانهء او اعتراض نمودند . چه اينكه مردم عراق انتظار داشتند كه به هر حال روزى معاويه\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nسرنگون شود و قلمرو جهان اسلام به وحدت پيشين بازگردد و جبههء اسلامى به فرماندهى فردى مقتدر به فتوحات دوران خلفا و دريافت غنائم جنگى ادامه دهد .\r\nدر اين دوران بود كه عبدالله بن عباس از بصره ، طى نامهء مفصلى علاقه‌مندى مسلمانان و نظر شخصى خود را نسبت به جنگ امام حسن ( ع ) با معاويه اعلام داشت .\r\nبه روايت ابىمخنف ، عبدالله بن عباس نيز از بصره در نامه‌اى كه به معاويه نوشت ، و در ملامت وى افزود : « شگفت است كه به خاطر اينكه خويشاوندانت را مرگ فرارسيده شماتت نموده‌اى و به خاطر روزگار سختى كه آنها را فراگرفته شادى كرده‌اى ! » « 1 »\r\nمعاويه در پاسخ وى چنين نوشت : « حسن بن على ( ع ) نيز نامه‌اى همانند نامه تو به من نوشته است و چيزهايى مطرح ساخته كه جز معلول بدگمانى نيست » . « 2 »\r\n\r\nنامه امام ( ع ) به معاويه و دعوت به بيعت\r\nبسم الله الرحمن الرحيم\r\nاز بنده خدا ، حسن فرمانرواى مؤمنان ، به معاوية بن ابىسفيان .\r\n. . . من خداوندى را كه جز او فردى سزاوار پرستش نيست سپاس مىگويم . خداى بلندمرتبه ، محمد ( ص ) را كه مايه رحمت بر عالميان بود مبعوث كرد و به‌وجود او بر مؤمنان منت گذاشت و . . . او به همه عرب عزت بخشيد و به‌ويژه قريش را شرافت و سيادت داد . . . .\r\nهنگامىكه پيامبر ( ص ) دنيا را وداع گفت عرب در تصاحب قدرت او با قريش به نزاع برخاست . قريش به آنان گفت : ما كه فاميل پيامبر و خانواده او و وارث اوييم به اين كار سزاوارتريم و شما را نشايد كه در جانشينى او با ما نزاع نماييد . عرب نيز كه گفتار قريش را صحيح و منطقى دانست و استدلال آنها را در برابر رقيبانشان قوى تشخيص داد از ادعاى خويش صرف‌نظر كرد و سرورى قريش را بر خويش پذيرفت . عجيب اينكه موقعى كه ما با همان استدلال در برابر قريش استدلال نموديم ، آنان با ما آن‌گونه كه عرب نسبت به آنها انصاف داد ، انصاف\r\n\r\n\r\n","description":"","footnote":"\r\n( 1 ) . ابوالفرج اصفهانى ، مقاتل الطالبيين ، ص 34 .\r\n( 2 ) . همان .\r\n","page_name":" 268 ","page_number":268},
  {"content":"\r\n\r\nندادند ؛ چه اينكه آنان قدرت را از عرب با منطق و استدلال بازستاندند ، ولى ما كه خانواده پيامبريم و وارث او هستيم هنگامىكه با قريش احتجاج نموديم و از آنان انصاف خواستيم قريشيان ما را از حق مسلم خويش دور ساختند و در ستم به ما همدست شدند و با ما مخالفت ورزيدند و حكومت ما بر آنان گران آمد . به‌هرحال وعده ما و آنان در قيامت به پيشگاه خدا خواهد بود كه او بهترين مدافع و ياور مظلومان است . . . . ما از نزاع با آنان كوتاه آمديم ؛ چه اينكه از اين بيم داشتيم كه مبادا منافقان و گروه‌هاى خائن روزنه‌اى بيابند و از اين طريق در جبهه اسلامى رخنه پديد آورند و يا به آرزوى هميشگى خويش كه شكست اسلام است نائل آيند .\r\nولى اكنون نه‌تنها براى ما ، كه براى همگان جاى تعجب دارد كه شخصى مانند تو درصدد برآمده است كه خلافت رسول‌الله را از ما بستاند ، بدون اينكه در دين افتخار يا سابقه درخشانى داشته باشد ؛ بلكه به‌عكس ، تو پسر حزبى از احزاب مخالف اسلام و فرزند دشمن‌ترين آنان نسبت به پيامبر هستى . پس بايد بدانى كه خداوند تو را از اين افتخار محروم ساخته است و به‌زودى مىميرى و خواهى دانست كه فرجام نيك ، ارزانى كيست . قسم به‌خدا كه به‌زودى عمر تو به پايان خواهد رسيد و پروردگارت را ملاقات خواهى كرد و هم او جزاى جنايات تو را خواهد داد . . . .\r\nمن در ارسال نامه براى تو هدفى غير از اتمام حجت ندارم و درصددم كه در درگيرى با تو در پيشگاه خداوند عذرى داشته باشم . . . . به‌خدا قسم ، به نفع تو نيست كه خداى را ملاقات كنى و بيش از آنچه خون آنها را ريخته‌اى به‌عهده تو بوده باشد . پس تسليم شو و اطاعت كن و با كسى كه سزاوار مقامى است رقابت مكن . . . .\r\nپرواضح است كه اگر مانند گذشته بخواهى به سركشى و گمراهى خود ادامه دهى ، مسلمانان را به جنگ تو فراهم آورده ، از خداوند خواهم خواست كه بينِ من و تو داورى فرمايد ؛ چه اينكه او بهترين داوران است . « 1 »\r\n\r\nپاسخ به امام ( ع )\r\nمعاويه در پاسخ نامه امام پس از آنكه خود را اميرمؤمنان ياد كرده و به منزلت و مجاهدت\r\n\r\n\r\n","description":"","footnote":"\r\n( 1 ) . همان ، ص 33 ؛ نيز بنگريد به : ابن‌اعثم ، الفتوح ، ص 758 ؛ بلاذرى ، انساب الاشراف ، ج 3 ، ص 280 .\r\n","page_name":" 269 ","page_number":269},
  {"content":"\r\n\r\nرسول خدا اعتراف كرده بود ، نوشت :\r\n. . . در مورد پيام تو كه مرا به بيعت و صلح دعوت نمودى ، مَثَل من و تو امروز همانند زمانى است كه بعد از وفات پيامبر ، شما و ابوبكر رقابت داشتيد . اگر من نيز تو را نسبت به رعيت محافظتر و به احتياط در مورد مردم نزديك‌تر و از نظر سياست قوىتر و نسبت به جمع اموال تواناتر و نسبت به دشمن زيرك‌تر مىيافتم حتماً پيشنهاد تو را مىپذيرفتم و تو را لايق اين كار مىدانستم ، ولى حقيقت اين است كه من از تو در صحنه اداره كشور و از نظر تجربه نسبت به مردم برتر بوده و سياست من از تو بيشتر و از نظر سن نيز از تو بزرگترم . بنابراين سزاوارتر آن است كه تو مرا براى اين مقام مقدم بدارى . پس تو از من اطاعت كن ، به‌شرط اينكه پس از من قدرت متعلق به تو باشد و هرچه از اموال در بيت‌المال عراق موجود است در اختيار تو خواهد بود ، هرقدر زياد باشد و آن را به هر كجا كه دوست دارى مىتوانى ببرى و هر منطقه از عراق كه خواهى خراج آن را براى تو قرار مىدهم تا براى مخارج خود صرف نمايى و امين تو مىتواند آن خراج را جمع‌آورى نمايد و همه ساله در اختيار تو قرار دهد و متعهد مىشوم كه نسبت به تو هيچ‌گونه بىاحترامى نشود و هيچ‌كارى جز با صلاحديد تو انجام نپذيرد و هر پيشنهادى كه به خاطر خدا مطرح‌سازى پذيرفته خواهد بود . خداوند ما و تو را نسبت به اطاعت از خود يارى دهد . زيرا او شنوا و اجابت‌كننده دعا است . والسلام . « 1 »\r\nجندب بن عبدالله نامه‌رسان امام ( ع ) مىگويد : موقعى كه نامه معاويه را به امام ( ع ) دادم به او گفتم اين مرد حتماً به جنگ تو خواهد آمد . پس تو آغازگر باش و در قلمرو خودش با او روبه‌رو شو . . . .\r\n\r\nسومين نامه معاويه به امام ( ع )\r\nابوالفرج همچنين مىنويسد :\r\nمعاويه نامه ديگرى براى امام حسن ( ع ) فرستاد . . . و در ضمن آن نوشت :\r\n\r\n\r\n","description":"","footnote":"\r\n( 1 ) . ابوالفرج اصفهانى ، مقاتل الطالبيين ، ص 37 ؛ ابن‌اعثم ، الفتوح ، ص 760 ؛ بلاذرى ، انساب الاشراف ، ج 3 ، ص 280 .\r\n","page_name":" 270 ","page_number":270},
  {"content":"\r\n\r\nتنها مواظب باش كه مرگ تو به دست مشتى گوسفندچران و بىسروپا نباشد ولى از اينكه نسبت به ما پيروز شوى مأيوس باش . و مطمئن باش كه چنين نخواهد شد . اما اگر از خلافت كناره‌گيرى كنى و با من بيعت كنى به وعده خود عمل خواهم كرد و هر شرطى را كه داشته باشى مىپذيرم و . . . متعهد مىشوم كه پس از من خلافت متعلق به تو باشد . زيرا به حقيقت تو بعد از من سزاوارترين شخص به خلافت خواهى بود . والسلام . « 1 »\r\n\r\nپاسخ امام ( ع ) به معاويه\r\nامام مجتبى ( ع ) كه گفتگو با معاويه را بيش از اين بيهوده مىدانست در جواب نامه سوم معاويه چنين نگاشت :\r\nنامه‌ات را با همه آنچه در آن نوشتى دريافتم و به خاطر آن متأسف شدم و آن را در خور پاسخ نمىدانم و از جواب به آن مطالب صرف‌نظر مىكنم . . . . « 2 »\r\n\r\nنامه معاويه به فرماندارانش براى آمادگى در جنگ\r\nهنگامىكه پاسخ امام حسن ( ع ) در اختيار معاويه قرار گرفت درصدد برآمد تا سپاهيان شام را براى جنگ با امام حسن ( ع ) فراهم آورد و به اين منظور به فرماندهان منصوب از جانب خود چنين نوشت :\r\n. . . به محض اينكه نامه من به شما رسيد نزد من آييد و همه لشكر خود را با سازوبرگ لازم فراهم سازيد ؛ چه اينكه به حمد خدا انتقام خون خود را گرفته و به آرزوى خويش رسيده‌ايد و خداوند ستمگران را نابود ساخته است . والسلام . « 3 »\r\n\r\nفرمان امام حسن ( ع ) براى آمادگى جنگ\r\nپس از فراهم شدن لشكر شام ، معاويه با سپاهى عظيم به جانب عراق حركت كرد و موقعى\r\n\r\n\r\n","description":"","footnote":"\r\n( 1 ) . ابوالفرج اصفهانى ، مقاتل الطالبيين ، ص 38 .\r\n( 2 ) . همان .\r\n( 3 ) . همان ، ص 39 .\r\n","page_name":" 271 ","page_number":271},
  {"content":"\r\n\r\nكه خبر حركت معاويه به امام حسن ( ع ) رسيد او نيز براى آماده‌سازى لشكر و احضار مسلمانان ، به‌وسيله حجر بن عدى به واليان شهرها فرمان داد تا مردم را براى جنگ با معاويه فراهم سازند و خود در كوفه مردم را به نماز جماعت دعوت فرمود . هنگامى كه مردم در مسجد از همه طرف فراهم آمدند امام ( ع ) در سخنان خود به ايشان فرمود :\r\nاكنون به من خبر رسيده كه به معاويه گفته‌اند كه ما در صدد جنگ با او هستيم . او نيز به همين سبب از دمشق براى جنگ بيرون آمده است . بنابراين بايد مهيا باشيد و در لشكرگاه نخيله حاضر شويد تا بنگريم و بنگريد و درباره اين مهم نظر دهيم . « 1 »\r\nسخنان امام ( ع ) در اين گفتگو چنان بود كه گويا از اطاعت مردم نسبت به خود واهمه دارد و مردم نيز ساكت مانده و هيچ‌كس جوابى نمىداد . عدى بن حاتم كه وضع را چنين ديد به‌پاخاست و فرياد زد : « من پسر حاتم هستم . سبحان الله ! چقدر زشت است اين صحنه . آيا شما به امام خود و پسر دختر پيامبر ( ص ) خويش پاسخ دلخواه نمىدهيد ؟ كجايند سخنوران مردم مضر ؟ كجا رفته‌اند مسلمانان ؟ ! » آنگاه رو به امام حسن ( ع ) كرد و گفت : « خداوند تو را در همه كارهاى خير موفق بدارد و بدىها را از تو دور سازد و به‌كارى وادارد كه آغاز و انجامش مايه نيك‌نامى است . ما گفتار تو را شنيديم و مطيع فرمان تو هستيم ، به هرگونه كه بگويى و نظر دهى آماده‌ايم . اكنون من روانه لشكرگاه هستم و هر كس كه خواهد به من بپيوندد » .\r\nعدى بن حاتم از مسجد خارج و به لشكرگاه نخيله روانه شد و به پيشكارش دستور داد كه هرچه لوازم جنگ دارد فراهم سازد . او اولين كسى بود كه به لشكرگاه رسيد . به‌دنبال وى قيس بن سعد انصارى و معقل بن قيس و زياد بن صعصعه به‌پاخاستند و مردم را به جنگ تشويق كردند و از نافرمانى برحذر داشتند و مانند عدى اعلان وفادارى نمودند .\r\nامام حسن ( ع ) درباره آنان دعا كرد و صدق نيت و خيرخواهى هميشگى آنان را نسبت به خود ستود . ديگر مردم كوفه نيز از آن پس با شور و نشاط زيادى در لشكرگاه جمع شدند و\r\n\r\n\r\n","description":"","footnote":"\r\n( 1 ) . بلاذرى ، انساب الاشراف ، ج 3 ، ص 280 .\r\n","page_name":" 272 ","page_number":272},
  {"content":"\r\n\r\nامام حسن ( ع ) از كوفه بيرون آمد و مغيرة بن نوفل بن حارث بن عبدالمطلب را در شهر جانشين قرار داد و به او دستور داد كه مردم را همچنان براى شركت در جنگ بسيج نمايد . « 1 »\r\n\r\nاختلاف‌نظر مورخان درمورد رخدادهاى بعدى\r\nدر حوادث آغاز خلافت امام مجتبى ( ع ) و نامه‌هاى آن حضرت به معاويه اختلافى نيست ولى درمورد چگونگى برخورد آن حضرت با لشكريان شام و ياران معاويه گزارش‌هاى متفاوتى در منابع تاريخ و حديث مشاهده مىشود . بسيارى از مورخان صلح امام حسن ( ع ) را معلول خيانت عبيدالله بن عباس فرمانده لشكريان عراق و پيوستن او به معاويه دانسته‌اند . ولى در پاره‌اى از منابع سخنى از خيانت و بلكه حضور او در سپاه امام ( ع ) نيز مطرح نگرديده است و صلح آن حضرت را معلول ضعف و سستى سپاه عراق و پيوستن پنهانى بزرگان عشاير عراق و آشفتگى اوضاع پس از جنگ صفين و نهروان و پيدايش فرقه خوارج دانسته‌اند .\r\nنگارنده براين باور است كه همه اين عوامل و عواملى ديگرى مانند خطر قيصر روم و پيدايش حس برترىجويى قومى و رقابت اقتصادى و . . . در واگذارى قدرت به معاويه تأثير داشته است و در گزارش‌هاى تاريخى ، گزارش دينورى در اخبارالطوال را كامل‌ترين و اقرب به‌واقع مىداند .\r\nدينورى مىنويسد :\r\nهنگامى كه خبر شهادت على ( ع ) به معاويه رسيد فرصت را مناسب ديد و خود را براى جنگ ديگرى آماده ساخت و عبدالله بن عامر را به‌عنوان طلايه‌دار سپاه به عراق فرستاد . او وارد سرزمين انبار شد و در صدد حمله به مدائن بود . هنگامى كه اين خبر به امام حسن ( ع ) رسيد او نيز با لشكريان خويش روانه مدائن شد تا با عبدالله پيكار نمايد . ياران امام حسن ( ع ) سستى نمودند و سپاهيان معاويه مدائن را كاملًا محاصره نمودند . از طرفى ، معاويه خود با سپاهى عظيم روانه عراق شد و او نيز تا انبار پيش آمد و با قيس بن سعد روبه‌رو شد و قيس و يارانش را محاصره نمودند . عبدالله بن عامر در برابر سپاه امام حسن\r\n\r\n\r\n","description":"","footnote":"\r\n( 1 ) . همان ، ص 40 .\r\n","page_name":" 273 ","page_number":273},
  {"content":"\r\n\r\nفرياد برآورد : اى مردم عراق ، من در صدد جنگ نيستم . من تنها طلايه‌دار معاويه هستم كه با سپاهى عظيم به شهر انبار رسيده است . سلام مرا به ابومحمد ، حسن بن على ( ع ) برسانيد و بگوييد تو را به خدا قسم مىدهم كه خون خود و مردم همراه خويش را به‌هدر ندهى . « 1 »\r\nگزارش دينورى گوياى آن است كه سپاهيان معاويه بر سراسر عراق مسلط بوده و امام حسن ( ع ) در مدائن و قيس بن سعد در انبار با سپاهيان شام روبه‌رو بوده و مردم عراق توانايى برابرى با آنان را نداشته‌اند و موقعى كه خبر كشته شدن قيس و يارانش به مردم مدائن رسيد ، نااميد و متفرق شدند و جمعى از فرصت‌طلبان توانستند خيمه‌گاه امام ( ع ) را غارت نمايند و گروه خوارج نيز كه موافق صلح نبودند - به‌دنبال ملاقات مغيرة بن شعبه با امام حسن ( ع ) - در صدد كشتن امام برآمده ، آن حضرت را مجروح ساخته‌اند .\r\n\r\nنامه معاويه به قيس بن سعد\r\nمعاويه در نامه‌اى تهديدآميز به قيس بن سعد او را به اطاعت از خويش دعوت كرد و وعده‌هاى فراوان داد . قيس به سختى به او پاسخ داد و گفت : به خدا قسم ، هيچ‌گاه با تو روبه‌رو نخواهم شد ، جز اينكه نيزه يا شمشيرى در بين ما حائل باشد . « 2 »\r\nنامه قيس معاويه را سخت خشمگين كرد و در صدد برآمد جواب او را بدهد ، ولى عمرو بن عاص او را از اين كار برحذر داشت و گفت : اگر به او نامه بنويسى شديدتر از اين پاسخ خواهى شنيد ، ولى اگر او را به حال خود واگذارى سرانجام در آنچه همه مردم بپذيرند داخل خواهد شد .\r\n\r\nشورش خوارج در سپاه امام حسن ( ع )\r\nيعقوبى مىنويسد :\r\nمعاويه ، مغيرة بن شعبه ، عبدالله بن عامر و عبدالرحمن بن سمره را نزد امام\r\n\r\n\r\n","description":"","footnote":"\r\n( 1 ) . دينورى ، اخبارالطوال ، ص 218 .\r\n( 2 ) . بلاذرى ، انساب الاشراف ، ج 3 ، ص 43 و 285 ؛ جاحظ ، البيان و التبيين ، ج 2 ، ص 76 .\r\n","page_name":" 274 ","page_number":274},
  {"content":"\r\n\r\nمجتبى ( ع ) به مدائن فرستاد تا درباره صلح مذاكره كنند . اينان موقعى كه از منزل امام ( ع ) خارج شدند ، به‌گونه‌اى كه ديگران نيز مىشنيدند با يكديگر مىگفتند : خداوند به‌وسيله پسر پيامبر ( ص ) خون‌ها را حفظ كرد و - فتنه را آرام ساخت و او پيشنهاد صلح را پذيرفت . [ خوارج و 
  ] مردمى كه سخنان آنها را باور كرده بودند و در راستگويى آنان به خاطر اينكه از صحابه رسول خدايند ترديد نداشتند . . . به خيمه‌گاه امام حمله‌ور شده ، خيمه‌هاى او را با آنچه در آن بود غارت نمودند . « 1 »\r\nطبرى در تاريخ الرسل و الملوك « 2 » و ذهبى در تاريخ اسلام « 3 » در بيان حوادث سال 41 ، علت شورش همراهان امام حسن ( ع ) را به‌گونه ديگرى ترسيم نموده و گفته‌اند : پس از خيانت عبيدالله بن عباس و درگيرى قيس بن سعد با سپاه شام به‌ناگاه خبر رسيد كه قيس بن سعد و لشكرش از سپاه معاويه شكست خورده و همگى كشته شده‌اند . اينجا بود كه آشوب برخاست و سپاهيان حضرت متفرق و جمعى فرصت‌طلب به خيمه‌گاه امام حمله‌ور شده ، به غارت اموال او پرداختند و سرانجام كسى از خوارج امام ( ع ) را مجروح ساخت . « 4 »\r\n\r\nمذاكره نمايندگان معاويه با امام حسن ( ع )\r\nدر پى مجروح شدن امام مجتبى ( ع ) و بسترى شدن آن بزرگوار در خانه مسعود ثقفى ( فرماندار منصوب از طرف على ( ع ) و امام حسن ( ع ) در مدائن ) معاويه بعضى از اصحاب پيامبر را با پيشنهاد صلح نزد امام ( ع ) فرستاد . نمايندگان معاويه ، از جمله عبدالله بن عامر و عبدالرحمن بن سمره ، تضمين مىكردند كه معاويه همه شرايط پيشنهادى امام ( ع ) را بپذيرد و به خاطر آنچه در گذشته رخ داده كسى از ياران على ( ع ) را تعقيب نكند و از على ( ع ) جز به نيكى ياد نكند .\r\n\r\n\r\n","description":"","footnote":"\r\n( 1 ) . ابن‌واضح ، تاريخ يعقوبى ، ج 2 ، ص 142 .\r\n( 2 ) . ج 7 ، ص 2714 .\r\n( 3 ) . ج 4 ، ص 6 .\r\n( 4 ) . نيز بنگريد به : ابن‌مسكويه ، تجارب الامم ، ج 1 ، ص 385 ؛ ابن‌عساكر ، تاريخ دمشق ، ج 4 ، ص 223 ؛ ابن‌جوزى ، تذكرة الخواص ، ص 197 .\r\n","page_name":" 275 ","page_number":275},
  {"content":"\r\n\r\nامام مجتبى ( ع ) كه از هر نظر زمينه را براى پيروزى معاويه و سپاه شام آماده مىديد صلح با او را پذيرفت . در حقيقت اين‌زمينه از ديرباز - حتى از دوران اميرالمؤمنين ( ع ) - فراهم‌آمده بود و تنها مانع معاويه براى حمله همه‌جانبه به عراق ، وحشتى بود كه از على ( ع ) در دل داشت .\r\nپس از وفات على ( ع ) اوضاع داخلى عراق آشفته‌تر گرديد و خوارج نيز وارد مرحله جديدى از تجديد قوا و خروج از ترديد فعاليت سياسى خود شدند . اين عوامل امام مجتبى ( ع ) را به پذيرش صلح با معاويه ناچار ساخت . « 1 » حضرت سران سپاه خويش را به خانه مسعود ثقفى فرا خواند و پس از مذاكره با آنان و اظهار تمايل اكثريت به ترك جنگ ، پيشنهاد صلح با معاويه را پذيرفت و پس از بهبود نسبى به كوفه بازگشت . ابن‌اثير در الكامل مىنويسد :\r\nموقعى كه حسن بن على ( ع ) دعوت معاويه به صلح را شنيد به عراقيان چنين گفت : به خدا قسم كه ما از جنگ با مردم شام شك و پشيمانى نداريم اما شما هنگامى كه براى جنگ به صفين مىرفتيد به‌گونه‌اى بوديد كه دين شما برتر از دنياى شما بود و اكنون دنيا را مقدم بر دين خود مىدانيد . اينك بدانيد كه معاويه ما را به كارى دعوت كرده كه در آن عزت و انصاف وجود ندارد . بنابراين اگر حاضر به جان‌فشانى هستيد ، دعوت او را رد نموده ، با شمشير او را پاسخ مىدهيم و خداوند را در مورد او به داورى مىگيريم ؛ و اگر خواهان زندگى هستيد پيشنهاد او را مىپذيريم و مايه خشنودى شما را فراهم مىآوريم .\r\nدر اين حال مردم از هر جانب فرياد برآوردند : « البقيه ، البقيه » ، خون باقىماندگان جنگ‌هاى جمل ، صفين و نهروان را حفظ كنيد . . . امام ( ع ) نيز به‌ناچار پيشنهاد صلح را پذيرفت و از آنجا به كوفه بازگشتند . « 2 »\r\nبا بازگشت امام ( ع ) به كوفه پاره‌اى از بزرگان اصحاب على ( ع ) كه به صلح با معاويه راضى نبودند پىدرپى بر او وارد مىشدند و او را به خاطر صلح با معاويه ملامت مىكردند و بر آنچه انجام داده بود مىگريستند .\r\n\r\n\r\n","description":"","footnote":"\r\n( 1 ) . در پاره‌اى از منابع روايى آمده است كه امام مجتبى ( ع ) از اين هراس داشت كه در جنگ با معاويه شكست بخورد و بنىاميه بر او و يارانش منت گذاشته ، عفو نمايند و آنان نيز در مورد بنىهاشم تعبيرى را به‌كار برند كه در فتح مكه به‌دنبال عفو عمومى پيامبر ( ص ) به‌كار رفت و آن واژه « طلقا » بوده است .\r\n( 2 ) . ابن‌اثير ، الكامل فى التاريخ ، ج 3 ، ص 406 ؛ نيز بنگريد به : ابن‌شعبه حرانى ، تحف العقول ، ص 243 .\r\n","page_name":" 276 ","page_number":276},
  {"content":"\r\n\r\n\r\nمتن صلح‌نامه امام مجتبى ( ع ) و معاويه\r\nابن‌اعثم متن صلح‌نامه را چنين آورده است :\r\nبسم الله الرحمن الرحيم\r\nاين مصالحه‌اى است ميان حسن بن على بن ابىطالب و معاوية بن ابىسفيان .\r\nبر آن قرار با او صلح مىكند و امر خلافت را به او وامىگذارد كه چون وفات او نزديك رسد هيچ‌كس را به وليعهدى نصب نكند و كار خلافت را به شورا گذارد تا مسلمانان كسى را كه صلاح دانند ، نصب كنند .\r\nشرط ديگر آن است كه مسلمانان همگى از او در امان باشند ؛ هم به‌دست و هم به زبان . با همگان رفتارى نيكو كند .\r\nشرط سوم آن است كه شيعيان و وابستگان على بن ابىطالب در هر كجايند از او در امن باشند و به هيچ‌كس از ايشان كمترين تعرضى نرساند .\r\nمعاويه پسر ابىسفيان حجت و ميثاق خداى تعالى بر خويش گرفت و قبول كرد كه بر اين عهد و شرط وفا كند و هيچ مكر نكند . حسن بن على و برادرش حسين و هيچ‌يك از فرزندان و زنان و خويشان ايشان و اهل‌بيت سيد المرسلين را در آشكار و نهان گزند نرساند و در حق ايشان بدى نكند و ايشان را در كليه احوال هر كجا باشند ، ايمن دارد و بيمناك نسازد . والسلام .\r\nعبدالله حارث بن نوفل و عمر بن ابىسلمه و . . . را گواه گرفتند و ايشان از جانب هر دو طرف رضايت دادند . « 1 »\r\nچون اين خبر به قيس بن سعد بن عباده رسيد . . . وى سپاهيان را از آن آگاه كرد و آنها نيز به صلح رضايت دادند و قيس به جانب عراق بازگشت و با جمعى از ياران به كوفه آمد .\r\nمعاويه نيز به كوفه وارد شد و در دارالاماره فرود آمد و كسى فرستاد تا حسن بن على ( ع ) قيس را بخواند تا با او بيعت كند . آن حضرت جواب فرستاد : من بدان شروط و قرار با تو صلح كردم كه همه مردم از تو در امان باشند . معاويه گفت همه از من ايمن هستند ، جز قيس بن سعد . امام حسن ( ع ) جواب داد : پس عهدى كه با تو كرده‌ام قبول نيست . . . . چون اين سخن\r\n\r\n\r\n","description":"","footnote":"\r\n( 1 ) . ابن‌اعثم ، الفتوح ، ص 766 ؛ ابن‌صباغ المالكى ، فصول‌المهمة ، ص 158 ؛ نيز بنگريد به : بلاذرى ، انساب الاشراف ، ج 3 ، ص 287 .\r\n","page_name":" 277 ","page_number":277},
  {"content":"\r\n\r\nبه معاويه رسيد قيس را نيز امان داد . معاويه گفت : حسين را نيز بخوانيد تا اين قرار را امضا نمايد . امام حسين ( ع ) ابا نمود و به مجلس او حاضر نشد . امام حسن ( ع ) گفت : اى معاويه ، دست از حسين بدار و او را بدين كار اكراه مكن كه او هرگز با تو بيعت نكند تا او را نكشند و او را نتوان كشت تا اهل‌بيت او را نكشند و اهل‌بيت او را نتوان كشت تا همه شيعيان او را بكشند . بنابراين اگر در سر اين كار جمله لشكر شام كشته شود ميسر نگردد .\r\nچون معاويه اين سخن را شنيد خاموش شد . . . اما كسى نزد قيس بن سعد فرستاد و او از حضور خوددارى كرد . امام حسن ( ع ) قيس را نصيحت كرد و بيعت خويش از او بازگرفت . آنگاه قيس با معاويه بيعت كرد . معاويه گفت من نمىخواستم اين كار انجام گيرد و تو زنده باشى ! قيس گفت : من هم نمىخواستم تو خلافت كنى و من زنده باشم . « 1 »\r\n\r\nتحليل علل و عوامل صلح\r\nصلح امام حسن ( ع ) با معاويه يكى از رويدادهاى پيچيده در اسلام است كه بسيارى از نويسندگان درباره آن دچار ابهام بوده و با شگفتى به آن نگريسته و آراى مختلفى در مورد آن ابراز داشته‌اند .\r\nجاى دقت است كه امام حسين ( ع ) در تمامى تصميم‌گيرىها همراه برادر بوده و عبدالله بن جعفر و عبدالله بن عباس ( از بزرگان بنىهاشم ) نيز نسبت به تصميم امام حسن ( ع ) با او مخالفتى نداشته و بلكه همراه و همانند او همه پيشنهادهاى شيعيانِ مخالف صلح را رد كرده و به همراه حضرت به مدينه بازگشته‌اند . « 2 »\r\n\r\n\r\n","description":"","footnote":"\r\n( 1 ) . ابن‌اعثم ، الفتوح ، ص 766 .\r\n( 2 ) . شيخ مفيد لشكريان امام ( ع ) را چنين توصيف مىكند : آنان از گروه‌هاى مختلفى تشكيل شده بودند . بعضى شيعيان واقعى او و پدرش بودند و پاره‌اى نيز از خوارج بودند كه به هر طريقى مىخواستند با معاويه پيكار نمايند . بعضى نيز آشوبگر و در فكر كسب غنائم جنگى بودند و تا زمانى همراه امام ( ع ) بودند كه اميد به پيروزى داشتند و به‌هنگام نااميدى حتى اموال امام ( ع ) را غارت كردند . برخى نيز از نظر عقيدتى در شك به‌سر مىبردند و گروه‌هايى نيز به فكر تعصب قومى بودند و جز از رؤساى قبيله خويش اطاعت نمىكردند و خيلى به دين پايبند نبودند . ( مفيد ، الارشاد ، ج 2 ، ص 7 )\r\n","page_name":" 278 ","page_number":278},
  {"content":"\r\n\r\nعمروبن بحر جاحظ مىنويسد :\r\n. . . [ امام 
  ] حسن ( ع ) از جنگ كناره‌گيرى كرد و حكومت را رها ساخت ؛ چه اينكه تفرقهء يارانش و پراكندگى لشكريان خود را مشاهده كرد و اختلاف‌نظر آنان با پدرش و رنگ‌پذيرى و نفاق آنان را مىديد . از اين زمان بود كه معاويه با استبداد بر شوراى جامعه اسلامى از مهاجر و انصار ، كار خويش را آغاز كرد ؛ در سالى كه آن را به غلط سال اجتماع ناميدند و در حقيقت سال افتراق و استبداد و زور بود و سالى بود كه امامت و رهبرى به سلطنت كسرايى تبديل و خلافت به غضب قيصرى بدل شد و معاويه همچنان به گناهان زشت ادامه مىداد ، تا آنگاه كه به طور رسمى قضاوت پيامبر را نقض كرد و حكم او را در مورد ملحق نشدن فرزند نامشروع به خانواده [ در ماجراى فرزندى زيادبن ابيه براى ابوسفيان 
  ] را آشكارا منكر شد . « 1 »\r\nحقيقت آن است كه همان عواملى كه على ( ع ) را با همه شجاعت‌هاى بىنظير و افتخارات انكار نشدنى به زانو درآورد ، با اندك تفاوتى براى امام حسن ( ع ) موجود بود ؛ « 2 » جز اينكه مردم عراق پس از شهادت على ( ع ) تا حدودى نسبت به كوتاهىهاى گذشته خويش متأسف بودند و شهادت مظلومانه على ( ع ) هرچند كوتاه‌مدت مىتوانست آنان را به حركت آورد . خوارج نيز اعتراض خود به على ( ع ) را نسبت به امام حسن ( ع ) روا نمىديدند ؛ چه اينكه خوارج در مورد على ( ع ) معتقد بودند كه با پذيرش حكميت ، به حكم آيه « وَمَنْ لَمْ يحْكمْ بمَا أَنزَلَ اللَّهُ فَأُوْلَئِك هُمْ الْكافِرُونَ » « 3 » كافر شده است و اگر توبه نكند بايد با وى جنگ كرد ، ولى نسبت به امام حسن ( ع ) در آغاز چنين انديشه‌اى نداشتند و تنها هنگامى كه احساس كردند امام حسن ( ع ) در صدد واگذارى قدرت به معاويه است ،\r\n\r\n\r\n","description":"","footnote":"\r\n( 1 ) . جاحظ ، رسائل ، ج 2 ، ص 10 .\r\n( 2 ) . على ( ع ) يكى از مشكلات خود را براى عبدالله بن عباس چنين مىنويسد : مصر گشوده شد و محمد بن ابىبكر - كه خدايش بيامرزد - شهيد گرديد . اين مصيبت را به‌خاطر خدا تحمل مىكنم . فرزندى خيرخواه و كارگزارى كوشا و تيغى برنده و ركنى بازدارنده بود . من مردم را برانگيختم تا در پى او روند و آنان را فرمودم تا به فرياد وى رسند پيش از آنكه [ شاميان 
  ] كار او را پايان دهند و آنان را نهان و آشكار ، فراوان نه يك بار خواندم . بعضى با ناخشنودى آمدند و برخى به دروغ بهانه آوردند و گروهى خوار بر جاى نشستند . از خدا مىخواهم به‌زودى مرا از دستشان برهاند . به‌خدا كه اگر آرزوى شهادت به‌هنگام رويارويى با دشمن نبود و دل نهادنم بر مرگ خويش نمىنمود ، دوست داشتم كه يك روز هم با اينان بسر نبرم و هرگز آنها را نبينم . ( نهج‌البلاغه ، نامه 35 )\r\n( 3 ) . مائده ( 5 ) : 44 .\r\n","page_name":" 279 ","page_number":279},
  {"content":"\r\n\r\nاينان كه جز به جنگ با معاويه نمىانديشيدند اظهار داشتند كه او نيز مانند پدرش كافر شده است ! !\r\nبنابراين در پايان حكومت اميرمؤمنان ( ع ) و در عصر امام مجتبى ( ع ) راهى جز تجزيه و تقسيم قلمرو اسلام به دو دولت مستقل وجود نداشت ؛ ولى تجزيه حاكميت و تقسيم قلمرو اسلام نيز براى مردمى كه طعم غنائم فراوان حاصل از جنگ با ايران و روم را چشيده بودند و از طرفى معتقد بودند كه بايد اين فتوحات تا جهانگير شدن دولت اسلامى ادامه يابد ، تحمل‌شدنى نبود . پس بايستى يكى از دو طرف ، حاكميت طرف ديگر را مىپذيرفت تا اقتدار گذشته جهان اسلام بازگردد . طبيعى بود كه اين تسليم بايد از سوى جبهه‌اى باشد كه در جنگ‌هاى داخلى تلفات بيشترى را متحمل شده است و آن مردم عراق بودند ، كه نه‌تنها در جنگ صفين تلفاتى تقريباً مساوى با تلفات مردم شام را متحمل شده بودند ، بلكه تلفات جنگ جمل و نهروان نيز ويژه آنها بود . بدتر از همه ، افكار عمومى و احتياط دينى ، اين جنگ‌ها را برادركشى و مسلمان‌كشى بشمار مىآورد و همين مسئله اصحاب مشهور پيامبر ( ص ) مانند اسامة بن زيد را به اعتزال كشاند ؛ بلكه جنگ جمل و نهروان در نظر مردم كوفه فاميل‌كشى بشمار مىآمد . در اين دو جنگ ، مردم عراق - كه اكثر آنها عرب قحطانى بودند و خود را هم‌خون يكديگر مىدانستند - اين تلفات را برادركشى بشمار مىآوردند ؛ درحالىكه مردم شام نه همگى عرب بودند و نه تلفات را برادركشى مىشمردند و نه خسارت آنها در حد مردم عراق بود ، بلكه برعكس جنگ‌هاى خود را دفاعى دانسته ، احتمالًا از شرافت ملى خود در برابر مردم عراق نيز دفاع مىكردند .\r\nاينها همه درحالى است كه سپاهيان شام در رفتار خويش آزاد بودند و در برخورد با ديگران در حد مردم عراق تقيد شرعى و دينى نداشتند و با رهبر خويش تقريباً بدون قيد و شرط همراهى داشتند . « 1 »\r\n\r\n\r\n","description":"","footnote":"\r\n( 1 ) . روشن است كه در اين تعارض و اوضاع شرايطى اين‌چنينى طرفى كه براى اسلام دل‌سوز است كوتاه خواهد آمد و در اين صحنه نيز امام مجتبى به خاطر مصالح اسلام و جلوگيرى از ضرر و زيان بيشتر ، كوتاه آمد ولى براى اينكه اين واگذارى حكومت به معناى تأييد وى در آينده مطرح نگردد در مسجد كوفه در پاسخ معاويه در اولين برخورد دو جبهه اعلام داشت : اى كسى كه نام على را بردى ! من حسنم و پدرم على است و تو معاويه هستى و پدرت صخر ، مادر من فاطمه است و مادر تو هند ، نياى من پيامبر است و نياى تو عتبه ، جدهء من خديجه است و جدهء تو فتيله ، خدا لعنت كند از ما دو نفر آن را كه نامش و نشانش پست‌تر و اصل و تبارش ننگين‌تر و گذشته‌اش شرارت‌بارتر و سابقه كفر و نفاقش بيشتر است . راوى مىگويد : گروه‌هايى از اهل مسجد فرياد برآوردند : آمين و ما نيز مىگوييم آمين . ابوالفرج نيز در مقاتل الطالبيين ، ص 146 مىگويد : آمين .\r\n","page_name":" 280 ","page_number":280},
  {"content":"\r\n\r\nاميرمؤمنان على ( ع ) در ترسيم حال خود و موقعيت عراقيان معاصرش به ايشان چنين مىفرمايد :\r\nكاش شما را نديده بودم و نمىشناختم . زيرا به خدا قسم كه پايان اين آشنايى ندامت بود و دستاورد آن اندوه و حسرت . خدايتان مرگ دهد كه دلم را پر از خون كرديد و سينه‌ام را مالامالِ خشم . پياپى جرعه اندوه به كامم ريختيد و با نافرمانى و بىتفاوتى ، رأى مرا فاسد ساختيد و كار را بدانجا رسانيديد كه قريش بگويد پسر ابىطالب مردى است دلاور ، ولى علم جنگ نمىداند . . . كدام‌يك از آنان در ميدان جنگ پيشتر و بيشتر از من نبرد دليران را آزموده است ؟ هنوز بيست سال نداشتم كه پاى در معركه جنگ گذاشتم و اكنون از شصت تجاوز كرده‌ام ، اما آن را كه فرمان نبرند سر رشته كار از دستش بيرون است . « 1 »\r\n\r\nمخالفان صلح با معاويه\r\nپاره‌اى از ياران اميرالمؤمنين على ( ع ) و امام مجتبى ( ع ) كه نفرت از معاويه در درون جانشان موج مىزد ، نسبت به تصميم امام حسن ( ع ) مخالف بودند و قبل از پيشنهاد صلح و پس از پذيرش آن ، حضرت را ملامت نموده ، به لزوم جنگ با معاويه تأكيد مىورزيدند ؛ ولى حقيقت اين است كه اين مخالفت‌ها گواه تصميم عمومى و آمادگى مردم براى جنگ با معاويه و اميد به پيروزى نبود . شمارى از عراقيان حاضر بودند در راه خدا و دفاع از اهل‌بيت ( عليهم السلام ) كشته شوند و پيروزى معاويه را نبينند ؛ چنان‌كه در گفتار قيس بن سعد با معاويه و گفتار حجر بن عدى با امام حسن و امام حسين ( عليهم السلام ) اين واقعيت مشهود است .\r\nاين موضع‌گيرى نه‌تنها در دوران امام حسن ( ع ) كه پس از پذيرش حكميت در صفين وجود داشت . بسيارى معتقد بودند على ( ع ) نمىبايست پيشنهاد حكميت را مىپذيرفت و با همان گروه موافقانِ اندك در برابر انبوه مخالفان ، مقاومت مىكرد و جنگ را ادامه مىداد ، هرچند كشته مىشد . اما پذيرش چنين پيشنهادى جز نابودى ياران وفادار على ( ع ) و اهل‌بيت پيامبر ( ص ) نتيجه‌اى نداشت .\r\n\r\n\r\n","description":"","footnote":"\r\n( 1 ) . سيد رضى ، نهج‌البلاغه ، خطبه 27 ( خطبه جهاد ) .\r\n","page_name":" 281 ","page_number":281},
  {"content":"\r\n\r\nعلامه مجلسى مىنويسد :\r\nابوسعيد مىگويد : به امام حسن ( ع ) عرض كردم كه اى پسر رسول خدا ( ص ) ، چرا با معاويه صلح كردى و جنگ نكردى ، با اينكه حق با تو ، و معاويه بر باطل و گمراه بود ؟ امام ( ع ) فرمود : آيا من حجت خداوند و امام بعد از پدرم نيستم ؟ . . . مگر پيامبر ( ص ) نفرمود : حسن و حسين ( عليهما السلام ) دو امام‌اند ، خواه قيام كنند و خواه بنشينند ؟ . . . همان‌گونه كه موسى ( ع ) به خضر موقعى كه كشتى را سوراخ مىكرد و عيب‌ناك مىساخت و آن كودك را كشت و ديوار خرابه را تعمير كرد ، اعتراض نمود ، چون حكمت آن كار را نمىدانست ، شما نيز به سبب اينكه حكمت صلح با معاويه را نمىدانيد به من اعتراض داريد ، درحالىكه اگر من با معاويه صلح نمىكردم در روى زمين از شيعيان على ( ع ) فردى باقى نمىماند و همگى كشته مىشدند . « 1 »\r\nاز آنچه گفته شد نتيجه مىگيريم كه علل صلح امام حسن ( ع ) با معاويه متعدد بوده است ، آنچه آمادگى مردم عراق را براى ادامه جنگ نابود ساخت ، طولانى شدن جنگ‌هاى دوران على ( ع ) و تحمل خسارات فراوان در تمامى اين دوران براى مردم كوفه و احياى تعصبات قبايلى و نژادى « 2 » به ضميمه پيدايش اختلافات عقيدتى بود كه از پايان جنگ صفين بوجود آمد و خوارج پرچم‌دار اين حركت بوده‌اند .\r\n\r\n\r\n","description":"","footnote":"\r\n( 1 ) . مجلسى ، بحارالانوار ، ج 44 ، ص 2 . دينورى مىنويسد : امام ( ع ) در پاسخ بشير همدانى - از سران شيعه - فرمود : از اين صلح منظورى به‌جز اين نداشتم كه شما را از كشته شدن نجات دهم . ( دينورى ، اخبارالطوال ، ص 103 . نيز بنگريد به : آل‌ياسين ، صلح امام حسن ، ص 312 )\r\nشيخ طوسى روايتى از عبدالله بن جعفر و گفتگوى خود با حضرت مجتبى ( ع ) نقل كرده است كه گوياى همين مصلحت انديشىهاى امام ( ع ) است . ( طوسى ، تهذيب الاحكام ، ج 2 ، ص 299 ؛ نيز بنگريد به : مصطفوى ، الامام المجتبى ( ع ) ، ص 164 به نقل از طبقات شعرانى )\r\n( 2 ) . به نمونه‌اى از آن در انتخاب حكم از سوى مردم عراق اشاره شد آنجا كه اشعث بن قيس كندى كه از مردم يمن و عرب قحطانى بود گفت : حال كه سپاهيان شام از عرب عدنانى و قوم مضر داور انتخاب كرده‌اند ، داور بايد از قحطانيان باشد . على ( ع ) فرمود : مىترسم با انتخاب ابوموسى اشعرى كه توانايى رقابت با عمرو بن عاص را ندارد ، به آنچه آرزو داريد نرسيد . اشعث پاسخ داد اگر به بخشى از آرزوى خود نرسيم ولى يكى از داوران يمانى باشد بهتر از آن است كه هر دو داور از قوم مضر ( عدنانى ) باشند . ( بنگريد به : منقرى ، پيكار صفين ، ص 690 )\r\n","page_name":" 282 ","page_number":282},
  {"content":"\r\n\r\n\r\nتحقيق كنيد\r\n1 . وضعيت مسلمانان ( از حيث دانايى و دين‌دارى ) را در سه مقطع تاريخى حيات پيامبر ، خلافت على ( ع ) و حسن بن على ( ع ) بررسى نماييد .\r\n2 . در مورد زندگانى مهم‌ترين ياران على ( ع ) كه به دست معاويه كشته شدند ، گزارشى تهيه‌نماييد .\r\n3 . شرايط سياسى عصر امام حسن ( ع ) و امام حسين ( ع ) را بررسى كنيد ؛ چرا يكى به صلح و ديگرى به قيام منجر شد .\r\n\r\nپرسش\r\n1 . چرا مردم عراق كه با امام مجتبى ( ع ) بيعت كرده بودند او را در جنگ همراهى نكردند ؟\r\n2 . عوامل اصلى صلح امام مجتبى ( ع ) با معاويه چه بود ؟\r\n3 . زياد بن ابيه كه بود و چگونه پس از شهادت على ( ع ) به معاويه پيوست ؟\r\n4 . منظور از بيمناكى امام مجتبى ( ع ) در تجزيه قلمرو حاكميت اسلامى چيست و اقدامات نخستين امام براى عدم تجزيه چه بود ؟\r\n5 . استدلال معاويه بر شايستگى او نسبت به امام حسن ( ع ) جهت در دست گرفتن حكومت چه بود ؟\r\n6 . عوامل و دلايل ناكامى امام مجتبى ( ع ) را در جنگ با معاويه بنويسيد .\r\n7 . بنا بر گزارش يعقوبى ، مذاكره‌كنندگان صلح پس از خروج از خيمه امام چه توطئه‌اى كردند كه موجب تحريك خوارج و حمله و غارت خيمه امام شد ؟\r\n8 . امام مجتبى ( ع ) به كسانى كه نسبت به صلح او با معاويه معترض بودند ، چه پاسخى مىدادند ؟\r\n\r\n","description":"","footnote":"","page_name":" 283 ","page_number":283},
  {"content":"\r\n\r\n.\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n\r\nفصل چهارم : امامت سيدالشهدا ، حسين بن على ( ع )\r\nزمامدارى يزيد بن معاويه به‌عنوان خليفه رسول خدا ( ص ) براى هيچ جمعى از مسلمانان مشروع نمىنمود . با وجودى كه به خاطر تهديد و تطميع معاويه ، بسيارى از بزرگان عراق ، شام ، حجاز و مصر با يزيد بيعت كرده بودند در حقيقت خواهان قيام چهره‌هاى معروف جامعه اسلامى از رجال قريش بودند كه در رأس همگان ، امام حسين بن على ( ع ) ، سبط اصغر رسول خدا قرار داشت .\r\nاز اين نظر مردم عراق قبل و پس از مرگ معاويه همواره با امام حسين ( ع ) مكاتبه داشته و آمادگى خود را براى جان‌فشانى در ركابش اعلام نموده و امام ( ع ) نيز اين معنا را به بعد از مرگ معاويه موكول مىكرده‌اند . چه اينكه قيام بر ضد او را در حقيقت با صلح امام حسن ( ع ) سازگار ندانسته و از سويى قدرت لازم براى سرنگونى معاويه را نداشتند ولى پس از مرگ وى شرايط مهيا بود زيرا جامعه اسلامى در عدم صلاحيت يزيد ترديدى نداشت و با وجود امام حسين ( ع ) و حتى عبدالله بن زبير خلافت يزيد را غيرمشروع مىدانست چنان‌كه زياد بن ابيه نيز طرح بيعت با يزيد را موكول به زمانى نمود كه يزيد افتخارات بيشترى را كسب نمايد و نعمان بن بشير والى كوفه نيز در گفتگوى با عبدالله بن زبير او را از هر نظر اصلح از يزيد دانست و متعهد شد كه هيچ‌گاه بيعت با يزيد را از عبدالله نخواهد .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nبنابراين قيام امام حسين ( ع ) و افرادى مانند عبدالله بن زبير از نظر افكار عمومى غير قابل اجتناب بود و جامعه اسلامى آنان را نسبت به ترك قيام مقدور نمىدانستند ، گو اينكه قدرتى منسجمِ آماده پيكار ، از قبل فراهم نيامده بود .\r\nازطرفىديگر يزيد كه رقيبى بالفعل جز امام حسين ( ع ) و عبدالله بن زبير براى خويش نمىشناخت و از عبدالله بن عمر كه با او بيعت نكرده بود وحشتى احساس نمىكرد ، بلافاصله پس از مرگ معاويه از فرماندار مدينه خواست به‌هر قيمتى كه شده از اين دو بيعت بگيرد و در صورت عدم بيعت ، آن دو را به قتل رساند و موقعى كه امام ( ع ) و نيز ابن‌زبير از قبول بيعت سر باز زدند و به مكه در جوار بيت‌الله رهسپار شدند او تصميم به تعقيب آنان در مكه گرفت و امام حسين ( ع ) كه از حرمت كعبه ابا داشت و مردم عراق نيز از او دعوت كرده بودند ترجيح داد به دعوت آنان پاسخ گويد ولى مردم عراق كه از قبل آمادگى لازم را نداشتند با آمدن ابن‌زياد نتوانستند از امام ( ع ) حمايت نمايند تا اينكه امام ( ع ) به شهادت رسيد و با شهادت ايشان آمادگى جامعه اسلامى نسبت به بيعت با عبدالله بن زبير ، فراهم آمد .\r\nچه اينكه مردم مدينه نيز رسماً بر ضد يزيد و حمايت از عبدالله قيام نمودند . يزيد هرچند توانست قيام مردم مدينه را نيز سركوب نمايد و سپاهى عظيم براى سركوبى عبدالله به مكه اعزام دارد ولى اعمال او همراه با مرگ نابهنگام ، همه موانع قدرت را از سر راه ابن‌زبير برداشت و سراسر جهان اسلام با عبدالله بيعت نمودند و حتى بيشتر مردم شام نيز طرفدار او بودند و به همين جهت سپاهيان يزيد در مكه نيز از او خواستند كه به شام برود و « حسين بن نمير » متعهد شد كه بيعت خلافت براى عبدالله را از مردم شام اخذ نمايد .\r\nاشتباه عبدالله همان بود كه به جاى اينكه مروان بن حكم و فرزندش عبدالملك را كه در مدينه حضور داشتند تحت‌نظر بگيرد آنها را از مدينه اخراج و به شام روانه ساخت و شاميان كه در مكه آمادگى انتقال قدرت به حجاز را نداشتند با مروان بيعت نمودند و نابخردىهاى بعدى عبدالله در برخورد با مختار و مردم عراق به‌تدريج زمينه را براى حاكميت تيره ديگرى از بنىاميه به‌نام مروانيان فراهم ساخت . ولى نارضايتى امت\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nمسلمان از جنايات امويان نسبت به اهل‌بيت رسول خدا سرانجام به زوال قدرت اموى براى هميشه انجاميد و قيام‌هاى بعدى معترضان قدرت اموى به رهبرى بنىهاشم اعم از سادات حسنى و حسينى و فرزندان محمد حنفيه و فرزندان عباس عموى پيامبر اكرم ( ص ) به زمامدارى بنىعباس منتهى شد كه در جاى ديگر و فرصت ديگرى از آن بحث خواهد شد . ( ان‌شاءالله )\r\n\r\nزندگى سياسى امام حسين ( ع )\r\nحسين بن على ( ع ) دومين فرزند زهراى مرضيه ( عليها السلام ) و على بن ابىطالب ( ع ) بود . اين بزرگوار به‌نقل بيشتر مورخان يك‌سال يا كمتر ، از امام حسن مجتبى ( ع ) كوچك‌تر بوده است . بلاذرى در انساب الاشراف مىنويسد :\r\nحسن بن على ( ع ) از حسين بن على ( ع ) يك‌سال بزرگ‌تر بود و بعضى برآنند كه كمتر از يك سال تفاوت سن داشته‌اند . او مردى شجاع و باسخاوت و همانند برادرش شبيه رسول‌خدا ( ص ) بود . پيامبر ( ص ) درباره حسين ( ع ) فرموده است : « حسين از من است و من از حسينم . خداوندا دوست بدار كسى را كه حسين را دوست دارد » . « 1 »\r\nهمچنين بلاذرى مىنويسد :\r\nپيامبر ( ص ) براى امام حسن و امام حسين ( عليهما السلام ) عقيقه نمود و فرمود : « حسن و حسين سرور جوانان اهل بهشت هستند » . « 2 »\r\nدر بيشتر منابع ، تولد امام حسن ( ع ) در سال سوم هجرى و تولد امام حسين ( ع ) سال چهارم هجرى گزارش شده است . « 3 » ولى پاره‌اى از روايات شيعه از اهل‌بيت گوياى آن است كه تفاوت سن امام حسين با امام حسن ( عليهما السلام ) شش ماه و ده روز بوده است . ازاين‌رو عده‌اى تولد\r\n\r\n\r\n","description":"","footnote":"\r\n( 1 ) . بلاذرى ، انساب الاشراف ، ج 3 ، ص 359 ؛ نيز بنگريد به : طبرسى ، إعلام الورى بأعلام الهدى ، ص 213 .\r\n( 2 ) . بلاذرى ، انساب الاشراف ، ج 3 ، ص 269 .\r\n( 3 ) . ابوالفرج اصفهانى ، مقاتل الطالبيين ، ص 59 و 84 .\r\n","page_name":" 287 ","page_number":287},
  {"content":"\r\n\r\nامام حسين ( ع ) را نيز در سال سوم ذكر كرده‌اند . « 1 »\r\nپس از شهادت حضرت مجتبى ( ع ) با اينكه شيعيان از امام حسين ( ع ) مىخواستند كه رهبرى جهاد با معاويه را در دست بگيرد و با حمايت بىدريغ حجر و يارانش به جنگ با معاويه اقدام نمايد ، آن حضرت ( ع ) نپذيرفت و آنان را به صبر فرمان داد و مىفرمود : تا هنگامى كه معاويه زنده است حاضر نيستم بر خلاف پيمان صلح برادرم اقدامى بر ضد او انجام دهم . سپس به آنان وعده داد كه پس از مرگ معاويه اگر زنده باشد آنچه وظيفه عقلى و شرعى اوست با همراهى آنان انجام دهد . « 2 »\r\nمعاويه نيز از اين موضع‌گيرى به خوبى آگاه بود و تا زنده بود روش خود را در رابطه با امام حسين ( ع ) تغيير نداد و اقدامى خصمانه در برابر حضرت از خود نشان نداد و در مواقع احساس خطر نيز ترجيح مىداد كه به تذكر و دعوت آن حضرت به وفاى به پيمان اكتفا نمايد . « 3 »\r\n\r\nنامه معاويه به امام حسين ( ع )\r\nرفت‌وآمد شيعيان عراق به مدينه و مكه و ملاقات آنان با امام حسن و امام حسين ( عليهما السلام ) بعد از وفات امام مجتبى ( ع ) نيز با شدت بيشترى ادامه داشت و اين موضوع معاويه و ديگر مردان بنىاميه را نگران مىساخت ؛ به‌ويژه آنكه مروان بن حكم و ديگر افراد بنىاميه كه در مدينه به‌سر مىبردند اين موضوع را نگران‌كننده‌تر از آنچه بوده به معاويه گزارش مىدادند . مروان ( والى مدينه ) به معاويه نوشت :\r\nعمرو بن عثمان به ما گزارش داده كه مردانى از عراق و بزرگان حجاز با حسين بن على ( ع ) آمدورفت دارند و او بعيد نمىداند كه حسين بن على بر ضد تو قيام نمايد . من درباره اين خبر بررسى نمودم و نتيجه گرفتم كه او اكنون در صدد\r\n\r\n\r\n","description":"","footnote":"\r\n( 1 ) . شيخ كلينى در جلد اول كافى ، ص 463 مىنويسد : « حسين ( ع ) در سال سوم متولد و در سال 61 وفات كرد و فاصله تولد آن بزرگوار با برادرش امام حسن ( ع ) شش ماه و ده روز بوده است » .\r\n( 2 ) . بلاذرى ، انساب الاشراف ، ج 3 ، ص 361 ؛ دينورى ، اخبار الطوال ، ص 269 .\r\n( 3 ) . بلاذرى ، انساب الاشراف ، ج 3 ، ص 367 .\r\n","page_name":" 288 ","page_number":288},
  {"content":"\r\n\r\nقيام بر ضد تو نيست ، ولى از آينده او ترسانم . بنابراين نظر خود را در مورد حسين برايم بنويس . « 1 »\r\nدينورى مىنويسد : « اين رويداد پس از شهادت حجر بن عدى بوده است » . « 2 »\r\nمعاويه در پاسخ نامه مروان نوشت :\r\nنامه‌ات رسيد و مقصود تو را از آنچه كه درباره حسين نوشتى دريافتم . برتوباد كه در هيچ موردى متعرض حسين نشوى با تكيه بر عهدسپارى در برابر شرايط حسن بن على ، تا زمانى كه او به سراغ تو نيامده او را به‌حال خود واگذار . زيرا ما در صدديم تا موقعى كه به بيعت خويش پايبند باشد و در قدرتْ با ما درگير نشود ، با او كارى نداشته باشيم . بنابراين تا موقعى كه آشكارا مخالفت خود را ابراز نداشته با او مدارا كن . « 3 »\r\nهمچنين معاويه نامه‌اى نيز بدين مضمون به امام حسين ( ع ) نوشت :\r\nامورى از تو به من گزارش شده كه اگر راست باشد نيز تصور مىكنم از روى بىتوجهى بوده است . پس از آن دست بردار ؛ چه اينكه به‌خدا قسم ، كسى كه عهدى سپرده است سزاوار است بدان وفادار باشد . و اگر اين اخبار دروغ باشد تو بايستى دورترين افراد از آن باشى . خودت را پند ده و فراموش مكن و به عهد خدا پايبند باش . زيرا هر زمان كه موقعيت ما را انكار كنى موقعيت تو را انكار خواهيم كرد و هر زمان در مورد ما حيله‌اى به‌كار برى با تو از در حيله وارد خواهيم شد . از خدا بترس كه موجب تفرقه مسلمانان شوى و به دست خود آنان را در آشوب اندازى . تو مردم را خوب مىشناسى و آنها را آزموده‌اى . بنابراين مواظب خود ، دينت و امت محمد باش . مبادا پاره‌اى از نادانان ، تو را بىوقار سازند . « 4 »\r\n\r\nپاسخ امام حسين ( ع ) به معاويه\r\nهرچند برخى تاريخ‌نگاران مانند دينورى در اخبار الطوال پاسخ امام ( ع ) را به‌اجمال گزارش\r\n\r\n\r\n","description":"","footnote":"\r\n( 1 ) . همان ، ص 272 .\r\n( 2 ) . دينورى ، اخبار الطوال ، ص 272 .\r\n( 3 ) . بلاذرى ، انساب الاشراف ، ج 3 ، ص 366 .\r\n( 4 ) . همان ، ص 367 .\r\n","page_name":" 289 ","page_number":289},
  {"content":"\r\n\r\nكرده ولى پاره‌اى ديگر مانند بلاذرى در انساب الاشراف ، ابن‌قتيبه در الامامة و السياسة و نيز طبرسى در احتجاج آن را به تفصيل گزارش داده‌اند . « 1 » از آنجا كه نامه امام حسين ( ع ) گوياى جامع‌ترين انحرافات و تخلفات معاويه از پيمان صلح با امام حسن ( ع ) است و در حقيقت سند گويايى بر مشروعيت قيام شيعيان - به ويژه اباعبدالله ( ع ) - بر ضد معاويه و يزيد بشمار مىآيد متن مفصل آن را از بحارالانوار مىآوريم .\r\nعلامه مجلسى مىنويسد :\r\nچون نامه معاويه به حسين بن على ( ع ) رسيد پاسخى بدين‌گونه به سوى او فرستاد :\r\nنامه‌ات رسيد و در آن نوشته بودى كه گزارش‌هايى به تو رسيده كه آن را براى من خوش ندارى و مرا برتر از آن مىدانى ! بدان كه خوبىها جز با هدايت الهى و تأييدات او تحصيل نمىشود . نيز بدان كه آنچه به تو گزارش شده چيزهايى است كه افراد چاپلوس و سخن‌چين برايت نوشته‌اند ؛ چه اينكه من اكنون با تو قصد جنگ ندارم و در پى مخالفت با تو نيستم ؛ هر چند نسبت به ترك جنگ با تو از خداوند ترسانم و فكر نمىكنم كه [ اگر زمينه آن فراهم باشد 
  ] خداوند به آن راضى باشد و عذرى از من بپذيرد .\r\nآيا تو آن نيستى كه حجر بن عدى و همراهانش را كه از عبادت‌پيشگان و نمازگزاران بودند و با ظلم و بدعت مخالف و در راه خدا از هيچ ملامتى نمىهراسيدند ، به ستم كشتى ؟ ! آن‌هم پس از آنكه با آنها پيمان بستى و تضمين دادى كه آنها را امان دهى و به خاطر آنچه پيش از پيمان صلح انجام داده‌اند مجازات نكنى و به كينه‌هايى كه در دل دارى نگيرى ؟\r\nآيا تو آن نيستى كه عمرو بن حمق ، صحابى پيامبر خدا را كشتى ؟ ! آن بنده صالحى كه عبادت او را رنجور ساخته و جسم او را ضعيف و رنگ او را زرد كرده بود ! آن‌هم پس از اينكه عهدى بستى ، كه اگر به مرغان [ وحشى 
  ] هوا چنين عهدى سپرده بودى اطمينان مىكردند و نزد تو مىآمدند ! با اين حال از خدا نترسيدى و او را كشتى !\r\n\r\n\r\n","description":"","footnote":"\r\n( 1 ) . همان ، ج 5 ، ص 130 - 128 ؛ طبرسى ، الاحتجاج ، ج 2 ، ص 93 - 89 ؛ ابن‌قتيبه دينورى ، امامت و سياست ، ص 199 ؛ همو ، اخبار الطوال ، ص 272 .\r\n","page_name":" 290 ","page_number":290},
  {"content":"\r\n\r\nآيا تو آن نيستى كه زياد بن سميه را كه بر بستر عبيد ثقفى متولد شده بود برادر خود پنداشتى ، درحالىكه پيامبر اكرم ( ص ) فرموده است : « فرزند متعلق به صاحب بستر [ مشروع 
  ] است و زناكار را پاداشى جز سنگ نيست » و تو آگاهانه سنت پيامبر ( ص ) را ترك كردى و بدون برهان شرعى تنها براساس هواى نفس او را به برادرى گرفتى و بر بصره و كوفه فرماندار ساختى ، تا دست و پاى مسلمانان را قطع نموده و به چشم آنان ميل بكشد و بر شاخه‌هاى درخت خرما به‌دار آويزد . چنان‌كه گويا تو از اين امت نبوده و اينان با تو از يك امت نيستند .\r\nآيا تو آن نيستى كه براساس نوشته پسر سميه - كه آن دو حضرمى « 1 » بر دين على ( ع ) هستند - آنها را كشتى و به پسر سميه نوشتى هر آن كس را كه بر دين على است ، بكش و او نيز آنان را به دستور تو كشت و مثله كرد ! درحالىكه دين على ( ع ) همان دينى است كه على ( ع ) تو و پدرت را با شمشير بدان وارد ساخت و براساس همان دين و افتخار مسلمانى ، امروز چنين جايگاهى يافته‌اى و اگر اين دين نبود افتخار تو و پدرت از همان افتخار سفر تابستانى و زمستانى تجاوز نمىكرد .\r\nهمچنين در نامه‌ات نوشته‌اى كه مواظب خود و دينم باشم و مصلحت امت محمد ( ص ) را در نظر بگيرم و آنها را به تفرقه و فتنه نيندازم ! درحالىكه من فتنه و فسادى را بالاتر از آن سراغ ندارم كه تو زمامدار جامعه اسلامى هستى و خيرى براى خود ، دينم و امت اسلام برتر از اين سراغ ندارم كه با تو جهاد نمايم . بنابراين اگر چنين كنم فقط به خاطر خداست و اگر از آن بپرهيزيم از خداوند آمرزش مىطلبم و از او مىخواهم كه مرا به وظيفه خويش موفق بدارد .\r\nنيز نوشته‌اى كه اگر منكر [ موقعيت 
  ] تو باشم ، تو نيز مرا انكار خواهى كرد و اگر با تو حيله نمايم حيله خواهى كرد ! هم‌اكنون به تو اعلان مىدارم كه هر كار\r\n\r\n\r\n","description":"","footnote":"\r\n( 1 ) . حضرميان مردمى از « حضرموت » بودند كه در ساحل درياى عمان مىزيستند . در مورد نام آن دو حضرمى در كتاب‌هاى تاريخ خبر روشنى وجود ندارد ؛ جز اينكه محمد بن حبيب بغدادى در كتاب المحبر ، ص 479 مىنويسد : « زياد ، مسلم بن زيمر و عبدالله بن نجى را كه هر دو حضرمى بودند در جلوِ در خانه‌شان به دار آويخت . اين‌دو از مردان نامور شيعه بودند و اين كار به دستور معاويه انجام گرفت » . ( امينى ، الغدير فى الكتاب و السنة و الأدب ، ج 11 ، ص 61 ؛ ابن‌نديم در الفهرست ، ص 119 ، محمد بن حبيب بغدادى صاحب المحبّر را مؤلف آثار بسيارى ياد كرده است . )\r\n","page_name":" 291 ","page_number":291},
  {"content":"\r\n\r\nمىتوانى بكن ؛ چه اينكه از خدا اميد دارم كه حيله تو به من ضررى نرساند و قبل از هر كس خود به نتيجه بد آن گرفتار شوى . زيرا اين تو هستى كه خود را نادان وانمودى و بر نقض پيمان خويش حريص هستى . آرى به خدا قسم ، پيمان خود را نقض نموده و با كشتار آنان كه بعد از صلح و ترك جنگ و پيمان‌هاى اكيد ، بدون جرم ، كشته‌اى شرايط خود را زير پا گذاشته‌اى ! جرم آنها تنها همين بوده است كه فضايل ما را اظهار داشته و به حق ما احترام گزارده‌اند و تو آنها را فقط به خاطر هراس از كارى كشته‌اى كه چه‌بسا قبل از آنكه آنان بدان موفق مىشدند عمر تو پايان يافته و يا خود آنان ، مرده بودند . [ تو و آنان به مرگ نزديك بوده و دوران آخر عمر خويش را مىگذرانده‌ايد . 
  ]\r\nاى معاويه ، من تو را بيم مىدهم كه سرانجام نسبت به اعمال خويش قصاص خواهى شد و روزى بايد بازخواست شوى . بدان كه خداوند را نگاشته‌اى است كه هيچ كار كوچك و بزرگى نيست كه در آن درج نشود .\r\nخداوند فراموش نخواهد كرد كه چه بسيار مردمى را فقط به خاطر بدگمانى بازداشت نموده و دوستان خدا را به اتهام ، كشته‌اى و اولياى خدا را از خانه و كاشانه‌شان آواره ساخته و مردم را به بيعت با پسر جوان و شراب‌خوار خود كه با سگ‌ها بازى مىكند ، مجبور ساخته‌اى . بنابراين ترديد ندارم كه به خودت ضرر رسانده‌اى و به دينت نقصان وارد كرده و با مردمت خيانت ورزيده و به امانت خويش خيانت كرده و به گفتار نادانان گوش فرا داشته و پرهيزكاران را به خاطر آنان خوار ساخته‌اى . والسلام . » « 1 »\r\nعلامه مجلسى همچنين مىنويسد : معاويه حكايت اين نامه را با پسرش يزيد و عبدالله بن عمرو بن عاص در ميان گذاشت و هر دو به معاويه پيشنهاد دادند كه بايد به نامه حسين ( ع ) پاسخ ناگوار دهد و او را خوار سازد ! ولى معاويه كه هيچ ضعفى در حسين ( ع ) سراغ نداشت ازاين‌كار دورى جست و تا زنده بود به امام تعرض و بىاحترامى نكرد . « 2 » بلاذرى نيز پس از نقل اين مطلب مىافزايد : معاويه در پاسخ به آنان گفت : آستان حسينى پاك‌تر از آن است كه بخواهم از او عيب‌جويى كنم . زيرا هر نقصى به دو نسبت دهم بر خلاف واقع است .\r\n\r\n\r\n","description":"","footnote":"\r\n( 1 ) . مجلسى ، بحارالانوار ، ج 44 ، ص 212 ؛ نيز بنگريد به : بلاذرى ، انساب الاشراف ، ج 3 ، ص 367 .\r\n( 2 ) . مجلسى ، بحارالانوار ، ج 44 ، ص 212 .\r\n","page_name":" 292 ","page_number":292},
  {"content":"\r\n\r\n\r\nنگاهى به مفاسد دوران معاويه در نامه امام حسين ( ع )\r\nدر اين نامه امام ( ع ) بيشتر از جنايات زياد بن ابيه « 1 » ياد مىكند . اين مرد در دوران عمر و عثمان و نيز دوران اميرمؤمنان على ( ع ) در بصره مسئوليت نامه‌نگارى و اداره ديوان محاسبات را به‌عهده داشت و سرانجام از جانب عبدالله بن عباس ( فرماندار بصره ) و با اجازه على ( ع ) والى فارس گرديد . او تا اين دوران خود را هوادار على ( ع ) معرفى مىكرد . پس از شهادت اميرمؤمنان ( ع ) و صلح امام حسن ( ع ) با معاويه ، و پس از آنكه به افتخار برادرى با معاويه نائل آمد هويت باطنى خويش را آشكار ساخت !\r\n\r\nولايت زياد بر بصره\r\nپس از شهادت على ( ع ) و صلح معاويه با امام حسن ( ع ) ، مغيرة بن شعبه به نمايندگى از جانب معاويه با زياد وارد گفتگو شد و سرانجام به افتخار برادرى با معاويه و فرزندى ابوسفيان نائل آمد . معاويه ، زياد را والى بصره كرد و او هنگامى كه به بصره آمد به سخنرانى پرداخت و مردم را به اطاعت خود فرا خواند و مخالفان را سخت بيم داد .\r\n\r\n\r\n","description":"","footnote":"\r\n( 1 ) بلاذرى مىنويسد : كنيه زياد ، ابومغيره و مادرش زنى به‌نام سميه بود كه به بدنامى شهرت داشت . زياد كه هوش و استعدادى سرشار داشت ، مدت زمانى از سوى عتبة بن غزوان عهده‌دار نامه‌نگارى و محاسبه ديوان شد . پس از مرگ عتبهء ، مغيرة بن شعبه ثقفى ( والى بصره از سوى عمر ) و پس از او ابوموسى اشعرى همچنان در اين سمت باقى ماند . ابوموسى به دستور عمر بن خطاب ، زياد را به مدينه فرستاد و عمر با او گفتگو كرد و عقل او را پسنديد و در حضور مردم گفت : اين از كسانى است كه خداوند به وسيله او پَستى خاندانش را جبران مىكند . وى در جريان اتهام عمل نامشروع به مغيره از شهود بود ولى با شهادت ناقص خود موجب گرديد مغيره از اين اتهام نجات يابد . به دوران خلافت اميرمؤمنان على ( ع ) ، عبدالله بن عباس ( والى بصره ) همچنان زياد را به‌كار گرفت . به‌هنگام آشوب منطقه فارس ، ابن‌عباس با اجازه على ( ع ) ، زياد را والى فارس كرد و او نه‌تنها آرامش را به اين ناحيه بازگردانيد ، بلكه شهرت و محبوبيتى نيز به‌دست آورد . ( بلاذرى ، انساب الاشراف ، ج 5 ، ص 197 )\r\nمعاويه در دوران حيات على ( ع ) نامه‌هاى متعددى براى زياد فرستاد و به شيوه‌هاى مختلف تلاش كرد زياد را با خود همدست كند ، ولى موفق نشد ؛ ازجمله اينكه به زياد نوشت تو برادر من و پسر ابوسفيانى ! و زمانى كه على ( ع ) از اين نامه و ادعاى معاويه با خبر شد در نامه‌اى به زياد او را اندرز داد كه فريب معاويه را نخورد . ( بنگريد به : سيد رضى ، نهج‌البلاغه ، نامهء 44 )\r\n","page_name":" 293 ","page_number":293},
  {"content":"\r\n\r\n\r\nيك . حكمرانى بر كوفه\r\nطولى نكشيد كه مغيرة بن شعبه مُرد و معاويه ، ولايت كوفه را نيز به زياد سپرد و او اولين فردى بود كه حكومت هر دو شهر كوفه و بصره را به عهده داشت .\r\nزياد پس از دريافت حكم ولايت جديد ، به كوفه آمد و وارد مسجد شد و دو ركعت نماز گزارد و سخنرانى كرد و گفت :\r\nسپاس خدايى را كه آنچه مردم از من فرو نهادند بلند گردانيد و آنچه آنان ضايع ساختند ، مصون داشت . اى مردم ، ما را سياست آموخته‌اند و سياست‌مداران زيادى ديده‌ايم و چنين عقيده داريم كه كار مردم درست نمىشود ، جز با سخت‌گيرى بدون خشونت ، و نرمش بدون سستى . آگاه باشيد ، مبادا ما درى را بگشاييم و شما آن را ببنديد و يا درى را ببنديم و شما آن را بگشاييد و يا گرهى را كه ما بسته‌ايم ، باز كنيد و گرهى را كه گشوده‌ايم ، ببنديد . بدانيد كه من به شما وعده خوب و بدى نخواهم داد ، جز اينكه بدان عمل خواهم كرد و اگر خلاف آن را مشاهده كرديد حق اطاعت از شما نخواهم داشت . « 1 »\r\nاز آنجا كه زياد خود دورانى از هواداران على ( ع ) بود همه شيعيان راستين على ( ع ) را به‌خوبى مىشناخت و به‌سرعت ايشان را دستگير و بىرحمانه سركوب مىكرد .\r\nابن‌اعثم كوفى مىنويسد :\r\nدورانى كه زياد در كوفه والى بود هريك از شيعيان و دوستداران على ( ع ) را كه مىيافت ، مىكشت يا پاى ايشان را مىبريد و به چشمان ايشان ميل مىكشيد . جنايات وى بدانجا رسيد كه حسن بن على ( ع ) او را نفرين كرد و گفت : خدايا ، بلايى هر چه سخت‌تر بر او چيره ساز .\r\nخداى تعالى مناجات امام حسن ( ع ) را مستجاب نمود و ورمى در دست زياد پديد آمد و دست راست او را فرا گرفت و همه روزه در ازدياد بود تا همه دست او را فرا گرفت و از درد آن رنجور گشت . پس پزشكان را بخواند و جمله اتفاق كردند كه اين دست را بايد بريد ، تا باقى تن سلامت بماند . زياد گفت : من طاقت\r\n\r\n\r\n","description":"","footnote":"\r\n( 1 ) . ابن‌واضح ، تاريخ يعقوبى ، ج 2 ، ص 162 .\r\n","page_name":" 294 ","page_number":294},
  {"content":"\r\n\r\nبريدن دست خويش ندارم ، و آن بيمارى چنان بر وى چيره شد كه شب و روز از درد فرياد مىكرد ، تا جان سپرد . « 1 »\r\nمعاويه در دوران امارت زياد طى بخش‌نامه‌اى نوشت : شهادت هيچ‌يك از شيعيان على [ ( ع ) 
  ] پذيرفته نشود و اگر دو نفر به دوستى فردى نسبت به على شهادت دادند حقوق او را قطع نماييد . اين‌همه تنها نمونه‌اى ناچيز از جنايات معاويه بشمار مىآيد كه در نامه امام‌حسين ( ع ) بدان اشاره شده است . « 2 »\r\n\r\nدو . شهادت حُجر بن عدى\r\nاز جنايات بزرگ معاويه كه در نامه امام حسين ( ع ) به معاويه اشاره شده قتل حجر بن عدى است . حجر از بزرگان قبيله كنده بود كه در فتح عراق افتخارات زيادى داشت و از بزرگ‌ترين ياران و فداييان اميرمؤمنان على ( ع ) بود و در جنگ صفين و جمل حضور داشت ، بعد از شهادت على ( ع ) نيز از علاقه‌مندان و ارادتمندان امام حسن و امام حسين ( عليهما السلام ) بود و در علاقه‌مندى به على ( ع ) و اظهار ارادت به خاندان پيامبر ( ص ) هيچ كوتاهى نداشته ، سرانجام نيز در راه محبت على ( ع ) همراه با جمعى ديگر به دستور معاويه در « مرجِ عذرا » به شهادت رسيد .\r\nابن‌سعد در طبقات او را از اصحاب پيامبر ( ص ) برشمرده و معتقد است كه حجر و برادرش هانى ، جزو كسانى بوده‌اند كه به نمايندگى از قبيله كنده به‌خدمت پيامبر اكرم ( ص ) شرفياب شده و اسلام آورده‌اند . « 3 »\r\nبلاذرى در انساب الاشراف مىنويسد :\r\nمحمد بن سعد واقدى از عايشه [ دختر سعد بن وقاص 
  ] آورده است كه پس از كشته شدن حجر ، پدرم سعد مىگفت : اگر معاويه مىديد كه چگونه حجر از پُل حلوان ( در جنگ قادسيه ) عبور كرد ، مىفهميد كه او به اسلام بسيار خدمت\r\n\r\n\r\n","description":"","footnote":"\r\n( 1 ) . ابن‌اعثم ، الفتوح ، ص 789 ؛ نيز بنگريد به : ابن‌مسكويه ، تجارب الامم ، ج 2 ، ص 29 .\r\n( 2 ) . بنگريد به : سليم بن قيس ، كتاب سليم بن قيس ، ص 318 .\r\n( 3 ) . ابن‌سعد ، الطبقات الكبرى ، ج 6 ، ص 217 .\r\n","page_name":" 295 ","page_number":295},
  {"content":"\r\n\r\nكرده است . هشام بن محمد نقل كرده است كه حجر پسر عدى جزو آن‌دسته هيئت‌هايى است كه براى پذيرش اسلام و عهدسپارى بر پيامبر ( ص ) وارد شده و جاهليت و اسلام را درك كرده است . او و برادرش هانى جزو دو هزار و پانصد نفر اهل عطايند . حُجر در جنگ قادسيه حضور داشت و مرجِ عذرا را فتح كرد ؛ همانجا كه معاويه او را كشت .\r\nحجر از چهره‌هاى درخشان شيعه و از بزرگان قوم كنده بشمار مىآمد . ازاين‌رو معاويه و فرماندهان كوفه از او در هراس بودند ؛ اما شهرت و سابقه درخشان او در فتوحات اسلامى مانع مىشد كه آنها به‌سادگى به وى و يارانش تعرض كنند . « 1 »\r\nيعقوبى مىنويسد :\r\nسالى كه معاويه حج گزارد و به ديدن عايشه رفت ، وى به معاويه گفت : اى معاويه ، آيا حجر و همراهان او را كشتى ؟ پس بردبارىات چه شد كه شامل ايشان نگشت ؟ بدان كه از پيامبرخدا ( ص ) شنيدم كه مىگفت : در مرج عذرا عده‌اى كشته مىشوند كه اهل آسمان را به خشم مىآورد . معاويه پاسخ داد : در نزد من مرد خردمندى نبود . « 2 »\r\n\r\nسه . شهادت عمرو بن حمق خزاعى\r\nاين بزرگوار از صحابيان بلندپايه رسول‌خدا ( ص ) و ساكن شام بود و از آنجا به كوفه مهاجرت كرد و در مدينه جزو شورشيان بر ضد عثمان بود و در جنگ‌هاى جمل و صفين در ركاب على ( ع ) حضور داشت و سپس به مصر و از آنجا به كوفه بازگشت و در جمع ياران حجر بن عدى حضور داشت و از آنجا همراه رفاعة بن شداد به مدائن و از آنجا به موصل گريخت و در كوهى پناه گرفت .\r\n\r\n\r\n","description":"","footnote":"\r\n( 1 ) . بلاذرى ، انساب الاشراف ، ج 5 ، ص 253 ؛ نيز بنگريد به : طبرى ، تاريخ طبرى ، ج 5 ، ص 255 .\r\n( 2 ) . ابن‌واضح ، تاريخ يعقوبى ، ج 2 ، ص 164 . طبرى مىنويسد : حسن بصرى مىگفت : در معاويه چهار خصلت بود كه يكى از آنها به تنهايى براى هلاكت وى كافى بود : يكى اينكه سفيهان را به دوش امت سوار كرد تا آنجا كه امر خلافت را بدون مشورت امت به دست گرفت . . . . ديگر اينكه پسر شرابخوار خود را كه حرير مىپوشيد و طنبور به‌دست مىگرفت ، جانشين خود ساخت . سوم آنكه زياد را برادر خود خواند ( كنايه از عمل نامشروع ابوسفيان با سميه ، مادر زياد ) و چهارم آنكه حجر را كشت . واى بر او از حجر و اصحاب حجر ، واى بر او از حجر و اصحاب حجر . ( طبرى ، تاريخ الامم و الملوك ، ج 6 ، ص 157 ؛ آل‌ياسين ، صلح امام حسن ، ص 316 )\r\n","page_name":" 296 ","page_number":296},
  {"content":"\r\n\r\nخبر عمرو به عامل آن ناحيه رسيد و او را دستگير كرد و نزد والى موصل و جزيره ( عبدالرحمن بن عبدالله بن عثمان ثقفى ، خواهرزاده معاويه ) فرستاد . موقعىكه او عمرو را ديد وى را شناخت و وقايع را به معاويه خبر داد . معاويه در نامه‌اى به او نوشت : « به عمرو بن حمق نُه ضربه بزن ، همان‌گونه كه به عثمان نه ضربه زده است و من در پى آن نيستم كه از اين حد تجاوز كنم » . عمرو در ضربه اول يا دوم جان سپرد . سر او را بريدند و نزد معاويه فرستادند و اين اولين سرى بود كه در اسلام از شهرى به شهرى ديگر فرستاده شد . روايت شد كه همسر عمرو ، آمنه دختر سويد ، در زندان معاويه بود و سر عمرو را نزد او فرستادند . آن زن موقعى كه سر بريده شوهرش را ديد گفت : « به‌مدت طولانى او را تبعيد كرديد و سرانجام سر بريده او را به هديه فرستاديد ! آفرين بر اين هديه كه . . . » . آنگاه معاويه همسر عمرو را به حمص تبعيد ، و در آنجا وفات كرد . « 1 »\r\nروايت شده كه عمرو بن حمق خزاعى روزى به پيامبر ( ص ) آب داد و حضرت درباره او چنين دعا كرد : « خداوندا ، او را از جوانى بهره‌مند ساز » . به همين سبب عمرو تا هشتاد سالگى يك موى سفيد نيز در سر نداشت . « 2 »\r\nرويداد شهادت عمرو به‌واقع مايه ننگ ديگرى براى معاويه بود ؛ همان‌طور كه امام حسين ( ع ) در نامه به معاويه از آن چنين ياد كرده بود :\r\nجرم آنها تنها اين بود كه فضايل ما را اظهار داشته و به حق ما احترام گذاشته‌اند و تو فقط آنها را به خاطر ترسى كشتى كه چه‌بسا قبل از آنكه موفق مىشدند درباره تو عملى انجام دهند عمر تو پايان يافته و يا آنان دنيا را وداع مىكردند . « 3 »\r\n\r\nچهار . فشار اقتصادى معاويه بر مردم مدينه\r\nدر دوران خلفا كه بيشترين درآمد اقتصادى از طريق غنائم جنگى و خراج اراضى و ماليات\r\n\r\n\r\n","description":"","footnote":"\r\n( 1 ) . بلاذرى ، انساب الاشراف ، ج 5 ، ص 282 .\r\n( 2 ) . مجلسى ، بحارالانوار ، ج 18 ، ص 12 .\r\n( 3 ) . بلاذرى ، انساب الاشراف ، ج 3 ، ص 367 .\r\n","page_name":" 297 ","page_number":297},
  {"content":"\r\n\r\nسرانه اهل ذمه تأمين مىشد ، درآمد سرانه و حقوق اصلى مردم با نظارت خليفه و كارگزاران مالياتى او در بين مردم توزيع مىگرديد . ازاين‌رو خلفا مىتوانستند نسبت به مخالفان خود كه به همكارى بىقيد و شرط با آنان راضى نبودند فشار وارد آورند .\r\nمعاويه از زمره حاكمانى بود كه در بهره‌بردارى از اموال عمومى كم‌نظير است . وى بدين‌وسيله مخالفان خويش را به همكارى يا سكوت وامىداشت . بنىاميه را بر همگان برترى مىداد و شاميان را - كه قدرت نظامى او شمرده مىشدند - مورد عنايت ويژه قرار مىداد و با مردم عراق ، مدينه و يمن - كه هوادار اميرالمؤمنين على ( ع ) بودند - سخت‌گيرى شديد داشت . « 1 »\r\n\r\nپنج . بخشش‌هاى نارواى معاويه\r\nمعاويه همه درآمد مصر را به عمرو بن عاص بخشيد ؛ چراكه وى با او در مبارزه با على ( ع ) همكارى نموده بود . به گفته نويسنده كتاب عقدالفريد ، موقعى كه يزيد بن منبه ( از مردم بصره ) نزد معاويه رفت و از بدهكارى خود نزد معاويه شكوا كرد ، معاويه دستور داد كه از بيت‌المال سى هزار درهم در اختيار او قرار دهند . هنگامى كه وى قصد خروج از مجلس داشت ، معاويه گفت : سى هزار درهم ديگر نيز به خاطر حضور او در جنگ جمل بر ضد على ( ع ) به وى بپردازند . « 2 »\r\nجمعى از اشراف عرب بر معاويه وارد شدند و او به هر كدام صد هزار درهم جايزه داد ، ولى\r\n\r\n\r\n","description":"","footnote":"\r\n( 1 ) . دكتر محمد مصطفى در كتاب اتجاهات شعرى عرب ، ص 27 مىنويسد : « از عناصر اصلى سياست اموىها استخدام مال به عنوان يك سلاح مؤثر در جهت تقريب و يا ترساندن مردم بود كه گروهى را محروم مىساختند و گروهى را صدچندان مىپرداختند . چون هوادار آنها بوده ، در برابر جنايات آنان سكوت مىكردند » .\r\nشكرى فيصل نيز در كتاب المجتمعات الاسلامية فى القرن الاول ، ص 127 مىنويسد : « پول و ثروت يكى از دو عامل مؤثر در خضوع جامعه اسلامى در برابر حكام بوده و اين مسئله نقش اصلى را در مشكلات سياسى و تسلط طبقه قريش ايفا كرده است ؛ چنان‌كه همين عامل يكى از اسباب مؤثر در پيدايش اختلاف بين عرب و غيرعرب و بلكه در بين قبايل عرب بوده است » .\r\n( 2 ) . بلاذرى ، انساب الاشراف ، ج 1 ، ص 194 .\r\n","page_name":" 298 ","page_number":298},
  {"content":"\r\n\r\nبه حتات ( عموى فرزدق ، شاعر معروف ) هفتاد هزار درهم داد . وى به معاويه گفت : مرا در ميان قبيله‌ام بنىتميم شرمنده ساختى ! مگر اصالت خانوادگى مرا قبول ندارى ؟ مگر من شيخ آنها نيستم ؟ مگر عشيره و مردم قبيله‌ام سخن و فرمان مرا اطاعت نمىكنند ؟ ! معاويه پاسخ داد : همين‌گونه است . حتات گفت : پس چرا بين من و ديگران تفاوت گذاشتى ؟ ! معاويه بدون كمترين شرمندگى پاسخ داد : زيرا از آنان دينشان را خريدم ، ولى تو را با دينت واگذاشتم . آنگاه دستور داد كه به او نيز سهمى برابر ديگران بپردازند . « 1 »\r\n\r\nنقش مغيره در بيعت ستاندن براى يزيد\r\nزمانى كه مغيرة بن شعبه متوجه شد معاويه در صدد عزل اوست به شام رفت و به او ابراز داشت كه بايد اين‌همه اختلاف و كشتار و جنگ بعد از كشته شدن عثمان شما را متوجه اين نكته كرده باشد كه بعد از خود فردى را به جانشينى برگزينى . بنابراين يزيد را وليعهد خويش ساز ، كه اگر براى تو حادثه‌اى رخ داد جانشين تو باشد و جنگ و كشتار ديگرى رخ ندهد .\r\nمعاويه كه از اين پيشنهاد خوشحال شده بود ، گفت : چه كسى اين مهم را عهده‌دار خواهد شد ؟ مغيره گفت : من در كوفه و زياد در بصره . در غير اين دو شهر نيز كسى با تو مخالفت نخواهد كرد . معاويه از او تشكر كرد و فرمان ولايت او بر كوفه را تجديد كرد و اين درحالى بود كه روش مغيره در كوفه براى معاويه رضايت‌بخش نبود و در صدد عزل او بود .\r\nموقعى كه مغيره از نزد معاويه خارج شد ، گفت : پاى او را در گردابى قرار دادم كه پايان ندارد و درى از شكاف را بر روى او گشودم كه بسته نخواهد شد . آنگاه به كوفه بازگشت و سران كارگزاران بنىاميه را گرد آورد و بيعت با يزيد را با آنان درميان گذاشت و موافقت آنان را به‌دست آورد و جمعى از آنان را به شام فرستاد . « 2 » پس آنگاه معاويه در نامه‌اى از زياد خواست كه همانند مغيره از مردم بصره براى يزيد بيعت بگيرد .\r\n\r\n\r\n","description":"","footnote":"\r\n( 1 ) . همان .\r\n( 2 ) . ابن‌اثير ، الكامل فى التاريخ ، ج 3 ، ص 249 ؛ نيز بنگريد به : طبرى ، تاريخ طبرى ، ج 4 ، ص 520 ؛ ابن‌واضح ، تاريخ يعقوبى ، ج 2 ، ص 148 .\r\n","page_name":" 299 ","page_number":299},
  {"content":"\r\n\r\nچون نامه معاويه به زياد بن ابيه در بصره رسيد ، سفيرى خردمند نزد معاويه فرستاد و به وى گفت به امير بگو : مردم چه مىگويند هرگاه آنان را به بيعت با يزيد دعوت كنيم ، درحالىكه يزيد با سگ‌ها و ميمون‌ها بازى مىكند و جامه‌هاى رنگين مىپوشد و پيوسته شراب مىنوشد و شب را با سازوآواز مىگذراند ، و حال آنكه هنوز حسين بن على ، عبدالله بن عباس ، عبدالله بن زبير و عبدالله بن عمر زنده‌اند . ليكن مىشود او را دستور دهى تا يك‌سال يا دو سال به اخلاق اينان درآيد . آنگاه شايد بتوانيم امر را بر مردم مشتبه سازيم .\r\nچون فرستاده نزد معاويه آمد و پيام زياد را به او رسانيد ، معاويه برآشفت و گفت : واى بر پسر عبيد ، گويا مىپندارد كه امير پس از معاويه ، زياد است . به‌خدا سوگند كه او را به مادرش سميه و پدرش عبيد باز مىگردانم . « 1 »\r\n\r\nعكس‌العمل امام حسين ( ع ) در برابر بيعت با يزيد\r\nيعقوبى مىنويسد :\r\nپس از وفات حسن بن على ( ع ) ، معاويه با پسرش يزيد به وليعهدى بيعت نمود و جز چهار نفر از بيعت او تخلف نكردند . عبدالله بن عمر گفت : آيا با كسى بيعت كنيم كه با ميمون‌ها و سگ‌ها بازى مىكند و شراب مىنوشد و آشكارا فسق مىكند ؟ عذر ما نزد خدا چيست ؟\r\nمعاويه همان سال به حج رفت و از ايشان دلجويى كرد و بر بيعت مجبورشان نساخت . « 2 »\r\nابن‌اعثم در الفتوح ضمن اعلام مخالفت حسين بن على ( ع ) ، عبدالله بن عباس ، عبدالله بن زبير و عبدالله بن عمر با جانشينى يزيد و اصرار معاويه بر آن مىنويسد :\r\nمعاويه گفت : رأى من همان است كه گفتم و قبل از اينكه از مكه بروم تصميم دارم در اين زمينه با مردم سخن بگويم ؛ اما من بر شما از مردم شام مىترسم و عاقل آن است كه خويشتن‌دار باشد .\r\n\r\n\r\n","description":"","footnote":"\r\n( 1 ) . همان ، ص 148 .\r\n( 2 ) . همان ، ص 160 .\r\n","page_name":" 300 ","page_number":300},
  {"content":"\r\n\r\nروز ديگر وى به مسجد آمد و هنگامى كه مردم جمع شدند ، در حضور امام حسين ( ع ) ، عبدالله بن زبير ، عبدالرحمن بن ابىبكر و عبدالله بن عمر با صراحت تمام موافقت اين چهار تن را با خلافت يزيد اعلام داشت و شاميانِ حاضر با هماهنگى قبلى غوغا برآوردند كه اين چهار تن اگر مخالف هم باشند بهايى ندارند . اگر اجازه دهى آنها را گردن مىزنيم . معاويه آنها را به سكوت دعوت كرد و امام حسين ( ع ) و ديگر مخالفان به دلايلى ابراز مخالفت نكردند و بعد از جلسه ، امام حسين ( ع ) در پاسخ به پرسش افرادى كه دراين‌باره متعجب بودند ، فرمود : قسم به خدا كه ما نه در پنهان و نه در آشكار با يزيد بيعت نكرده‌ايم .\r\nمردم كه تا حدى به دروغ بودن ادعاى معاويه آگاه بودند از خدعه او درشگفت بودند . معاويه در موقع بازگشت از مكه در بين راه مكه ، در محل ابوا به بيمارى كژدهانى « 1 » دچار شد و به‌همان بيمارى درگذشت . « 2 »\r\n\r\nعلل و مقدمات خروج امام حسين ( ع )\r\nبلاذرى مىنويسد :\r\nپس از شهادت امام حسن ( ع ) ، شيعيان در خانه جعدة بن هبيره مخزومى ( خواهرزاده على ( ع ) ) جمع شدند و در نامه‌اى ، وفادارى خود به امام حسين ( ع ) وبيزارى از معاويه را اعلام داشتند و از امام ( ع ) دراين‌باره نظر خواستند . امام‌حسين ( ع ) در پاسخ آنان نوشت : اميدوارم كه موضع و عقيده برادرم - كه رحمت خدا بر او باد - در لزوم صلح و موضع عقيده من در مورد جهاد با ستمكاران ، هر دو كارى صواب بوده باشد ، ولى تا هنگامى كه پسر هند ، زنده است آرام بگيريد و نظر خويش را از نامردمان پوشيده داريد . پس از مرگ معاويه اگر زنده بودم نظر خود را اعلام خواهم داشت . « 3 »\r\n\r\nاصرار يزيد بر بيعت مخالفان\r\nپس از مرگ معاويه و به قدرت رسيدن يزيد ، اولين اقدام او اين بود كه در نامه‌اى به والى\r\n\r\n\r\n","description":"","footnote":"\r\n( 1 ) . لقوه يا كژدهانى ، فلج و رعشه نيمى از صورت را گويند .\r\n( 2 ) . ابن‌اعثم ، الفتوح ، ص 807 ؛ ابن‌واضح ، تاريخ يعقوبى ، ج 2 ، ص 236 .\r\n( 3 ) . بلاذرى ، انساب الاشراف ، ج 3 ، ص 361 ؛ نيز بنگريد به : ابن‌اعثم ، الفتوح ، ص 805 .\r\n","page_name":" 301 ","page_number":301},
  {"content":"\r\n\r\nمدينه ( وليد بن عتبة بن ابىسفيان ، پسر عموى خود ) نوشت :\r\nاز حسين بن على و عبدالله بن زبير بيعت بگير و در صورت مخالفت بدون كمترين ملاحظه‌اى آنان را كشته ، سر آنان را نزد من بفرست . « 1 »\r\nنامه يزيد در شب به وليد رسيد و او بىدرنگ امام ( ع ) و فرزند زبير را فراخواند و آن‌دو پاسخ دادند كه چون بامداد شود با مردم نزد تو آييم . مروان بن حكم به وليد گفت : به خدا قسم كه اينان اگر بيرون روند ديگر ايشان را نبينى . پس بگيرشان تا بيعت كنند و گرنه آن‌دو را گردن بزن . وليد نپذيرفت و آنها از نزد وى بيرون رفتند و همان شب از مدينه كناره گرفتند .\r\n\r\nاعزام مسلم بن عقيل به كوفه\r\nچون نامه‌ها و فرستادگان كوفيان در مكه افزون شد امام حسين ( ع ) براى آنان پاسخ نوشت و مسلم بن عقيل را به كوفه فرستاد و به او دستور داد : موقعى كه به كوفه رسيدى احوال مردم را بنگر و در محتواى نامه آنان بينديش . اگر آنان در گفتار خود راستگو بودند و سران آنها نسبت به آمدن من اتفاق داشتند و افراد مورد اعتماد به اندازه كافى از من پيروى داشتند به كوفه خواهم آمد .\r\nمسلم به كوفه آمد و والى كوفه نعمان بن بشير انصارى بود . مردم كه از آمدن مسلم با خبر شدند نزد او آمدند و هجده هزار تن با او بيعت نمودند .\r\nهواداران يزيد ، نعمان را مورد ملامت قرار دادند و چون او را ناتوان يافتند موضوع را براى يزيد نوشتند و گفتند : اگر كوفه را مىخواهى فردى لايق را بر اينجا والى ساز .\r\nيزيد در اين مورد با سرجون ( مسيحى كاتب و مشاور معاويه ) مشورت كرد و سرجون به او گفت : آيا اگر پدرت معاويه زنده بود و چيزى مىگفت سخن او را مىپذيرفتى ؟ پاسخ داد : آرى . سرجون گفت : پس سخن مرا نيز مانند سخن پدرت بپذير . من براى كوفه فردى بهتر از عبيدالله بن زياد نمىشناسم . يزيد با اينكه از عبيدالله ناخرسند بود توصيه سرجون را پذيرفت و عبيدالله - را كه والى بصره بود - به كوفه گسيل داشت و او با بزرگان بصره روانه كوفه شد .\r\n\r\n\r\n","description":"","footnote":"\r\n( 1 ) . همان ، ص 822 ؛ طبرى ، تاريخ طبرى ، ج 5 ، ص 338 .\r\n","page_name":" 302 ","page_number":302},
  {"content":"\r\n\r\nاز جمله بزرگان بصره كه همراه عبيدالله به كوفه آمد و از نظر عقيده هوادار اهل‌بيت ( عليهم السلام ) بود شريك بن اعور است كه در منزل هانى بن عروه منزل گرفت . او چون بيمار بود پس از چند روز عبيدالله براى عيادت وى به منزل هانى آمد . در اين حال مسلم بن عقيل نيز كه پس از دستگيرى مختار به منزل هانى منتقل شده بود و در آنجا حضور داشت . شريك بن اعور از مسلم خواست كه هنگام عيادت عبيدالله از وى ، او را بكشد ؛ ولى مسلم چنين نكرد و علت آن را دو چيز ذكر كرد : عدم ناخرسندى هانى و به ياد آوردن حديثى از پيامبر ( ص ) كه فرموده بود : « ايمان مرد او را از كشتن غافل‌گيرانه ، باز مىدارد » .\r\nابن‌زياد پس از چند روز هانى را طلبيد و به او اعتراض كرد كه چرا بر ضد خليفه مسلمين ( يزيد ) توطئه نموده ، مسلم را در خانه خود جاى داده است ؟ هانى در آغاز منكر شد ، ولى چون با جاسوس عبيدالله روبه‌رو شد اظهار داشت كه من او را نطلبيده‌ام ، بلكه او به خانه من آمد و اگر اجازه دهى مىروم و او را آزاد مىگذارم كه به‌هركجا خواهد برود . درهرحال پناهنده خود را به هيچ قيمت تحويل نخواهم داد . ابن‌زياد گفت : راهى جز تحويل دادن او وجود ندارد . هانى امتناع كرد و ابن‌زياد او را به سختى مجروح ساخت و در زندان انداخت . هنگامىكه هواداران هانى از قبيله مذحج خبر يافتند كه هانى كشته شده است ، به قصر عبيدالله هجوم آوردند و عبيدالله ، شريح قاضى را دستور داد كه در حضور آنان شهادت دهد كه هانى زنده و سلامت است .\r\nشريح به آنان خبر داد كه هانى را هم‌اكنون زنده و در سلامت ديده است . مذحجيان با شنيدن سخنان شريح آرام گشته و متفرق شدند .\r\nمسلم بن عقيل ( ع ) كه وضع را چنين ديد فرمان داد كه بيعت‌كنندگان با وى اجتماع نمايند . مردم كوفه جمع شدند و همراه مسلم قصر ابن‌زياد را محاصره نمودند . ابن‌زياد كه نيروى مقابله نداشت بزرگان كوفه را تهديد و تطميع كرد و از آنان خواست با مردم هوادار مسلم سخن‌گفته ، آنان را متفرق سازند . بزرگان كوفه نيز چنين كردند و به مردم اظهار داشتند كه اينك لشكرى از شام به‌كوفه روانه شده كه شما را توانايى برابرى با آنان نيست .\r\nمردم نيز به‌تدريج متفرق شدند و سرانجام مسلم را تنها گذاشتند و او - كه دركوفه پناهگاهى نداشت - به خانه زنى به‌نام طوعه وارد شد . با گزارش پسر آن زن ، حكومتيان از مخفيگاه\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nمسلم خبردار شدند و سرانجام او را دستگير و او و هانى را به شهادت رساندند . جلادانِ پسر مرجانه مسلم را در بالاى بام دارالعماره و هانى را در بازار كوفه شهيد نمودند . « 1 »\r\n\r\nروانه شدن امام حسين ( ع ) از مكه به كربلا\r\nامام حسين ( ع ) سرانجام پس از دريافت نامه مسلم بن عقيل - كه حضرت را پيرو تقاضاى مكرر كوفيان و بيعت حضورى باخود ، از امام ( ع ) خواسته بود به كوفه رود - همراه با اهل‌بيت و خانواده‌اش در روز نهم ذيحجه پس از سخنرانى مفصل در عرفات روانه كوفه شد . امام ( ع ) در سخنرانى خود در جمع مسلمانان سراسر جهان اسلام ، گوشه‌هايى از جنايات دولت اموى را برشمرد و وظيفه مسلمانان و علما را درباره امربه‌معروف و نهىازمنكر ، مورد تأكيد قرار داد و همه مصيبت مسلمانان را نتيجه ترك اين وظيفه مهم دانست .\r\n\r\nسخنرانى امام ( ع ) در عرفات\r\nاى مردم ، از پند خدا به دوستدارانش به صورت بدگويى از احبار بنىاسرائيل ، عبرت بگيريد ؛ آنجا كه مىفرمايد : چرا عالمان دين و احبار از گفتار گناه‌كارانه و خوردن حرام ، آنان را نهى نمىنمايند ! به‌راستى كه ترك نهىازمنكر كارى زشت بوده است . « 2 » نيز مىفرمايد : آن عده از بنىاسرائيل كه به نعمت خداوند كفران ورزيدند به زبان داود ( ع ) و عيسى بن مريم ( ع ) مورد لعنت قرار گرفتند و اين به خاطر آن نبود كه احبار و رهبان معصيت ورزيده و تجاوز نموده بودند ، بلكه بدان سبب بود كه آنها از منكرات ديگران را نهى نمىكردند . . . . « 3 »\r\nشما به حقوق مردم بىاعتنا شده و حق مسلّم ضعيفان امت را ضايع كرده‌ايد ، ولى از حقوق غيرمسلم خود دفاع مىكنيد ؛ بدون اينكه مالى در راه خدا مصرف كرده يا جانى به خاطر خالق آن به خطر انداخته باشيد و يا با قومى و گروهى به خاطر خدا درگير شده باشيد .\r\n\r\n\r\n","description":"","footnote":"\r\n( 1 ) . ابن‌مسكويه ، تجارب الامم ، ج 2 ، ص 53 - 44 ؛ نيز بنگريد به : ابن‌خلدون ، تاريخ ، ج 2 ، ص 34 .\r\n( 2 ) . مائده ( 5 ) : 65 .\r\n( 3 ) . مائده ( 5 ) : 78 .\r\n","page_name":" 304 ","page_number":304},
  {"content":"\r\n\r\nآيا با اين همه ، همچنان از خداوند بهشت را آرزومنديد و هم‌جوارى پيامبران را مىطلبيد و اميد آن داريد كه از عذاب الهى مصون بمانيد ؟ ! اما من تصور مىكنم شما افراد پرتوقع ، سزاواريد كه به عذاب الهى گرفتار آييد . زيرا در سايه عنايت خدا به مقام شامخى در ميان مردم دست يافته‌ايد ، ولى خداشناسانى را كه خداشناسى را مىگسترانند احترام نمىكنيد درحالىكه مردم به خاطر خدا به شما احترام مىكنند .\r\nنيز بدان سبب از جانب خداوند بر شما بيمناكم كه به چشم خود مىبينيد كه تعهدات و پيمان‌هاى الهى زير پا نهاده مىشود و شما نگران نيستيد ؛ درحالىكه اگر تعهدات و پيمان‌هاى پدرانتان نقض مىشد هراسان بوديد . آرى ، هم‌اكنون پيمان‌هاى الهى مورد بىاعتنايى قرار مىگيرد و نابينايان و بازنشستگان در همه شهرها بىسرپرست مانده‌اند و بر آنها ترحم نمىشود . با اين حال شما نه خود مطابق وظيفه خويش عمل مىكنيد و نه به كسى كه مىخواهد انجام وظيفه نمايد و در ارتقاى شأن شما كوشا باشد كمك مىكنيد و برعكس ، با چاپلوسى و سازش با ستمكاران خود را از تجاوز آنان ايمن ساخته‌ايد . . . . در اين اوضاع آشفته هرچند همه مسلمانان مسئول‌اند ، خسارت و مصيبت شما از همگان افزون است . زيرا شما در جايگاه عالمان نشسته‌ايد . . . .\r\nاگر شما در ناراحتىها و دشوارىها در كنار مردم بوديد و به خاطر خدا مشكلات را تحمل مىكرديد زمام امور در اختيار شما بود و هيچ تصميمى بدون اجازه شما گرفته نمىشد ! ولى شما جايگاه خود را در اختيار ظالمان قرار داده و كار خدا را به آنها واگذاشته‌ايد و آنها نيز خودسرانه در شبهات عمل مىكنند و به‌دنبال ارضاى تمايلات حيوانى خويش‌اند و سلطه آنان بر سرنوشت مردم نيز نتيجه ترس شما از مرگ است و آن هم بدان سبب است كه به دنياى ناپايدار دل‌بسته و بيچارگان را سرگردان به دست ظالمان سپرده‌ايد و آنها نيز پاره‌اى را به اجبار ، برده خويش ساخته و گروهى نيز توانايى اداره خويش را نداشته‌اند و بيچاره‌وار سرگرم تأمين نان و آب خود هستند .\r\nفرمانروايان ظالم در مملكت خودسرانه مىتازند و با هوس‌بازى خويش ، رسوايى به‌بار مىآورند و در برابر خداوند گستاخ شده‌اند . در هر شهرى سخنورى از ايشان به منبر برآمده ، زمين براى ايشان فراخ و دستشان باز است . مردم برده ايشان شده ، قدرت دفاع از خود ندارند . آن يك حاكمى زورگو و بدخواه است و ديگرى بيچارگان را مىكوبد و به آنها قلدرى و سخت‌گيرى مىكند . آن ديگرى\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nفرمانروايى مسلط است كه نه خدا را مىشناسد و نه روز واپسين را باور دارد . خيلى عجيب است ! چگونه تعجب نكنم كه بر جامعه ، مردى دغل‌باز و ستمگر حاكم شده كه مأمور مالياتش رحم ندارد و استاندارش نسبت به افراد متدين نامهربان و ستمكار است . خداوند درباره همه آنچه گفته شد روزى بين ما داورى خواهد كرد و حكم عادلانه صادر خواهد كرد .\r\nآنگاه امام حسين ( ع ) گويا به ياد سخنان پدر بزرگوارش على ( ع ) ( خطبه 131 نهج‌البلاغه ) افتاد و همان عبارات را تكرار كرد :\r\nخداوندا ، تو خود مىدانى كه آنچه از ما سر زده به خاطر رقابت در قدرت يا ثروت‌اندوزى نبوده ، بلكه به خاطر آن است كه اصول و ارزش‌هاى درخشان دين تو را بنمايانيم و در شهرهاى تو صلاح را بر فساد غالب سازيم ؛ به اين هدف كه بندگان مظلوم تو آرامش يابند و به واجبات و مستحبات و احكام تو عمل نمايند .\r\nاگر شما اى مردم مسلمان ، ما را در اين هدف الهى يارى ندهيد و از در انصاف با ما روبه‌رو نشويد ، ظالمان بر شما مسلط خواهند شد و در خاموش كردن نور پيامبرتان خواهند كوشيد . « 1 »\r\n\r\nنامه مسلم به امام ( ع )\r\nامام حسين ( ع ) در بين راه كوفه ، نامه مسلم بن عقيل ( ع ) را چند روز قبل از كشته شدن وى دريافت كرد كه در آن چنين نوشته بود :\r\nرهبر قوم با مردم خود دروغ نمىگويد . همه مردم كوفه با تو هستند . پس با دريافت نامه من به طرف كوفه حركت كن . « 2 »\r\nامام ( ع ) همچنان به حركت خويش ادامه داد . در منطقه بطن الدومه ، قيس بن مسهر را همراه نامه‌اى به سوى بزرگان كوفه فرستاد و به آنان اعلان داشت كه به سوى آنان مىآيد .\r\nقيس بن مسهر در قادسيه با سپاهيان ابن‌زياد روبه‌رو شد و حصين بن نمير او را دستگير كرد و نزد ابن‌زياد فرستاد . ابن‌زياد به او دستور داد تا به خاطر نجات خويش بر پشت‌بام قصر رود و با دروغگو برشمردن حسين بن على ( ع ) و پدر بزرگوارش ، به ايشان ناسزا گويد . قيس\r\n\r\n\r\n","description":"","footnote":"\r\n( 1 ) . ابن‌شعبه حرانى ، تحف العقول ، ص 239 - 237 .\r\n( 2 ) . بلاذرى ، انساب الاشراف ، ج 2 ، ص 174 ؛ نيز بنگريد به : طبرى ، تاريخ طبرى ، ج 4 ، ص 598 .\r\n","page_name":" 306 ","page_number":306},
  {"content":"\r\n\r\nبه پشت‌بام قصر رفت و پس از حمد خدا به مردم گفت : اين حسين بن على ( ع ) ، بهترين خلق خدا و پسر فاطمه ( عليها السلام ) دختر پيامبر خدا ( ص ) است كه مىآيد و من فرستاده او هستم و در منطقه حاجر از او جدا شده‌ام . پس به سوى او بشتابيد . آنگاه ابن‌زياد و پدرش را لعنت فرستاد و براى على ( ع ) آمرزش طلبيد . ابن‌زياد دستور داد ، از بام قصر او را پرتاب كنند و وى جان به جان‌آفرين تسليم كرد . « 1 »\r\n\r\nامام حسين ( ع ) و حُر بن يزيد رياحى\r\nابن‌مسكويه مىنويسد :\r\nموقعى كه امام حسين ( ع ) به شراف رسيد . . . با سپاهيان حُر روبه‌رو شدند . لشكر حر چادر به‌پا كردند و چون سخت تشنه بودند امام دستور داد به آنها آب دادند و براى آنان سخن گفت و فرمود : شما مرا دعوت كرديد و به خاطر دعوت شما آمده‌ام . بنابراين اگر بر عهد خويش هستيد من آماده‌ام و گرنه به همان‌جا كه بودم برمىگردم . مردم ساكت شدند . امام به حر فرمود : آيا تو با جمع خود نماز مىخوانى ؟ پاسخ داد : خير ، به تو اقتدا مىكنيم و نماز ظهر را به امامت حضرت ( ع ) خواندند و ديگر بار امام ( ع ) سخنان قبل را تكرار كرد . حر پاسخ داد : ما از كسانى كه نامه نوشته‌اند ، نيستيم و از اين نامه‌ها خبرى نداريم و مأموريم كه تو را به كوفه نزد ابن‌زياد ببريم . امام ( ع ) فرمود : مرگ براى تو از اين‌كار آسان‌تر است ! و به يارانش اشاره كرد حركت كنند .\r\nلشكريان حر مانع شدند . امام فرمود : مادرت ( ع ) به عزايت بنشيند ! چه مىخواهى ؟ حر پاسخ داد : هر كس جز تو نام مادرم را مىبرد به او جواب مىدادم ، ولى درباره مادر تو جز خير و خوبى نمىتوانم بگويم .\r\nامام ( ع ) فرمود : چه قصدى دارى ؟ پاسخ داد : بايد نزد ابن‌زياد برويم . امام ( ع ) فرمود : در اين صورت با تو موافقت نخواهم كرد . حر گفت : من به جنگ با تو مأمور نيستم . حال كه چنين است راهى را پيش گير كه نه به كوفه و نه به مدينه رود ! و امام ( ع ) پذيرفت .\r\nدر اين حال چهار نفر از طرف كوفه به امام حسين ( ع ) پيوستند و حر\r\n\r\n\r\n","description":"","footnote":"\r\n( 1 ) . ابن‌مسكويه ، تجارب الامم ، ج 2 ، ص 57 .\r\n","page_name":" 307 ","page_number":307},
  {"content":"\r\n\r\nمىخواست جلو آنها را بگيرد كه امام ( ع ) فرمود : آنها از من هستند و اگر متعرض آنان شوى با تو جنگ خواهم كرد . حر مانع آنها نشد و ايشان به امام گفتند : بزرگان كوفه را خريدارى كرده و آنها عليه تو اتفاق نموده‌اند . مردم قلب‌هايشان با تو ، ولى شمشيرهايشان بر ضد تو است . . . . قيس بن مسهر را نيز شهيد كردند . امام ( ع ) درحالىكه اشك از چشمانش جارى بود ، فرمود : فمنهم من قضى نحبه و منهم من ينتظر و ما بدّلوا تبديلا .\r\nسپس آنها به حضرت گفتند : به خدا قسم ، اگر تنها با همين‌ها كه با تو روبه‌رو شده‌اند مىجنگيدى توانايى آن را نداشتى و حال آنكه ما لشكر زيادى را ديديم كه از كوفه براى جنگ با تو خارج شده بودند . تو را به‌خدا قسم مىدهيم كه به آنها نزديك نشويد و با ما بيا تا در كوه‌هاى « أجا » جاى گيريم ؛ مكانى كه در طول تاريخ نفوذناپذير بوده و پادشاهان غسان ، حمير ، آل‌منذر و . . . نتوانسته‌اند بر ما پيروز شوند . اگر به آنجا بيايى لشكر زيادى از قبيله بنىطى و . . . به تو خواهند پيوست و بىدريغ در مقابل تو شمشير خواهند زد .\r\nامام ( ع ) فرمود : خدا به شما جزاى خير دهد . اين كار براى ما ممكن نيست . زيرا با حُر و لشكرش سخنى گفته‌ايم كه بر خلاف آن نمىتوانيم عمل كنيم . آنها گفتند : اكنون براى خانواده خود آذوقه مىبريم و پس از آن نزد تو برمىگرديم ! و خداحافظى كردند و رفتند .\r\nامام ( ع ) به حركت خود ادامه داد و ناگاه مردى ديگر از سوى كوفه ديده شد و او بر امام ( ع ) سلام نداد و نزد حر رفت و نامه‌اى از ابن‌زياد به او داد كه در آن نوشته بود : در هر كجا نامه من به تو رسيد حسين و همراهانش را متوقف سازيد . حر به امام ( ع ) عرض كرد : اين نامه ابن‌زياد و اين هم جاسوس و نماينده اوست و من توان مخالفت ندارم .\r\nامام ( ع ) فرمود : اجازه دهيد در يكى از آبادىهاى نزديك فرود آييم . آنها نپذيرفتند . زهير بن قين از ياران حضرت ( ع ) گفت : اى پسر دختر رسول‌خدا ( ص ) ، همين‌جا با آنها مىجنگيم . امام ( ع ) فرمود : من آغازگر جنگ نخواهم بود . . . . آنگاه در همان‌جا فرود آمدند و اين در روز دوم محرم ، روز پنج‌شنبه سال 61 بود .\r\nعبيدالله بن زياد ، عمر بن سعد را ولايت رى داده و فرمان آن را برايش نوشته بود . او در صدد بود با چهار هزار سپاه به رى برود ، چون مردم ديلم بر آنجا نفوذ يافته بودند . عبيدالله به عمر بن سعد نوشت : به جانب حسين [ ( ع ) 
  ] برو و موقعى كه از اين مشكل فارغ شديم به رى برو . عمر بن سعد عذر خواست و عبيدالله\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nنپذيرفت ، جز اينكه فرمان ولايت رى را به او بازگرداند .\r\nعمر بن سعد جنگ با امام حسين ( ع ) را عظيم مىشمرد و با هركس مشورت كرد با اين كار موافقت نكردند ؛ ولى سرانجام فريفته ولايت رى شد و اين مسئوليت را پذيرفت و با چهار هزار سپاهى در روز سوم محرم به كربلا آمد . در آنجا كسى به جانب امام ( ع ) فرستاد كه به چه هدف به اينجا آمده است . امام ( ع ) پاسخ داد : مردم شهر شما از من دعوت كرده‌اند و اكنون كه خواهان من نيستند ، برمىگردم . عمر بن سعد گفت : اميدوارم خدا مرا از اين مشكل نجات دهد . « 1 »\r\n\r\nنامه عمر بن سعد به عبيدالله بن زياد\r\nامام حسين ( ع ) به عمر بن سعد پيام فرستاد كه در ميان دو لشكر با هم ملاقات كنند ، و هر يك همراه بيست سوار به ديدار هم رفتند . امام ( ع ) به اصحابش دستور داد كنار بروند و عمر سعد نيز چنين كرد و آن‌دو مدتى طولانى در فاصله‌اى كه صداى آن‌دو را كسى نمىشنيد ، سخن گفتند و اين ملاقات چندبار انجام گرفت .\r\nعمر بن سعد به عبيدالله نوشت :\r\nخداوند آتش اين فتنه را خاموش ساخت و توافق حاصل شد . حسين [ ( ع ) 
  ] پذيرفته است كه از همين‌جا برگردد يا به يكى از مناطق مرزى اسلام برود و همانند يكى از مسلمانان زندگى و رفتار كند و يا اينكه به شام نزد يزيد رود و او هر چه صلاح دانست به‌جاى آورد . اين پيشنهاد به صلاح امت است و شما را نيز راضى مىسازد .\r\nهنگامىكه نامه عمر بن سعد به عبيدالله رسيد ، گفت : اين پيشنهاد خيرخواهانه‌اى\r\n\r\n\r\n","description":"","footnote":"\r\n( 1 ) . بنگريد به : همان ، ص 65 - 58 .\r\nعمرو بن بحر جاحظ از دانشمندان قرن دوم هجرى در كتاب رسائل ، ج 2 ، ص 12 براى اثبات كفر امويان پس از ذكر خيانت‌هاى گسترده معاويه مىنويسد : اما آنچه از پسرش يزيد و مزدورانش رخ داد : جنگ مكه و سنگ‌باران كعبه و مباح‌دانستن جان و مال و ناموس مردم مدينه و كشتن حسين ( ع ) در جمع زيادى از اهل‌بيت ( عليهم السلام ) ، كه چراغ‌هاى تاريكى و مقدسات اسلام بودند ؛ آن‌هم پس از اينكه آن حضرت ( ع ) متعهد شد كه اصحابش را مرخص نمايد و به حرم و خانه خود يا هر جاى ديگرى كه پيشنهاد نمايند برود و يا هركجا كه آنها بگويند وطن گزيند . آنها جز كشته شدن يا تسليم بىقيد و شرط او را نخواستند . . . . گيرم‌كه كشتن حسين ( ع ) و مباح دانستن جان‌ومال مردم مدينه كفر نباشد ، سنگ‌باران كعبه و تخريب بيت‌الله الحرام و قبلهء مسلمين هم كفر نيست ؟ !\r\n","page_name":" 309 ","page_number":309},
  {"content":"\r\n\r\nاست كه مردى به فرمانده خود اعلام مىدارد و آن را قبول دارم . در اين هنگام شمر بن ذىالجوشن گفت : آيا اين پيشنهاد را مىپذيرى ، درحالىكه او اينك در قلمرو توست و براى سرنگونى قدرت تو آمده است ؟ قسم به خدا ، اگر از شهرهاى تو دور شود و دست بيعت به تو ندهد او به قدرت خواهد رسيد و تو ضعيف خواهى شد . بنابراين از او نپذير ، مگر تسليم حكم تو شود . آنگاه خواستى مجازات يا عفو مىكنى . شنيده‌ام عمر بن سعد و حسين شب با هم جلسه دارند و سخن مىگويند ! عبيدالله گفت : خوب تشخيص داده‌اى و رأى همين است . آنگاه جواب نامه عمر را به شمر داد و گفت : اگر حاضر شد طبق دستور عمل كند ، از او فرمان ببر . در غير اين‌صورت او را گردن بزن و خود امير سپاه باش .\r\nآنگاه در نامه به عمر بن سعد نوشت : من تو را نفرستادم كه وقت بگذرانى و از او دست بدارى و اميدوار سازى و يا او را شفاعت بنمايى . اگر حسين و يارانش تسليم حكم من شدند و خود تسليم گرديدند ، آنها را نزد من بفرست . در غير اين‌صورت آنها را بكش و قطعه قطعه بنما كه سزاوار آن هستند . پس اگر به دستور عمل كردى به تو پاداش نيكى خواهيم داد و اگر مخالفى ، از مسئوليت كنار برو و كار لشكر ما را رها كن و شمر را با لشكر واگذار كه دستورهاى لازم را به او ابلاغ كرده‌ايم . « 1 »\r\nعمر بن سعد از دخالت شمر سخت برآشفت و ميان آن دو گفتگوى تلخى پديد آمد ، ولى سرانجام خود عهده‌دار مسئوليت شد . سپاه عمر تصميم داشت همان شب بر امام ( ع ) و ياران و خانواده‌اش يورش ببرد ، اما حضرت از ايشان يك شب را براى عبادت فرصت گرفت .\r\nدر آن شب امام ( ع ) با يارانش به گفتگو پرداخت و ايشان را ديگربار آزمود و آنان هر يك در اظهار وفادارى و پايمردى جمله‌ها گفتند كه در تاريخ ثبت است . به‌هرصورت در فرداى آن روز ، واقعه‌اى در تاريخ اسلام و زندگى بشر ، رخ داد كه هرگز قبل و بعد آن همانندى نداشته و نخواهد داشت . دراين واقعه سيدالشهدا ( ع ) و ياران و فرزندانش به شهادت رسيدند ، اما دين اسلام و نام رسول خدا و اهل‌بيت پاكش براى هميشه زنده و جاويد ماند .\r\n\r\nحكمت رفتارها و اقدام‌ها\r\nهمان‌گونه كه پيشتر گفته شد ، امام حسين ( ع ) از دوران امام حسن ( ع ) با مردم عراق در ارتباط بود و شيعيان عراق از او پيوسته مىخواستند كه بر ضد معاويه قيام كند و او آنها را به صبر\r\n\r\n\r\n","description":"","footnote":"\r\n( 1 ) . ابن‌مسكويه ، تجارب الامم ، ج 2 ، ص 66 .\r\n","page_name":" 310 ","page_number":310},
  {"content":"\r\n\r\nامر مىفرمود ، تا بعد از مرگ معاويه اگر امام ( ع ) زنده باشد و آنان نيز همان‌گونه آماده مبارزه باشند ، بدانچه صلاح بداند رفتار كند . عراقيان پس از شهادت امام مجتبى ( ع ) بيش از گذشته با امام در ارتباط بودند و جاسوسان معاويه پياپى او را از اين امر آگاه مىكردند و همين امر موجب نامه‌نگارى بين امام ( ع ) و معاويه شد . معاويه ترجيح داد با امام حسين ( ع ) درگير نشود ؛ هر چند وليعهدى يزيد را نپذيرد .\r\nعراقيان بيعت نكردن امام با يزيد را مغتنم شمرده ، همواره از او مىخواستند رهبرى مبارزه بر ضد امويان را به عهده بگيرد . پس از مرگ معاويه ، يزيد جز با بيعت امام ( ع ) راضى نمىشد و اين چيزى بود كه حتى ابن‌زبير و عبدالله بن عمر نيز آن را نپذيرفتند . هنگامىكه امام ( ع ) امنيت خود را در مدينه از دست داد ، به مكه رفت و آنجا نيز به‌حقيقت امنيت نداشت ، مگر اينكه مانند ابن‌زبير خانه خدا را پناهگاه قرار دهد و در داخل حرم ، جنگ با يزيد را رهبرى كند و اين رفتار نه‌تنها براى امام حسين ( ع ) كه براى مسلمانان پذيرفتنى نبود و شايد يكى از عوامل مهم شكست ابن‌زبير نيز همين بود كه حرم خدا را معركه پيكار با يزيد قرار داد . او پس از مرگ يزيد نيز مكه را رها نساخت .\r\nامام خود بارها بدين امر تصريح كرد كه نمىخواهد بدين‌وسيله حرمت حرم شكسته شود . « 1 »\r\nناصحان و خيرخواهان امام ( ع ) نيز بر تأمين امنيت براى امام ( ع ) قدرتى نداشتند و تنها\r\n\r\n\r\n","description":"","footnote":"\r\n( 1 ) . احمد نويرى در نهاية الارب مىنويسد : عبدالله بن زبير به امام حسين ( ع ) گفت : اگر من مانند تو شيعيانى در عراق داشتم به‌جاى ديگرى نمىرفتم . بعد ترسيد كه امام ( ع ) او را متهم كند گفت : اگر در حجاز هم بمانى و خواسته باشى امير باشى نسبت به تو مخالفتى نمىكنيم ، بلكه كمك خواهيم كرد و با تو بيعت و برايت خيرخواهى مىكنيم ، امام حسين ( ع ) فرمود : پدرم برايم حديث كرد كه قوچى ( سالارى ) در مكه كشته خواهد شد كه با ريختن خون او حرمت مكه در هم شكسته خواهد شد . دوست ندارم كه آن قوچ باشم . ابن‌زبير گفت : اگر مىخواهى همين‌جا بمان و مرا قائم‌مقام خود كن كه در آن صورت هم از تو اطاعت خواهد شد و بر خلاف ميل تو كارى انجام نمىگيرد . فرمود : اين كار را هم نمىخواهم . آنگاه لحظاتى آهسته با يكديگر سخن گفتند و امام حسين ( ع ) روى به حاضران كرد و گفت . . . مىگويد در همين مسجد قيام كن و مردم را گرد خود جمع كن و حال آنكه به‌خدا سوگند اگر يك وجب دور تر از آن كشته شوم ، دوست‌تر مىدارم از آنكه در اين مسجد كشته شوم . . . به‌خدا سوگند اگر در لانه خزندگان باشم مرا بيرون خواهند كشيد تا خواستهء خود را برآورند و به‌خدا كه دربارهء من ستم خواهند كرد همچنان كه يهوديان در مورد شنبه كار از حد گذراندند . ( نويرى ، نهاية الارب ، ج 7 ، ص 157 ؛ نيز بنگريد به : طوسى ، تفسير تبيان ، ج 1 ، ص 289 به بعد )\r\n","page_name":" 311 ","page_number":311},
  {"content":"\r\n\r\nسخن آنها بىاعتمادى به دعوت عراقيان بود . بنابراين ، پناهندگى حضرت در مكه يا كوچ به‌سوى يمن سرانجامى جز كشته شدن نداشت . زيرا در يمن گرچه شيعيان على ( ع ) حضور داشتند از امام دعوت نكرده بودند و مردم عراق بودند كه از زمان على ( ع ) ادعاى مخالفت با امويان و شاميان را داشتند و امام با پذيرش دعوت آنان مظلوميت على ( ع ) و امام حسن ( ع ) را بيش از پيش روشن ساخت . بنابراين امام ( ع ) يا بايد همان‌گونه كه رفتار كرد به انجام وظيفه مىپرداخت يا تن به ذلت مىداد و حكومت يزيد را مىپذيرفت و همه معيارهاى ارزشمند اسلامى در انتخاب خليفه و شرايط خلافت را ناديده مىگرفت . امام ( ع ) با انتخاب عراق براى مهاجرت نه‌تنها واقعيات ناپيدا در عراق و شام را آشكار ساخت و پدر و برادرش را از اتهام ضعف مديريت رهانيد ، در همان‌جا نيز زمينه قيام‌هايى را فراهم آورد كه نه‌تنها كام امويان را در تمام دوران قدرت پر از زهر كرد ، بلكه سرانجام با بدترين وضعيت نابودشان نمود .\r\nدر صورتىكه اگر براساس ضرورت خلافت يزيد را پذيرفته بود ، بعدها براى كسى اثبات مشروع نبودن حكومت امويان نيز ممكن نبود و سكوت امامان اهل بيت نيز در طول تاريخ توجيهى نداشت ؛ ولى با قيام اباعبدالله ( ع ) نه‌تنها جايگاه سياسى اهل‌بيت ( عليهم السلام ) مشخص شد ، كه امامان بعد از حضرتش نيز از اتهام پيروى از خلفاى جور مصون ماندند و سكوت آنان هيچ‌گاه به‌معناى موافقت و پذيرش تلقى نگرديد .\r\n\r\nخيانت‌نامه‌ها\r\nبه‌راستى چه شد كه امام ( ع ) در روز عاشورا تنها با هفتاد و دو تن يا كمى بيشتر در محاصره دشمن قرار گرفت و شهيد شد و از جمعيت شهرها كسى به يارى او نيامد ؟\r\nحقيقت آن است كه در روزگار امويان ، كوفه مركز حركت ضد اموى بود و بصره و ديگر شهرها دنباله‌رو سپاه كوفه بودند و با آمدن ابن‌زياد « 1 » به كوفه و شهادت مسلم بن عقيل ( ع ) و\r\n\r\n\r\n","description":"","footnote":"\r\n( 1 ) . حضور ابن‌زياد در كوفه پس از فرماندارى او در بصره ، مردم را به ياد دوران كشتار بىرحمانهء زياد بن ابيه انداخت و ترس از سيرهء خشونت‌بار اين پدر و پسر ، خود يكى از عوامل فروپاشى دستگاه رهبرى كوفه در حمايت از امام حسين ( ع ) بود . به‌هنگام ورود ابن‌زياد به كوفه تا موقعى كه مردم تصور مىكردند كه وى امام حسين ( ع ) است به حمايت حضرت ( ع ) شعار مىدادند ، ولى وقتى فهميدند كه او ابن‌زياد است متفرق و خاموش گرديدند . به‌ويژه پس از شايع شدن حركت سپاه شام به‌جانب كوفه صداها خاموش گرديد . ( بنگريد به : طبرى ، تاريخ الامم و الملوك ، ج 4 ، ص 566 )\r\n","page_name":" 312 ","page_number":312},
  {"content":"\r\n\r\nهانى بن عروه ، دستگاه رهبرى كوفه فروپاشيد و ارتباط اين شهر با شهرهاى ديگر قطع شد و شرايط به‌گونه‌اى شكل گرفت كه تقريباً هم امام حسين ( ع ) و هم ديگر مسلمانان از پيروزى بر سپاه يزيد نااميد شدند . امام حسين ( ع ) در پايان كار خود ، نه‌تنها به فكر تأمين نيرو نبود ، بلكه به همه همراهان خود نيز فرمان داد متفرق شوند و تنها آنان‌كه آماده جان‌نثارى بودند باقى ماندند و هنوز كسانى وجود داشتند كه مشتاق فداكارى و شهادت در ركاب امام ( ع ) بودند ؛ ولى ابن‌زياد و لشكر او مانع مىگرديدند و يا به سبب دورى راه نتوانستند خود را به‌موقع به كربلا برسانند . در چنين شرايطى امام حسين ( ع ) بود كه مىبايست تسليم گردد و بيعت با يزيد را بپذيرد و يا شهادت در راه خدا و امربه‌معروف و نهىازمنكر را انتخاب نمايد و امام ( ع ) راه دوم را ادامه داد و نتيجه آن شد كه صحنه دلخراش كربلا رخ داد . با شهادت آن حضرت هر چند مصيبت عظيمى بر اسلام و مسلمين رخ داد ولى قدس شهادت و الگو قرارگرفتن قيام كربلا نه‌تنها مردم كوفه بلكه همه مسلمانان ديگر را بيدار ساخت و احساسات حق‌طلبان را برانگيخت و به‌تدريج اين احساسات سرانجام پس از شهادت امام حسين ( ع ) به‌صورت نهضت‌هاى توابين و ياران مختار و . . . خودنمايى كرد .\r\nبه‌نقل بسيارى از مورخان ، مختار بن ابىعبيده ثقفى از آنهايى است كه در صدد پيوستن به امام حسين ( ع ) در كربلا بود . او از نامه‌نويسان به امام حسين ( ع ) و ميزبان مسلم بن عقيل ( ع ) در كوفه بود . يعقوبى مىنويسد :\r\nمختار با گروهى مسلح به قصد يارى حسين بن على ( ع ) آماده شده بود و ابن‌زياد او را گرفت و زندان كرد و چنان او را با چوب زد كه چشم او را شكافت . عبدالله بن عمر [ شوهرخواهر مختار 
  ] درباره او به يزيد نامه نوشت و وى به عبيدالله دستور داد او را رها سازد . عبيدالله او را رها كرد ، ولى از كوفه تبعيدش نمود . اين موضع‌گيرى اختصاص به مختار نداشت بلكه مردم ديگرى نيز از بصره و ديگر نواحى به‌دنبال همين معنا بودند و حتى بعضى همراهان امام ( ع ) با اين قرار كه باز مىگردند از امام ( ع ) جدا شدند ولى به خاطر سرعت عمل ابن‌زياد در قتل امام ( ع ) فرصت نيافتند . توده مردم كوفه نيز بر خلاف سردمداران خود هيچ‌گاه امام ( ع ) را فراموش نكردند و به‌همين جهت موقعى كه مختار پس از خروج از زندان به حجاز رفت و همراه عبدالله بن زبير شد و سپس رهسپار عراق گرديد ، مقارن با قيامِ جمعى از مردم كوفه كه همراه سليمان بن صرد خزاعى به خون‌خواهى امام حسين ( ع ) خروج كرده بودند به كوفه رسيد و به مردم گفت :\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nمحمد حنفيه ، فرزند اميرمؤمنان على ( ع ) مرا فرستاده تا امير شما باشم و فرموده است تا با حلال شمارندگان حرام‌هاى خدا جنگ نمايم و از اهل‌بيت ستمديده پيامبر ( ص ) خون‌خواهى نمايم . به‌خدا قسم ، كشنده پسر مرجانه منم . كسىكه از ستمگران بر اهل‌بيت پيامبر ( ص ) انتقام خواهد گرفت ، گروهى از شيعيان گفته او را تصديق كردند و جمعى نيز گفتند : نزد محمد حنفيه مىرويم و از خود او مىپرسيم و چون نزد او رفتند محمد بدون اينكه مختار را نمايندهء خويش معرفى كند تنها گفت : چقدر دوست داريم كسى را كه خون ما را بخواهد و حق ما را بگيرد و دشمن ما را بكشد . مردم كوفه به همين مقدار بسنده كرده و نزد مختار بازآمدند و با او به رهبرى قيام بر ضد قاتلان حسين ( ع ) بيعت كردند . « 1 »\r\n\r\nتحقيق كنيد\r\n1 . درباره قيام توابين تحقيق كنيد و آن را با قيام حرّه مقايسه نماييد .\r\n2 . نقش امام سجاد ( ع ) و زينب‌كبرى را در زنده نگه‌داشتن عاشورا تبيين نماييد .\r\n3 . درباره چگونگى و ماهيت قيام مختار گزارشى بنويسيد .\r\n4 . درباره ويژگىهاى روانى و سياسى عبدالله بن عمر و عبدالله بن زبير تحقيق كنيد .\r\n\r\nپرسش\r\n1 . در نامه امام حسين ( ع ) به معاويه ، بيشترين اعتراض بر عملكرد چه كسى بود ؟\r\n2 . امام حسين ( ع ) در خطبه خود در عرفات ، هدف از قيامش را چه امرى دانست ؟\r\n3 . عمر بن سعد كه بود و چرا مىكوشيد با امام حسين ( ع ) مصالحه نمايد ؟\r\n4 . چرا مختار بن ابىعبيده از يارى امام حسين ( ع ) بازماند ؟\r\n5 . چرا مادامى كه معاويه زنده بود ، امام حسين ( ع ) عليه او قيام و شورش نكرد ؟\r\n6 . نقش عبدالله بن زبير در حاكميت مروانيان را بنويسيد .\r\n7 . چهار نفرى را كه با ولايتعهدى يزيد مخالف بودند ، نام ببريد .\r\n8 . پيشنهاد ولايتعهدى يزيد را چه كسى به معاويه داد و چرا ؟\r\n9 . چرا مسلم بن عقيل حاضر به ترور ناگهانى عبيدالله بن زياد ( در خانه هانى ) نشد ؟\r\n10 . معاويه چگونه از اهرم اقتصادى عليه مخالفان استفاده مىكرد ؟\r\n11 . ابن‌زياد با چه ترفند و تدبيرى مردم را از جانب‌دارى مسلم بن عقيل بر حذر داشت ؟\r\n\r\n\r\n","description":"","footnote":"\r\n( 1 ) . ابن‌واضح ، تاريخ يعقوبى ، ج 2 ، ص 201 ؛ نويرى ، نهاية الارب ، ج 6 ، ص 15 .\r\n","page_name":" 314 ","page_number":314},
  {"content":"\r\n\r\n\r\nمنابع و مآخذ\r\n1 . قرآن كريم ، فولادوند ، محمدمهدى .\r\n2 . سيدرضى ، نهج‌البلاغه ، ترجمه سيدجعفر شهيدى ، تهران ، انتشارات علمى فرهنگى ، چ يازدهم ، 1375 .\r\n3 . ابراهيمى وركيانى ، محمد ، اسلام و حقوق بين‌الملل عمومى ، تهران ، سمت ، 1378 .\r\n4 . - ، تاريخ اسلام ؛ از بعثت نبوى تا حكومت علوى ، قم ، دفتر نشر معارف ، 1382 .\r\n5 . آل‌ياسين ، شيخ راضى ، صلح امام حسن ، ترجمه آيت‌الله سيد على خامنه‌اى ، تهران ، دفتر نشر فرهنگ اسلامى ، 1388 .\r\n6 . آيتى ، محمدابراهيم ، تاريخ پيامبر اسلام ، تهران ، دانشگاه تهران ، چ پنجم ، 1369 .\r\n7 . ابن‌ابىالحديد ، شرح نهج‌البلاغه ، قم ، دارالكتب العلميه ، 1379 .\r\n8 . ابن‌اثير ، اسدالغابة ، لبنان ، دارالشعب ، بىتا .\r\n9 . - ، الكامل فى التاريخ ، بيروت ، داراحياء التراث العربى ، 1385 ق .\r\n10 . ابن‌احمر ، البحث و المغازى ، قم ، دفتر تبليغات اسلامى ، 1375 .\r\n11 . ابن اسحاق ، محمد ، السير و المغازى ، تهران ، دفتر مطالعات تاريخ و المعارف ، 1368 .\r\n12 . ابن‌اعثم كوفى ، الفتوح ، ترجمه محمد بن احمد مستوفى ، تهران ، علمى و فرهنگى ، 1374 .\r\n13 . ابن‌بطوطه ، سفرنامه ابن‌بطوطه ، ترجمه محمدعلى موحد ، تهران ، مركز انتشارات علمى و فرهنگى ، 1361 .\r\n14 . ابن‌بكار ، زبير ، اخبار الموفقيات ، ترجمه دكتر علىاصغر قائدان ، تهران ، شركت چاپ و نشر ، 1386 .\r\n15 . ابن‌جوزى ، تذكرة الخواص ، تهران ، مكتبة النبوية ، بىتا .\r\n16 . ابن‌حنبل ، احمد ، المسند ، بيروت ، دار صادر للطباعة و النشر ، 1389 ق .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n17 . ابن‌خلدون ، تاريخ ابن‌خلدون ، ترجمه عبدالمحمد آيتى ، تهران ، پژوهشگاه علوم انسانى و مطالعات فرهنگى ، 1366 .\r\n18 . - ، مقدمه ، تهران ، مركز انتشارات علمى و فرهنگى ، چ پنجم ، 1366 .\r\n19 . ابن‌سعد ، محمد ، الطبقات الكبرى ، بيروت ، دارالصادر ، 1417 ق .\r\n20 . ابن‌شعبه الحرانى ، حسن بن على بن حسين ، تحف العقول ، قم ، جامعه مدرسين ، 1363 .\r\n21 . ابن‌شهر آشوب ، محمد بن على ، مناقب آل ابىطالب ، بيروت ، دارالاضواء ، 1412 ق .\r\n22 . ابن‌صباغ المالكى ، فصول المهمة ، تهران ، منشورات الاعلمى ، بىتا .\r\n23 . ابن‌طاووس ، التحصين ، نجف ، مطبعة الحيدرية ، 1369 ق .\r\n24 . ابن‌عبدربه ، عقدالفريد ، بيروت ، دار احياء التراث العربى ، 1331 ق .\r\n25 . ابن‌عساكر ، تاريخ دمشق ، بيروت ، داراحياء التراث العربى ، 1421 ق .\r\n26 . ابن‌قتيبه دينورى ، الامامة و السياسة ، ترجمه سيد ناصر طباطبايى ، تهران ، ققنوس ، 1380 .\r\n27 . - ، امامت و سياست ، ترجمه طباطبايى ، تهران ، شمشاد ، 1380 .\r\n28 . ابن‌كلبى ، هشام بن محمد ، الاصنام ، قاهره ، دار الكتب المصريّه ، 2000 م .\r\n29 . ابن‌مسكويه ، ابوعلى احمد بن محمد رازى ، تجارب الامم ، مقدمه دكتر امامى ، تهران ، دار سروش للطباعة و النشر ، 1366 .\r\n30 . ابن‌نديم ، محمد بن اسحاق ، الفهرست ، با مقدمه رضا تجدد ، تهران ، مروى ( افست ) ، 1350 .\r\n31 . ابن‌هشام ، السيرة النبويه ، بيروت ، دارالجيل ، بىتا .\r\n32 . ابن‌همام صنعانى ، عبدالرزاق ، المصنف ، بيروت ، دار الكتب العلمية ، 1421 ق .\r\n33 . ابن‌واضح ، احمد بن ابىيعقوب ، تاريخ يعقوبى ، ترجمه محمد ابراهيم آيتى ، تهران ، شركت انتشارات علمى فرهنگى ، چ 9 ، 1366 .\r\n34 . ابوالفرج اصفهانى ، الاغانى ، بيروت ، دارالكتب العلميه ، بىتا .\r\n35 . - ، مقاتل الطالبيين ، نجف ، مطبعة الحيدرية ، 1405 ق .\r\n36 . ابن‌عنبه ، احمد بن على بن الحسين ، عمدة الطالب فى انساب آل ابىطالب ، نجف ، مطبعة الحيدرية ، 1337 ق .\r\n37 . اربلى ، كشف الغمّه ، تحقيق رسول جعفريان ، مشهد ، آستان قدس رضوى ، 1373 .\r\n38 . الازرقى ، محمد بن عبدالله بن احمد ، اخبار مكه ، بيروت ، دار الاندلس ، 1411 ق .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n39 . افلاطون ، جمهور ، ترجمه محمد حسن لطفى ، تهران ، شركت انتشارات علمى و فرهنگى ، چ پنجم ، 1368 .\r\n40 . امينى ، سيد عبدالحسين ، الغدير فى الكتاب والسنة والأدب ، تهران ، مطبعة الحيدرى ، چ 4 ، 1396 ق .\r\n41 . - ، ابوطالب مظلوم تاريخ ، تهران ، بدر ، 1359 .\r\n42 . انجيل متى ، ترجمه محمدباقر خاتون‌آبادى ، به كوشش رسول جعفريان ، انتشارات مركز آموزش و پژوهش امام خمينى ، بىتا .\r\n43 . البخارى ، محمد بن اسماعيل ، الصحيح ، بيروت ، مؤسسة التاريخ العربى ، بىتا .\r\n44 . بغدادى ، محمد بن حبيب ، المحبّر ، بيروت ، دارالآفاق الجديده ، بىتا .\r\n45 . بلاذرى ، احمد بن يحيى ، انساب الاشراف ، بيروت ، مجمع احياء الثقافة الاسلامية ، 1397 ق .\r\n46 . - ، فتوح البلدان ، ترجمه محمد توكل ، تهران ، شركت نشر ، 1367 .\r\n47 . بلعمى ، ابوعلى محمد بن محمد ، تاريخ بلعمى ، تهران ، اميركبير ، چ پنجم ، 1372 .\r\n48 . بيرونى ، ابوريحان ، آثار الباقيه ، ترجمه دانا سرشت ، تهران ، ابن‌سينا ، 1352 .\r\n49 . بيهقى ، ابراهيم بن محمد ، المحاسن و المساوى ، بيروت ، دار صادر ، 1390 ق .\r\n50 . بيهقى ، احمد بن حسين ، السنن الكبرى ، بيروت ، دار المعرفه ، بىتا .\r\n51 . ثقفى ، ابراهيم بن محمد ، الغارات ، ترجمه عبدالحميد آيتى ، تهران ، وزارت فرهنگ و ارشاد اسلامى ، 1371 .\r\n52 . الجاحظ ، عمرو بن بحر ، البيان و التبيين ، قم ، كتابخانه اروميه ، بىتا .\r\n53 . - ، الرسائل ، تحقيق عبدالسلام محمد هارون ، قاهره ، مكتبة الخانجى ، بىتا .\r\n54 . جعفرى لنگرودى ، محمدجعفر ، حقوق اسلام ، تهران ، گنج دانش ، 1358 .\r\n55 . جوادعلى ، المفصل فى تاريخ العرب قبل الاسلام ، بيروت ، دار العلم ، چ دوم ، 1976 م .\r\n56 . حافظ شيرازى ، ديوان اشعار ، با تعليقات علامه قزوينى ، تهران ، اساطير ، 1368 .\r\n57 . الحاكم النيشابورى ، محمد بن عبدالله ، المستدرك على الصحيحين ، بيروت ، دارالكتب العلميه ، 1418 ق .\r\n58 . حسن ، ابراهيم حسن ، تاريخ سياسى اسلام ، ترجمه ابوالقاسم پاينده ، تهران ، جاويدان ، 1363 .\r\n59 . الحلبى ، على بن برهان‌الدين ، السيرة الحلبية ، بيروت ، دارالمعرفه ، بىتا .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n60 . حموى ، ياقوت بن عبدالله ، المعجم البلدان ، بيروت ، دار احياء التراث العربى ، 1399 ق .\r\n61 . الحميدى ، عبدالعزيز بن عبدالله ، التاريخ الاسلامى ، مصر ، دارالدعوه ، 1418 ق .\r\n62 . دينورى ، احمد بن داود ، اخبارالطوال ، ترجمه محمود مهدوى دامغانى ، تهران ، نى ، 1351 .\r\n63 . الذهبى ، شمس‌الدين محمد بن احمد ، تاريخ اسلام ، بيروت ، دارالكتب العربية ، 1413 ق .\r\n64 . زرگرىنژاد ، غلامحسين ، تاريخ صدر اسلام ، تهران ، سمت ، 1378 .\r\n1 . زمخشرى ، جارالله محمد بن عمر ، تفسير الكشاف ، قم ، نشر البلاغه ، 1411 ق .\r\n2 . ساباطى ، جواد بن ابراهيم ، البراهين الساباطية ، تهران ، كتابخانه طهورى ، 1357 .\r\n3 . سبحانى ، جعفر ، فروع ابديت ، قم ، دفتر تبليغات اسلامى ، 1357 .\r\n4 . - ، فروع ولايت ، قم ، مؤسسه امام صادق ( ع ) ، 1376 .\r\n5 . سليم بن قيس ، كتاب سليم بن قيس الهلالى ، تحقيق محمدباقر زنجانى ، قم ، الهادى ، 1378 .\r\n6 . سيد رضى ، خصائص اميرالمؤمنين ، لبنان ، مؤسسة الاعلمى للمطبوعات ، بىتا .\r\n7 . سيد شرف‌الدين ، المراجعات ، بيروت ، دار الصادق ، بىتا .\r\n8 . سيد قطب ، عدالت اجتماعى ، ترجمه آيت‌الله محمدعلى گرامى و سيدهادى خسروشاهى ، تهران ، شركت سهامى انتشار ، چاپ هشتم ، 1352 .\r\n9 . السيوطى ، جلال‌الدين ، تاريخ الخلفاء ، بيروت ، دارالقلم ، 1406 ق .\r\n10 . - ، كفاية الطالب ، بيروت ، دار الكتب العلمية ، بىتا .\r\n11 . شريعتى ، على ، اسلام‌شناسى ، تهران ، الهام ، 1375 .\r\n12 . الشعرانى ، عبدالوهاب ، الطبقات الكبرى ( لواقح الانوار فى طبقات الاخيار ) ، قاهره ، مكتبة الآداب ، 1414 ق .\r\n13 . شهابى ، محمود ، ادوار فقه ، تهران ، وزارت فرهنگ و ارشاد اسلامى ، 1369 .\r\n14 . الشهرستانى ، محمد بن عبدالكريم ، الملل و النحل ، قم ، منشورات الرّضى ، 1364 .\r\n15 . شهيدى ، سيد جعفر ، تاريخ تحليلى اسلام ، تهران ، مركز نشر دانشگاهى ، 1364 .\r\n16 . صدوق ، علل الشرايع ، قم ، مكتبه الداورى ، افست از چاپ نجف ، 1386 ق .\r\n17 . صفدى ، خليل بن ابيك ، الوافى بالوفيات ، بيروت ، دارالفكر ، چ اول ، 1425 ق .\r\n18 . ضيائى بيگدلى ، محمدرضا ، اسلام و حقوق بين‌الملل عمومى ، تهران ، شركت سهامى انتشار ، 1366 .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n19 . طبرسى ، احمد بن على ، الاحتجاج ، قم ، اسوه ، 1416 ق .\r\n20 . - ، مجمع‌البيان ، تهران ، ناصرخسرو ، 1376 .\r\n21 . طبرسى ، على بن فضل ، أعلام الورى بأعلام الهدى ، نجف ، مكتبة الحيدرية ، 1390 ق .\r\n22 . طبرى ، محمد بن جرير ، تاريخ الامم و الملوك ، بيروت ، مؤسسه الاعلمى للمطبوعات ، 1418 ق .\r\n23 . - ، تاريخ طبرى ، ترجمه ابوالقاسم پاينده ، تهران ، اساطير ، 1383 .\r\n24 . - ، گزيده تاريخ بلعمى ، تهران ، اميركبير ، 1365 .\r\n25 . طوسى ، ابوجعفر محمد بن حسن ، تفسير التبيان ، تهران ، مكتبة الحيدرية ، 1381 ق .\r\n26 . - ، تهذيب الاحكام ، تهران ، مكتبة الصدوق ، چ اول ، 1376 .\r\n27 . - ، المبسوط ، قم ، المكتبة المرتضوية ، بىتا .\r\n28 . العاملى ، جعفر مرتضى ، الحياة السياسية للامام الرضا ( ع ) ، قم ، جامعه مدرسين ، چ دوم ، 1362 .\r\n29 . عبد بن جمعه ، نورالثقلين ، مؤسسة التاريخ العرب ، 1422 ق .\r\n30 . عليجانى ، رضا ( تدوين كننده ) ، زن در متون مقدس ، ميزگرد زن در آيين زردشتى ، ش 17 ، 1386 .\r\n31 . فخر رازى ، تفسير كبير ، بيروت ، دار الاحياء للتراث الاسلامى ، بىتا .\r\n32 . فيصل ، شكرى ، المجتمعات الاسلامية فى القرن الاول ، بيروت ، دارالعلم للملايين ، 1981 م .\r\n33 . قاضى ابويوسف ، يعقوب بن ابراهيم ، الخراج ، بيروت ، دار المعرفة ، 1399 ق .\r\n34 . قاضى صاعد اندلسى ، التعريف بطبقات الامم ، تحقيق غلامرضا جمشيدى اول ، هجرت ، 1376 .\r\n35 . قمى ( محدّث ) ، شيخ عباس ، الكنى و الالقاب ، تهران ، مكتبة الصدر ، 1368 .\r\n36 . قندوزى ، سليمان بن ابراهيم ، ينابيع المودة ، قم ، بصيرتى ، 1385 ق .\r\n37 . الكاندهلوى ، محمد يوسف ، حياة الصحابة ، بيروت ، دار المعرفة ، 1406 ق .\r\n38 . كتاب مقدس : تورات ، دار الكتب المقدس فى الشرق الاوسط ، 1985 م .\r\n39 . كلينى ، محمد بن يعقوب ، الروضه من الكافى ، تهران ، دارالكتب الاسلاميه ، 1348 .\r\n40 . - ، اصول الكافى ، تهران ، دارالكتب الاسلاميه ، 1388 ق .\r\n41 . لوبون ، گوستاو ، تمدن اسلام و عرب ، ترجمه حسينى ، انتشارات الاسلامية ، چ سوم ، 1358 .\r\n42 . الماوردى ، اعلام النبوة ، بيروت ، دار الكتب العلميه ، چ اول ، 1406 ق .\r\n43 . المتقى الهندى ، على بن حسام‌الدين ، كنزالعمال ، بيروت ، دار الرساله ، 1989 م .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n44 . مجلسى ، محمدباقر ، بحارالانوار ، بيروت ، مؤسسة الوفاء ، 1403 ق .\r\n45 . مدرسى ، حسين ، مكتب در فرايند تكامل ، ترجمه ايزدپناه ، تهران ، كوير ، 1386 .\r\n46 . المسعودى ، ابىالحسن على بن الحسين بن على ، مروج الذهب و معادن الجوهر ، ترجمه ابوالقاسم پاينده ، تهران ، شركت انتشارات علمى و فرهنگى ، چ هشتم ، 1382 .\r\n47 . - ، التنبيه و الاشراف ، ترجمه ابوالقاسم پاينده ، تهران ، علمى و فرهنگى ، 1365 .\r\n48 . مصطفوى ، حسن ، الامام المجتبى ( ع ) ، قم ، چاپخانه مصطفوى ، بىتا .\r\n49 . مطهرى ، مرتضى ، خدمات متقابل اسلام و ايران ، قم ، صدرا ، 1359 .\r\n50 . - ، داستان راستان ، تهران ، آرين ، جيبى ، بىتا .\r\n51 . مفيد ، محمد بن نعمان ، الارشاد ، ترجمه و شرح رسولى محلاتى ، تهران ، دفتر فرهنگ اسلامى ، چ نهم ، 1378 .\r\n52 . مقدس اردبيلى ، زبدةالبيان ، تهران ، مكتبة المرتضويه ، بىتا .\r\n53 . منتسكيو ، روح القوانين ، ترجمه علىاكبر مهتدى ، تهران ، اميركبير ، چ هشتم ، 1362 .\r\n54 . منقرى ، نصر بن مزاحم ، پيكار صفين ، ترجمه پرويز اتابكى ، تهران ، علمى و فرهنگى ، 1375 .\r\n55 . مولوى ، جلال‌الدين محمد بلخى ، ديوان مثنوى ، جاويدان ، بىتا .\r\n56 . نائينى ، محمدحسين ، تنبيه الامة و تنزيه الملّة ، مقدمه آيت‌الله طالقانى ، شركت سهامى انتشار ، چ هشتم ، 1361 .\r\n57 . - ، حكومت از نظر اسلام ، مقدمه آيت‌الله طالقانى ، تهران ، شركت سهامى انتشار ، 1361 .\r\n58 . نخجوانى ، هندوشاه ، تجارب السلف ، تحقيق عباس اقبال ، تهران ، كتابخانه طهورى ، بىتا .\r\n59 . نويرى ، شهاب‌الدين احمد ، منتهى الارب ، ترجمه محمود مهدوى دامغانى ، تهران ، اميركبير ، 1364 .\r\n60 . - ، نهاية الارب ، ترجمه محمود مهدوى دامغانى ، تهران ، اميركبير ، 1364 .\r\n61 . واقدى ، الردّه ، عمان - اردن ، دارالفرقان ، 1411 ق .\r\n62 . - ، المغازى ، قم ، نشر دانش اسلامى ، 1405 ق .\r\n63 . هاكس ، قاموس كتاب مقدس ، تهران ، اساطير ، 1377 .\r\n64 . الهندى ، على بن حسام‌الدين ، كنزالعمال ، بيروت ، دارالرسالة ، 1989 م .\r\n\r\n\r\n","description":"","footnote":"","page_name":" 320 ","page_number":320}
  ]