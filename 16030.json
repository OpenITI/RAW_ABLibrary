[
  {"content":"\r\n\r\nبسم الله الرحمن الرحيم\r\nقال رسول الله ص\r\nاحب الله من احب حسينا\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nعاشوراء\r\nو\r\nاهميت دين\r\nسخنرانيهاى حضرت آيت الله العظمى محسنى\r\nبه مناسبت عاشوراى حسينى و بيان رابطه\r\nمستقيم عزادارى محرم و ترويج دين\r\nدر سال هاى 1431 و 1432 و 1433 ه ق = 1388 ، 1389 و 1390 ه‍ . ش\r\nمسجد جامع خاتم النبيين ( ص ) - كابل\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nعاشورا و اهميت دين\r\nسخنرانيهاى حضرت آيت الله العظمى محسنى ( دام ظله ) پيرامون عاشوراى حسينى\r\nناشر : انتشارات رسالات ( مركز نشر و حفظ آثار حضرت آيت الله العظمى محسنى ( مدظله ) )\r\nتعداد صفحات : 119 صفحه\r\nچاپخانه :\r\nنوبت چاپ : اول\r\nتاريخ چاپ : سنبله 1392 ه - . ش - ذيقعده 1434 ه - . ق و سپتامبر 2013 م\r\nشمارگان : 2000 جلد\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\n1 . سخنرانى عاشوراى 1388\r\nبسم الله الرحمن الرحيم\r\nالحمدلله رب العالمين والصلاة والسلام على سيدنا و سيد الاولين واشرف السفراء المقربين وعلى آله الطيبين الطاهرين واصحابه المهتدين ، قال الله تبارك و تعالى فى كتابه الكريم ، بسم الله الرحمن الرحيم ، ان الدين عند الله الاسلام .\r\n\r\nنياز انسان به دين\r\nمسأله دين براى انسان يك مسأله سرنوشت ساز است همانطور كه حيات بدن فيزيكى وحيات مادى ما بدون آب وهوا و تنفس ممكن نيست . زندگانى معنوى و زندگانى انسانى و رسيدن به كمال آدميت نيز بدون دين ميسر نمى شود .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nزندگى مادى شصت يا هفتاد ساله ما كه محتاج به آب و هوا وتنفس و قوانين فيزيكى ( است ) نسبت به بدن ما است ولى زندگانى ابدى ما ( كه انسان براى فنا خلق نشده بلكه انسان از ابتدا ، حادث ، ولى در بقاء ، ابدى و به ابديت متصل است ، چه در بهشت باشد و چه در دوزخ ، مخلد است و براى اين زندگانى لايتناهى كه در برزخ و در قيامت است ) ، دين يك امر سرنوشت ساز است و هيچگاه در روى كره زمين زندگانى انسان بدون دين نبوده است و اولين فرد انسانى كه به دنيا آمده ابوالبشر و پدر انسانهاى فعلى است و طبق بعضى از روايات ، مانند حضرت آدم ابوالبشر ( ع ) يك ميليون ابوالبشر ديگر نيز قبلا آمده اند و در روى كره زمين زندگانى كرده اند و احتمالًا عمر كره زمين به چند ميليارد سال مى رسد در حالى كه شايد عمرآدم ابوالبشرفعلى به ده هزار سال نرسد . اگر مباحث جيالوجى را مد نظر بگيريم ( با در نظرداشت احاديثى كه آدم هاى مختلف و يا ابوالبشرها به هر نامى كه بوده مهم نيست در كره زمين آمده اند وزندگانى نموده و بعد رفته اند ) مى فهميم تعداد آدم ها با عمر آدم هايى كه از تاريخ فسيلهاى انسانها در اماكن مختلف به دست آمده ، مطابقت مىكند .\r\nفردا وقتى كه نور خورشيد از بين برود و حرارت آن نابود گردد و قيامت برپا شود باز هم خلقت ادامه دارد ، براى خدا هيچ مشكلى وجود ندارد . او نه اول دارد و نه آخر ، البته اينكه گفتم فردا ، ممكن است چند ميليون سال باشد و براى ما چند ميليون سال بسيار زياد\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nاست ولى براى خدايى كه خارج از مكان و زمان است به اندازه چند روز و چند ساعت هم نيست ، چون او زمانى نيست و زمان بر او نمى گذرد بلكه او خالق زمان است . به هر حال خلقت ادامه دارد ، از آنروزى كه آدم ابوالبشر به دنيا آمده است او اولين انسان و اولين پيغمبر هم بوده است و پيش از وجود « امت » ، « پيغمبر » به وجود آمده است و اين موضوع نشان دهنده أهميت و عظمت دين است كه قبل از « امت » ، « پيغمبر » به وجود مى آيد تا دين را براى اولين افراد انسانى تعليم دهد .\r\nسلول هاى مغزى بشر دنياى منحصر به خودش است كه با هيچ يك از مصنوعات مادى قابل قياس نيست و تاكنون مطالب زيادى در مورد مغز انسان نوشته شده است ولى بازهم بعنوان يك قلعه اسرار آميز باقى است و حقايق آن كشف نشده و اميدوارم روزى برسد كه حقايق مغز روشن شود و علم در داخل مغز انسان به نحو عميق و محيط ، راه پيدا كند و از حقيت مغز انسان بفهمد ، آن موقع اين انتظار بى جا نخواهد بود كه همه مردم انيشتين و ابوعلى سينا به دنيا بيايند و كره زمين از نوابغ پر شود .\r\nتمام اسرار خلقت آدمى به مغز پيچيده ولاينحل او مربوط است ، مغزى كه حجم آن به اندازه دو كف دست انسان هم نمى شود .\r\nاز عالم فيزيك كه بگذريم نوبت به روح انسان ميرسد كه هزار مرتبه پيچيده تر از مغز انسان است ، انسان داراى استعداد زيادى است\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nو مىتواند ميليونها ميليون معلومات را بدست بياورد و بعضى از دانشمندان ادعا دارند كه انسان مىتواند تا ده ميليون ميليارد معلومات داشته باشد ، بنابراين عمر بزرگترين نوابغ انسانى عبث و بيهوده گذشته است تا چه رسد به ما و شما كه هيچ كارى نكرده ايم ، آن استعدادى كه خدا به انسان داده است بى اندازه زياد است .\r\n\r\nجايگاه انسان در نزد خداوند\r\nخداوند ما را به عنوان نماينده خود در روى زمين قرار داده است و در حق ما بيان مىكند :   لَقَدْ خَلَقْنَا الْإِنْسانَ فِي أَحْسَنِ تَقْوِيمٍ ، ثُمَّ رَدَدْناهُ أَسْفَلَ سافِلِينَ ،   ما شما را در بهترين قوام ، يعنى در بهترين روح و بدن آفريديم ،  لَقَدْ كَرَّمْنا بَنِي آدَمَ ؛  ما پسران آدم را گرامى داشتيم ، اين مقام مربوط به انسانيت ماست و اين تكريم ، تكريم وجودى و تكوينى آدميت است ، به مسلمان و غير مسلمان مربوط نمى شود ،  لَقَدْ كَرَّمْنا بَنِي آدَمَ  ، ما فرزندان آدم را گرامى داشتيم ، و آنها را بر خشكى و دريا مسلط كرديم .  وَ فَضَّلْناهُمْ عَلى كَثِيرٍ مِمَّنْ خَلَقْنا تَفْضِيلًا  ؛ ما فرزندان آدم را بر بسيارى از موجودات كه در كائنات پراكنده است ، فضيلت داديم .\r\nاين يك طرف قضيه است ؛ طرف ديگر آن زندگانى در كره زمين و موضوع تناسل و ادامه نسل انسان در روى زمين است كه بسيار مورد توجه و عنايت علم ازلى بوده است ، زيرا انسان بايد چند ميليون سال در كره زمين باقى بماند و خداوند انسان را با غرايز گوناگون خلق\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nكرد ، غرايزى كه هر كدامش مىتواند دنيا را به آتش بكشد و از غرايز حيوانات به مراتب خطرناكتر است ، از يك طرف اين استعداد بالا و فكر سرشار و روح با استعداد و اين عقل شكوفا ؛ از طرف ديگر غرايزى كه زندگانى را به آتش مى كشد . نه عدالت اجتماعى را مى فهمد و نه كرامت انسانى را ، و از غرايز حيوانات خطرناكتر است ، چون يك حيوان درنده در بيابان اگر يك حيوان ديگر را شكار كند و بخورد ، تا زمانى كه گرسنه نشده به حيوانات ديگر كارى ندارد ولى انسان هر مقدارى كه درندگى كند بيشتر ميل به درندگى پيدا مىكند و اگر تمام كره زمين را هم تصاحب كند ، بازهم قناعت نمى كند و مى خواهد كرات بالا را نيز تسخير كند .\r\nغرايز انسان بسيار خطرناك است لذا بين اين غرايز سركش و آن استعداد عالى كه روح انسان آينه جلال و جمال خداست ( بايد تعادل برقرار شود ) .\r\nانسان موجوديست كه تمام كائنات در بدن او منطوى است . طبق يك نقل از آن عارف الهى و آن نماينده بزرگ خداوند بعد از پيغمبراكرم ( ص ) ؛ اميرالمؤمنين على ( ع ) كه انسان شناس اول است به انسان خطاب مىكند كه : أتزعم انّك جرم صغير ؟ آيا خيال مى كنى كه يك جسم شصت كيلو ، هفتاد كيلو يا پنجاه كيلويى هستى و گمان مى كنى كه اسير قوانين فيزيك و كيميا ، و يك موجود مادى هستى ، نه به اين عنوان خود را نگاه نكن كه هلاك مى شوى ، بلكه روحى دارى\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nكه آينه جلال و عظمت خداست . وفيك انطوى العالم الاكبر ؛ جهان بزرگتر و كهكشان ها همه در وجود تو منطوى و پيچيده است و روح تو در سرتاسر عالم كائنات تأثير دارد . تو خود را به آن عنوان بزرگتر فرض كن ، نه بعنوان چند كيلو . دوائك منك ولا تبصر ، ودائك منك ولاتشعر ؛ دوا از خود تو است و بجاى ديگر مراجعه نكن و بى خود از « قسمت » شكايت نكن ، قدر و قضاى الهى را متهم نكن ( كه بگويى اين نصيب و قسمت من بود ) . به دام خرافات گرفتار نشو ، قضا و قدر الهى از همان راه انتخابى و اراده تو مى آيد ، هيچگاه از فوق اراده تو نمى آيد تا تو را مجبور كند ، هميشه از راه اسباب طبيعى مى آيد كه سرانجام به اراده تو منجر مىشود و به همان مقدار اراده تو قضا و قدر الهى در امور اختيارى تو پيدا مىشود و از راه اراده خودت اجرا مىشود . مى فرمايد : من شمارا انتخابگر آفريدم وخودت داراى اراده و اختيار هستى و سرنوشت تو در دست خود توست و من اراده و انتخاب شما را احترام نمودم ، چه بسوى سعادت وخوشبختى برويد و چه بسوى شقاوت وبدبختى برويد ، منتها اگر به راه كج رفتيد پايان كار شما نيز بد است و اگر به راه مستقيم رفتيد پايان كار شما نعمتهاى دايمى بهشت است . دوائك منك ؛ دوا از خود تو است و از جاى ديگر گله نكن يا دوا نخواه ، اراده خودت معجزه مىكند ، اراده قوى داشته باش ، كار كن كه استعداد تو زياد است . دوائك منك ولاتبصر ؛ خودت نمى دانى ، دواى تو از خود توست . در مشكلات و گرفتارى\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nقضا و قدر را متهم نكن ، دنيا همه جميل است و همه دنيا فعل خداى جميل است و خدا اين دنيا را خلق كرده است و هيچ نقصى در آن وجود ندارد . تمام مشكلاتى كه در زندگى براى تو پيدا مىشود از خود تواست ؛ كج رفته بودى ، اراده خراب داشته اى ، كج سليقه بودى ، تنبلى كردى و از قانون نظام طبيعت و از قانون زندگانى انسانيت و فطرت خود منحرف شدى ، در نتيجه مشكلات ايجاد شد .\r\nو انت الكتاب المبين الذى بأحرفه يظهر المضمر ؛ تويك صفحه كوچك نيستى ، تو دايرة المعارف كائنات هستى .\r\nكتابهايى كه ما و شما مى خوانيم غالباً هر كدام در موضوعى خاص است . در بين كتابها ، كتابى هم داريم بنام دايرة المعارف كه از موضوعات مختلف بحث مىكند و اين كتابهاى دايرة المعارف در دوره ما و شما به بيست جلد و چهل جلد رسيده و از اينكه علوم رو به ترقى است هر دو سه سال يك مرتبه عوض مى شوند . و أنت الكتاب المبين الذى بأحرفه يظهر المضمر ؛ اگر خودشناس شوى و به خود ايمان داشته باشى ؛ بأحرفه يظهر المضمر ؛ اسرار تمام كائنات به وسيله هر حرفى كه در كتاب وجود توست روشن مىشود ، ازاين طرف مقام والاى انسانى و از آنطرف غرايز انسان وجود دارد ، اينها قابل جمع نيستند .\r\nاگر انسان تسليم استعداد سرشار و عقل شكوفاى خود شود ، غرايز\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nدست بردار نيست ، چون عقل به تنهايى قدرت مهار غرايز ما را ندارد تا چه رسد به رونق تكنالوژى ، و اگر تسليم غرايز خود گردد دنيا را به آتش مى كشد همانگونه كه امروز دنيا در آتش غرايز انسانها مى سوزد .\r\n\r\nنقش دين در زندگانى بشر\r\nاكنون ما در قرن بيست و يكم زندگى مى كنيم و بسيار عجيب است كه ميليونها كتاب نوشته شده ، علوم تجربى و علوم انسانى پيشرفت قابل ملاحظه اى داشته و توسعه پيدا كرده است . همانطور كه مى دانيد اكنون ما در كره زمين و در خانه خود نشسته ايم و از طريق تلويزيون ، زمين مريخ را نگاه مى كنيم و به كره مريخ مى انديشيم ولى در همين زمين ما و شما امنيت وجود ندارد . استثمار به اوج خود رسيده و استعمار قرن بيست و يكم غير از استعمار قرن نوزده و قرن بيست است . در قرن نوزده اگر استعمارگران كلاه هاى نمدى سر ملتها مى گذاشتند ولى امروز كلاه هاى نايلونى سر مردم مى گزارند كه هرچه دست بزنيم اثرى از كلاه ديده نمى شود و فكر مى كنيم كه موهاى سرمان است وقتى متوجه مى شويم كه كلاه چشمان ما را پوشانده و تا سينه ما رسيده است .\r\nهرچه علوم پيش رفت ؛ شيطنت انسان نيز بيشتر شد ، ذلت و پستى انسانها زيادتر شد ، منطقه گرايى ، قوم گرايى ، نژاد گرايى ، زبان گرايى\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nو شرق و غرب گرايى همه و همه بيشتر شد و مردم آرام نگرفتند . در حال حاضر چه در شرق و چه در غرب براى انسانها امنيت وجود ندارد و همه به دلهره مبتلايند . چرا وضعيت به اينجا كشيده شد ؟ علت اين همه نا أمنى و بد بختى اين است كه آن نسخه اصلى را كه خداوند براى ما پيچيده بود ، آن را كنار گذاشتيم لذا بين استعداد و فطرت و بين غرايز ما آشتى برقرار نشد .\r\nغرايز انسانى از بين رفتنى نيستند ولى بايد كنترل شوند ، غرايز براى انسان مفيد هستند و اگر مفيد نمى بودند خداوند آنها را خلق نمى كرد ولى بايد كنترل شود ، غرايز انسان را چه كسى مىتواند كنترل كند . علم ؟ علم نمى تواند غرايز را كنترل نمايد . چون علم جهت دهنده نيست و نمى تواند جهت بدهد . علم تنها طبيعت را كشف مىكند و آن چيزى كه جهت مىدهد « دين » است و آن معجونى كه مىتواند غرايز را كنترل نمايد و از انسان يك موجود متعادل بسازد ، دين است لذا دين از ضروريات زندگانى ما است . نه ازضروريات زندگى ، چون زندگى ما با زندگى حيوانات فرقى ندارد و هر دو يك نوع زندگى داريم . زندگانى كيفيت زندگى است و به اصطلاح ادبى ؛ زندگى مصدر است و زندگانى اسم مصدر .\r\nدر كتاب هايى كه در مورد تاريخ اشخاص نوشته مىشود ، از « زندگانى » آنها بحث مىشود نه از « زندگى » آنان . زيرا زندگى همان خوردن و خوابيدن و نفس كشيدن و توليد مثل است . همانند حيوانات .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nزندگى حيوانى كتاب نمى خواهد . چه اين زندگى از پيغمبر باشد و يا از امام ، چه از كافر باشد و چه از مسلمان ، فرقى نمى كند . آنچه براى انسان مهم است كيفيت زندگى است كه عبارت از « زندگانى » مى باشد .\r\nزندگانى ها نيز باهم تفاوت دارند . هدف دين تعديل غرايز است تا زندگانى ما با آرامش روحانى و روانى و با عدالت اجتماعى و كرامت انسانى و احترام متقابل در روى زمين صورت بندى و مهندسى گردد و انسانيت ما بر حيوانيت مان غالب شود و مانند حكومت جنگل نباشد امروزه ما و شما نمونه اى ازحكومت جنگل را دردنيا مشاهده ميكنيم . رژيم هاى فاسد و قدرتهاى قلدر كنونى به مراتب از حكومت جنگل بدتر هستند تا آنجا كه هيچ رحم و مروتى نداشته و براى حفظ منافع شان حاضرند تمام كره زمين را با تمام موجوداتش به آتش بكشند و علت آن هم اين است كه از دين فاصله دارند و انسان بدون دين ، بدتر از حيوان درنده مىشود . بنابراين موضوع دين از ابتداى خلقت مورد توجه پروردگار عالم بوده است .\r\nخداوند متعال تمام انبياء ( ع ) را قربانى دين نموده است و البته عدد « يكصد و بيست و چهار هزار » پيغمبر كه گفته مىشود ، نظريه مردم عوام و روايات غير معتبره است و هيچ مدرك معتبرى ندارد . من فكر مى كنم كه در طول تاريخ انسانى بيش از يك ميليون پيغمبر آمده باشد و تمام اين انبياء را خدا قربان دين كرده است . هيچ عصرى از\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nپيغمبر فارغ نبوده و انبياء آمده و مردم را ارشاد كرده اند و سرانجام تمام انبياء ( ع ) حتى اگر تعدادشان به يك ميليون نفر هم برسد ، همه قربانى دين شده اند . در آن حديث متفق عليه و متواتر قطعى كه عده اى از محدثين محترم اهل سنت از پيغمبر اكرم ( ص ) نقل كرده اند ؛ آنحضرت ( ص ) در طول زندگانى و در دوران نبوتش مكرر در مكرر ذكر كرده است كه : إنى تارك فيكم الثقلين .\r\nاگر « ثِقلَين » باشد يعنى دو چيز سنگين و اگر « ثَقَلَين » باشد يعنى دو چيز نفيس را در بين شما مى گذارم . ما ان تمسكتم بهما لن تضلوا بعدى ابدا : تا هنگامى كه به اين دو تمسك كنيد ، گمراه نمى شويد و آن دو چيز ؛ يكى قرآن و ديگرى اهل بيت من است .\r\nاين حديث مضامين مختلف و جملاتى دارد كه من از آنها صحبت نمى كنم و مراد من يك جمله است كه در بعضى از اسانيد آن آمده است : احَدُهُما اكبَرُ مِنَ الآخَر ؛ اين دو چيز نفيس را من در بين شما گذاشتم ولى يكى از ديگرى بزرگتر است ، يعنى قرآن بزرگتر از عترت و اهل بيت من است . قرآن قانونى است كه براى ميلياردها انسان تا روز قيامت آمده است لذا قرآن فوق نبوت و امامت است .\r\nطبق روايات كافى ، در روز قيامت كه قرآن متمثل مىشود از صف انبياء هم بالاتر مى رود . احَدُهُما اكبَرُمِنَ الآخَر .\r\nدليل اينكه ما انبيا ( ع ) را دوست داريم و به مقام آنان احترام مى گذاريم بدين جهت است كه « پيامبران » آورندگان ، مبيّن و مروّج\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nدين هستند و « امام » حافظ و نگهدار دين است . مقام آنان ناشى از همين مسأله است و دين از همه چيز مهم تر است . فضل و برترى بين دو انسان يا به كمال بيشتر است و يا به ثواب بيشتر ، ولى در اينجا به معناى مهمتر است . ( دقت كنيد كه اشتباه نشود )\r\nاز ابتداى خلقت ، انبياء ( ع ) آمدند تا زمانى كه حضرت عيسى بن مريم آمد ، عيسى بن مريم ( ع ) در آن زمان بعنوان آخرين خورشيد تابان جهان معنويت طلوع كرد و تقريبا هشتاد درصد از نور معنويت را با خود آورد ، بعد از مدتى آن بزرگوار نيز از زندگانى كره زمين خارج شد . چون ايشان نيز شامل قانون عمومى انسانها است و سرانجام ازاين جهان رفت . او به آسمان رفت يا فوت نمود و بعد از وفاتش خداوند او را بالا برد . به هرحال از زندگانى كره زمين خارج شد و براى مدتى دنيا را تاريكى فرا گرفت .\r\nممكن است برخى پيامبران كوچك بعد از حضرت عيسى ( ع ) آمده باشند ولى كم كم دنيا را تاريكى فرا گرفت تا آن هنگام كه علم و عنايت خداوند مقتضى اين شد تا آخرين سفير خود را با كاملترين و بزرگترين كتاب الهى براى بشريت بفرستد ، آن موقع بود كه پيغمبر اسلام آمد و اينكه در مدت بيست و سه سال براى هدايت مردم چه زحماتى را متحمل شد ، خدا مىداند و آنهائى كه تاريخ زندگانى پيغمبر را مطالعه كرده اند نيز مى دانند كه چه اندازه بر پيغمبراكرم ( ص ) سخت گذشته است .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\nحكومت يزيد و خطر نابودى اسلام\r\nبه نظر من روزى كه پيغمبراكرم ( ص ) از طائف برگشت و به طرف مكه معظمه آمد كمتر از روز عاشورا نبود . در جمله اى كه از ايشان نقل شده است ، مى فرمايد : « ما\r\nأُوذِىَ نَبىٌ مِثلَ مَا اوذِيت ؛\r\nبه آن اندازه كه من اذيت شدم هيچ پيغمبرى اذيت نشد . » اين بود وضع پيغمبر اكرم ( ص ) .\r\nهنگامى كه پيامبراكرم ( ص ) از دنيا رفت ، نوبت به خلفاى راشدين رسيد و آنها نيز زحمات زيادى براى دين كشيدند . خلفاى راشدين تا آنجا كه توانستند براى دين و اهداف اسلام كار كردند . هنوز صد سال از فوت رسول اكرم ( ص ) نگذشته بود كه اسلام به فرانسه و اتريش امروزى رسيد .\r\nمن در سفرى كه به اتريش داشتم ، يكى از افغانيهاى مقيم آنجا يك ساختمان بر قله يك كوه را به من نشان داد و گفت : شما بالاى آن كوه را مى بينيد كه يك ساختمان روى آن قرار دارد ؟ گفتم آرى . گفت آن ساختمانى را كه مى بينى كليسا است . زمانى فتوحات مسلمانان تا اينجا رسيد ولى از همين نقطه شكست خوردند و نصرانيها به شكرانه پيروزى خود آن كليسا را در آنجا ساختند .\r\nآرى در كمتر از صد سال مسلمانان به فرانسه رسيدند .\r\n خاك عرب از مشرق اقصى گذرانديم * وز ناحيه غرب به افريقيه رانديم \r\n\r\n","description":"","footnote":"","page_name":" 19 ","page_number":19},
  {"content":"\r\n\r\n درياى شمالى را بر شرق نشانديم * وز بحر جنوبى به فلك گرد فشانديم\r\nهند از كف هندو ، ختن از تُرك ستانديم * ماييم كه از خاك بر افلاك رسانديم\r\nنام و هنر و رسم كرم را به سزاوار \r\nبا آمدن پيغمبر اكرم ( ص ) و بعثت آنحضرت ، در اين بيست و سه سال ، تاريخ ورق خورد . پيامبر اسلام ( ص ) بدون يك ذره مبالغه يك تمدن بى نظير را به بشريت عرضه كرد . يعنى از ابتداى خلقت انسان تا دوره پيغمبر اسلام ( ص ) يك ورق تاريخ بود و بعد از آمدن پيغمبر ( ص ) جاى آن ، ورق ديگر خورد . او تاريخ بشريت را ورق زد و علم و كمال و تمدن ، توسط اسلام به بشريت عرضه گرديد و دوره علم و ارتباطات و فضا آغاز گرديد .\r\n يك روزگربود همه تاريخ روزگار * روزمحمّد ( ص ) است ونبى بزرگوار \r\nمسلمين ششصد سال استاد اروپاييان بودند و اين عزت و شوكت ناشى از عظمت اسلام بود و خونهاى زيادى ريخته شد و زحمات زيادى توسط پيغمبراكرم ( ص ) و صحابه و ديگران كشيده شد .\r\nيزيد پسر معاويه به دنيا مى آيد و از بخت بد مسلمانان حكومت به او مى رسد و زمام امور مسلمين را بدست مى گيرد . يزيد ديگر معطل نكرد ؛ شبيه كمونيستهاى افغانستان و آقاى تَرَكى كه به محض\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nدست يافتن به قدرت ، ديگر معطل نكرد و تصميم داشت تا در يك روز تمام مردم افغانستان را كمونيست تر از كمونيستهاى مسكو بسازد .\r\nيزيد صدا مى زد :\r\n شُمَيسة كرم برجها قعردنّها * ومشرقها الساقى ومغربها فمى\r\nفان حرمت يوما على دين احمد * فخذها على دين المسيح بن مريم\r\nماقال ربك ويل للذى شربا * بل قال ويل للمصلّينا \r\nيزيد از نظر ادبيات ، شاعر خوبى بوده و شعرهايى كه از او نقل شده ، خوب بوده است . او خطاب به شراب چه مى گويد ؟ مى گويد : اى آفتاب درخت تاك ( انگور ) و اى آفتاب كوچك تاك ! برج تو عمق خُم است ؛ يعنى در خانه يزيد شراب داخل شيشه نبوده بلكه خُم هاى بزرگ از شراب پر بوده است . يزيد خيلى اميرالمؤمنين بد جنسى ( ! ! ) بوده كه خُم ( / كوزه بزرگ ) شراب داشته و مى گويد : شميسة كرم برجها قعر دنّها ، برج يعنى همين دوازده ماه ، كه خورشيد هر ماه در يك برج است . مى گويد : برج تو ، كف خُم است و مشرق شراب ، دست ساقى است و مغرب آن دهن من است كه مى خورم .\r\nيزيد شرابخوارى خود رابطور علنى بيان مىكند . درادامه ميگويد : نترس ! اگر شراب روزى در دين احمد حرام بود ، من شراب را به دين مسيح مى نوشم .\r\nيزيد حاضر نيست به پيامبر اسلام ( ص ) « پيغمبر » بگويد ؛ چون او نه به خدا معتقد است و نه به رسولش . يزيد به دين حضرت عيسى ( ع )\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nنيز بى ادبى مىكند ؛ چون شراب در همه اديان حرام بوده و در هيچ دين آسمانى حلال نبوده است . زيرا به عقل انسان ضرر مى رساند و انسانيت انسان را خدشه دار مىكند . يزيد در آخر اشعارش نماز را نيز مسخره مىكند .\r\nقرآن مى فرمايد : «  فَوَيْلٌ لِلْمُصَلِّينَ   الَّذِينَ هُمْ عَنْ صَلاتِهِمْ ساهُونَ    الَّذِينَ هُمْ يُراؤُنَ وَ يَمْنَعُونَ الْماعُونَ   يعنى واى برآنانى كه نماز مى خوانند ، آن نمازخوانهايى كه به ريا نماز مى خوانند . آيه مباركه مى گويد : واى بر ريا كاران ! بجاى اينكه نماز را براى تقرب به خدا بخوانند ، براى مردم مى خوانند . » اما يزيد مى گويد : ماقال ربك ويل للذى شربا ؛ يعنى پروردگار تو نگفته است كه واى بر شرابخوار . بل قال ويل للمصلّينا . بلكه گفته واى بر نمازخوانها ! !\r\nيزيد وقتى كه شراب را به اين شكل مباح اعلام نمايد ، و اين گونه نماز را تمسخر كند ، شما درباره دين او چه فكر مى كنيد ؟\r\n\r\nمطلب مهمتر\r\nيزيد مى گويد : لعبت هاشم بالملك ولا خبر جاء ولا وحى نزل ، [ از بيان اين جملات شرم آور 
  ] معذرت مى خواهم . دهان يزيد بشكند . من مجبورم مطالب را بگويم تا حقايق روشن شود .\r\nيزيد مى گويد : بنى هاشم ، يعنى پيامبر اسلام ( ص ) با حكومت بازى كرد و مردم را فريب داد ، نه خبرى از آسمان آمده و نه وحيى نازل شده است ! همه دروغ است ! ! يعنى يزيد اساس اسلام را انكار\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nمىكند .\r\nاو بعد از قضيه كربلا خيلى افسوس مى خورد كه : ليت اشياخى ببدر شهدوا . كاش كه كلان ها و ريش سفيدان بنى اميه كه در جنگ بدر و احد و خندق به شمشير بنى هاشم كشته شدند ، امروز مى بودند و مى ديدند كه جوان هاى ما چگونه از بنى هاشم انتقام گرفتند و آنان را به خاك و خون كشيدند . ثم قالوا يا يزيد لا تشل ، اگر بزرگان بنى اميه مى بودند حتما به من مى گفتند كه يزيد دست شما شل نشود كه اينها را كشتى ، همان كينه هاى خندق و بدر و حنين در دل يزيد باقى بود .\r\n\r\nفلسفه قيام امام حسين ( ع )\r\nخاصيت بنى اميه همين بوده . يك روايت وجود دارد كه سندش معتبر است ؛ ابن حجر شافعى در دفاع از پدر يزيد يك كتاب نوشته است و در آن كتاب نقل مىكند كه : كان أبغَضُ الأحياء ، يك نسخه ديگر دارد كه مى گويد ، أبغَضُ النّاس ، يعنى مبغوض ترين زنده ها يا مبغوض ترين مردم نزد پيغمبر ( ص ) ، بنى اميه بوده است . ابن حجر مى گويد : روايت صحيح است .\r\nيزيد اشعار كفرآميز زيادى دارد . مسأله اين نبود كه يزيد نماز نمى خواند . بسيارى ازخلفاى بنى اميه و بنى عباس نماز نمى خواندند . و نيز مسأله اين نبود كه يزيد شراب مى خورد چون در غالب\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nقصرهاى پادشاهان بنى اميه و بنى عباس شراب وجود داشت . در حال حاضر نيز همين طور است ؛ غالب رؤساى جمهور و يا پادشاهان بى دين و لائيك در كشورهاى اسلامى ، شرابخوار هستند . رقاص و رقاصخانه ها و انواع فحشاء وجود دارد ، بلكه مسأله اين بوده كه يزيد تمام اعمال و جنايات خود را به نام دين انجام مى داد . از آن مهمتر اين بود كه عامه مردم آن زمان به خلافت خيلى اعتقاد داشتند و حرفهاى آنان را به منزله حرف پيغمبر مى دانستند و سخنان آنان را قبول مى كردند و مردم عوام از نيت آنها بى خبر بودند .\r\nيزيد مى خواست بنام دين ، ريشه دين را نابود كند . به نظر من در كربلا هدف امر به معروف و نهى از منكر نبوده است ، روايتى كه در اين مورد معروف شده است ، سند درست ندارد و از جمله مرسلات است . مسأله اين نبوده كه امام حسين ( ع ) براى امر به معروف و نهى از منكر حركت كند . امام حسين ( ع ) قبل از حركت ، با خود محاسبه داشت و حساب شده حركت كرد و آن اينكه اگر پيروز شوم اين نظام ضد دينى را بر مى دارم و يك نظام اسلامى به وجود مى آورم ، اگر كشته شدم بالاخره يزيد رسوا مىشود و مردم اين زمان نيز از يزيد دور مى شوند و ساير مردم دنيا خصوصاً مسلمانان در آينده از حكومتهايى كه شبيه حكومت يزيد است ، دور مى شوند .\r\nاينكه مى گويند امام حسين ( ع ) شكست خورد ، درست نيست . قضيه حيات امام حسين ( ع ) نبوده بلكه امام حسين ( ع ) آخرين فرد\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nاصحاب كساء بود ، اصحاب كساء : پيغمبر ، فاطمه ، على ، حسن و حسين ( عليهم السلام ) هستند . چهار نفر از اصحاب كساء از دنيا رفته بودند و آخرين فردى كه در خانه نبوت ذخيره شده بود ؛ امام حسين ( ع ) است .\r\nامام حسين ( ع ) از روز اول براى همين بود كه از دين دفاع كند و مردم را نه تنها از شر يزيد بلكه از شر يزيديت نجات دهد . مردم بايد دين داشته باشند و يزيدها نبايد دين را از مردم بگيرند .\r\nمسأله ، مسأله دين بود نه مسأله امر به معروف و نهى از منكر و گرنه از نظر قواعد فقهى جايز نيست كه انسان به خاطر امر به معروف و نهى از منكر جان خود را تلف كند . اگر جان انسان درخطر باشد امر به معروف جايز نيست ، اگرخطر نبود انسان امر به معروف و نهى از منكر مىكند ، امر به معروف و نهى از منكر براى همه مسلمانان است .\r\nاما اينك يزيد در رأس يك رژيم ضد دينى و غير دينى آمده و دين را مسخره مىكند و از پيرمردها و مشايخ اموى صحبت مىكند و بغض خود را به پيغمبراسلام ( ص ) اظهار مى نمايد . امر به معروف و نهى از منكر اصلا به يزيد تأثير نداشت و او همه را مسخره مى كرد .\r\nمى خواهم يك حرف ديگر را بگويم كه خيلى اوقات از آن سؤال مىشود : در اينجا تنها مسئله امام حسين ( ع ) نيست تا ما از يك « فرد » صحبت كنيم و عده اى بگويند كه مردم شيعه ديوانه اند . يكهزار و سيصد و هفتاد سال كامل از محرم سال شصت و يك هجرى گذشته\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nو امام حسين ( ع ) شهيد شده است و حتى اگر خود را بكشيد باز هم امام حسين ( ع ) زنده نمى شود و يزيد هم مُرده است . چرا شما نشسته ايد و هر روز مردم را بيكار نموده و از امام حسين ( ع ) صحبت مى كنيد ؟\r\nنه اينطور نيست . آنها متوجه حرف هاى ما نمى شوند . محرم براى « فرد » و براى شخص امام حسين ( ع ) نيست . ما مى دانيم كه حسين بن على ( ع ) شهيد شد و به بالا ترين مقامات قرب معنوى رسيد و يزيد به پايين ترين دركات غضب خدا رسيده است . ما نه مرده باد به يزيد مى گوييم و نه امام حسين ( ع ) زنده مىشود . در قضيه كربلا مسأله فرد وجود ندارد . مسأله تاريخى هم نيست كه بگويند شما هزار و چند صد سال به عقب برگشته ايد و مرتجع هستيد كه از هزار و چند صد سال قبل صحبت مى كنيد . مسئله تاريخى براى شيعه مطرح نيست و دانشمندان اهل سنت هم اين موضوع را مى دانند كه قضيه تاريخى در قضيه كربلا وجود ندارد .\r\nروز گذشته ( تاسوعاى 1388 ) شوراى اخوت اسلامى افغانستان در تالار سخنرانيهاى حوزه علميه خاتم النبيين ( ص ) مجلسى بسيار عالى و باشكوه را برگزار كرده بود كه از صبح تا ظهر ادامه داشت و سخنرانان درباره قيام امام حسين ( ع ) صحبت كردند .\r\nقضيه ، قضيه شيعه و سنى نيست . امام حسين ( ع ) نواده پيغمبر اكرم ( ص ) است كه متعلق به تمام مسلمانان است و محبت اهل البيت از\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nنظر مسلمانان اهل سنت از اركان ايمان محسوب مىشود ، شيعه وسنى باهم در يك كشتى نشسته اند .\r\n\r\nفلسفه عزادارى عاشورا\r\nعاشورا نه مسأله فرد است و نه مسأله تاريخ ، بلكه مسأله « حسينيت » و « يزيديت » است . مسأله دو خط است و اين دو خط در نفس طبيعت انسان نهفته است و از روز اول كه انسان آمد از بچه هاى آدم قابيل و هابيل اين دو خط جدا شد كه يكى خط توحيد و ديگرى خط شرك و بت پرستى بود . يكى خط فسق و فجور و ديگرى خط كرامت انسانى بود ، اين دو خط ادامه يافت تا به « حسين » و « يزيد » رسيد .\r\nبه قول اقبال لاهورى :\r\n موسى و فرعون ، شبير و يزيد * اين دو قوت از حيات آمد پديد \r\nموضوع اساسى در قضيه عاشورا همين خط دين و خط ضدّ دين و موضوع دو فرهنگ است . يكى فرهنگ الهى است كه به خدا ميرسد و ديگرى فرهنگ و مكتب شيطانى است كه به غرايز حيوانى انسان مى رسد و اين دو خط از هم جدا و در طبيعت بشر خوابيده است .\r\nانسان روحى شفاف دارد كه آينه جلال و جمال خداست و نيز غرايزى كه خطرناكتر از غرايز حيوانات است و اگر تعديل نشود دنيا را به آتش مى كشد . اين دو خط در طبيعت بشر وجود دارد كه در يك\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nطرف آن فرعون و در طرف ديگرآن موسى قرار دارد . اين دو خط ، دو مكتب است ، دو فرهنگ و دو جهان بينى است . اين دو خط ادامه مى يابد تا مى رسد به پيغمبر اسلام ( ص ) و مشركين مكه ، ابوجهل و ابولهب و . . . ، تا مى رسد به حسين و يزيد .\r\nبحث ما روى « حسينيت » و « يزيديت » است و ما درباره « خط حسينيت » و « خط يزيديت » صحبت مى كنيم . خطى كه در طول تاريخ بشريت امتداد داشته و تا روز قيامت نيز امتداد دارد ، شخص يزيد مرده است و ما از او صحبت نمى كنيم ، لكن امام حسين ( ع ) شهيد شده و روح مطهرش باقيست . «  وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً » \r\nبحث ما در مورد شخص امام حسين ( ع ) نيست ، امام حسين ( ع ) در بين ما وجود فيزيكى ندارد بلكه بحث ما در مورد خطى است كه امتداد دارد و تمام انبياء ( ع ) به اين خط متصل هستند ، چنانچه تمام اشقيا به خط مقابل حسين متصل اند . اين دو خط تنها در زمان انبياء نبوده است بلكه در حال حاضر نيز وجود دارد ، آن زمان تنها يك فرد بنام يزيد بود كه در شام يا دمشق نشسته و عبيدالله بن زياد و عمرسعد ، نماينده هايش در كوفه بودند . اما امروز در هر شهرى ده ها يزيد وجود دارد . ما بايد از خط و تفكر حسينيت دفاع كنيم كه اگر درست دفاع كنيم ، فعال و جدى باشيم و نترسيم ؛ در آنصورت يزيديت مغلوب مىشود . ( نه اينكه از بين برود بلكه فقط محدود مىشود و اين وضع تا روز قيامت ادامه دارد ) اما اگر خونسرد و سست و تنبل\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nباشيم و به خاطر پول و حفظ جان خود بترسيم ، آن زمان است كه يزيديت غالب و حسينيت ( / انسانيت ) تضعيف خواهد شد .\r\nدوره ها و مكان ها مختلف است ، به نظر من امروز مشكل جهان اسلام « فقر » نيست . ما مسلمانان معادن و ذخاير زيرزمينى فراوان و اماكنى با موقعيت استراتژيك عالى ونيروهاى انسانى فراوان در اختيار داريم ، به نظر من بزرگترين مشكل جهان اسلام حكومتهاى طاغوتى و يزيدى شان است . اكثر دولتهايى كه ما امروز داريم ، يزيدى هستند ، در اين صورت طبعاً حسينيت تضعيف مىشود . حسينيت ؛ خط انسانيت است . خطى است كه خداوند بيش از يك ميليون پيغمبر و جانشينان و پيروان آنان را قربانى همين خط كرده است و همه انبياء و اولياء قربانى همين خط شده اند ، ما نبايد بگذاريم كه اين خط از دست مان برود و يزيديت مستولى شود . هيهات منّاالذلّة !\r\nمسأله عاشورا همين مسأله است و محرّم براى زنده نگه داشتن و امتداد خط حسينيت است . اين خط مفت و ارزان به دست ما نرسيده است بلكه اين كشتى از درياى خون گذشته است تا به دست ما وشما رسيده .\r\nشما فكر كنيد كه از ابتداى تاريخ انسانيت تا امروز چه قبل از اسلام و چه بعد از اسلام چقدر انسانهاى مؤمن و ديندار در اين راه كشته شده اند ؟ در آينده نيز همين طور است و وظيفه ما اين است كه دين را حفظ كنيم .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n\r\nيزيد و يزديت\r\nامروز يزيديت ، شاخ و دم هاى قوى پيدا كرده است ، ما بايد تلاش و مبارزه كنيم و تا جايى كه كه ممكن است مبارزه فرهنگى نماييم تا يزيديت را از خانه هاى خود و از زندگانى زنان و دختران خود محو كنيم . ما بايد خود و فرزندان خود را از شر يزيديت نجات دهيم .\r\nيزيديت صورت و قيافه يزيد نيست ، بلكه يزيديت همان اخلاق يزيد است ، افعال يزيد است . يزيديت ؛ استكبار است ، دشمنى با حق است ، ذلت انسانى است ، استبداد است ، قانون شكنى است ، از بين بردن عدالت اجتماعى و ترويج روابط به جاى ضوابط است ، خيانت در بيت المال است ، احياى مراسم جاهليت و نژادپرستى و ترويج فحشا و شراب نوشى و ميگسارى به نام آزادى است و همه اينها تهاجم فرهنگى يزيديت است . يزيديت ؛ كفر است ، فسق و فجور است و تجاوز به ناموس مردم .\r\nگمان نكنيد كه من اين حرف ها را از خود به يزيد نسبت مى دهم . اين حرفها از خودم نيست ؛ جلال الدين سيوطى دانشمند محترم اهل سنت كه به نظر من نظيرش در بين دانشمندان اهل سنت خيلى كم است و او مردى پركار و متدين بوده و كتابهاى گوناگونى را تأليف نموده كه امروز هم مفيد است .\r\nيكى از كتابهاى جلال الدين سيوطى « تاريخ خلفاء » است . او وقتى به تاريخ يزيد مى رسد ، زندگى يزيد را چنين بيان مىكند :\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n* سال اول ؛ اهل بيت پيغمبر ( ص ) را كشت . يزيد هيچ اعتقادى به پيغمبراسلام ( ص ) نداشت .\r\n* سال دوم ؛ مدينه را تاراج كرد و به لشكريان خود گفت كه وقتى مدينه را فتح كرديد ( و به قول امروزى ها مرتجعين ، صحابه پيغمبر و آنهايى كه دين مى خواهند ، همه را كشتيد ) ؛ مدينه براى سه روز بر شما مباح است .\r\nمى دانيد دراين سه روز چه اتفاقاتى افتاد ؟ دانشمندان اهل سنت نوشته اند كه در مدينه هزار دختر باكره توسط لشكريان يزيد بى عفت شد . ( مدينه اى كه مركز اسلام است و پيغمبر بزرگواراسلام ( ص ) مدت ده سال در آنجا بود . مدينه اى كه مركز تقوا و كرامت ، عزت و شرف و عفت و پاكى بود ، مدينه اى كه هنوز هم مركز اسلام است . )\r\nاين جنايت به دستور يزيد صورت گرفت . مسأله اين نبود كه اهل مدينه با يزيد بيعت كنند بلكه مسأله بالاتر از آن بود ؛ يزيد از مردم مى خواست تا بگويند كه ما « بنده » يزيد هستيم و يزيد حق دارد ما را بفروشد و يا آزاد كند .\r\nيزيد يك فرعون شاخدار و دُمدار بود كه آبروى فرعون را هم برد . فرعون مثل يزيد نبود ؛ او حضرت موسى ( ع ) را نكشت و با تمام حرفهائى كه موسى به او گفت ، رو به اطرافيانش نموده ، گفت : چه كنم ؟ آنها گفتند : « أرجه و أخاه . . . ؛ آنان را معطل كن و اشخاصى را به شهرهاى تحت فرمان خود بفرست و جادوگرهاى بهترى را بياور شايد\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nما پيروز شويم . » فرعون موسى و هارون را نكشت . يزيد بدتر از فرعون بود .\r\nتوصيه مى كنم كه تاريخ خلفاء را از كتاب فروشى هاى كابل پيدا كنيد و حتماً بخوانيد .\r\nيزيد به پيغمبراسلام ( ص ) اعتقاد نداشت و مى گفت بنى هاشم با حكومت بازى كرده و مردم را فريب داده اند .\r\nمورّخين محترم اهل سنت نوشته اند : يزيد آنقدر مسلمانان را در مدينه كشت تا جايى كه مسجد پيغمبر پر از خون شد و خون تا زانو رسيده بود .\r\nشما بسنجيد كه چقدر مسلمين كشته شدند ؟ در مدينه اى كه همه اصحاب پيغمبر و همه مؤمنين و مؤمنات بودند . در تاريخ آمده است كه مسجد پيغمبر تا زانو پر از خون شد و كسى جرأت نمى نكرد از خانه اش بيرون برود ، حتى سگهاى مدينه آمدند در مسجد پيغمبر بول كردند .\r\nبه خدا قسم دلم نمى خواهد كه اينها را بگويم ولى چاره ندارم ؛ ما مى خواهيم كه يزيديت را رسوا كنيم تا حسينيت پيش برود ، اينها حقايق واقعى وتاريخى اند كه دانشمندان اهل سنت نقل كرده اند . اين سال دوم حكومت يزيد است .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n بر چنين قوم تو لعنت نكنى شرمت باد * لعن الله يزيدا وعلى آل يزيد « 1 » \r\n* سال سوم ؛ مكه را محاصره كرد و خانه كعبه را به منجنيق بست و پرده خانه كعبه را به آتش كشيد .\r\nخدا مىداند اگر سال چهارم به او مهلت داده مى شد چه مى كرد . ولى اجل مهلت نداد و جانش را بدست مالكين جهنم سپرد .\r\n\r\nامر به معروف و نهى از منكر يا جهاد ؟\r\nبحث در اين است كه آيا امام حسين ( ع ) براى اصلاح و امر به معروف و نهى از منكر قيام كرد ؟\r\nگرچه تاريخ همين گونه بيان مىكند كه مروان والى مدينه و نماينده يزيد درآنجا ، از امام حسين ( ع ) خواست تا با يزيد بيعت كند و امام حسين ( ع ) بيعت نكرد و در آخر ماه رجب از مدينه به مكه آمد و ماه شعبان و رمضان و شوال و ذيقعده در مكه بود و در نُهُم ذيحجة ( روز عرفه ) مكه را به قصد كوفه ترك كرد و مى گفت كه من براى\r\n\r\n\r\n","description":"","footnote":"\r\n( 1 ) . بعضى از ناصبيهاى كم عقل مى گويند : بلى . يزيد اينهمه جنايات را مرتكب شده است ولى جمعى از صحابه با او بيعت كرده بودند و انتقاد از يزيد به اين صحابه بر ميگردد ، اين مغالطه شيطانى بسيار خنده دار است ، صحابه كرام از روى ترس بيعت كرده بودند و جنايات يزيد به آنان ربطى ندارد ، مگر آنانى كه در مدينه قتل عام شدند صحابه نبودند و دخترانى كه به آنان تجاوز شد دختران صحابه نبودند ؟ آيا امام حسين ( ع ) صحابى نبود ؟ سيد جوانان اهل بهشت نبود ؟ مى بينيد پيروان خط يزيد از كم عقلى به چه خرافاتى مشغولند ؟\r\n","page_name":" 33 ","page_number":33},
  {"content":"\r\n\r\nاصلاح امت جدّ خود قيام كرده ام .\r\nاما من مى خواهم قاعده اولى را عرض كنم و آن قاعده اين است كه منظور امام حسين ( ع ) اصلاح نبود بلكه موضوع بزرگتر از آن بود يعنى حتى اگر از امام حسين ( ع ) بيعت با يزيد را نمى خواستند بلكه علاوه بر آن ، ولايت و قضاوت مدينه را هم به او پيشنهاد مى كردند ، به نظر شما امام حسين ( ع ) چه مى كرد ؟ بر امام حسين ( ع ) حفظ دين واجب بود ، همانگونه كه بر ما و شما واجب بود و افغانيهاى غيرتمند در چهارده سال جهاد يك ميليون و حداقل صدها هزار قربانى را براى حفظ وبقاى دين تقديم كردند . آيا غيرت دينى واسلامى امام حسين ( ع ) به اندازه غيرت ما نبود ؟ ! ( نعوذ بالله ! )\r\nفلسفه قيام او حفظ دين و اعاده حكومت اسلامى و سپس اصلاح مسلمانان آن زمان با امربه معروف و نهى از منكر بود .\r\nموضوع خروج از مدينه ، مسأله ترس از بيعت نبود بلكه اين مسأله براى امام حسين ( ع ) تنها يك بهانه بود . حتى اگر آنحضرت ( ع ) هيچ گونه اجبارى هم براى حركت نمى داشت باز هم بايد حركت مى كرد زيرا امام حسين ( ع ) آخرين ذخيره آل محمد ( ص ) براى حفظ دين بود .\r\n\r\nتاريخ عزادارى امام حسين ( ع )\r\nدرتاريخ آمده است كه از همان روز اول كه حسين بن على ( ع ) به دنيا آمد پيغمبراكرم ( ص ) گريه كرد ، فاطمه زهرا ( س ) عرض كرد :\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nپدرجان در اولين روزى كه اين بچه به دنيا آمده چرا گريه مى كنيد ؟ فرمود : دخترم ! اين فرزند مرا شهيد مى كنند .\r\nچندين مرتبه در زمان طفوليّت و كودكى امام حسين ( ع ) پيغمبر اكرم ( ص ) گريه كرده است . روزى از روزها امام حسين ( ع ) پيش پيغمبر ( ص ) نشسته بود كه جبريل ( ع ) آمد و عرض كرد يا رسول الله ! اين فرزند تو را مى كشند . سپس با قدرتى كه خدا به جبرئيل داده بود مقدارى از خاك كربلا را آورد و به پيغمبراكرم ( ص ) داد ، پيامبر ( ص ) آن خاك را به زوجه مكرّمه خود امِّ سلمه داد و فرمود هرگاه اين خاك تبديل به خون شد بدان كه فرزندم حسين شهيد شده است . يعنى كل قضايا روشن و معلوم بوده است .\r\nروزى ام سلمه پيغمبراكرم ( ص ) را وحشت زده و با سر و صورت غبارآلود در خواب ديد ، به پيامبر ( ص ) عرض كرد : يا رسول الله ! خير باشد . چرا شما را اين گونه مى بينم ؟ پيغمبر ( ص ) فرمود من اينك از كربلا مى آيم و فرزندم حسين را دفن كردم . امّ سلمه سراسيمه از خواب بيدار شد و به ياد سخن رسولخدا ( ص ) افتاد ؛ رفت آن خاكها را نگاه كرد و ديد كه همه به خون تبديل شده است . ام سلمه فهميد كه روز شهادت امام حسين ( ع ) است .\r\n\r\nپيروزى حسين بن على ( ع ) در نجات دين\r\nحسين بن على ( ع ) براى چنين روزى ذخيره شده بود كه دين در\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nخطر بود . دينى كه پيغمبراكرم ( ص ) سالها براى آن رنج و زحمت كشيد و خونهاى زيادى در راه اين دين ريخته شده بود .\r\nامام حسين ( ع ) ديد كه يك سگباز شرابخوار فاسق و فاجر ، دين را به تمسخر گرفته و قصد دارد دين پيغمبر را نابود كند و مى خواهد يكباره فاتحه اسلام را بخواند . بر خود واجب دانست كه قربانى دين شود ؛ چون پيغمبر قربانى دين شد . امام حسين ( ع ) بايد حركت مى كرد و حركت هم كرد و با اين حركتش پيروز هم شد .\r\nچگونه پيروز شد ؟ بعد از شهادت امام حسين ( ع ) ، يزيد ديگر نتوانست اشعار كفرآميز خود را بخواند ؛ زيرا فهميد كه افكار عمومى بيدار شده و مسلمانان از او سلب اعتماد كرده اند و خلافت بنى اميه مورد اعتماد مسلمانان نيست و چهره زشت بنى اميه براى مسلمانان روشن شده است .\r\nبعد از شهادت حسين بن على ( ع ) ( مى گويند ) يزيد سقاء خانه ها را درست كرد و به مردم آب مى داد ، يك موضوع ديگر كه من شخصاً در تاريخ نديده ام اين است كه چه كسى قرآن را سى جزء درست كرد ؟ در احاديث نيز نيامده است و در زمان پيغمبر و أئمه ( ع ) نيز قرآن سى جزء نبوده است ، البته چيزى از قرآن كم و زياد نشده است ولى اين سؤال وجود دارد كه چه كسى قرآن را به سى جزء تقسيم كرد ؟ برخيها ادعا نموده اند كه يزيد اين كار را از روى تقيه انجام داد تا خود را مسلمان معرفى كند ولى كسى فريب او را نخورد .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nدانشمند شهير و معتبرى كه بر اساس يك نقل از اهالى كابل بوده است ؛ ابوحنيفه ( ره ) كه پيشواى مسلمانان حنفى مذهب مى باشد كه از ديگر مذاهب چهارگانه مقلّد بيشترى در ميان اهل سنت دارد .\r\nبنى اميه با نيرنگ هاى مختلفى خواستند از ابوحنيفه بيعت بگيرند ولى اين دانشمند شجاع با آنان بيعت نكرد ، حتى او را روزى ده شلاق مى زدند اما بازهم او بيعت نكرد . بعد از بنى اميه ، بنى عباس آمد ، آنها مى دانستند كه قضيه كربلا همه را بيدار نموده است .\r\nابوحنيفه ( ره ) از اهل بيت حمايت مى كرد و گاهى براى آنان پول مى فرستاد تا عليه دشمنان شان بجنگند . او به اهل بيت پيغمبر ( ص ) اعتقاد و باور داشت و تلاش مى كرد تا خلافت بار ديگر به اهل بيت سپرده شود و معتقد بود بنى هاشم براى خلافت ، سزاوارتر از همگان است ، در همين راستا بود كه منصور او را زندانى كرد و طبق برخى نظرات ، سرانجام او را زهر داد و شهيد كرد و ابوحنيفه ( ره ) جان شيرين خود را فداى محبت اهل بيت نمود . بنى عباس نيز تلاش بسيارى نمود تا به هرنيرنگى از ابوحنيفه بيعت بگيرد ولى او با آنان هم بيعت نكرد و منصب قضاى حكومت آنان را نپذيرفت و همين است پيروزى امام حسين ( ع ) و شكست يزيد ، بنابراين امام حسين ( ع ) پيروز شد .\r\n\r\nپيام عاشورا\r\nهدف امام حسين ( ع ) نجات دين بود و با شهادتش دين را نجات\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nداد و براى نسل هاى بعد از خود و ما و شما پيغام داد كه هرگاه دين در خطر افتاد ؛ جان خود را فداى دين كنيد . به همين دليل بود كه مردم مسلمان افغانستان در مقابل كمونيست ها جهاد كردند و صدها هزار نفر جان خود را فداى دين نمودند . در آينده نيز همين طور است هر حكومتى كه بدون انتخابات بيايد و زور گويى كند ، نبايد قبول كنيم . اين از بدبختى ماست كه در مقابل خارجى ها حساسيت داريم ولى در مقابل داخلى ها هيچ حساسيتى نداريم بلكه بايد بر عليه هر فرد يا حكومتى كه بخواهد با زور بر مردم مسلط شود و فوق قانون عمل نمايد و به آراى عمومى ملت احترام نگذارد و با اسلام مخالفت كند ، قيام كنيم ، زيرا چنين شخص و حكومتى مانند يزيد طاغوتى است .\r\nاين است پيام عاشورا . قمه زدن و زنجير زدن و زخم و خونين نمودن بدن ها ، پيام عاشورا نيست ؛ كارهايى كه نه پيغمبر ( ص ) گفته و نه ائمه ( ع ) ، دين با چنين كارهايى توهين مىشود و هر كارى كه باعث توهين دين شود ، حرام است . اگر در گذشته ها چنين كارهايى در برخى محلات مى شد ، در سطح بين المللى مطرح نمى گرديد و توهين به دين نمى شد .\r\nعده اى به مرض خرافات گرفتارند و افكار مردم را از مسير اصلى دين منحرف مى كنند . دينى كه مى گويد با طاغوتها بجنگيد و جان خود را فداى دين كنيد و نگذاريد كه در جوامع شما ظلم صورت بگيرد و كسى زور گويى كند و خود را فوق مردم حساب كند ، دين\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nاسلام را ناديده بگيرد و از خود قانون وضع كند ، اينها طاغوت اند و بايد با آنها مبارزه كنيد .\r\nچرا ما بايد « حسينيت » را در كيسه خرافات بيندازيم و با زنجير و قمه بدن خود را زخمى كنيم و خيال كنيم كه امام حسين ( ع ) را خوشحال كرده ايم ؟ ! خاك بر سر اين مفكوره ! آيا امام حسين ( ع ) به اين خوشحال مىشود كه شما خود را بكشيد ؟ !\r\nپيام اباعبدالله الحسين ( ع ) اين است كه طاغوت را بكشيد ، اما شما خود را هلاك مى كنيد . ما نبايد به خرافات مبتلا شويم بلكه وظيفه داريم « حسينيت » را به مردم دنيا درست معرفى كنيم .\r\nپيام امام حسين ( ع ) براى همه مسلمانان مبارزه با طاغوت است و بايد مسلمانان شيعه و سنى يك جا باشند تا حسينيت درست معرفى شود . امام حسين ( ع ) را همه مسلمين ( شيعه وسنى ) قبول دارند ، بايد از خرافات جلوگيرى كنيم . كار دشمن اين است كه ما را فريب دهد ، جهت مثبت عاشورا را كنار گذاشته و به جهت منفى آن برويم ، اين وظيفه شما جوانان است كه از خرافات جلوگيرى كنيد . « 1 »\r\n\r\n\r\n","description":"","footnote":"\r\n( 1 ) . اگر جمعى از علماى بزرگوار ما در گذشته ها مطابق شرايط زمان خود به زنجير زنى و قمه زنى اجازه مى دادند ، امروز ما در عصر ارتباطات شرايط ديگرى داريم و افكار عمومى عوض شده كه اين عادات مردم عوام موجب هتك به دين مىشود و هرچيزى كه موجب هتك دين شود حرام است و جوانان فريب مدعيان علم و فتوا را نخورند كه آنان نه دين را فهميده اند و نه از اوضاع دنيا خبر دارند و تنها به فكر مطرح شدن خود هستند و عاشق مريد بازى مى باشند . خداوند همه را هدايت فرمايد .\r\n","page_name":" 39 ","page_number":39},
  {"content":"\r\n\r\nحسين بن على ( ع ) پيروز شد ، ما نيز بايد بر خرافات پيروز شويم .\r\nعاشورا دقيقاً نقطه مقابل خرافات و با خرافات مخالف است ، ما بايد به دين خود عمل كنيم .\r\n\r\n« حسينيت » جاويدان است\r\nدر عاشوراى امروز ما دو مصيبت ديگر هم داريم : يك مصيبت اين است كه امروز ششم برج جدى است ؛ روزى كه شوروى به كشور ما تجاوز كرد . گرچه ما آنان را با خفت و خوارى بيرون كرديم و بزرگترين جهاد حسينى را عليه شوروى ها انجام داديم ولى صدها هزار نفر هم تلفات داديم .\r\nمصيبت دوم سالگرد حادثه دلخراش زلزله نُه ريشترى در جنوب و جنوب شرق آسياست كه چند سال پيش رخ داد و يكصدوپنجاه هزار نفر را كشته ، صدها هزار نفر ديگر را زخمى و پنج ميليون نفر را آواره كرد .\r\nهمه اين حوادث تلخ ، فراموش و با گذشت زمان محو مى گردد اما آنچه كه باقى مى ماند « حسينيت » است . « حسينيت » هرگز محو و نابود نمى شود . همه حوادث تلخ يا شيرين خصوصى فراموش مىشود ولى « حسينيت » ادامه دارد .\r\nمخاطب من جوانها هستند و به پيرمردها احترام دارم ، جوانان عزيز ! شما بايد حسينى شويد . مساجد را پر كنيد ، نماز جماعت بايد\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nدر مساجد برگزار شود و نمازهاى شما بايد در مساجد باشد ، احكام دينى خود را بايد درست ياد بگيريد . امروز روز عاشوراست و شما در مجلس امام حسين ( ع ) و در مسجد كه خانه خداست ، نشسته ايد ، بطور سِرّى با خداى خود توبه كنيد و تعهّد نماييد كه فرمان ( اشترينگ ) را از خط يزيديت دور كنيد . شراب ، ربا ، دروغ ، فسق و فجور ، بى حجابى و . . . اينها يزيديت اند . از اينها دورشويد .\r\nخدايا در اين مكان مقدس ، ما از صميم قلب توبه مى كنيم و از يزيديت دور مى شويم . تو به فضل و كرم خود توبه ما را قبول كن ، خدايا تو را به عظمت خودت و به عظمت خون مقدس شهداء سوگند ميدهيم كه همه ما را بسوى حسينيت سوق بده . ( آمين حضار ) .\r\nدرس عمده از عاشورا اين است كه ابتدا ما خود حسينى شويم سپس « حسينيت » را به ديگران معرفى كنيم .\r\n\r\nاوج بندگى خدا\r\nخوب است توجهى به روز عاشورا و گودى قتلگاه بنماييم : بدن مقدس اباعبدالله الحسين ( ع ) در گودى قتلگاه افتاده است و آنگونه كه نوشته اند ؛ فكر مى كنم از انگشت پاى امام حسين ( ع ) تا فرق سر آنحضرت ( ع ) هيچ جاى سالمى پيدا نمى شود ؛ يا با سنگ مجروح شده يا با تير و سنان و نيزه و يا با شمشير . بدن مقدس اباعبدالله پاره پاره شده وخونها جارى است .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nآيا مى دانيد در آخرين دقايقى كه امام حسين ( ع ) زمزمه مى كرد ، چه مى گفت ؟ امام حسين به فكر زنان و اطفال خود نيست ، براى فرزندانش ؛ على اكبر وعلى اصغر كه شهيدشده اند ، افسوس نمى خورد . براى زخم هايى كه در بدنش بود ناله نمى كرد . او حسين است و مى خواهد « حسينيت » را بياموزاند . او شكايت نمى كرد ، بلكه آهسته صدا مى زد : « خدا ! خدا ! » . من و شما نيز بايد هميشه بگوييم خدا و خدا به يادمان باشد . « من » و « ما » ارزشى ندارد ، ما همه مى ميريم و خاك مى شويم . هر چه هست از خداست . زمزمه امام حسين ( ع ) اين است .\r\nامام حسين ( ع ) مى فرمايد :\r\nتَرَكتُ الخَلقَ طُرّاً فى هَواك ،\r\nخداوندا من همه مخلوقات را در راه محبت تو ترك كردم ، وَايتَمتُ العيالَ لِكَى اراكَ ، خدايا زن و فرزند را يتيم كردم تا به رضاى تو برسم .\r\nآخرين حرف امام حسين ( ع ) : فَان قَطَعتَنى فِى الحُبِّ إرباً ، اگر در راه محبت خود مرا قطعه قطعه كنى باز دل حسين از تو دور نمى شود و باز هم عاشق تو هستم .\r\nامام حسين ( ع ) در حال مناجات با خداست كه تير ديگرى از سوى لشكر يزيد به گلوى ابى عبدالله اصابت مىكند . ديگر كار حسين تمام و روح مقدس او به سوى ملكوت پر مى كشد . ناگهان مى بينند كه سر مقدس ابى عبدالله بر نيزه بلند شده . . . .\r\n عشق حسين را برد در كرب و بلا * كربلا را كرد لبريز بلا \r\n\r\n","description":"","footnote":"","page_name":" 42 ","page_number":42},
  {"content":"\r\n\r\n عشق زينب را اسير شام كرد * بى برادر وارد بازار كرد\r\nعشق مى دانى كجاشد جلوه گر ؟ * در تنور خولى و در طشت زر \r\nاين سر مقدس يك شب در تنور خولى بين خاكستر خوابيده ، يك روز ديگر در مجلس يزيد و مجلس شراب در بين طشت طلاست و او چوب را به دندانهاى ابى عبدالله اشاره مىكند ، زيد بن ارقم صحابى پيغمبر ( ص ) مى گويد : يزيد ! دست بردار . براين لب و دندان چوب نزن ، من بارها در مدينه ديدم كه اين لب و دندان را پيغمبر ( ص ) مى بوسيد . ( گريه شديد حضار مجلس )\r\n\r\n","description":"","footnote":"","page_name":" 43 ","page_number":43},
  {"content":"\r\n . \r\n","description":"","footnote":"","page_name":" 44 ","page_number":44},
  {"content":"\r\n\r\n\r\n2 . سخنرانى عاشوراى 1389\r\nبسم الله الرحمن الرحيم\r\nالحمدلله رب العالمين ، بارئ الخلائق اجمعين ، خالق السموات و الأرضين ، باعث الانبياء والمرسلين والصلاة والسلام على سيدنا و سيدالاولين و اشرف السُّفَراءِ المُقَرَّبين و على آله الطيببن الطاهرين و اصحابه المهتدين و علينا وعلى عباد الله الصالحين .\r\n\r\nموضوع هدايت\r\nقال الله تبارك و تعالى فى كتابه :  « قالَ رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى . »  « 1 »\r\n\r\n\r\n","description":"","footnote":"\r\n( 1 ) . طه / 50\r\n","page_name":" 45 ","page_number":45},
  {"content":"\r\n\r\nاين آيه مباركه قرآن گفتگوى حضرت موسى ( ع ) را حكايت مىكند كه با فرعون صحبت مى كرد . فرعون احتمالا به خدا ايمان داشته لكن بعضى جاها به خاطر حفظ موقعيت خود به مردم مى گفت من رب اعلاى شمايم ، يعنى من پروردگار بالاتر شما هستم ولى از مجموع آيات قرآن بدست مى آيد كه ايمان به خدا فطرى است . او ايمان داشته ولى براى اينكه در بين مردم جا بيفتد و حكومت طاغوتى خود را اداره كند ، گاهى هم ادعاى خدايى كرده است .\r\nدر آيه قبلى مى فرمايد كه فرعون از موسى در مورد خدا سؤال كرد كه پروردگار شما دو برادر ( موسى و هارون ) كيست ؟ موسى ( ع ) اين گونه جواب داد :  « رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى ؛  پروردگار ما كسى است كه به تمام أشيا و ماهيات ، لباس وجود را پوشانيد ، سپس آنها را هدايت كرد . »\r\nتفسير اين آيه مباركه ( نه همه آيه ، بلكه يك جمله آن :  « ثُمَّ هَدى »  ) يك كتاب حرف دارد . خدا تمام كاينات را آفريد و به تمام ماهيات ، وجود را ارزانى فرموده و آنها را در حلقه هستى داخل فرموده ولى تنها اين خلقت كفايت نمى كرد ، زيرا موجودات هر كدام براى تكامل آفريده شده اند و بايد از همان خط تكوين خود حركت كنند و به كمال لايق خود برسند .\r\nهنگامى كه موجودات در حلقه هستى داخل مى شوند بايد به هرچيز جهت داده شود تا به سوى هدف خلقت خود به طور خودكار\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nو اتومات حركت كند . بايد در وجود و نهاد او يك ماشين خودكار گذاشته شود تا او را به سوى آن هدف جلب و جذب نمايد . لذا فرمود : «  ثُمَّ هَدى ؛  سپس خدا همه اين مخلوقات را ( بسوى آن اهداف از پيش تعيين شده ) هدايت فرمود . »\r\nهر روز در نماز مى خوانيم :  « اهْدِنَا الصِّراطَ الْمُسْتَقِيمَ :  ما را به راه راست هدايت كن . »\r\n\r\nانواع هدايت\r\nهدايت اقسامى دارد :\r\n1 هدايت تكوينى ، وجودى و طبيعى است كه از درون شئ آن را هدايت مىكند ، ماشين خودكار در نهاد همه موجودات ، بشمول جانداران وجود دارد كه قهرا آنها را بسوى هدف از پيش تعيين شده هدايت مىكند ، اين هدايت را هدايت تكوينى يا هدايت طبيعى مى گويند .\r\nتمام اشياء همين گونه اند و خود بسوى اهداف خود با انضمام شرايط بيرونى حركت مى كنند . تمام موجودات از اتمها خلق شده اند و امروز شكى نيست كه جهان مادى ما با تمام كهكشانهايى كه دارد و در فضاى بيكران هستى براى تكامل آفريده شده اند . ميلياردها كهكشان در فضا وجود دارد ، تمام اينها براى تكامل ، يعنى رسيدن به\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nكمال خود در حركت دائمى هستند و در وجود آنها و در ذرات شان ماشين خودكارى گذاشته شده است تا آنها را به هدف شان برساند .\r\nتمام موجودات ، هدايت ابتدايى ( تكوينى ) دارند و بعد از « وجود » موضوع « هدايت » پيش مى آيد ، هدايت يعنى جهت دهى كه خدا اين موجودات را بسوى اغراضى كه براى آن آفريده شده اند ، جهت دهد  « رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى  » . يك هدايت همين هدايت طبيعى و عام است .\r\n2 هدايت غريزى ، كه مخصوص حيوانات است . خداوند در وجود حيوانات غرايزى قرار داده است كه آنها را بسوى هدف شان هدايت مىكند .\r\nاستاد بزرگوار ما ، حضرت آيت الله العظمى خويى ( رحمة الله عليه ) براى ما حكايت مى كرد كه در ايام جوانى ، شبى در خانه تنها و در اتاقى در طبقه دوم منزل خواب بودم كه تماس شئ نرمى را با پايم احساس كردم . از خواب بيدار شدم ، ديدم كه گُربه اى صورت خود را به كف پايم مى مالد . بلند شدم گربه را بيرون كردم و در را بستم . با خود گفتم اين گربه سربسر من مى گذارد . دوباره به خواب رفتم . مرتبه دوم باز اين كار تكرار شد و ديدم كه گربه بسيار با لطافت و ادب و احترام صورت خود را به كف پايم مى مالد . ترسيدم و دوباره گربه را از اتاق بيرون كردم و در را بستم و خوابيدم كه براى بار سوم اين عمل گُربه تكرار شد . فهميدم كه گربه با من كارى دارد و مرا رها\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nنمى كند ! چراغ را روشن كردم . گربه از اطاق خارج شد و با معومعو به من فهماند كه دنبال من بيا . من هم بدنبال گربه رفتم . گربه از پلّه ها پايين و به طبقه اول رفت و جلوى دَرِ يكى از اتاق ها كه بسته بود ايستاد و به طرف زنجيرى كه با آن در را بسته بودند نگاه كرد ، متوجه شدم كه گربه مى خواهد داخل اتاق شود . در را باز كردم و گربه داخل اطاق شد من هم بدنبالش رفتم . ديدم كه بچه هاى گربه داخل اطاق گير مانده اند « 1 » و هدف گُربه از اين كارها اين بوده كه بچه هاى خود را آزاد كند و به آنان شير و غذا بدهد .\r\nاين هدايت ، هدايت غريزى است . خدا او را توسط غريزه اش هدايت مىكند تا بچه هاى خود را شير بدهد تا آنها بزرگ شوند و نسل گربه از بين نرود .\r\nدراين مورد هزاران مثال ديگر هم وجود دارد . من بعنوان نمونه ، تنها يكى را بيان كردم .\r\nاين هدايت ، هدايت غريزى است كه تمام حيوانات در غريزه و طبيعت حيوانى خود هدايت شده اند و بسوى آن كمالى كه دارند ، رهسپار هستند .\r\n\r\n\r\n","description":"","footnote":"\r\n( 1 ) . يعنى بچه هاى گربه داخل اتاق بوده و اهل خانه كه مهمانى مى رفتند بدون توجه به بچه هاى گربه دَرِ اتاق را بسته و رفته بودند ، گربه هم براى نجات آنها از گرسنگى ، برنامه ريزى كرده بود كه من دَرِ اتاق را باز كنم !\r\n","page_name":" 49 ","page_number":49},
  {"content":"\r\n\r\n3 هدايت فطرى . فطرت يك اصطلاح است . خواص عمومى انسانها را « فطرت » ، خواص عمومى حيوانات را « غريزه » و خاصيتهاى عمومى اشياء را « طبيعت » نام نهاده اند .\r\nهدايت فطرى ؛ يعنى خداوند انسان را فطرتاً هدايت نموده و طبيعت خودكار را در باطن او قرار داده است . برعلاوه هدايت غرايزى و هدايت طبيعى كه ما داريم ، هدايت فطرى سومين هدايتى است كه خداوند مخصوص بشر قرار داده است و احتمالا جنّ نيز مانند انسان هدايت فطرى دارد . ملائكه هم همين طور هستند ، اما ما نه درباره فطرت جن و نه درباره فطرت ملائكه چيزى نمى دانيم . خلاصه اينكه اين سه قِسم هدايت در وجود انسان هست ولى انسان مجمع اضداد است .\r\nبراى حيوانات هدايت غريزى و براى أشياء هدايت طبيعى كفايت مىكند اما براى انسان با اينكه فطرت دارد و به فطرت خود خيلى چيزها را مىداند ، خيلى كارهاى خوب و بد را از هم تمييز مىدهد و قدرت قضاوت هم دارد ولى بازهم همه اينها براى زندگانى انسان كافى نيست .\r\nانسان بر خلاف حيوانات ديگر ، نظير جن و عده اى از موجودات مادى ديگر كه در كهكشانها پراكنده اند ، اين سه هدايت برايش كفايت نمى كند . چرا ؟ زيرا انسان مجمع اضداد است . ( اضداد فيزيكى و غريزى ، نه تضاد منطقى و فلسفى كه ناممكن است و نويسندگان فلسفه\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nديالكتيك فرق آن دو را نفهميده اند . )\r\nانسان از هدايت طبيعى و هدايت غريزى و فطرى بهره مند شده است و تا حدودى دستگاه خودكار داخلى اش هم خوب كار مىكند ، ولى از طرف ديگر حكمت بالغه خدا خواست به انسان غرايزى بالاتر از غرايز حيوان بدهد زيرا نظام زندگانى انسان ممكن نبود كه تكميل شود . اينها بحثهاى فلسفى و علمى است كه بايد كمى دقت كنيم و تفصيلش هم گفته نمى شود و من فقط اشاره مى كنم .\r\nخداوند به انسان غرايزى داده است كه شديدتر و تندتر از غرايز حيوانات است ، هرچند حيوانات نيز صفات اخلاقى و غرايزى كه در وجود انسان قرار دارد را دارا مى باشند ؛ حرص ، بخل ، غيرت ، حب مال ، حب اولاد ، حب همسر و . . . در حيوانات هم وجود دارد ، ولى غرايز انسان شايد ده ها مرتبه شديدتر ، تندترو بالاتراز غرايز حيوانات باشد ، به طورى كه اگر انسان زير بار يكى از غرايز تنهاى خود برود دنيا را به آتش مى كشد .\r\nدر قرن بيست و يكم علوم تجربى و علوم انسانى تا حد زيادى پيش رفته است زيرا از تجربيات صدهزار ساله استفاده شده است . بعضى از دانشمندان علوم امروزى مى گويند : از حيات انسان در روى زمين ( كه عمر آن را پنج ميليارد سال تعيين مى كنند و حيوانات قبل از انسان به اين زمين آمده اند ) يكصد هزار سال مى گذرد . بنابراين مى توان گفت موجود تازه و ابتدايى در روى كره زمين انسانها هستند .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nهزاران عامل كوچك و بزرگ نياز است تا شرايط زندگى انسان ( و زنده جانها ) بعنوان يك موجود زنده بر روى كره زمين امكان پذير گردد ، اين شرايط فراهم شد و خداوند همه را فراهم نموده است ، اين شرايط به طور تصادفى آماده نشده است و احتمال تصادف ؛ يك در يك ميليارد هم نمى رسد بلكه معلول بى علت محال است . دستگاه حكمت الهى مقدار زيادى از شرايط را براى انسان فراهم كرد تا انسان بتواند در روى كره زمين زندگى كند .\r\nبه قول سعدى :\r\n ابر و باد و مه و خورشيد و فلك در كارند * تا تو نانى به كف آرى و به غفلت نخورى \r\nشعر سعدى خوب و متين ، ولى خيلى بسيط و ابتدايى است . امروز علوم پيش رفته و مى گويد احتمالًا ميليونها شرايط براى وجود انسان در كره زمين لازم بود كه همه فراهم شد و بقول بعضى از دانشمندان كه مى گويند صد هزار سال است كه انسان به روى زمين آمده است . اگر تجربيات نياكان ما و تجربيات خودمان همه را يك جا كنيم در آن صورت ؛ با اين فطرتى كه انسان دارد بايد گليم خود را از آب بكشد . ولى بازهم كفايت نمى كند زيرا غرايز انسان از نظر كيفى بسيار سرسام آور است .\r\n4 هدايت عقلى . حكمت بالغه ربانى عقل سرشارى به انسان داد تا به كمك عقل و خرد مقدارى از افراط گرى غرايز بشر را كنترل\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nكند ولى كنترل كامل غرايز انسانى به هدايت پنجمى نيز نيازمند بود .\r\n5 هدايت دينى در قرن 21 مشكل بشريت چيست ؟ اين مشكل در حالى است كه علوم تجربى و علوم انسانى خيلى پيشرفت كرده و در حال حاضر شايد اينترنت ، كتاب مشترك انسانها باشد كه اگر همه چيزهايى كه در آن موجود است ، همه را برروى كاغذپياده كنيم ، احتمالا مطالب آن در حدود چند ميليارد صفحه شود . ( با توجه به اينكه هنوز اول كار است ) اين كتاب آراء و نظريات خوب و بد و گمراه كننده بيشمارى را با خود دارد ( به استثناى فحش و دشنام و كفر و الحاد جمعى از عقده اى هاى بى دين افغانى و غيرافغانى كه در تاريكى جهل و تعصب خيال مى كنند كه مى توانند مردم متدين و مؤمن را با اين ياوه گويى ها همانند خود بى دين و بى هدف و پست نمايند . ) و هر ملت به اندازه فرهنگ خود در اين كتاب نقش دارد ، اگر همه اينها را به شكل يك كتاب درست كنيم شايد اين كتاب چند ميليارد صفحه شود ، با اين حال مشكل بشريت چيست و چرا اين مشكل حل نمى شود ؟ حكومت هم بدست بقال و عطار و مردم بى سواد نيست ، حكومت بدست كسانى است كه دانشگاه رفته اند و هر كدام يا در علوم انسانى متخصص اند و يا در علوم تجربى . حكومتها بدست همين دو طيف است پس چرا مشكلات ما روز به روز بيشتر مىشود ؟ چرا امنيت\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nوجود ندارد و كسى احساس امنيت نمى كند و امروز كشورهاى قدرتمند هم به اين بلا گرفتارند ؟\r\nچون استثمار و بى عدالتى به اشكال مختلف و استعمار ( نه به شكلى قديمى بلكه به شكل جديد و مدرن ) وجود دارد و در حق مردم جفا مىشود و زندگانى ، زندگانى جنگل است . هر كس كه زور و قدرت دارد بوسيله زور ، ديگران را تسخير مىكند .\r\nچرا روزگار بشر به اينجا رسيد كه در قرن بيست يكم با وجود اين علم و كمال ، انسانها مانند حيوانات جنگل مشغول استثمار يكديگر هستند ؟ دليلش روشن است انسان ( منهاى دين ) مثل حيوان ، بلكه بدتر از حيوان است . قرآن كريم مى فرمايد : « بل هم اضل » ؛ انسانهاى بيدين گمراه تر از حيوانات هستند و آنچه قرآن مى فرمايد كاملا محسوس مى باشد ؛ چون انسان داراى عقل است و غرايز خود را از راه عقل تطبيق مىكند . ( البته حيوانات هم عقل دارند . نه اينكه عقل نداشته باشند اما عقلشان خيلى ضعيف است ) انسان غرايز خود را توسط عقل بهتر مىتواند تأمين و تطبيق نمايد ، اين غرايز است كه زندگانى انسان را زندگانى جنگل مى سازد . در اين صورت نه علم مفيد است و نه تكنولوژى ، بلكه علم و تكنولوژى هم در راه منافع استعمار و استثمار ، بخل ، حرص و حسد كار مىكند . تكنولوژى در استخدام همين غرايز است . حكومتها هم نمى توانند كارى از پيش ببرند . ( البته حكومتها مسئول اول در جوامع بشرى و اسلامى هستند ولى نمى توانند جامعه\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nرا اصلاح كنند . ) و خودشان در اصلاح غرايز فردى خود ، محتاج به ديگران مى باشند .\r\nبشر جانشين ( نماينده ) خدا در روى زمين است و خدا به انسان فطرت و عقل داده است . ما شايد در حدود ده ميليون ميليارد ( كه فهمش براى انسان عادى مشكل است ) استعداد داريم و مى توانيم در همين حدود معلومات را درك كنيم .\r\nشايد بزرگترين نوابغ بشريت از استعداد انسانى خود تنها پنج يا ده درصد استفاده كرده باشند . ( نوابغ را مى گويم چه رسد به ما و شما انسانهاى معمولى ) بنابراين با آن استعداد سرشار انسان و آن مقام نمايندگى انسان در روى زمين از طرف خدا و آن هدايت عقلى و هدايت فطرى و هدايت غريزى و هدايت طبيعى كه انسان دارد و بازهم به طور كامل اصلاح نمى شود و عدالت اجتماعى و كرامت انسانى به نحو صحيح تطبيق نمى شود ، زيرا غرايز انسان سركش است .\r\nعلاوه بر هدايت هاى طبيعى ، غريزى ، فطرى و عقلى ، انسان نوع ديگرى از هدايت را نيز دارد كه « هدايت تشريعى » مى باشد و خداوند آن را بوسيله انبياى عظام و كتابهاى آسمانى با پشتيبانى اعتقاد به قيامت ( كه دوزخ و بهشت است ) به بشر ارزانى فرمود . اين نوع پنجم هدايت است . اين پنج دستگاه را كه چهار نوع اول آن خودكار است ، براى بشر گذاشت تا غرايز خود را كنترول كند .\r\nنمى توان غرايز انسان را ناديده گرفت ، اگر غرايز را از انسان\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nبگيرند در ظرف شش ماه هزاران نفر از گرسنگى مى ميرند و زندگى انسان به كلى فلج مىشود و در دراز مدت به كلى از بين مى رود و نابود مىشود ، با همين غرايز ما زندگى مى كنيم ، غرايز را نمى توان نابود كرد بلكه بايد تعديل شوند . دين مى گويد نه غرايز را به حال خودش بگذاريم كه دنيا را بوسيله استثمار و استعمار به آتش بكشاند و نه آن را از بين ببريم كه از بين بردنى هم نيست .\r\nاين حرف روانشناس مشهور ( فرويد ) كه در مورد غرايز مى گويد : خوب است غرايز تصعيد شود . مثلا يك آدمى كه ساديست و مردم آزار است ، غريزه اش غريزه مردم آزارى است ، خوب است كه او جراح شود ، غريزه مردم آزارى خود را تصعيد كند ، بالا ببرد و مردم آزارى را به شكل عالى درست كند . جراح شود تا هر روز مطابق غريزه خود شكم مردم را پاره كند و با اين كار اندكى غريزه اش قانع شود ، چون اين كار براى طبابت و براى سلامتى بيماران است خوب و مفيد است .\r\nمن در غرب ديده ام ، و شايد عده اى زيادى از شما نيز ديده باشيد كه كسانى كه فرزند ندارند ، حيواناتى مانند گربه را در خانه نگه مى دارند . يك زن در يكى از شهرهاى بزرگ آلمان تقريبا بيست تا گربه داشت ، اين زن پير شده بود و اولاد نداشت ، غريزه او فرزند مى خواست و غريزه خود را اين گونه اشباع ميكرد . من نمى دانم او چقدر پول داشت و اين گربه ها را چگونه سير مى كرد . وقتى كه بيرون\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nمى رفت ، اين گربه ها مثل جوجه هاى مرغ كه دنباله مادرشان مى دوند ، دنبال اين زن راه مى افتادند .\r\nحرفى كه روان شناس معروف ( فرويد ) مى گويد كه غرايز خود را تصعيد كنيد ، فقط يك شعار است . شعارهاى پوچى كه در اجتماع بشرى يك ذره هم تأثير ندارد ، مگر ندرتاً و استثنائاً .\r\n\r\nارزش دين\r\nتعديل غرايز سركش بوسيله دين ممكن است و اعتقاد به خدا و روز قيامت را مى خواهد . دين مى گويد : تعديل كردن غرايز اجر دارد . بهشت و دوزخ وجود دارد و زندگانى ، ابدى است تا مردم قبول كنند .\r\nخلاصه اين حرفهاى من اين شد كه برعلاوه اين پنج قسم هدايت ، دين تنها منبع هدايت گر كليدى است كه براى تعديل غرايز بشرى مفيد است . در قرن نوزدهم تا نيمه قرن بيستم مى گفتند كه ما به دين احتياج نداريم ؛ عصر ، عصر علم است ، دين براى دوره جهالت خوب بود و الآن اسباب و علل اشياء مكشوف شده است و ما به دين محتاج نيستيم و علم بشر را نجات مىدهد .\r\nدر قرن نوزدهم حتى تا نيمه قرن بيستم همين نظريه بود تا جنگ اول و دوم جهانى واقع شد ، حرص و بخل و تكبر بشر ميليونها نفر را در اين دو جنگ جهانى و جنگهاى ديگر محلى و منطقه اى كه بعد از آن رخ داد كه شايد به پنجاه تا شصت جنگ برسد و ميليونها انسان\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nكشته و ميليونها انسان معيوب و ناقص العضو شدند ، به ارزش ميلياردها پول اموال عمومى و خصوصى مردم در كشور هاى مختلف از بين رفت و تلف شد ، اگر بمب هيدروژونى هم استعمال مى شد شايد كار به جايى ميرسيد كه زمين چند تكه مى شد و به فضا مى رفت ، كل بشريت نابود مى شد . دانشمندان غربى فهميدند كه چه اشتباه خطرناكى كرده اند كه گفته بودند دين را از جامعه خود بيرون كنيد كه عصر علم مى آيد . وقتى كه علم آمد بدتر شد ، زيرا علم فقط كشف مىكند و جهت نمى دهد ، علم مى گويد بمب اتم چگونه ساخته مىشود ، فقط كشف مىكند اما نمى تواند بگويد كه آن را در كجا استعمال كن ، بلكه دادن جهت كار دين است .\r\nآنها اشتباه كرده بودند ، نياز انسان به دين مانند احتياج انسان به آب ، غذا و هواست . جز دين هيچ چيز ديگرى نمى تواند انسان را جهت كمالى دهد بنابراين دين در نزد خداوند خيلى ارزش دارد . اولين انسانى را كه خدا از بالا فرستاد حضرت آدم بود ، او در عين حال اولين پيغمبر هم بود . در طول تاريخ بشريت پيامبران آمدند و وظيفه هدايت بشر را برعهده داشتند .\r\nدر حال حاضر جمعيت جهان تقريبا حدود شش ميليارد و سيصد ميليون نفر است . اگر از ابتداى خلقت تاروز قيامت را حساب كنيم به چند ميليون ميليارد مى رسد .\r\nپيغمبران همگى براى خدمت به مردم آمده اند و قسمت مهمى از\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nاين نفوس انسانى توسط اديان آسمانى به كمال لايق خود مى رسند . انبياء ( ع ) با تمام مقامات عالى اى كه دارند براى خدمت و اصلاح و براى ارشاد مردم آمده اند .\r\nمى بينيد كه دين چقدر ارزش دارد ؟ همه انبياء و اولياء قربانى اين دين شدند ، شايد هيچ وقت خداوند مردم را بخاطر بى احترامى به يك پيغمبر نابود نكرده است .\r\nبشر بايد در روى زمين باشد ، او جانشين خدا در زمين است و اراده خدا بر اين است كه انسان تا روز قيامت با اخلاق ، ادب ، معنويت ، روحانيت و با علم و كمال در روى زمين زندگانى كند . براى تحقق چنين امرى ، همان احتياجى كه ما به آب داريم و به تنفس هوا و خورشيد داريم ، همان احتياج را به دين داريم .\r\nدين خيلى مهم است و از همين مقدارى كه خدمت شما عرض كردم خوب فهميديد كه چرا امام حسين ( ع ) قيام كرد و به آن شكل فجيع كشته شد ؟\r\nخدا شاهد است كه بعضى حرف ها را من تا امروزى كه پيش شما حاضر هستم از تاريخ عاشورا نخوانده ام . آنقدر مصيبت بر امام حسين وارد شده است كه قابل گفتن و بيان نيست ، هرچه باشد ما مسلمانيم و اهل بيت را دوست داريم ، به هيچ وجه وجدان يك انسان اجازه نمى دهد كه آن مسائل را حكايت كند و بگويد كه در روز عاشورا چه مصيبت هايى بر امام وارد شد .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nاينكه در گودال قتلگاه چه ظلمى بر امام وارد شد و چه اتفاقى افتاد و چه حرف هاى زشتى به امام حسين ( ع ) گفتند ولى امام همه را تحمل كرد و دشمنان نتوانستند يك ذره از مقام و عظمت امام كم كنند بلكه مقام آنحضرت بالاتر رفت .\r\nامام حسين ( ع ) نزد خدا و پيغمبر خيلى عزيز است اما دين بالاتر از امام حسين است و او براى حفظ دين بايد همه اين مصائب و رنج را مى پذيرفت . بقاى دين در آن شرايط قربانى مى خواست و امام حسين ( ع ) بايد فداى دين مى شد .\r\n\r\nفلسفه عزادارى\r\nاين حديث را هم دانشمندان اهل سنت و هم دانشمندان شيعه از پيغمبر اكرم ( ص ) روايت كرده اند : « حُسَينُ مِنّى وَ انَا مِن حُسَين : حسين از من است و من از حسينم » .\r\nاين حديث رنگارنگ تفسير مىشود ولى من از يك نگاه صحبت مى كنم ؛ عزادارى امام حسين عزادارى پيغمبر است . حسين از پيغمبر است و پيغمبر از حسين . احترام امام حسين احترام پيغمبر است ، هدف هردو ، يك چيز است ، هم پيغمبر مسموم و شهيد شد و هم حسين شهيد شد . هردو جان هاى گرامى خود را براى حفظ دين فدا كردند لذا عزادارى حسين عزادارى پيغمبر و گريه كردن براى حسين گريه براى پيغمبر است .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nعده اى از برادران محترم ما چقدر ساده لوح اند كه مى گويند عزادارى سه روز است و بعد از سه روز بدعت است . چقدر ساده لوحى !\r\nما براى امام حسين گريه نمى كنيم زيرا امام حسين ( ع ) شهيد شد و به بالاترين درجه قرب الهى رسيد ، يزيد با آن كفرى كه داشت به درجات و دركات جهنم رسيد كه اينك روحش در برزخ گرفتار است . قضيه آنها گذشته و ما براى امام حسين ( ع ) عزادارى نمى كنيم بلكه ما مى خواهيم امر به معروف و نهى از منكر كنيم . ياد از حسين ( ع ) ياد از پيغمبر ( ص ) و دين و شريعت پيغمبر ( ص ) است . گريه براى امام حسين ( ع ) گريه بر مظلوميت دين پيامبر ( ص ) است .\r\nما مى خواهيم مشكلات زندگى خود را كه امروز به بن بست رسيده ايم از بركت خون هاى مطهرى كه در كربلا ريخته شد از پيش روى خود برداريم ، ما مى خواهيم دين را ترويج كنيم ، همان دينى كه مانند نورخورشيد و آب و هوا به آن محتاجيم . بعلاوه كه حرمت عزادارى بعد از سه روز در فقه اهل بيت ( ع ) ثابت نيست .\r\nنعوذبالله حتى اگر قرآن مى گفت : قيامت نيست و دوزخ و بهشت هم وجود ندارد بازهم بر ما واجب بود كه به اين دين عمل كنيم . زيرا اولًا فرمان خدا بود و ثانياً ما در زندگانى دنيايى مان به اين دين\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nمحتاجيم . « 1 »\r\nعزادارى امام حسين ( ع ) به اين شكلى كه امروز در بين ماو شما معروف و در طول سال جريان دارد و ما عزادار هستيم ؛ تنها در ماه محرم نيست بلكه در ماه محرم فقط اجتماعات بيشتر مىشود و الا هر روز جمعه مجالس عزادارى برپا و امر به معروف و نهى از منكر انجام مىشود ، به هر اندازه اى كه تبليغ دين واجب است به همان مقدار عزادارى براى امام حسين نيز واجب است . برادران ما كه به خواب غفلت رفته اند چشمان خود را باز كنند .\r\n چشم باز و گوش باز و اين عمى * حيرتم از چشم بندى خدا \r\nعزادارى امام حسين از بزرگترين واجبات ماست و وجوب آن برگرفته از وجوب امر به معروف و نهى از منكر براى مسلمانان در هر عصر و در هر زمان است . ( تكبير حضار ) بر همين اساس است كه رواياتى از أئمه اهل البيت ( ع ) رسيده است كه مى گويد : « هر كس براى امام حسين گريه كند و هركس كه ديگرى را بگرياند ، يا هركس تباكى كند ، يعنى حالت گريه به خود بگيرد ( ولو اشكش جارى نشود ) به بهشت مى رود . » گريه كردن نه تنها بدعت نيست بلكه از بالاترين مستحبات است .\r\n\r\n\r\n","description":"","footnote":"\r\n( 1 ) . تفصيل اين بحث در كتاب ديگر نگارنده ( قوانين زندگانى انسان در قرآن ) كه بعد از اين سال چاپ شد ، مذكور است . حتما آن را بخوانيد .\r\n","page_name":" 62 ","page_number":62},
  {"content":"\r\n\r\nحُسَينُ مِنّى وَ انَا مِن حُسَين\r\n؛ محبت امام حسين ( ع ) محبت پيغمبر است . هركس كه روز قيامت به بهشت برود چه بخواهد چه نخواهد بايد طوق اخلاص مندى و ارج گزارى امام حسين را به گردن بيندازد .\r\nپيغمبر در مورد امام حسن و امام حسين ( ع ) چه فرموده است و مسلمانان از آنحضرت چه روايت كرده اند ؟ « الحَسَنُ وَالحُسَين سَيِّدا شَبابِ اهلِ الجَنَّة ؛ يعنى حسن و حسين ( ع ) دو سيد و آقاى جوانان بهشت اند . »\r\nهر كس به بهشت برود ، پير نمى رود بلكه همه جوان مى شوند بعد از آن به بهشت مى روند . زن و مرد همه جوان مى شوند و همگى بايد آقايى و سيادت امام حسين را قبول كنند ، آنهائى كه در اينجا با امام حسين ( ع ) و قيامش مخالفت مى كنند ، جايشان در بهشت نيست .\r\nامام حسين ( ع ) بزرگترين كار را انجام داد . قبلا عرض كردم كه مسأله امر به معروف و نهى از منكر در نظر ابتدايى در حادثه كربلا مطرح است و واقعا چنين نيست و روايتى كه مى گويد : « من براى طلب اصلاح در امت جد خود قيام كرده ام » اگر از امام ( ع ) صادر شده باشد ؛ منظور از امر به معروف و نهى از منكر در حق توده هاى مردم آن زمان بوده است كه اگر به وسيله قيام حكومت به او برسد مردم را نهى از منكر و امر به معروف كند و در بين مردم اصلاحات را بوجود بياورد اما يزيد نه محتاج به امر به معروف بود و نه محتاج به نهى از منكر ، بلكه او دين را از ريشه قبول نداشت .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nيزيد درباره بنى هاشم ( پيغمبر ) مى گويد : لَعبَت هاشمُ بِالمُلكِ وَلا خَبر جاءَ وَلا وَحىُ نَزَل ؛ بنى هاشم با حكومت بازى كرد ، يعنى نعوذباالله مردم را به دروغ فريب داد كه : خدا وجود دارد و جبرئيل وحى را از جانب خدا مى آورد ، قيامت حق است ، بهشت حق است ، دوزخ حق است . نه خبرى از آسمان رسيده ، نه وحيى نازل شده . همه اين حرفها ساختگى است ! !\r\n\r\nنجات دين\r\nامام حسين ( ع ) مى خواهد مثل يزيد را امر به معروف و نهى از منكر كند ؟ يزيد مى خواست دين را از بين ببرد . زندگانى يزيد بن معاويه شهادت مىدهد كه او دين نداشته است . اينكه شراب مى خورده ، سگ بازى مى كرده ، بماند . من مى خواهم در يك كلمه بگويم كه او « ضدّ دين » بود .\r\nسال اول اهلبيت پيغمبر را شهيد كرد و آنان را ( نعوذباالله ) همانگونه كه كفار و مشركين را اسير مى كردند ، اسيركرد و شهر به شهر گرداندند ، از كربلا تا كوفه ، از كوفه تا شام ، به هر جايى كه مى رفتند جمعى از طرف دستگاه يزيد وظيفه داشتند كه از خانه هاى خود بيرون شوند و اهل بيت پيغمبر را خارجى بگويند و با سنگ بزنند .\r\nاين نظام نه تنها اسلامى نبود ، بلكه اى كاش بيطرف مى بود . اين نظام ضد اسلامى بود ، سال اول حكومتش به شهادت اهل بيت\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nپيغمبر ( ص ) گذشت .\r\nملا سعد تفتازانى دانشمند مشهور و معروف اهل سنت مى گويد : يزيد ايمان نداشته و ملعون بوده [ است 
  ] . ظاهرا ملا سعد تفتازانى است كه مى گويد : يزيد ابن زياد را بر زنهاى خود داخل كرد ، ( و ) خيلى او را احترام كرد ، معلوم است كه او ( يزيد ) به همه چيز راضى بوده .\r\nبدتر از يزيد آن يزيديانى هستند كه يزيد را امير مى گويند ، حكيم سنايى شاعر توانا و اديب افغانى كه از اهل سنت است و قبر او در غزنى است ، مى گويد :\r\nبرچنين قوم تو لعنت نكنى شرمت باد لَعَنَ اللهُ يَزِيداً وَعَلى آلِ يَزِيد عده اى از دانشمندان اهل سنت يزيد را كافر مى دانند و بر اين باورند كه يزيد با توجه به كارهايى كه انجام داد و از اشعارش نيز پيداست ؛ او اعتقاد به دين نداشته است .\r\nعرض كردم كه يزيد در سال اول حكومتش اهل بيت را شهيد كرد و در سال دوم حكومت خود ، لشكر خود را به مدينه فرستاد و به فرمانده لشكر دستور داده بود كه اگر مدينه را فتح كردى ، مثل يك شهر كفار ، براى سه روز جان و مال و ناموس اهالى مدينه براى تو و لشكرت مباح است ! ! ( خوب دقت كنيد . )\r\nمدينه شهر مسلمانها است ، مسجد و قبر مطهر خاتم الانبياء ( ص ) در آنجا قرار دارد .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nيزيد گفت اگر اين شهر را گرفتيد ، سه روز لشكر را آزاد بگذار تا هر كارى كه مى خواهند انجام دهند . آيا چنين فردى مسلمان است ؟\r\nمردم مدينه نمى خواستند با يزيد بيعت كنند . آنان مى گفتند جمعى از ما از مدينه به شام رفتيم ، ديديم كه يزيد شراب مى خورد ، سگ بازى مى كرد ، نماز نمى خواند ، فلان كار را مى كرد . وضعيتش اين بود . ما او را مسلمان نمى دانيم و با او بيعت نمى كنيم .\r\nديروز عرض كردم كه يزيد منافق نبود كه به دروغ خود را مسلمان بگويد ، صريح مى گفت و صريح اللهجه بود و صراحتاً مخالفت خود را با دين ابراز مى كرد :\r\n لست من خندف ان لم انتقم * من بنى احمد ماكان فعل \r\nيزيد مى گويد : من از نسل خندف نباشم اگر از پسران احمد ( يزيد نمى خواهد بگويد پيغمبر ) انتقام خود را نگيرم . اى كاش شيوخ بنى اميه الآن زنده مى بودند و مى ديدند كه ما بر سر بنى هاشم چه آورديم و چه تعداد از آنها را كشتيم . يزيد به اين كار خود افتخار مىكند و عقده هاى جنگ بدر و احُد در دل بنى اميه باقى بود .\r\nيك حديث صحيح السند وجود دارد و ابن حجر شافعى در دفاع از جناب معاويه كتابى نوشته است و او در اين حديث كه سندش هم صحيح است از پيغمبر ( ص ) نقل مىكند :\r\n« ابغَضُ الأَحيَاءِ أو أَبغَضُ النّاسِ إلَى رَسُولِ اللهِ ( ص ) بَنُوامَيَّة » .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nآنها ( بنى اميه ) يكباره بد نشدند بلكه آنها بد بودند . در اين حديث صحيح خوب دقت كنيد . از طريق شيعه نيست : « ابغَضُ الأَحيَاءِ أو أَبغَضُ النّاسِ إلَى رَسُولِ اللهِ ( ص ) بَنُوامَيَّة : مبغوض ترين ( منفورترين ) زنده هايا مبغوض ترين مردم درنظر پيغمبراكرم ( ص ) بنى اميه بودند . »\r\nاينها به اصطلاح يك حزب بودند و مى خواستند دوره جاهليت را احياء كنند ، آنها اعتقادى به اسلام نداشتند . البته خليفه سوم ( رض ) و بعضى از امويها مقام خود را دارند .\r\nيزيد به فرمانده لشكر خود گفت : اگر مدينه را فتح كردى سه روز مال مردم ، جان مردم ، ناموس مردم مدينه براى تو مباح است و لشكر را آزاد بگذار هر كارى كه مى خواهند بكنند . همانطور هم شد .\r\nجلال الدين سيوطى دانشمند محترم و بزرگوار اهل سنت كتاب خيلى خوبى نوشته است ، من از نظر علمى جلال الدين سيوطى را خيلى احترام مى كنم ، او خيلى دانشمند بوده است . ظاهراً او يا دانشمند ديگرى مى گويد : در مدينه ىِ پيغمبر به امر يزيد هزار دختر باكره بى عفت شد . خانواده ها همه مورد تجاوز واقع شدند ، آنقدر مسلمين را كشتند كه يك وجب يا دو وجب خون مسجد پيغمبر را فرا گرفت .\r\nمن شرمم مى آيد ولى روز عاشوراست و مى خواهم حقايق را ثابت كنم و الّا اينها قابل گفتن نبود . خدا يزيد را لعنت كند .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nازدانشمندان اهل سنت نوشته اند كه سگها داخل مسجدالرّسول ( ص ) شدند و بر منبر پيغمبر ( ص ) بول كردند .\r\nچگونه انسان اين مطالب را بيان كند ؟ ! حالا فهميديد كه چرا سنايى مى گويد :\r\nبرچنين قوم تو لعنت نكنى شرمت باد لعن الله يزيد وعلى آل يزيد ؟\r\nچنان جنايتى اينها در مدينه كردند كه يقينا يهودى ها در اسرائيل هم نكردند .\r\nدر سال سوم حكومت يزيد ، لشكر او خانه كعبه را به منجنيق بست و پرده خانه كعبه را هم سوزاندند ، اگر سال چهارم اين پليد زنده مى بود ، خود خانه كعبه را هم خراب مى كرد ولى خدا جانش را گرفت و به مالك جهنم سپرد .\r\nآن طرف حسين بن على ( ع ) است كه پيغمبر ( ص ) مى گويد : حسين از من است و من از حسينم .\r\nبعضيها مى گويند : اينكه پيغمبر گفته « حسين از من است » ؛ يعنى حسين نواسه من است . اين سخن اصلًا معنا ندارد كه پيغمبر بيايد و بگويد حسين نواسه من است . معلوم است كه حسين نواسه پيغمبر است ، امام حسن هم نواسه پيغمبر است ، ام كلثوم هم نواسه پيغمبر است ، زينب هم نواسه پيغمبر است . همه اينها نواسه هاى پيغمبر ( ص ) هستند . چرا اين جمله را در مورد ديگران نگفته است ؟ گفتن اين سخن براى پيغمبر ( ص ) مناسب نيست .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nوقتى كه پيغمبر مى گويد : « حسين از من است و من از حسين » يعنى جان حسين جان من است و هردو مى خواهيم دين را نجات دهيم ، مواظب حسين باشيد . حسين بن على ( ع ) از اول به عنوان يك قربانى در خاندان پيغمبراكرم ( ص ) مشهور و معروف بود .\r\nروزى يك مَلَك نازل شد ، احتمالا در خانه ام المؤمنين ام سلمه بوده ، حضرت به ام سلمه فرمود مواظب باش تا كسى وارد نشود . مَلَك خطاب به پيغمبر ( ص ) گفت : من بطور مخصوص از خدا اجازه گرفته و آمده ام تا با شما صحبت كنم .\r\nاتفاقاً لحظه اى كه ام سلمه مى خواست در را ببندد امام حسين ( ع ) داخل شد هرچه به او گفت داخل نشو ، امام حسين ( ع ) قبول نكرد . او طفل خردسال بود و ام سلمه حريف او نشد ، حسين داخل شد و در اطاق پيش پيغمبر ( ص ) و شايد روى زانوهاى آنحضرت نشست . آن مَلَك به پيغمبر ( ص ) گفت : حسين را دوست دارى ؟ حضرت فرمود : آرى ، او را خيلى دوست دارم . فرشته عرض كرد : يا رسول الله ! هيچ مى دانى كه سرنوشت اين بچه به كجا مى رسد ؟ او را امت تو مى كشند . خاك كربلا را هم آورد و به پيغمبر ( ص ) نشان داد و آنحضرت ( ص ) خاك را به ام سلمه داد .\r\nاز اين دسته روايات زياد است كه گاهى جبرئيل آمده و گاهى فرشته اى ديگر و خاك كربلا را آورده اند و به پيغمبر نشان داده اند و حضرت خاك را به ام سلمه داده است .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nاين بى عقلى است كه مى گويند گريه براى امام حسين بدعت است . عزادارى براى امام حسين ( ع ) نه تنها بدعت نيست بلكه براى ما واجب است . گريه و عزادارى براى امام حسين ( ع ) فاتحه خوانى نيست . ما براى امام حسين ( ع ) اين قدر داد و فغان نمى كنيم ، بلكه ما براى « حسينيت » داد و فغان مى كنيم و آنچه بشريت محتاج آن است ؛ « حسينيت » است .\r\nزحماتى كه پيغمبر اسلام ( ص ) و خلفاى راشدين ( رض ) براى اسلام كشيدند ، همه در معرض نابودى قرار داشت . اصل موضوع « حسينيت » و « يزيديت » است . به قول اقبال لاهورى :\r\n موسى و فرعون ، شبير و يزيد * اين دو قوت از حيات آمد پديد \r\nيعنى حسينيت و يزيديت در خط زندگى نه ، بلكه در خط زندگانى بشر بوجود آمده و تا آخر هم ادامه دارد ، موسى و فرعون ، يعنى خط حق و باطل ، حقانيت موسى و فرعونيت فرعون ، شبير و يزيد ، يعنى حسينيت و يزيديت ، اين دو قوت ، يعنى اين دو خط از حيات پديد آمدند .\r\nما بايد حيات را به اسم مصدر معنا كنيم نه به مصدر ( حيات به معناى زندگانى نه به معناى زندگى ) اين دو خط در زندگانى بشر بوجود آمده و موجودند ، از هابيل و قابيل شروع و تا روز قيامت ادامه دارد . اين دو خط لازمه زندگانى است . نه باطل از بين مى رود و نه حق ، بلكه هردو خط ادامه دارد .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nقبلا بيان گرديد كه انسانها از يكطرف داراى غرايز هستند و از سوى ديگر فطرت و عقل و دين دارند . وجود و حضور اين دو خط در زندگانى انسانها حتمى است ؛     وَ نَفْسٍ وَ ما سَوَّاها ، فَأَلْهَمَها فُجُورَها وَ تَقْواها ، قَدْ أَفْلَحَ مَنْ زَكَّاها ، وَ قَدْ خابَ مَنْ دَسَّاها .     « 1 »\r\n موسى و فرعون شبير و يزيد * اين دو قوت از حيات آمد پديد\r\nزنده حق از قوت شبيرى است * باطل آخرداغ حسرت ميرى است\r\nتاخلافت رشته از قرآن گسيخت * حريت را زهر اندر كام ريخت\r\nتيغ لا چون از ميان بيرون كشيد * از رگ ارباب باطل خون چكيد\r\nنقش الا الله بر صحرا نوشت * سطر عنوان نجات ما نوشت\r\nتيغ بهر عزت دين است و بس * مقصد او حفظ آيين است و بس\r\nماسوى الله رامسلمان بنده نيست * پيش فرعونى سرش افكنده نيست\r\nرمزقرآن از حسين آموختيم * زآتش او شعله ها افروختيم\r\nتا قيامت قطع استبداد كرد * موج خون او چمن ايجاد كرد \r\nمن به وكالت همه شما مى گويم :\r\n اى صبا اى پيك دور افتادگان * اشك ما بر خاك پاك او رسان \r\nبايد ما وظيفه خود را در برابر اين دو خط ادامه دهيم و از خط يزيديت دور شويم . در مدتى از عمرم كه من تجربه كرده ام و در روزهاى عاشورا و ماه هاى محرم منبر رفته ام ، چه در اينجا ، چه در قندهار و جاهاى ديگر ، خيلى از جوانها توبه مى كنند و از كارهاى بد\r\n\r\n\r\n","description":"","footnote":"\r\n( 1 ) . آيات 7 ، 8 ، 9 و 10 سوره مباركه شمس\r\n","page_name":" 71 ","page_number":71},
  {"content":"\r\n\r\nخود پشيمان مى شوند ، از خط يزيديت به خط حسينيت بر مى گردند ، لذا ادامه اين عزادارى ها واجب و ضرورى است .\r\nمن اميدوارم در سالهاى آينده اين عزادارى از طرف دانشمندان محترم اهل سنت و دانشمندان شيعه مشتركاً برگزار شود تا روح اخوت اسلامى به بركت خون شهداى كربلا تقويت شود . براى تحكيم اخوت اسلامى در اين روز عاشورا كه روح ابى عبدالله هم شاد شود سه تكبير بگوييد . ( تكبير حضار ) انشاء الله خداوند وحدت اسلامى ما را مستحكم بگرداند . اختلافات جزئى هيچ وقت سبب دورى در بين برادران شيعه و سنى نمى شود .\r\nبقول اقبال لاهورى :\r\n چون گل صدبرگ مارابويكيست * اوست جان اين نظام واويكيست \r\n\r\nظهر عاشورا\r\nدر روز عاشورا خون از بدن ابى عبدالله جاريست و امام ( ع ) تشنه است . اهل بيت همه تشنه اند ؛ زنها و بچه ها همه تشنه هستند ، عده اى هم كشته شده اند وقت ظهر است . يكى آمد عرض كرد : يابن رسول الله ! من دوست دارم قبل از شما شهيد شوم ولى وقت نماز رسيده .\r\nجوانها ! اگر مى خواهيد حسينى شويد به نماز اهميت دهيد و از محرمات دورى كنيد كه تهاجم فرهنگى بيگانگان شما را از اسلام به خط يزيديت نكشاند . صداى حسين بن على ( ع ) هنوز هم بلند است كه\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nمى گويد : هَل مِن ناصِرٍ يَنصُرُنِى ؟\r\nمى خواهم بگويم همه ما و شما بين خود و خداى خود توبه كنيم كه خدايا از كارهاى بدى كه انجام داده ايم ، پشيمانيم و ديگر به خط يزيديت نمى رويم و ما به خط حسينى بر مى گرديم و تا آخر حسينى مى مانيم ، همين توبه را به دلهاى خود خطور بدهيد و از كارهاى بد خود پشيمان شويد تا خداوند بر همه ما و شما منت بگذارد و واقعا حسينى شويم .\r\nقضيه عاشورا را كه صحبت مى كنيم مستقيماً بر زندگانى امروزى ما تأثير دارد و پيامش مبارزه در مقابل ظلم است . ما و شما امروز بايد در مقابل ظلم مبارزه كنيم ، ملتى كه مبارزه نمى كند و غيرت ندارد به جايى نمى رسد . نه حاكميت ملى دارد نه استقلال سياسى و نه ترقى و شرافت ، بلكه هميشه در قفس مستعمره است . ما بايد مبارزه كنيم .\r\nعرض كرد : وقت نماز است . پيام اين است كه در زندگانى دنيا ، دين را فراموش نكنيم ، نماز را فراموش نكنيم .\r\nحسين ( ع ) در حالى با اصحاب خود نماز مى خواند كه در اثناى نماز تير مى آيد . شوخى نيست ، يكى دو نفر شهيد شدند . اينها خود را براى امام حسين ( ع ) سپر بلا قرار داده بودند .\r\nيكى از علماى بزرگ حكايت كرده كه من با خود مى گفتم : اينكه اصحاب امام حسين ( ع ) بدن خود را سپر كرده تا تير به بدن شان بخورد و امام حسين ( ع ) را محافظت كنند تا نماز بخواند ، چندان كار\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nمهمى نكرده اند ، اگر من هم مى بودم همين كار را مى كردم . شب خواب ديدم كه در كربلا هستم ، امام حسين ( ع ) فرمود بيا بايست تا من نماز بخوانم . گفت ايستادم ، ديدم كه تير آمد ، وقتى به نزديكم رسيد خود را كنار كشيدم و تير به امام حسين ( ع ) اصابت كرد ، تير ديگر آمد باز هم خود را كنار كشيدم ، تير سوم آمد باز خود را كنار كشيدم و تيرها همه به بدن امام حسين ( ع ) اصابت كردند ، و من از خواب بيدار شدم .\r\n بجز هفتاد و دو تن باديه پيماى حسين * كس نديده است حقيقت ره افسانه زدند \r\nآنها بودند كه چنين فدا كارى كردند و در زير باران تير نماز را اقامه كردند و بدن هاى خود را سپر بلاى امام و پيشواى خود نمودند . اينها پيامهايى است كه مستقيما به ما مربوط مىشود كه در زندگانى دنيا چگونه به دين خود عمل كنيم .\r\nلحظه اى هم مى رسد كه خون از بدن امام حسين زياد رفته . بقول آن روضه خوان : زينب ( س ) به امام حسين ( ع ) گفته است : جاى يك بوسه من در همه اعضاى تونيست . تمام بدن آقا زخمى و پاره پاره شده و خون زيادى ريخته است . زبان حال زينب ( س ) است كه صدا مى زند :\r\n اى خفته خوش به بسترخون ، ديده بازكن * احوال ما ببين وسپس خواب ناز كن \r\n\r\n","description":"","footnote":"","page_name":" 74 ","page_number":74},
  {"content":"\r\n\r\n اى وارث سرير امامت به پاى خيز * بر كشتگان بى كفن خود نماز كن\r\nبرخيز ، صبح ، شام شد اى مير كاروان * ما را سوار بر شتر بى جهاز كن\r\nيا دست ما بگير از اين شهر پر بلا * بار ديگر روانه به سوى حجاز كن \r\nولى از بدن پاره پاره حسين بن على ( ع ) جواب نيامد . زينب ( س ) رو به طرف مدينه كرد :\r\n پس با زبان پُرگِله آن بضعة الرسول * رودر مدينه كرد كه يا ايها الرسول\r\nاين كشته فتاده به هامون حسين توست * اين صيددست و پا زده درخون حسين توست\r\nاين ماهى طپيده به درياى خون كه است * زخم از ستاره بر تنش افزون حسين توست \r\nبعد به فاطمه زهرا ( س ) خطاب مىكند . من اين را مى گويم و شما زمزمه كنيد تا صداى شما به امام حسين ( ع ) برسد .\r\nپس روى در بقيع و به زهرا خطاب كرد :\r\n مرغ هوا و ماهى دريا كباب كرد * كاى مونس شكسته دلان حال ما ببين\r\nما را غريب و بى كس و بى آشنا ببين \r\n\r\n","description":"","footnote":"","page_name":" 75 ","page_number":75},
  {"content":"\r\n\r\n اولاد خويش را كه شفيعان محشراند * در ورطه عقوبت آل دغا ببين\r\nيا بضعة الرسول ز ابن زياد داد * كوخاك اهل بيت رسالت به باد داد \r\nبإسمك العظيم الاعظم الأجل الأ كرم يا الله يا الله يا الله . . . .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\n3 . سخنرانى عاشوراى 1390\r\nبسم الله الرحمن الرحيم\r\nالحمدلله ربّ العالمين والصّلاةوالسّلام على سيّدنا محمّدوآله الطّيبين الطّاهرين .\r\nقال الله تبارك و تعالى فى كتابه :  بِسْمِ اللَّهِ الرَّحْمنِ الرَّحِيمِ   وَ لَقَدْ بَعَثْنا فِي كُلِّ أُمَّةٍ رَسُولًا أَنِ اعْبُدُوا اللَّهَ وَ اجْتَنِبُوا الطَّاغُوتَ \r\n\r\nابعاد قيام حسينى\r\nابعاد قيام حسين بن على ( ع ) و فلسفه بوجود آمدن عاشورا مختلف است و در هرسال يك يا دو هدف بيان شده است .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n\r\nظلم ستيزى\r\nمناسبترين هدف را كه امسال لازم است بيان كنيم مسئله طاغوت ، ظلم و استبداد حكومتهاست ، امسال بهار بيدارى مردم مسلمان در شرق و مردم مسيحى در غرب است . مناسب ترين موضوع ، همين موضوع است ، مى خواهم دو آيه از قرآن را بخوانم كه قرآن در مورد ظلم و استبداد و ظلم ستيزى و مبارزه با ظالمين چه مى گويد ؟\r\nاين مسئله هنوز در ذهن ما بعنوان يك مسلمان جا نيفتاده است . هرگاه از شراب صحبت كنيم همه مى فهمند كه خوردن شراب از زشت ترين كارهاست اما وقتى كه از مبارزه با طاغوت صحبت مىشود موضوعى معمولى به نظر مى رسد در حالى كه اين كاملا اشتباه است . از آيات قرآن به اين نتيجه ميرسيم كه ظلم ستيزى و مبارزه با طاغوت بالاتر از نماز مى باشد كه ركن دين است .\r\nما بايد در آيات قرآن دقت كنيم تا اساس فلسفه عاشورا كه يكى از ابعادش ظلم ستيزى است ، روشن شود . آيه مباركه مى گويد : ما در هر امت رسولى فرستاديم :  وَ لَقَدْ بَعَثْنا فِي كُلِّ أُمَّةٍ رَسُولًا  ؛ در هر امت يك فرستاده را فرستاديم تا پيغام خدا را برساند .\r\nخلاصه پيغام دو چيز است ،  أَنِ اعْبُدُوا اللَّهَ وَ اجْتَنِبُوا الطَّاغُوتَ ؛  اول اينكه خدا را پرستش كنيد ، دوم اينكه از طاغوت اجتناب كنيد و تسليم طاغوت نشويد . چندين آيه در مورد طاغوت وارد شده است . يك آيه ديگر :  لا إِكْراهَ فِي الدِّينِ ؛  در دين اكراه نيست ، هيچ كس نمى تواند\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nديگرى را به زور مسلمان كند . دين اسلام ، ايمان و اعتقاد است و اعتقاد بوسيله زور و اجبار حاصل نمى شود . شما يك شمشير يا يك چكش را بالاى سر يك نفر بگيريد و بگوييد : اعتقاد پيدا كن كه 2 / 3  2 x  يا 2 / 5  2 x  مىشود . او اعتقاد پيدا نمى كند ، اگر او را ذره ذره هم كنيد نمى تواند اعتقاد كند ، شايد به دروغ بگويد كه 2 / 3  2 x  يا 2 / 5  2 x  است . با زور و اكراه تنها مى توان از او اقرار گرفت اما در روحش نمى توان اعتقاد بوجود آورد .  لا إِكْراهَ فِي الدِّينِ .  خدا انسان را انتخابگر آفريده است ؛ غرايز گوناگون را در وجود انسان به وديعه نهاده است .\r\nهمانطور كه شيطان و غرايز را خدا خلق كرده است ، عقل را نيز خدا عطا كرده و انبياء و اولياء را هم خدا فرستاده است و انسان را انتخابگر قرارداده تا با اراده خود راه را انتخاب كند . انسان به هر راهى كه برود مخير است ، لكن خداوند به او مى گويد كه اگر به راه راست رفتى پايانش بهشت است و اگر به بيراهه رفتى پايان كار تو آتش است ، راه را خودت انتخاب كن . اراده انسان مورد احترام خداوند قرار گرفته و آزادى در انتخاب عمل و كردار را خدا به انسان عطا كرده است .\r\n لا إِكْراهَ فِي الدِّينِ قَدْ تَبَيَّنَ الرُّشْدُ مِنَ الْغَيِّ  ؛ راه رشد از راه غى و گمراهى و سر در گمى جدا شد . پيغمبر اسلام آمد راه را روشن فرمود و محتاج به اكراه هم نيست ، خودت راه روشن را پيدا كن .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nراه روشن كدام است ؟ «  فَمَنْ يَكْفُرْ بِالطَّاغُوتِ » ؛  ابتدا از طاغوت شروع مىكند و اين نكته بسيار مهم است يعنى اگر اسلام را به مبارزه با ظلم و ستم ستيزى و براندازى طاغوت تفسير كنيم ، مبالغه نكرده ايم .\r\n فَمَنْ يَكْفُرْ بِالطَّاغُوتِ ؛  يعنى هركسى كه به طاغوت تسليم نشد و او را انكار و با او مبارزه فرهنگى كرد و نگذاشت تا شعاع تاريك طاغوت فضا را بگيرد .\r\nقرآن نخست مبارزه با طاغوت و سپس ايمان به خدا را بيان مىكند . با دقت در اين نكته مى بينيد كه مسئله طاغوت ستيزى ، ظلم ستيزى ، ذلت نكشيدن ، بى غيرتى نكردن و سكوت نكردن در مقابل طاغوت از نگاه قرآن و فرهنگ اسلام در چه مرتبه از اهميت قرار گرفته است ؟ در مرتبه ايمان به خدا قرار گرفته است . در حالى كه نماز و روزه اين گونه نيستند .\r\n فَمَنْ يَكْفُرْ بِالطَّاغُوتِ وَ يُؤْمِنْ بِاللَّهِ فَقَدِ اسْتَمْسَكَ بِالْعُرْوَةِ الْوُثْقى   اللَّهُ وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ   وَ الَّذِينَ كَفَرُوا أَوْلِياؤُهُمُ الطَّاغُوتُ يُخْرِجُونَهُمْ مِنَ النُّورِ إِلَى الظُّلُماتِ أُولئِكَ أَصْحابُ النَّارِ هُمْ فِيها خالِدُونَ \r\nقرآن اين دو دسته را از يكديگر جدا مىكند : آنهايى كه به خدا ايمان آوردند ؛ سرپرست شان خداست . بلى : سرپرستى مؤمنين برعهده خداوند است :  « اللَّهُ وَلِيُّ الَّذِينَ آمَنُوا »  اما ؛  وَ الَّذِينَ كَفَرُوا ،  آنهايى كه از راه فطرت بيرون مى روند و آنانى كه از خط ( دين و فطرت انسانى )\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nمنحرف مى شوند ، سرپرست آنها كيست ؟ خدا از آنها سرپرستى نمى كند . ( البته سرپرستى تشريعى نه تكوينى ) تكوينى يعنى : لاحَولَ وَلا قُوَّةَ الّا بِا الله ؛ همه تحت اراده اوست و كافر و مؤمن تفاوتى ندارند .\r\n وَ الَّذِينَ كَفَرُوا أَوْلِياؤُهُمُ الطَّاغُوتُ  آنها ( كسانى كه كفر ورزيدند ) يك سرپرست ندارند ، بلكه چندين سرپرست دارند كه همه طاغوت اند .\r\nمى بينيد كه مسئله طاغوت چقدر در قرآن مهم تلقى شده است ؟ به خداى واحد قسم اگر مسلمانان به اين آيه عمل مى كردند كه عاشورا بزرگترين منبع الهام براى اين كار بود ، ما به اين ذلت و بدبختى كه امروز دچار هستيم ، گرفتار نمى شديم .\r\nيك ميليارد و سيصد ميليون مسلمان موجود است . تمام آمار بين المللى و احصائيه هايى كه داده مىشود اين را مى گويد كه به زودى مسلمانان از تمام نصارا و فرقه هاى ديگر بيشتر مى شوند . اين آمار داده شده است . اما بالفعل مسلمانان يك ميليارد و سيصد ميليون است . بالاترين و بهترين مواضع استراتژيك در روى كره زمين در دست ما مسلمانان است . چاههاى نفت در اختيار ماست ، معادن طلا و ساير فلزات قيمتى در دست ماست ، بالاترين فرهنگ و تمدن را نيز تجربه كرده ايم ، بهترين ميراث و ذخيره تمدن جديد را در قرن بيست و يكم و بيست و دوم تنها ما مسلمانان در دست داريم ، دلهاى مردم دنيا نيز با اسلام است و بعنوان يك دين فطرى آن را قبول دارند ولى\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nبا وجود تمام اين حقايق امروز مسلمين ذليل هستند و غالب دولتهاى اسلامى طاغوتى اند . در كشورهاى اسلامى ، ملتها مسلمان هستند اما حكومتها طاغوتى اند ، زورگو ، نادان ، مستبد ، ظالم و خائن اند ، غالب حكومتهايى كه دركشورهاى اسلامى برمردم حكومت مى كنند مصاديق طاغوت اند ، اينها بزرگترين طاغوت اند و بايد از بين بروند ، سكوت ملتها در برابر طاغوت بدترين جنايت است .\r\nدر هر كشورى اگر اكثريت مردم ساكت و خاموش نباشند و دست و زبان خود را به كار بيندازند و قيام كنند همه چيز عوض مىشود . امسال همه ما اين موضوع را ديديم . از آفريقا شروع مى كنيم ؛ كشور تونس ، مصر و ليبيا ، اين سه كشور افريقايى است . كشور مغرب هم بود منتها حكام آن كشور كمى عقل داشتند و زود اصلاحات را آغاز كردند و جلو فاجعه را گرفتند . يمن ، بحرين ، سوريه ، در اين هفت كشور اكنون سيل و زلزله آمده ، زلزله هاى خفيف در چند كشور ديگر عربى هم بوجود آمده است .\r\nكشور هاى آسياى ميانه نيز در امان نيستند . دولت تاجيكستان جوانها را از رفتن به مسجد منع مى كنند ، بسيار حماقت مى كنند ، مسلمانها از آزادى كشورشان از يوغ استعمار روسها خوشحال شدند ولى اينها اكنون از روسها افراطى تر شده اند ، جوانها را در مسجد نمى گذارند و هزار و يك مانع ديگر را نيز بوجود آورده اند . بالاخره سيل مى آيد و ريشه آنها را نيز مى كَنَد . ( تكبيرحضار )\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nشما ديديد روزى كه ملتها حركت كردند هيچ كسى نمى گفت كه اين بيدارى يك بيدارى اسلامى است بلكه مى گفتند مردم براى دنياى خود حركت كرده اند ، دين چيست ؟ اسلام چيست ؟ شكم مردم گرسنه است و براى شكم خود قيام كرده اند . حال پس از گذشت چند ماه قضيه روشن شد ؛ در تونس حزب اسلامى پيروز شد . در مصر جماعت اخوان المسلمين پيروز شد و احزاب اسلامى روى كار آمدند . مردم به احزاب اسلامى خود اعتماد دارند . احزاب چپى و راستى و همه مزدورانى كه نشسته بودند و كاسه ليسان خارجيها بودند ، شكست خوردند و مسلمانها آنها را قبول نكردند . مى دانيد كه اين قيامها قيام اسلامى بود و الهام بخشى از كربلا بود و فرهنگ قرآن آهسته آهسته جا افتاد . اين فلسفه عاشورا است .\r\n\r\nطاغوت\r\nتا اينجا فهميديد كه فرهنگ قرآن انكار طاغوت بود . اما طاغوت چيست ؟\r\nطاغوت يعنى طغيانگر ، گردنكش و ظالم . طاغوت اكثر همين حُكّامى هستند كه مى خواهند تا ده نسل آينده شان نيز بر ملتها حكومت كنند و مردم را به اسارت گرفته اند ، با ثروتها و سرمايه هاى ملى كشورهاى اسلامى شهوترانى مى كنند . بزرگترين طاغوت ها همين حكومتها هستند . از نظر منطق قرآن اينها بايد نابود شوند و ملتهاى\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nاسلامى سرنوشت خود را بدست گيرند . حكومتها بايد با آراى مردم مسلمان به وجود بيايند و با آراى آنها از بين بروند . اكثر اين حكومتها كه بالفعل وجود دارند بايد از بين بروند . حسين بن على ( ع ) همين كار را كرد .\r\nيزيد يكى از اين طاغوتها بود ، به آن تعبيرى كه شما همه شنيده ايد ؛ روى يك بيعت اجبارى با خفقان و روش پليسى به سلطنت رسيد . يزيد اولين كسى بود كه خلافت اسلامى را به سلطنت استبدادى غير مشروع تبديل كرد . هنگامى كه به امام حسين ( ع ) با تهديد پيشنهاد شد تا با يزيد بيعت كند ، حضرت فرمود : چه مى گوييد ؟ مثل من ( سيد جوانان اهل بهشت ) با اين فاسد ، ظالم ، مستبد و ديكتاتورى كه به زور بر گرده ملت مسلمان سوار شده است ، بيعت كند ؟ بيعتى كه از امام حسين ( ع ) مى گرفت بيعت فردى نبود ، چون يزيد مى دانست كه مردم به طرف حسين بن على ( ع ) نگاه مى كنند ، ما بعد از هزار و چهارصد سال اين احاديث را از پيغمبر اكرم ( ص ) به ياد داريم كه فرمود :\r\nالحَسَنُ وَالحُسَينُ سَيِّدا شَبابِ اهلِ الجَنَّة ، حُسَينُ مِنّى وَ انَا مِن حُسَين ،\r\nما اين احاديث شريف را به ياد داريم ، مردمى كه در سال شصت و يك هجرى زندگى مى كردند اين احاديث را به ياد نداشتند ؟ بيعت كردن امام حسين ( ع ) تسليم شدن شخص او نبود ، بلكه رسميت بخشيدن به سلطنت يزيد بود .\r\nملت هاى اسلامى ظلم ستيزى را از كجا ياد بگيرند ؟ از خامس\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nآل عبا ( ع ) . از آن كسى كه مقتدا و قدوه براى ملتها مىشود .\r\n\r\nمعناى يك حديث\r\nمن يك حرف ديگر را هم بگويم كه آن حديث مبارك را كه خواندم مشهور و معروف است كه هم از طرف صحابه بزرگوار ( رض ) و هم از طرف أئمه اهل البيت عليهم السلام نقل شده است . ولى من تا به امروز با معلومات ناقصى كه دارم ، نديده ام كه كسى آن را درست معنا كند ، « حُسَينُ مِنِّى وَ انَا مِن حُسَين » اين جمله تا آنجا كه من معلومات دارم درباره دو نفر بيان شده است : يكى امام حسين و ديگرى اميرالمؤمنين على ( ع ) ؛ « على منّى و انا من على » .\r\nاين احاديث هم از طرف صحابه و هم از طرف ائمه اهل البيت ( ع ) نقل شده است . ولى در مورد امام حسن ( ع ) نيامده كه بگويد حسن منى وانا من حسن ، در باره نور چشمش صديقه كبرا فاطمه زهراء ( س ) نيز چنين عبارتى را من نديده ام كه گفته باشد : فاطمه منى و انا من فاطمه . حتى در باره مهدى آخرالزمان ( عج ) اين جمله نيامده كه : مهدى منى و انا من المهدى .\r\nاينكه مى فرمايد :\r\n« حُسَينُ مِنِّى »\r\nانسان به راحتى مىتواند اين را معنا بكند كه : حسين از من است ، چون فرزند پيغمبر ( ص ) است ، نواده اوست و هر نواده اى متعلق به جد و پدر خود مى باشد . اولاد چه پسر باشد چه دختر ، حياتش امتداد حيات والدين و اجداد پدرى و مادرى\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nاوست ، حال اگر بخش اول حديث را به همين سادگى معنا كنيم ، جمله دوم را چگونه معنا كنيم كه فرموده است : « انَا مِن حُسَين » ؟ به نظر من اين جمله به اندازه يك بمب هيدروژنى قدرتمند و معنا دار است ، چطور پيغمبراكرم ( ص ) از امام حسين بوده ؟ آن حضرت شاعر هم نبوده است . ( كه تخيلات خود را بيان كند ) مثلا آن شاعر مى گويد كه :\r\n زسُمّ ستوران درآن پهن دشت * زمين شدشش وآسمان گشت هشت \r\nمى بينيد كه چه دروغهاى شاخدارى مى گويد و چگونه مبالغه مىكند ؟ مى گويد كه ستوران و اسبها آنقدر سُمهاى خود را به زمين زدند و آنقدر گرد و غبار را بلند كردند كه اين زمين هفت طبقه ، يك طبقه اش غبار شد و به هوا رفت و آسمانها هشت تا شد و زمين شش تا .\r\nشاعر معمولًا مبالغه مىكند ، شعر بدون مبالغه تأثير ندارد ، ولى پيغمبر فرستاده خداست . «  وَ ما عَلَّمْناهُ الشِّعْرَ وَ ما يَنْبَغِي لَهُ ؛  من براى پيغمبر شعر را ياد ندادم و نه سزاوار اوست كه شاعر باشد » . بنابراين وقتى كه پيغمبر مبالغه نمى كند معناى اين جمله چيست ؟ به نظر من وقتى كه مى گويد : « انَا مِن حُسَين » يعنى حسين آنقدر ظرفيت وجودى پيدا كرده و آنقدر خود را رسانده و خدا آن اراده بزرگ را به او داده است كه مقام و شخصيت بزرگ پيغمبر در آينه وجود امام حسين ( ع ) نمايان گردد و مردم در وجود امام حسين ( ع ) مى توانند پيامبر ( ص ) را تماشا كنند ، يعنى اين وجود آنقدر معنويت و آنقدر استعداد دارد كه\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nزنده بماند و وجود مقدس سرور كائنات را در طول تاريخ انسانيت به نمايش بگذارد . ( تكبير حضار )\r\nما اگر براى امام حسين ( ع ) گريه مى كنيم ، كار خوبى است . گريه كردن مستحب است و مطابق نظر قطعى پيغمبراكرم ( ص ) و اهل بيت بزرگوارش مى باشد كه مى فرمايد :\r\n« من بكى او ابكى او تباكى فقد وجبت له الجنة ؛\r\nهركس كه براى مصيبت امام حسين گريه كند ، يا به حالت گريه باشد و يا ديگران را بگرياند ، بهشت بر او واجب مىشود . »\r\n\r\nموضع گيريها در عاشورا\r\nهدف امام حسين ( ع ) مشخص بود . اينكه مى گويند امام را به زور بردند و امام مجبور بود ، درست نيست . ما بايد به موضعگيرى هايى كه در عاشورا صورت گرفته ، معرفت داشته باشيم . على اكبر پسر امام حسين ( ع ) يك جوان هيجده ساله است و آرزوها دارد اما وقتى كه شمشير را در دست مى گيرد ، نمى گويد خدايا مرا زنده نگهدار ! زيرا براى آنها زنده ماندن مهم نيست . على اكبر ، بنقل تاريخ ، به لشكر يزيد خطاب مىكند و موضع خود را مشخص مىكند ؛ على اكبر ترجمان پدرش حسين است و از طرف پدر خود و بنى هاشم و از طرف همه آنهايى كه در صحنه كربلا در ركاب امام حسين ( ع ) حضور داشتند موضعگيرى مىكند و مى گويد :\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n« الحرب قد بان لها الحقايق ؛ جنگ حقايق را آشكار مىكند . » در جنگ حلوا تقسيم نمى كنند ، در جنگ سرها از تن جدا مىشود ، دستها از تن ها كنده مىشود ، تن ها بى سر مىشود ، از شمشيرزدن اغراض مبارزان و جنگجويان آشكار مىشود ، از مقاومت و پايدارى و نترسيدن ، حق و باطل آشكار مى گردد .\r\nموضعگيرى امويان و هاشميان از اول انقلاب اسلامى در مكه و مبارزات مسلمانان در بدر و احُد و احزاب و خندق و حنين و غيره معلوم بوده .\r\nجمله دوم على اكبر خيلى مهم است . ( در اين چند سال ، چه در شبهاى قدر ، چه در ماه رمضان و چه در ايام عاشورا اكثريت مجلس در حوزه علميه خاتم النبيين ( ص ) را جوانها تشكيل ميدهند . سابقاً پيرمردها مى آمدند ولى امروزه جوانها مى آيند و عمده جوانها هستند . من فكر مى كنم تمام پولهايى را كه در اين حوزه مصرف شده و تمام زحماتى كه براى ساخت آن كشيده شده با آمدن جوانهاى عزيز در يك شب قدر و خواندن صد ركعت نماز و دعاى جوشن كبير ( كه هزار نام خداست ) و در شبها و روزهاى عاشورا كه مجلس امام حسين ( ع ) را برپا مى كنند ، جبران مىشود . )\r\nمن مى خواهم به فرزندان عزيز خود بگويم كه على اكبر خطاب به دشمن چه مى گويد ؟ صدا مى زند :\r\n« والله رب العرش لا نفارق جموعكم او تغمد البوارق ؛\r\nبه پروردگار عرش قسم ! دست از شما بر\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nنمى داريم و اگر شما فراركنيد ما شما را تعقيب مى كنيم . » بايد قضيه يكطرفه شود و باطل ازبين برود ، اين نظام بايد سقوط كند .\r\nو الله رب العرش لا نفارق جموعكم ؛ به خدا قسم همه شما را پيگيرى مى كنيم و از هيچ يك از شما نخواهيم گذشت مگر اينكه شمشيرها در دست هايمان بشكند يا شهيد شويم و الّا نمى گذاريم فرار كنيد .\r\nاينها طاغوت ستيز بودند ، آيات قرآن در مورد طاغوت ذكر شد و مقدمه دوم را هم فهميديد كه بزرگترين طاغوتها در جهان اسلام همين رژيمهايى است كه از سنت پيغمبر اكرم ( ص ) منحرف شدند و زحمت هاى خلفاى راشدين را ناديده گرفتند . انحرافات از يزيد شروع شد و تا امروز ادامه دارد . اگر حكومتهاى خوب هم بوده ، استثنائى است . تمام بلاهايى كه امت اسلامى با آن مواجه شدند و ما هم به آن گرفتاريم از همين حكومتهاست .\r\n\r\nخطر در كمين بيدارى اسلامى\r\nامروز در برخى كشورهاى اسلامى قيام و بيدارى اسلامى شكل گرفته و طاغوت ها يكى پس از ديگرى سقوط مى كنند ؛ حُسنى مبارك سقوط كرد . كسى باور نمى كرد طاغوتى كه ده مرتبه بدتر از فرعون بود ، از بين برود و سقوط كند .\r\nمى خواهم يك حرف ديگر را هم بگويم ، اخوان المسلمين در\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nمصر آراى بيشتر آورده است . من نمى خواهم توضيح بدهم و شما هم تفصيل آن را از من نخواهيد ولى من مطمئن هستم كه در خصوص مصر حكومت اسلامى كه بوجود نمى آيد هيچ ، حتى حكومت ملى و وطنى هم نمى آيد ؛ امكان ندارد ! نه اينكه مردم مصر بى غيرت باشند و حكومت اسلامى را نخواهند بلكه عوامل بزرگى پشت پرده وجود دارد كه نمى گذارند و به هر نيرنگى كه باشد جلوِ بوجود آمدن حكومت اسلامى را مى گيرند .\r\nموج سوارها موج سوارى مى كنند . هرچند موج بوجود آمده در مصر ، موج اسلامى و طاغوت ستيز و فرعون كُش است ولى موج سواران بين المللى هم به خواب نرفته اند و بيدار هستند . آنها مى دانند كه اگر يك حكومت ملى در مصر بوجود آيد ( چه رسد به حكومت اسلامى ) چه خواهد شد . اين حدس من است شايد هم اشتباه كنم و خدا كند كه موج سوارها نتوانند از احساسات دينى مردم مصر سوء استفاده كنند ولى به نظر من اين موج سوارها نمى گذارند و موج سوارى مى كنند . اين يك مطلب بود كه گفتم و شايد من تا سال آينده زنده نباشم ، خداوند به شما طول عمر دهد و ببينيد چه مىشود . « 1 » اما\r\n\r\n\r\n","description":"","footnote":"\r\n( 1 ) . فكر تيز و شعور سياسى چگونه ميتواند حوادث آينده را پيش بينى كند ، در موقع تصحيح اين اوراق ( برج اسد 1392 ش / رمضان 1434 ق ) همه مى دانيم كه در اولين سالگرد جمهورى مصر كه توسط اخوانيهاى مصر و آراى آزاد مردم و اخوانيها صورت گرفته بود ، هنوز كارى نكرده بودند و با احتياط عمل مى كردند ، منتهى با اسرائيل خوش و بش و تملق نداشتند ، موج سواران غربى به كمك ميليونها دالر ( و به قولى 300 ميليون دالر ) اولين حكومت انتخابى مصر و قانونى اخوانيها را توسط يك افسر جوان كودتاچى كه جيب او را پر كرده اند ، سرنگون كردند و هيچ دولتى حتى سازمان ملل اين كودتا را محكوم نكرد بلكه رياضچند ميليارد دالر هم براى تشويق و حمايت كودتاچيان فرستادند و راهپيمايى ها هنوز در هرهاى مصر ادامه دارد ولى مرسى و سران اخوان در زندانها هستند و حتما ساليان زيادى آنجا خواند ماند ! !\r\n","page_name":" 90 ","page_number":90},
  {"content":"\r\n\r\nدر تونس و ليبى زين العابدين بن على و معمّر قذافى سرنگون شدند لكن خارجيهايى كه وارد ليبى شدند ، شديدا محكوم اند . آنها حق نداشتند وارد خاك ليبى شوند ، انگليس و فرانسه هر دو ظالم و طاغوت اند . آنها به چه حقى نيروى هوايى و زمينى ليبى را نابود كردند و ميليارد ها دالر ضرر را به ليبى تحميل كردند ، جرم ليبى اين بود كه ذخاير نفتى زياد و مرغوبى دارد .\r\nبوى ماهى گربه را ديوانه مىكند . آنها به طمع چاههاى نفت آمده اند نه براى نجات مردم ليبى . رئيس جمهور تونس ، زين العابدين ( يا شين الكافرين ) مزدور بى شرفى بود . كشور تونس كشور اسلامى و ملت آن مسلمان است ولى اين شخص پليد اجازه پخش اذان از تلويزيون ملى را نمى داد . سه يا پنج دقيقه وقت مى خواست ولى او نمى گذاشت و مخالفت مى كرد . پيش از اين عنصر فاسد ، مزدور احمق ، حبيب ابورقيبه ، رئيس جمهور بود كه قصه اصحاب كهف را مسخره مى كرد . اينها بايد بروند ، خدا شاهد است كه ما شما اگر ساكت بنشينيم ، مسئوليم . ملتها همه مسئول اند .\r\nخداوند در قرآن در مورد فرعون مى فرمايد :  « فَاسْتَخَفَّ قَوْمَهُ \r\n\r\n","description":"","footnote":"","page_name":" 91 ","page_number":91},
  {"content":"\r\n\r\n فَأَطاعُوهُ إِنَّهُمْ كانُوا قَوْماً فاسِقِينَ ؛  فرعون حقوق ملت خود را ناديده گرفت و به كرامت انسانى ملت خود توجه نكرد و اين مردم هم از او اطاعت كردند . » آنگاه در مقام قضاوت نمى گويد فرعون بد بود . فرعون را مقصر نمى داند ؛  فَاسْتَخَفَّ قَوْمَهُ فَأَطاعُوهُ إِنَّهُمْ كانُوا قَوْماً فاسِقِينَ  مردم فاسق بودند كه حكومت فرعون را قبول و از او اطاعت كردند . » ما و شما را مقصر مىداند ، ملتها مقصرند ، امروز با بيدارى اسلامى اين طاغوت ها يكى پس از ديگرى از بين مى روند و مسلمانها پيروز مى شوند ، زيرا اسلام دين فطرت است و فطرتا مردم اسلام را دوست دارند ولى دنيا ما دنياى اسباب و مسببات است ، موج سواران نيز دست بسته ننشسته اند و نتيجه كار در آينده روشن خواهد شد و الآن قابل حدس زدن نيست . والله العالم .\r\nكمونيستها در هفتاد سالى كه در شوروى بودند مى گفتند : دين ترياك ملتهاست ، آن را دور بيندازيد كه شما را معتاد مىكند و اعتياد ، يك آدم بى حال و بيكاره از شما مى سازد .\r\nاين بيچاره ها مسيحيت را ديده بودند و از اسلام چيزى نمى فهميدند بالاخره مرگ شان هم بدست همين مسلمانها شد . ملت مسلمان افغانستان با دست خالى قيام كردند و تنها يك اسلحه داشتند ، كدام اسلحه ؟ « الله اكبر » . با همين سلاح شوروى سقوط كرد و از هم پاشيد . اما امروز قضيه فرق مىكند ، ديگر نمى گويند دين ترياك\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nملتهاست بلكه مى گويند : اسلام تروريزم و دين خشونت است و مسلمانان تروريست هستند .\r\nهمه اينها دروغ مى گويند ، دين اسلام بهترين دين است . نه ترياك است ، نه خشونت دارد و نه تروريزم است . اسلام فقط يك عيب دارد ، آن عيب چيست ؟ عيب اسلام اين است كه يك عنصر فعال ، طاغوت ستيز ، دشمن استثمار و استعمار و خواهان عدالت اجتماعى و كرامت انسانى در سطح بين المللى براى بشر است . تنها عيب اسلام همين است . اسلام توجيه پذير نيست . در همين رابطه اقبال لاهورى دانشمند اهل سنت به قيام امام حسين ( ع ) اشاره مىكند و مى گويد :\r\n خون اوتفسير اين اسرار كرد * ملت خوابيده را بيدار كرد\r\nرمز قرآن ازحسين آموختيم * ز آتش او شعله ها افروختيم\r\nتا قيامت قطع استبداد كرد * موج خون او چمن ايجاد كرد\r\nبر زمين كربلا باريد و رفت * لاله در ويرانه ها كاريد و رفت\r\nماسوى الله را مسلمان بنده نيست * پيش فرعونى سرش افكنده نيست\r\nتيغ بهر عزت دين است و بس * مقصد او حفظ آيين است و بس\r\nسرّ ابراهيم و اسماعيل بود * يعنى آن اجمال را تفصيل بود \r\nعاشورا بايد ادامه يابد . واجب است كه اين مكتب را ادامه دهيم . تجليل ازعاشورا تجليل از عقل ، كرامت ، آزادى خواهى و عزت ماست . من فكر مى كنم كه تا سال آينده طاغوت هاى ديگرى نيز از بين برود ؛\r\n تا قيامت قطع استبداد كرد * موج خون او چمن ايجاد كرد \r\n\r\n","description":"","footnote":"","page_name":" 93 ","page_number":93},
  {"content":"\r\n\r\n\r\nهشدار\r\nملتهاى مسلمانى كه اين بيدارى اسلامى را بوجود آورده اند ، از بدبختى ما عبرت بگيرند و از افراط و تفريط پرهيز كنند . من مى خواهم شش مطلب را در همين مورد با همين بلندگو بيان كنم . چون اين بلندگو ، بلندگوى عاشوراست . من آنقدر ارزش ندارم لكن بلندگوى عاشورا باارزش است . تمام احزابى كه در قاره افريقا و يا آسيا كه بوسيله بيدارى اسلامى بوجود آمده اند بايد بدانند كه بُتهاى ديگرى هم ساقط شدنى هستند و بيدارى اسلامى بايد به آن كشورها نيز برود ، لذا احزاب از افراط و تفريط جلوگيرى كنند ، خرافات نداشته باشند ، متوسط عمل كنند و در مورد اسلام به افراط و تفريط مبتلا نشوند . در يك كلمه بگويم كه اسلام نه تروريزم است و نه ترياك و مخدّر .\r\nاسلام يعنى ارتباط با خدا و عدالت اجتماعى در روى زمين . تعريف مختصر اسلام همين است .\r\nهويت ملى ما وابسته به دين ماست ، اگر دين ما تضعيف شد استقلال كشور و هويت ملى ما نيز از بين مى رود پس بايد دين خود را حفظ كنيم . اسلام هم دين دنياست و هم دين آخرت ، هم دين اقتصاد است و هم دين عدالت ، هم دين علم است و هم دين كمال ، هم دين ركوع است و هم دين سجود ، هم دين حلال است و هم دين حرام . اسلام بزرگترين نعمت خداست كه به بشريت داده است .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nاحزاب اسلامى اولًا از افراط و تفريط جلوگيرى كنند ، ثانياً بايد استقلال سياسى خود را صد در صد حفظ كنند . شرف و عزت ما در گرو استقلال سياسى ماست . انسان نبايد پست باشد و نبايد عليه حفظ منافع ملى و آبروى ملت خود با بيگانگان معامله كند ، ثالثاً حاكميت ملى خود را حفظ كنند ، رابعا عدالت اجتماعى را شديدا مراعات كنند زيرا يكى از بزرگترين اهداف قرآن و عاشورا عدالت اجتماعيست .\r\n\r\nعدالت اجتماعى\r\nآيه شريفه قرآن مى فرمايد :  « لَقَدْ أَرْسَلْنا رُسُلَنا بِالْبَيِّناتِ  : ما فرستادگان خود را با دلايل آشكار فرستاديم ،  وَ أَنْزَلْنا مَعَهُمُ الْكِتابَ وَ الْمِيزانَ  : و با آنان كتاب و ميزان را نيز فرستاديم . »\r\nبه نظر من معناى « ميزان » عدالت اجتماعى است ؛  « لِيَقُومَ النَّاسُ بِالْقِسْطِ ،  تا مردم به قسط قيام كنند . » قرآن عدالت اجتماعى را براى جامعه مى خواهد و حكومتهاى اسلامى كه بعدا در اين كشورها بوجود مى آيند نبايد افراط و تفريط و زور گويى كنند بلكه آزادى هاى معقول را به ملتها بدهند كه باعث شكوفايى و رشد فكرى ملتها مىشود . خامساً : احزاب اسلامى ارزشهاى اخلاقى و دينى را مراعات نمايند ، اسلام براى عزت دين و دنياى بشر است و اين ارزشها بايد مراعات شود .\r\nعاشورا مى خواهد در اين بيدارى اسلامى مجسم شود ، امسال\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n1433 ه . ق است و عاشوراى حسينى در سال شصت و يك هجرى بوده است . يكهزار سيصد و هفتاد و دو سال از عاشورايى كه پيغمبر برايش گريه كرد ، مى گذرد ، احتمالًاپيغمبر اكرم ( ص ) اولين كسى بوده كه براى امام حسين ( ع ) گريه كرده .\r\nجبرئيل مى آيد و خاك كربلا را مى آورد و مى گويد يا رسول الله ! هر وقت كه اين خاك به خون تبديل شد فرزند تو شهيد مىشود .\r\nاينها رواياتى است كه دانشمندان محترم اهل سنت آنها را نقل كرده اند . رواياتى را كه دانشمندان اهل سنت نقل كرده اند شايد بيشتر از روايات ما ( شيعه ) باشد ، ما نبايد امام حسين ( ع ) را منحصر به شيعه بدانيم بلكه امام حسين ( ع ) متعلق به همه است ؛ وقتى مى گويم : « همه » ؛ يعنى « همه بشريت » . در ادامه خواهم گفت كه چطور مربوط به بشريت مى باشد ؟\r\nدر يك برنامه راديويى ، شخصى از بى بى سى پرسيد آيا در غرب كسى پيغمبر اسلام ( ص ) و حضرت على ( ع ) را مى شناسد يا خير ؟ ( معلوم است كه آدم ساده اى بوده كه اين گونه سوالها را مى كرده است ) بى بى سى جواب داد : در غرب كسى پيغمبر و على را نمى شناسد ، [ ! ! 
  ] ولى امام حسين [ ع 
  ] را به عنوان يك مبارز مى شناسند ، بنابراين غربيها نيز امام حسين ( ع ) را مى شناسند و او را بعنوان يك مبارز راه آزادى و عدالت اجتماعى مى شناسند ، چون يكى از اهداف عمده قيام امام\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nحسين ( ع ) عدالت اجتماعى بود . بنابراين احزاب اسلامى كه در اين كشورها به قدرت مى رسند به اين موضوع جداً توجه نمايند .\r\nعرض كردم اسلام نه تنها تروريست نيست بلكه اسلام ، موسيقى فطرت انسانهاست و وقتى كه صداى اسلام بلند مىشود و صوت آيات قرآن به گوش انسان مى رود فطرت انسان را بيدار مىكند ، كرامت انسان ، عزت انسان ، عدالت ، محبت ، برادرى ، صميميت و عروج به سوى ملكوت خدا و . . . در ذهن انسان مى آيد .\r\nمن به مسلمانان آسيا و آفريقا كه بيدارى اسلامى را بوجود آورده اند عرض مى كنم كه مبارك شما باد ! ولى يك حرف ديگر كه بالاتر از بيدارى اسلامى است و آن اينكه ؛ يك بيدارى ديگر در غرب پيدا شده است كه بايد از آن صحبت كنيم چون ايام عاشوراست و بيدارى آنها نيز مربوط به عاشوراست . من بار ديگر به آنها مى گويم : اى جوانان غربى مبارك تان باد ! مبارك شما باشد ! شماهايى كه نشسته ايد نمى خواهيد به آنها تبريك بگوييد ؟ ( تكبيرحضار ) شما تكبير گفتيد ولى قصد من تبريك بود نه تكبير . ( تبريك حضار )\r\nبزرگترين كشمكشى كه امروز در شرق و غرب وجود دارد و خواب راحت را هم از چشم غربيها هم از چشم شرقيها ربوده اين است كه غربيها امروز يك تريليون ، يعنى هزار ميليارد دالر ، غربيها خسارت كرده اند . ( شما آدم هاى مفلس هستيد از ده هزار و بيست هزار افغانى صحبت مى كنيد ، تازه آنهائى هم كه وضع شان خيلى\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nخوب است از يك يا دو ميليون صحبت مى كنند ، مى دانيد كه يك ميليارد چقدر است ؟ تسبيح را برداريد و حساب كنيد : 1 ، 2 ، 3 و . . . . همين طور هر روز ده ساعت حساب كنيد و در اين ده ساعت جز شمارش هيچ كار ديگرى هم انجام ندهيد ، به نظر شما بعد از چه مدتى به يك ميليارد مى رسيد ؟ جواب : بعد از پنجاه سال .\r\nيك تريليون هزار ميليارد است . مى گويند امروز امريكا در عراق و افغانستان بيشتر ازيك تريليون دالر مصرف كرده است . اين ضررهاى نظام سرمايه دارى است . البته هيچ كسى دشمن غرب نيست همينطور كه ما مظلوم هستيم غربيها نيز مظلوم اند و ديگر روشن شده است كه مشكل عمده در غرب مسأله سرمايه دارى است .\r\nيك تريليون مصرف كردند لكن نه عراق به امنيت دست يافت نه افغانستان . ديروز كنفرانس بن دوم بود ، من به آن بدبين نيستم ولى مى خواهم نظر خود را بگويم و اين حق را دارم .\r\nبه نظر من كنفرانس بن بيستُم ( و هزارم ) هم اگر داير شود اين وضع اصلاح نمى شود . مردم فقير ، فقيرتر و پولدارها پولدارتر مى شوند . امروز هر طفلى كه در شرق به دنيا مى آيد بدهكار است ، بيست هزار و سى هزار دالر قرض بر گردنش هست ، من در اقتصاد تخصص ندارم و همين درسهاى عقلى و دينى را كه خوانده ام به درستى ياد نگرفته ام و تعارف نمى كنم . خدا مىداند كه من بعضى اوقات كه با خود فكر ميكنم از كم معلوماتى خود خجالت مى كشم . مقام علم خيلى بالاست\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nمگر انسان احمق باشد كه به علم خود غرور پيدا كند ، وقتى كه من در درس طلبگى خود ضعيف باشم در علوم ديگر بطريق اولى ضعيف هستم ولى تا آنجا كه مطالعه كرده ام و گفته اند ، امروزه شايد سالانه يكصدوپنجاه ميليارد دالر بعنوان سود قرض ها از جيب كشورهاى فقير ، خارج و به جيب سرمايه دارانى كه بانكهاى چند مليتى و فرامليتى دارند ، واريز مىشود .\r\nاگر اين نظام ادامه پيدا كند خدا شاهد است كه فقيرها فقيرتر و پولدارها پولدارتر مى شوند . تعادل به هم خورده . يك كشور هرچند مردمش زرنگ باشد و كار و توليد كند ؛ در آخر سال دولت مى آيد و محصول ( ماليات ) زيادى را از مردم مى گيرد كه براى خود آنها چيزى باقى نمى ماند ، ولى دولت نمى تواند اين پولها را براى كشورش مصرف كند و كارخانه هاى توليدى وارد كند ، چون مقروض بانكهاى خارجى است و بايد سود قرضها را بپردازد ، شما مى بينيد كه هر كشور در حدود سى ميليارد و چهل ميليارد دالر قرض دار است ؛ اينها همه سود مى خواهد ، بنابراين ملتها هميشه فقير مى مانند و تمام اين پولها بعنوان سود به جيب سرمايه داران مى رود .\r\nدر يك كلمه عرض كنم : نظام سرمايه دارى به گونه اى است كه هشتاد درصد سرمايه دنيا در دست بيست يا پانزده درصد انسانها ، و بيست درصدباقى مانده دردست هشتاد يا هشتاد و پنج درصد انسانهاست .\r\nمى بينيد كه عدالت و توازن اقتصادى از بين رفته است . حال\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nدانستيد كه چرا قرآن مى گويد بر طاغوت انكار كنيد ؟ فهميديد كه چرا قرآن مى گويد ما انبياى خود را براى اين فرستاديم كه مردم به عدالت اجتماعى قيام كنند ؟\r\nآيا عدالت اجتماعى اين است كه ميلياردها انسان نه نان خوردن داشته باشند و نه لباس براى پوشيدن ؟\r\nكمونيسيتها حماقت مى كردند . آنها خودشان بيراهه رفتند و ملتهاى خود را فقير كردند . كمونيزم و سوسياليزم راه چاره اقتصاد ملى نبود ، مردم نان خوردن و لباس ندارند ، خانه ندارند ، دوا ندارند ، ولى عده اى ديگر طياره ( هواپيما ) هاى شخصى دارند . هرگاه تعادل اقتصادى برهم بخورد هيچ وقت مردم فقير به وضع موجود راضى نمى شوند كه بنشينند و تماشا كنند كه چند نفر گردن كلفت و شكم گنده ميليارد ها دالر را زيرورو كنند و ثروتها تنها بدست آنها بچرخد و اينان گرسنه باشند ، لذا وضعيت بهم مى خورد و امنيت در سطح بين المللى پايدار نمى ماند .\r\nچند كشور قلدر و زورمند به نام جامعه جهانى ، دامهاى متنوعى را براى تصرف ثروتهاى ملت هاى كوچك گسترده اند و بدون ذره‌اى حيا ، با شعارهاى ظريف به استثمار پرداخته و سازمان ملل را براى اهداف سياسى خود استخدام نموده اند . در خاورميانه همه تغييرات بر اساس حفظ و يا برترى اسرائيل و سلامت جريان نفت آن به غرب است و لذا نه محاصره ايران به پايان مى رسد و نه در كشورهاى عربى\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n( مصر و سوريه و لبنان ) نظامهاى اسلامى و مردمى شكل مى گيرد و حكومتها بايد بر اساس منافع اسرائيل كار كنند ، مانند نظام هاى ارتجاعى فعلى عربها . از همه گذشته افغانستان كه تاكنون بوى يك حكومت كاردان و كابينه متخصص را استشمام نكرده و در فساد ادارى و تعصبات قومى و انجماد علمى دست و پا مى زند ، نمى تواند به رفاه اقتصادى برسد .\r\nنظام سرمايه دارى غربى تنها مردم شرق و كشور هاى ضعيف استراليا ، آسيا ، آفريقا وآمريكاى جنوبى را فقير نكرد ، بلكه غالب ملتهاى آمريكاى شمالى و كشور هاى اروپايى را نيز فقير كرده است . اروپايى ها نيز همه پولدار نيستند . در خود آمريكا مثل گداهاى افغانستان گدا وجود دارد و بدتر از ما هستند . در هر كشور غربى كه به روى ، مى بينى كه سرمايه دارها جمع شده اند و يك عده متعلق به يك حزب و عده ديگر مربوط به حزب ديگر هستند و حكومت هم در دست آنهاست . اينكه من گفتم به جوانان غربى تبريك بگوييد دليلش اين است كه اگر آنها مشكل خود را حل كردند مشكل ما و شما نيز حل مىشود . ما دشمن غربيها نيستيم ، ما مخالف نظام سرمايه دارى آنها هستيم كه خون مردم خود و مردم جهان را در شيشه كرده است .\r\nجوانان وال استريت مى گويند : اين نظام هاى سرمايه دارى بايد از بين بروند . در مسكو نيز همين طور بود ، وقتى كه ما در مسكو رفتيم ،\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nمردم مى گفتند : كمونيزم ايدز است . يعنى مثل مرض ايدز لاعلاج است . مردم از داخل به كمونيزم بدبين شده بودند و الا چرا شورى از هم پاشيد ؟ بمب اتم كه استعمال نشد . ( معلوم است ) حتى يك  R . P . G  هم كسى در جنگ داخلى استعمال نكرد بلكه اين نظام از داخل پوسيد و مردم فهميدند كه كمونيزم مرض ايدز است ، لذا سقوط كرد . من خودم شايد بيست مرتبه در درسهاى تفسير گفته ام كه نظام سرمايه دارى نيز از داخل سقوط مىكند ولى باور نمى كردم كه به اين زودى ( كه من صحيح وسالم وزنده باشم ) يعنى در سال يكهزار سيصد و نود ، جوانان غربى مى خواهند نظام سرمايه دارى را از بين ببرند . الآن ما و شما از تلويزيونها به چشم خود مى بينيم و به گوش خود مى شنويم كه هم در آمريكا و هم در اروپا نظام سرمايه دارى منفور شده است ، زيرا جوانان قيام كرده اند و مى گويند تمام زندگانى ما هر چه هست به نفع اين سرمايه داران شكم گنده تمام مىشود و به ما چيزى نميرسد ، آنها تازه ضررهاى نظام سرمايه دارى را فهميده اند .\r\nاگرنظام سرمايه دارى مثل نظام كمونيزم از داخل بپوسد و يك نظام ديگر بيايد ، به احتمال صد درصد نمى گويم تا مبالغه نشود ولى به احتمال هفتاد درصد ، نظام اقتصادى اسلام روى كار مى آيد . ( تكبير حضار )\r\nشايد شنيده باشيد كه خانم رايس وزير خارجه اسبق آمريكا و نماينده فعلى اين كشور در سازمان ملل ، اعتراف كرد كه اسلام بالفعل\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nبا تمام تبليغاتى كه عليه آن شده است ، محبوب ترين دين در بين مردم آمريكاست . او خودش وزير خارجه بود و مى فهميد كه چه مى گويد او شاعر نبود كه شعار بدهد و يا شعر بگويد .\r\nآنها هم بيدار شده اند . البته نمى خواهم خيلى خوش باور باشم ، چون تمام تلويزيونها و روزنامه ها در غرب تحت سيطره سرمايه داران قرار دارد و حكومتها نيز بدست آنهاست و از آنها متابعت مى كنند ، ممكن است آنها به هر نيرنگ و فريبى كه ممكن است ، جوانان غربى را آرام كنند ولى اين آرامى براى هميشه نيست زيرا جوانان اكثراً فهميده اند و دوباره قيام مى كنند . آنان مى گويند : ميدان تحرير تنها در قاهره نيست ما مى خواهيم ميدان تحرير قاهره را در غرب نيز ببريم . همه بر ضد سرمايه دارى شعار مى دهند : نظام سرمايه دارى بايد سقوط كند .\r\nتمام مظالمى كه واقع مىشود و تمام جنگهايى كه تحميل مى گردد ، ريشه استعمارى دارد و به طمع چاههاى نفت يا معادن طلا و يا دست كم براى يافتن بازار فروش است و عموماً ريشه اقتصادى دارند و شكى وجود ندارد كه سرمايه داران اين مظالم را انجام مى دهند .\r\nدر عراق ثابت نشد كه صدامِ طاغوتِ ستمگر با اسامه بن لادن ارتباط داشته باشد و سلاح هسته اى هم پيدا نشد ، ولى عراق نابود شد . براى حمله به اين كشور ، نه مجوز سازمان ملل را گرفتند و نه به تصويب آنها توجه كردند و نه حرف كسى را قبول كردند بلكه منافع\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nنظام سرمايه دارى آن را ايجاب مى كرد .\r\nاگر در غرب حكومت به احزاب متوسط برسد و آنان ارزشهاى اخلاقى را مراعات كنند و سرمايه داران به جاى خودشان بنشينند ، آن زمان ، محبت ، برادرى و همكارى بين شرق و غرب بوجود خواهد آمد و اين همه بدبختيهاى منطقه اى و بين المللى تخفيف خواهد يافت . بلى فعلا عامل اكثر بى عدالتيها و خونريزى ها ، كاپيتاليزم است ولى زوال كاپيتاليزم را بايد در درازمدت انتظار كشيد .\r\n\r\nيك مطلب ديگر\r\nمن تأكيد مى كنم كه جوانان عزيز ! شما را به خدا قسم ! مبادا هيچگاه از اخوت اسلامى بگذريد . براى دين و دنياى ما ، براى مال و ناموس ما ، براى پيشرفت اين كشور به خواب رفته و براى همبستگى افغانستان بهترين راه اين است كه متحد و برادر باشيد .\r\nما با نام شيعه و سنى مخالف نيستيم اينها نام مذهب است و بايد باشد . بحث اينجاست كه در مسايل سياسى و روابط اجتماعى مثل برادر زندگى كنيم .\r\n جان گرگان وسگان ازهم جداست * متحد جانهاى شيران خداست \r\nما بايد صميميت و برادرى را حفظ كنيم . در حال حاضر الحمدلله در چندين جاى افغانستان شوراهاى اخوت اسلامى داريم . شوراى اخوت اسلامى در كابل ديروز در تالار سخنرانيهاى حوزه علميه خاتم\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nالنبيين ( ص ) جلسه داشتند و علماى شيعه و سنى صحبت كردند . ما با محبت و صميميت در جلسات با يكديگر شركت ميكنيم .\r\nدر اين پنج يا شش سالى كه شوراى اخوت اسلامى اولين تجربيات خود را مى گذراند ، ذره‌اى بى نزاكتى واقع نشده است و همه با محبت و صميميت صحبت مى كنند . بايد اين اخوت ادامه پيدا كند . البته وقتى كه ما مى گوييم « شوراى اخوت » ؛ ما اخوت را ايجاد نكرده ايم بلكه خدا ايجاد كرده است ، آنجا كه قرآن كريم مى فرمايد :  « إِنَّمَا الْمُؤْمِنُونَ إِخْوَةٌ فَأَصْلِحُوا بَيْنَ أَخَوَيْكُمْ » . \r\nما بايد كشور خود را آباد كنيم . اگرخودمان اين كشور را آباد نكنيم ، ( كنفرانس ) بُن دو هزار و دوم هم نمى تواند به ما و شما كمك كند . اين كار من و توست و همه بايد تلاش كنيم . بقول اقبال : چون گل صد برگ ما را بو يكيست .\r\nصدبرگ : مذاهب مختلف ، زبانها و نژادهاى مختلف ؛ هزاره ، پشتون ، ازبك ، تاجيك ، نورستانى و غيره كه چندين قوم مى شوند ، اينها رنگهاى ما هستند .\r\n چون گل صدبرگ ما را بويكيست * اوست جان اين نظام واويكيست \r\n( اوست جان اين نظام و او يكيست ) ؛ پيغمبر را مى گويد .\r\nما موحّد هستيم و همانطور كه در توحيد واجب الوجود باهم يكى هستيم ، اگر مى خواهيم پيش برويم در نظام زندگانى و اجتماعى ،\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nاقتصادى و اخلاقى نيز بايد حد مشترك را داشته باشيم و وحدانيت در تمام شئونات اجتماعى ما بايد مراعات شود .\r\n\r\nوضع فعلى افغانستان\r\nيكعده جاسوس وجدان سياه كه وجدان شان سياه شده ، عقده اى هاى پليد مى خواهند جوانان را از دين دور كنند . آنها خودشان به دين و به خدا معتقد نيستند و مى خواهند به بهانه قوميت و ناسيوناليزم جوانان را از اسلام دور كنند . ( ولو به نام مسيحيت و بودا ، و به دروغ و نيرنگ در برابر مزدى كه از خارجى ها مى گيرند ) مى خواهند دين و ايمان جوانان را تخريب كنند . شما جوانان بايد مراقب باشيد زيرا همه اين دامها براى شما كشيده شده است . ( چه در كابل و چه در جاهاى ديگر ) از طرف ديگر يك عده خداپرست ( اما چه مزدور بيگانه باشند و چه احمق هاى داخلى ) بنام دين مى خواهند شما را فريب دهند .\r\nعده ديگرى هستند كه نه قرآن را قبول دارند و نه پيغمبر را . آنها مى گويند ما براى نجات جوانها آمده ايم و گفته مىشود كه هفته اى يك مرتبه آبگوشت هم مى دهند . من نمى دانم پول اين گوشتها از كجا مى آيد ؟ يك عده ديگر هم هستند كه نمى گويند ما پيغمبر و يا امام هستيم ، اما ازحرف هاى شان پيداست كه همان ادعا را دارند و جمعى هم به نام قوميت مى خواهند شما را در مقابل پولى كه مى گيرند از دين جدا سازند .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nمن مى خواهم پوست كنده بگويم كه اينها در بين شيعه و سنى وجود دارند . ما نبايد بگذاريم كه اينها بيايند و ميكروب جامعه شوند . جمعى از اين دسته جات ممكن است كه مزدور بيگانه هم نباشند ولى شيطان بر وجود آنان مستولى شده پس نگذاريم كه خودخواهى هاى آنان نسل جوان ما را منحرف سازد .\r\nنسل جوان ما همين ها هستند كه در مجلس ما نشسته اند و همين ها هستند كه مجالس امام حسين ( ع ) را رونق مى دهند . همين ها هستند كه شبهاى احياء مى آيند و صد ركعت نماز را مى خوانند . همين ها هستند كه شبهاى رمضان ، در مساجد نماز تراويح و قرآن مى خوانند .\r\nمن خيلى علاقه دارم در پوهنتون كابل انجمنهاى اسلامى از محصلين سنى و شيعه تشكيل گردد و كارهاى علمى نمايند و نيز به كارهاى خيريه اجتماعى هم اقدام نمايند .\r\nمواظب باشيد كه امروز برغم اينكه تلويزيونها زياد شده و فيلم هاى مبتذل را نشان مى دهند ولى خدا مىداند كه جوانهاى ما نسبت به گذشته ها خيلى متدين تر شده اند . آنها با توجه به وضعيت فعلى بيشتر به دين علاقمند شده اند و نشانه اش حضور آنها در اين مجالس است .\r\nدرود خدا بر همه شما جوانان متدين ! اميدوارم كه پر رنگتر از گذشته در مجالس دينى شركت كنيد . در ضمن نبايد به اين ميكروبها\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nمجال دهيد . اگر در جايى ديديد كه خرابكارى مى كنند به امنيت خبر دهيد . از مسئولين محترم امنيت نيز مى خواهيم كه مواظب اينها و اهداف پست شان باشند كه هم در كابل هستند و هم در ولايات .\r\nاللهم اغفرللمؤمنين و المؤمنات ، و المسلمين والمسلمات ، الاحياء\r\nمنهم و الاموات ، تابع اللهم بيننا و بينهم بالخيرات ، پروردگارا ما را محمدى و حسينى زنده بدار و محمدى و حسينى بميران . دستهاى اجانب را كه در بين ما كار مى كنند قطع بگردان . برادرى و صميميت و محبت را براى همه ما عطا بفرما . شكوفايى اقتصادى و عدالت اجتماعى را نصيب ملتهاى مسلمان ما بفرما . روح مقدس حسين بن على ( ع ) و شهداى كربلا را از ما راضى بگردان . يك جمله ديگر هم بگويم كه قيام امام حسين ( ع ) تتمّه قيام پيغمبر اسلام ( ص ) و صحابه كرام ( رض ) بوده ، خدايا اعمال صحابه كرام را به فضل و كرمت قبول بفرما . مذاهب اسلامى را در پناه خود حفظ بفرما . وعلى ارواح من مات على الايمان ، رحم الله من قرأ الفاتحة مع الصلوات .\r\n( با تشكر از آقاى قيام ، كارمند تلويزيون تمدن كه اين سه سخنرانى را از نوار بر روى كاغذ پياده نموده است . )\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n\r\n4 . ذكر چند نكته ( از سخنرانى ايشان در تاسوعاى 1389 با تفصيل بيشتر )\r\nاول\r\nقيام امام حسين ( ع ) ( كه با برادرش امام حسن ( ع ) دو آقاى جوانان اهل بهشت بودند ) براى مردم مسلمان آن روز به منظور امر به معروف و نهى از منكر بود كه اصلاحات اساسى را در جامعه آن روز به وجود آورد ولى اين قيام براى براندازى يزيد و نظام قبائلى او در شام كه بر جهان اسلام آن روز قابليت تسلط را داشت ، جهاد و دفاع از اصل دين بود يعنى يزيد مسلمان نبود و وجود او در رأس حكومت در آن زمان كه مردم عوام او را مسلمان مى دانستند ، براى بقاى اسلام بسيار خطرناك بود و يزيد به طور آشكار آنچه را كه در دل داشت بيان مى كرد . خلاصه اينكه در اينجا دو مطلب وجود دارد :\r\nاول : اينكه قيام امام حسين ( ع ) براى براندازى رژيم يزيد ، دفاع از اصل دين و بقاى آن بود .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nدوم : پيروزى در اين كار زمينه ساز امر به معروف و نهى از منكر و بوجود آوردن اصلاحات در ميان امت اسلامى بود نه اينكه علت اصلى قيام ايشان امر به معروف و نهى از منكر بود .\r\nسوم : از مسلمات فقهى اين است كه براى امر به معروف و نهى از منكر جايز نيست فردى جان خود را از دست بدهد ، در فرض به خطر افتادن جان ، وجوب امر به معروف و نهى از منكر ساقط مىشود لذا از امام چهارم تا امام يازدهم هيچ كدام براى وجوب امربه معروف و نهى از منكر و حتى وجوب ارشاد ، جان خود را از دست ندادند و حتى خود را در معرض هلاكت قرار ندادند و همچنين دانشمندان بزرگ جهان اسلام در طول تاريخ اسلامى در مقابل دولتهاى جابر و ستمگر تا كشتن خود پيش نرفتند بلكه وجوب امر به معروف و نهى از منكر را از ذمه خود ساقط مى دانستند بلكه فقهاى ما در فرض ضرر پايين تر از كشته شدن نيز امربه معروف و نهى از منكر را واجب نمى دانند .\r\nچهارم : براى امام حسين ( ع ) حتى در روز عاشورا ميسّر بود كه پيشنهاد مصالحه را بدهد و مسلَّماً بوسيله بيعت با يزيد جان خود را ميتوانست از كشته شدن نجات دهد . پس معلوم است كه قيام او براى بقاى اسلام و نابودى كفر بوده است . براى امام ( ع ) معلوم بوده كه قيام او شكست ندارد . چه در جنگ پيروز شود و چه كشته شود ، يزيد نمى تواند دين را از بين ببرد . در فرض كشته شدن يزيد ، يك نظام\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nاسلامى روى كار مى آمد و حق ، جانشين باطل مى شد و در فرض شهادت ( امام حسين ( ع ) ) يزيد رسوا و بدنام مى شد و مردم دشمن و بدبين او مى شدند و او نمى توانست با رياكارى دين را از مردم بگيرد .\r\nآنچه در خارج واقع شد ، شق دوم بود كه نظام اموى و بعد از آن نظام عباسى ديگر مقام دينى خود را در دلهاى مردم مسلمان از دست دادند و دانشمندان جهان اسلام به صورت جدا از دربار بنى اميه و بنى عباس راه خود را به سوى ارشاد امت و ترويج دين تأسيس نمودند و عملكرد ابوحنيفه ( ره ) بزرگترين دليل تأثير عاشوراى حسينى مى باشد و او در پايدارى خود در برابر دو رژيم فاسد اموى و عباسى حتى جان شيرين خود را از دست داد ولى اين دو نظام را به رسميت نشناخت .\r\nپنجم : از آنچه گفتيم اشكال معروف ديگر نيز جوابش روشن شد كه اگر جنگ خوب بود چرا امام حسن ( ع ) نجنگيد و اگر خوب نبود چرا امام حسين ( ع ) جنگيد ؟\r\nاين دو جنگ در شرايط مختلف بوقوع پيوستند و هركدام حكم جداگانه اى داشت و لذا يكى صلح را اختيار كرد و ديگرى شهادت را .\r\nبلى ، روش رسمى يزيد و پدرش كه صحابى بوده بسيار تفاوت داشت و همين تفاوت در صلح و شهادت دو برادر تأثير داشت .\r\nششم : اما اينكه يزيد مسلمان نبود به شواهد زير توجه كنيد كه يا از يزيد نقل شده است و يا از علماى اسلامى در حق او وارد شده :\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n 1 لعبت هاشم بالملك ولا * خبر جاء و لا وحى نزل \r\nبنى هاشم با حكومت بازى كردند و نه فرشته اى آمده و نه وحيى نازل شده .\r\nاين شعرتصريح به كفرو انكار ريشه دين ( كه وحى است ) مى باشد .\r\n2 خورشيدك ( شميسة ) تاك انگور ( كنايه از شراب ) برج او ته خمره و مشرق آن دست ساقى و مغرب آن دهن من است . اگر روزى خمر ( شراب ) به دين احمد ( ص ) حرام شود ، آن را به دين عيسى بن مريم بگير ( و به من بده كه بنوشم ) پروردگار تو نگفته واى بر شراب خوار ، بلكه گفته واى بر نماز خوان !\r\n شميسة كرم برجها قعر دنّها * ومشرقها الساقى و مغربها فمى\r\nفإن حرمت يوما على دين احمد * فخذ على دين المسيح بن مريم\r\nما قال ربك ويل للّذى شربا * بل قال ويل للمصلّينا \r\n3 علامه عبدالله بن محمد شبراوى شافعى مصرى در كتاب « اتحاف » خود ( ص 11 ، چاپ مصر ، سال 1154 قمرى ) مى نويسد حاضنه پرستار نقل كرده كه من ديدم يزيد دندانهاى ثناياى امام حسين ( ع ) را با چوبدستى مى زد و مى سرود :\r\n يا غراب البين ما شئت فقل * إنّما تندب أمراً قد فعل\r\nإنّ اشياخى ببدر لو رأوا * مصرع الخزرج من وقع الأثل\r\nلأهلّوا و استهلّوا فرحا * ثمّ قالوا يا يزيد لا تشل \r\n\r\n","description":"","footnote":"","page_name":" 112 ","page_number":112},
  {"content":"\r\n\r\n قتلت فتياننا ساداتهم * و قتلنا فارس القوم البطل « 1 »\r\nلعبت هاشم بالملك ولا * خبر ( ملك ) جاء ولا وحى نزل « 2 » \r\n4 ملاسعد تفتازانى متوفاى 792 ه . ق در شرح عقايد نسفى مى گويد\r\nكه رضاى يزيد به قتل حسين ( ع ) و اهانت اوبه اهلبيت رسولخدا ( ص ) به تواتر ثابت شده . . . پس ما در حق يزيد بلكه در ايمان او توقف نداريم ( يعنى او را بى ايمان مى دانيم ) لعنت بر يزيد و ياوران او و بر كمك كنندگان او ( انتهى ملخصا )\r\n5 علامه جلال الدين سيوطى متوفاى سال 911 ه . ق در كتاب خود ( تاريخ خلفاء ) ، ص 158 ، مى نويسد كه يزيد به والى خود در عراق ، عبيدالله بن زياد نوشت كه با حسين بجنگد . . . خداوند قاتل حسين را لعنت كند و ابن زياد را با يزيد نيز . ( لعنت كند . )\r\n6 ابن حجر شافعى مى گويد : اهل سنت در تكفير يزيد اختلاف دارند ، جمعى او را كافر مى دانند ، جمعى او را مسلمان مى دانند . جماعتى از محققين در حق او توقف دارند يعنى نه اسلام او را قبول دارند و نه كفر او را . سپس مى گويد : و اگر يزيد مسلمان هم باشد ولى فاسق شرير و سكير ( مست شراب ) و ستمگر است .\r\nاو دلايل دانشمندان سنى را كه به كفر يزيد معتقدند چنين ذكر\r\n\r\n\r\n","description":"","footnote":"\r\n( 1 ) . اين اشعار شفاى دل بنى اميه و سوزاننده دلهاى مسلمانان طرفدار اهل بيت پيامبراسلام ( ص ) است .\r\n( 2 ) . گفتيم كه اين شعر صريح كفر است .\r\n","page_name":" 113 ","page_number":113},
  {"content":"\r\n\r\nنموده است : مشهور است كه وقتى سر بريده امام حسين ( ع ) را از كربلا به شام آوردند او اهل شام را جمع كرد و با چوب خيزران سر مقدس را مى خراشيد يعنى به فشار ميزد و اشعار زير رامى خواند كه معروفاست و دو شعر ديگر كه صريح كفر بود ، زياد كرد . بعد مظالم ديگر يزيد را نقل كرده كه مناسب نقل نيست تا اينكه از ابن جوزى نقل مىكند كه اگر در دل يزيد كينه هاى جاهلى ( قبل ازاسلام ) و دشمنى هاى بدرى ( كه سران قريش در جنگ بدر كشته شدند ) نمى بود به رسوايى اهل بيت نمى پرداخت و سر حسين را احترام مى كرد و دفن مى نمود . . .\r\n7 سنايى غزنوى در حق يزيد و آل او مى گويد :\r\nبرچنين قوم تو لعنت نكنى شرمت باد لعن الله يزيد و على آل يزيد اشعار او زياد است كه از نقل آنها خوددارى شد .\r\n8 سيوطى و ابن حجر نوشته اند : واقدى به چند طريق از عبدالله بن حنظله غسيل الملائكه روايت كرده كه : به خدا سوگند ما بر يزيد خروج نكرديم مگر اينكه ترسيديم از آسمان سنگباران شويم . همانا يزيد مردى بود كه مادران اولاد و دختران و خواهران را نكاح ميكرد ، شراب مى نوشيد و نماز نمى خواند .\r\n9 باز سيوطى در تاريخ خلفاء نقل مىكند : وقتى اهل مدينه در اثر فسق و فجور يزيد بر او خروج كردند او لشكر زيادى براى قتل آنان فرستاد . در اين حمله مردم زيادى از صحابه رسول خدا ( ص ) كشته\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nشدند و مدينه تاراج شد و هزار دختر باكره بى عفت شد . در حالى كه پيامبر به روايت صحيح مسلم فرموده :\r\n« مَن أَخافَ اهلَ المَدينَةَ أخَافَهُ اللهُ وَلَعَنَهُ اللهُ وَمَلائِكَتُهُ وَ النَّاسُ اجمَعُون ؛\r\nهركس اهل مدينه را بترساند خدا اورا مى ترساند و خدا و ملائكه او و همه مردم او را لعنت مى كنند . »\r\n10 ابن حجر شافعى اين واقعه را كمى بازتر نقل مىكند : سيصد نفر صحابه و هفتصد نفر قارى قرآن كشته شد . « 1 » چند روز مدينه براى لشكريان يزيد مباح شد . ( مال و جان و ناموس مردم مدينه در اختيار لشكر شام قرار گرفت ) چند روز نماز جماعت از مسجد نبوى تعطيل شد و مردم مدينه پنهان شدند . هيچ كس قدرت نيافت داخل مسجد شود تا آنكه سگها و گرگها داخل مسجد شدند و بر منبر آنحضرت بول كردند . ( ص 220 كتاب ابن حجر )\r\nابن حجر از پسر يزيد نقل مىكند كه پدرش شراب را مباح كرد . يعنى او نه تنها شرابخوار بوده بلكه آن را ( براى مردم نيز ) حلال نموده بود .\r\n\r\n\r\n","description":"","footnote":"\r\n( 1 ) . سياه دلى مى گفت : لعن يزيد يا تكفير او توهين به آن عده صحابه ايست كه با او بيعت كرده بودند ! ! ولى او حتى نمى تواند ثابت كند كه ده تن از صحابه از روى رضا با او بيعت كرده باشند . اين سيصد تن صحابه ايكه شهيد شده اند به لعن و تكفير يزيد نبايد احترام شود ؟ آيا مسجد و منبر پيغبر ( ص ) نبايد به لعن يزيد تكريم شود ؟ آيا سيد جوانان بهشت و اهل بيت اسير و قتيل پيامبر اكرم ( ص ) نبايد به لعن يزيد تكريم شود ؟ پيامبر فرموده كه خدا و ملائكه و مردم ، ترساننده مردم مدينه را لعنت مى كنند .\r\n","page_name":" 115 ","page_number":115},
  {"content":"\r\n\r\n12 احمد حنبل لعن يزيد را به سه آيه قرآن اثبات نموده كه من آن را در كتاب خود ( تبليغ عاشورا در سطح اسلامى ) ذكر كرده ام .\r\nمسلماً يا پيروزى قاطع حسين بن على ( ع ) بر نظام ضد دينى يزيد و يا كشتن فجيعانه و دردناك حسين و اهلبيت و ياران او و اسارت اهل بيت حضرت پيامبر ( ص ) مى توانست اين خطر كفر و الحاد ضد دينى را از سر مسلمانان دور سازد ، كه دور كرد و قيام حسين ( ع ) به يكى از دو هدف پيش بينى شده اش رسيد . وكلمة الله هى العليا .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\n5 . الحاقيه ( در مورد كفر يزيد )\r\nاز ناسخ التّواريخ نقل شده كه يزيد در مجلسى كه سرهاى شهداء و اسيران اهل بيت رسول الله ( ص ) را نزد او آورده بودند ، اشعار زير را خواند :\r\n ليت اشياخى ببدر شهدوا * وقعة الخزرج مع وقع الأسل\r\nلعبت هاشم بالملك فلا * خبر جاء و لا وحىٌ نزل\r\nلست من خندف ان لم أنتقم * من بنى أحمد ما كان فعل\r\nقد أخذنا من على ثارنا * و قتلنا الفارس اللّيث البطل\r\nو قتلنا القوم من ساداتهم * وعدلناه ببدر فانعدل\r\nفجزيناهم ببدر مثلها * و باحد يوم احد فاعتدل\r\nلو رأوه فاستهلوا فرحاً * ثم قالوا يا يزيد لا تشل\r\nو كذاك الشيخ أوصانى به * فاتّبعت الشيخ فيما قد سئل \r\n\r\n","description":"","footnote":"","page_name":" 117 ","page_number":117},
  {"content":"\r\n\r\nغالباً به تمامى ، اين اشعار را ذكر نكرده اند و آنچه را كه ذكر كرده اند جماعتى ، كمى را نسبت به يزيد داده اند و بعضى آن را نسبت به ابن زبعرى داده اند و هيچ كس تصريح ننموده كه از يزيد كدام است و از ابن زبعرى كدام ، پس واجب مىكند كه اشعار ابن زبعرى را كه در جنگ احد گفته ذكر كنيم تا معلوم شود كه شعر يزيد كدام است و شعر ابن زبعرى كدام ، اشعار ابن زبعرى اين است :\r\n يا غراب البين ما شئت فقل * انّما تنعق امراً قد فعل\r\nانّ للخير و للشرّ مدى * و سواء قبر مثر و مقلّ\r\nكلّ خير و نعيم زائلٌ * و بنات الدّهر يلعبن بكل\r\nابلغا حسّان عنّى آيةً * فقريض الشعر يشفى ذا العلل\r\nكم ترى فى الحرب من جمجمةٍ * و أكفٍ قد ابينت و رجل\r\nو سرابيل حسان سلبت * عن كماة غود روافى المنتزل\r\nكم قتلنا من كريم سيّد * ماجدالجدّين مقدام البطل\r\nصادق النّجدة قوم بارعُ * غير رعديدٍ لدى وقع الأسل\r\nفسل المهراس من ساكنه * من كراديس و هام كالحجل\r\nليت اشياخى ببدر شهدوا * جزع الخزرج من وقع الأسل\r\nحين ضلّت بقباء بركها * واستحر القتل فى عبدالاشل\r\nثم حفّوا عند ذاكم رقّصا * رقص الحفّان تعدوا فى الجبل\r\nفقتلنا النّصف من ساداتهم * وعدلنا مثل بدر فاعتدل\r\nلاالوم النفس الّا انّنا * لو كررنا لفعلنا المفتعل \r\n\r\n","description":"","footnote":"","page_name":" 118 ","page_number":118},
  {"content":"\r\n\r\n بسيوف الهند تعلو هامهم * تبرد الغيظ ويشفين العلل \r\nاكنون از اين اشعار مى توان فهميد كه كدام يك را يزيد تمثيل آورده است و كدام را خود انشا كرده يا به اندك بينونتى قرائت كرده ، و هم در آنجا نقل كرده كه چون سرهاى شهدا را نزد يزيد پليد آوردند بانگ غرابى گوشزد او گشت ، اين شعرِ كفر را كه بر او سجلّى بود انشا كرد :\r\n لمّا بدت تلك الرّؤس واشرقت * تلك الشّموس على رُبى جيرون\r\nصاح الغراب فقلت صح اولا تصح * فلقد قضيت من النّبى ديونى \r\nو چون بانگ غراب را بر وى نابهنگام افتاد به حكم تطير دلالت بر زوال ملك مى كرد و به دو شعر از اشعار زبعرى متمثل شد و غراب را مخاطب ساخت :\r\n يا غراب البين ما شئت فقل * إنّما تندب أمراً قد فعل\r\nكلّ ملك و نعيم زائل * و بنات الدّهر يلعبن بكل \r\n( منتهى الآمال ، ج 1 / 649 )\r\n\r\n\r\n","description":"","footnote":"","page_name":" 119 ","page_number":119}
  ]