[
  {"content":"\r\n\r\nاصول فقه شيعه\r\nدرسهاى خارج اصول\r\nمرجع عاليقدر تشيع حضرت آية الله العظمى فاضل لنكرانى دام ظله\r\nجدل سوم\r\nتقرير ، تحقيق وتنظيم\r\nحجج اسلام\r\nمحمود ملكى اصفهانى وسعيد ملكى اصفهانى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nملكى اصفهانى ، محمود ، 1339 - محرر .\r\nاصول فقه شيعه : درسهاى خارج اصول مرجع عاليقدر تشيع حضرت آية الله العظمى فاضل لنكرانى دام ظله / تقرير ، تحقيق وتنظيم محمود ملكى اصفهانى وسعيد ملكى اصفهانى . -\r\nقم : مركز فقهى ائمه اطهار عليهم السلام ، 1381 -\r\nج : نمونه .\r\n( ج 3 ) ISBN : 964 - 7709 - 05 - 6\r\n( دوره ) ISBN : 964 - 7709 - 02 - 1\r\nفهرست نويسى براساس اطلاعات فيپا .\r\nاين كتاب تقرير بيانات درسهاى خارج اصول آية الله العظمى فاضل لنكرانى است .\r\nكتابنامه .\r\n1 . اصول فيه شيعه . الف . فاضل موحدى لنكرانى ، محمد ، 1310 -\r\nب . ملكى اصفهانى ، سعيد ، 1344 - . محرر همكار . ج . مركز فقهى ائمه اطهار عليهم السلام . د . عنوان . ه‍ . عنوان : [ تقرير 
  ] درسهاى خارج اصول مرجع عاليقدر تشيع حضرت آية الله العظمى فاضل لنكراني .\r\n6 الف 7 م / 8 / 159 BP\r\n312 / 297\r\nاصول فقه شيعه ( جلد سوم )\r\n( درسهاى خارج اصول حضرت آية الله العظمى فاضل لنكرانى دام ظله )\r\nتأليف : محمود ملك اصفهانى وسعيد ملكى اصفهانى\r\nناشر : مركز فقهى ائمه اطهار عليهم السلام\r\nحروفچينى وصفحه آرايى : سيد صلاح موسوى\r\nنوبت چاپ : اول - تابستان 1381\r\nچاپ : قدس ، قم\r\nشمارگان : 1500 جلد\r\nقيمت : دورهء 6 جلدى 16000 تومان\r\nحق چاپ محفوظ است\r\nشابك : 6 - 05 - 7709 - 064\r\nISBN : 964 - 7709 - 05 - 6\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\nاللهم كن لوليك الحجة بن الحسن صلواتك عليه وعلى آبائه في هذه الساعة و في كل ساعة وليا وحافظا وقائدا وناصرا و دليلا وعينا حتى تسكنه ارضك طوعا وتمتعه فيها طويلا\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\nمقصد اول :\r\nاوامر\r\n\r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\nمادّهء امر ( أ ، م ، ر )\r\nدر اين فصل ، از چند جهت بحث مىشود :\r\n\r\nجهت اوّل : معناى لفظ امر\r\nدر ارتباط با معناى لفظ « امر » در دو مقام بحث مىكنيم : معناى لفظ أمر در لغت و معناى لفظ امر در اصطلاح .\r\n\r\nمقام اوّل : معناى لغوى لفظ امر\r\nوقتى موارد استعمال كلمهء « أمر » را در لغت عرب ملاحظه مىكنيم مىبينيم اين كلمه از الفاظ كثير الاستعمال است و در معانى متعددى استعمال شده است كه ابتدائاً به ذهن مىرسد اين معانى مختلف باشند و آنها عبارتند از : 1 - طلب : مثل « أمَرَ المولى عبده بكذا » يعنى از او طلب كرد . مراد از طلب ، همان مفهوم طلب است . ولى آيا طلبى كه مفاد امر است ، مطلق طلب است كه شامل طلب استحبابى هم مىشود يا اختصاص به طلب وجوبى دارد ؟ پاسخ اين سؤال در بحثهاى\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nآينده روشن خواهد شد . يك نكته در اينجا جاى ترديد نيست و آن اين كه « امر » فىالجمله به‌معناى طلب ، استعمال مىشود . همان‌طور كه ترديدى نداريم كه امر به معناى طلب - مثل خود طلب - داراى معناى حدثى و جنبهء اشتقاقى است ، لذا داراى فعل ماضى و مضارع و اسم فاعل و اسم مفعول و ساير صيغه‌هاى اشتقاقى است ، گفته مىشود : أمَرَ ، يأمُرُ ، آمِر ، مأمور و . . . . همان‌طور كه اين اشتقاقات در ارتباط با مادهء طلب نيز مطرح است ، مثلًا مىگوييم : طَلَبَ ، يَطْلُبُ ، طالب ، مطلوب و . . . . نكتهء ديگرى كه در اين مورد ، مسلّم است اين است كه امر به معناى طلب ، بر « أوامر » جمع بسته مىشود نه بر « امور » . حال آيا « أوامر » موافق با قاعدهء جمع است يا نه ؟ اثرى برآن مترتب نيست . ولى معانى ديگرى كه براى امر ذكر شده است ، داراى معناى حدثى و اشتقاقى نيستند . 2 - شىء : كلمهء « شىء » داراى مفهوم عامى است و همان‌طورى كه در بحث بساطت مشتق ملاحظه شد ، كلمهء « شىء » به‌صورت يك عرض عام براى همهء اشياء مطرح است . گاهى « امر » به‌معناى « شىء » استعمال مىشود ، مثل اينكه شما شىء عجيبى را ديده باشيد ، براى تعبير از آن گاهى مىگوييد : « رأيت شيئاً عجيباً » و گاهى مىگوييد : « رأيت أمراً عجيباً » . 3 - شأن : كلمهء « شأن » عبارت از يك حالت و كيفيت است و كلمهء « أمر » گاهى به معناى شأن است ، مثل اينكه از شما سؤال شود : چرا ديروز در درس شركت نكردى ؟ و شما جواب دهيد : « شغلنى أمر كذا » يعنى فلان حالت يا كيفيت - مثل ميهمانى ، كسالت ، تنبلى ، گرفتارى و . . . - مرا به خود مشغول كرد . 4 - فعل : يكى از معانى كلمهء « أمر » عبارت از « فعل » است . البته مراد از « فعل » در اينجا معناى مصدرى آن - كه جنبهء اشتقاقى دارد - نيست ، بلكه مراد از فعل ، عمل خارجى با قطع‌نظر از انتساب آن به فاعل مىباشد . مثلًا در آيهء شريفهء ( و ما أمرُ\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nفِرعون برشيدٍ ) « 1 » گفته شده است : « أمر به‌معناى « كار » است يعنى كار فرعون ، كار عاقلانه‌اى نيست » . 5 - فعل عجيب : گاهى « أمر » به‌معناى « فعل عجيب » به‌كارمىرود و آن در جايى است كه خصوصيت شگفت‌آورى در فعل وجود داشته باشد ، مثلًا در مورد آيهء شريفهء ( فلمّا جاء أمرنا جعلنا عاليها سافلها ) « 2 » گفته شده است كه « أمر » به‌معناى « كار عجيب » است و آن « كار عجيب » همان ( جعلنا عاليها سافلها ) است .\r\n\r\nمناقشهء مرحوم بروجردى در معناى پنجم :\r\nمرحوم بروجردى مىفرمايد : آنچه به‌معناى « فعل عجيب » مىآيد عبارت از « امر » - به كسر همزه - است . مثلًا در جريان برخورد حضرت موسى عليه السلام با آن مرد الهى ، وقتى آن مرد بزرگ الهى اقدام به سوراخ كردن كشتى نمود ، حضرت موسى عليه السلام به او گفت : ( أ خَرَقْتَها لِتُغْرِقَ أهلَها لَقَد جِئتَ شَيئاً إمراً ) ، « 3 » در اينجا « إمر » به‌معناى « عجيب » است . مرحوم بروجردى مىفرمايد : امّا « امر » در آيهء شريفهء ( فلمّا جاء أمرُنا جعلنا عاليها سافلها ) « 4 » به‌معناى « طلب » است يعنى وقتى دستور و فرمان ما آمد . در اين صورت جملهء ( جعلنا عاليها سافلها ) به‌عنوان تحقق اين دستور الهى است . ايشان مىفرمايد : در آيهء شريفهء ( و ما أمر فرعون برشيد ) « 5 » نيز بعيد نيست « أمر » به‌معناى « طلب » باشد ، يعنى أوامر و فرامين فرعون عاقلانه نيست . « 6 » 6 - حادثه : مثل اينكه گفته شود : « وقع في هذا اليوم أمرُ كذا » ، كه در اينجا « أمر »\r\n\r\n\r\n","description":"","footnote":"\r\n( 1 ) - هود : 97\r\n( 2 ) - هود : 82\r\n( 3 ) - كهف : 71\r\n( 4 ) - هود : 82\r\n( 5 ) - هود : 97\r\n( 6 ) - نهاية الاصول ، ج 1 ، ص 85\r\n","page_name":" 17 ","page_number":17},
  {"content":"\r\n\r\nبه‌معناى حادثه است . 7 - غرض : مثل اينكه شما به منزل دوستتان مىرويد و مىگوييد : « جئتك لأمرٍ كذا » يعنى « جئتك لغرضِ كذا » .\r\n\r\nكلام مرحوم آخوند\r\nمرحوم آخوند ابتدا در مورد معناى هفتم « امر » مىفرمايد : در اينجا اشتباهى در كار است زيرا كسى كه مىخواهد بگويد « امر » به‌معناى غرض است ، قاعدتاً مىخواهد بگويد : ما مىتوانيم « امر » را برداشته و به‌جاى آن كلمهء « غرض » را بگذاريم ، همان‌طور كه در معانى گذشته به اين صورت عمل مىشد .\r\nدرحالىكه مسئله ، اين‌گونه نيست ، زيرا ما معناى « غرض » را از لام استفاده مىكنيم . اگر از ما در مورد معناى لام سؤال كنند مىگوييم : « اين لام ، لام غايت است » . لام غايت ، غرض و هدف را افاده مىدهد . بنابراين غرض ، از لام غايت استفاده مىشود . و مجرور لام - يعنى امر - يكى از مصاديق غرض است ، مثلًا اگر غرض اين باشد كه شما از دوست خودتان پولى قرض كنيد ، قرض كردن اين پول ، مجرور لام است و كلمهء « امر » به‌معناى پول قرض كردن است . البته نه اينكه « امر » به‌معناى پول قرض كردن باشد بلكه « امر » به‌معناى « شىء » است و با انضمام كلمهء « لام » فهميده مىشود كه اين « شىء » ، متعلّق غرض قرار گرفته است . و شىء متعلّق غرض ، همان پول قرض كردن است . در نتيجه ، غرض ، از لام استفاده مىشود و ارتباطى به امر ندارد و غرض اين است كه شما از رفيقتان پول قرض كنيد ، پس پول قرض كردن به‌عنوان مصداق غرض مطرح است . و به تعبير مرحوم آخوند در اينجا اشتباه مفهوم به مصداق پيش آمده است . يعنى چون در اينجا ديده‌اند « امر » به‌عنوان مصداق غرض مطرح است ، اين مصداق را با مفهوم اشتباه كرده‌اند و خيال كرده‌اند در اينجا مفهوم « الغرض » - به‌جاى مصداق - مطرح است .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nسپس مرحوم آخوند دايرهء اشكال را توسعه داده مىفرمايد : نه تنها در اينجا به اين صورت است بلكه در قسمتى از معانى گذشته نيز مطلب همين‌طور است . مثلًا در مثال « شغلني أمر كذا » كه گفته‌اند : امر به‌معناى « شأن » استعمال شده است ، « امر » به‌طور مستقيم به‌جاى مفهوم « شأن » ننشسته است بلكه « امر » در معناى « شىء » استعمال شده ولى اين « شىء » - به قرينهء « شغلني » - مصداق براى « شأن » است ، مصداق براى آن « حالت و خصوصيت شأنيت » است . پس مستعمل فيه « امر » عبارت از « شىء » است نه « شأن » . لذا در اين مورد هم اشتباه مفهوم به مصداق مطرح است . مرحوم آخوند مىفرمايد : در مورد حادثه نيز همين‌طور است . شما وقتى به دوست خود مىگوييد : « مىدانى امروز چه امرى اتفاق افتاد ؟ » در اينجا كلمهء « امر » به‌معناى « حادثه » نيست . « امر » در اين عبارت نيز به‌معناى « شىء » است ولى تعبير « مىدانى امروز چه امرى اتفاق افتاد ؟ » قرينه بر اين است كه اين « شىء » مصداق براى « حادثه » است . و نفس كلمهء « امر » در معناى حادثه استعمال نشده است . همان‌طور كه اگر « امر » را برداشته و به‌جاى آن خود « شىء » را بگذاريد و بگوييد : « مىدانى امروز چه چيزى اتفاق افتاد ؟ » كلمهء « چيز » در معناى خودش به‌كاررفته‌است است ولى يك چنين تعبيراتى قرينه بر اين است كه كلمهء « چيز » مصداق براى « حادثه » است . و تعبيراتى چون اتّفاق و امروز و . . . قرينه بر اين معناست . مرحوم آخوند اين مطلب را در مورد فعل عجيب نيز مطرح كرده است . ايشان در پايان نتيجه مىگيرد كه « امر » ، حقيقت در دو معناست : يكى عبارت از طلب فىالجمله « 1 » است كه آن معناى اشتقاقى است و ديگرى عبارت از شىء است كه معناى غير اشتقاقى است . « 2 » صاحب فصول رحمه الله نيز معتقد است « امر » داراى دو معناست : يكى طلب و\r\n\r\n\r\n","description":"","footnote":"\r\n( 1 ) - قيد « فىالجمله » به اين جهت است كه طلب داراى خصوصياتى است كه بعداً ذكر مىشود .\r\n( 2 ) - كفاية الاصول ، ج 1 ، ص 89 و 90\r\n","page_name":" 19 ","page_number":19},
  {"content":"\r\n\r\nديگرى شأن . « 1 » ظاهر كلام اين دو بزرگوار اين است كه « امر » بين اين دو معنا به‌صورت مشترك لفظى است . قبل از بررسى كلام آنان ، لازم است در ارتباط با قيد « فىالجمله » - كه در كلام مرحوم آخوند مطرح شده است - توضيحى ارائه نماييم : در ارتباط با قيد « فىالجمله » دو احتمال وجود دارد : احتمال اوّل : قيد « فىالجمله » ناظر به بحثهايى باشد كه در آينده در مورد امر مطرح مىشود ، مثل اينكه « آيا علو ، در معناى امر دخالت دارد ؟ » ، « آيا استعلاء در معناى امر دخالت دارد ؟ » ، « آيا طلبى كه مفاد امر است خصوص طلب وجوبى است يا شامل طلب استحبابى هم مىشود ؟ » . در اين صورت مقصود مرحوم آخوند از تعبير به « فىالجمله » اين است كه اجمالًا معناى « امر » عبارت از طلب است ولى اينكه آيا علوّ هم لازم دارد يا نه ؟ معناى امر ، خصوص طلب وجوبى است يا شامل استحبابى هم مىشود ؟ اين‌ها را بايد بعداً بحث كنيم . احتمال دوم : قيد « فىالجمله » اشاره به اين باشد كه وقتى ما مىگوييم : « امر » به‌معناى « طلب » است به اين معنا نيست كه هرجا و در هر مورد و به هر كيفيتى كه ما كلمهء « طلب » را به كار مىبريم بتوانيم به‌جاى آن ، كلمهء « امر » را هم به كار ببريم . مثلًا ما كلمهء « طلب » را نه تنها در مورد فعل غير به كار مىبريم - مثل اينكه مولايى از عبدش چيزى را طلب كند - بلكه گاهى در مورد فعل خودمان نيز به كار مىبريم ، مثل طالب علم . آيا مىشود در اينجا كلمهء « آمر » را به‌جاى « طالب » قرار دهيم ؟ آيا مىتوانيم به‌جاى « طَلَبة » كلمهء « أمَرَة » را به كار ببريم ؟ خير ، نمىتوانيم چنين كارى انجام دهيم .\r\nاين كار مورد استهزاء ديگران قرار مىگيرد . با توجه به بيان فوق ، ممكن است مراد مرحوم آخوند از كلمهء « فىالجمله » اين\r\n\r\n\r\n","description":"","footnote":"\r\n( 1 ) - قال في الفصول : « الحقّ أنّ لفظ الأمر مشترك بين الطلب المخصوص كما يقال : أمره بكذا ، و بين الشأن ، كما يقال : شغله أمر كذا » ثمّ قال : « المراد بالطلب المخصوص طلب العالي من الداني حصول الفعل على سبيل الإلزام . . . » . الفصول الغروية في الاصول الفقهيّة ، ص 62 و 63\r\n","page_name":" 20 ","page_number":20},
  {"content":"\r\n\r\nباشد كه « امر به معناى طلب‌هايى است كه در ارتباط با فعل غير است . فرقى نمىكند كه شما بگوييد : طَلَب المولى من عبده كذا يا بگوييد : أمَرَ المولى عبده بكذا ولى در جاهايى كه مربوط به فعل خود انسان است ، مثل : طالب علم ، طالب شهادت ، طالب زيادت و . . . معمولًا كلمهء « امر » به‌كارنمىرود . بررسى كلام مرحوم آخوند بر كلام مرحوم آخوند اشكالاتى وارد است : اشكال اوّل : مرحوم آخوند فرمود : امر داراى دو معناست : طلب في الجملة و شىء . ايشان قيد « فىالجمله » را در مورد « شىء » ذكر نمىكند بنابراين مقتضاى كلام ايشان اين است كه ما هرجا بتوانيم كلمهء « شىء » را به كار بريم مىتوانيم به‌جاى آن كلمهء « امر » را به كار بريم . به‌عبارت ديگر : اگر « امر » به‌معناى « شىء » باشد بايد بگوييم :\r\n« امر » هم يكى از الفاظ عامّه است و دايرهء آن همانند « شىء » وسيع است . بنابراين هرجا بتوانيم كلمهء « شىء » را اطلاق كنيم بايد كلمهء « امر » هم قابل اطلاق باشد . البته اين بدان معنا نيست كه هرجا كلمهء « امر » را استعمال كرديم بايد به‌معناى « شىء » باشد بلكه برعكس است يعنى هرجا بتوانيم كلمهء « شىء » را اطلاق كنيم بايد بتوانيم كلمهء « امر » را هم اطلاق كنيم ، زيرا « شىء » يكى از معانى « امر » است .\r\nدرحالىكه ما مىبينيم مسئله به اين صورت نيست . بعضى جاها ما كلمهء « شىء » را مىتوانيم به كار ببريم ولى به كار بردن « أمر » به‌جاى « شىء » غير مأنوس است ، مثلًا اگر شما گفتيد : « ساختمان اين مدرسه چيز عجيبى است » اين استعمال شما صحيح است ولى اگر كلمهء چيز ( / شىء ) را برداشتيد و به‌جاى آن كلمهء « امر » را گذاشتيد ، غير مأنوس است و عرف ، چنين استعمالى را نمىپسندد . بنابراين بر مرحوم آخوند لازم بود كه قيد « فىالجمله » را دنبال « شىء » هم ذكر كند . البته اين اشكال ، خيلى مهم نيست .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nاشكال دوم : اين اشكال ، هم بر مرحوم آخوند و هم بر صاحب فصول رحمه الله و هم بر ساير كسانى كه در باب امر قائل به اشتراك لفظى هستند وارد است . اشكال اين است كه معانى امر از سنخ واحد نيستند ، يك معناى آن « طلب » است كه معنايى اشتقاقى و حدثى است ، معناى ديگر آن ، به فرمودهء مرحوم آخوند ، عبارت از « شىء » و به فرمودهء صاحب فصول رحمه الله عبارت از « شأن » و بنابه گفتهء ديگران عبارت از معانى متعددى چون شأن و حادثه و فعل و فعل عجيب و غرض و . . . مىباشد . همهء اين معانى ، غير اشتقاقى مىباشند و جمع آنها بر « امور » مىآيد ، به‌خلاف « امر » به‌معناى « طلب » كه بر « أوامر » جمع بسته مىشود و استعمال كلمهء « امور » و « أوامر » به‌جاى يكديگر ، صحيح نيست . نكته‌اى را كه در باب مشترك لفظى بايد توجه داشت اين است كه در مشترك لفظى ، مغايرتْ فقط در ارتباط با معناست ، خواه تغاير به نحو تضادّ باشد يا به غير نحو تضادّ ، ولى در جانب لفظ ، مغايرتى وجود ندارد . شما كه مىگوييد : « عين براى هفتاد و دو معنا وضع شده است » اگر بخواهيد در مورد آن توضيح دهيد بايد بگوييد ، كلمهء عين ، با مادّهء مخصوص و هيئت مخصوص ، مثل كلمهء « انسان » است . « انسان » ، از نظر لفظ موضوع ، هم مادّهء معين در آن نقش دارد و هم هيئت معيّن . در اعلام شخصى نيز همين‌طور است . كلمهء « زيد » كه براى مولود خارجى وضع شده است ، هم مادّهء معين و هم هيئت معين در وضع اين لفظ براى آن مولود خارجى دخالت دارد . بنابراين در باب مشترك لفظى اگر گفتيم : « فلان لفظ ، مشترك بين دو معنا يا بيشتر از دو معناست » معنايش اين است كه اين لفظ با تمام خصوصيات و ويژگيهايى كه در ارتباط با مادّه و هيئت دارد ، دو مرتبه وضع شده است . در معناى دوم ، حروف آن و يا حتى حركات حروف آن‌هم تغيير نكرده است . البته اين در ارتباط با مفرد آن مىباشد ولى در ارتباط با جمعش اين‌گونه نيست . مثلًا در مورد « عين » كه مشترك لفظى است مىبينيم به حسب معانى مختلفه ، به‌صورتهاى گوناگون جمع بسته مىشود ، « عين باكيه » به « أعين » جمع بسته مىشود ، مثل : ( و لَهم أعين\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nلا يُبصرون بِها ) « 1 » و « عين جاريه » به « عيون » جمع بسته مىشود و « عين » به‌معناى « شخصيت » به « أعيان » جمع بسته مىشود . مثلًا « أعيان الشيعة ، مرحوم سيد محسن عاملى » نام كتابى است كه در ارتباط با زندگى شخصيت‌هاى شيعه بحث كرده است . اين اختلاف در جمع ، ضربه‌اى به اشتراك لفظى نمىزند . ولى مفرد در همهء آنها « عين » است چه از نظر ماده و چه از نظر هيئت . امّا اگر در يكى از اين معانى ، مادّه يا هيئت « عين » تغيير پيدا كند و مثلًا در موردى به‌صورت « عَيَن » استعمال شود - يعنى سكون حرف دوم آن تبديل به فتحه شود - ديگر نمىتوان ادّعاى اشتراك لفظى كرد . حال مىآييم در ما نحن فيه و به مرحوم آخوند و صاحب فصول رحمه الله و ساير كسانى كه قائل به اشتراك لفظى هستند مىگوييم : امرى كه براى معناى « شىء » - به گفتهء مرحوم آخوند - و معناى « شأن » - به گفتهء صاحب فصول رحمه الله - وضع شده ، لفظش چيست ؟ مىگويند : لفظ آن « أمر » با همين مادّه و همين هيئت است . به‌طورى كه اگر كوچك‌ترين تغييرى در مادّه يا هيئت آن پيش آيد ، ديگر چنين معنايى را نخواهد داشت .\r\nهمان گونه كه در كلام مرحوم بروجردى ملاحظه شد كه ايشان معناى « امر » - به كسر همزه - را چيز ديگرى دانست . بنابراين ، كسى كه مىگويد : « أمر براى معناى شىء وضع شده است » لفظ موضوع آن عبارت از « أمر » با مادهء معين و هيئت معين است و « أمر » به‌معناى « شىء » هم قابل اشتقاق نيست ، زيرا « شىء » داراى معناى حدثى نيست . « أمر » به‌معناى « شىء » مثل لفظ « انسان » براى معناى خودش و مثل لفظ « شىء » براى معناى خودش مىباشد . در لفظ « شىء » براى معناى « شىء » هم مادّهء معين دخالت دارد و هم هيئت معيّن ، درحالىكه « شىء » قابل تصريف و اشتقاق هم نيست . در نتيجه ما وقتى در ارتباط با لفظ موضوع نسبت به معانى غير حدثيه بررسى كنيم مىبينيم لفظ « امر » مثل لفظ « زيد » داراى مادّهء معين و هيئت معين است به‌گونه‌اى كه\r\n\r\n\r\n","description":"","footnote":"\r\n( 1 ) - الأعراف : 179\r\n","page_name":" 23 ","page_number":23},
  {"content":"\r\n\r\nاگر « أمر » را « إمر » كرديم ديگر به‌معناى « شىء » نخواهد بود زيرا در آيهء شريفهء ( لَقَد جِئتَ شَيئاً إمراً ) « 1 » لفظ « إمر » به دنبال « شىء » آمده است و اگر « إمر » به‌معناى « شىء » باشد ، تكرار لازم مىآيد . حال مىآييم سراغ « أمر » كه بر معناى « طلب » وضع شده و معناى آن حدثى و اشتقاقى و قابل تصريف است . ما ضمن تحقيقى كه در بحث مشتق مطرح كرديم ، گفتيم : موضوع در باب مواد مشتقات - مثل ضَرَبَ و . . . - عبارت از « الضّرب » نيست بلكه آنچه به‌عنوان مادّهء مشتقات ، وضع به آن تعلّق گرفته عبارت از « ض ، ر ، ب » است ، درضمن هر هيئتى باشد . به‌عبارت ديگر : موضوع ، لفظِ داراى هيئت خاص نيست . واضع وقتى خواسته لفظى را براى « كتك » وضع كند نگفته : « الضرب ، براى « كتك » وضع شده است » . اگر چنين چيزى مىگفت ما مىگفتيم : ضرب داراى مادّهء معين و هيئت معين است و مجموع مادّه و هيئت ، در معناى موضوع له دخالت دارند ولى بعد از آنكه مواجه شديم هيئت « الضرب » در « ضَرَب » و « ضارب » و ساير مشتقات ، محفوظ نيست ناچار شديم دخالت داشتن هيئت در وضع را نفى كنيم و بگوييم : واضع وقتى « كتك » - كه معنايى حدثى است - را درنظر گرفت ، نيامد يك لفظ با يك هيئت معيّن را در برابر اين واقعيت حدثى وضع كند زيرا اگر پاى هيئت خاص به ميان مىآمد مسألهء اشتقاق غيرممكن مىگرديد . « الضّرب » اگر بخواهد « ضَرَبَ » شود بايد لباس هيئت خود را از تن بيرون آورد و هيئت ديگرى بپوشد تا عنوان فعل ماضى برآن منطبق شود . لذا ممكن نيست در وضع اوّلى ، مادّه به ضميمهء هيئت دخالت در وضع داشته باشد . آنچه دخالت دارد نفس ماده است . بنابراين در باب « امر » آنچه دخالت دارد « أ ، م ، ر » است . و مادّه چيزى است كه در تمامى مشتقات مىتواند محفوظ باشد . در نتيجه اين « أمر » ى كه براى معنا طلب وضع شده است ، مادّهء به ضميمهء هيئت\r\n\r\n\r\n","description":"","footnote":"\r\n( 1 ) - الكهف : 71\r\n","page_name":" 24 ","page_number":24},
  {"content":"\r\n\r\nدر آن نقش ندارد بلكه مادّهء تنها كه عبارت از « أ ، م ، ر » است در آن دخالت دارد ، درحالىكه در « أمر » به‌معناى « شىء » هم مادّهء معين و هم هيئت معين دخالت داشت ، آن‌وقت چگونه شما ادعاى اشتراك لفظى مىكنيد ؟ در مشترك لفظى بايد لفظى كه براى دو معنا وضع شده از جميع جهات و خصوصيات مادّه و هيئت يكسان باشد . آيا با وجود اين ، چگونه مىتوانيم ادّعاى اشتراك لفظى بنماييم ؟ اين مهم‌ترين اشكالى است كه به همهء قائلين به اشتراك لفظى وارد است زيرا همهء آنان يك طرف معنا را معناى حدثى و طرف ديگر را معناى غير حدثى قرار مىدهند . « 1 »\r\n\r\n\r\n","description":"","footnote":"\r\n( 1 ) - تذكر : اشكال فوق بنابراين مبناست كه موضوع له در مواد مشتقات ، عبارت از مادّهء خالى از هيئت باشد و اين همان مبنايى است كه محققين اختيار كرده‌اند و ما نيز آن را پذيرفتيم . همان‌طور كه معناى مادّه بايد در تمامى مشتقات جريان داشته باشد ، لفظ مادّه نيز بايد جريان داشته باشد و الّا اگر هيئت مخصوصى در مادّه اخذ شده باشد ديگر نمىتواند در همهء مشتقات جريان داشته باشد . لذا اگر معناى جملهء معروفى كه مىگويند : « مصدر ، اصل كلام است » اين باشد كه « آن چيزى كه واضع ، در معانى حديثه ، ابتدائاً وضع مىكند عبارت از مصدر است و مصدر هم داراى ماده و هم داراى هيئت است و هيئات آن مانند هيئت‌هاى فعل ماضى و مضارع مضبوط است » در اين صورت ، مصدر نمىتواند درضمن فعل و ساير مشتقات تحقق پيدا كند زيرا هيئت‌ها متضاد هستند و امكان اجتماع بين آنها تحقق ندارد . بنابراين اگر معناى اصالت مصدر ، اين باشد ما نمىتوانيم بگوييم : « مصدر ، به‌عنوان مبدأ اشتقاق مطرح است » ، زيرا مبدأ اشتقاق بايد هم ازنظر لفظ و هم از نظر معنا در تمامى مشتقات ، مضبوط باشد . مگر اينكه ما بگوييم : « اين حرف كه « مصدر ، اصل كلام است » ، توسط افرادى مطرح شده كه عقيده داشته‌اند مصدر ، مبدأ مشتقات است » و يا اينكه بگوييم : « اين حرف ، اصلًا پايه و اساسى ندارد و واقعيت مسئله غير از اين است و همان‌طور كه ما تحقيق كرديم آنچه را واضع به‌عنوان مادّهء مشتقات وضع مىكند ، عارى از هيئت است و مصدر هم به جهت امكان تنطّق به ماده وضع شده است يعنى واضع ملاحظه كرده است كه گاهى نياز استعمالى اقتضاء مىكند كه مبدأ ، يك معناى متحصّلى داشته باشد ، لذا براى امكان تنطق به ماده ، هيئتى به نام هيئت فَعْل وضع كرده است كه اين هيئت ، چيزى زائد بر معناى مادّه ندارد بلكه فقط براى امكان تلفظ به مادّه به‌صورت كلمه - نه به‌صورت حروف « ض ، ر ، ب » - است » . در نتيجه ، ديگر در مورد مصدر نمىتوان گفت : « مصدر ، چيزى است كه در آخر معناى فارسى آن « دن » يا « تن » باشد » زيرا آن معانى كه در آنها « دن » يا « تن » باشد ، زائد بر معناى مادّه در آنها تحقّق دارد . به‌عبارت ديگر : يك وقت شما « ضَرْب » را به‌معناى « كتك » معنا مىكنيد ، اين همان چيزى است كه ما مىگوييم . يعنى « ضَرْب » همان معناى « ض ، ر ، ب » است و براى اينكه بتوان اين را در قالب كلمه آورد ، آن را در قالب هيئت مصدر مىآورند . ولى هيئت مصدر ، چيزى به‌معنا اضافه نمىكند . به‌خلاف اينكه « ضرب » را به‌معناى « كتك زدن » بدانيم ، كه اين « زدن » اضافه بر معناى اصلى است . بالاخره خلاصهء اشكالى كه بر مرحوم آخوند و قائلين به اشتراك لفظى وارد كرديم اين است كه خصوصيتى كه در مشترك لفظى بايد تحقّق داشته باشد در اينجا تحقّق ندارد ، زيرا در مورد « عين » ملاحظه مىكنيم كه مادّه و هيئت در تمام وضع‌ها ملاحظه شده است ولى در ما نحن فيه نمىتوانيم لفظ واحدى را درنظر بگيريم . وقتى معناى « شىء » را درنظر مىگيريم ، كلمهء « امر » به مادّه و هيئتش براى آن وضع شده است به‌گونه‌اى كه اگر كوچك‌ترين تغييرى در هيئت آن بدهيم و مثلًا « أمر » را به‌صورت « إمر » بخوانيم ، معنا تغيير مىكند ولى در « أمر » به‌معناى « طلب » ، آنچه نقش دارد فقط مادّهء « أ ، م ، ر » است بدون اينكه هيئت خاصى داشته باشد . پس در اينجا درحقيقت ، دو لفظ و دو معناست نه يك لفظ و دو معنا ، در نتيجه ، اشتراك لفظى تحقق ندارد .\r\n","page_name":" 25 ","page_number":25},
  {"content":"\r\n\r\nاشكال سوم : مرحوم آخوند در ابتداى بحث فرمود : « امر ، در معانى متعددى استعمال شده است » و پس از ذكر چند معنا ، وقتى معناى « غرض » را مطرح كرد ، اشكالى در مورد آن ذكر كرد و فرمود : در « جاء زيد لأمر كذا » كلمهء « أمر » به‌معناى « غرض » استعمال نشده است بلكه « غرض » ، از لام استفاده مىشود و مجرور لام ، مفهوم « غرض » نيست بلكه مصداقى براى آن مىباشد . و اينجا اشتباه مفهوم به مصداق پيش آمده است . سپس دايرهء اشكال را توسعه داده و فرمود : در مورد حادثه ، شأن و فعل عجيب نيز همين‌طور است . ولى در اينجا سخنى از معناى « فعل » به‌ميان نياورد . حال جاى اين سؤال است كه چرا ايشان با وجود اينكه در ابتداى بحث ، يكى از معانى « أمر » را معناى « فعل » دانست و به آيهء شريفهء ( وَ ما أمر فِرعَون بِرَشيد ) « 1 » هم مثال زد ولى در اينجا معناى « فعل » را نه در كنار دو معناى « طلب » و « شىء » ذكر كرد و نه از جملهء آن معانى دانست كه در آنها - به قول ايشان - اشتباه مفهوم به مصداق پيش آمده است ؟\r\n\r\n\r\n","description":"","footnote":"\r\n( 1 ) - هود : 97\r\n","page_name":" 26 ","page_number":26},
  {"content":"\r\n\r\nقاعدتاً ايشان مىخواهد بفرمايد : « در اينجا هم اشتباه مفهوم به مصداق پيش آمده است » ولى چرا اين مطلب را ذكر نكرد ؟ بله اگر موارد زيادى را از قلم حذف مىكرد مىگفتيم : « موارد ذكر شده ، به‌عنوان نمونه بوده است » ولى ايشان همهء موارد را به جز مورد « فعل » مطرح كرد . البته اين اشكال ، خيلى مهم نيست . اشكال چهارم : كه اشكالى مهم و اساسى است اين است كه : اوّلًا : ايشان فرمود : « در « جاء زيد لأمر كذا » كلمهء « أمر » در معناى « غرض » استعمال نشده است » . ما مىگوييم : « اگر ما كلمهء « أمر » را برداشته و به‌جاى آن كلمهء « غرض » - يعنى مفهوم غرض - را بگذاريم و بگوييم : « أمر ، در مفهوم غرض ، استعمال شده است » چه اشكالى پيش مىآيد ؟ » ما هيچ بطلانى در عبارت « جاء زيد لغرض كذا » نمىبينيم . در تعبيرات روزمرّهء خودمان هم گاهى مىگوييم : لغاية كذا ، لهدف كذا . حال شما بگوييد : لام آن‌هم افادهء غرض مىكند . ما مىگوييم : هيچ منافاتى وجود ندارد . ثانياً : ايشان فرمود : مدخول لام ، چيزى است كه مصداق غرض است . ما از مرحوم آخوند مىخواهيم كه اين عبارت را توضيح دهد . مثلًا اگر زيد براى ملاقات عَمرو آمده باشد و غرض او از آمدن ، ملاقات عَمرو باشد ، طبق فرمودهء مرحوم آخوند ، ملاقات ، مصداق غرض است . اينجا از مرحوم آخوند سؤال مىكنيم : شما كه مىگوييد : امر ، در مصداق غرض استعمال شده ، آيا در مصداق غرض ، بما أنّه مصداق للغرض ، استعمال شده يا در مصداق غرض ، بما أنّه مصداق للشيء ، استعمال شده است ؟ اگر بگوييد : « كلمهء أمر در ملاقات استعمال شده به‌عنوان اينكه ملاقات مصداق غرض است » . مىگوييم : چگونه چنين چيزى ممكن است كه كلمهء « أمر » بتواند در ملاقات - به‌عنوان اينكه ملاقات ، مصداق غرض است - استعمال شود ولى در خود غرض نتواند استعمال شود ؟ اگر در مصداق غرض - بما أنّه مصداق للغرض - بتواند استعمال شود ، بايد به طريق اولى بتواند در خود غرض استعمال شود . و اگر بگوييد : « كلمهء « أمر » در مصداق غرض - يعنى ملاقات - استعمال شده ولى\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nبه‌عنوان اينكه اين مصداق براى شىء است » . مىگوييم : در اين صورت ، اشتباه مفهوم به مصداق پيش نمىآيد . اشتباه مفهوم به مصداق ، در جايى است كه مصداق غرض را با مفهوم غرض مقايسه كنيد نه اينكه مصداق غرض را در ارتباط با مفهوم شىء درنظر بگيريد . اكنون مثال روشنترى را مورد بحث قرار مىدهيم كه در آن « لام » ذكر نشده تا موجب اشتباه گردد . در مثال « شغلني أمر كذا » مرحوم آخوند ابتدائاً فرمود : « أمر به‌معناى شأن است » سپس فرمود : أمر در اينجا در مفهوم شأن استعمال نشده بلكه در مصداق شأن استعمال شده است . ولى آيا مصداق شأن چيست ؟ مطالعه ، مهمان‌دارى ، بيمارى و . . .\r\nمصاديق شأن مىباشند . ما از مرحوم آخوند سؤال مىكنيم : آيا در اينجا كه أمر در مصداق شأن استعمال شده است بر اساس چه عنوانى اين استعمال صورت گرفته است ؟ اگر در مصداق شأن ، به‌عنوان اينكه مصداق شأن است استعمال شده است ، در اين صورت بايد به‌طريق أولى بتواند در مفهوم شأن استعمال شود . و اگر در مصداق شأن به‌عنوان اينكه مصداق شىء است استعمال شده باشد ، ديگر اشتباه مفهوم به مصداق پيش نمىآيد . اشتباه مفهوم به مصداق در جايى است كه مصداق شأن با مفهوم شأن اشتباه شود . نه اينكه مصداق شىء ، با مفهوم شىء درنظر گرفته شود . علاوه بر اينكه خود ايشان استعمال « أمر » در مفهوم « شىء » را جايز دانسته و مفهوم « شىء » را يكى از دو معناى حقيقى لفظ امر مىداند . خلاصهء اشكالات ما به مرحوم آخوند اين است : اوّلًا : اشتراك لفظى كه شما فرموديد درست نيست . ثانياً : برفرض كه اشتراك لفظى را بپذيريم ، دو معناى « طلب » و « شىء » خصوصيتى ندارند بلكه بايد ساير معانى را نيز درنظر بگيريم و هريك از معانى ديگر نيز بايد مستقلًا به‌عنوان يكى از معانى امر مطرح باشند ، يعنى امر مشترك لفظى بين معانى متعدّد است .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nكلام مرحوم نائينى\r\nمرحوم نائينى در ارتباط با معانى امر قائل به اشتراك معنوى است . البته در بعضى از تقريرات ايشان « 1 » ، فقط مسألهء تمايل ايشان به اشتراك معنوى نقل شده و گفته شده است : « التزام به اشتراك لفظى ، مشكل‌تر است ، هرچند آن معناى مشترك معنوى را به‌خوبى نمىتوان در قالب يك لفظ تبيين كرد » . ولى در بعضى ديگر از تقريرات ايشان « 2 » ، گفته شده است : معناى مشترك معنوى عبارت از واقعه‌اى است كه داراى اهميت فيالجمله باشد » يعنى در معناى امر ، دو خصوصيت معتبر است : يكى عنوان واقعه و ديگرى اهميت فىالجمله . مرحوم نائينى فرموده است : اين معنايى است كه هم معانى غير اشتقاقى را شامل مىشود و هم معناى اشتقاقى طلب را دربر مىگيرد ، مثلًا در باب « شأن » ، وقتى گفته مىشود : « شغلني أمر كذا » و « أمر » به‌معناى « شأن » دانسته مىشود ، حتماً چيزى كه انسان را مشغول مىكند امر حادثى است و داراى اهميت مىباشد . در فعل عجيب ، غرض و شىء « 3 » نيز همين‌طور است . و نيز اين معنا شامل معناى حدثى طلب هم مىشود . اگر مولا چيزى را از عبدش طلب كرد ، نفس همين طلب ، يك واقعه و داراى اهميت فيالجمله است زيرا به‌عنوان دستور مولاست و تبعيت از آن لازم است . در نتيجه مرحوم نائينى در واقع دو ادّعا دارد : 1 - لفظ امر به‌عنوان مشترك معنوى نسبت به معانى متعدد است . 2 - قدر جامع در اين مشترك معنوى عبارت از « واقعه‌اى است كه داراى اهميت فىالجمله باشد » . « 4 »\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 128\r\n( 2 ) - أجود التقريرات ، ج 1 ، ص 86 و 87\r\n( 3 ) - زيرا شىء داراى معناى عامى است كه بعداً پيرامون آن صحبت خواهيم كرد .\r\n( 4 ) - أجود التقريرات ، ج 1 ، ص 86 و 87\r\n","page_name":" 29 ","page_number":29},
  {"content":"\r\n\r\nاشكالات ادعاى اوّل مرحوم نائينى در ارتباط با ادّعاى اوّل مرحوم نائينى - يعنى اشتراك معنوى - دو اشكال وجود دارد : اشكال اوّل : آيا جامعيتى كه در قدر مشترك ادّعا مىكنيد به چه كيفيتى است ؟\r\nظاهر اين است كه ايشان جامعيت ذاتى و ماهوى را ادعا مىكند نه جامعيت عرضى و نه جامعيت انتزاعى و اعتبارى . توضيح : ما كه اينجا اجتماع كرده‌ايم ، جامعيت‌هاى مختلفى داريم : يك جامعيت ما جامعيت ذاتى و ماهوى است و آن اين است كه همهء ما از افراد ماهيت انسان مىباشيم و انسان به‌عنوان يك نوع كه مشتمل بر جنس و فصل است جامع ما جمعيت است . جامعيت ديگر ما جامعيت عرضى است . چيزهايى به‌عنوان عرض عام و عرض خاص مطرح است و ما در جامع عرضى با هم مشترك هستيم . جامعيت ديگر ما جامعيت اعتبارى و انتزاعى و به تعبير ديگر ، جامع عنوانى است . جامع عنوانى عبارت از « اجتماع ما در اين مجلس » است . « اجتماع ما در اين مجلس » جامعى است كه همه ما را زير پوشش خود گرفته است . حال به مرحوم نائينى مىگوييم : ظاهر اين است كه شما جامع ذاتى را اراده كرده‌ايد . در جامع ذاتى ، حد اقل چيزى كه لازم است ، اشتراك در جنس است . اگر اشتراك در جنس و فصل باشد ، جامع ذاتى كامل است . جنس ، اولين چيزى است كه در ارتباط با ماهيت و ذات مطرح است و اگر دو چيز ، حتى در جنس هم اشتراك نداشتند ، معلوم مىشود كه جامع ذاتى بين آن دو تحقق ندارد . حال ببينيم آيا در ما نحن فيه مىتوان اشتراك در جنس - كه حد اقل چيزى است كه در جامع ذاتى لازم است - را تصور كرد ؟ روشن است كه نمىتوان يك معناى جنسى تصور كرد كه بعضى از انواع آن ، معناى حدثى و اشتقاقى و بعضى ديگر از انواع آن ، معناى جامد و غير اشتقاقى\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nباشند . زيرا ما سؤال مىكنيم آيا خود اين جامع جنسى كه شما آن را به‌عنوان قدر جامع مطرح مىكنيد ، معنايى حدثى و اشتقاقى است يا معنايى غير حدثى و غير اشتقاقى ؟ اگر خود جامع جنسى معنايى حدثى و اشتقاقى باشد ، پس چطور معانى غير حدثيه به‌عنوان نوع براى اين جنس هستند ؟ و اگر اين جامع جنسى معنايى غير حدثى و غير اشتقاقى باشد ، چگونه مىشود معانى حدثيه به‌عنوان نوع براى اين جنس باشند ؟ و ما نمىتوانيم جامع جنسى را به‌گونه‌اى فرض كنيم كه نه حدثى باشد و نه غير حدثى . جامع جنسى بايد انواعش در اين جنس شركت داشته باشند . بله شما اگر عرض عام را مطرح كنيد ، مىتوانيد انواع متضاد را تحت آن قرار دهيد . مفهوم شىء به‌عنوان عرض عام است و هم بر واجب‌الوجود هم بر ممكن الوجود و هم بر ممتنع الوجود صدق مىكند . ولى شما در اينجا مىخواهيد جامع ذاتى و جنسى درست كنيد و در جامع جنسى نمىتوان دو نوعِ متضاد داشت كه يك نوع آن عبارت از معناى حدثى و اشتقاقى و نوعِ ديگر آن عبارت از معناى غير حدثى و غير اشتقاقى باشد ، زيرا اگر خودش اشتقاقى است ، غير اشتقاقى نمىتواند نوع آن باشد و اگر خودش غير اشتقاقى است ، اشتقاقى نمىتواند نوع آن باشد . اشكال دوم : آيا در مشترك معنوى مىتوان تصور كرد كه لفظى براى قدر جامعى وضع شده باشد و داراى جمع‌هاى مختلفى باشد و هر جمعى بر معناى خاصى دلالت كند ؟ در مورد مشترك لفظى ، تصوير اين معنا آسان است ، زيرا هريك از معانى داراى وضع مستقلّى است و مانعى ندارد كه « عين » به‌معناى چشم با « أعين » و « عين » به‌معناى چشمه با « عيون » و « عين » به‌معناى شخصيت با « أعيان » جمع بسته شود . اين‌ها هم در وضع و هم در موضوع له داراى استقلالند و ارتباطى بين آنها وجود ندارد . ولى تصوير اين مطلب در مشترك معنوى ممكن نيست زيرا اگر شما بخواهيد لفظ مشترك معنوى را در همان معناى مشترك استعمال كنيد - كه تنها در اين صورت جنبهء حقيقت دارد - چگونه مىشود جمع‌هاى مختلفى داشته باشد و هر جمعى داراى معناى\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nخاصى باشد ؟ و اگر بخواهيد لفظ مشترك را در انواع اين جنس مشترك استعمال كنيد ، مثلًا « أمر » را در « نوع طلب » استعمال كنيد ، چنين استعمالى ، مجازى خواهد بود ، زيرا « أمر » براى « نوع طلب » وضع نشده است ، بلكه براى معناى جنسى عام وضع شده است و اگر از محدودهء اين معنا كنار رود ، استعمال در غير ما وضع له و مجاز خواهد بود اگرچه در نوع آن معناى جنسى استعمال شده باشد . به‌عبارت ديگر : در مشترك معنوى ، جمع بايد به‌لحاظ معناى جامع باشد و جمع به‌لحاظ معناى جامع نمىتواند متعدّد باشد به‌نحوىكه هركدام معناى خاصى داشته باشند . اگر « أمر » را به « أوامر » جمع بستيد معناى اشتقاقى و اگر به « امور » جمع بستيد ، معناى غير اشتقاقى مىشود . سؤال اين است : آيا « أمر » ى را كه به « أوامر » جمع بستيد ، أمرى است كه در معناى حقيقى جنسى خودش استعمال شده يا در خصوص نوع طلب استعمال شده است ؟ اگر در خصوص نوع طلب استعمال شده ، اين استعمال ، مجازى است ، آيا شما مىتوانيد ملتزم شويد استعمال « أوامر » يك استعمال مجازى است ؟ و همين‌طور در باب امور مىگوييم : آيا « أمر » ى كه به « امور » جمع بسته مىشود ، أمرى است كه به‌معناى جنسى است يا خصوص نوع غير اشتقاقى آن مىباشد ؟ حتماً بايد بگوييم : « خصوص نوع غير اشتقاقى آن مىباشد » . استعمال امرى كه براى قدر جامع وضع شده ، در خصوص نوع غير اشتقاقى آن ، استعمالى مجازى است . ولى آيا كسى مىتواند ملتزم شود كه وقتى ما به امور - به‌عنوان جمع معناى غير اشتقاقى - تعبير مىكنيم ، اين تعبير غير حقيقى است ، چون ما مفردش را در خصوص نوع غير اشتقاقى استعمال كرديم و استعمال مشترك معنوى در خصوص مصاديق و انواع ، يك استعمال مجازى است ؟ پس درحقيقت ، اگر امر داراى معنايى به نحو اشتراك معنوى بود ، نبايد داراى دو جمعى باشد كه از حيث لفظ و معنا با يكديگر اختلاف دارند . وجود اين دو جمع ، ما را\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nهدايت مىكند به اينكه مسئله به‌صورت اشتراك معنوى نيست ، زيرا لازمهء اشتراك معنوى اين است كه يا ملتزم به مجاز شويد هم در امور و هم در اوامر ، و يا ملتزم شويد به اينكه امر در جنس استعمال نشده است . پس وجود دو جمع با اختلاف در معنا و عدم مجازيت اين دو استعمال ، بهترين دليل بر بطلان اشتراك معنوى است و اين از خصوصيات مشترك لفظى است كه معانيش داراى جمع‌هاى مختلفى هستند و هركدام بر معناى خاصى دلالت مىكنند . اشكالات ادعاى دوم مرحوم نائينى برفرض كه از اشكالات ادّعاى اوّل صرف‌نظر كرده و اصل اشتراك معنوى را بپذيريم ولى ادّعاى دوم مرحوم نائينى كه قدر جامع را « واقعه‌اى كه داراى اهميت فىالجمله است » دانست مورد قبول ما نيست زيرا : اوّلًا : عنوان « الواقعة » در عبارت مرحوم نائينى ، مانند « شىء » عموميت ندارد .\r\n« شىء » داراى معناى عامى است . جملهء « اين مدرسه شىء است » صحيح است ولى جملهء « اين مدرسه واقعه است » درست نيست . از عين خارجى نمىتوان به واقعه تعبير كرد . بله مىتوان گفت : « ساختن اين مدرسه ، واقعه است » . درحالىكه اطلاق « شىء » بر عين خارجى مشكلى ندارد . ما اگر پاى « واقعه » را به ميان آوريم بايد مقابل مرحوم آخوند بايستيم ، چون مقتضاى كلام مرحوم آخوند اين است كه : « كلّ ما يطلق عليه الشيء ، يطلق عليه الأمر » . « 1 » البته ايستادن در مقابل مرحوم آخوند مانعى ندارد زيرا ما اين حرف را از ايشان\r\n\r\n\r\n","description":"","footnote":"\r\n( 1 ) - يادآورى : مرحوم آخوند مىفرمايد : « لا يبعد دعوى كونه حقيقة في الطلب في الجملة و الشيء » . كفاية الاصول ، ج 1 ، ص 90 . با توجه به اينكه ايشان قيد « فىالجمله » را در مورد « الشيء » ذكر نمىكند ، مقتضاى كلام ايشان اين است كه امر هم يكى از الفاظ عامّه است و هرجا بتوانيم كلمهء « شىء » را به كار ببريم بايد بتوانيم كلمهء امر را نيز به كار ببريم .\r\n","page_name":" 33 ","page_number":33},
  {"content":"\r\n\r\nنپذيرفتيم . ما گفتيم « هذا الكتاب شيء عجيب » درست است ولى « هذا الكتاب أمر عجيب » درست نيست و عرف آن را نمىپسندد . به‌هرحال اين اشكال اگرچه مستلزم تخطئه كردن حرف مرحوم آخوند است ولى ما خيلى برآن پافشارى نمىكنيم . ثانياً : مرحوم نائينى فرموده است : « عنوان « اهميت » فىالجمله در مفهوم امر دخالت دارد » . لازمهء اين حرف اين است كه اگر ما خواستيم امر را به دو قسم مهم و غير مهم تقسيم كنيم ، چنين تقسيمى باطل باشد . درحالىكه اين تقسيم ، يك تقسيم عرفى صحيح است و حتى اگر امر در معناى حقيقى هم استعمال شده باشد ، تقسيم درستى است . اگر « اهميت » در ماهيت امر مطرح باشد چگونه مىتوان امر را به دو قسم مهم و غير مهم تقسيم كرد ؟ بلكه لازمهء دخالت « اهميت » در معناى امر اين است كه اگر شما گفتيد : « امروز امر غير مهمى اتفاق افتاد » مرتكب تناقض شده باشيد ، چون از طرفى در متن معناى « أمر » عنوان اهميت خوابيده است و از طرفى شما امر را به غير مهم توصيف مىكنيد يا اينكه لااقل بايد مسألهء نسبيت را در اينجا مطرح كنيد . درحالىكه ما مىبينيم اين توصيف صحيح است و مسألهء نسبيّت هم در اينجا مطرح نيست .\r\n\r\nتحقيق مرحوم آخوند و رجوع ايشان از كلام سابق\r\nبعد از راهى كه ما پيموديم دچار مشكلى هستيم زيرا ما هم اشتراك لفظى و هم اشتراك معنوى را مورد مناقشه قرار داديم . پس چه بايد كرد ؟ مرحوم آخوند ابتدا مىفرمايد : « لا يبعد دعوى كونه حقيقة في الطلب في الجملة و الشيء » « 1 » يعنى بعيد نيست كه امر به‌صورت اشتراك لفظى بين دو معنا باشد : يكى طلب فىالجمله و ديگرى شىء . سپس معناى اصطلاحى امر را مطرح كرده و دوباره به مطلب اصلى برمىگردد و مىفرمايد : معناى اصطلاحى يك معناى حادثى\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 90\r\n","page_name":" 34 ","page_number":34},
  {"content":"\r\n\r\nاست و نمىتواند در ارتباط با آيات و روايات نقشى داشته باشد ، آنچه در ارتباط با آيات و روايات منشأ اثر است همان معناى لغوى و عرفى امر است ، زيرا الفاظ كتاب و سنت بر معناى لغوى و عرفى حمل مىشود نه بر معناى اصطلاحى . سپس مطالبى را بيان مىكند كه درحقيقت ، عدول از مطلب اوّل ايشان است .\r\nمىفرمايد : ما مىبينيم لفظ امر در دو معنا يا بيشتر استعمال شده ولى كيفيت استعمال را نمىدانيم كه آيا به نحو مشترك معنوى است يا به نحو مشترك لفظى و يا به نحو حقيقت و مجاز ؟ دليلى بر هيچ‌كدام از اين‌ها نداريم . بله ، اصوليون در مسألهء دوران بين اين امور وجوهى را براى ترجيح ذكر كرده‌اند . مثلًا در دوران امر بين اشتراك لفظى و اشتراك معنوى ، وجهى را براى ترجيح اشتراك معنوى ذكر كرده‌اند . و در دوران بين اشتراك و حقيقت و مجاز ، وجهى را براى ترجيح اشتراك مطرح كرده‌اند ، ولى ما دليلى بر اعتبار اين وجوه نداريم . اگرچه در كتاب‌هاى مفصّل اصولى - مثل قوانين و فصول - اين بحث را به‌صورت طولانى مطرح كرده‌اند . وقتى در دوران بين اين امور ، راهى براى ترجيح يكى بر ديگرى وجود نداشت ، ايشان مىفرمايد : ما يك اصلى به نام « أصالة الظهور » داريم كه اين اصل ، يك اصل معتبر عقلايى است . أصالة الظهور به اين معناست كه اگر لفظى ظهور در معنايى داشت ، اين ظهور از نظر عقلاء معتبر است .\r\nخيال نشود أصالة الظهور همان أصالة الحقيقة است . أصالة الظهور ، هم در استعمالات حقيقى و هم در استعمالات مجازى مطرح است . جملهء « رأيت أسداً » ، ظهور در حيوان مفترس دارد و أصالة الظهور در اينجا حجّت است . و جملهء « رأيت أسداً يرمي » ظهور در رجل شجاع دارد . اين ظهور هم پشتوانه‌اش أصالة الظهور است . همان أصالة الظهور كه در « رأيت أسداً » كلام را نسبت به معناى حقيقىاش حجت قرار مىداد ، در « رأيت أسداً يرمي » نيز كلام را نسبت به معناى مجازىاش حجت قرار مىدهد . با توجه به اين نكته ، مرحوم آخوند مىفرمايد : اگر لفظ امر با مادّه و هيئتش در كتاب يا سنت وارد شد و ما نتوانستيم اشتراك لفظى يا معنوى يا حقيقت و مجاز را اثبات كنيم ، بعيد نيست بگوييم : « چنين امرى ظهور در طلب دارد » . ولى آيا منشأ اين ظهور چيست ؟\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nمىفرمايد : در باب أصالة الظهور ، ما كارى به منشأ ظهور نداريم . وقتى اصل ظهور احراز شد ، اصالة الظهور در اينجا حاكم است و به آن حجيّت مىدهد . ولى اينكه آيا اين ظهور از كجا پيدا شده است كارى به آن نداريم . ايشان مىفرمايد : در ما نحن فيه ، ما ظهور را احراز كرده‌ايم . ما معتقديم اگر لفظ امر به‌طور مطلق در كتاب و سنت وارد شود و قرينه‌اى بر تعيين معنايى وجود نداشته باشد ، چنين لفظى ظهور در طلب دارد . حال ممكن است منشأ ظهور اين باشد كه امر ، براى خصوص طلب وضع شده و هنگام اطلاق و عدم قرينه ، معناى طلب از آن انسباق مىگيرد . و ممكن است كسى بگويد : امر براى خصوص طلب وضع نشده بلكه مشترك لفظى است ولى هنگام اطلاق و عدم قرينه ، انصراف به طلب دارد ، مثل مطلقاتى كه انصراف به بعضى از مقيّدها پيدا مىكنند . بالاخره ظهور براى ما احراز شده هرچند منشأ آن را نمىدانيم و لازم هم نيست منشأ آن را بدانيم . در اصالة الظهور ، همين‌كه صغراى ظهور احراز شد حجيت ظهور به دنبال آن مىآيد . « 1 » ملاحظه مىشود كه اين بيان مرحوم آخوند ، رجوع از مطلب سابق ايشان - كه ظاهرش اشتراك لفظى بود - مىباشد .\r\n\r\nكلام حضرت امام خمينى رحمه الله\r\nحضرت امام خمينى رحمه الله پس از رد اشتراك لفظى و اشتراك معنوى مىفرمايد : تحقيق اين است كه اگر متكلّم گفت : « أمر زيدٌ بكراً » ، آنچه از اين تعبير به ذهن تبادر مىكند اين است كه امر براى يك معناى جامع اسمى بين هيئاتى كه بر امر دلالت مىكند وضع شده است و براى مفهوم طلب يا مفهوم بعث يا مفهوم ارادهء مظهره و امثال اين‌ها وضع نشده است . معناى اصطلاحى امر نيز همين است . « 2 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 90 و 91\r\n( 2 ) - مناهج الوصول إلى علم الاصول ، ج 1 ، ص 237 و 238 ، تهذيب الاصول ، ج 1 ، ص 131 و 132\r\n","page_name":" 36 ","page_number":36},
  {"content":"\r\n\r\nما توضيح كلام امام خمينى رحمه الله را ضمن بحث از معناى اصطلاحى امر بيان خواهيم كرد ولى در اينجا مىخواهيم ببينيم آيا نظر ايشان در ارتباط با معناى لغوى امر چيست ؟ به نظر ما چيزى از عبارت ايشان در اين زمينه استفاده نمىشود ، زيرا اگر شما متبادر از امر در « أمر زيدٌ بكراً » را مورد بحث قرار داديد ، يك شعبهء از امر - يعنى امر اشتقاقى - را مورد بحث قرار داده و مىگوييد : « امرِ به معناى طلب ، به‌معناى طلب نيست بلكه به معناى ديگرى است كه حدثى مىباشد » ، ما مىگوييم : بحث ما در اين است كه امر غير اشتقاقى به چه معناست و كيفيت ارتباط لفظ امر با معناى اشتقاقى و غير اشتقاقى چگونه است ؟ آيا به نحو اشتراك لفظى است ؟ چنين چيزى از كلام امام خمينى رحمه الله استفاده نمىشود . آيا به نحو اشتراك معنوى است ؟ اين نيز از كلام ايشان استفاده نمىشود . خصوصاً بعد از اينكه ايشان هم اشتراك لفظى و هم اشتراك معنوى را مردود دانست . آيا مقصود ايشان اين است كه امر ، داراى معناى غير اشتقاقى نيست ؟ پس « رأيت اليوم أمراً عجيباً » چيست ؟ ( وَ ما أمرُ فِرعَون بِرشيد ) « 1 » و امثال اين‌ها چيست ؟ آيا استعمال در همهء اين‌ها مجازى است ؟ چنين چيزى مشكل است ، زيرا بين معناى حدثى و غير حدثى ، همان‌طور كه جامع ذاتى تصور نمىشود ، ارتباط هم كمتر تصور مىشود . خصوصاً كه در كلام ايشان اشاره به چنين مطلبى نشده است بلكه ايشان پس از مردود دانستن اشتراك لفظى و اشتراك معنوى ، مستقيماً به سراغ متبادر از امر در « أمر زيدٌ بكراً » رفته است . درحالىكه بحث ما در اين نيست كه متبادر از امر در جملهء « أمر زيدٌ بكراً » چيست ؟ بلكه بحث ما در اين است كه امر چند معنا دارد ؟ آيا واقعاً حقيقت در خصوص معناى حدثى است و معانى غير حدثى به‌صورت مجاز است ؟ اگر چنين باشد ، نياز به تصريح دارد و نفى اشتراك لفظى و معنوى و رفتن به سراغ معناى متبادر از امر در « أمر زيدٌ بكراً » نمىتواند\r\n\r\n\r\n","description":"","footnote":"\r\n( 1 ) - هود : 97\r\n","page_name":" 37 ","page_number":37},
  {"content":"\r\n\r\nمسئله را حل كند . لذا به‌نظر ما از كلام حضرت امام خمينى رحمه الله چيزى در اين زمينه استفاده نمىشود .\r\n\r\nتحقيق در ارتباط با معناى لغوى امر\r\nبه‌نظر مىرسد اشكال اشتراك لفظى كمتر از اشكال اشتراك معنوى باشد ، خصوصاً كه اشتراك لفظى ، بنا بر مبناى خاصى داراى اشكال بود و بر مبناى مشهور ، اشكالى به آن وارد نبود . لذا بعيد نيست كه بهترين راه همان اشتراك لفظى باشد و بگوييم : امر به‌صورت مشترك لفظى بين دو معناست : طلب في الجملة و شىء . البته در ارتباط با معناى « شىء » ، آن اطلاقى كه مرحوم آخوند ذكر كردند مورد قبول ما واقع نشد زيرا كلمهء امر داراى عموميتى مانند شىء نيست ولى كثيرى از اشياء هستند كه لفظ امر بر آنها اطلاق مىشود - مثل شأن ، حادثه ، غرض ، فعل و فعل عجيب و . . . - و اين‌ها درحقيقت ، مصداق شىء هم هستند . امّا بعضى از اشياء هستند كه كلمهء امر بر آنها اطلاق نمىشود ، مثلًا ما مىتوانيم بگوييم : « اين ساختمان ، شىء است » ولى نمىتوانيم بگوييم : « اين ساختمان ، امر است » . بنابراين اشكال اشتراك لفظى كمتر از اشكال اشتراك معنوى است زيرا : اوّلًا : اشكال اشتراك لفظى ، بنا بر مبناى خاصى بود و طبق مبناى مشهور ، اشكال وارد نمىشد . مشهور مىگفتند : « مصدر ، اصل كلام است » ولى ما گفتيم : آنچه اصالت دارد « أ ، م ، ر » است . ثانياً : بنا بر اشتراك معنوى ، بعضى از اشكالات غير قابل حلّ مطرح مىشود درحالىكه بنا بر اشتراك لفظى چنين اشكالى پيش نمىآيد ، مثلًا يكى از اشكالات غير قابل حل در مورد اشتراك معنوى مسألهء تعدد جمع بود ، درحالىكه تعدّد جمع ، بنا بر اشتراك لفظى ، هيچ مانعى ندارد . البته نمىخواهيم بگوييم : « در اشتراك لفظى ، تعدد جمع ، ضرورت دارد » بلكه مىخواهيم بگوييم : « مانعى ندارد » لذا ممكن است در اشتراك لفظى ، معانى متعددى داراى يك جمع باشند .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nمقام دوم : معناى اصطلاحى لفظ امر\r\n\r\nكلام مرحوم آخوند\r\nمرحوم آخوند مىفرمايد : امر ، علاوه بر معناى لغوى ، داراى معناى اصطلاحى نيز مىباشد ، كه قاعدتاً مقصود ايشان از اصطلاح ، همان اصطلاح نزد فقهاء و اصوليين است . ايشان مىفرمايد : دليل ما بر اينكه امر داراى معناى اصطلاحى است ، اين است كه ادّعاى اجماع شده بر اينكه امر ، حقيقت در قول مخصوص و مجاز در معانى ديگر است . مقصود از قول مخصوص ، همان هيئت افْعَلْ و مشابه هيئت افْعَلْ مىباشد . « 1 » بنابراين معقد اجماع ، هم جنبهء اثبات - يعنى حقيقت در قول مخصوص - و هم جنبهء نفى - يعنى نفى حقيقت در معانى ديگر - را داراست . مرحوم آخوند مىفرمايد : وجود چنين اصطلاحى ، مانعى ندارد ولى اشكالى كه در ارتباط با اين اصطلاح مطرح است اين است كه معناى اصطلاحى هيئت افْعَلْ و مشابه آن ، معنايى حدثى نيست . هيئت افْعَلْ ، از مقولهء لفظ است . خود اضْرِبْ ، يكى از مشتقات است ولى هيئت اضْرِبْ داراى جنبهء اشتقاقى نيست . ما مشتقات را به‌لحاظ موادشان مشتق مىدانيم و مىگوييم : « ض ، ر ، ب » چيزى است كه در تمام مشتقات جريان دارد » ، ولى هيئت مشتقات ، مشتق نيست ، هيئت ضَرَبَ ، از مقولهء لفظ و از خصوصيات لفظ است و معناى حدثى و اشتقاقى ندارد . « 2 » درحالىكه اشتقاقاتى كه از امر در كلمات فقهاء و اصوليين مشاهده مىشود - مثل أمَرَ ، يأمُرُ ، آمر و مأمور - ظاهراً در ارتباط با همان معناى اصطلاحى است كه غير قابل اشتقاق مىباشد . پس چگونه اين مشكل را حل كنيم ؟ مرحوم آخوند مىفرمايد : ممكن است مسئله را به اين صورت حل كنيم كه بگوييم :\r\nمعناى اصطلاحى امر ، عبارت از « هيئت افْعَلْ » نيست ، بلكه عبارت از « طلب به سبب هيئت افْعَلْ » است ، يعنى اصل معنا را « طلب » قرار دهيم ، همان طلبى كه معناى لغوى\r\n\r\n\r\n","description":"","footnote":"\r\n( 1 ) - اوامر در ثلاثى و رباعى ، مجرّد و مزيد فيه ، از مشابهات هيئت افْعَلْ مىباشند .\r\n( 2 ) - توضيح بيشتر اين مطلب ، در ضمن توضيح كلام امام خمينى رحمه الله خواهد آمد .\r\n","page_name":" 39 ","page_number":39},
  {"content":"\r\n\r\nاست . ولى فرق بين معناى لغوى و اصطلاحى در عموم و خصوص است . معناى لغوى امر عبارت از طلب است خواه اين طلب ، به سبب قول مخصوص باشد يا به غير آن ، ولى معناى اصطلاحى امر ، طلب به سبب قول مخصوص است . در اين صورت ، همان گونه كه طلب لغوى ، يك معناى حدثى و قابل اشتقاق بود ، طلب به قول مخصوص هم يك معناى اشتقاقى است كه ماضى ، مضارع ، امر ، نهى ، اسم فاعل و اسم مفعول دارد . ممكن است كسى از مرحوم آخوند سؤال كند : اگر مراد فقهاء « طلب به قول مخصوص » بود چرا « طلب » را حذف كرده و فقط « قول مخصوص » را ذكر كردند ؟ مرحوم آخوند در پاسخ مىفرمايد : چون قول مخصوص ، حكايت از طلب و دلالت برآن مىكند ، لذا در مقام تعبير ، مدلول را كنار گذاشته و دالّ - كه عبارت از قول مخصوص است - را ذكر كرده‌اند . « 1 » بررسى كلام مرحوم آخوند به‌نظر ما اين استدلال مرحوم آخوند ، از نظر مبناى استدلال ، صحيح نيست ، زيرا ايشان براى اثبات مدّعاى خود به اجماع منقول استناد كرد درحالىكه ايشان حجيتى براى اجماع منقول قائل نيست . و اگر ايشان بخواهد بگويد : « در خارج اين‌چنين است » مىگوييم : اتفاقاً وقتى انسان به خارج مراجعه مىكند و جوهاى گوناگون را مىبيند اختلافى در معناى امر مشاهده نمىكند . امر در مدرسهء فيضيه و بين فقهاء همان معنايى را دارد كه در عرف دارد . اگر يك مرجع تقليد به كسى امر كرد و ما گفتيم : « أمر فلان بكذا » همان معنايى كه در مدرسهء فيضيه و بين فقهاء از اين جمله فهميده مىشود در بازار هم همان معنا فهميده مىشود . درحالىكه اگر امر نزد فقهاء و اصوليين داراى معنايى اصطلاحى بود بايد معناى آن در مدرسهء فيضيه با معناى آن در بازار تفاوت داشته باشد .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 90\r\n","page_name":" 40 ","page_number":40},
  {"content":"\r\n\r\n\r\nكلام حضرت امام خمينى رحمه الله\r\nايشان - همانند مرحوم آخوند - معناى اصطلاحى را قبول دارد ولى مىفرمايد :\r\n« ظاهراً معناى اصطلاحى امر همان معناى لغوى آن است » . در حالى كه مرحوم آخوند عقيده داشت معناى اصطلاحى امر ، غير از معناى لغوى آن است . بايد توجه داشت كه كلام مرحوم امام خمينى در ارتباط با معناى اصطلاحى ، همان كلام مرحوم آخوند است زيرا معنايى كه مرحوم آخوند به‌عنوان معناى اصطلاحى امر مطرح كرد ، حضرت امام خمينى رحمه الله همان معنا را به‌عنوان معناى لغوى امر نيز دانسته است . ولى تعبيرات اين دو بزرگوار مختلف است . مرحوم آخوند از معناى اصطلاحى به « قول مخصوص » تعبير كرد و مقصود ايشان از « قول مخصوص » ، عبارت از « هيئت افْعَلْ و مشابه آن » بود ولى امام خمينى رحمه الله مىفرمايد : هيئات مختلفى كه در مقام ارادهء معناى حقيقى خودش به‌كارمىرود « 1 » و مشابهات هيئت افعل - در ثلاثى و رباعى ، مجرّد و مزيد فيه - داراى معنايى حرفى مىباشند . و ما در مورد معانى حرفيه گفتيم : معانى حرفيه بر دو قسمند : اخطارى - مثل مِنْ و إلى - و ايجادى - مثل حرف ندا و حرف قسم - . حروف ندا و قسم از چيزى خبر نمىدهند ، چيزى را به ذهن خطور نمىدهند بلكه براى ايجاد ندا و قسم وضع شده‌اند . هيئت افْعَلْ هم - با توجه به اينكه انشاء طلب و ايجاد طلب است - داراى معناى حرفى ايجادى است ولى ما اين معانى حرفيه ايجاديه را زير پوشش معنايى اسمى قرار مىدهيم . و آن پوششى كه مىتواند به‌عنوان يك معناى اسمى همهء اين معانى ايجاديه و هيئات را شامل شود ، خود هيئت افعل و مشابه آن مىباشد . شما همان‌طور كه از شنيدن غلام زيد ، يك معناى اسمى اضافى را درك مىكنيد ، از شنيدن عنوان « هيئت افعل » هم همين معنا را درك مىكنيد . به‌عبارت روشن‌تر : مفهوم كلمهء « هيئت » يك\r\n\r\n\r\n","description":"","footnote":"\r\n( 1 ) - زيرا ممكن است كسى هيئت افْعَلْ را به‌صورت لغو و يا به‌صورت مجاز استعمال كند كه ما كارى با آنان نداريم .\r\n","page_name":" 41 ","page_number":41},
  {"content":"\r\n\r\nمعناى حرفى نيست بلكه نفس هيئت ضَرَبَ و اضْرِبْ و امثال اين‌ها معناى حرفى دارد و مفهوم كلمهء « هيئت » مثل مفهوم كلمهء « ابتداء » در « مِن » است . « ابتداء » يك مفهوم اسمى است اگرچه اضافه هم بشود ، مثل : « ابتداء مطالعتى ساعة كذا » ، ولى ابتداهاى خارجى داراى معناى حرفى مىباشند . بنابراين نفس عنوان « هيئت افْعَلْ و مشابه آن » يك معناى اسمى جامع است ولى مصاديق آنكه عبارت از اضْرِبْ و امثال آن مىباشد ، هيئت‌هايشان هيئت‌هاى حرفى و ايجادى است . لذا حضرت امام خمينى رحمه الله مىفرمايد :\r\nمعناى امر ، يك مفهوم كلى اسمى است كه شامل تمام هيئاتِ مثل افْعَلْ مىشود به‌شرط اينكه اين‌ها در معناى موضوع له خود استعمال شوند ولى اين معانى آنها داخل در معناى امر نيست . معناى امر عبارت از « هيئت افْعَلْ و مشابه آن » مىباشد . در نتيجه آن چيزى را كه امام خمينى رحمه الله به‌عنوان معناى لغوى و اصطلاحى امر بيان مىكند همان چيزى است كه مرحوم آخوند به‌عنوان معناى اصطلاحى امر مطرح كرد . ولى تعبيرات مختلف بود . اشكال : همان اشكالى كه مرحوم آخوند بر معناى اصطلاحى وارد كرد در اينجا نيز بر كلام امام خمينى رحمه الله وارد است . مرحوم آخوند مىفرمود : « القول المخصوص » يك معناى حدثى و اشتقاقى نيست درحالىكه استعمالات اشتقاقيه كه در اصطلاح هست ، ناظر به همين معناى مصطلح است . اين اشكال - به نحو شديدتر - بر امام خمينى رحمه الله نيز وارد است ، زيرا ايشان مىفرمايد : « امر در لغت و اصطلاح به‌معناى « هيئت افعل » و « القول المخصوص » است » . در اين صورت ، اشتقاقاتى كه در لغت و در اصطلاح مطرح است چگونه بايد توجيه شود ؟ اگر بنا بر حرف مرحوم آخوند ، اشكال فقط در ارتباط با اصطلاح بود ، بنا بر حرف امام خمينى رحمه الله ، اشكال هم در ارتباط با لغت مطرح است و هم در ارتباط با اصطلاح . پاسخ اشكال : حضرت امام خمينى رحمه الله در جواب از اشكال فوق مىفرمايد :\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nدرست است كه معناى امر ، عبارت از « هيئت افْعَلْ » است و « هيئت افْعَلْ » - با اين عنوان - يك معناى حدثى و اشتقاقى نيست ولى همين « هيئت افْعَلْ » را وقتى با ملاحظه انتسابش به گوينده و صدورش از مولا درنظر بگيريم ، حالتى حدثى و اشتقاقى پيدا مىكند . مثلًا لفظ « زيد » ، داراى معناى حدثى و اشتقاقى نيست ولى همين لفظ با ملاحظه انتسابش به لافظ و گوينده ، يك معناى حدثى پيدا مىكند . لفظ « كلام » نيز همين‌طور است . مفهوم لفظ « كلام » ، يك معناى حدثى نيست ولى شما از همين مفهوم ، عناوين « تكلّم » و « متكلّم » درست مىكنيد . اين به لحاظ اين است كه « كلام » وقتى اضافه به متكلّم پيدا كرد ، معناى حدثى و اشتقاقى پيدا مىكند . وقتى انتساب به متكلّم را ملاحظه كرديم سؤال مىكنيم : « آيا اين كلام ، در زمان ماضى از متكلّم صادر شده است يا در زمان مستقبل صادر مىشود ؟ » و مىآييم اسم فاعل و ساير مشتقات را براى آن درست مىكنيم . در نتيجه گويا امام خمينى رحمه الله نمىخواهد هيچ‌يك از معانى لغوى مذكور براى امر - حتى طلب - را بپذيرد بلكه معتقد است : معناى لغوى و اصطلاحى امر ، همان « القول المخصوص » است و معناى « القول المخصوص » يك معناى اسمى جامع بين هيئات امرى است و همين معناى جامع اسمى ، به‌لحاظ انتسابش به متكلّم ، معنايى حدثى و قابل اشتقاق مىباشد . « 1 »\r\n\r\nكلام مرحوم محقق اصفهانى\r\nمرحوم محقّق اصفهانى ، بحث را همانند مرحوم آخوند دنبال كرده ولى در پاسخ اشكال فوق مسير ديگرى را پيموده است . مرحوم آخوند ، « القول المخصوص » را به « الطلب بالقول المخصوص » برگرداند ولى مرحوم اصفهانى مىگويد : ما پاى طلب را به‌ميان نمىآوريم . طلب ، در ارتباط با معناى لغوى امر بود و در معناى اصطلاحى امر ،\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 238 و 239 ، تهذيب الاصول ، ج 1 ، ص 131 و 132\r\n","page_name":" 43 ","page_number":43},
  {"content":"\r\n\r\nنقشى ندارد بلكه ما بر همين عنوان « القول المخصوص » تكيه كرده و اشكال را جواب مىدهيم و روى همين عنوان ، معناى اشتقاقى درست مىكنيم . محقق اصفهانى رحمه الله مىفرمايد : ما به اين مستشكل كه مىگويد : « هيئت افْعَلْ داراى معناى اشتقاقى نيست » مىگوييم : منظور شما از اين حرف چيست ؟ دو احتمال وجود دارد كه هر دو احتمال داراى جواب است ، در نتيجه ، اساسى براى اشكال باقى نمىماند : احتمال اوّل : كسى كه مىگويد : « هيئت افْعَلْ يا القول المخصوص داراى معناى اشتقاقى نيست » هدفش اين باشد كه « القول المخصوص » معنايى ندارد كه بخواهد حدثى باشد . به‌عبارت ديگر : اشتقاقى و غير اشتقاقى بودن ، از شئون معناست ، و اگر جايى معنايى وجود نداشته باشد و سالبهء به انتفاء موضوع باشد ، چگونه مىتوانيم اشتقاقى بودن و غير اشتقاقى بودن را مطرح كنيم . و در اينجا امر براى قول مخصوص وضع شده ، براى هيئت افعل و مشابه آن وضع شده و معناى امر ، در حقيقت ، از مقولهء لفظ است و اگر از مقوله لفظ شد ، معنايى براى آن نخواهد بود ، در نتيجه اشتقاقى بودن در مورد آن تصوّر نمىشود . محقق اصفهانى رحمه الله مىگويد : اگر مستشكل بخواهد چنين چيزى بگويد ، جوابش روشن است ، زيرا كلمهء امر - به حسب معناى اصطلاحى - اگرچه عبارت از قول مخصوص است ولى در ارتباط با داشتن و نداشتن معنا ، مقامش پائين‌تر از خود كلمهء لفظ و قول و كلام نيست . و ما وقتى اين‌گونه كلمات را ملاحظه كنيم مىبينيم براى آنها معنا وجود دارد ، خود كلمهء لفظ ، هم داراى لفظ و هم داراى معناست . شما وقتى به كتاب لغت مراجعه كنيد مىبينيد براى كلمهء « لفظ » هم معنا ذكر كرده‌اند . و ما در توضيح كلام محقق اصفهانى رحمه الله مىگوييم : شما وقتى قضيّهء « زيدٌ لفظٌ » را تشكيل مىداديد ، چه چيزى را بر « زيد » حمل\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nمىكرديد ؟ آيا لفظِ « لفظٌ » را بر « زيد » حمل مىكرديد يا معناى « لفظٌ » را ؟ بدون ترديد ، همان‌طور كه در قضيّهء « زيدٌ قائمٌ » ، معناى « قائم » را بر « زيد » حمل مىكرديم در قضيّهء « زيدٌ لفظٌ » نيز معناى « لفظٌ » را بر « زيد » حمل مىكنيم . نه اينكه « لفظٌ » هيچ معنايى نداشته باشد ، لذا اگر كلمهء « لفظٌ » را برداريم و به‌جايش لفظ مهمل - مثل ديز - قرار دهيم قضيّهء حمليه ، كاذب مىشود . درحالىكه قضيّهء حمليهء « زيدٌ لفظٌ » قضيّهء واقعى است ولى موضوع در اين قضيّه ، معناى زيد نيست يعنى نمىخواهيم بگوييم : « اين هيكل خارجى ، لفظ است » بلكه موضوع در قضيه ، واقعيت لفظ زيد است . خلاصهء كلام محقق اصفهانى رحمه الله اين است كه اگر ما امر را حقيقت در قول مخصوص بگيريم ، نمىتوانيم بگوييم : « چون قول مخصوص از مقولهء لفظ است پس معنا ندارد ، در نتيجه نمىتواند جنبهء اشتقاقى پيدا كند چون اشتقاقى بودن از شئون معناست » . زيرا بدون ترديد در اينجا معنا تحقق دارد . احتمال دوم : كسى كه مىگويد : « هيئت افْعَلْ يا القول المخصوص ، داراى معناى اشتقاقى نيست » هدفش اين باشد كه هيئت افعَلْ و القول المخصوص داراى معناست ولى معناى آن اشتقاقى نيست . محقّق اصفهانى رحمه الله مىفرمايد : اگر مستشكل ، چنين چيزى بگويد ، در جواب او مىگوييم : ما در اينجا يك ريشه‌يابى مىكنيم ببينيم آيا قول و لفظ و امثال اين‌ها ، از چه مقوله‌اى هستند ؟ قول و لفظ ، از مقولهء كيف است و كيف داراى انواعى است : يكى از اقسام كيف ، عبارت از كيف مسموع است يعنى كيفى كه شنيده مىشود و در ارتباط با سمع انسان است و مسموع بودن ، در ماهيت و ذات آن دخالت دارد . و به‌عبارت ديگر : مسموع بودن ، به‌عنوان فصل مميّز آن شناخته مىشود ، همان‌طورى كه ناطقيت - به حسب معروف - فصل مميّز انسان است و ناهقيت ، فصل مميّز حمار\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nاست و هركدام از اين‌ها در تشكيل نوع نقش دارند ، در باب كيف هم همين‌طور است .\r\nمسموعيت نيز به‌عنوان فصل مميّز و به‌منزلهء جزء منوّع است كه در تشكيل نوع دخالت دارد . حال وقتى مسموعيت ، در ماهيت نوع دخالت داشت سؤال مىكنيم : آيا مسموعيت ، يك معناى اشتقاقى است يا غير اشتقاقى ؟ ترديدى نيست كه خود كلمهء مسموع - به‌لحاظ اينكه اسم مفعول است - داراى معناى اشتقاقى است و از معناى جامد نمىتوان اسم مفعول درست كرد . و اين معناى اشتقاقى ، دخالت در ذات دارد و كيف مسموع ، نوع براى لفظ و قول و كلام و امثال اين‌هاست . اگر مسئله به اين صورت باشد چطور مىتوانيم معناى اشتقاقى را از لفظ و قول بيرون ببريم ؟ معناى اشتقاقى ، جزء ماهيت نوعيهء قول و لفظ است ، جزء ذات قول و لفظ است . « 1 »\r\n\r\nفرق ميان كلام محقق اصفهانى رحمه الله با كلام امام خمينى رحمه الله\r\nمحقق اصفهانى رحمه الله اشتقاقى بودن را در ارتباط با ذات لفظ و قول و كلام ثابت كرد ، به‌لحاظ اينكه از مقولهء كيف مسموع بودند و مسموع بودن در كيف مسموع به‌عنوان فصل مميّز و جزء ذات است . ولى امام خمينى رحمه الله مىفرمود : اگر شما لفظ را در ارتباط با لافظ بسنجيد ، داراى معناى اشتقاقى است . اگر صحت انتساب كلام را به متكلّم ملاحظه كنيد ، معناى اشتقاقى دارد و اگر ارتباط قول را به قائل ملاحظه كنيد ، معناى اشتقاقى دارد . خلاصه اينكه از كلام امام خمينى رحمه الله استفاده نمىشد كه اين اشتقاقى بودن در متن ذات معناى قول و لفظ است بلكه به‌نظر ايشان ، اشتقاقى بودن در ارتباط با كيفيت ملاحظهء شماست .\r\n\r\n\r\n","description":"","footnote":"\r\n( 1 ) - نهاية الدراية ، ج 1 ، ص 175 و 176\r\n","page_name":" 46 ","page_number":46},
  {"content":"\r\n\r\nولى در اصل اينكه هر دو بزرگوار مىخواهند معناى اشتقاقى را براى لفظ و قول و كلام ثابت كنند با هم فرقى ندارند . اشكال آيت‌اللَّه خويى « دام ظلّه » بر محقق اصفهانى رحمه الله آيت‌اللَّه خويى « دام ظلّه » مىفرمايد : لفظ داراى دو حيثيت است : حيثيت صدور لفظ از لافظ و ارتباط آن با لافظ و حيثيت وجود لفظ در خارج و تحقق آن در خارج . ايشان مىفرمايد : آنچه مورد بحث ماست ، همان حيثيت دوم است و باتوجّه به اين حيثيت ، لفظ داراى معناى اشتقاقى نخواهد بود زيرا در اين صورت ، لفظ ، يا در خارج وجود دارد يا ندارد ، و ديگر اضافه و انتساب به فاعل در آن مطرح نيست . و آنچه محقق اصفهانى رحمه الله فرمود مربوط به حيثيت اوّل است . « 1 » پاسخ اشكال آيت‌اللَّه خويى « دام ظلّه » به‌نظر ما اشكال آيت‌اللَّه خويى « دام ظلّه » بر محقق اصفهانى رحمه الله وارد نيست زيرا : اوّلًا : دليلى نداريم كه محلّ بحث در ارتباط با حيثيت دوم باشد . ثانياً : اگر چيزى جزء ذات و ماهيت يك شىء باشد ، نمىتوان آن شىء را از جزء ذاتش جدا كرد . يك وقت نمىخواهيم « انسان » را ملاحظه كنيم ، بحثى نيست ولى اگر خواستيم آن را ملاحظه كنيم نمىتوانيم ناطقيت را كنار بزنيم . اگر انسان به‌عنوان اينكه نوع است - نه به‌عنوان فردى از افراد حيوان - ملاحظه شود ، نمىتوان حيثيت ناطقيت را از آن سلب كرد . و اين‌طور كه محقق اصفهانى رحمه الله فرمود و مسئله را در ارتباط با ذات و ماهيت قرار داد ، ديگر با لحاظ نمىتوان فصل را از نوع جدا كرد . اگر مسموعيت به‌عنوان فصل مميّز ، در ماهيت لفظ ، نقش دارد ، چگونه مىتوان مسموعيت را از آن جدا كرد ؟ جدا كردن مسموعيت از لفظ ، به اين معناست كه شما با\r\n\r\n\r\n","description":"","footnote":"\r\n( 1 ) - محاضرات في أُصول الفقه ، ج 2 ، ص 12 و 13\r\n","page_name":" 47 ","page_number":47},
  {"content":"\r\n\r\nلفظ كارى نداريد بلكه به يك معناى جنسى بالاتر از آن نظر داريد . بنابراين آنچه آيت‌اللَّه خويى « دام ظلّه » مىفرمايد با آنچه استاد بزرگوارشان ( محقق اصفهانى رحمه الله ) مىفرمايد تطبيق نمىكند . بله ، اگر ايشان اين اشكال را بر كلام امام خمينى رحمه الله وارد مىكرد ممكن بود وجهى داشته باشد ، چون ظاهر كلام امام خمينى رحمه الله ملاحظهء خارج از ذات بود . ثالثاً : از استعمالات قرآن كريم ، نكته‌اى استفاده مىشود كه هم مؤيّد محقق اصفهانى رحمه الله و هم مؤيّد امام خمينى رحمه الله است . بيان مطلب : آيا قول و لفظ ، نزديك‌تر به اشتقاق است يا بياض و سواد ؟ اگر از شما سؤال شود : آيا بياض ، داراى معناى اشتقاقى است ؟ خواهيد گفت : نه . ولى ما مىبينيم بياض و سواد ، در قرآن كريم به‌عنوان دو معناى اشتقاقى مطرحند . ( يَومَ تَبيَضُّ وُجوهٌ وَ تَسوَدُّ وُجوهٌ ) « 1 » قرآن كريم انتساب بياض و سواد را به وجوه ملاحظه كرده و از آن « تبيضّ » و « تسودّ » را اشتقاق كرده است . رابعاً : در معانى اشتقاقيه ، به‌طور كلّى حيثيت انتساب مطرح است و اگر حيثيت انتساب را سلب كنيم ، ديگر اشتقاقى نخواهد بود و هيچ معنايى - با قطع‌نظر از انتساب - اشتقاقى نخواهد بود . اشتقاقى بودن همين « ضَرْب » در ارتباط با « من يصدر عنه » است و اگر اضافه‌اش به « من يصدر عنه » ناديده گرفته شود ، داراى معناى اشتقاقى نخواهد بود . « ضَرْب » ، يك واقعيت و يك حقيقت خارجيه است و اينكه شما آن را اشتقاقى مىدانيد به‌لحاظ انتساب آن به « من يصدر عنه الضرب » است . گفته نشود : « اگر انتساب را مراعات كنيم تمام معانى غير حدثيه به معانى حدثيه تبديل خواهد شد » . خير ، شما هيچ‌گاه نمىتوانيد « زيد » - بما هو زيدٌ - را به معناى حدثى و اشتقاقى تبديل كنيد . هرگونه اضافه‌اى هم در كار باشد نمىتوان چنين كارى انجام داد . البته مضروبيّت ، ضاربيت ، جالسيت و قائميت او معناى اشتقاقى است ولى\r\n\r\n\r\n","description":"","footnote":"\r\n( 1 ) - آل عمران : 106\r\n","page_name":" 48 ","page_number":48},
  {"content":"\r\n\r\nاين اشتقاقات از « ضَرْب » و « جلوس » و « قيام » است و خود زيد نمىتواند معناى اشتقاقى پيدا كند . پس اينكه آيت‌اللَّه خويى « دام ظلّه » مىفرمايد : « اين حيثيت را بايد كنار گذاشت » ، لازمه‌اش اين است كه هيچ معناى اشتقاقى نداشته باشيم ، زيرا حتى در مشتقات هم اگر حيثيت انتساب را كنار بگذاريم ، اشتقاقى بودن از بين مىرود .\r\n\r\nجهت دوم آيا علوّ و استعلاء در معناى امر دخالت دارد ؟\r\nقبل از ورود به بحث لازم است دو مقدّمه ذكر شود : مقدّمهء اوّل : اگر امر به صورت مشترك لفظى يا مشترك معنوى بين دو معناى مشتق و جامد وضع شده باشد ، بحث ما در اينجا راجع به‌معناى اشتقاقى امر است . حال اگر آن معناى اشتقاقى را عبارت از طلب بدانيم در اينجا مىخواهيم ببينيم آيا تقييدى در دايرهء طلب پيش مىآيد يا نه ؟ يعنى آيا امر ، مطلق طلب است يا خصوصيت علوّ و استعلاء هم در آن دخالت دارد ؟ و ما در بحث گذشته گفتيم : شايد قيد « فىالجمله » در عبارت مرحوم آخوند ناظر به همين خصوصيات باشد ، يعنى مرحوم آخوند بخواهد بفرمايد : علاوه بر طلب ، خصوصيات ديگرى هم در معناى امر دخالت دارد . و اگر معناى اشتقاقى امر را مفهوم اسمى جامع بين هيئات افْعَلْ و مشابه آن بدانيم - آن‌گونه كه امام خمينى رحمه الله فرمود و ما گفتيم : اين ، عبارت ديگرى از همان قول مخصوص است كه در كلام مرحوم آخوند بود - اين بحث پيش مىآيد كه آيا آن مفهوم اسمى جامع بين هيئات ، مخصوص هيئاتى است كه از عالى و مستعلى صادر شود يا مطلق هيئات افعل را شامل مىشود خواه از عالى و مستعلى صادر شود يا از غير عالى و مستعلى ؟\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nپس بنابراين مبنا هم اين بحث جريان دارد . بله اگر امر را به معناى شىء بگيريم ديگر جاى بحث علوّ و استعلاء نيست . مقدّمهء دوم : آيا علوّ و استعلاء به چه معنايى است ؟ علوّ : عبارت از يك اعتبار عقلايى است كه عقلاء در مواردى براى اشخاص ، يك نفوذ كلمه و يك عظمت و يك لزوم اطاعت قائل هستند . عقلاء - بما هم عقلاء - پدر را در ارتباط با فرزند ، مولا را در ارتباط با عبد ، زمامدار يك كشور را - هرچند به ناحق باشد - در ارتباط با مردم داراى علوّ مىبينند و براى آنان نفوذ كلمه و عظمت و لزوم اطاعت قائلند . وقتى عقلاء وارد محيط شرع مىشوند ، با توجه به مزايايى كه شرع براى بعضى از افراد قائل است ، عقلاء هم به تبعيت شرع ، او را داراى علوّ مىبينند . عقلاء وقتى ملاحظه مىكنند كه وظيفهء شرعى عوام ، رجوع به مقلَّد و اخذ احكام از طريق اوست ، به تبعيت از شرع ، اين علوّ را براى مقلَّد اعتبار مىكنند . بنابراين مقصود از علوّ ، اوّلًا : خصوص علوّ معنوى و مذهبى و علمى نيست بلكه علوّ از جهت قدرت هم دخالت دارد . علوّ ابوّت ، مولويّت و امثال اين‌ها از مصاديق علوّ مىباشند . و ثانياً : علوّ ، تابع حق بودن يا ناحق بودن نيست . اگر در كشورى كودتا شود و زمامدار قبلى را به زندان انداختند ، او ديگر علوّ خود را از دست داده و ازنظر عقلاء ، زمامداران جديد واجد علوّ شده‌اند . و به حق بودن يا ناحق بودن ، در اين مسألهء عقلايى دخالت ندارد . استعلاء : به‌معناى تكيه بر علوّ است و اين داراى دو مورد است : 1 - كسى ذاتاً داراى علوّ باشد و بر علوّ خود هم تكيه كند ، كه او را « عالى مستعلى » مىناميم ، يعنى هم علوّ واقعى عقلايى دارد وهم با تكيه بر علوش دستورى داده است . 2 - كسى ذاتاً واجد علوّ عقلايى نباشد بلكه سافل باشد ولى در مقام طلب ، طور ديگرى به خودش نگاه كند و خودش را عالى بپندارد و به تعبير امروزى : از موضع قدرت صحبت كند ، درحالىكه در واقع فاقد قدرت است اين را « سافل مستعلى » مىناميم . حال كه معناى علوّ و استعلاء روشن شد بايد ببينيم :\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nآيا علوّ و استعلاء در معناى امر دخالت دارند ؟\r\nبدون اشكال ، متبادر از لفظ امر اين است كه علوّ در معناى امر دخالت دارد . شاهد اين مسئله ، وجدان است . اگر پدر چيزى را از فرزند خود خواست مىگويند : « أمَرَ الوالِد وَلده بكَذا » ، در ارتباط با مولا و عبد نيز گفته مىشود : « أمَرَ المولى عَبدَه بكَذا » . اين مسئله چيزى است كه مطابق با ذوق عرفى نيز مىباشد . ولى اگر عبد چيزى را از مولا بخواهد - در جايى كه مستعلى نباشد - گفته نمىشود : « أمَرَ العَبد مولاه بِكذا » و نيز اگر فرزند چيزى از پدر بخواهد - بدون اينكه مستعلى باشد - عرف نمىگويد : « أمَرَ الولدُ والدَه بِكذا » و اگر مقلِّدى چيزى از مرجع تقليد بخواهد نمىگويد : « أمَرَ المقلِّد مَرجعَه بِكذا » . بنابراين ، مسألهء علوّ در معناى امر دخالت دارد . البته مرحوم بروجردى در اين زمينه بيانى دارد كه به‌زودى مطرح خواهيم كرد . مرحوم آخوند نيز اين معنا را پذيرفته و مىفرمايد : « الظاهر اعتبار العلوّ في معنى الأمر . . . كما أنّ الظاهر عدم اعتبار الاستعلاء » . يعنى ظاهر اين است كه علوّ در معناى امر دخالت دارد ولى استعلاء دخالت ندارد . سپس مىفرمايد : عالى به هر كيفيتى طلب خود را بيان كند ، امر صدق مىكند و لو كان مستخفضاً بجناحه . پدر ، گاهى مىگويد : فرزندم برو اين كار را انجام بده . اين امر است ولى گاهى مىگويد : خواهش مىكنم اين كار را انجام بده ، تقاضا مىكنم اين كار را انجام بده . به‌نظر مرحوم آخوند ، اين هم امر است . « 1 » ولى ظاهراً نزد عقلاء به اين مورد امر صدق نمىكند .\r\n\r\nنظريهء مرحوم بروجردى\r\nايشان ابتدا به‌عنوان مقدّمه مىفرمايد :\r\n\r\n\r\n","description":"","footnote":"\r\n( 1 ) - كفاية الاصول : ج 1 ، ص 91\r\n","page_name":" 51 ","page_number":51},
  {"content":"\r\n\r\nما وقتى به عرف مراجعه مىكنيم مىبينيم درنظر عرف ، حقيقت امر با حقيقت تقاضا و التماس و دعا فرق دارد و عرف اين دو را متغاير مىبيند . امر ، داراى معنا و مفهوم خاصى است و التماس و تقاضا ، مفهوم ديگرى است . اين مقدّمه ، مقدّمهء خوبى است و ما هم از اين مقدّمه استفاده كرديم و گفتيم :\r\nجايى كه پدر ، چيزى را به‌صورت التماس يا تقاضا از فرزندش بخواهد ، عرف نمىگويد :\r\n« إنّه أمر وَلَدُه بكذا » ، بلكه مىگويد : « التمس من ولدِه كذا » و يا مىگويد : « او از فرزندش فلان چيز را تقاضا كرد » . سپس مرحوم بروجردى مىفرمايد : طلب‌هايى كه از متكلّم صادر مىشود بر دو قسم است : 1 - گاهى متكلّم مىخواهد به نفس طلبى كه از او صادر مىشود ، در مأمور ، ايجاد تحريك كند . بدون اينكه قول يا فعلى در كنار هيئت افعل وجود داشته باشد . مىخواهد با نفس « اضْرِبْ » ، مأمور را تحريك كند به اينكه ضرب را در خارج ايجاد كند . 2 - گاهى متكلّم مىبيند « هيئت افْعَلْ » ، به تنهايى نمىتواند ايجاد تحرك در مأمور كند بلكه بايد به دنبال آن چيزى چون التماس ، گريه و دعا نيز باشد . فقيرى كه به غنى مىگويد : « به من پول بده » ، مجرّد اين حرف در او ايجاد انبعاث نمىكند ، بلكه بايد در كنار آن ، مطالبى را ضميمه كند ، مثل اينكه بگويد : من فقيرم ، خدا والدين شما را رحمت كند و . . . . مرحوم بروجردى مىفرمايد : ما به قسم اول از طلب ، امر مىگوييم ولى به قسم دوم ، امر را اطلاق نمىكنيم . در قسم اوّل - كه امر است - فرقى ميان عالى و سافل نيست و در قسم دوم هم - كه امر نيست - فرقى بين عالى و سافل وجود ندارد . گاهى پدر چيزى از فرزند مىخواهد ولى در كنار هيئت افْعَلْ ، دعا و تشويق و امثال اين‌ها را ضميمه مىكند . گاهى هم مىخواهد با نفس هيئت افْعَلْ به مرادش برسد . اين صورت دوم ، امر است اگرچه از سافل باشد ، ولى سافل حقّ ندارد به اين صورت امر كند . امّا در جايى كه چيزى در كنار\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nهيئت افْعَلْ باشد ما آن را امر نمىگوييم . خواه طلب‌كننده واقعاً عالى باشد يا اينكه سافل باشد . همان‌طور كه اگر فقيرى در كنار تقاضاى پول ، مسائل جنبى - چون دعا و گريه - را ضميمه كند ، طلب او ، امر نيست اگر پدر هم با تقاضا و تشويق چيزى را از فرزند بخواهد ، طلب او ، امر نيست ، اگرچه علوّ پدر مسلّم است ولى چون پدر تكيه بر علوّ خود نكرده بلكه مسألهء تشويق و امثال آن را كنار طلبش گذاشته ، طلب او ، امر به حساب نمىآيد . « 1 » حتّى اگر مرجع تقليدى چيزى را از مقلّد خود بخواهد ولى طلب او همراه با تشويق و امثال آن باشد ، اين طلب را امر نمىگوييم ، هرچند كه علوّ شرعى و عقلايى براى مرجع تقليد مسلّم است . « 2 » بررسى كلام مرحوم بروجردى ايشان فرمود : « در جايى كه مقصود متكلّم اين باشد كه به نفس گفتن اضْرِبْ ، در مخاطب ، ايجاد تحريك كند بدون اينكه مسائل جنبى در كار باشد ، اين را امر مىگوييم ، اگرچه سافل به اين صورت طلب كند ولى سافل ، چنين حقّى ندارد » . به‌نظر مىآيد اين كلام داراى تناقض است . از طرفى ايشان اين را امر مىداند و از طرفى مىفرمايد : « سافل ، حقّ چنين كارى را ندارد » . چرا حق نداشته باشد ؟ اگر در معناى امر ، تضيقى - به‌عنوان علوّ - وجود دارد يعنى علوّ در معناى امر دخالت دارد ، پس بگوييد : « طلبى كه از سافل صادر شده امر نيست » چرا شما آن را امر مىدانيد و مىگوييد : سافل چنين حقّى ندارد ؟ و اگر در معناى امر ، هيچ تضيقى وجود ندارد بلكه ملاك اين است كه متكلّم بخواهد به نفس هيئت افْعَلْ ، در مأمور ايجاد تحريك كند ، پس اينكه « سافل چنين حقّى ندارد » براى چيست ؟ آنچه از آخر كلام مقرّر استفاده مىشود اين است كه آنچه منشأ ترديد مرحوم\r\n\r\n\r\n","description":"","footnote":"\r\n( 1 ) - بر خلاف مرحوم آخوند كه اين مثال را داخل در امر مىدانست .\r\n( 2 ) - نهاية الاصول ، ج 1 ، ص 86 و 87\r\n","page_name":" 53 ","page_number":53},
  {"content":"\r\n\r\nبروجردى شده اين است كه ايشان تصوّر كرده اگر علوّ ، در معناى امر دخالت داشته باشد بايد « أنا آمرك بكذا » را به « أنا أطلب منك و أنا عالٍ » ترجمه و تفسير كنيم درحالىكه در ترجمهء « أنا آمرك بكذا » جملهء « و أنا عالٍ » آورده نمىشود . ما به مرحوم بروجردى مىگوييم : شكى نيست كه انسان بودن آمر و ناهى ، در امر و نهى دخالت دارد پس چرا جملهء « أنا آمرك بكذا » را به « أنا أطلب منك كذا و أنا إنسان » تفسير نمىكنيد ؟ همان‌طور كه ذكر « أنا إنسان » در تفسير « أنا آمرك بكذا » ضرورتى ندارد ذكر « أنا عالٍ » نيز ضرورتى ندارد . پس ما نمىتوانيم مدخليت قيد علوّ در معناى امر را كنار گذاشته و طلب سافل از عالى را - در جايى كه چيزى ضميمهء هيئت افْعَلْ نكرده - امر بناميم و بگوييم : ولى سافل چنين حقّى ندارد . به‌نظر مىآيد چنين چيزى صحيح نباشد ، زيرا علوّ در معناى امر اعتبار دارد و در اين صورت بايد بگوييم : اين مورد ، امر نيست نه اينكه امر باشد ولى سافل چنين حقّى نداشته باشد . در نتيجه ، در ارتباط با معناى امر ما نمىتوانيم اعتبار علوّ را انكار كنيم ، همان‌طور كه در اينجا استعلاء هم اعتبار دارد يعنى بايد آمرِ عالى ، بر علوش تكيه كند . و اگر به‌صورت تشويق و تقاضا بود ، عقلاء به آن ، امر اطلاق نمىكنند .\r\n\r\nنظريهء مرحوم محقق قمى\r\nمحقق قمى رحمه الله در قوانين ، استعلاء را به‌معناى تغليظ القول - يعنى با غلظت و قوت حرف زدن - دانسته است . « 1 »\r\n\r\n\r\n","description":"","footnote":"\r\n( 1 ) - عنوان « تغليظ القول » را در كلام محقق قمّى در قوانين الاصول نيافتيم و ظاهراً اين تعبير از عبارت « الاستعلاء ظاهر في الإلزام » در كلام ايشان استفاده شده است . قوانين الاصول ، ج 1 ، ص 81 مرحوم محقق اصفهانى مىفرمايد : لا يقال : ليس مطلق الإيجاب موجباً لاستحقاق العقاب بل إذا كان من العالي . لأنّا نقول : الأمر و إن كان كذلك إلّا أنّ علوّ الباعث و الطالب مفروغ عنه فاعتباره في مفهوم الأمر و عدمه لا يكاد يفيد فائدة أُصولية ، و لعلّه لأجل هذا بنى المحقق القمّي رحمه الله على أنّ الاستعلاء المعتبر في الأمر هو الإيجاب ، زاعماً أنّ الاستعلاء تغليظ القول في مقام البعث حيث لم يجد فائدة أُصولية للبحث عن اعتبار العلوّ و الاستعلاء . نهاية الدراية ، ج 1 ، ص 180\r\n","page_name":" 54 ","page_number":54},
  {"content":"\r\n\r\nبررسى كلام مرحوم محقق قمى اين معنايى كه ايشان ذكر مىكند ، درحقيقت ، مساوق با ايجاب است در حالى كه ايجاب ، يك معنا و استعلاء معناى ديگرى دارد . ايجاب و استحباب دو قسم از طلب مىباشند . چيزى را كه انسان طلب مىكند ، گاهى مىخواهد آن چيز حتماً تحقق پيدا كند و گاهى تحقق مطلوب ، برايش رجحان دارد . ولى وجوب و استحباب ، غير از مسألهء استعلاء است . استعلاء يعنى خود را عالى ديدن و بر علوّ تكيه كردن ، اگرچه هيچ‌گونه غلظتى در قول نباشد . بله ممكن است گاهى تغليظ القول ، اماره براى استعلاء باشد ولى حقيقت استعلاء غير از تغليظ القول است . ممكن است سافل ، خيلى آرام صحبت كند ولى براى خودش مدّعى علوّ باشد . علوّ ، جهتى نفسانى است و وقتى شخصْ ادعاى علوّ مىكند ، خودش را در موضع عالى مىبيند ، مثل شخص كم‌سوادى كه خود را باسواد به‌حساب مىآورد . البته انسانى كه با نبودن علوّ ، خودش را عالى مىبيند ، گاهى عقيده هم دارد و گاهى خالى از عقيده است .\r\n\r\nنظريهء ديگر در ارتباط با علوّ و استعلاء\r\nبعضى گفته‌اند : مسألهء علوّ و استعلاء ، به‌صورت مانعة الخلوّ ، در معناى امر دخالت دارد ، يعنى يكى از اين دو ، كفايت مىكند ولى امر نبايد خالى از هر دو باشد . اينان در يك مورد با ما موافقند و آن در جايى است كه هم علوّ و هم استعلاء باشد ، كه در اين صورت ، امر صدق مىكند . آنچه مورد اختلاف است اين است كه استعلاء باشد ولى علوّ نباشد . اينان مىگويند ، اين صورت هم امر است ولى ما آن را امر نمىدانيم . دليلى كه اينان براى اين مطلب اقامه كرده‌اند اين است كه مىگويند : اگر شخص\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nسافلى - مثل فرزند - با تكيه بر علوّ خيالى ، از شخص عالى - مثل پدر - طلبى كرد ، از نظر عقلاء دو جهت در آن وجود دارد : اوّلًا : عقلاء اين را تقبيح مىكنند . ثانياً : عقلاء ، در مقام توبيخ اين شخص مىگويند : « لِمَ تأمُرُ أباك بكذا » ؟ اين تقبيح عقلاء و تعبيرى كه در مقام توبيخ مىآورند دليل بر اين است كه نفس استعلاء در تحقق امر كافى است و الّا اگر كافى نبود اوّلًا چرا او را تقبيح مىكنند و ثانياً چرا در مقام توبيخ او مىگويند : « لِمَ تأمر . . . » ؟ چرا نمىگويند : « لِمَ تستعلي على أبيك » ؟ « 1 » بررسى نظريهء فوق ما مىگوييم : اين دو حيثيت - مسألهء تقبيح و مسألهء تعبير در مقام توبيخ - را از هم جدا كنيد . تقبيح در ارتباط با استعلاء است . اگر فرزندى در برابر پدر ، تخيّل علوّ پيدا كند ، عبدى در برابر مولايش چنين ادعايى بكند ، بدون ترديد ، عقلاء او را تقبيح مىكنند . اما اينكه چرا عقلاء در مقام توبيخ ، از تعبير « لِمَ تأمر أباك بكذا » ؟ استفاده مىكنند ، جوابش اين است « 2 » كه علت ادّعاى علوّ و استعلاء توسط اين شخص اين است كه چنين شخصى وقتى ادّعاى علوّ كرد ، به خودش اجازهء امر مىدهد . يعنى اين شخص - درحقيقت - مىداند كه امر در ارتباط با علوّ است ولى چون فاقد علوّ است بايد يك علوّ ادعايى براى خودش درست كند . مثل آنچه سكّاكى در ارتباط با مجاز ادعا مىكرد و مىگفت : در « زيد أسدٌ » ادعا مىكنيم كه زيد ، از مصاديق اسد است ، در نتيجه شجاعت را - كه خصيصهء اسد است - براى زيد ثابت مىكنيم . اين هم ، درحقيقت ،\r\n\r\n\r\n","description":"","footnote":"\r\n( 1 ) - اين قول را مرحوم آخوند به صورت احتمال مطرح كرده و آن را ردّ نموده است و مرحوم مشكينى در حاشيه كفايه به بعض الأساطين نسبت داده است . رجوع شود به : كفاية الاصول با حاشيهء مرحوم مشكينى ، ج 1 ، ص 91 .\r\n( 2 ) - هرچند مرحوم آخوند ، با اشاره از اين مطلب گذشته است .\r\n","page_name":" 56 ","page_number":56},
  {"content":"\r\n\r\nمىخواهد چنين راهى را طى كند . پس اينكه مرحوم آخوند مىفرمايد : « تعبير به « لم تأمر . . . » به لحاظ حال اوست » مقصود ايشان اين است كه شخص سافل ، از اين راه مىخواهد دسترسى به امر پيدا كند . او مىبيند سافل است و طلب صادر از سافل ، امر نمىباشد ، مىآيد به كمك ادّعاء ، سافليت خود را كنار زده و براى خودش علوّ درست مىكند و به اعتقاد خودش روى كرسى امر نشسته و امر مىكند . در نتيجه ما از تحليل همين مسئله در مىيابيم كه امر در ارتباط با علوّ است و استعلاء تنها نمىتواند امر درست كند .\r\n\r\nجهت سوم : آيا طلبى كه مفاد امر است خصوص طلب وجوبى است يا اعم از طلب وجوبى و استحبابى ؟ « 1 »\r\nمرحوم آخوند معتقد است مفاد امر ، خصوص طلب وجوبى است . « 2 » در مقابل ايشان ، بعضى عقيده دارند مفاد امر ، يك معناى اعمّ است كه هم طلب وجوبى را شامل مىشود و هم طلب ندبى را .\r\n\r\nدليل قائلين به اعم\r\nمهم‌ترين دليلى كه قائلين به اعم اقامه كرده‌اند اين است كه مىگويند : تقسيم امر\r\n\r\n\r\n","description":"","footnote":"\r\n( 1 ) - تذكر : اين بحث بنا بر هر دو قولى كه در معناى امر مطرح است ، جريان دارد ، هم بنا بر قول امام خمينى رحمه الله كه معناى اصطلاحى و لغوى را يكى مىدانست و جامع اسمى درست مىكرد و هم بنا بر قول مرحوم آخوند و ديگران كه معناى اصطلاحى را قول مخصوص مىدانستند .\r\n( 2 ) - كفاية الاصول ، ج 1 ، ص 92\r\n","page_name":" 57 ","page_number":57},
  {"content":"\r\n\r\nبه وجوبى و استحبابى دليل بر اين است كه مَقْسَم - يعنى امر - قدر مشترك بين وجوب و استحباب است ، زيرا يك قسم آن ، طلب وجوبى و قسم ديگر آن ، طلب استحبابى است . به‌عبارت ديگر : همان‌طور كه امر ، حقيقتاً بر طلب وجوبى اطلاق مىشود ، حقيقتاً بر طلب استحبابى هم اطلاق مىشود .\r\n\r\nپاسخ دليل قائلين به اعمّ\r\nما در پاسخ اين دليل مىگوييم : شما از اين دليل مىخواهيد استفاده كنيد كه آن امرى را كه مقسم قرار داده‌اند ، اعمّ از طلب وجوبى و استحبابى است . ما نيز اين مطلب را قبول داريم ولى بحث اين است كه آيا ارادهء معناى اعم از آن امر ، به نحو حقيقت است يا اعمّ از حقيقت و مجاز است ؟ استعمال در يك معنا كه دليل بر حقيقت بودن نمىشود . اگرچه سيد مرتضى رحمه الله مىفرمود : « اصل در استعمال ، حقيقت است » ولى محققين عقيده داشتند استعمال ، اعم از حقيقت و مجاز است . اگر لفظى در يك معنا استعمال شد و كيفيت استعمال آن روشن نبود ، نفس استعمال ، دليل بر حقيقى بودن معناى مستعمل فيه نيست . سؤال : پس جاى اصالة الحقيقة كجاست ؟ جواب : مورد اصالة الحقيقة در جايى است كه لفظى استعمال شده باشد ولى مستعمل فيه براى ما مشخص نباشد ، مثل اينكه متكلّم بگويد : « رأيتُ أسداً » و ما ندانيم آيا مراد او از اسد ، معناى حقيقى اسد است يا معناى مجازى آن ؟ در اينجا اصالة الحقيقة مىآيد و مراد متكلّم را براى ما روشن مىكند . امّا در جايى كه مراد متكلّم روشن است ولى كيفيت استعمال ، نامعلوم است ، يا قطعاً جاى اصالة الحقيقة نيست و يا نمىدانيم آيا جاى اصالة الحقيقة هست يا نه ؟ در ما نحن فيه نيز ما مىدانيم امرى كه مقسم قرار گرفته در معناى عام استعمال شده ولى نمىدانيم آيا اين استعمال حقيقى است يا مجازى ؟ در اين صورت نمىتوانيم به اصالة الحقيقة استناد كنيم ، زيرا اصالة الحقيقة به‌عنوان يك اصل عقلايى مطرح است و تا وقتى ما احراز نكنيم كه در\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nموارد معلوم بودن مراد و نامعلوم بودن كيفيت استعمال ، عقلاء به يك چنين اصلى تمسك مىكنند ، نمىتوانيم به اين اصل استناد كنيم .\r\n\r\nادلّهء مرحوم آخوند\r\nمرحوم آخوند براى اثبات مدّعاى خود - كه امر براى خصوص طلب وجوبى وضع شده - چند دليل اقامه كرده است :\r\n\r\nدليل اوّل : تبادر\r\nتبادر ، از امورى است كه نمىتوان برآن برهانى اقامه كرد لذا مرحوم محقق عراقى ، منكر وجود چنين تبادرى شده است . « 1 » به‌نظر مىرسد در اينجا بايد انسان به عرف مراجعه كند ببيند اگر پدرى فرزندش را به چيزى امر كرد آيا عرف در وجوبى بودن اين امر ترديد دارد ؟ يا اگر شوهرى به همسر خود امر كرد كه فلان كار را انجام دهد آيا نزد عرف ، وجوبى يا استحبابى بودن معلوم نيست ؟ به‌نظر مىرسد متبادر عرفى از كلمهء امر ، همان طلب وجوبى است كه مرحوم آخوند ذكر كرده است لذا وقتى انسان به ذهن خودش و به استعمالات عرفى مراجعه مىكند مىبيند حق با مرحوم آخوند است و تبادر ، مهم‌ترين دليل و شايد دليل منحصر به فرد اين باب باشد .\r\n\r\nدليل دوم : آيهء شريفهء ( فَلْيَحْذَرِ الَّذِينَ يُخالِفُونَ عَنْ أَمْرِهِ ) : « 2 »\r\nقبل از توضيح دليل فوق بايد دانست كه استدلال به اين آيه ، مبتنى بر اين است كه بحث در مادّهء امر - يعنى أ ، م ، ر - باشد نه در هيئت افْعَلْ . « 3 » با توجه به اين مقدّمه مىگوييم :  ( فَلْيَحْذَرِ )  در آيهء شريفه ، امر غايب و به معناى\r\n\r\n\r\n","description":"","footnote":"\r\n( 1 ) - مقالات الاصول ، ج 1 ، ص 207 ، نهاية الأفكار ، ج 1 ، ص 160 - 163\r\n( 2 ) - النور : 63\r\n( 3 ) - يكى از مباحثى كه به‌زودى مطرح خواهيم كرد ، دلالت هيئت افْعَلْ و مشابه آن بر وجوب است .\r\n","page_name":" 59 ","page_number":59},
  {"content":"\r\n\r\nوجوب است . يعنى حتماً بايد حذر كنند و بترسند كسانى كه از امر خداوند سرپيچى مىكنند . ملاحظه مىشود كه آيهء شريفه ، وجوب تحذّر را مترتب بر مجرّد مخالفت امر خداوند كرده است و اگر امر دلالت بر وجوب نداشته باشد ، چه ارتباطى مىتواند بين مخالفت امر و وجوب تحذّر وجود داشته باشد ؟ البته مرحوم آخوند اين آيهء شريفه را به‌عنوان مؤيّد ذكر كرده است و شايد علت اينكه آن را به‌عنوان دليل مطرح نكرده اين باشد كه در آيهء شريفه كلمهء « أمر » به ضمير « ه » اضافه شده و مرجع ضمير « ه » خداوند است و شايد در امر خداوند ، خصوصيتى وجود داشته باشد كه مخالفت با آن موجب وجوب حذر باشد . درحالىكه بحث ما در مطلق امر است . مدّعاى ما اين است كه هرجا امرى باشد - مثل امر مولا نسبت به عبد ، شوهر نسبت به همسر و پدر نسبت به فرزند - دلالت بر وجوب مىكند ، ولى آيهء شريفه فقط در محدودهء امر خداوند بحث مىكند . « 1 » اشكال محقق عراقى رحمه الله بر مرحوم آخوند : اين اشكال ، متوقف بر مقدّمه‌اى است كه در بحث عام و خاص مطرح است و مرحوم آخوند نيز اين بحث را در آنجا مطرح كرده است و آن اين است كه اگر دليل عامى مانند « أكرم العلماء » و دليل ديگرى مانند « لا تكرم زيد بن عمرو » داشته باشيم و در خارج ، معلوم باشد كه مسمّاى به زيد ، يك نفر و آن‌هم « زيد بن عمرو » است . حال اگر ما ترديد داشته باشيم كه آيا اين « زيد بن عمرو » كه اكرامش واجب نيست ، عالم است يا جاهل ؟ در صورتى كه عالم باشد ، خروجش از « أكرم العلماء » به نحو تخصيص است و اگر جاهل باشد ، خروجش به نحو تخصّص است ، يعنى « زيد بن عمرو » از اوّل داخل در « أكرم العلماء » نبوده و « أكرم العلماء » اختصاص به عالم دارد . در اينجا بحث است كه آيا مىتوانيم به أصالة العموم و أصالة عدم التخصيص تمسك كنيم يا نه ؟ البته تمسك براى اينكه عنوان آن را به دست آوريم نه براى به دست آوردن حكم إكرام زيد ، زيرا حكم إكرام زيد براى ما\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 92\r\n","page_name":" 60 ","page_number":60},
  {"content":"\r\n\r\nمعلوم است . اگر اصالة العموم جارى شد ، لازمه‌اش اين است كه اين زيد ، جاهل باشد و اگر اصالة العموم جارى نشد ، راهى براى استكشاف وصف عنوانى زيد نمىتوان داشت . ممكن است كسى بگويد : اگر اصالة العموم هم جارى شود ، نمىتوانيم لازم آن را استكشاف كنيم . جواب اين است كه اصول لفظيه ، غير از اصول عمليّه و استصحاب است . مُثبِت و لازم عقلى استصحاب ، حجّت نيست ولى اصول لفظيّه عقلائيه ، در هرجا جريان پيدا كند ، لوازم و مثبتاتش هم برآن مترتب است . بنابراين اگر اصالة العموم جارى شد ، ما مىتوانيم كشف كنيم كه « زيد بن عمرو » جاهل است و تمام احكام جاهل را جارى كنيم . ولى اگر اصالة العموم جارى نشد ما در حال شك باقى مىمانيم و نمىدانيم آيا « زيد بن عمرو » جاهل است يا عالم ؟ در بحث عام و خاص مطرح مىشود كه آيا اصالة العموم در ارتباط با كشف تخصيص و تخصّص جريان دارد يا نه ؟ آنجا گفته شده است كه در چنين موردى ، اصالة العموم جريان ندارد . زيرا عين همان مطلبى كه در ضمن دليل قائلين به اعم در ارتباط با أصالة الحقيقة مطرح كرديم در اينجا نيز مطرح است . ما گفتيم : اصالة الحقيقة در جايى جريان دارد كه مراد متكلّم براى ما مشكوك باشد ، امّا در جايى كه مراد متكلّم ، معلوم بوده ولى كيفيت استعمال ، معلوم نباشد ، نمىتوانيم به اصالة الحقيقة تمسك كنيم . در مورد اصالة العموم - كه اصلى عقلايى است - نيز چنين است . اگر ما در جايى شك داشته باشيم كه آيا فلان فرد عالم ، وجوب اكرام دارد يا نه ؟ اصالة العموم حكم به وجوب اكرام او مىكند و مىگويد : عام ، نسبت به اين مورد مشكوك ، تخصيص نخورده است امّا در ما نحن فيه ، مسئله به اين صورت نيست ، زيرا ما مىدانيم كه « زيد بن عمرو » وجوب اكرام ندارد ولى نمىدانيم كه آيا اين عدم وجوب اكرام به‌عنوان تخصيص براى « أكرم العلماء » است يا به‌عنوان تخصّص است . اينجا عقلاء به اصالة العموم تمسك نمىكنند و برفرض هم كه به حسب واقع تمسك كنند ، براى ما احراز نشده است و ما تا وقتى تمسك عقلاء به\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nاصالة العموم را احراز نكنيم نمىتوانيم آن را مورد استناد خود قرار دهيم . اين مطلب را مرحوم آخوند در بحث عام و خاص مطرح كرده و محقق عراقى رحمه الله نيز آن را پذيرفته است . حال محقق عراقى رحمه الله مىفرمايد : در ما نحن فيه نيز مسئله به‌همين‌صورت است ، زيرا در آيهء شريفه - به‌لحاظ « فليحذر » - يقين داريم كه « امر » در « أمره » وجوبى است و اگر استحبابى بود ، « فليحذر » معنايى نداشت . وجوب حذر قرينه بر وجوبى بودن امر در « أمره » است . بنابراين مراد متكلم براى ما روشن است . خداوند مىخواهد بفرمايد :\r\nمخالفت هر امر وجوبى مستلزم وجوب حذر است . « 1 » و مطلب ديگرى در آيه وجود ندارد . فقط يك مطلب در آيه مطرح است كه مربوط به مراد متكلّم نيست و آن اين است كه آيا بر امر استحبابى ، حقيقتاً ، امر اطلاق مىشود ولى به قرينهء « فليحذر » به نحو تخصيص از مدلول آيه خارج است « 2 » يا اينكه امر استحبابى ، امر نيست و خروجش از آيه به نحو تخصّص است ؟ شما مىخواهيد با اصالة الإطلاق و اصالة العموم ثابت كنيد كه خروج آن به نحو تخصّص است ، درحالىكه اصالة الاطلاق و اصالة العموم ، وسيلهء كشف مراد است نه وسيلهء كشف تخصيص و تخصّص . ولى در ما نحن فيه ، مراد روشن است كه مخالفت امر وجوبى ، وجوب حذر دارد نه مخالفت امر استحبابى . آنچه در آن شك داريم ، مطلبى است كه خارج از دايرهء مراد مولاست و آن اين است كه آيا خروج امر استحبابى از اطلاق آيه ، به نحو تخصيص است - اگر امر شامل وجوبى و استحبابى شود - يا به نحو تخصّص است - اگر امر ، خصوص امر وجوبى باشد - ؟ و در اينجا نمىتوان از اصالة العموم و اصالة الاطلاق استفاده كرد . « 3 » مهم‌ترين اشكال در اين مسئله ، همين است .\r\n\r\n\r\n","description":"","footnote":"\r\n( 1 ) - با قطع‌نظر از اشكالى كه در مورد اضافهء « أمر » به ضمير « ه » مطرح كرديم .\r\n( 2 ) - زيرا براى ما معلوم است كه امر استحبابى ، وجوب حذر ندارد .\r\n( 3 ) - نهاية الأفكار ، ج 1 ، ص 161 و 162\r\n","page_name":" 62 ","page_number":62},
  {"content":"\r\n\r\n\r\nدليل سوم : آيهء شريفهء ( ما مَنَعَكَ أَلَّا تَسْجُدَ إِذْ أَمَرْتُكَ ) « 1 »\r\nخداوند متعال ، به ابليس مىفرمايد : هنگامى كه من به تو امر كردم ، چه چيز باعث شد كه تو مخالفت امر كنى ؟ توبيخ در اين آيهء شريفه ، دليل بر اين است كه مراد از ( أمرتك ) ، امر وجوبى است ، زيرا امر استحبابى ، توبيخ ندارد . علاوه بر اين ، جملهء ( إذ أمَرْتُكَ ) اشاره به آيهء شريفهء ( و إذ قُلنا لِلملائكَة اسجُدوا لآدَم فَسَجدوا إلّا إبليسَ . . . ) « 2 » است و ( اسْجُدُوا ) هيئت افْعَلْ است و بر وجوب دلالت دارد . بنابراين ترديدى نيست كه ( أمرتك ) در آيهء شريفه ظهور در امر وجوبى دارد . « 3 » بررسى دليل سوم : دو اشكالى كه در ارتباط با استدلال به آيهء ( فَليحذر الّذين يخالِفونَ عَن أمره ) ذكر كرديم در اينجا نيز مطرح است زيرا : اوّلًا : غايت مفاد اين آيه اين است كه امر خداوند ، دلالت بر وجوب مىكند . ممكن است امر خداوند داراى يك چنين خصوصيتى باشد ، درحالىكه بحث ما در مطلق امر است ، چه امر خداوند و چه امر غير خداوند . ثانياً : اشكالى كه مرحوم عراقى در مورد آيهء قبل مطرح كرد در اينجا نيز جريان دارد . خلاصهء اشكال اين است كه در اين آيه ، مراد خداوند براى ما روشن است و همان گونه كه گفتيم امر در ( إذ أمرتك ) امر وجوبى است و امر استحبابى از مدلول آيه خارج است ولى آيا خروج آن به نحو تخصيص است يا به نحو تخصّص ؟ راهى براى استكشاف آن نداريم ، زيرا اصالة العموم ، در موارد شك در مراد به‌كارمىرود و ما در مراد خداوند ترديدى نداريم .\r\n\r\n\r\n","description":"","footnote":"\r\n( 1 ) - الأعرف : 12\r\n( 2 ) - البقرة : 34\r\n( 3 ) - كفاية الاصول ، ج 1 ، ص 92\r\n","page_name":" 63 ","page_number":63},
  {"content":"\r\n\r\n\r\nدليل چهارم : روايت نبوى « لو لا أن أشقّ على أُمّتي لأمرتهم بالسّواك عند كلّ صلاة » : « 1 »\r\nدر اين روايت ، دو قرينه وجود دارد كه « لأمرتهم » بر وجوب دلالت مىكند : قرينهء اوّل : كلمهء « أشقّ » است ، يعنى اگر اين نبود كه من بر امت خودم ايجاد مشقت مىكردم ، آنان را به مسواك زدن در وقت هر نماز امر مىكردم . روشن است كه آنچه مىتواند ايجاد مشقت كند ، امر وجوبى است نه امر استحبابى ، لذا مكلّف به‌راحتى مىتواند امر استحبابى را ترك كند و اينكه ما به استحباب ، عنوان تكليف مىدهيم ، مسامحه است . استحباب ، تكليف نيست ، زيرا تكليف ، ايجاد كلفت و مشقت است و اينكه گفته مىشود : « احكام تكليفيه ، پنج‌تاست و اباحه هم از احكام تكليفيه به‌حساب مىآيد ، از باب تغليب است ، در اباحه چه مشقت و كلفتى وجود دارد ؟ واقعيت عنوان تكليف ، فقط در مورد وجوب و حرمت است و در مورد بقيّه از باب تغليب است . قرينهء دوم : معناى « لو لا أن أشقّ على أُمّتي لأمرتهم بالسّواك » اين است كه چون مسألهء مشقت مطرح است ، من امّت خود را به مسواك زدن امر نكردم . يعنى اين روايت ، حكايت از عدم تحقق امر مىكند ، درحالىكه ما روايات زيادى - حتى از رسول خدا صلى الله عليه و آله - داريم كه در آنها امر استحبابى به مسواك زدن شده است . از اينجا مىفهميم كه « لأمرتهم » به معناى امر وجوبى است نه امرى كه شامل استحباب هم بشود . بررسى دليل چهارم : دو اشكال قبلى در اينجا نيز مطرح است ، زيرا : اوّلًا : ممكن است امر رسول خدا صلى الله عليه و آله دلالت بر وجوب داشته باشد درحالىكه مدّعاى ما اين است كه أمر - بما هو أمر - دلالت بر وجوب دارد . ثانياً : اشكالى كه محقق عراقى رحمه الله مطرح كرد در اينجا نيز جريان دارد . يعنى در\r\n\r\n\r\n","description":"","footnote":"\r\n( 1 ) - وسائل الشيعة ، ج 1 ، ص 354 ، ( باب 3 من أبواب السّواك ، ح 4 ) .\r\n","page_name":" 64 ","page_number":64},
  {"content":"\r\n\r\nاينجا مىگوييم : غايت امر اين است كه شما در اين روايت ، مراد رسول خدا صلى الله عليه و آله را كشف كرديد و با توجه به دو قرينهء مذكور براى شما معلوم گرديد كه مقصود رسول خدا صلى الله عليه و آله امر وجوبى است ولى آيا خروج امر استحبابى به نحو تخصيص است يا به نحو تخصّص ؟ راهى براى استكشاف آن نداريد ، زيرا اصالة العموم و اصالة الإطلاق از اصولى هستند كه در موارد شك در مراد متكلم جريان پيدا مىكنند نه در جايى كه مراد معلوم باشد و ما شك در تخصيص و تخصّص داشته باشيم .\r\n\r\nدليل پنجم : [ اطلاق و مقدمات حكمت 
  ]\r\nمحقق عراقى رحمه الله مىفرمايد : ما مىتوانيم از راه اطلاق و مقدمات حكمت ثابت كنيم كه مادّهء امر - يعنى « أ ، م ، ر » - ظهور در طلب وجوبى دارد . ايشان در اين زمينه دو بيان دارد كه بيان دوم داراى اهميت است ، و بيان اوّل هم تقريباً به بيان دوم برمىگردد : « 1 » مىفرمايد : اگر مثلًا مولا به عبدش بگويد : « جئني به حيوان » ، حيوان داراى انواع متغاير و متمايز است و ما در منطق خوانده‌ايم كه دو تا نوع ، داراى يك « ما به الاشتراك » و يك « ما به الامتياز » مىباشند . جهت مشتركشان عبارت از همان جنسى است كه اين دوتا نوع ، تحت پوشش آن قرار گرفته‌اند . و جهت مميّزشان عبارت از فصل است كه اين فصل ، موجب تمايز بين انواع و تباين بين آنها مىشود . دوتا نوع ، هميشه با هم تباين منطقى دارند يعنى هيچ فردى از افراد اين نوع ، نمىتواند مصداق نوع ديگر واقع شود و هيچ فردى از افراد نوع ديگر هم نمىتواند مصداق براى نوع اوّل واقع شود ، مثلًا انسان و حمار دو نوع متغاير و متباين مىباشند . حمار بر هيچ فردى از افراد انسان صدق نمىكند و انسان هم بر هيچ فردى از افراد حمار صدق نمىكند . ولى\r\n\r\n\r\n","description":"","footnote":"\r\n( 1 ) - تذكر : حضرت استاد « دام ظلّه » ، در اينجا تنها بيان اوّل مرحوم عراقى را مطرح كرده‌اند . رجوع شود به : نهاية الأفكار ، ج 1 ، ص 160 - 163\r\n","page_name":" 65 ","page_number":65},
  {"content":"\r\n\r\nدرعين‌حال اين دو داراى جنس مشتركى به نام حيوان مىباشند . در چنين مواردى اگر مولا جنس مشترك را متعلّق امر خود قرار داد و مثلًا گفت :\r\n« جئني به حيوان » و مقدّمات حكمت هم تمام بود ، يعنى مولا در مقام بيان بود و قرينه‌اى هم براى تقييد به يكى از دو نوع وجود نداشت و قدر متيقّن در مقام تخاطب هم وجود نداشت ، « 1 » در اينجا اصالة الإطلاق اقتضاء مىكند كه غرض مولا به همان جهت مشترك ، متعلّق باشد و از نظر فصول مميّزه ، هيچ فصلى دخالت خاص در غرض مولا ندارد . لذا براى موافقت امر مولا ، هم مىتوانيد انسانى را نزد او ببريد و هم مىتوانيد حيوان ناهقى را در اختيار مولا قرار دهيد ، زيرا مولا از شما « حيوان » خواسته و قرينه‌اى بر تقييد نبوده و حيوان هم نسبت به هيچ‌يك از انواعش گرايش خاصى نداشته و نسبتش به همهء انواع آن مساوى بوده است ، لازمهء اطلاق ، اين است كه چيزى غير از جنس مشترك در هدف مولا نقش ندارد . ولى در ما نحن فيه ، مسئله روى دو نوع متغاير كه داراى يك جهت مشترك بوده و هركدام داراى فصل مميّزى باشند ، پياده نشده است . مسألهء طلب وجوبى و طلب استحبابى ، مثل حيوان ناطق و حيوان ناهق نيست . اين‌گونه نيست كه طلب وجوبى و طلب استحبابى داراى يك جنس مشترك بوده و هركدام هم يك فصل مميز زائد بر جنس مشترك داشته باشند . طلب وجوبى ، يعنى طلب بدون اضافهء چيز ديگر ولى طلب استحبابى داراى اضافه است . به‌عبارت ديگر : اضافه ، فقط در ناحيهء استحباب مطرح است ، خواه شما از آن اضافه به جواز المخالفة تعبير كنيد يا به عدم المنع من الترك يا به عدم تمامية الطلب يا به نقصان الطلب ، فرقى نمىكند . پس درحقيقت ، ما يك طلب داريم كه از آن به وجوب تعبير مىكنيم و يك طلب همراه با قيد داريم كه از آن به استحباب تعبير مىكنيم . حال اگر مقدمات حكمت وجود داشته باشد و نتيجهء مقدمات حكمت ، اطلاق باشد ، معناى اطلاق چيست ؟ معناى اطلاق ، عبارت از عدم تقييد است .\r\n\r\n\r\n","description":"","footnote":"\r\n( 1 ) - در صورتى كه عدم وجود قدر متيقن هم يكى از مقدمات حكمت باشد . مرحوم آخوند آن را جزء مقدمات حكمت مىداند ولى بعضى آن را نفى مىكنند .\r\n","page_name":" 66 ","page_number":66},
  {"content":"\r\n\r\nعدم تقييد ، چيزى را نفى مىكند كه احتياجى به قيد دارد نه چيزى را كه احتياج به قيد ندارد . پس لازمهء اطلاقى كه به مقدّمات حكمت ثابت مىشود اين است كه طلب ، قيدى ندارد ، در نتيجه ، استحباب كنار مىرود ولى وجوب كنار نمىرود ، زيرا وجوب ، نيازى به قيد زائد نداشت . بر خلاف آنچه در « جئني به حيوان » گفته شد ، كه در آنجا با اصالة الإطلاق ، عدم فرق بين حيوان ناطق و حيوان ناهق را ثابت مىكرديم ولى در اينجا ، اصالة الإطلاق ثابت نمىكند عدم تقييد به وجوب و عدم تقييد به استحباب را ، بلكه عدم التقييد را ثابت مىكند و عدم التقييد ، منطبق بر وجوب است و استحباب را نفى مىكند ، چون استحباب داراى قيد زائد است . « 1 » بررسى دليل پنجم : اين بيان مرحوم عراقى داراى يك جواب نقضى و يك جواب حلّى است : جواب نقضى : به مرحوم عراقى مىگوييم : آيا اين مطلبى را كه شما در مورد امر مىگوييد و در ارتباط با طلب ، اطلاق در آن جارى مىكنيد ، در مورد خودِ طلب هم مىگوييد ؟ يعنى اگر مولا به‌جاى استفاده از مادهء امر ، به عبدش بگويد : « أنا أطلب منك كذا » ، آيا شما در اين هم اطلاق جارى مىكنيد ؟ به طريق أولى بايد جارى كنيد و اگر هم جريان اطلاق در مورد طلب ، اولويت نداشته باشد ، لااقل نبايد فرقى بين « أنا آمرك بكذا » و « أنا أطلب منك كذا » وجود داشته باشد . ظاهراً اين مطلب را در مورد طلب نمىگويند . در مورد طلب ، شنيده نشده است كه كسى اطلاق جارى كند و از راه اطلاق ، خصوص طلب وجوبى را استفاده كند . درحالىكه وجود ملاك ، در طلب ، يا روشن‌تر است و يا لااقل همانند امر است . اين جواب ، نقضى است و ممكن است ايشان بگويد : ما در مورد طلب هم همين حرف را مىزنيم .\r\n\r\n\r\n","description":"","footnote":"\r\n( 1 ) - نهاية الأفكار ، ج 1 ، ص 160 - 163\r\n","page_name":" 67 ","page_number":67},
  {"content":"\r\n\r\nجواب حلّى : به مرحوم عراقى مىگوييم : اين كلام شما غير معقول است ، زيرا وقتى شما طلب را مقسم قرار داده و آن را به وجوبى و استحبابى تقسيم مىكنيد از شما مىپرسيم قسم اوّل - كه عبارت از طلب وجوبى است - چيست ؟ جواب مىدهيد اين همان طلب است ، يعنى همان مقسم است سؤال مىكنيم : آيا مىشود قسم و مقسم ، به تمام معنا ، يكى باشند ؟ در عين اينكه قسم است ، مقسم هم باشد ؟ به عبارت ديگر : شما يك‌وقت مىگوييد : طلب بر دو قسم است : وجوبى و استحبابى ، يعنى ما مقسمى داريم به نام طلب ، كه به‌صورت جنس مشترك ، بين اين دو قسم وجود دارد . قوام قِسْم اين است كه علاوه بر جنس مشترك ، يك فصل مميّز هم داشته باشد . لذا شما در مسألهء لا به شرط و به شرط شىء و به شرط لا ، وقتى بين لا به شرط قسمى و لا به شرط مقسمى فرق مىگذاريد ، آيا ممكن است به ذهن كسى بيايد چه ضرورتى وجود دارد كه بين لا به شرط قسمى و لا به شرط مقسمى فرق وجود داشته باشد ؟\r\nاگر در آنجا كسى بگويد : « ما لا به شرط قسمى را ، قسم لا به شرط مقسمى مىدانيم و لا به شرط قسمى هم همان لا به شرط مقسمى است . لا به شرط قسمى ، هم قسم است و هم خود آن است » آيا از او مىپذيريد ؟ مگر مىشود لا به شرط قسمى در عين اينكه قسم است و مقابل لا به شرط و به شرط شىء است ، همان لا به شرط مقسمى هم باشد ؟ لذا مجبور شدند در آنجا بين لا به شرط مقسمى و لا به شرط قسمى فرق بگذارند و بگويند : لا به شرط قسمى ، داراى قيد لا بشرطيت است يعنى فصل مميّز آن ، لا بشرطيت است ولى لا به شرط مقسمى عبارت از ذات ماهيت است بدون اينكه قيد لا بشرطيت در كنارش باشد . ماهيت انسان - يعنى حيوان ناطق - مقسم است و لا به شرط است . و به قول شما « اللابشرط يجتمع مع ألف شرط » ، يكى از آن شروطى كه اين لا به شرط ذاتى با آن سازگار است ، تقيّد به لا بشرطيت است . تقيّد به لا بشرطيت ، به‌عنوان فصل مميّز مطرح است . حال در اينجا به مرحوم عراقى مىگوييم : يك‌وقت ما طلب را به‌معناى طلب وجوبى دانسته و اطلاق آن را بر طلب استحبابى ، مسامحه و مجاز مىدانيم ، اين ، مطلب ديگر است . ولى شما از طرفى طلب را به دو قسم وجوبى و استحبابى تقسيم\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nمىكنيد و ازطرفى مىگوييد طلب وجوبى همان طلب مقسمى - بدون قيد زائد - است .\r\nچگونه بين اين دو مطلب جمع مىشود كه طلب وجوبى در عين اينكه قسم است و قسيم براى طلب ندبى است ولى فصل مميّز نداشته باشد ، خصوصيت زائد بر طلب نداشته باشد ؟ اين امرى است كه براى ما غير قابل تعقّل است . در مباحث مربوط به صيغهء افعل نيز همين حرفها گفته شده است و ما در آنجا همين بحث را مطرح مىكنيم و مىگوييم : شما يا بايد اصل تقسيم را انكار كنيد و بگوييد : « طلب ، عبارت از خصوص طلب وجوبى است و طلب استحبابى از افراد طلب نيست » و يا اگر اين حرف را قبول نكرديد - كه نمىكنيد - و تقسيم را پذيرفتيد ، بايد قِسْم ، چيزى زايد بر مقسم داشته باشد و نمىشود يكى از اقسام مقسم ، نفس همان مقسم - بدون قيد زائد - باشد . پس چطور شما در اينجا مىگوييد : طلب وجوبى و طلب استحبابى ، با دو نوع از حيوان ، با هم فرق مىكند ؟ خير ، هيچ فرقى ميان آن دو نيست و هر دو به فصل مميّز نياز دارند و وقتى مولا در مقام بيان بود و مقدمات حكمت تمام شد و قرينه‌اى بر خصوص بعضى از اقسام اقامه نكرد ، اطلاق شامل هر دو مىشود .\r\n\r\nدليل ششم : [ عقل 
  ]\r\nآيت‌اللَّه خويى « دام ظلّه » مىفرمايد : ما مىتوانيم از راه عقل ، وارد شويم و بگوييم :\r\nعقل ، دلالت بر وجوب مىكند . بيان مطلب اين است كه لازمهء مولويت مولا و عبوديت عبد و لزوم اطاعت مولا بر عبد ، به حكم عقل ، اين است كه اگر مولا مطلبى را از عبد بخواهد ، عبد حق ندارد سرش را به پايين انداخته و به آن توجّهى نداشته باشد . خير ، عقل حكم مىكند كه اين خواست مولا ، نياز به جواب دارد . در نتيجه ، خواست مولا ، دلالت بر وجوب مىكند و الّا اگر دلالت بر وجوب نكند ، عقل به چه مناسبتى اين عبد را الزام مىكند كه در مقابل خواست مولا تسليم شود و آنچه مولا از او خواسته انجام دهد ؟ « 1 »\r\n\r\n\r\n","description":"","footnote":"\r\n( 1 ) - محاضرات في أُصول الفقه ، ج 2 ، ص 14\r\n","page_name":" 69 ","page_number":69},
  {"content":"\r\n\r\nبررسى دليل ششم : به‌نظر مىرسد كلام آيت اللَّه خويى « دام ظلّه » داراى اشكال است و آنچه ايشان به‌عنوان كبراى كلّيه مطرح كرد - كه خواست مولا نياز به پاسخ دارد - قابل قبول نيست ، زيرا براى مولا دو جور خواست تصور مىشود : اگر خواست مولا ، لزومى باشد ، بر عبد لازم است كه آن را بدون جواب نگذارد . ولى اگر خواست مولا غير الزامى بود ، لازم نيست عبد به آن پاسخ مثبت دهد . نتيجهء بحث به‌نظر مىرسد بهترين راه براى استفادهء وجوب از امر ، همان تبادر است كه در كلام مرحوم آخوند مطرح گرديد .\r\n\r\nحقيقت و ماهيت وجوب و استحباب\r\nدر اينجا كه مسألهء وجوب و استحباب مطرح گرديد لازم مىدانيم پيرامون ماهيت وجوب و استحباب ، بحثى داشته باشيم . اين بحث ، هم براى مبحث فعلى ما و هم براى مباحثى كه در آينده در ارتباط با صيغهء افْعَلْ ، و در ارتباط با كلّى قسم ثالث ( در استصحاب ) و . . . مطرح مىشود ، بحث مفيدى خواهد بود .\r\n\r\nمقدّمهء بحث :\r\nآن‌طور كه از كلام فلاسفه استفاده مىشود ، تمايزى كه بين دو شىء وجود دارد بر سه نوع است : نوع اوّل ( تمايز به تمام ذات ) : است . تمامِ ذات ، عبارت از جنس و فصل است و اگر دو شىء ، هم در جنس و هم در فصل با هم اختلاف داشته باشند و هيچ وجه\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nاشتراكى در جهت ذاتى و آنچه مربوط به ماهيت و جنس و فصل است ، بين آنها وجود نداشته باشد ، تمايز آنها تمايز ذاتى خواهد بود و اين بالاترين تمايزى است كه بين دو شىء مىتواند تحقق داشته باشد ، مثل تمايزى كه بين جوهر و عرض تحقق دارد .\r\nجوهر ، به تمام ذات ، مباين با عرض است و عرض ، به تمام ذات ، متمايز از جوهر است و هيچ‌گونه وجه اشتراكى بين اين‌ها تحقق ندارد و عنوانى چون « شىء » كه بر هر دو صدق مىكند ، نه جزء ذات جوهر است و نه جزء ذات عرض ، نه عنوان جنس دارد و نه عنوان فصل ، بلكه شيئيت - همان‌طور كه در باب مشتق گفتيم - عرض عام است و اگر جسم و بياض ، در شيئيت ، مشترك باشند معنايش اين نيست كه در ذات هم اشتراك دارند . اشتراك در ذات ، بايد در ارتباط با جنس و فصل باشد و جسم و بياض نه داراى جنس واحدى هستند و نه داراى فصل واحدى مىباشند . همچنين ، اشتراك در عناوين ديگرى چون امكان و ممكن الوجود بودن ، به معناى اشتراك در ذات نيست . امكان ، جزء ماهيت ممكن الوجود نيست - همان‌طور كه وجود هم داخل در ماهيت ممكن نيست - نه عنوان جنس آن را دارد و نه عنوان فصل آن را ، بلكه امكان ، وصف براى وجود است . نوع دوم ( تمايز به بعض ذات ) : مثلًا انواع يك جنس ، در يك قسمت از ذات مشتركند ولى در جزء ديگر ذات ، اختلاف دارند . بقر و انسان ، در جنس حيوانيت مشتركند ولى در فصل مميّزشان ، اختلاف دارند .\r\nانسان داراى يك فصل خاص و بقر داراى فصل خاص ديگرى است . بنابراين ، معناى تمايز انسان و بقر ، تمايز به بعض ذات - يعنى به فصل - است ولى نسبت به جنس ، هيچ‌گونه تمايزى بين اين دو وجود ندارد . نوع سوم ( تمايز به خصوصيات فرديه و عوارض مشخّصه ) : يعنى آن چيزهايى كه در ارتباط با خصوصيات فرديه و در ارتباط با شخصيت و مصداق بودن مطرح است .\r\nاين تمايز ، بين افراد يك نوع وجود دارد . مثلًا معناى تمايز زيد و عَمرو ، اختلاف در جنس يا اختلاف در فصل نيست . زيد و عَمرو ، هم در جنسْ مشتركند و هم در فصل ، ولى در جهات مشخّصه و خصوصيات فرديّه اختلاف دارند . مثلًا پدر ، مادر ، قيافه ، سن ، زمان و مكانِ يكى از آن دو با ديگرى فرق دارد . مجموعه‌اى كه خصوصيات فرديّه زيد\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nرا تشكيل مىدهد غير از مجموعه‌اى است كه خصوصيات فرديّه عَمرو را تشكيل مىدهد . اين سه نوع تمايز ، محل اتفاق بين فلاسفه است ولى بحثى واقع شده كه آيا غير از اين سه نوع ، نوع چهارم ى از تمايز هم وجود دارد يا نه ؟ بعضى از فلاسفه معتقدند ، تمايز ، منحصر به همين سه قسم است ولى محققين از فلاسفه نوع چهارم ى از تمايز را نيز مطرح كرده‌اند كه ربطى به سه قسم قبلى ندارد و آن تمايز به شدّت و ضعف و نقصان و كمال است . و اين همان چيزى است كه در منطق ، از آن به كلّى مشكك تعبير مىكنند ، مثلًا وجود ، حقيقتى است كه داراى واقعيت و داراى ذات است ولى اين وجود در ارتباط با واجب‌الوجود ، عبارت از وجود كامل است ، به‌لحاظ اينكه واجب‌الوجود ، احتياج به علت موجده ندارد ولى در ارتباط با ممكن الوجود ، داراى نقصان است چون ممكن الوجود ، نياز به علّت موجده دارد . يا مثلًا بياض شديد و بياض ضعيف ، هر دو بياضند ولى يكى متصف به شدت و ديگرى متصف به ضعف است ، همچنين نور ، به اختلاف لامپ‌ها مختلف مىشود ، لامپ دويست واتى با لامپ صد واتى ، هر دو نور دارند ولى يكى نورش اتصاف به شدت و ديگرى اتصاف به ضعف دارد . آنچه در اينجا مطرح است اين است كه آيا وقتى ما مىگوييم : « وجود كامل » ، يا مىگوييم : « نور قوى » ، معنايش اين است كه ما يك وجودى داريم و يك مطلبى زايد بر وجود به نام كمال الوجود ؟ يعنى آيا در وجود كامل ، دو حيثيت داريم ، يكى اصل وجود و ديگرى كمال وجود كه زايد بر اصل وجود است ؟\r\nآيا وقتى مىگوييم : « ممكن ، داراى وجود ضعيف و ناقص است » معنايش اين است كه وجود ممكن ، مركّب از اصل وجود و نقصان وجود است ؟ اگر چنين باشد ، ما مىتوانيم اين‌ها را به انسان و فرس برگردانيم و بگوييم : انسان و فرس ، در اصل حيوانيت مشتركند ولى انسان ، حيوانِ با وصف ناطقيت و فرس ، حيوانِ با وصف صاهليت است .\r\nپس چه فرقى بين اين دو ، وجود دارد ؟ وجود كامل و وجود ناقص ، در اصل وجود مشتركند ولى وجود كامل ، وجود با اضافهء كمال است و وجود ناقص ، وجود با اضافهء\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nنقص است پس گويا اين‌ها اشتراك در بعض ذات و تمايز در كمال و نقص دارند . محققين از فلاسفه كه وجود قسم چهارم را مطرح كرده‌اند نمىخواهند چنين چيزى بگويند . آنان مىگويند : « علت اينكه ما ممكن الوجود را وجود ناقص مىدانيم اين است كه ممكن الوجود ، نياز به علت موجده دارد » افتقار به علت موجده ، چه ارتباطى با حقيقت وجود دارد ؟ افتقار به علت موجده ، نمىتواند به‌عنوان فصلِ وجود ، مطرح شود بلكه اين چيزى خارج از حقيقت وجود است . يا مثلًا در واجب‌الوجود كه ما مىگوييم : « واجب‌الوجود ، وجود كامل است چون احتياج به علت موجده ندارد » عدم افتقار به علت موجده ، نمىتواند حقيقت وجود را عوض كرده و آن را دوتا كند . كمال و نقص ، مثل ناطقيت و صاهليت در ارتباط با ماهيت انسان نيست . پس چه چيز است ؟\r\nاينان مىگويند : درست است كه وجود كامل و وجود ناقص ، داراى يك جهت مشترك و يك جهت مميّز هستند ولى حقيقت اين نوع تمايز ، عبارت از اين است كه در اينجا « مابه‌الاشتراك » ، عين « مابه‌الامتياز » است و « مابه‌الامتياز » هم عين « مابه‌الاشتراك » است ، يعنى ما دو چيز نداريم . شما مسئله را در بياض شديد و بياض ضعيف - كه قدرى محسوس است - ملاحظه كنيد . آيا در بياض شديد ، ما يك بياض داريم و يك شىء ديگر و در بياض ضعيف هم يك بياض داريم و يك شىء ديگر ؟ خير ، در بياض شديد ، ما غير از واقعيت بياض ، چيزى نداريم و در بياض ضعيف هم ، غير از واقعيت بياض ، چيزى نداريم ، ولى با وجود اين ، شدت و ضعف و كمال و نقص مطرح است امّا مطرح بودن كمال و نقص و شدت و ضعف ، غير از مطرح بودن ناطقيت و صاهليت و حتى غير از عوارض مشخصه است . در مورد عوارض مشخّصه ، گفتيم : مجموعهء عوارض مشخّصهء زيد ، متمايز از مجموعهء عوارض مشخّصهء عَمرو است . زيد پسر بكر و عَمرو پسر خالد است و همين باعث جدا شدن اين دو از يكديگر مىشود . ساير خصوصياتى كه در فرديّت نقش دارد و موجب تمايز است نيز به‌همين‌صورت است . ولى در اينجا نمىتوانيم بگوييم : بياض شديد ، مركب از بياض و چيز ديگر و بياض ضعيف هم مركب از بياض و چيز ديگر است . شدت و ضعف چيزى نيست كه خارج از بياض و زايد بر\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nبياض باشد . لذا در اينجا تعبير معروف « مابه‌الاشتراك عين مابه‌الامتياز و مابه‌الامتياز ، عين مابه‌الاشتراك است » را مطرح كرده‌اند . آنچه بياض شديد را از بياض ضعيف جدا مىكند ، همان بياض است نه چيز ديگر . علت اينكه بعضى از فلاسفه ، اين قسم از تمايز را ردّ كرده‌اند اين بوده كه تصوير آن ، قدرى برايشان مشكل بوده است .\r\nديده‌اند معنا ندارد دو شىء از هم متمايز باشند ولى نه در تمام ذات متمايز باشند و نه در جزء ذات و نه به لحاظ عوارض مشخّصه و خصوصيات فرديّه . ولى محققين از فلاسفه كه با نظر دقيق به مسئله نگاه كرده‌اند ، نوع چهارم از تمايز را كه معروف است به اينكه « مابه‌الامتيازشان عين مابه‌الاشتراك است » قبول كرده‌اند ، و اين مسئله در مثل نور و بياض و امثال اين‌ها تا حدّى هم وجدانى است . « 1 » پس از بيان مقدّمهء فوق ، وارد بحث وجوب و استحباب مىشويم تا ببينيم :\r\n\r\nآيا تمايز بين وجوب و استحباب چگونه است ؟\r\nروشن است كه كسى نمىتواند تمايز بين وجوب و استحباب را به تمام ذات بداند .\r\nاين امر باطلى است كه وجوب و استحباب ، مانند جوهر و عرض باشند و هيچ جهت اشتراكى در ارتباط با ذات نداشته باشند . اين را كسى توهّم نكرده است . اما تمايز به بعض ذات ، كه عبارت از فصل است ، در بعضى از كتابهاى اصولى قديم ، اين‌گونه فكر شده و الآن هم ممكن است كسى اين‌گونه تصور كند كه تمايز بين اين دو ، تمايز به فصل است ، يعنى وجوب و استحباب ، مثل انسان و بقر ، تمايزشان به فصل است . در ارتباط با كيفيت آن نيز راه‌هاى مختلفى مطرح شده است : « 2 »\r\n\r\n\r\n","description":"","footnote":"\r\n( 1 ) - رجوع شود به : شرح المنظومة ، قسم الفلسفة ، ص 43 و الحكمة المتعالية ، ج 1 ، ص 427 و 428 و نهاية الاصول ، ج 1 ، ص 100\r\n( 2 ) - اين راه‌ها در كلام مرحوم آيت‌اللَّه بروجردى مطرح شده است . رجوع شود به : نهاية الاصول ، ج 1 ، ص 100\r\n","page_name":" 74 ","page_number":74},
  {"content":"\r\n\r\n\r\nراه اوّل\r\nراه اوّل ، همان تعبير معروف است كه بگوييم : « الوجوب عبارة عن طلب الفعل مع المنع من الترك و الاستحباب عبارة عن طلب الفعل مع الإذن في الترك » ، يعنى هر دو در ارتباط با « طلب الفعل » مشتركند ولى فصل مميّز وجوب ، عبارت از « المنع من الترك » و فصل مميّز استحباب ، عبارت از « الإذن في الترك » است . اين تعبير از اولين چيزهايى است كه با خواندن معالم در ذهن انسان جا مىگيرد . اشكال مرحوم بروجردى بر راه اوّل : ايشان اشكال ظريفى در اين زمينه مطرح كرده است . مىفرمايد : آيا منع از ترك ، كه فصل مميّز وجوب است ، به چه معنايى است ؟ خود كلمهء « منع » به‌معناى « طلب الترك » است و وقتى « ترك » را هم پشت سر آن مىآوريد معنايش « طلب ترك الترك » مىشود و روشن است كه « ترك الترك » ، عبارت از فعل است پس « طلب ترك الترك » به‌معناى « طلب الفعل » است . درحالىكه شما « طلب الفعل » را به‌عنوان جنس مطرح مىكرديد و مىگفتيد : « الوجوب هو طلب الفعل مع المنع من الترك » در نتيجه ، وجوب به‌معناى « طلب الفعل مع طلب الفعل » مىشود . « 1 » اشكال ديگر بر راه اوّل : اگر مسألهء « منع من الترك » بخواهد - به‌عنوان فصل مميّز - در وجوب مطرح شود ، لازمه‌اش اين است كه كسى كه به وجوب التفات پيدا مىكند بايد به ترك هم توجه داشته باشد ، زيرا اگر به ترك ، توجه نكند ، چطور منع از ترك تحقق پيدا مىكند ؟ درحالىكه نه مولاى آمر و نه عبد مأمور ، معمولًا توجّه به ترك ندارند . اگر مولا به عبدش بگويد : « ادخل السوق و اشتر اللّحم » ، آيا معنايش اين است كه توجهى هم به عدم\r\n\r\n\r\n","description":"","footnote":"\r\n( 1 ) - نهاية الاصول ، ج 1 ، ص 100\r\n","page_name":" 75 ","page_number":75},
  {"content":"\r\n\r\nاشتراء اللحم كرده و به دنبال آن ، منع از ترك در كار است ؟ و آيا وقتى عبد ، اين امر مولا را مىشنود ، مسألهء ترك اشتراء اللحم در ذهن او مىآيد تا مسألهء ممنوعيت به دنبال آن بيايد ؟ خير ، اين‌گونه نيست . اين مسئله ، كاشف از اين است كه « منع از ترك » - كه به دنبال التفات به ترك است - داخل در ماهيت وجوب نيست . در نتيجه ، راه اوّل نمىتواند صحيح باشد .\r\n\r\nراه دوم\r\nبعضى گفته‌اند : « وجوب ، عبارت از طلبى است كه مخالفت با آن ، موجب استحقاق عقوبت است و استحباب ، طلبى است كه مخالفت با آن ، موجب استحقاق عقوبت نيست » در نتيجه ، وجوب و استحباب ، در يك جنس - يعنى طلب - اشتراك دارند ولى فصل مميّز وجوب ، عبارت از « استحقاق عقوبت » و فصل مميّز استحباب ، عبارت از « عدم استحقاق عقوبت » است . بررسى راه دوم ما قبول داريم كه اين فرق ، بين وجوب و استحباب وجود دارد و مخالفت با وجوب ، داراى استحقاق عقوبت است و مخالفت با استحباب ، استحقاق عقوبت ندارد .\r\nولى بحث در اين است كه آيا « ايجاب استحقاق عقوبت » داخل در ذات وجوب است و به‌عنوان فصل مميّز وجوب مطرح است ؟ يا اينكه استحقاق عقوبت ، امرى مترتب بر وجوب بوده و درحقيقت ، جزء آثار و عوارض وجوب است ؟ روشن است كه اگر جزء آثار وجوب باشد ، ديگر معقول نيست كه جزء خود وجوب باشد ، زيرا اثر شىء ، بعد از تماميت شىء ، برآن شىء مترتب مىشود . شما مىگوييد : استحقاق عقوبت ، مترتب بر مخالفت تكليف وجوبى است ، پس اوّل بايد ماهيت وجوب و ذات و ذاتيات آن تحقق داشته باشد ، سپس استحقاق عقوبت برآن مترتب شود . چيزى كه مترتب بر وجوب و از آثار وجوب است ، معنا ندارد كه آن را در مرحلهء ذات و ذاتيات بياوريد ، و اگر استحقاق\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nعقوبت ، به‌عنوان فصل شد ، در مرتبهء ذات و جزء ذات خواهد بود ، چگونه مىشود چيزى هم جزء ذات و هم اثر مترتب بر ذات باشد ؟ آنچه اين مطلب را روشن مىكند اين است كه مسألهء استحقاق عقوبت ، يك حكم عقلى است درحالىكه اگر چيزى در مرتبهء ذات وجوب دخالت داشته باشد بايد مربوط به شرع باشد زيرا مولا ايجاب مىكند و اگر در اين وجوب و الزام ، استحقاق عقوبت به نحو بعض الذات دخالت داشته باشد ، معنايش اين است كه استحقاق عقوبت را مولا جعل كرده است ، درحالىكه حاكم به استحقاق عقوبت ، عقل است . عقل ، در مورد وجوب حكم به استحقاق عقوبت مىكند و در مورد استحباب ، حكم نمىكند .\r\n\r\nراه سوم\r\nبعضى فرق را در ارتباط با چيزى كه در رتبهء سابق بر وجوب و به‌عنوان علت وجوب قرار دارد مطرح كرده‌اند و گفته‌اند : مولا دو جور اراده مىتواند داشته باشد :\r\nيك‌وقت ارادهء مولا در ارتباط با صدور اين عمل از عبد ، ارادهء حتميّه و يك‌وقت ارادهء غير حتميّه است . « 1 » اين قائل مىگويد : اگر طلب مولا ناشى از ارادهء حتميّهء مولا باشد ، وجوب ، تحقق پيدا مىكند و اگر ناشى از ارادهء حتميّهء مولا نباشد ، از آن به استحباب تعبير مىشود با اينكه تعبير ، يك تعبير است . در نتيجه ، بنابراين قول ، فرق بين وجوب و استحباب ، در ارتباط با اراده و ريشه و علت است . بررسى راه سوم اين حرف قابل قبول است ولى بحث در اين است كه آيا اختلاف در علت سبب مىشود كه فصل مميّز و جزء الذات فرق كند يا اينكه علت ، فرق مىكند ؟ به‌عبارت ديگر : آيا تفاوت در علت ، سبب به‌وجود آمدن تفاوت ذاتى در معلول مىشود يا اينكه\r\n\r\n\r\n","description":"","footnote":"\r\n( 1 ) - اراده ، داراى مراتبى است كه در همين بحث مطرح خواهد شد .\r\n","page_name":" 77 ","page_number":77},
  {"content":"\r\n\r\nاختلافْ فقط در ناحيهء علّت است و هيچ منافاتى ندارد كه اين دو معلول ، از حيث ذات ، واحد باشند هرچند از جهت ديگر بين آنها تغاير و تمايزى وجود داشته باشد ؟ و به تعبير ديگر : اين دليل ، با مدّعا تطبيق نمىكند زيرا مدّعا اين است كه بين وجوب و استحباب ، اختلافِ فصلى و ذاتى وجود دارد ولى دليلى كه بر اين مدّعا اقامه مىشود ، اختلاف بين اين دو را در ارتباط با علّت ، اثبات مىكند . البته اين حرف كه ما گفتيم : با فلسفه منافات ندارد . در فلسفه مىگويند : يك وقت آتش ، علت ايجاد حرارت ماء مىشود و يك وقت ، همين حرارت به‌واسطهء محاذات با خورشيد و شعاع شمس تحقق پيدا مىكند . در آنجا مىگويند : با اينكه اين دو علت ، معلولش حرارت آب است و شما چه‌بسا فكر كنيد كه اين شىء واحد ، يعنى حرارت آب ، معلول دو علت است ولى باطن مسئله اين است كه هر معلولى در ارتباط با علتش ، يك نوع محدوديت دارد . حرارتى كه از ناحيهء نار تحقق پيدا كرده ، در باطن آن ، خصوصيتِ مرتبط به نار وجود دارد و حرارتى كه در اثر شعاع شمس تحقق پيدا كرده ، حرارتى است كه در باطنش ، خصوصيتِ مرتبط به شعاع شمس وجود دارد . يعنى در حقيقت ، اين دو حرارت ، مختلف است . با اينكه شما به‌حسب ظاهر مىگوييد : اين حرارت ، شىء واحد و معلول دو علت است ولى در باطن دو جور حرارت است . اين حرف درست است ولى معنايش اين نيست كه بين اين دو حرارت ، از جهت ذات تغاير وجود دارد . خير ، يك نوع محدوديت و مغايرت هست امّا مغايرت فصلى و مغايرت ذاتى بين اين دو حرارت وجود ندارد .\r\n\r\nراه چهارم\r\nبعضى فرق بين وجوب و استحباب را در ارتباط با مرحله‌اى قبل از ارادهء حتميّه دانسته‌اند و گفته‌اند : اگر طلب ، ناشى از يك مصلحت ملزِمه در مأمور به باشد ، طلب وجوبى است ولى اگر ناشى از مصلحت راجحهء غير ملزمه باشد ، طلب استحبابى است . بررسى راه چهارم : اين را ما قبول داريم كه در موارد طلب وجوبى ، مصلحت ملزمه‌اى در متعلّق ،\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nتحقق دارد و در موارد طلب استحبابى ، مصلحت ، به حد لزوم نمىرسد بلكه همان رجحان استيفاء در آن وجود دارد . ولى بحث در اين است كه اين حرف با تفاوت ذاتى بين وجوب و استحباب ، منافات دارد . شما مدّعى هستيد كه وجوب ، در مرحلهء ذات ، متمايز از استحباب است و تغايرشان به نسبت به بعض ذات - يعنى فصل - است ولى در دليلى كه اقامه كرده‌ايد سراغ علت غريبه رفته‌ايد . شما مىخواهيد مصلحت ملزمه را جزء ذات وجوب قرار دهيد . به‌عبارت ديگر : ما همان چيزى را كه در مسألهء استحقاق عقوبت ذكر كرديم اينجا نيز مطرح مىكنيم . در آنجا گفتيم : بايد ابتدا وجوبْ كاملًا تحقق پيدا كند و پس از آن شما مسألهء استحقاق عقوبت را برآن مترتب كنيد . اينجا نيز مىگوييم : ابتدا بايد مصلحت ملزمه در فعل وجود داشته باشد و به دنبال آن ، ارادهء حتميّه و به دنبال ارادهء حتميّه ، وجوب ، تحقق پيدا كند . وجوب ، ناشى از مصلحت ملزمه است يعنى وجوب كامل - كه از نظر ماهيت ، هيچ نقصى نداشته باشد - به دنبال مصلحت ملزمه تحقق پيدا مىكند . آن‌وقت چيزى كه به‌عنوان علتِ علتِ وجوب مطرح است چگونه مىتوانيم آن را داخل در ذات وجوب بدانيم و آن را به‌عنوان فصل مميّز مطرح كنيم ؟ خلاصهء سخن اين كه نهايت چيزى كه اين دليل اثبات مىكند اين است كه طلب ناشى از ارادهء حتميّهء ناشى از مصلحت ملزمه ، غير از طلب ناشى از ارادهء غير حتميهء ناشى از مصلحت راجحه است امّا اينكه اين غيريت و مغايرت ، در ارتباط با فصل آن دو باشد ، اين معنا را ديگر نمىتواند اثبات كند . در نتيجه اين چهار تقريرى كه در ارتباط با تمايز ميان وجوب و استحباب مطرح گرديد ، ناتمام است .\r\n\r\nراه پنجم\r\nمرحوم آخوند در مواردى از كفايه به مطلبى اشاره كرده و در بحث استصحاب كلّى قسم ثالث - در جلد دوم كفايه - اين مطلب را به وضوح بيان كرده است . ايشان در بحث استصحاب كلّى قسم ثالث مىفرمايد : وجوب و استحباب را با دو ديد مىتوان ملاحظه كرد : ديد عرفى و ديد عقلى .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nاز نظر عرف ، بين وجوب و استحباب ، مغايرت وجود دارد . البته ايشان تصريح نمىكند كه بنا بر نظر عرف ، بين وجوب و استحباب ، مغايرت ذاتى وجود دارد ولى از كلام ايشان اين مطلب استفاده مىشود كه بين وجوب و استحباب ، مغايرت از حيث بعض ذات وجود دارد . امّا ازنظر عقل ، تمايز بين وجوب و استحباب ، تمايز ، به تمايز نوع چهارم - يعنى تمايز به شدت و ضعف و كمال و نقص - است . ايشان مىفرمايد : عقل ، وجوب را يك طلب اكيد و شديد و كامل و استحباب را يك طلب ضعيف و ناقص مىداند . « 1 » و اين همان چيزى است كه در راه چهارم از بعض فلاسفه نقل كرديم . اشكال مرحوم بروجردى بر مرحوم آخوند : مرحوم بروجردى اين مطلب را به‌عنوان توهّمى مطرح كرده « 2 » و در مقام جواب از آن برآمده و مىفرمايد : اين مطلب كه ما تفاوت بين وجوب و استحباب را در ارتباط با كمال و نقص و شدت و ضعف بدانيم صحيح نيست ، زيرا تمايز به كمال و نقص و تمايز به شدت و ضعف ، در امور واقعيّه و امور تكوينيّه تحقق پيدا مىكند . مثلًا مىگوييم : واجب‌الوجود ، يك وجود كامل و ممكن الوجود ، يك وجود ناقص است . روشن است كه وجود ، داراى يك واقعيت و حقيقت است و اين مراتب تشكيك ، در اين واقعيت ، تحقق دارد . نور قوى و نور ضعيف ، بياض شديد و بياض ضعيف ، از واقعيات هستند . ولى امور اعتباريه ، قابل تشكيك نيست . « 3 » توضيح كلام مرحوم بروجردى : در اينجا بايد دو جهت بررسى شود : يكى اينكه چرا امور اعتباريه قابل تشكيك نيست و ديگر اينكه آيا ما نحن فيه ، امرى اعتبارى است\r\n\r\n\r\n","description":"","footnote":"\r\n( 1 ) - كفاية الاصول ، ج 2 ، ص 314\r\n( 2 ) - بدون اينكه اشاره داشته باشد كه اين مطلب ، مربوط به استادش مرحوم آخوند است .\r\n( 3 ) - نهاية الاصول : ج 1 ، ص 100 و 101\r\n","page_name":" 80 ","page_number":80},
  {"content":"\r\n\r\nيا واقعى ؟ امّا اينكه امور اعتباريه قابل تشكيك نيست ، دليلش - به‌نظر ايشان - اين است كه امور اعتباريه ، داير مدار اعتبار است . اعتبار ، يا تحقق دارد يا ندارد و نمىتوان براى آن ، مراتبى را تصور كرد . عقلاء يا شارع ، يا اين امر اعتبارى را اعتبار كرده‌اند و يا اعتبار نكرده‌اند . اگر اعتبار كرده‌اند ، اين امر اعتبارى تحقق دارد و اگر اعتبار نكرده‌اند ، تحقق ندارد . اعتبار ، قوى و ضعيف ندارد ، كمال و نقص در آن مطرح نيست . اما آيا وجوب و استحباب - كه دو قسم از طلب هستند - از امور اعتباريه‌اند يا از امور واقعيّه ؟ ما در آينده ، بحث مفصّلى در اين زمينه ارائه خواهيم كرد و خواهيم گفت : طلب ، بر دو قسم است : طلب حقيقى و طلب انشائى . طلب حقيقى ، يك واقعيت است و مرحوم آخوند معتقد است واقعيت طلب حقيقى همان واقعيت اراده است و فرقى بين طلب و اراده وجود ندارد . اراده ، واقعيتى است كه قيام به نفس دارد و يكى از اوصاف و صفات حقيقى نفسانى است . و اوصاف قائم به نفس ، داراى واقعيت مىباشند ، واقعيت آنها به همين قيام اين‌ها به نفس است . اراده ، مثل علم است . علم ، يك صفت قائم به نفس و يك واقعيت است ، البته صفتِ ذاتِ اضافه است كه علاوه بر اضافه به عالم ، اضافه‌اى هم به معلوم دارد . در باب ارادهء حقيقيّه هم مسئله همين‌طور است كه يك طرف اراده ، به نفس و مريد ارتباط دارد و يك طرف آن ، اضافه به مراد دارد . امّا طلب انشائى به‌معناى ارادهء قائم به نفس نيست . طلب انشائى ، به معناى انشاء طلب است يعنى انسان به‌واسطهء لفظ آن ، مفهوم طلب را در ظرف اعتبار ، ايجاد مىكند ، همان‌طور كه در معاملات بالمعنى الأعم وقتى با گفتن بعت و قبلت ، بيعى را انشاء مىكنيد ، اين بيع انشائى شما در عالم اعتبار تحقق پيدا مىكند . اين تحقق ، يك تحقق تكوينى و واقعى نيست . اين‌طور نيست كه بعد از تماميت بيع ، وضع مبيع يا بايع يا مشترى ، تغييرى واقعى پيدا كرده باشد . در باب زوجيت هم به‌همين‌صورت است ،\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nاين‌طور نيست كه بعد از اجراى صيغهء نكاح ، براى زن و مرد يك تغيير ماهوى به‌وجود آمده باشد . اگر معناى امر ، عبارت از طلب انشائى شد ، وجوب و استحباب هم - كه دو قسم از طلب انشائى هستند - دو امر اعتبارى مىباشند . پس درحقيقت ، بيان مرحوم بروجردى از يك صغرى و كبرى تشكيل شده است .\r\nصغرى اين است كه وجوب و استحباب ، دو امر اعتبارى هستند و كبرى اين است كه تفاوت دو امر اعتبارى نمىتواند به شدت و ضعف و نقصان و كمال باشد . ما قبل از اينكه نظر خود مرحوم بروجردى را در اين زمينه مطرح كنيم لازم است ببينيم آيا اشكال ايشان بر مرحوم آخوند وارد است يا نه ؟ بررسى اشكال مرحوم بروجردى بر مرحوم آخوند ترديدى نيست كه وجوب و استحباب ، دو امر اعتبارى و دو قسم از طلب انشائى مىباشند . بنابراين ، صغراى كلام مرحوم بروجردى قابل انكار نيست . ولى ايشان برهانى بر اينكه امور اعتباريه قابل تشكيك نيست ، اقامه نكرده‌اند .\r\nبنابراين ، كبراى كلام مرحوم بروجردى قابل مناقشه است . ما وقتى امور اعتباريه را بررسى مىكنيم ، مىبينيم در امور اعتباريه هم تشكيك وجود دارد ، مثلًا بيع ، يكى از امور اعتباريه است امّا همين امر اعتبارى داراى موارد مختلفى است . گاهى بيع بين دو طرف اصيل - غير فضولى - مطرح است ، در اينجا عقلاء و شارع آمده‌اند مسألهء ملكيت و نقل و انتقال را اعتبار كرده‌اند . اما در بيع فضولى ، بعضى آن را باطل مىدانند ، كه ما كارى با آنان نداريم ، ولى مشهور بين فقهاء اين است كه بيع فضولى صحيح است اما نياز به اجازهء مالك اصلى دارد . اگر مالك اصلى اجازه داد ، اين بيع به‌طور تامّ واقع مىشود و اگر اجازه نداد ، به هم مىخورد . معناى صحت بيع فضولى اين است كه عقلاء و شارع ، « 1 » اعتبار ملكيت مىكنند .\r\n\r\n\r\n","description":"","footnote":"\r\n( 1 ) - اگر عقلاء هم اعتبار ملكيت نكنند ، شارع - به مقتضاى ادلّهء صحت بيع فضولى - ملكيت را اعتبار كرده است .\r\n","page_name":" 82 ","page_number":82},
  {"content":"\r\n\r\nآيا اين دو بيع با هم فرق ندارند ؟ بيع اصيل ، يك بيع كامل است و نياز به اجازهء بعدى ندارد ، ردّ بعدى هم در ابطال آن نقشى ندارد ولى بيع فضولى در عين اينكه بيع است امّا بيعى ضعيف و متزلزل و ناقص است و توقف بر اجازهء بعدى دارد و اگر به‌جاى اجازه ، ردّ شود ، ريشه و اساس آن از بين مىرود . بنابراين ملاحظه مىشود كه در امور اعتبارى هم تفاوت به شدت و ضعف وجود دارد . در نتيجه ، بهترين حرفى كه در زمينهء وجوب و استحباب مطرح است ، همين چيزى است كه مرحوم آخوند فرموده است كه وجوب و استحباب ، دو امر اعتبارى مىباشند ولى با وجود اين ، تفاوت آن دو به شدت و ضعف و كمال و نقص است و هيچ برهانى نمىتواند اين معنا را ثابت كند كه در امور اعتباريه ، شدت و ضعف وجود ندارد . و اينكه ما در بيان وجه كلام مرحوم بروجردى گفتيم : « امور اعتباريه ، داير مدار بين اثبات و نفى و وجود و عدم است » ، كلام درستى است ولى مقايسه ، بين دو وجود است نه بين وجود و عدم كه شما بگوييد : « امر اعتبارى را يا اعتبار مىكنند يا اعتبار نمىكنند » ، خير ، بين دو اعتبار هم تفاوت به شدت و ضعف و كمال و نقص وجود دارد . ما وقتى بيع اصيل را با بيع فضولى - بنا بر صحت آن - مقايسه مىكنيم مىبينيم با وجود اينكه اين دو ، اعتبارى مىباشند ولى با يكديگر فرق دارند .\r\n\r\nنظريهء مرحوم بروجردى در ارتباط با تمايز ميان وجوب و استحباب\r\nمرحوم بروجردى مىفرمايد : به‌نظر ما تمايز بين وجوب و استحباب ، ربطى به مرحلهء ذات ندارد بلكه مربوط به خارج از ذات و مربوط به مقارنات است . اگر مولايى به عبدش گفت : « اضْرِبْ زيداً » ، گاهى اين جمله داراى مقارناتى است ، مثلًا مولا با عصبانيت و درحالىكه پا به زمين مىكوبد و دستها را حركت مىدهد و حالت خاصى به چشم‌ها مىگيرد ، اين جمله را گفته است در اينجا ما مىآييم مسألهء وجوب را انتزاع مىكنيم . ولى گاهى مولا با لحن نرمى اين جمله را مىگويد و حتى در كنارش مىگويد : « اگر\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nهم انجام ندادى مهم نيست » اينجا ما استحباب را انتزاع مىكنيم . و گاهى هم جملهء « اضْرِبْ زيداً » را به‌صورت متوسطى مطرح مىكند به‌طورى كه همراه آن ، نه از مقارنات وجوب وجود دارد و نه از مقارنات استحباب ، در چنين صورتى اختلاف وجود دارد ، بعضى قائل به انتزاع وجوب و بعضى قائل به عدم انتزاع وجوب مىباشند . مرحوم بروجردى سپس مىفرمايد : واقع مسئله اين است كه ما نمىتوانيم وجوب و استحباب را دو قسم از طلب بدانيم . طلب ، داراى دو قسم نيست بلكه داراى يك قسم است و آن‌هم خود طلب است . و مسألهء مقارنات هم ، مانند قرينهء مجاز نيست .\r\nشما در « رأيت أسداً يرمي » مىگوييد : « يرمي » قرينه بر اين است كه أسد در رجل شجاع استعمال شده است . ولى در ما نحن فيه ، اين‌گونه نيست . مقارناتى كه موجب انتزاع وجوب مىشود ، قرينه بر اين نيست كه از طلب ، طلب وجوبى اراده شده است و مقارناتى كه موجب انتزاع استحباب مىشود ، قرينه بر اين نيست كه از طلب ، طلب استحبابى اراده شده است . ما اصلًا وجوب و استحباب را خارج از دايرهء طلب مىبينيم .\r\nوجوب و استحباب ، ربطى به حقيقت طلب - يعنى طلب انشائى - ندارد . در نتيجه ما تفاوت بين وجوب و استحباب را در ارتباط با ذات آن دو نمىدانيم تا بگوييد : « در امر اعتبارى ، تشكيك وجود ندارد » ، بلكه ما تفاوت را در ارتباط با يك امر خارج از ذات مىبينيم . « 1 » اين كلام مرحوم بروجردى شبيه همان تمايز قسم سوم است و آن تمايزى بود كه بين زيد و عَمرو در ارتباط با عوارض مشخّصه وجود داشت . بررسى كلام مرحوم بروجردى : به‌نظر مىرسد كلام مرحوم بروجردى داراى اشكالاتى است :\r\n\r\n\r\n","description":"","footnote":"\r\n( 1 ) - نهاية الاصول ، ج 1 ، ص 101 و 102\r\n","page_name":" 84 ","page_number":84},
  {"content":"\r\n\r\nاشكال اوّل : ما در اين جهت بحث نداريم كه كجا از صيغهء افْعَلْ ، انتزاع وجوب مىشود و كجا انتزاع وجوب نمىشود . بحث ما در مقام اثبات نيست ، بلكه بحث ما مربوط به مقام ثبوت است ، همان‌طور كه در ساير تمايزها ، بحث ما در ارتباط با مقام ثبوت است . ما وقتى تمايز بين انسان و بقر را ملاحظه مىكنيم مىخواهيم ببينيم تمايز بين اين دو در چيست ؟ مىبينيم تمايز آنها در ارتباط با فصل است . فصل مميّز انسان ، عبارت از ناطق و فصل مميّز بقر ، چيز ديگر است . امّا اينكه كجا انسان تحقق دارد ؟\r\nكجا بقر تحقق دارد ؟ چه موجودى - به‌حسب خارج - انسان و چه موجودى بقر است . ما در تمايز بين انسان و بقر ، كارى به اين‌ها نداريم . تمايز بين انسان و بقر در ارتباط با ماهيت اين دو است . ماهيت انسان ، فصلى دارد و ماهيت بقر ، فصل ديگرى دارد و اين دو فصل ، جداى از يكديگرند . تمايز بين وجوب و استحباب نيز همين‌طور است . درست است كه وجوب ، يك امر اعتبارى و استحباب هم يك امر اعتبارى است ولى وقتى ما مىخواهيم تمايز بين اين دو امر اعتبارى را بررسى كنيم ، چه كارى داريم كه منشأ تحقق اين امر اعتبارى چيست ؟ همان‌طور كه در مقام بيان فرق ميان بيع و اجاره - كه دو امر اعتبارى هستند - ما كارى نداريم كه آيا بيع ، به‌وسيلهء بِعتُ اعتبار مىشود يا نه ؟ ما در مقام اثبات ، بحثى نداريم . ما مىخواهيم فرق بين اين دو امر اعتبارى را ملاحظه كنيم .\r\nبه‌عبارت ديگر : ما مىخواهيم ببينيم اين دو از نظر ماهيت چه فرقى دارند . در بحث تمايز بين وجوب و استحباب هم همين‌طور است . ما مىخواهيم ببينيم ماهيت وجوب ، چه فرقى با ماهيت استحباب دارد ؟ اما اينكه وجوب انتزاع مىشود از افْعَلْ با مقارن خاص خودش و استحباب هم انتزاع مىشود از افْعَلْ با مقارن خاصّ خودش ، اين ربطى به بحث ما ندارد . خلاصه اينكه نزاع ما مربوط به مقام ثبوت و كلام مرحوم بروجردى مربوط به مقام اثبات است . اشكال دوم : از مرحوم بروجردى سؤال مىكنيم كه شما بالأخره تمايز بين وجوب\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nو استحباب را در ارتباط با چه چيزى مىدانيد ؟ آيا مىخواهيد بگوييد : وجوب و استحباب ، در تمام ذات با هم مشتركند ؟ يعنى وجوب و استحباب در چيزى شبيه به جنس و فصل - چون در امور اعتبارى ، جنس و فصل حقيقى وجود ندارد - با هم اشتراك دارند و اختلاف آنها مربوط به امرى خارج از ذات و ذاتيات است ، شبيه آنچه در اختلاف و تمايز زيد و عَمرو گفته مىشد كه در تمام ذات و ماهيت با يكديگر اشتراك دارند ولى در عوارض مشخّصه اختلاف دارند ؟ آيا مىخواهيد بگوييد : وجوب و استحباب ، در تمام ذات ، مشتركند و تمايزشان به مقارنات است ؟ در اين صورت آن ذاتى كه شما بيان مىكنيد ، عبارت از چيست ؟ شما كه تصريح كرديد وجوب و استحباب ، دو قسم از طلب نيستند و طلب ، يك چيز است و وجوب و استحباب ، از مقارنات استفاده مىشود . پس آن ذاتى كه اين دو در آن اشتراك دارند چيست ؟ آيا مىخواهيد بگوييد :\r\nذات در هر دو عبارت از نفس طلب است و اين مقارنات ، خارج از ذات طلب بوده و ربطى به طلب ندارد ؟ ما مىگوييم : در تقسيم ، مگر هميشه بايد اشياء به‌عنوان ذات مطرح باشند ؟ ما وقتى مىگوييم : « الإنسان إمّا عالم و إمّا جاهل » آيا اين تقسيم غلط است ؟ خير ، غلط نيست ، درحالىكه علم و جهل ، ربطى به ماهيت انسان ندارد . آيا شما مىگوييد : اين تقسيم درست نيست و ما دو جور انسان نداريم ؟ خير ، ماهيت انسان ، حيوان ناطق است و حيوان ناطق ، هم در مورد عالم تحقق دارد و هم در مورد جاهل .\r\nبنابراين در تقسيم لازم نيست هميشه جانب ذات را ملاحظه كنيم بلكه جهات خارجيه و مقارنات هم مصحّح تقسيم مىباشند . پس ما - طبق بيان شما - مىتوانيم بگوييم :\r\nوجوب و استحباب ، در يك ماهيتى اشتراك دارند و بايد يك جهت امتيازى بين آنها وجود داشته باشد ، ولى آيا اين جهت امتياز چيست ؟ در كلام شما - به‌عنوان مقام ثبوت - چيزى براى جهت امتياز ذكر نشده است . لذا به‌نظر مىرسد كلام مرحوم بروجردى هم كلام قابل قبولى نيست . نتيجهء بحث در ارتباط با حقيقت وجوب و استحباب از ملاحظه نظريات مختلف در اين زمينه در مىيابيم كه آنچه به‌نظر نزديك‌تر\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nاست كلام مرحوم آخوند است . بنابراين وجوب و استحباب ، به‌عنوان دو مرتبه از طلب مىباشند . مرتبهء كامل و مرتبهء ناقص . و در اينجا چيزى شبيه همان تشكيك حقيقى پياده مىشود . اكنون كه بحث ما در اينجا به پايان مىرسد لازم مىدانيم نكته‌اى را در ارتباط با كلام محقق عراقى رحمه الله مطرح كنيم . مرحوم عراقى - همانند مرحوم آخوند - تفاوت بين وجوب و استحباب را به شدت و ضعف و كمال نقص مىدانست ولى معتقد بود كه وجوب از راه اطلاق و مقدمات حكمت استفاده مىشود ، زيرا وجوب ، عين طلب ، بدون زياده است ولى استحباب ، عبارت از طلب با زيادهء نقص است . « 1 » به‌نظر ما قسمت اوّل كلام مرحوم عراقى صحيح است و تفاوت بين وجوب و استحباب ، به‌شدت و ضعف و كمال و نقص است ولى قسمت دوم كلام ايشان - كه وجوب را از راه اطلاق و مقدمات حكمت استفاده مىكرد - قابل قبول نيست . براى تبيين مطلب ، لازم است مقدّمه‌اى ذكر كنيم : در جايى كه تفاوت به كمال و نقص و شدت و ضعف است ، مثل نور قوى و نور ضعيف ، وقتى ما اين دو نور را در ارتباط با اصل ماهيت نور ملاحظه مىكنيم نمىتوانيم ادّعا كنيم كه حقيقتِ نور قوى ، عين حقيقت نور است بدون زياده ، ولى حقيقت نور ضعيف ، عين حقيقت نور است با زيادهء نقصان و ضعف . به‌عبارت ديگر : اگر ما نور ناقص را عبارت از « نور با زيادهء نقصان » دانستيم ، در مورد نور كامل نيز بايد عين همين عبارت را به كار ببريم و آن را عبارت از « نور با زيادهء كمال » بدانيم و فرق گذاشتن بين اين دو ، صحيح نيست . درست است كه ما در مورد كمال و نقص گفتيم : « مابه‌الامتياز ، عين مابه‌الاشتراك است » ولى اين‌گونه نيست كه زياده ، مثل فصل باشد . در\r\n\r\n\r\n","description":"","footnote":"\r\n( 1 ) - نهاية الأفكار ، ج 1 ، ص 160 - 163 تذكر : كلام مرحوم عراقى در صفحات 66 - 70 از همين جلد به‌طور مبسوط مورد بررسى قرار گرفته است .\r\n","page_name":" 87 ","page_number":87},
  {"content":"\r\n\r\nعين اينكه « ما به الامتياز ، عين مابه‌الاشتراك است » ولى هركدام حدّى دارد . يكى را « النور الكامل » و ديگرى را « النور الناقص » مىگوييم . اگر مسألهء نقصان ، در نور ناقص ، به‌عنوان حدّ مطرح شد ، در نور كامل هم ، كمال به عنوان حدّ مطرح است . ما در آنجا گفتيم : اگر نور را به كامل و ناقص تقسيم كرديم ، معنا ندارد كه يكى از اين دو قسم ، عين مقسم باشد بدون هيچ زياده‌اى . هرجا مسألهء تقسيم مطرح شد ، هر قسمى ، همان مَقْسَم است ولى با يك اضافه ، اگرچه آن اضافه ، داخل در ذاتش مىباشد و « مابه‌الامتياز ، عين مابه‌الاشتراك است » امّا بالأخره وقتى شما وجود را به دو قسم كامل و ناقص تقسيم كرديد نمىتوانيد بگوييد : وجود كامل ، عين وجود است بدون زياده ولى وجود ناقص ، وجود با زياده است . همان‌طور كه كمال ، در وجود كاملْ مابه‌الامتياز است و مابه‌الامتياز عين مابه‌الاشتراك است ، نقص هم در وجود ناقص ، همين حالت را دارد . در نتيجه ، اگرچه مرحوم عراقى ، كلام مرحوم آخوند را پذيرفته و تفاوت بين وجوب و استحباب را به‌شدت و ضعف دانسته است و اين قابل قبول است ولى اينكه ايشان مىخواست از راه اطلاق و مقدمات حكمت ، وجوب را استفاده كند ، به اعتبار اينكه وجوب ، عين همان طلب است بدون زياده ولى استحباب عين طلب است با زيادهء نقص ، نمىتواند حرف صحيحى باشد و لازمهء كلام مرحوم آخوند اين است كه ما از راه اطلاق نمىتوانيم وجوب را استفاده كنيم .\r\n\r\nجهت چهارم : آيا طلبى كه معناى امر است ، طلب حقيقى است يا طلب انشائى ؟\r\nطلب بر سه قسم است : طلب حقيقى ، طلب انشائى و طلب ذهنى . طلب حقيقى : عبارت از واقعيت و حقيقت طلب است . ما در آينده ، بحثى داريم كه\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nآيا واقعيت طلب ، چيست ؟ به‌نظر مرحوم آخوند كه قائل به اتحاد طلب و اراده است ، واقعيت طلب ، همان واقعيت اراده است . اراده عبارت از صفتى نفسانى و قائم به نفس است كه به دنبال بعضى از مبادى و مقدمات ، تحقق پيدا مىكند . اراده ، يك واقعيت است و معناى واقعيت اين است كه به حسب خودش ملاحظه شود . واقعيت صفات نفسانيه عبارت از قيام اين صفات به نفس است . اگر صفتى واقعاً قائم به نفس بود ، داراى واقعيت است و اگر قائم به نفس نبود ، داراى واقعيت نيست . مثلًا يكى از صفات نفسانيه ، صفت علم است ، اين صفت ، در صورتى واقعيت دارد كه تحقق داشته و قائم به نفس انسانى باشد . بنابراين طبق مبناى مرحوم آخوند كه طلب را متحد با اراده مىداند ، ارادهء حقيقيه ، عبارت از همان حالت نفسانيه - و به تعبير ديگر : شوق مؤكّد - است كه به دنبال آن ، عضلات به طرف مراد حركت مىكند . و معناى طلب حقيقى به‌نظر مرحوم آخوند همين ارادهء حقيقيه است . « 1 » طلب ذهنى : اين قسم از طلب هم عبارت از واقعيت و وجود است ، امّا وجود در ظرف ذهن . به مجرّد اينكه انسان چيزى را تصور كرد - يعنى صورت آن شىء را در ذهن خود آورد - آن چيز وجود ذهنى پيدا مىكند . مثلًا : در ارتباط با انسان ، دو وجود مطرح است : وجود خارجى كه عبارت از زيد و بكر و . . . است و وجود ذهنى كه عبارت از تصور ماهيت و مفهوم انسان است . همين صورت ذهنيّهء ماهيت انسان ، وجود ذهنى انسان است . به‌طورى كه اگر انسان ده بار تصور شود ، اين ماهيت ، ده بار در ذهن مىآيد و وجود ذهنى پيدا مىكند . وجود حقيقى و ذهنى در ارتباط با انسان روشن است ولى در ارتباط با طلب بايد دقت بيشترى شود زيرا طلب ، بنا بر مبناى مرحوم آخوند ، همان ارادهء قائم به نفس انسان و همان شوق مؤكّد محرّك عضلات است و جاى ارادهء حقيقيه ، همان نفس است ، « 2 » لذا\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 95\r\n( 2 ) - كفاية الاصول ، ج 1 ، ص 141\r\n","page_name":" 89 ","page_number":89},
  {"content":"\r\n\r\nممكن است كسى بين ارادهء حقيقيه با وجود ذهنى آن اشتباه كند و بگويد : وجود ذهنى هم عبارت از تحقق طلب در ذهن است . پس چه فرقى بين اين دو هست ؟ پاسخ اين است كه وجود ذهنى طلب ، به‌عنوان تصور مفهوم طلب است . ممكن است انسان هيچ اراده و طلبى نداشته باشد ولى وقتى با مفهوم اراده و مفهوم طلب برخورد مىكند بايد آن را تصور كند و به مجرّد اينكه مفهوم طلب ، مورد التفات ذهن واقع شد ، وجود ذهنى براى طلب تحقق پيدا مىكند درحالىكه واقعيت طلب و فرد حقيقى طلب - بنا بر قول ايشان كه طلب و اراده را يك چيز مىداند - ممكن است اصلًا تحقق نداشته باشد . ما كه الآن در ارتباط با طلب و اراده بحث مىكنيم ، مفهوم آن دو را تصور مىكنيم و وجود ذهنى طلب و اراده به‌طور مكرّر براى ما تحقق پيدا مىكند ولى واقعيت آن دو الآن اينجا مطرح نيست . پس اشتباه نشود كه بين وجود ذهنى طلب با وجود واقعى آن فرقى وجود ندارد ، چون هر دو مربوط به نفس هستند . طلب انشائى : طلب ، داراى وجود ديگرى به نام « طلب انشائى » است كه اين قسم از وجود در ارتباط با انسان مطرح نيست . انسان ، وجود انشائى ندارد . طلب انشائى به تعبير مرحوم آخوند ، اين است كه متكلّم ، به صيغهء افْعَلْ يا به مادهء « أ ، م ، ر » و يا به خود مادهء طلب ، اين ماهيت را ايجاد كند . « 1 » البته بعداً مىگوييم كه ظرف وجود اين ماهيت ، نه خارج است و نه ذهن ، بلكه به تعبير بعضى از بزرگان فقهاء ، وعاء آن عبارت از نفس الأمر است و نفس الأمر ، اعم از واقع و ذهن است . متكلّم ، مفهوم طلب را به‌واسطهء « أطْلُبُ منك كذا » يا « افْعَلْ كذا » يا « آمُرُكَ بكذا » انشاء مىكند .\r\nاين همان جملات انشائيه هستند نه جملات خبريه . البته ما به‌زودى در ارتباط با حقيقت انشاء بحث خواهيم كرد ولى در اينجا دو مطلب وجود دارد : مطلب اوّل : آيا دايرهء وجود انشائى ، همهء مفاهيم و ماهيات را شامل مىشود يا\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 93\r\n","page_name":" 90 ","page_number":90},
  {"content":"\r\n\r\nاينكه اختصاص به امور اعتباريه - مثل معاملات بالمعنى الأعم - دارد و يا اينكه علاوه بر امور اعتباريه ، در بعضى از مفاهيمى كه داراى مصاديق حقيقيه‌اند نيز جريان دارد ؟\r\nشما انسان را با طلب مقايسه كنيد . هر دو هم داراى فرد حقيقى هستند و هم داراى فرد ذهنى ولى در مسألهء انشاء ، بين آن دو تفكيك مىشود . انشاء طلب ، امكان دارد ولى انشاء انسان ، امرى غير عقلائى است . علت اين جدائى ، عقلاء هستند . عقلاء براى ماهيت و مفهوم انسان ، وجود انشائى قائل نيستند ولى براى مفهوم و ماهيت طلب ، وجود انشائى قائلند . مطلب دوم : مرحوم آخوند در اوايل همين بحث نكتهء قابل توجّهى را مطرح مىكند ، ايشان مىفرمايد : اگر ما طلب حقيقى را موضوع و مطلق الطلب و مفهوم الطلب را محمول قرار دهيم ، حمل در چنين قضيه‌اى ، حمل شايع صناعى خواهد بود ، همان گونه كه حمل در « زيدٌ إنسان » حمل شايع صناعى است زيرا بين موضوع و محمول ، اتحاد در وجود مطرح است . بنابراين در وجودات حقيقيهء طلب ، حمل شايع صناعى مطرح است . ولى اگر موضوع را يك وجود ذهنى و محمول را همان كلّى قرار دهيم آيا حملش چه حملى است ؟ مگر شما نمىگوييد : وجود ذهنى هم وجود همان ماهيت است ؟ مگر وجود ذهنى در عرض وجود خارجى نيست ؟ چرا ، وجود ذهنى و وجود خارجى در عرض هم و در يك رتبه‌اند . ولى اگر انسان متصوَّر در ذهن را موضوع و كلّى و ماهيت انسان را محمول قرار داديم حمل آن چه حملى است ؟ در اينجا بين صدر المتألهين رحمه الله و ديگران اختلاف است : مرحوم صدر المتألهين معتقد است اين حمل نه حمل اوّلى و نه حمل شايع صناعى است بلكه نوع سومى از حمل است . همين‌طور اگر وجود انشائى طلب - كه وجودى از ماهيت طلب است - را موضوع قرار دهيم ، و بگوييم : « الطلب الإنشائي طلب » ، حمل آن حمل شايع صناعى نيست . موضوع در حمل شايع صناعى ، بايد فرد حقيقى و مصداق واقعى محمول باشد و اگر مصداق\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nذهنى يا مصداق انشائى محمول بود ، حمل آن ، حمل شايع صناعى نخواهد بود . عبارت مرحوم آخوند در كفايه ناظر به اين معناست يعنى مرحوم آخوند مىخواهد همين مطلبى را بفرمايد كه مرحوم صدر المتألهين فرموده است . ولى مرحوم آخوند طلب ذهنى را مطرح نمىكند بلكه طلب حقيقى و طلب انشائى را مطرح مىكند . « 1 »\r\n\r\nماهيت انشاء\r\nبا توجه به اينكه مقصود از طلبى كه مفاد امر است ، عبارت از طلب انشائى است ، مناسب است در اينجا بحثى اجمالى در ارتباط با حقيقت انشاء داشته باشيم و ببينيم آيا حقيقت وجود انشائى چيست ؟ با وجود اينكه مسألهء انشاء - خصوصاً در معاملات - مورد ابتلاست ولى اين مسئله ، كمتر مورد بحث قرار گرفته است .\r\n\r\n1 - نظريهء مشهور\r\nشهيد اوّل رحمه الله در كتاب قواعد فقهيّه‌اش « 2 » مىفرمايد : « الإنشاء هو القول الذي يوجد به معناه في نفس الأمر » ، « 3 » يعنى انشاء عبارت از لفظى است كه به سبب آن لفظ ، معنا وجود پيدا مىكند ولى نه در خارج و نه در ذهن ، بلكه در نفس الأمر كه اعم از خارج و ذهن است . البته ما مىدانيم كه در بسيارى از معاملات ، لفظْ خصوصيتى ندارد ، مخصوصاً در باب بيع كه - بنا بر تحقيق - با معاطات هم تحقق پيدا مىكند . بنابراين لازم نيست كه\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 93\r\n( 2 ) - چون كتاب قواعد فقهيّهء شهيد اوّل رحمه الله ، داراى ترتيب و نظم خاصى نبوده ، مرحوم فاضل مقداد ، آن را مرتب كرده و آن را « نضد القواعد الفقهية » ناميده است .\r\n( 3 ) - نضد القواعد الفقهيّة ، ص 137\r\n","page_name":" 92 ","page_number":92},
  {"content":"\r\n\r\nعامل وجود معنا و سببى كه مؤثر در تحقق معناست ، حتماً لفظ باشد و شايد علت اينكه ايشان لفظ را مطرح كرد ، براى احتراز از غير لفظ نبوده بلكه براى اين باشد كه لفظ ، واضح‌ترين چيزى است كه انشاء به سبب آن تحقق پيدا مىكند . بنابراين ، از عبارت شهيد اوّل استفاده مىشود كه وجود انشائى ، به لفظ تحقق پيدا مىكند به اين صورت كه وقتى بايع مىگويد : « بعت » ، اراده مىكند كه اين بيع كه عبارت از يك امر اعتبارى است به سبب لفظ « بعت » در نفس الأمر - كه شامل عالم اعتبار هم مىشود - تحقق پيدا كند . اگر بيع ، تحقق پيدا كرد ، عقلاء ، آثارى برآن مترتب مىكنند .\r\nملكيتِ بايع نسبت به مبيع ، تحقق پيدا كرده و بايع به هر صورتى كه بخواهد مىتواند در مبيع تصرف كند . در باب زوجيّت هم همين‌طور است . وقتى زوجه خطاب به زوج مىگويد : « أنكحتك نفسي على المهر المعلوم » ، زوجه اراده مىكند كه با اين لفظ ، نكاح - كه امرى اعتبارى است - در عالم اعتبار ، تحقق پيدا كند . بنابراين با لفظ « أنكحتك » ، مفاد و معناى آن تحقق پيدا مىكند و اين نكاح و زوجيت ، منشأ ترتّب آثار فراوانى است ، هم از نظر عقلاء و هم از نظر شرع . پس در حقيقت ، ما از يك طرف واقعيت بيع را امرى اعتبارى مىدانيم ، زيرا بيع ، مثل انسان نيست . انسان ، هم داراى وجودات حقيقيهء قابل مشاهده و هم داراى وجود ذهنى است ولى بيع ، داراى وجود حقيقى نيست زيرا وقتى زيد ، كتاب خود را به عَمرو مىفروشد ، نه در واقعيت زيد و نه در واقعيت عَمرو و نه در واقعيت كتاب ، هيچ تغييرى حاصل نمىشود . نتيجهء اين امر اعتبارى ، فقط اين است كه اضافهء اعتبارى زيد نسبت به كتاب ، به عَمرو انتقال پيدا مىكند و اضافهء اعتبارى عَمرو در ارتباط با ثمن ، به زيد انتقال پيدا مىكند . و از طرفى نمىتوانيم اسم اين امر اعتبارى را وجود ذهنى بگذاريم ، زيرا وجود ذهنى به معناى تصور بيع و ايجاد بيع در ذهن است . شهيد اوّل رحمه الله مىفرمايد : اين امر اعتبارى ، تحقق و وجودش به سبب لفظ است و وعاء تحقق آن‌هم عبارت از نفس الأمر است كه شامل تحقق خود امر اعتبارى هم\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nمىشود . امر اعتبارى تحقق دارد ، امّا وعاء آن ، غير از وعاء واقع و غير از وعاء ذهن است . ولى امور اعتباريه ، در فلسفه حظّى ندارند زيرا فلسفه به دنبال يك واقع به‌معناى اعم است لذا مسألهء وجود ذهنى هم در فلسفه محلّ بحث قرار گرفته كه آيا حظّى از حقيقت دارد يا نه ؟ چه رسد به امر اعتبارى كه انسان هرچه ملاحظه مىكند مىبيند چيزى وجود ندارد ، نه در زيد تغييرى به‌وجود آمده نه در عَمرو و نه در كتاب . بله مىتوان گفت : وجود انشائى محدود به اعتباريات نيست و بعضى از مفاهيم واقعيّه را هم دربر مىگيرد . مفاهيمى چون استفهام ، تمنّى ، ترجّى و . . . از اين قبيلند ، كه در عين اينكه داراى وجود انشائى هستند ، مصداق حقيقى و واقعى هم دارند . طلب مورد بحث ما هم از اين قبيل است كه چند جور وجود براى آن تصوّر مىشود . مرحوم آخوند مىفرمايد : استفهام‌هايى كه در قرآن در ارتباط با خداوند مطرح شده ، استفهام حقيقى نيست ، زيرا استفهام حقيقى ، ناشى از جهل استفهام‌كننده است و چنين چيزى در ارتباط با خداوند محال است . بلكه اين استفهام‌ها ، استفهام انشائى است . استفهام انشائى - براى خاطر اغراض و اهدافى - در مورد خداوند متعال ، مانعى ندارد . در باب ترجّى و تمنّى نيز اين‌گونه است . « 1 » هريك از اين مفاهيم ، داراى سه نوع وجود مىباشند : وجود ذهنى ، وجود حقيقى و وجود انشائى . وجود ذهنى آنها ، عبارت از تصور همين مفاهيم است و وجود انشائى آنها به اين معناست كه الفاظى گفته شود و به سبب آن الفاظ ، تحقق اين معانى اراده شود . مثلًا متكلم مىخواهد مفهوم طلب با گفتن « اضْرِبْ » تحقق پيدا كند و يا مفهوم استفهام با گفتن ( وَ مَا تِلكَ بِيَمينِك يَا مُوسى ) « 2 » تحقق پيدا كند . و همين‌طور است ليت و لعل‌ّهايى كه در قرآن وجود دارد .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 102 و 103\r\n( 2 ) - طه : 17\r\n","page_name":" 94 ","page_number":94},
  {"content":"\r\n\r\nظاهراً مشهور هم همين معنا را در ارتباط با انشاء مطرح كرده‌اند . « 1 »\r\n\r\nاشكال آيت‌اللَّه خويى « دام ظلّه » بر مشهور\r\nآيت‌اللَّه خويى « دام ظلّه » مىفرمايد : مراد شما از اينكه مىگوييد : « معنا ، به سبب لفظ تحقق پيدا كند » چيست ؟ لفظ و معنا دو مقولهء جدا مىباشند و نمىشود لفظ ، معنا باشد و يا معنا ، لفظ باشد . آيا مىخواهيد بگوييد : « وقتى واضع ، لفظ را براى معنا وضع كرد ، علقه و ارتباطى بين اين لفظ و معنا تحقق پيدا مىكند و لفظ ، وجودى براى معنا مىشود ، به‌گونه‌اى كه حسن و قبح معانى ، به الفاظ سرايت مىكند » ؟ اگر چنين چيزى مىخواهيد بگوييد بايد در هر لفظ و معنايى اين حرف را بزنيد . در جملات خبريه هم ، لفظ و معنا و علقهء وضعيه وجود دارد بلكه در مفردات نيز همين‌طور است ، انسان ، لفظى است كه براى معنايى وضع شده است پس شما بايد اينجا هم مسألهء انشاء را مطرح كنيد . درحالىكه شما ( مشهور ) دايرهء انشاء را فقط منحصر به يك قسم از جملات - يعنى جملات انشائيه - مىدانيد . و اين حرف را در مورد مفردات و جملات خبريه‌اى كه در آنها اخبار اراده شده است مطرح نمىكنيد . و اگر مراد شما وجود معنا با قطع‌نظر از ارتباط وضعى بين لفظ و معناست پس مىگوييم : اگر معنا داراى وجود حقيقى باشد - مثل جسم ، كه وجود حقيقى جوهرى دارد - و بياض ، كه وجود حقيقى عرضى دارد - لفظ نمىتواند منشأ تحقق وجود حقيقى باشد . تحقق وجود حقيقى داراى علل و اسبابى تكوينى است و لفظ ، مدخليتى در آنها ندارد . اما اگر معنا داراى وجود اعتبارى باشد ، در باب امور اعتباريه ، ملاك اعتبار در دست\r\n\r\n\r\n","description":"","footnote":"\r\n( 1 ) - آيت‌اللَّه خويى اين مطلب را به مشهور نسبت داده و نامى از شهيد اوّل رحمه الله به ميان نياورده است . رجوع شود به : البيان في تفسير القرآن ، ص 409 و 410\r\n","page_name":" 95 ","page_number":95},
  {"content":"\r\n\r\nمعتبِر است و ما كه متشرعه هستيم ، معتبِر را عبارت از شارع مىدانيم . شارع در مواردى اعتبار ملكيت كرده است . بعضى از اين موارد ، داراى عاملى غير اختيارى است كه ربطى به انسان ندارد . مثلًا موت مورّث ، امرى غير اختيارى است و شارع به‌واسطهء آيات ارث ، ملكيت وارث را - با سهام معينى - نسبت به اموال مورّث اعتبار كرده است .\r\nبعضى ديگر از اين موارد ، داراى عاملى اختيارى است ولى مسألهء انشاء در آن مطرح نيست ، مثلًا حيازت مباحات يك امر اختيارى واقعى است و به دنبال اين حيازت ، شارع آمده و ملكيت حيازت‌كننده را اعتبار كرده است . اما وقتى سراغ بيع مىآييم با ( أحلَّ اللَّهُ البِيع ) « 1 » مواجه مىشويم . « أحلَّ » در اين آيهء شريفه « أحَلَّ » وضعى است نه تكليفى . معنايش اين است كه شارع همين بيع متداول و عرفى را مورد امضاء قرار داده است . يعنى اوّل بايد يك بيع عرفى تحقق پيدا كند تا شارع بيايد و آن را امضا كند و ملكيت بايع نسبت به ثمن و ملكيت مشترى نسبت به مبيع را اعتبار كند . همان‌طور كه در احكام تكليفيه اين‌گونه است . ابتدا بايد خمر تحقق پيدا كند تا نجاست و حرمت شرب برآن مترتب شود . بنابراين در باب بيع هم اعتبار به دست شارع است ، پس چگونه شما مىگوييد :\r\n« امر اعتبارى به‌وسيلهء « بعت » وجود پيدا مىكند » ؟ خير ، آن امر اعتبارى به دست شارع است . بايد ابتدا « بعت » تحقق پيدا كند تا شارع به دنبال آن « أحَلَّ » را پياده كرده و بيع را امضاء و تصويب نمايد . پس اگرچه بيع امرى اعتبارى است ولى آيا اعتبار به دست كيست ؟ آيا به دست انشاءكننده است يا به دست شارع ؟ معلوم است كه به دست شارع است . آيا شما مىگوييد : « قول « بعت » سبب وجود اعتبار شارع است » ؟ ما نمىتوانيم چنين چيزى را بپذيريم . اعتبار شارع مربوط به خود اوست و سبب وجود آن ، عبارت از بايع نيست . به‌عبارت ديگر : آيت‌اللَّه خويى « دام ظلّه » مىفرمايد : ما نمىخواهيم وجودات\r\n\r\n\r\n","description":"","footnote":"\r\n( 1 ) - البقرة : 275\r\n","page_name":" 96 ","page_number":96},
  {"content":"\r\n\r\nاعتباريه را نفى كنيم . بلكه مىگوييم : منشأ تحقق وجودات اعتباريه ، به دست اعتباركننده است . مثلًا در باب معاملات به معناى اعم ، اعتبار به دست شارع است و ما قبول داريم كه در بيع ، تا وقتى بعت و اشتريت نباشد شارع ، اعتبار ملكيت نمىكند . ولى بحث در اين است كه بايد بيعى باشد تا شارع تنفيذ كند ، بايد بيعى باشد تا ( أحَلَّ اللَّه ) وضعى روى آن جريان پيدا كند . بنابراين ، بيع در رتبهء متقدّم بر ( أحَلَّ اللَّه ) است . بيع در رتبهء متقدّم بر اعتبار شارع نسبت به ملكيت است و بحث ما در خود بيع است يعنى هنوز به اعتبار شارع نرسيده است . شما وجود انشائى را در اين مرحله تصوير مىكنيد و ما مىپرسيم : وجود انشائى در اين مرحله چه معنايى دارد ؟ وجود اعتبارى كه متأخر از اين مرحله است ، وجود حقيقى هم كه در باب بيع و امثال آن مفهومى ندارد . پس اينجا چه چيزى وجود دارد كه اسمش را وجود انشائى بگذاريم ، در مقابل وجود حقيقى و وجود اعتبارى ؟ « 1 » بررسى اشكال آيت‌اللَّه خويى « دام ظلّه » بر مشهور : قسمت اوّل اشكال ايشان ، مورد قبول ما نيز هست يعنى اگر معنا بخواهد به لفظ تحقق پيدا كند و منشأ آن علقهء وضعيه باشد داراى تالى فاسد است . ولى قسمت دوم اشكال ايشان ، مورد قبول ما نيست . آيت‌اللَّه خويى « دام ظلّه » فرمود : « اگر مراد مشهور از تحقق معنا به لفظ ، تحقق معنا با قطع‌نظر از علقهء وضعيه باشد ، به مشهور مىگوييم : وجود بر دو قسم است : وجود حقيقى كه تحققش دائر مدار علل تكوينيه خاصّه است و وجود اعتبارى كه به دست اعتباركننده است » . اوّلًا : ما به آيت‌اللَّه خويى « دام ظلّه » مىگوييم : شما چه دليلى داريد كه وجود بر دو قسم است ؟ بلكه ما مىگوييم : « قسم سومى هم براى وجود مطرح است و آن وجود انشائى است » . شما كه مىخواهيد حرف مشهور را جواب دهيد نمىتوانيد بر ادّعا تكيه\r\n\r\n\r\n","description":"","footnote":"\r\n( 1 ) - البيان فى تفسير القرآن ، ص 409 و 410\r\n","page_name":" 97 ","page_number":97},
  {"content":"\r\n\r\nكنيد ، بلكه بايد برهان اقامه كنيد . البته ما مىخواهيم بگوييم : « استدلال شما بر عليه مشهور ، يك استدلال منطقى نيست » و الّا ما كه مدّعى وجود انشائى هستيم ، براى اثبات آن دليل اقامه خواهيم كرد . ثانياً : به نظر مىرسد در كلام ايشان خلطى صورت گرفته و همان خلط باعث شده تا كلام مشهور را مورد اشكال قرار دهند ، ايشان در مورد وجودات اعتباريه فرمودند :\r\n« منشأ تحقّق وجودات اعتباريه به دست اعتباركننده و به دست شارع است » سپس كلام مشهور را مورد اشكال قرار داده و فرمودند : « الفاظ نمىتواند سبب براى اعتبار شارع شود بلكه اعتبار شارع مربوط به خود اوست » . در حالى كه مراد مشهور از تحقّق يك امر اعتبارى ، مانند بيع توسّط « بعت » ، اين نيست كه با گفتن « بعت » ملكيت شرعيه ايجاد مىشود . زيرا ملكيت شرعيه متأخّر از بيع است . و همان‌طور كه آيت اللَّه خويى « دام ظلّه » قبول دارند بايد بيعى در كار باشد تا شارع ملكيت را اعتبار كند . اما اساس اشكال اينجاست كه بحث ما در مورد خود بيع ، قبل از اعتبار شارع است . ولى ايشان آن را به مرحله بعد - يعنى مرحله اعتبار شارع - كشانده و مىفرمايد : « بعتُ نمىتواند سبب وجود اعتبار شارع شود » . اصلًا بحث ما در اين مرحله ربطى به اعتبار شارع و حتى اعتبار عقلاء هم ندارد . بلكه بحث در رتبهء مقدّم بر اين اعتبار است . سؤال : آيا در رتبهء متقدّمه ، خود اين بايع مىتواند اعتبار ملكيت كند ؟ اگر بگوييد : نمىتواند ، پس چرا شما مىگوييد : « بعت ، آن چيزى را كه در نفس بايع است و يك امر اعتبارى است ، ابراز مىكند » ؟ معناى اين حرف اين است كه بايع مىتواند ملكيت را اعتبار كند ، نه ملكيت شرعيه و نه ملكيت عقلائيه ، بلكه خودش مىتواند اعتبار ملكيت كند ، البته اين اعتبار ملكيت ، به‌ضميمهء عقد ، موضوع مىشود براى اعتبار ملكيت عقلاء و شارع . بنابراين ، شما قبول داريد كه در مرحلهء موضوع ، خود بايع مىتواند اعتبار ملكيت كند و قبول كرديد كه اين ، ربطى به شارع و عقلاء ندارد . اگر شما دايرهء اعتبار را اين‌گونه توسعه داديد - و چاره‌اى هم جز اين نداريد - ما\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nهمين‌جا وجود انشائى را پياده مىكنيم و مىگوييم : وجود انشائى عبارت از اين است كه اين امر اعتبارى به نام بيع - به اعتقاد بايع - به « بعت » تحقق پيدا كند . اين امر اعتبارى ، گاهى منشأ اعتبار عقلاء و شارع مىشود و گاهى هم منشأ اعتبار آنان نيست ، مثل اينكه معامله‌اى واقع شود كه هم عقلاء آن را باطل مىدانند و هم شارع . اما در همان معاملهء فاسد ، وجود انشائى تحقق پيدا كرده ولى نه شارع اثرى برآن مترتب كرده و نه عقلاء .\r\n\r\n2 - نظريهء آيت‌اللَّه خويى « دام ظلّه »\r\nايشان مىفرمايد : به‌نظر ما انشاء عبارت از اين است كه انسان به‌وسيلهء لفظ يا شبه لفظ ، آنچه در نفس دارد ابراز كند . آنچه در نفس است گاهى يك امر حقيقى و واقعى است ، مثل مواردى كه طلب حقيقى در كار باشد . اگر مولا به دنبال طلب حقيقى ، جملهء انشائيه‌اى صادر كرد ، اين جملهء انشائيه ، از آن طلب حقيقى كه در نفس مولاست پرده برمىدارد . و گاهى آنچه در نفس است عبارت از يك امر اعتبارى و طلب اعتبارى است ، مثل اينكه در نفس خود ، ملكيت يا زوجيّت را اعتبار كند . در اينجا ، « بعت » يا « أنكَحْتُ » مىآيد و آن اعتبار نفسانى را ابراز مىكند . سپس مىفرمايد : اصلًا اين مسألهء ابراز ، اختصاص به جمل انشائيه ندارد بلكه در جمل خبريه نيز همين‌طور است . هيئت جملهء خبريه ، براى ابراز آنچه در نفس مخبر است وضع شده است . آنچه در نفس مخبر است عبارت از قصد حكايت از يك واقعيت است و جملهء خبريه مىآيد آن را ابراز مىكند . بنابراين ، فرق بين جملهء خبريه و انشائيه در ارتباط با ما في النفس است . اگر ما في النفس ، قصد حكايت از يك واقعيت باشد ، جاى جملهء خبريه است ولى اگر قصد حكايت نباشد بلكه واقعيتى در خود نفس يا امرى اعتبارى در خود نفس وجود داشته باشد از آن به جملهء انشائيه تعبير مىشود . « 1 »\r\n\r\n\r\n","description":"","footnote":"\r\n( 1 ) - البيان في تفسير القرآن ، ص 410\r\n","page_name":" 99 ","page_number":99},
  {"content":"\r\n\r\nبررسى نظريهء آيت‌اللَّه خويى « دام ظلّه » : اينكه ايشان مىفرمايد : « بِعْتُ ، به‌عنوان ابرازكنندهء ما فى النفس است » به اين معناست كه بيع در همان حالت نفسانى تحقق پيدا كرده است و به تعبير و تصريح خود ايشان ، اين لفظ ، اماريت و كاشفيت دارد از آنچه در نفس است . آيا مسئله به اين صورت است يا آنچه مشهور مىگويند درست است ؟ مشهور مىگويند : قبل از اينكه « بعتُ » و « اشتريتُ » بيايد ، چيزى تحقق پيدا نكرده است . امر اعتبارى ، به سبب « بعتُ » وجود پيدا مىكند . بنابراين هم مشهور و هم آيت‌اللَّه خويى « دام ظلّه » قبول دارند كه در اينجا امرى اعتبارى - با قطع‌نظر از شارع و عقلاء - وجود دارد ، ولى بحث در اين است كه آيا آن امر اعتبارى نفسانى كه قبل از عقد است ، حقيقتِ بيع بوده و لفظْ كاشف از آن است يا اينكه امر اعتبارى به خود اين لفظ ، وجود پيدا مىكند . به‌نظر ما امر اعتبارى به خود لفظ تحقق پيدا مىكند و بيع ، در رتبهء قبل از عقد تحقق ندارد . شاهد اين مطلب ، مراجعه به عقلاست . آيا انشاءات عقلاء ، به چه صورتى است ؟ ما در معاملات ملاحظه مىكنيم انسان چه‌بسا به انشاء خودش توجّهى ندارد .\r\nوقتى انسان مىخواهد به‌عنوان وكالت ، صيغهء نكاحى را جارى كند ، آيا واقعاً قبل از عقد نكاح ، مطلب را تمام‌شده مىبيند و آن مطلب تمام‌شده را با لفظ اظهار مىكند ؟ روشن است كه در اين صورت ، عقد مانند قبالهء نكاح خواهد بود و همان‌طور كه قباله ، حاكى از نكاحى است كه انجام شده ، عقد هم حاكى از نكاحى است كه قبلًا واقع شده است . آيا واقعاً اين‌طور است ؟ ما وقتى به خودمان - به‌عنوان متشرعهء تحصيل‌كرده - مراجعه مىكنيم مىبينيم مسئله اين‌طور نيست . قراردادهايى كه بين عقلاء انجام مىشود حاكى از اين نيست كه قرارداد ، قبلًا انجام شده است بلكه قراردادها به نفس همين الفاظ ، انجام مىگيرد . علاوه بر اين ، اگر شما الفاظ را به‌عنوان اماره و كاشف مطرح مىكنيد ، ما به شما\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nمىگوييم : اماره و كاشف مربوط به‌صورت شك است . اگر شما يقين داريد كه اين اعتبار نفسانى تحقق دارد ، ديگر مُبرِز ، چه كارى مىخواهد انجام دهد ؟ آيا مُبْرِز ، موضوعيت دارد يا طريقيت ؟ معناى اماره و كاشف بودن الفاظ ، عبارت از طريقيت است . حال اگر ما طريقيتِ بالاترى داشته باشيم يعنى علم به ما في النفس اين زوجه يا بايع داشتيم ، يقين داشتيم كه اين بايع ، در نفس خودش ملكيت را اعتبار كرده ، يا يقين داشتيم زوجه در نفس خودش ، زوجيت را اعتبار كرده است ، ديگر چه نيازى به اين لفظ داريم ؟ آيا شما جرأت مىكنيد بگوييد اين مُبْرِزِ بالاتر كافى است ؟ خير ، كسى نمىتواند چنين حرفى بزند . در نتيجه ، الفاظ جنبهء موضوعيت دارند و اگر لفظ ، موضوعيت داشت ، معنايش اين است كه قبل از الفاظ ، چيزى تحقق پيدا نكرده است بلكه با لفظ تحقق پيدا مىكند .\r\nآن چيزى كه به لفظ ، تحقق پيدا مىكند همان بيع - كه امرى اعتبارى است - مىباشد .\r\nهمان‌طور كه شارع ، بيع را اعتبار مىكند ، بايع هم به كلمهء « بعتُ » ، اين امر اعتبارى را ايجاد مىكند . و اين ايجاد امر اعتبارى به دست بايع ، كه حتماً بايد با لفظ يا شبه لفظ باشد ، وجود انشائى ناميده مىشود . در نتيجه ، نه اشكال آيت‌اللَّه خويى « دام ظلّه » به مشهور وارد بود و نه راه‌حلّى كه ايشان ارائه كرده ، راه حلّ درستى است . بنابراين ، حقيقت وجود انشائى ، همان چيزى است كه مشهور و شهيد اوّل رحمه الله ذكر كردند و مراجعه به عقلاء هم آن را تأييد مىكند .\r\n\r\nنظريهء مرحوم آخوند در ارتباط با طلبى كه معناى « أ ، م ، ر » است\r\nپس از آنكه اجمالًا با معناى وجود انشائى آشنا شديم ، مرحوم آخوند مىفرمايد : ما عقيده داريم طلبى كه معناى « أ ، م ، ر » است عبارت از طلب انشائى است نه طلب حقيقى و نه مطلق طلب . ولى اگر شما اصرار داشته باشيد كه مادّهء امر - در مقام وضع - براى مطلق طلب وضع شده است ، ما نمىتوانيم اين معنا را انكار كنيم كه مادهء امر به‌واسطهء كثرت استعمال در خصوص طلب انشائى ، انصراف به طلب انشائى پيدا كرده است . همان‌طور كه خود كلمهء طلب ، با اينكه ازنظر لغت ، موضوع براى مطلق طلب است\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nولى به‌واسطهء كثرت استعمال در طلب انشائى ، انصراف به طلب انشائى پيدا كرده است ، به‌گونه‌اى كه از شنيدن كلمهء طلب بدون قيد ، ذهن ما به‌سوى طلب انشائى مىرود . « 1 »\r\n\r\nمقايسهء بين طلب و اراده در كلام مرحوم آخوند\r\nمرحوم آخوند ، در مقايسهء بين طلب و اراده مىفرمايد : ما معتقديم طلب و اراده داراى معناى واحدى بوده و درحقيقت ، اين دو لفظ ، مترادفند ولى در مقام انصراف ، بين آن دو تغاير وجود دارد ، به‌طورى كه كلمهء طلب ، انصراف به طلب انشائى و كلمهء اراده ، انصراف به ارادهء حقيقيه پيدا مىكند . همين اختلاف در مقام انصراف ، سبب شده كه بعضى از علماى اماميه خيال كنند اختلاف بين طلب و اراده ، اختلاف واقعى و مربوط به معناست . همان‌طورى كه اشاعره يك چنين چيزى را قائل شده‌اند . درحالىكه اختلاف بين اين دو ، در ارتباط با مقام انصراف است و از جهت معنا و مفهوم ، اختلافى بين آن دو وجود ندارد همان گونه كه معتزله و جمهور اماميه قائل به اين مطلب مىباشند . مرحوم آخوند سپس به نقد و بررسى نظريهء اشاعره و نظريهء معتزله پرداخته است . « 2 » قبل از ورود به بحث ، لازم است مقدارى در ارتباط با تاريخچهء پيدايش اين دو گروه بحث كنيم :\r\n\r\nتاريخچهء پيدايش اشاعره و معتزله\r\nمسائل اعتقادى كه در رأس آنها وجود مقدس خداوند متعال و صفات ثبوتى و سلبى حضرتش و مسألهء معاد است . از ديرباز و قرنها قبل از اسلام مطرح بوده است .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 93\r\n( 2 ) - كفاية الاصول ، ج 1 ، ص 93\r\n","page_name":" 102 ","page_number":102},
  {"content":"\r\n\r\nدين مبين اسلام طلوع كرد و قرآن مجيد نازل شد . آيهء شريفهء ( كتابٌ أنزَلناهُ إليكَ لِتُخرجَ النّاسَ مِن الظُّلماتِ إلى النُّور ) « 1 » بيانگر اين مطلب است كه قرآن مجيد براى هدايت مردم به‌سوى نور و از بين بردن ظلمت‌ها و تاريكىها و جهالت‌ها نازل شده است . آن‌هم همهء ظلمت‌ها ، آن‌گونه كه از كلمهء « الظلمات » كه جمع محلّى به « ال » و مفيد عموم است استفاده مىشود . قرآن كريم ، مردم را از همهء ظلمت‌ها بيرون آورد و در وادى نور وارد كرد . به بركت قرآن ، صفات ثبوتيه و صفات سلبيهء خداوند روشن شد و معلوم گرديد كه مقام ربوبيت و مقام خلقت در اختيار خداوند است و خداوند ، عادل است . « 2 » خلاصه اين كه به بركت قرآن ، رئوس مسائل اعتقادى و اصول مسائل هستى و واقعيات جهان هستى براى مردم روشن شد . اما پيدايش افكار و نظريات خاص ، پس از تشكيل حكومت اسلامى ، داراى علل متعدّدى است : يكى از علل آن وجود جنگ‌هايى است كه بين مسلمانان و دشمنان اسلام پيش مىآمد . در جنگ‌هاى صدر اسلام ، گاهى افرادى به دست مسلمانان اسير مىشدند كه در بين آنان دانشمندان و يا احياناً كسانى كه نظريات خاصّى در ارتباط با مسائل اعتقادى داشتند به چشم مىخوردند و در اثر اختلاط آنان با مسلمانان ، كم‌كم افكار و نظريات آنان مطرح شده و مورد بحث و بررسى قرار مىگرفت . به‌نظر مىرسد اين امر ، علت عمده براى پيدايش اين افكار بود . علت ديگر ، وجود ارتباطات ميان مسلمانان و دولت‌هاى ديگر بود كه اين\r\n\r\n\r\n","description":"","footnote":"\r\n( 1 ) - إبراهيم : 1\r\n( 2 ) - تذكر : در آيهء شريفهء ( أنّ اللَّهَ ليسَ بظلّامٍ للعَبيد ) ، آل عمران ، 182 ، نفى ظلّام ، ملازم با نفى ظالم بودن است . توضيح اينكه در مورد انسان‌ها ، ممكن است كسى ظلّام نباشد ولى ظالم باشد همان‌طور كه ممكن است كسى علّام نباشد ولى عالم باشد ، زيرا علّام ، مرتبه‌اى بالاتر از عالميت است ولى در مورد خداوند اين‌گونه نيست بلكه هر صفتى كه در مورد خداوند وجود داشته باشد بايد به نحو كمال تحقق داشته باشد لذا در مورد خداوند ، هم به عالم و هم به علّام تعبير مىكنيم ، چون وقتى علم در خداوند وجود دارد بايد به نحو كمال تحقق داشته باشد . در مورد ظلم هم همين‌طور است . وقتى مىگويد : « خداوند ، ظلّام نيست » ، يعنى هيچ‌گونه ظلمى در او راه ندارد .\r\n","page_name":" 103 ","page_number":103},
  {"content":"\r\n\r\nارتباطات ، مستلزم رفت و آمدها و نقل و انتقال نظريات مختلف بود . علت ديگرِ پيدايش افكار مختلف در بين مسلمانان ، وجود يهود بود . يهوديان از اسلام ضربهء سختى خورده بودند و هيچ‌گاه حاضر نشدند دين اسلام را بپذيرند لذا بعد از پيامبر صلى الله عليه و آله براى ضربه زدن به اسلام دست به كار شدند البته ما ردّ پاى واضحى براى آنان نمىبينيم ولى باوركردنى نيست كه يهود با وجود يك چنين وضعيت و روحيه‌اى ، بعد از پيامبر ، خود را كنار كشيده باشد . مخصوصاً كه بعد از پيامبر صلى الله عليه و آله زمينه‌هاى انحراف و جاه‌طلبى و مقام خواهى در بين مسلمانان وجود داشت . لذا ما وقتى جريانات تاريخى را ملاحظه مىكنيم برايمان اطمينان پيدا مىشود كه يهود در اين جريانات نقش داشته است . حتى اگر كسى ادّعا كند كه يهود در تغيير مسير خلافت نيز نقش داشته است ، نمىتوان آن را انكار كرد . ما وقتى تاريخ پيدايش فرقه‌هايى چون وهابيّت و بهائيت را ملاحظه مىكنيم دست‌هاى مرموز استعمارگران را به وضوح مشاهده مىكنيم و اين دست‌ها در صدر اسلام به نحو شديدترى وجود داشته‌اند . پس از بيان مقدّمهء فوق ، به تاريخ پيدايش اشاعره و معتزله مىپردازيم : در صدر اسلام ، شخصى بود به نام « حسن بصرى » كه ماهيت روشنى ندارد ، ظاهراً « حسن بصرى » يكى از اسراء بوده كه در بين مسلمانان آمده و به حسب ظاهر هم اسلام آورده است ولى آيا در باطن چه هدفى را دنبال مىكرده است ؟ خيلى معلوم نيست . همين اندازه مشخص است كه در اسلام دو فرقهء اشاعره و معتزله را به‌وجود آورد و اين همه‌وقت مسلمانان - از صدر اسلام تا به حال و پس از اين - را گرفت . « حسن بصرى » براى بحث در زمينهء مسائل اعتقادى ، كلاس درسى تشكيل داد و چون شخص فاضلى بود ، شاگردانى را دور خودش جمع كرد . يكى از شاگردان او شخصى به نام « و اصل بن عطا » است . « و اصل بن عطا » روزى در جلسهء درس با استاد خود به بحث و گفتگو پرداخت تا جايى كه ميان آنها درگيرى پيش آمد ، لذا جلسهء درس\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nاستاد را ترك كرده و ديگر به آن جلسه حاضر نشد بلكه خود جلسهء مستقلّى تشكيل داد و شاگردانى را دور خودش جمع كرد . اكثر مسائلى كه در اين دو جلسه مطرح مىشد متناقض بود . اين كلاس‌ها همين‌طور ادامه پيدا كرد . يكى از كسانى كه به پيروى از « حسن بصرى » برخاست ، « ابو الحسن اشعرى » بود كه از شخصيت‌هاى علمى آن زمان به‌حساب مىآمد . و ظاهراً از احفاد « ابو موسى اشعرى » مىباشد . « ابوالحسن اشعرى » در اشاعهء نظريات « حسن بصرى » نقش بسزايى داشت . به جهت اهميت زيادى كه « ابوالحسن اشعرى » داشت و به جهت پيروى او از « حسن بصرى » ، هم شاگردان « حسن بصرى » روز به روز بيشتر مىشدند و هم اسم اين گروه ، « اشاعره » ناميده شد . و چون « و اصل بن عطا » از جلسهء درس استاد خود « حسن بصرى » كناره‌گيرى كرده و اعتزال جست ، او و شاگردانش را « معتزله » ناميدند .\r\n\r\nاولين مسألهء مورد بحث اشاعره و معتزله\r\nاوّلين و مهم‌ترين مسأله‌اى كه بين اشاعره و معتزله مورد بحث قرار گرفت اين بود كه آيا قرآن قديم است يا حادث ؟ منشأ طرح اين مسئله اين بود كه قرآن مجيد ، از همان صدر اوّل ، دارى عنوان « كلام اللَّه » بود در خود قرآن هم در آيهء شريفهء ( وَ كلَّمَ اللَّهُ مُوسى تَكليماً ) « 1 » مسألهء تكليم و تكلّم را به خداوند نسبت داده است . با اينكه در قرآن - به حسب ظاهر - عنوان « متكلّم » به خداوند اطلاق نشده است ، امّا آيهء شريفهء ( وَ كلَّمَ اللَّهُ مُوسى تَكليماً ) به ضميمهء اينكه مجموعهء قرآن ، به‌عنوان كلام اللَّه است ، زمينهء اين مطلب را به‌وجود آورد كه اطلاق « متكلّم » بر خداوند صحيح است و لازم نيست عنوانى در خود قرآن مطرح شده باشد ، بلكه همين اندازه كه مصحّحى براى آن داشته باشيم كفايت مىكند ، لذا بين اشاعره و معتزله از اين جهت اختلافى نيست .\r\n\r\n\r\n","description":"","footnote":"\r\n( 1 ) - النساء : 164\r\n","page_name":" 105 ","page_number":105},
  {"content":"\r\n\r\nاختلاف از اينجا شروع مىشود كه ما در مورد خداوند ، دو نوع صفت داريم :\r\nصفات ذات و صفات فعل . در فرق بين اين دو نوع صفت گفته شده است : صفات ذات ، صفاتى است كه ثبوت آنها براى ذات نياز به مقام خاص و حال خاص و شأن خاص و شخص خاص ندارد . صفات ذات ، اوصافى است كه در ارتباط با خود ذات است - اگرچه اضافه به غير ذات هم در اين‌ها وجود دارد - مثل صفت علم كه در مورد خداوند ثابت كنيم . ثبوت علم ، نه در وضعيت خاصى و نه در شأن خاصى و نه در حالت خاصى است بلكه علم در ارتباط با ذات خداوند است لذا وقتى مىخواهيم دايرهء معلوم را مشخص كنيم مىگوييم : ( إنَّ اللَّهَ بِكُلِّ شَيء عَليم ) ، « 1 » هيچ‌گونه محدوديتى در دايرهء معلوم وجود ندارد . قدرت هم يكى از صفات ذاتيهء خداوند است .\r\nالبته گفتيم : اين منافات ندارد با اينكه در اين‌ها اضافه‌اى به غير ذات هم باشد ، مثل اينكه در قدرت ، اضافه‌اى به مقدور است ، در علم ، اضافه‌اى به معلوم است ولى با توجه به اينكه معلومِ خاص و مقدورِ خاص دخالت ندارد ، لذا قدرت و علم به نحو احاطه و به نحو مطلق بر خداوند ثابت است . صفات فعل ، صفاتى است كه حالات و موارد و اشخاص در آن فرق مىكند . صفت فعل ، يعنى خداوند عملش و فعلش چنين بوده است . صفات فعل ، به مسألهء قدرت برنمىگردد . در خود ما نيز همين‌طور است . خيلى چيزها مقدور انسان است ولى هر مقدورى جامهء تحقّق نمىپوشد . قدرت خداوند ، در ارتباط با ذات است ولى هر مقدورى تحقق پيدا نمىكند . صفات فعل ، مربوط به مقام عمل و مقام فعل است ، مثل صفت خالقيت و رازقيت . مقصود از خالقيت و رازقيت ، قدرت بر خلقت و رزق نيست ، اگر خالقيت و رازقيت به قدرت برگردد ، جزء صفات ذات مىشود ، بلكه مقصود ، فعلِ خالقيت و فعلِ رازقيت است . وقتى اين‌طور شد ، به‌لحاظ موارد و افراد و حالات فرق\r\n\r\n\r\n","description":"","footnote":"\r\n( 1 ) - العنكبوت : 62\r\n","page_name":" 106 ","page_number":106},
  {"content":"\r\n\r\nمىكند . خداوند رزق كسى را در هر ماه سىهزار تومان قرار داده است ، در كنار اين جنبهء اثباتى ، يك جنبهء نفيى هم وجود دارد و آن اين است كه رزق او را در هر ماه پنجاه‌هزار تومان قرار نداده است . درحالىكه هر دو مقدور خداوند است . قرآن كريم مىفرمايد : ( وَ اللَّهُ فَضَّلَ بَعضَكُم على بَعض في الرِّزق ) « 1 » يعنى خداوند ، بعضى از شما را بر بعض ديگر ، در رزق برترى داد ، يعنى بعضى رزقشان كمتر است . با وجود اينكه خداوند قدرت بر بالاتر هم دارد . اين براى اين است كه مسألهء رزق ، مربوط به عمل خداوند است . در مقام خلقت هم همين‌طور است . الآن مثلًا جمعيت كرهء زمين ، پنج ميليارد نفر است .\r\nممكن بود به‌جاى اين پنج ميليارد ، ده ميليارد نفر وجود داشته باشند ولى خداوند آن پنج ميليارد ديگر را خلق نكرده است . نه به‌معناى اينكه قدرت بر خلق آنان نداشته است بلكه به اين معنا كه عمل خالقيت خداوند ، در محدودهء اين پنج ميليون نفر جنبهء ثبوتى پيدا كرده و در ارتباط با غير اينان تحقق پيدا نكرده است . اما در صفات ذات - به لحاظ اينكه برگشت به ذات پيدا مىكند - نمىتوانيم اين حرف‌ها را بزنيم . در صفات ذات ، هيچ محدوديتى وجود ندارد . نمىتوانيم بگوييم : خداوند بعضى چيزها را نمىداند يا بعضى چيزها از دايرهء قدرت او بيرون است . يكى از تفاوت‌هاى مهم ميان صفات ذات و صفات فعل اين است كه صفات ذات ، قديمند به قدم ذات ، همان‌طور كه ذات پروردگار قديم است علم و قدرت و ساير اوصاف ذاتيهء او نيز قديم است . ولى صفات فعل ، اين‌گونه نيستند ، چون فعل ، يك امر حادثى است . زيد ، ديروز خلق نشده بود و امروز خلق شده است . اين خلقت ، مربوط به مقام فعل است و به‌عنوان صفت فعل مطرح است . لذا اوصاف فعليه خداوند ، اتصاف به قدمت ندارد . البته در اينجا بحث مهمى وجود دارد كه آيا ارتباط حادث به قديم به چه كيفيت است ؟ كه اين بحث در كتب فلسفى و كلامى مطرح شده است . « 2 »\r\n\r\n\r\n","description":"","footnote":"\r\n( 1 ) - النحل : 71\r\n( 2 ) - رجوع شود به : نهاية الحكمة ، ج 2 ، ص 182 - 190 ، كشف المراد ، ص 57 و 58\r\n","page_name":" 107 ","page_number":107},
  {"content":"\r\n\r\nاختلاف بين اشاعره و معتزله : اشاعره و معتزله ، هر دو قبول دارند كه اطلاق متكلّم بر خداوند صحيح است و تكلّم يكى از اوصاف خداوند است . ولى در اين نزاع دارند كه آيا عنوان متكلّم ، جزء صفات ذات خداوند متعال است تا اتصاف به قدمت داشته باشد يا اينكه جزء صفات فعل خداوند است و اتصاف به قدمت ندارد ؟\r\n\r\n[ اقوال چهارگانه در ارتباط با صفت تكلم 
  ]\r\n\r\nنظريهء معتزله در ارتباط با صفت تكلّم\r\nمعتزله مىگويند : عنوان متكلّم ، همان‌طور كه بر انسان اطلاق مىشود ، بر خداوند هم به همان صورت ، اطلاق مىشود . واقعيت تكلم در مورد انسان اين است كه انسان وقتى صحبت مىكند ، از تكيهء اصوات بر مخارج فم استفاده كرده و تدريجاً ايجاد صوت مىكند و هر صوتى را بر يك مخرج و مقطع از فم متكى مىكند . مخاطب هم در مقام استماع ، به همين نحو ، اصوات را استماع مىكند . معتزله و مشهور اماميه مىگويند :\r\nاطلاق متكلّم در مورد خداوند نيز به‌همين‌صورت است ولى بين تكلّم انسان و تكلّم خداوند ، يك فرق وجود دارد و آن اين است كه انسان چون جسم است و داراى دهان و زبان و مخارج فم است ، سخن را در دهان خودش ايجاد مىكند امّا خداوند چون جسم نيست و زبان و دهان در مورد او معنا ندارد ، همين اصوات را به نحو تدريج در موجود ديگرى ايجاد مىكند ، كه درحقيقت ، آن موجود ديگر ، به منزلهء دهان و زبان به‌حساب مىآيد ، مثل تكلّمى كه خداوند با موسى عليه السلام كرد و اصوات را در شجره ايجاد كرد و در آيهء شريفهء ( وَ كلَّمَ اللَّهُ مُوسى تَكليماً ) « 1 » تكلّم را به خودش نسبت داد . در مورد رسول گرامى اسلام صلى الله عليه و آله نيز وارد شده است كه وقتى حضرت از غار حرا به طرف منزل سرازير شد ، سنگريزه‌ها به رسالت آن حضرت گواهى دادند و شايد اولين موجودى كه به\r\n\r\n\r\n","description":"","footnote":"\r\n( 1 ) - النساء : 164\r\n","page_name":" 108 ","page_number":108},
  {"content":"\r\n\r\nرسالت آن حضرت شهادت داد ، همين سنگريزه‌ها بودند . سخن گفتن سنگريزه‌ها به اين صورت بود كه خداوند در آنها به نحو تدريج و تدرّج ، ايجاد صوت كرد ، به همان كيفيتى كه انسان سخن مىگويد . در نتيجه ، اينان مىگويند : اطلاق متكلّم بر خداوند ، به‌عنوان صفت فعل است و همان‌طور كه ساير صفات فعل - مثل خالق و رازق - اتصاف به حدوث دارند ، صفت « متكلّم » نيز به‌همين‌صورت است . « 1 »\r\n\r\nنظريهء اشاعره در ارتباط با صفت تكلّم\r\nاشاعره مىگويند : تكلّم ، جزء صفات ذات است و مثل قدرت و علم ، اتصاف به قدمت دارد . اين بحث در بين اشاعره آن‌قدر دچار انحراف شده كه نه تنها قرآن را - به‌عنوان كلام اللَّه - قديم مىدانند بلكه آن‌طورى كه بعضى از حنابله « 2 » معتقدند ، حتى كاغذ و جلد و غلاف قرآن هم قديم است . حال مقصود كدام جلد و غلاف بوده ؟\r\nآن را معين نكرده‌اند . اشاعره مىگويند : صفتى به‌عنوان « كلام نفسى » در ذات خداوند تحقق دارد و اين « كلام نفسى » اتصاف به قدمت دارد . و چون « كلام نفسى » قائم به ذات خداوند است پس قرآن - كه كلام خداوند است - نيز قديم است . اشاعره ، به اين هم اكتفا ، نكردند ، بلكه گفتند : همان‌طورى كه علم و قدرت خداوند ، از صفات ذاتى و قديم است ، درعين‌حال ، منافاتى ندارد كه عالم و قادر بر انسان‌ها هم به نحو حقيقت اطلاق شود ، البته نه به آن توسعه و نه به‌عنوان عينيت كه در مورد خداوند مطرح است . دايرهء قدرت انسان محدود است و نمىتوان گفت : « إنّ الإنسانَ عَلى كُلّ شيء قَدير » و قدرت در انسان ، اتصاف به قدمت ندارد بلكه همان‌طورى كه خود انسان ، حادث است ، قدرت او هم حادث است . اشاعره مىگويند :\r\n\r\n\r\n","description":"","footnote":"\r\n( 1 ) - رجوع شود به كشف المراد ، ص 289 و 290 ، رسالهء طلب و ارادهء امام خمينى رحمه الله ، بحث « تكلّم » .\r\n( 2 ) - رجوع شود به : المواقف : ص 293\r\n","page_name":" 109 ","page_number":109},
  {"content":"\r\n\r\nعين اين معنا را در مورد « كلام نفسى » هم پياده مىكنيم و مىگوييم : « كلام نفسى » وقتى در ارتباط با ذات پروردگار مطرح مىشود ، اين صفت ، قديم است به قِدَم ذات .\r\nولى همين « كلام نفسى » در مورد جمل انشائيه و خبريه هم وجود دارد . در جمل خبريه ، وقتى شما مىگوييد : « جاء زيدٌ من السفر » ، آنچه در كنار اين الفاظ ، در نفس شما وجود دارد ، عبارت از علم به آمدن زيد از سفر است . اشاعره مىگويند : ما اين را قبول داريم ولى معتقديم در اينجا غير از مسألهء علمِ شما ، در كنار « جاء زيد من السفر » يك امر نفسانى ديگرى هم وجود دارد كه از آن به « كلام نفسى » تعبير مىكنيم ، امّا اين « كلام نفسى » حادث بوده و غير از « كلام نفسى » قديم در ارتباط با ذات خداوند است . اشاعره ، نسبت به جمل انشائيه تفصيلى قائل شده و مىگويند : در جمل انشائيه‌اى كه مشتمل بر امر است ، مثل صيغهء افْعَلْ ، قبل از اينكه مولا به عبدش بگويد : « ادخل السوق و اشتر اللحم » اگرچه در نفس مولا اراده‌اى وجود دارد كه متعلق به اشتراء لحم است ولى غير از اين اراده ، چيز ديگرى هم در نفس مولا وجود دارد كه ما از آن به « كلام نفسى » تعبير مىكنيم . « كلام نفسى » در خصوص اينجا به‌عنوان « طلب » هم ناميده مىشود . جمل انشائيهء مشتمل بر نهى نيز همين‌طور است ، يعنى اگر ماهيت نهى ، عبارت از « طلب ترك » باشد ، امر و نهى ، در اصل طلبْ مشترك مىباشند ولى يكى متعلّق به فعل و ديگرى متعلّق به ترك است . در اينجا نيز مىگوييم : علاوه بر اراده‌اى كه متعلّق به ترك منهى عنه است ، يك واقعيت نفسانى ديگرى هم وجود دارد كه عنوان عامّ آن ، « كلام نفسى » و عنوان خاصش ، « طلب » مىباشد . و اگر ماهيت نهى عبارت از « زجر و منع از فعل » باشد ، آن حالت نفسانيه‌اى كه در ارتباط با زجر مطرح است ، عبارت از « كراهت مولا نسبت به اين عمل منهى عنه » است و ما مىگوييم : علاوه بر اين كراهت ، واقعيت ديگرى نيز وجود دارد كه عنوان عام آن « كلام نفسى » و عنوان خاصش عبارت از « زجر » است . اما در جملات انشائيهء ديگر ، مثل عقود و ايقاعات و استفهام انشائى و تمنّى\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nانشائى و ترجّى انشائى و . . . ، غير از اوصاف تمنى حقيقى ، ترجّى حقيقى ، استفهام حقيقى ، انشاء تمليك عين به مال ، انشاء زوجيت و . . . ، واقعيت ديگرى نيز وجود دارد كه از آن به « كلام نفسى » تعبير مىكنيم و در اين موارد ، ديگر عنوان خاص وجود ندارد . « 1 » در پايان تذكر اين نكته را لازم مىدانيم كه اشاعره ، با وجود اينكه صفت تكلّم را از صفات ذاتى خداوند و قديم و قائم به ذات پروردگار مىدانند ولى درعين‌حال ، صفات را زايد بر ذات مىدانند و مىگويند : قيام اين صفات به ذات ، به نحو حلولى است .\r\n\r\nنظريهء بعض محققين در مورد صفت تكلّم\r\nحضرت امام خمينى رحمه الله در رساله‌اى كه پيرامون طلب و اراده تأليف كرده ، پس از ذكر نظريهء معتزله و اشاعره مىفرمايد : بعضى از اهل تحقيق گفته‌اند : « اطلاق متكلّم بر خداوند ، به هيچ‌يك از اين دو صورتى كه معتزله و اشاعره مطرح كردند نيست ، بلكه اطلاق متكلّم بر خداوند ، به همان صورتى است كه در ما انسان‌ها وجود دارد ، با اين تفاوت كه ما انسان‌ها به سبب آلت زبان و دهان تكلّم مىكنيم ولى خداوند ، بدون آلت ، تكلّم مىكند . تكلّم در مورد خداوند ، به‌معناى ايجاد كلام در جسم ديگر نيست بلكه به معناى ايجاد كلام از جانب خداوند ، بدون آلت است » . « 2 » به‌نظر ما ، همان‌طور كه معتزله ، قصّهء تكلّم شجره را به‌عنوان مؤيّد نظريهء خود مطرح كردند ، اينجا هم ممكن است براى اين قول بعض اهل تحقيق مؤيّدى ذكر كرد و آن اين است كه خداوند از موسى سؤال كرد : ( وَ ما تِلك بِيَمينِك يَا مُوسى ) ، موسى عليه السلام هم جواب داد : ( هي عَصاي أتَوَكّؤُ عليها و أهُشُّ بِها عَلى غَنَمي وَ لي فيها مَآرِبُ أُخرى ) « 3 » ، در اينجا تكلّمى كه خداوند با موسى عليه السلام داشت ، بدون واسطه بوده\r\n\r\n\r\n","description":"","footnote":"\r\n( 1 ) - رجوع شود به : كشف المراد ، ص 289 و 290 ، رسالهء طلب و ارادهء امام خمينى رحمه الله بحث « تكلّم » .\r\n( 2 ) - رسالهء طلب و اراده ، بحث « تكلّم » .\r\n( 3 ) - طه : 17 و 18\r\n","page_name":" 111 ","page_number":111},
  {"content":"\r\n\r\nو شجره يا چيز ديگرى در بين نبوده است . در نتيجه ، اين‌گونه نيست كه تكلّم خداوند با بشر ، حتماً نياز به واسطه‌اى داشته باشد .\r\n\r\nنظريهء امام خمينى رحمه الله در ارتباط با صفت تكلّم\r\nامام خمينى رحمه الله پس از ذكر اقوال سه‌گانه ، هر سه را ردّ كرده و مىفرمايد : كلام خداوند ، به‌معناى وحى خداوند است . ما كه قرآن مجيد را به‌عنوان « كلام اللَّه » مطرح مىكنيم و همين امر سبب شد كه عنوان « متكلّم » بر خداوند اطلاق شود ، آيا همهء قرآن به‌وسيلهء ايجاد صوت در شىء ديگر تحقق پيدا كرده است ؟ شكى نيست كه مسئله اين‌گونه نبوده است . آيا همهء قرآن ، بدون واسطه نازل شده است ؟ خير ، به اين صورت هم نبوده است . مسألهء كلام نفسى هم كه باطل است و ما ادلّهء بطلان آن را ذكر خواهيم كرد . پس كيفيت نزول قرآن به چه صورتى بوده است ؟ امام خمينى رحمه الله مىفرمايد : كلام خداوند به‌معناى وحى خداوند است و ما حقيقت وحى را به آسانى نمىتوانيم درك كنيم . درك حقيقت وحى ، متوقف بر مرتبهء بالايى از علم و عمل و تحمل رياضت است . آيات متعددى در ارتباط با وحى وارد شده است ، در يك جا مىفرمايد : ( نَزلَ بِه الرّوح الأَمين عَلى قَلبك . . . ) « 1 » ، يعنى روح الأمين ، قرآن را بر قلب تو نازل كرد ، كه شايد مسألهء كلام هم - به اين صورت كه ما تصور مىكنيم - وجود نداشته است و يا اگر هم وجود داشته ، دخالتى در ماهيت وحى نداشته است . در جاى ديگر مىفرمايد : ( إنَّه لَقرآن كَريم ، في كتابٍ مَكنون ) ، « 2 » در اينجا « كتاب مكنون » ظرف براى قرآن كريم واقع شده است و ظرف و مظروف ، دو چيز هستند . حال آيا مقصود آيه چيست ؟ به اين زودى نمىتوان به معناى آيه پى برد .\r\n\r\n\r\n","description":"","footnote":"\r\n( 1 ) - الشعراء : 193 و 194\r\n( 2 ) - الواقعة : 77 و 78\r\n","page_name":" 112 ","page_number":112},
  {"content":"\r\n\r\nدر جاى ديگر مىفرمايد : ( إنّ هو إلّا وحىٌ يوحى . . . ثُمّ دنى فتدلّى فَكانَ قابَ قوسين أو أدنى ) ، « 1 » كه اين آيات شايد مفصّل‌ترين آياتى باشد كه در ارتباط با حقيقت وحى وارد شده ولى فهم آن ، در نهايت دشوارى است . در آيهء ( إن هو إلّا وحىٌ يوحى ) مرجع ضمير « هو » ، ظاهراً رسول اكرم صلى الله عليه و آله است . آيا در اين آيه ، مبالغه‌اى به‌كاررفته‌است ؟ بعيد است كه در تعبيرات قرآنى كه در ارتباط با اساس نبوت است ، تعبيراتى مجازى چون « زيد عدل » داشته باشيم . « 2 »\r\n\r\nنقد و بررسى اقوال چهارگانه در ارتباط با صفت تكلّم\r\nآنچه به‌نظر مىرسد همين نظريهء امام خمينى رحمه الله است ، زيرا ما از عنوان « كلام اللَّه » به صفت « متكلّم » رسيديم . بنابراين نمىتوانيم « متكلّم » را به‌گونه‌اى معنا كنيم كه با خود « كلام اللَّه » قابل جمع نباشد . براى نقد و بررسى كلام اشاعره و معتزله ، ما بايد ابتدا محل نزاع بين اين دو گروه را مشخص كنيم ، زيرا وقتى در كلام مرحوم آخوند دقت كنيم مىبينيم مثل اينكه ايشان محلّ نزاع را به‌گونهء ديگرى مطرح كرده و به نتايجى رسيده است كه با دقّت درمىيابيم مسئله به اين صورت نيست .\r\n\r\nكلام مرحوم آخوند\r\nايشان در ارتباط با طلب و اراده مىفرمايد : حق اين است كه طلب و اراده دو لفظى هستند كه بر معناى واحدى وضع شده‌اند . اين وحدت معنا ، در همهء مراتب ، تحقق دارد يعنى هم در عالَم مفهوم ، معنايشان واحد است و هم در وجود حقيقى و هم در وجود انشائى .\r\n\r\n\r\n","description":"","footnote":"\r\n( 1 ) - النجم : 4 - 9\r\n( 2 ) - رسالهء طلب و ارادهء امام خمينى ، بحث « تكلّم » .\r\n","page_name":" 113 ","page_number":113},
  {"content":"\r\n\r\nمرحوم مشكينى در حاشيهء كفايه مىگويد : و قاعدتاً هم در وجود ذهنى . اتحاد طلب و اراده در مفهوم ، به اين معناست كه موضوع له لفظِ طلب و اراده يك چيز است . امّا وجود حقيقى ، عبارت از صفت قائم به نفس و به تعبير ديگر : شوق مؤكّد است ، كه اگر انسان خودش بخواهد كارى را انجام دهد ، آن شوق ، محرّك عضلات به طرف مراد است و اگر بخواهد به‌وسيلهء ديگرى آن كار را انجام دهد ، آن شوق ، مؤكّدِ امر اوست به اين كه اين مأمور به را در خارج انجام دهد . مىفرمايد : همين شوق مؤكّد نفسانى كه وجود حقيقى ماهيت اراده است ، وجود حقيقى ماهيت طلب نيز مىباشد . در وجود انشائى نيز همين‌طور است ، وقتى مولا مىگويد : ( أقيموا الصَّلاة ) شما مىگوييد : « طلب انشائى در ارتباط با صلاة مطرح است » ، در همين مورد مىتوانيم بگوييم : « ارادهء انشائيه متعلّق به صلاة است » . در وجود ذهنى نيز همين‌طور است يعنى اگر شما ماهيت اراده را تصور كرديد و به آنْ وجود ذهنى داديد ، اين هم صدق مىكند كه وجود ذهنى اراده است و هم صدق مىكند كه وجود ذهنى طلب است . بنابراين ، در تمام مراتب چهارگانه ، فرقى بين طلب و اراده نيست . مرحوم آخوند سپس مىفرمايد : تنها يك فرق بين اين دو وجود دارد و آن مربوط به مقام انصراف است . وقتى كلمهء اراده را اطلاق مىكنيد ، اراده ، انصراف به وجود حقيقى اراده و ارادهء حقيقيه دارد ولى وقتى طلب را اطلاق مىكنيد ، انصراف به طلب انشائى پيدا مىكند . مترادف بودن ، منافاتى با انصراف ندارد . مثلًا انسان و بشر مترادفند ولى چه‌بسا انسان انصراف به افرادى داشته باشد كه داراى فضايل زيادى از انسانيت مىباشند ولى بشر به چيز ديگرى انصراف داشته باشد . « 1 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 95 و 96\r\n","page_name":" 114 ","page_number":114},
  {"content":"\r\n\r\nوقتى مرحوم آخوند ، مسئله را به اين صورت مطرح مىكند ، طرف مقابل ايشان چه بايد بگويد ؟ اشاعره كه اين حرف را قبول ندارند . بنابراين - روى تحرير محلّ نزاع - قاعدتاً بايد بگويند : « طلب و اراده ، دو لفظى هستند كه براى دو معناى متغاير وضع شده‌اند » .\r\nآن‌وقت در معناى اراده بحثى نيست ، زيرا موضوع له مشخص است پس نزاع ، در ارتباط با كلمهء طلب مىشود . مرحوم آخوند بايد بگويد : « طلب براى همان چيزى وضع شده كه اراده براى آن وضع شده است » و اشاعره بگويند : « خير ، طلب براى يك چيز و اراده براى چيز ديگرى وضع شده است » . اگر نزاع به اين صورت باشد ، اين يك نزاع لغوى است . بررسى كلام مرحوم آخوند : ما به مرحوم آخوند مىگوييم : أوّلًا : يك مسألهء كلامى با اين اهميت كه حتى علم كلام با وجود اينكه در مورد جميع مسائل اعتقادى بحث مىكند ، نام « كلام » را به خود گرفته ، چون مهم‌ترين مسألهء مورد بحث ، مسألهء كلام و تكلّم و اطلاق متكلّم بر خداوند است ، آيا اين مبتنى بر يك مسألهء لغوى است ؟ يعنى ما بايد به كتب لغت مراجعه كنيم تا به دست آوريم كه لفظ طلب بر همان معنايى وضع شده كه اراده برآن وضع شده است يا بر معنايى ديگر ؟ آيا اين مسئله ، مثل مسألهء تيمم است كه بايد به لغت مراجعه كنيم تا ببينيم « صعيد » ، به‌معناى « مطلق وجه الأرض » است يا « خصوص تراب خالص » ؟ ثانياً : اشاعره كه مىگويند : « در خداوند ، غير از صفات ثبوتيه معروف ، صفت ديگرى نيز وجود دارد كه از آن به « كلام نفسى » تعبير مىكنيم » و بعد دايرهء كلام نفسى را به انسان‌ها هم سرايت مىدهند ، آيا اين مطلب ، چه ارتباطى دارد به اينكه ما بحث كنيم آيا طلب و اراده ، دو لفظ به‌جاى يك معنا هستند يا دو لفظ به‌جاى دو معنا ؟ يعنى اگر كسى - مثل مرحوم آخوند - گفت : « طلب و اراده ، دو لفظ به‌جاى يك معنا هستند »\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nآيا اين معنايش ابطال كلام نفسى است ؟ چه ارتباطى بين اين مسئله و بطلان كلام نفسى وجود دارد ؟ و اگر كسى گفت : « طلب و اراده ، دو لفظ به‌جاى دو معنا هستند » آيا معنايش ثبوت كلام نفسى است ؟ لذا اين‌گونه كه مرحوم آخوند محلّ نزاع را مطرح كرد ، ظاهر اين است كه نزاع را در ارتباط با لغت مطرح كرده است و اين مسألهء لغوى ، هيچ ارتباطى به مسألهء مورد نزاع اشاعره و معتزله ندارد . محلّ نزاع اشاعره ، وجود و عدم وجود واقعيتى بنام « كلام نفسى » است . اشاعره مىگويند : كلام نفسى وجود دارد ، معتزله مىگويند : وجود ندارد . اما اينكه اسم آن را چه بگذاريم ، دخالتى در محلّ نزاع ندارد . به‌عبارت ديگر : نزاع بين اشاعره و معتزله در ارتباط با وجود و عدم وجود واقعيتى به نام « كلام نفسى » است و مسئله ، از اين جهت ، هيچ ارتباطى به لغت و تسميه ندارد .\r\nگرچه در ذيل كلمات مرحوم آخوند تا حدّى به اين معنا اشاره شده است ولى شروع بحث كه به‌عنوان تحرير محلّ نزاع است ، ظهور در اين دارد كه نزاع بين اشاعره و معتزله در اين جهت است كه آيا لفظ طلب و اراده براى دو معنا وضع شده‌اند يا اين دو لفظ ، مترادف بوده و براى يك معنا وضع شده‌اند ؟ لذا اهتمامى كه مرحوم آخوند دارد بر اينكه اين دو لفظ ، براى يك معنا وضع شده‌اند و آن معنا هم در تمام مراتب ، بين طلب و اراده متّحد است ، اين اهتمام ، از نظر تحرير محل نزاع ، حُسن ندارد . ثالثاً : مرحوم آخوند ، بين اشاعره و معتزله ، تصالحى برقرار كرده و مىگويد : نزاع ميان اين دو ، نزاعى لفظى است و اشاعره و معتزله در يك واقعيتْ نزاع ندارند بلكه اتحاد طلب و اراده به‌نظر معتزله ، داراى معنايى است كه اشاعره هم آن را قبول دارند و مغايرت بين طلب و اراده ، معناى ديگرى دارد كه معتزله هم آن را قبول دارند . ايشان در توضيح اين مطلب مىفرمايد : در مقايسهء ميان طلب حقيقى با ارادهء حقيقيه ، همه قبول دارند كه طلب حقيقى با ارادهء حقيقيه اتحاد دارند و طلب انشائى نيز با ارادهء انشائيه اتحاد دارند . ولى اگر طلب انشائى را با ارادهء حقيقيه مقايسه كنيم ، بين آنها مغايرت وجود دارد ، زيرا در خود اراده هم ، ارادهء انشائى ، مغاير با ارادهء حقيقيه است و\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nعلت اينكه اشاعره ، مسألهء مغايرت را مطرح كرده‌اند ، انصرافى بود كه ما ذكر كرديم . ما گفتيم : اگرچه بين طلب و اراده ، هيچ مغايرتى وجود ندارد ولى در مقام انصراف ، بين آنها مغايرت وجود دارد ، زيرا طلب ، منصرف به طلب انشائى و اراده ، منصرف به ارادهء حقيقيه است . در نتيجه ، مقايسه‌اى كه اشاعره بين طلب و اراده كرده‌اند مقايسه بين دو انصراف است . اما اگر ما هر دو را در ارتباط با حقيقيه يا در ارتباط با انشائيه مطرح كنيم ، بين آنها مغايرتى وجود ندارد . بنابراين ، اشاعره كه قائل به مغايرتند ، طرفين مقايسه را با دو صفت مطرح كرده‌اند : طلب انشائى و ارادهء حقيقى . اما معتزله كه قائل به اتحادند ، در دو طرف مقايسه ، يك وصف را ملاحظه كرده‌اند : طلب انشائى را با ارادهء انشائيه مقايسه كرده‌اند و طلب حقيقى را با ارادهء حقيقيه . در نتيجه ، نزاع بين اين دو ، لفظى است و آنچه را اشاعره مىگويند ، معتزله هم قبول دارند و آنچه را معتزله مىگويند ، اشاعره هم قبول دارند . مرحوم آخوند ، گويا محل نزاع بين اشاعره و معتزله را به درستى ملاحظه نكرده است . وقتى نزاع بين اشاعره و معتزله در وجود و عدم وجود صفتى نفسانى غير از اين اوصاف معهوده است آيا ما مىتوانيم آن را به‌صورت نزاعى لفظى مطرح كنيم ؟ اشاعره مىگويند : « در مورد خداوند ، غير از اوصاف ثبوتيهء اراده و قدرت و حيات و امثال اين‌ها ، صفت ديگرى وجود دارد كه آن صفت ، قديم و قائم به ذات ، به قيام حلولى و زائد بر ذات است » . ولى معتزله ، اين معنا را منكرند . چگونه ما مىتوانيم بين اين دو گروه ، تصالح برقرار كنيم و بگوييم : « نزاع بين اين دو ، لفظى است و اگر از محدودهء الفاظ بيرون برويم ، بين آنان اختلافى وجود ندارد » ؟ اينان هيچ كارى به عالم لفظ ندارند بلكه وجود يك واقعيت را مورد نفى و اثبات قرار داده‌اند . و به كار بردن عناوينى چون « كلام نفسى » و « لفظ طلب » و امثال اين‌ها ، به اين معنا نيست كه اين الفاظ ، دخالت در نزاع دارند ، بلكه اگر لفظى هم در اين زمينه وجود نداشته باشد باز اين نزاع بين اشاعره و معتزله مطرح است . حال براى روشن شدن مطلب ، ما بايد ابتدا ادلّهء اشاعره را مورد بررسى قرار دهيم :\r\n\r\n","description":"","footnote":"","page_name":" 117 ","page_number":117},
  {"content":"\r\n\r\n\r\nادلّهء اشاعره بر وجود كلام نفسى\r\n\r\nدليل اوّل\r\nاشاعره مىگويند : در جمله‌هاى خبريه و انشائيه ، حقيقتى به‌عنوان « كلام نفسى » وجود دارد :\r\n\r\nكلام اشاعره در ارتباط با جملهء خبريه :\r\nآيا خبريّه بودن يك جمله ، علاوه بر جهات نحوى معتبر ، بر چه چيزى توقف دارد ؟ بدون ترديد ، حالت نفسانى مخبر ، دخالتى در تحقق جملهء خبريه ندارد . اگر مخبر ، علم به مطابقت خبر خود با واقع داشته باشد ، يا شك داشته باشد و يا حتى عالم به كذب خبر خود باشد ، اين‌ها در تحقق جملهء خبريه و اتصاف آن به خبريّه بودن دخالتى ندارد . در جانب مستمع نيز همين‌طور است ، يعنى اگر مستمع ، عالم به صدق مخبر يا عالم به كذب او باشد و يا شك داشته باشد كه آيا مخبر صادق است يا كاذب ؟ اين‌ها دخالتى در تحقق جملهء خبريه و اتصاف آن به خبريه بودن ندارد . سؤال : مگر شما نمىگوييد : « الخبر يحتمل الصدق و الكذب » ؟ بنابراين ، اگر مستمع ، علم به كذب يا صدق مخبر دارد ، نمىتوان جملهء او را جملهء خبريه ناميد ، زيرا چنين جمله‌اى « يحتمل الصدق و الكذب » نيست . جواب : « الخبر يحتمل الصدق و الكذب » به لحاظ نفس خبر و ذات آن مىباشد و علم سامع به صدق يا كذب خبر ، موجب نمىشود كه خبر از خبريت خارج شود . آن‌وقت اشاعره ، معتزله را مخاطب قرار داده مىگويند : شما « معتزله » كه مىگوييد :\r\nدر جملات خبريه ، يك واقعيت نفسانيه وجود دارد ، آيا ممكن است آن واقعيت نفسانيه را به ما معرفى كنيد ؟ معتزله مىگويند : بله ، آن واقعيت نفسانيه ، عبارت از علم و تصديق است . اشاعره مىگويند : علم ، تنها در يك صورت از آن صور سه‌گانه وجود دارد و آن جايى است كه مخبِر ، علم به مطابقت داشته باشد ولى آيا در جايى كه شك دارد يا علم به عدم\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nمطابقت دارد ، آن واقعيت نفسانيه چيست ؟ اشاعره مىگويند : از اينجا در مىيابيم كه همان‌طورى كه لفظ « جاء زيد من السفر » ، در اتصاف به خبريه بودنش ، مشروط به هيچ شرطى نيست و فرقى بين آن صورت‌هاى سه‌گانه وجود ندارد ، ما معتقديم : صفت نفسانيه‌اى غير از مسألهء علم در نفس مخبِر وجود دارد كه در آن صفت نفسانيه ، بين حالات سه‌گانه‌اش با حالات سه‌گانهء « جاء زيد من السفر » فرقى وجود ندارد . آن واقعيت نفسانيه ، عبارت از واقعيت « جاء زيد من السفر » است . اين واقعيت ، واقعيت خارجيه نيست ، زيرا چه‌بسا زيد از سفر نيامده و جملهء « جاء زيد من السفر » واقعيت خارجيه نداشته باشد . بلكه واقعيتى است كه حتى براى كاذب هم وجود دارد و ما اسم آن را « كلام نفسى » مىگذاريم . « 1 »\r\n\r\nبررسى كلام اشاعره در ارتباط با جملهء خبريه\r\nبراى بررسى اين كلام ، بايد به وجدان خودمان مراجعه كنيم . ما هر روز صدها جملهء خبريه استعمال مىكنيم ، بايد ببينيم آيا در آنها صفت نفسانيه‌اى به‌عنوان « كلام نفسى » وجود دارد ؟ به‌عنوان مثال ، ما جملهء خبريهء « زيدٌ قائمٌ » را مورد بررسى قرار مىدهيم تا ببينيم براى تشكيل اين جمله ، چه واقعيت‌هايى وجود دارد ؟ 1 - يك واقعيت ، واقعيت الفاظ اين جمله است ، واقعيت لفظ زيد ، يك واقعيت است كه در آن امورى چون حروف تركيبيهء زيد ، تقدّم و تأخّر حروف ، مفتوح بودن زاء و سكون ياء و تابع بودن دال نسبت به عوامل ، نقش دارند . اين واقعيت ، در ارتباط با لفظ زيد - با قطع‌نظر از اراده يا عدم ارادهء معناى آن - مىباشد . واقعيت لفظ قائم نيز يك واقعيت است . ولى قائم داراى مادّه و هيئت است ، مادّهء آن داراى يك وضع و هيئت آن داراى وضع ديگر است . پس در ارتباط با قائم ، دو جهت واقعى مطرح است : هيئت آن ،\r\n\r\n\r\n","description":"","footnote":"\r\n( 1 ) - شرح المواقف ، ج 2 ، ص 94\r\n","page_name":" 119 ","page_number":119},
  {"content":"\r\n\r\nكه عبارت از هيئت فاعل است و مادّهء آنكه عبارت از مادّهء قيام است و داراى معناى خاصّى است . 2 - واقعيت ديگر ، در ارتباط با هيئت جملهء خبريه است . جملهء خبريه ، در ارتباط با مقام لفظىاش ، هيئت خاصى دارد كه جزء اوّل آن مبتدا و مرفوع و جزء دوم آن خبر و مرفوع است و اين واقعيت لفظى با ايراد دو لفظ زيد و قائم - به‌صورت جداى از يكديگر - فرق دارد . 3 - در مقام صدور لفظ ، متكلّمى كه سخن مىگويد ، سخن گفتن ، فعلى از افعال اختياريهء اوست و فعل اختيارى ، مسبوق به اراده است و اراده داراى مبادى و مقدمات است . اولين مبدأ و مقدّمهء اراده ، عبارت از تصوّر است ، يعنى متكلّمى كه مىگويد : « زيد قائم » ، زيد را تصور كرده ، صدور لفظ زيد را اراده كرده و مبادى اراده ، در صدور لفظ زيد نقش داشته است . در ارتباط با قائم و در ارتباط با هيئت جملهء خبريه نيز همين‌طور است . بنابراين ، در ارتباط با الفاظ « زيد قائم » ، جهاتى نفسانى - به نام اراده و مقدمات اراده - وجود دارد ولى عادت و استمرار متكلم بر سخن گفتن ، سبب سرعت تحقق اين مبادى و تحقق اين اراده مىشود و اين‌گونه نيست كه چيزى بدون اراده و مبادى اراده تحقق پيدا كند . 4 - در جانب معنا ، يك واقعيت ، عبارت از معناى زيد است . لفظ زيد ، براى يك موجود خارجى وضع شده است . واقعيت ديگر ، عبارت از معناى قائم است و آن داراى دو جهت است : مادّهء قائم و هيئت قائم . واقعيت ديگر ، عبارت از معناى جملهء خبريه است كه از آن به اتحاد و هوهويت تعبير مىشود . هوهويت در قضيهء حمليه ، مربوط به عالم معناست نه عالم لفظ . 5 - در جانب مطابقت و عدم مطابقت ، واقعيت ديگرى وجود دارد كه آن مطابقت و عدم مطابقت « زيد قائم » با واقع است . اگر زيد واقعاً ايستاده باشد ، اين مطابقت ، واقعيت دارد و اگر ايستاده نباشد ، عدم مطابقت ، واقعيت دارد . 6 - در جانب نفس مخبر ، واقعيتى وجود دارد كه مخبر در اين واقعيت ، يكى از\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nحالات سه‌گانه را داراست . يا عالم به مطابقت خبر خود با واقع است و يا عالم به عدم مطابقت آن مىباشد و يا در اين زمينه شك دارد . پس از بيان اين مطالب ، نكتهء اساسى اين است كه آيا غير از اين‌ها واقعيت ديگرى به نام « كلام نفسى » وجود دارد ؟ به‌عبارت ديگر : آيا « كلام نفسى » را كه اينان مىگويند ، بايد در ارتباط با همين واقعيت‌ها جستجو كرد يا « كلام نفسى » واقعيت ديگرى غير از اين واقعيت‌هاست ؟ اگر اشاعره بگويند : ما « كلام نفسى » را در ارتباط با همين واقعيت‌ها مىدانيم ، مىگوييم : شما « كلام نفسى » را به‌عنوان يك صفت قائم به نفس توصيف كرديد درحالىكه واقعيت‌هايى كه مربوط به لفظ « زيد قائم » بود ارتباطى به نفس ما ندارد .\r\nواقعيت مربوط به معانى هم ارتباطى با نفس ما ندارد . واقعيت مربوط به مطابقت و عدم مطابقت هم ارتباطى با نفس ما ندارد . بنابراين نمىتوان كلام نفسى را در ارتباط با اين واقعيت‌ها دانست . پس بايد سراغ اوصاف نفسانيه برويم . در تحليل جملهء « زيد قائم » به چند واقعيت نفسى برخورد كرديم و آن اين بود كه مخبِر ، گاهى عالم به مطابقت و گاهى عالم به مخالفت خبر خود با واقع است و گاهى هم در اين زمينه شك دارد . آيا اشاعره مىخواهند اسم اين واقعيات را « كلام نفسى » بگذارند ؟ يعنى آيا مىخواهند حتّى مورد شك در مطابقت و مخالفت را « كلام نفسى » بدانند . اگر بخواهند چنين مطلبى را بگويند ، ما حرفى نداريم . فقط - به قول مرحوم آخوند - در اينجا اختلاف ما با اشاعره در عنوان « كلام نفسى » است زيرا ما اين واقعيات سه‌گانه را به لحاظ حالات متكلّم و مخبر نمىتوانيم انكار كنيم . ولى اشاعره نمىخواهند چنين چيزى بگويند و به اين حالات سه‌گانه اطلاق كلام نفسى نمىكنند ، زيرا : اوّلًا : اشاعره تصريح مىكنند كه « كلام نفسى » غير از علم است ، درحالىكه دو مورد از حالات سه‌گانه ، علم است : علم به مخالفت و علم به موافقت . ثانياً : ظاهر اشاعره اين است كه « كلام نفسى » در جميع جملات خبريه ، واقعيت واحدى است ، در حالى كه ما در اينجا سه نوع واقعيت داشتيم : علم به موافقت ، علم به\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nمخالفت ، شك در موافقت و مخالفت . و برفرض كه واقعيت علم را در دو صورت آن يك چيز بگيريم ولى واقعيت علم و شك ، دو چيزند . در نتيجه مقصود اشاعره از « كلام نفسى » نمىتواند اين جهات سه‌گانه باشد . پس چه چيز ديگرى در نفس وجود دارد ؟ يكى از چيزهايى كه ما در ارتباط با نفس مطرح كرديم مسألهء اراده و مبادى آن بود . آيا مقصود اشاعره از « كلام نفسى » عبارت از « اراده و مبادى آن » مىباشد ؟ خير ، چنين چيزى هم نمىتواند باشد زيرا : اوّلًا : اشاعره همان‌طور كه تصريح دارند « كلام نفسى ، غير از علم است » ، در باب اراده هم تصريح كرده‌اند كه « كلام نفسى ، غير از اراده است » . آنان مىگويند :\r\n« كلام نفسى » ، نه علم است و نه اراده ، بلكه يك صفت نفسانى ديگرى است . ثانياً : دليل بر وجود اراده اين بود كه سخن گفتن ، فعل اختيارى است و هر فعل اختيارى ، مسبوق به اراده است . و اگر اينان بخواهند اراده را « كلام نفسى » بنامند بايد در مورد ساير افعال اختياريه نيز قائل به كلام نفسى شوند و مثلًا بگويند : « بنّا » هم وقتى مىخواهد شروع به بنّايى كند ، در او يك « كلام نفسى » وجود دارد ، چون بنّايى هم فعل اختيارى و مسبوق به اراده است ، در حالى كه اينان چنين حرفى نمىزنند .\r\nاشاعره ، اگرچه دايرهء « كلام نفسى » را از خداوند به بشر هم سرايت دادند ولى درعين‌حال ، آن را در محدودهء الفاظ و جملات مىدانند و در مورد ساير افعال اختيارى چنين چيزى نمىگويند . پس معلوم مىشود كه « كلام نفسى » ، واقعيتى مربوط به كلمات و در محدودهء جملات است . در مورد خداوند هم كه قائل به « كلام نفسى » مىشدند به اعتبار اين بود كه مىگفتند : چون قرآن ، « كلام اللَّه » است پس مىتوان « متكلّم » را به خداوند اطلاق كرد . سپس آمدند در مورد خداوند ، « كلام نفسى » را مطرح كردند ، نه به‌عنوان اينكه اراده وجود دارد ، و در ما نيز فعل اختيارى مسبوق به اراده است . بنابراين ، مراد اشاعره از « كلام نفسى » نمىتواند اراده باشد . ثالثاً : اراده ، مسبوق به مبادى است و اوّلين مبدأ اراده ، تصور است و تصوّر ، يكى از\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nدو شعبهء علم است . ما در منطق مىخوانيم : العلم إن كان إذعاناً للنسبة فتصديق و إلّا فتصوّر « 1 » يعنى و الّا همان علم ، تصور است . و خود اينان تصريح كردند كه « كلام نفسى » غير از علم است . بنابراين ما همهء واقعياتى را كه در ارتباط با جملهء « زيد قائم » بود بررسى كرديم و هيچ‌يك از آن‌ها نتوانست به‌عنوان « كلام نفسى » مطرح باشد . پس آيا در تشكيل جملهء خبريه چيز ديگرى وجود دارد كه از آن به « كلام نفسى » تعبير مىكنند ؟ ما وقتى به وجدان خود مراجعه مىكنيم ، چيز ديگرى نمىيابيم . كجاى جملهء خبريه ناقص است كه ما ناچار باشيم با التزام به « كلام نفسى » نقص آن را بر طرف كنيم ؟\r\n\r\nكلام اشاعره در ارتباط با جملات انشائيه طلبيه\r\nهمان گونه كه اشاره كرديم جمل انشائيه بر دو قسم است : طلبيه و غير طلبيه . اشاعره در مورد جمل انشائيه طلبيه مىگويند : واقعيت نفسانيه‌اى كه در جمل انشائيه طلبيه وجود دارد ، « كلام نفسى » ناميده مىشود كه عنوان خاص آن عبارت از « طلب » است . سپس مىگويند : ما از شما ( معتزله ) سؤال مىكنيم كه آن صفت نفسانيه‌اى كه در جمل انشائيه طلبيه وجود دارد عبارت از چيست ؟ شما در جواب ما مىگوييد : آن صفت نفسانى ، عبارت از ارادهء مولاست كه متعلّق به فعل عبد شده است . وقتى مولا به عبد مىگويد :\r\n« جئني بالماء » ، ارادهء مولا متعلّق به اين شده كه آوردن آب در خارج توسط عبد ايجاد شود . اشاعره مىگويند : ولى ما مىگوييم : در جملات انشائيه طلبيه ، مواردى هست كه اين ارادهء مولا وجود ندارد ، مثل جايى كه امر مولا به جهت آزمايش عبد باشد ، مثلًا مولا عبدى را خريدارى كرده و مىخواهد ببيند آيا اين عبد در مقام اطاعت مولا هست\r\n\r\n\r\n","description":"","footnote":"\r\n( 1 ) - تهذيب المنطق ، المقدّمة .\r\n","page_name":" 123 ","page_number":123},
  {"content":"\r\n\r\nيا نه ؟ لذا به‌عنوان امتحان او ، امرى را صادر مىكند ولى هدف اصلى او از صادر كردن اين امر ، تحقق مأمور به در خارج نيست بلكه مىخواهد با روحيهء عبد آشنا شود تا بداند آيا اين عبد در مقام اطاعت مولا هست يا نه ؟ آيا كسى مىتواند بگويد : اوامر امتحانى ، امر حقيقى نيست و اطلاق امر بر آنها مجاز است ؟ خير ، كسى نمىتواند چنين حرفى بزند ، درحالىكه ما مشاهده مىكنيم آن اراده‌اى كه شما ( معتزله ) به‌عنوان صفت نفسانى مطرح مىكنيد در اينجا وجود ندارد . مورد ديگر ، اوامر اعتذاريه است كه گاهى مولايى از عبدش ناراحتى دارد و مىخواهد نسبت به او عملى را انجام دهد ولى بهانه‌اى در دست ندارد ، مطلبى كه از نظر عقلاء بتواند برآن تكيه كند ندارد ، لذا براى پيدا كردن بهانه ، امرى نسبت به او صادر مىكند و مىداند اين شخص ، اهل اطاعت اين امر نيست و مخالفت خواهد كرد . حال وقتى مخالفت مىكند ، بهانه‌اى به دست مولا مىآيد تا بتواند او را تنبيه كند . اشاعره مىگويند : بدون ترديد ، اوامر اعتذاريه ، حقيقتاً امر مىباشند و اطلاق امر بر آنها به نحو مجاز نيست ، زيرا آنچه در ساير اوامر وجود دارد - مثل استحقاق عقوبت بر مخالفت و . . . - در اين‌ها هم وجود دارد . درحالىكه آن اراده‌اى كه شما ( معتزله ) به‌عنوان صفت نفسانى مطرح مىكرديد در اينجا وجود ندارد . پس خلاصهء حرف اشاعره اين است كه ما در جملات انشائيه طلبيه ، مواردى را مشاهده مىكنيم كه ارادهء مولا وجود ندارد ، درحالىكه از جهت امر بودن ، هيچ فرقى ميان اين اوامر با ساير اوامر وجود ندارد . از اينجا مىفهميم كه غير از ارادهء مولا - كه در بعضى از اوامر تحقق دارد - صفت نفسانى ديگرى مطرح است كه در تمام اوامر وجود دارد . آن صفت نفسانى به‌عنوان « كلام نفسى » ناميده مىشود كه عنوان خاص آن عبارت از « طلب » است . بنابراين ، طلب ، غير از اراده است . طلب ، در همهء اقسام امر وجود دارد ولى اراده ، در همهء اقسام آن وجود ندارد . « 1 »\r\n\r\n\r\n","description":"","footnote":"\r\n( 1 ) - شرح المواقف ، ج 2 ، ص 94\r\n","page_name":" 124 ","page_number":124},
  {"content":"\r\n\r\nپاسخ كلام اشاعره در ارتباط با جمل انشائيه طلبيه ما وقتى كلام اشاعره را در ارتباط با جمل خبريه بررسى مىكرديم گفتيم : در هر جملهء خبريه ، جهاتى وجود دارد كه بعضى مربوط به لفظ و بعضى مربوط به غير لفظ است حال مىگوييم : جمل انشائيه در كثيرى از امور ، با جمل خبريه اشتراك دارند .\r\nجهاتى كه مربوط به لفظ بود ، جهاتى كه مربوط به صدور لفظ به‌عنوان فعل اختيارى بود و فعل اختيارى هم مسبوق به اراده است و اراده ، داراى مبادى و مقدّماتى است كه اولين مبدأ آن عبارت از تصور است ، در اين جهات ، جمل انشائيه با جمل خبريه مشترك هستند ولى بين اين دو ، تفاوت‌هايى نيز وجود دارد : يك تفاوت اين است كه در جمل خبريه ، واقعيتى به نام مطابقت و عدم مطابقت مطرح بود . روشن است كه اين واقعيت در اينجا مطرح نيست ، زيرا جمل خبريه به منزلهء آينه‌اى براى حكايت از واقعيت است و مىخواهد واقعيتى را در قالب لفظ به ما نشان بدهد ، لذا آنجا مسألهء مطابقت و مخالفت مطرح بود . ولى در جمل انشائيه ، مسألهء حكايت و ارائهء واقعيت مطرح نيست بلكه متكلّم مىخواهد با لفظ ، چيزى را ايجاد كند و در چنين موردى مسألهء مطابقت و مخالفت مطرح نيست . تفاوت ديگر در ارتباط با حالات مخبر است . در جمل خبريه ، واقعيتى در ارتباط با حالات مخبر وجود داشت ، زيرا مخبر ، گاهى علم به مطابقت و گاهى علم به مخالفت و گاهى هم شك در مطابقت و مخالفت داشت . روشن است كه اين حالات ، در جمل انشائيه طلبيه وجود ندارد ، زيرا اين حالات سه‌گانه فرع اخبار و حكايت است . حال ما ابتدا مراجعه‌اى به وجدان خود مىكنيم ، آيا وقتى پدر نسبت به فرزند خود امرى را صادر مىكند و غرض او تحقق مأمور به در خارج است ، چه چيزى در نفس او وجود دارد ؟ آيا آنچه در نفس پدر وجود دارد ، غير از اين است كه مىخواهد اين مأمور به در خارج توسط فرزند تحقق پيدا كند ؟ انسان هرچه به نفس و ذهن خود مراجعه مىكند\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nمىبيند چيزى غير از اين وجود ندارد . پدر به آيندهء فرزندش مىانديشد و مىخواهد او به مدرسه برود لذا او را به اين كار امر مىكند . جايى كه با عصبانيت به فرزند خود مىگويد : « برو مدرسه » ، و اين عصبانيت ، كاشف از اهتمام او به فرزند است ، آيا به حسب وجدان ، چيز ديگرى غير از اين اراده و شوق مؤكّد نسبت به رفتن فرزند به مدرسه وجود دارد كه ما از آن به « كلام نفسى » يا « طلب » تعبير مىكنيم ؟ خير ، چيزى وجود ندارد ، بنابراين در اين قسم از اوامر ، مسئله روشن است و بهترين دليل بر بطلان كلام اشاعره ، مراجعه به وجدان است . اما نسبت به اوامر امتحانيه و اعتذاريه ، ما قبول داريم كه در اين‌ها مسألهء اراده تحقق ندارد . ولى عدم تحقق اراده ، دليل بر لغو بودن اين اوامر نيست ، بلكه در اين اوامر ، دواعى ديگرى وجود دارد . جايى كه مولا امر امتحانى صادر مىكند ، ارادهء امتحان وجود دارد . اگر رفيق مولا ، محرمانه از او سؤال كند هدف شما از اصدار اين امر چه بود ؟\r\nمولا مىگويد : هدف من امتحان است . در اوامر اعتذاريه نيز ارادهء اعتذار وجود دارد . پس درحقيقت ، در همهء اين اوامر ، دواعى و اهدافى وجود دارد ، داعى مولا در اوامر معمولى ، تحقق مأمور به به دست عبد است . خداوند مىخواهد ما اقامهء صلاة و ايتاء زكات كنيم . و داعى مولا در اوامر امتحانيه ، عبارت از امتحان عبد و در اوامر اعتذاريه ، عبارت از اعتذار است . حال كه دواعى متعدد است ، چه دليلى وجود دارد كه علاوه بر اين دواعى متعدد ، بايد شىء ديگرى در همهء اوامر وجود داشته باشد تا ما از آن به « كلام نفسى » و « طلب » تعبير كنيم ؟ به‌عبارت ديگر : ما به اشاعره مىگوييم : آيا شما مىخواهيد همان اراده‌اى را كه در اوامر معمولى وجود دارد - و ما از آن به داعى تعبير مىكنيم - به‌عنوان « كلام نفسى » قرار دهيد ؟ اگر چنين است ، در اوامر معمولى ، غير از اراده ، چيز ديگرى به نام « طلب » وجود ندارد . و اگر مىخواهيد غير از اين دواعى ، صفت نفسانيه‌اى را كه در همهء اوامر وجود داشته باشد ، مطرح كنيد ، مىگوييم : اوّلًا : اين بر خلاف وجدان است ، زيرا وقتى داعىِ مولا ، عبارت از امتحان است ، مولا در نفس خود چيز ديگرى غير از امتحان نمىيابد .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nثانياً : شما چه دليلى داريد كه صفت نفسانيه‌اى غير از اين دواعى وجود دارد ؟ نهايت دليل شما اين بود كه در اوامر اعتذاريه و امتحانيه ، اراده وجود ندارد . آيا اگر به‌جاى آن اراده ، امتحان و اعتذار وجود داشت ، دليل بر اين است كه غير از اين دواعى ، چيز ديگرى به نام « كلام نفسى » وجود دارد ؟\r\n\r\nدليل دوم اشاعره بر اثبات كلام نفسى\r\nاشاعره ، دليل عامّى را براى مطلق جمل انشائيه و خبريه ذكر كرده‌اند و آن عبارت از شعر معروف زير است كه مرحوم آخوند هم در كفايه به آن اشاره مىكند .\r\n إنّ الكلام لفي الفؤاد و إنّما * جعل اللسان على الفؤاد دليلًا \r\nنحوهء تطبيق اين كلام بر نظريهء اشاعره اين است كه گفته شود : ظرفِ كلام حقيقى ، عبارت از قلب انسان است و زبان و الفاظ و اصوات به‌منزلهء دليل و اماره و كاشف از واقعيت كلام است . در نتيجه كلام واقعى ، به زبان و لفظ و حروف و اصوات و امثال اين‌ها ربطى ندارد بلكه ظرف واقعىاش عبارت از نفس و قلب انسان است . « 1 » پاسخ دليل دوم اشاعره اوّلًا : شاعر اين شعر چه كسى است ؟ ممكن است شاعر آن از اشاعره باشد و ما هيچ التزامى نداريم كه چنين شعرى را بپذيريم . اگر شعرى از معصوم عليه السلام باشد و نسبت آن به معصوم عليه السلام هم ثابت باشد براى ما حجيت دارد ولى شعر غير معصوم حجيتى براى ما ندارد . ثانياً : اگر در معناى شعر دقت كنيم ، درمىيابيم كه اين شعر به هيچ عنوان بر « كلام نفسى » تطبيق ندارد . معناى شعر ، همان چيزى است كه در ذهن همهء ماست .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 96\r\n","page_name":" 127 ","page_number":127},
  {"content":"\r\n\r\nانسان وقتى مىخواهد ما في القلب خود را در اختيار رفيقش بگذارد ، آنچه مورد نظر است چيزى است كه در قلب انسان است ولى رفيق او نمىتواند ما في القلب او را ببيند .\r\nاگر روزى انسان بتواند ما في القلب ديگران را بخواند نيازى به لفظ ندارد . الفاظ به‌منزلهء ابزارى هستند كه انسان به‌وسيلهء آنها ما في القلب خود را به ديگران افهام كند . اين معناى شعر است . كجاى اين شعر مىخواهد بگويد كه علاوه بر اراده ، چيز ديگرى به‌عنوان « كلام نفسى » وجود دارد كه قائم به نفس است ؟\r\n\r\nدليل سوم اشاعره بر اثبات كلام نفسى\r\nدر ابتداى بحث گفتيم : اشاعره ، ابتدا « كلام نفسى » را در مورد خداوند مطرح كرده‌اند و پس از آن به انسان‌ها نيز سرايت داده‌اند . و نيز گفتيم : منشأ التزام اشاعره به‌وجود « كلام نفسى » در مورد خداوند ، اين بود كه بر حسب اطلاق متشرعه ، عنوان « متكلّم » مانند عنوان قادر و عالم و . . . بر خداوند اطلاق مىشود . اشاعره با انضمام اين مطلب به مطلبى كه در ارتباط با مشتق مطرح است ، « كلام نفسى » را در مورد خداوند اثبات كرده‌اند . توضيح : ما در باب مشتق گفتيم : يكى از چيزهايى كه در صدق عنوان مشتق نقش دارد ، وجود ارتباط بين ذات و مبدأ است ولى در اينكه « آيا كيفيت اين ارتباط چگونه است ؟ » اختلاف وجود دارد . اشاعره از كسانى هستند كه معتقدند ارتباط بين ذات و مبدأ در مشتقات ارتباط خاصى است و آن ارتباط خاص ، به اين كيفيت است كه مبدأ ، بايد قيام به ذات داشته باشد و قيام آن‌هم به نحو حلولى باشد ، يعنى مبدأ بايد حالّ در ذات بوده و ذات ، محلّ براى مبدأ باشد . اينان اين معنا را در بعضى از مشتقات ملاحظه كرده‌اند ، سپس آن را به‌صورت قاعده‌اى كلّيه درآورده و گفته‌اند : اين معيار ، بايد در تمام مشتقات وجود داشته باشد . مثلًا ديده‌اند وقتى گفته مىشود : « الجسم أبيض » ، يا گفته مىشود :\r\n« الجسم أسود » ، أبيض و أسود ، از مشتقات مىباشند و ارتباط جسم با سواد و بياض به\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nاين كيفيت است كه سواد و بياض ، قيام به جسم داشته و قيام آن‌هم حلولى است و جسم به‌عنوان محلّ و سواد و بياض به‌عنوان حالّ مطرح است . اشاعره گفته‌اند : « اين معنا در همهء مشتقات وجود دارد » . سپس اين مسئله را در ارتباط با اطلاق « متكلّم » بر خداوند تعالى مطرح كرده و گفته‌اند : « عنوان « متكلّم » ، يكى از مشتقات است بنابراين بايد همان ضابطهء كلّى در مورد آن وجود داشته باشد ، يعنى بايد « كلام » ، قيام به ذات خداوند داشته باشد و ارتباط آن با ذات ، به نحو قيام حلولى باشد يعنى بايد كلام ، حالّ در ذات بارىتعالى باشد . همان‌طور كه در « الجسم أبيض » و « الجسم أسود » اين ملاك تحقق دارد » . سپس گفته‌اند : « اكنون بايد ببينيم چه كلامى مىتواند قيام حلولى به ذات خداوند داشته باشد ؟ آيا كلام لفظى ، با فرض حدوثش و با فرض تدرّجش - كه تدرّج ، مساوق با حدوث است - مىتواند حالّ در ذات پروردگار باشد ؟ آيا يك امر حادث مىتواند حلول در ذات پروردگار داشته باشد ؟ اشاعره مىگويند : چنين چيزى را نمىتوان تعقّل كرد ، بنابراين ما ناچاريم غير از كلام لفظى ، يك « كلام نفسى » فرض كنيم كه با كلام لفظى ، در قدم و حدوث ، تفاوت داشته باشد . كلام لفظى ، حادث است ولى « كلام نفسى » قديم بوده و حالّ در ذات پروردگار است » . خلاصه اينكه اينان با توجه به مبنايى كه در مشتق به‌صورت اصل مسلّم پذيرفته‌اند ، گفته‌اند : ما ناچاريم براى اطلاق متكلّم بر خداوند ، قائل به يك كلام حالّ در ذات بارىتعالى شويم يعنى كلامى كه خودش قديم است و متناسب با ذات خداوند است . « 1 » بررسى دليل سوم اشاعره اوّلًا : اين مبنائى را كه شما در باب مشتق به‌صورت يك اصل مسلّم پذيرفتيد ، چه دليلى برآن داريد ؟\r\n\r\n\r\n","description":"","footnote":"\r\n( 1 ) - دلائل الصدق ، ج 1 ، ص 147 ، طبع النجف الأشرف .\r\n","page_name":" 129 ","page_number":129},
  {"content":"\r\n\r\nثانياً : اين مبنا ، با واقعيت اكثر مشتقات ، مخالف است . صرف‌نظر از مسألهء خداوند ، اكثر مشتقاتى كه ما هر روز استعمال مىكنيم فاقد اين ضابطه‌اى است كه شما مطرح كرديد . شما ادّعا كرديد كه در صدق مشتق ، قيام حلولى بين ذات و مبدأ معتبر است و دليل شما اين بود كه در « الجسم أبيض » و « الجسم أسود » اين‌گونه است . آيا همهء مشتقات ، در اين دو مشتق خلاصه مىشوند ؟ آيا ضابطهء شما در « ضارب » هم وجود دارد ؟ درست است كه ضرب ، قيام به ضارب دارد ولى قيام ضربْ به ضارب ، قيام صدورى است و قيام صدورى در مقابل قيام حلولى قرار دارد . بله ، در باب « مضروب » مىتوان كلمهء حلول را به كار برد و گفت : « عمروٌ حلّ به الضرب » ولى نسبت به « ضارب » نمىتوانيد عنوان حلول را به كار ببريد . « زيدٌ صدر منه الضرب » درست است ولى « زيدٌ حلّ منه الضرب » صحيح نيست . قتل هم در ارتباط با مقتول ، جنبهء حلول دارد ولى در ارتباط با قاتل ، جنبهء صدور دارد . مثال‌هاى روشن مشتق ، همين ضارب و قائل است درحالىكه ما وجداناً در هيچ‌كدام از اين دو نمىتوانيم ارتباط حلولى را تصور كنيم . از اين روشن‌تر ، باب ملكيت است ، وقتى زيد خانه‌اى از عَمرو خريدارى مىكند ، مالك آن خانه مىگردد . در حالى كه در مورد ملكيت ، حتى مسألهء قيام هم مطرح نيست ، چه رسد به اينكه قيام حلولى داشته باشد . ملكيت ، ما بإزاء خارجى ندارد ، حتّى مثل ضرب و قتل نيست كه بتوان در آن ، مسألهء قيام را مطرح كرد . ضرب و قتل ، براى ما محسوس و مشاهد است و مابإزاء خارجى دارد ولى ملكيت ، امرى است كه عقلاء و شارع آن را اعتبار مىكنند ، گاهى اعتبار هر دو ، تحقق دارد و گاهى اعتبار عقلاء تحقق دارد ولى اعتبار شارع تحقق ندارد . حال كه ملكيت ، امرى اعتبارى است آيا اطلاق مالك بر مشترى ، از نظر ادبى ، حقيقت است يا مجاز ؟ شكى نيست كه اطلاق مالك بر مشترى ، به نحو حقيقت است . و ما گفتيم : منافات ندارد كه ملكيت ، امرى اعتبارى باشد و اطلاق مالك بر مشترى ، حقيقت باشد . اگر اين اطلاق ، حقيقى نباشد ، آثار مورد نظر برآن ترتب پيدا نمىكند . آن‌وقت اينجا از اشاعره مىپرسيم : آيا شما كه مالك\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nرا - به‌صورت يك مشتق - حقيقتاً بر مشترى اطلاق مىكنيد ؟ چگونه ضابطه‌اى كه در ارتباط با مشتق ذكر كرديد « 1 » در مورد مالك پياده مىكنيد ؟ آيا مىگوييد : ملكيت ، حلول در زيد كرده است ؟ ملكيت كه محلّ لازم ندارد . ملكيت ، كه مثل سواد و بياض نيست .\r\nسواد و بياض ، از امور متأصّله است و به موضوع و معروض نياز دارد ولى ملكيت ، امرى اعتبارى است . درست است كه اين امر اعتبارى ، اضافى است و اضافه‌اى به مالك و اضافه‌اى به مملوك دارد ولى اضافى بودن ، به‌معناى حلول نيست . اگر شما بگوييد :\r\n« ملكيت خانه ، بعد از خريدن زيد ، در زيد حلول كرده است » ، مورد استهزاء قرار مىگيريد . ملكيت ، چيزى نيست كه قابل حلول باشد ، چون واقعيتى ندارد ، مابإزاء خارجى ندارد ، امر محسوس و مشاهدى نيست كه نياز به محلّ داشته باشد تا از آن به حالّ تعبير كنيم و از ذات - يعنى زيد - به محلّ تعبير كنيم . خلاصه اينكه اطلاق مالك بر زيد ، مجازى نيست ، اگر بگوييد : مجازى است ، مورد تكذيب قرار خواهيد گرفت ، زيرا لازمهء مجازيت اين است كه به اشعرى بگوييم :\r\n« اين خانه ، حقيقتاً ملك شما نيست » . آيا اشعرى مىتواند ملتزم به اين معنا شود ؟\r\nبنابراين اطلاق مالك بر زيد ، حقيقى است ، پس اگر چنين است ، آن حالّ و محلّى كه شما در صدق مشتق لازم مىدانيد كجاست ؟ در نتيجه ، مبناى اشاعره باطل است . ثالثاً : گفته شده است : اشاعره ، اين حرف را در ارتباط با صفات ذات هم مىگويند .\r\nبنابراين بايد ملتزم شوند كه معناى « اللَّه تعالى عالمٌ » اين است كه صفت علم ، زايد بر ذات خداوند متعال است و اطلاق عالم بر خداوند ، براى اين است كه علم ، در ذات مقدّس پروردگار حلول كرده است و اللَّه تعالى محلّ براى علم است . بنابراين ، صفت علم ، قديم است به قدمتى مستقل . علم ، يك قديم و ذات پروردگار هم قديم ديگر است و در اينجا دو قديم وجود دارد .\r\n\r\n\r\n","description":"","footnote":"\r\n( 1 ) - ضابطه اين بود كه بايد بين ذات و مبدأ ، يك ارتباط و قيام به نحو حلول باشد .\r\n","page_name":" 131 ","page_number":131},
  {"content":"\r\n\r\nدرحالىكه در جاى خود ثابت شده است كه صفات ذات ، عين ذات پروردگار مىباشند . امير المؤمنين عليه السلام مىفرمايد : « و كمال الإخلاص له نفي الصفات عنه » ، « 1 » يعنى كمال اخلاص اين است كه ما صفات را از خداوند متعال نفى كنيم و معناى نفى صفت ، نفى شىء زايد بر ذات است . علم و قدرت و ساير صفات ذات ، عين ذات پروردگار مىباشند و همين عينيت اقتضاء مىكند كه ما ملتزم شويم در صدق عنوان مشتق بر ذات ، مغايرت بين ذات و مبدأ ، ضرورت ندارد . در اطلاق عالم به خداوند ، بين ذات و علم ، مغايرتى نيست . يعنى اين‌ها دو حقيقت نيستند بلكه علم ، عين ذات است .\r\nپس ما مىگوييم : در صدق عنوان مشتق ، عنوان قيام دخالت ندارد ، قيام حلولى ، دخالت ندارد ، حتى مغايرت حقيقيّه بين مبدأ و ذات هم دخالت ندارد . مرحوم آخوند - در بحث مشتق - مىفرمود : « اين هم نوعى از تلبس است » . ولى با توجه به اينكه معمولًا سروكار ما با تلبس‌هايى بوده كه در آنها بين ذات و مبدأ ، مغايرت وجود داشته است ، خيال مىكنيم در تلبس ، بايد مغايرت وجود داشته باشد . در حالى كه بالاترين و كامل‌ترين مصداق تلبس ، همان تلبسى است كه از آن به « عينيت » تعبير مىكنيم . از اينجا مىفهميم كه دايرهء صدق عنوان مشتق ، وسيع‌تر از چيزى است كه اشاعره قائلند . ما حتّى « عينيت » را داخل در ضابطهء مشتق مىدانيم بلكه بالاترين و كامل‌ترين مصداق تلبس را همان « عينيت » مىدانيم كه در ارتباط با صفات ذاتيهء خداوند تحقق دارد و اطلاق اين عناوين بر خداوند ، اطلاق حقيقى است و هيچ‌گونه تجوّزى وجود ندارد . رابعاً : ما در بين مشتقات ، عناوينى داريم كه بدون هيچ‌گونه تجوّزى استعمال مىشوند : مثلًا « عطّار » ، صيغهء مبالغه و يكى از مشتقات است ، مبدأ آن عبارت از عِطْر است كه ماده‌اى خوش‌بو مىباشد و عطّار به معناى « بايع عطر » است . « بقّال » نيز يكى از مشتقات و صيغهء مبالغه است ، مبدأ آن عبارت از بَقْل - به‌معناى سبزى - است .\r\n\r\n\r\n","description":"","footnote":"\r\n( 1 ) - نهج البلاغة ، فيض الإسلام ، ص 23\r\n","page_name":" 132 ","page_number":132},
  {"content":"\r\n\r\nسبزى ، اسم ذات است و معناى فعلى و حدثى ندارد و بقّال به‌معناى « فروشندهء سبزى » است . خبّاز هم ماده‌اش خبز - به‌معناى نان - است اين‌گونه استعمالات ، در بين عربها وسيع است . آنان به فروشندهء شير ، « لابن » و به فروشندهء خرما ، « تامر » مىگويند كه « تمّار » هم صيغهء مبالغهء آن مىباشد . از اين‌گونه مشتقات ، اصطلاحاً به « مشتق جعلى » تعبير مىشود ، « مشتق جعلى » يعنى مشتقى كه يك مادّهء حدثى - داراى فعل ماضى و مضارع و . . . - ندارد . آن‌وقت چگونه عنوان « لابن » و « تامر » و « خبّاز » و . . . تحقق پيدا مىكند ؟ در اينجا ما ناچاريم به يكى از اين دو معنا ملتزم شويم : 1 - در مادّهء اين‌ها ، معناى فعلى اخذ شده است . يعنى خود « لبن » به‌عنوان مادّهء « لابن » نيست بلكه مادّهء آن ، فعلى است كه به انسان اضافه دارد ، يعنى مادّهء آن « بيع اللّبن » است ، همچنين « بيع التمر » ، به‌عنوان مادّهء « تامر » است . 2 - در خود اين عناوين ، معناى فعلى اخذ شده است . يعنى « لابن » به معناى « بايع اللبن » است و ما كارى به مادّهء آن نداريم . مستقيماً سراغ عنوان مشتق مىآييم . اگر يكى از اين دو كار را انجام ندهيم ، همهء اين عناوين ، غلط خواهند بود . بنابراين ، دايرهء مشتق ، آن‌قدر وسيع است كه حتى مشتقات جعليه را نيز شامل مىشود . اكنون كه مسائل فوق ، روشن گرديد ، مىآييم سراغ كلام اشاعره كه مىگويند :\r\n« اطلاق متكلّم بر خداوند ، اقتضاء مىكند كه ما ملتزم به يك « كلام نفسى » قديم و حالّ در ذات خداوند بشويم » . ما در اينجا دو مطلب با اشاعره داريم : مطلب اوّل : صفات خداوند بر دو قسم است : صفات ذات و صفات فعل . هر صفتى كه ضدّ آن در هيچ حالى از حالات و در ارتباط با هيچ شيئى از اشياء ، بر خداوند اطلاق نشود ، صفت ذات است و هر صفتى كه ضد آن ، در بعضى از حالات و در ارتباط با بعضى از اشياء ، بر خداوند اطلاق شود ، صفت فعل است . علم ، از صفات ذات است ، زيرا\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nدر هيچ آنى و در ارتباط با هيچ‌چيزى ما نمىتوانيم عنوان جهل را به خداوند نسبت دهيم ( إنّ اللَّهَ بِكُلّ شَيء عَليم ) . « 1 » مسألهء قدرت هم همين‌طور است . اما خَلق ، از صفات فعل است ، زيرا خداوند ، خيلى از اشياء را خلق كرده و خيلى چيزها را هم خلق نكرده است . خداوند ، انسانى با طول صد متر را خلق نكرده است . البته نه به اين جهت كه قادر نيست ، بلكه به اين جهت كه هر مقدورى ، لازم نيست مخلوق هم باشد . خود ما بر خيلى چيزها قدرت داريم ولى آنها را انجام نمىدهيم . بنابراين ، مسألهء « خالقيت » با مسألهء « عالميت » فرق دارد . ما نمىتوانيم بگوييم : « خداوند همه چيز خلق كرده است » ، زيرا خداوند خيلى چيزها را خلق نكرده است . رازقيت هم همين‌طور است ، چون در عين اينكه خداوند ، افرادى را روزى داده است ، خيلى از افراد را هم روزى نداده است ، زيرا آنها را نيافريده كه بخواهد روزى دهد . و نيز طبق آيهء شريفهء : ( وَ اللَّهُ فَضَّلَ بَعضَكُم عَلى بَعضٍ في الرِّزق ) ، « 2 » خداوند متعال بعضى را در روزى بر بعض ديگر تفضيل داده است ، بنابراين در مقابل آنان افرادى وجود دارند كه در رزق ، تفضيل داده نشده‌اند ، كسى را كه خداوند ماهى ده‌هزار تومان روزى داده ، ماهى صد هزار تومان روزى نداده است . اثر مهمى كه بين صفات ذات و صفات فعل ، فرقْ ايجاد مىكند اين است كه صفات ذات ، به علت قدمت ذات پروردگار ، قديمند ولى صفات فعل ، اين‌گونه نيستند .\r\nهمان‌طورى كه فعل ، حادث است ، صفات فعل هم ، حادث مىباشند . حال ما مىآييم سراغ اشاعره و مىگوييم : صفت « متكلم » كه شما بر خداوند اطلاق مىكنيد و آن را به‌عنوان يك امر قديم مىدانيد ، آيا از صفات ذات است يا از صفات فعل ، اگر از صفات فعل باشد ، ديگر نمىتوانيد آن را قديم به‌حساب آوريد . ما دليل داريم كه صفت « متكلّم » از صفات فعل است . دليل ما بر اين مطلب ، آيهء شريفهء\r\n\r\n\r\n","description":"","footnote":"\r\n( 1 ) - البقرة : 231\r\n( 2 ) - النّحل : 71\r\n","page_name":" 134 ","page_number":134},
  {"content":"\r\n\r\n( وَ كَلَّمَ اللَّهُ مُوسى تَكليماً ) « 1 » است . ما از اين آيهء شريفه دو برداشت مىكنيم : 1 - اگر از شما سؤال شود آيا خداوند متعال با فرعون هم تكلّم كرد يا نه ؟ جواب مىدهيد : خير ، اين عنايتى است كه خداوند به موسى عليه السلام كرده است . بنابراين ، « ضد تكليم » در مورد خداوند تحقق پيدا كرد . گفته نشود : ذكر موسى عليه السلام در آيهء شريفه از باب مثال است و خداوند با همهء انسان‌ها تكلّم مىكند . زيرا مىگوييم : اوّلًا : مسئله به اين صورت نيست . اين تكليم ، فقط در مورد موسى عليه السلام تحقق پيدا كرد و در مورد فرعون ، تحقق پيدا نكرد . ثانياً : خداوند در حال تكليم موسى عليه السلام با فرعون تكلّم نكرده است . در نتيجه ، تكليم از صفات فعل است زيرا ضدّ آن در مورد خداوند تحقق دارد .\r\nخداوند ، در حال تكليم موسى ، با فرعون تكلّم نكرده است در حالى كه خداوند در حال عالم بودن به وضع موسى ، عالم به وضع فرعون هم بود . پس بين تكليم و علم ، تفاوت وجود دارد . 2 - هنگامى كه حضرت موسى عليه السلام از شجره ، آن اصوات را شنيد ، ( كَلّمَ اللَّه ) تحقق پيدا كرد ، امّا قبل از آن ، حتى با موسى هم آن تكليم تحقق پيدا نكرده بود . خلاصه اينكه از آيهء شريفه دو نكته استفاده مىشود : 1 - تكليم با شخص خاص است 2 - تكليم ، حادث است ، اين‌طور نبوده كه اين ( كَلَّم اللَّه ) اتصاف به قدمت داشته باشد و از وقتى موسى عليه السلام متولّد شد ، در مورد او تحقق داشته باشد . به خلاف علم و قدرت ، كه زمان و مكان و ظرف خاص ندارد . علم و قدرت ، از اوصاف مطلق و عمومى است كه ضدّ آنها در هيچ حالى و در هيچ شأنى و نسبت به هيچ‌كسى تحقق ندارد . در نتيجه شما ( اشاعره ) كه از آيهء شريفهء ( وَ كَلّمَ اللَّه موسى تَكليماً ) ، صحت\r\n\r\n\r\n","description":"","footnote":"\r\n( 1 ) - النساء : 164\r\n","page_name":" 135 ","page_number":135},
  {"content":"\r\n\r\nاطلاق متكلم بر خداوند را استفاده كرديد ، ما علاوه بر اين جهت ، جهت ديگرى را نيز استفاده مىكنيم و آن اين است كه تكلّم از صفات فعل است ، نه از صفات ذات . و صفت فعل ، نمىتواند متّصف به قدمت باشد . بنابراين ، آنچه شما مىگوييد كه « اطلاق متكلم بر خداوند ، اقتضاء دارد كه ما به يك « كلام نفسى قديم قائم به ذات » ملتزم شويم » مورد قبول ما نيست و با آنچه قرآن - كه اساس كار شما بود - در اين زمينه مىگويد ، منافات دارد . در اينجا روايتى هم وجود دارد كه دلالت مىكند تكلّم از صفات فعل خداوند است و آن روايتى است كه مرحوم كلينى در اصول كافى ، باب صفات ذات مطرح كرده است : على بن إبراهيم عن محمد بن خالد الطيالسى ، عن صفوان بن يحيى ، عن ابن مُسكان عن أبي بصير ، « 1 » قال : سمعت أبا عبد اللَّه عليه السلام يقول : لم يزل اللَّه عزّ و جلّ ربّنا و العلم ذاته و لا معلوم يعنى خداوند عزّ و جلّ ، هميشه پروردگار ما بوده درحالىكه علم ، عين ذات او بود ، در حالى كه هنوز معلومات ، در خارج تحقق پيدا نكرده بود . و به‌عبارت ديگر : با وجود اينكه معلومات ، غايب بودند و هنوز در خارج ، وجود پيدا نكرده بودند ولى علم ، تحقق داشت و به‌عنوان ذات و عين ذات مطرح بود . و السمع ذاته و لا مسموع و البصر ذاته و لا مبصَر ، سمع و بصر از شئون علمند ولى از علم به مسموعات ، به سمع و از علم به مبصرات ، به بصر تعبير مىشود . پس وقتى علم ، ذات خداوند است ، علم به مسموعات نيز ذات اوست در حالى كه مسموعى در خارج تحقق پيدا نكرده . علم به مبصَرات هم ذات اوست درحالىكه مبصَرى در خارج تحقق پيدا نكرده است . اين سه عنوانْ مربوط به علم بود . سپس مىفرمايد : و القدرة ذاته و لا مقدور يعنى در حالى كه مقدورات هنوز تحقق پيدا نكرده بود ، قدرت به‌عنوان\r\n\r\n\r\n","description":"","footnote":"\r\n( 1 ) - همهء روات سند حديث فوق ، ثقه مىباشند ، به جز محمد بن خالد الطيالسى كه ممدوح است و تصريحى به وثاقت او نشده است ، بنابراين ، حديث فوق ، در اصطلاح علم درايه ، « حسن » مىباشد .\r\n","page_name":" 136 ","page_number":136},
  {"content":"\r\n\r\nعين ذات خداوند تحقق داشت . اين‌ها با كلمهء « لم يزل » كه به كار رفته‌اند ، قدمت و ذاتى بودن علم و قدرت را براى خداوند افاده مىكنند . سپس مىفرمايد : فلمّا أحدث الأشياء يعنى وقتى خداوند ، اشياء را به‌وجود آورد و كان المعلوم در اينجا « كان » به‌صورت تامّه استعمال شده است يعنى وقتى معلوم ، وجود پيدا كرد وقع العلم منه على المعلوم و السمع على المسموع و البصر على المبصَر و القدرة على المقدور معناى اين عبارت اين است كه آنچه متعلّق علم بود ، الآن وقوع پيدا مىكند ، يعنى حاضر مىشود .\r\nوقتى علم به او تعلّق گرفت ، غايب و غير موجود بود ولى الآن كه وجود پيدا كرد ، به‌عنوان يك موجود حاضر ، متعلّق علم واقع مىشود . و اين دو ، با هم منافاتى ندارند .\r\nبنابراين در علم ، تغييرى صورت نگرفته بلكه معلومى كه غايب بوده حاضر شده است .\r\nدر مورد خود ما نيز از اين نظر - نه از نظر قدمت و ذاتيت - همين‌طور است . شما وقتى نشسته‌ايد ، قدرت بر قيام داريد ، درحالىكه قيامى تحقق ندارد تا اين قدرت ، به آن تعلّق بگيرد . و ما نمىتوانيم تحقق قدرت شما نسبت به قيام را سلب كرده و بگوييم :\r\n« شما قدرت فعليه بر قيام نداريد » . اگر شما نسبت به امرى كه مربوط به آينده است يقين داريد ، مثلًا يقين داريد فردا دوشنبه است . اين علم ، به‌صورت تعليق نيست بلكه به‌صورت فعليت است و معلوم آن اين است كه « فردا دوشنبه است » درحالىكه الآن ، فردايى وجود ندارد . در حال حاضر ، فردايى تحقق پيدا نكرده است ولى درعين‌حال ، مسألهء علم شما و فعليت علم شما قابل انكار نيست . پس شما قدرت بر قيام داريد ، در حالى كه الآن قيامى تحقق ندارد ، بعد كه شما قيام كرديد ، چه تحويل و تحوّلى صورت مىگيرد ؟ تحويل و تحوّل آن ، فقط در ارتباط با غيبت و حضور است . يعنى وقتى شما قدرت بر قيام داشتيد ، قيام ، موجود نبود . قدرت ، وجود داشت ولى مقدور ، تحقق نداشت و يا به تعبير ديگر : مقدور ، غايب بود سپس حاضر شد . و الّا در خود قدرت ، هيچ‌گونه تغييرى به‌وجود نيامده است . و در اين جهت ، بين ما و خداوند فرقى نيست . فقط فرق اين است كه علم و قدرت ، عين ذات خداوند و قديم است ولى در مورد ما ، علم و قدرت ، زايد بر ذات و حادث است . سپس ابو بصير مىگويد : قلت : فلم يزل اللَّه متحركاً ؟\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nيعنى آيا مسألهء تحرك هم از صفات ذاتيهء خداوند است و به‌صورت لم يزل تحقق دارد ؟\r\nقال : امام عليه السلام فرمود : تعالى اللَّه ، در نسخهء بدل ، « عن ذلك » هم دارد . يعنى مسألهء حركت را نمىتوانيم مثل علم و قدرت بدانيم . إنّ الحركة صفة محدَثة بالفعل يعنى حركت ، يكى از صفات محدَث بالفعل است ، از صفات فعليهء خداوند است و هيچ‌گونه اتصافى به قدمت ندارد بلكه متصف به حدوث است . ابو بصير مىگويد : قلت :\r\nفلم يزل اللَّه متكلّماً ؟ به امام عليه السلام عرض كردم : آيا مسألهء تكلّم هم به‌صورت قديم است و مانند علم و قدرت مىباشد ؟ قال : ابو بصير مىگويد : فقال عليه السلام : إنّ الكلام صفة محدَثة ليست بأزليّة يعنى كلام ، غير از علم و قدرت است . كلام ، ازلى و قديم نيست كان اللَّه عزّ و جلّ و لا متكلّم خداوند عزّ و جلّ وجود داشت درحالىكه عنوان متكلّم ، در ازل ، براى او ثابت نبود . « 1 » البته ما اين مسائل را بر اساس ظواهر معنا مىكنيم و شايد اين‌ها توجيهات دقيق فلسفى ، غير از آنچه گفتيم ، داشته باشد . پس اين روايت كه مىگويد : « كان اللَّه عزّ و جلّ و لا متكلّم » معنايش اين نيست كه متكلّمى از مردم وجود نداشت بلكه معنايش اين است كه خود خداوند متكلّم نبود .\r\nولى ما نمىتوانيم زمانى را درنظر بگيريم كه خداوند ، عالم نبوده باشد ، قادر نبوده باشد .\r\nاين تعبيرات در مورد صفات ذات ، صحيح نيست ولى در مورد صفات فعل - به‌لحاظ حدوث - صحيح است . مطلب دوم : آيا « متكلّم » - به‌عنوان يك اسم فاعل - از مشتقات حقيقيه است و مانند ضارب و قاتل ، داراى مبدأ و مادّهء ساريه در همهء مشتقاتش مىباشد و مصدر و ماضى و مضارع و امر و نهى دارد ؟ يا اينكه اين‌گونه نيست ، بلكه شبيه بقال و لابن و تامر و امثال اين‌هاست ولى قدرى نزديك‌تر به مشتقات است ؟ اين مسئله نياز به بررسى دارد .\r\n\r\n\r\n","description":"","footnote":"\r\n( 1 ) - الاصول من الكافي ، ج 1 ، كتاب التوحيد ، باب صفات الذات ، ح 1\r\n","page_name":" 138 ","page_number":138},
  {"content":"\r\n\r\n« متكلّم » ، اسم فاعل از باب تفعّل است و قرآن كريم اين ماده را از باب تفعيل هم به كار برده است و مىفرمايد : ( وَ كَلَّمَ اللَّهُ مُوسى تَكليماً ) ، « 1 » درحقيقت دو مصدر از ثلاثى مزيد فيه برايش مطرح كرديم ، يكى تكلّم و ديگرى تكليم . در ثلاثى مزيدفيه ، تقريباً يك مسألهء كلّى وجود دارد كه ثلاثى مزيدفيه‌ها داراى ثلاثى مجرّدند و در ثلاثى مجرّدشان داراى مصدر ، فعل ماضى ، فعل مضارع ، امر ، نهى ، اسم فاعل و اسم مفعول مىباشند . حال آيا در باب تكلّم و تكليم چه نوع ثلاثى مجرّدى مىتوان درنظر گرفت ؟ مثلًا در باب صَرَّفَ يُصَرِّفُ تصريف ، ثلاثى مجردش داراى صَرَفَ ، يَصْرِفُ ، صارف ، مصروف و . . . مىباشد . البته اسم مفعول ، فقط در افعال متعدى مطرح است . گفته شده است : « مصدر ثلاثى مجرّد كلّم و تكلّم ، عبارت از « كَلْم » - مانند ضَرْب - است » . به اين حرف ، دو اشكال وارد شده است : اشكال اوّل : برفرض كه مصدر اين را عبارت از « كَلْم » بدانيم ، ولى فعل ماضى و مضارع براى آن استعمال نشده است و كَلِمَ ، كَلَمَ ، يَكْلِمُ و يَكْلُمُ به گوش ما نخورده است . اشكال دوم : « كَلْم » ، به هيئت مصدرى ، به‌معناى « جراحت » و « مجروح بودن » يا « مجروح كردن » است و به‌معناى « كلام » - كه الآن مورد نظر ماست - استعمال نشده است ، آن‌وقت چگونه مىتوان از متكلّم و مكلّم به‌عنوان يك مشتق حقيقى - حتى مثل خالق و رازق - نام برد ؟ خالق و رازق ، با وجود اينكه از صفات فعل بودند ولى همهء جهات تصريفى آنها طبق قاعده بود ، خالق ، داراى مصدر ، فعل ماضى و مضارع و امثال اين‌ها بود . در رازق ، همهء خصوصيات يك مشتق حقيقى وجود داشت ولى در اينجا كدام ثلاثى مجرّدى را مىتوانيم براى تكليم و تكلّم درنظر بگيريم ؟ هر ثلاثى مجرّدى\r\n\r\n\r\n","description":"","footnote":"\r\n( 1 ) - النساء : 164\r\n","page_name":" 139 ","page_number":139},
  {"content":"\r\n\r\nرا درنظر بگيريم ، يا فعل ماضى و مضارع ندارد و يا معناى كلامى در آن مطرح نيست لذا بايد مسئله را روى همان مصدر تكلّم و تكليم پياده كنيم و ببينيم آيا معناى تكلّم چيست ؟ در باب علم مىگفتيم : علم ، عين ذات خداوند است ولى معناى علم ، در خداوند و ما يكسان است . اين‌طور نيست كه علم در ذات پروردگار ، داراى معنايى و در مورد ما داراى معناى ديگرى باشد . علم در هر دو به يك معناست ولى بين علم ما و علم خداوند ، از دو جهت فرق وجود دارد : يكى اينكه علم خداوند داراى دامنهء وسيعى است و همهء اشياء را دربر مىگيرد ، ديگر اينكه علم پروردگار ، عين ذات اوست ولى در مورد ما ، هم علممان محدود است و هم اتصاف به حدوث دارد . اما اصل معناى علم ، در هر دو يكسان است . علم - به قول مرحوم آخوند در بحث مشتق - به‌معناى انكشاف است و از اين جهت ، فرقى نمىكند كه عين ذات يا زايد بر ذات باشد . حال وقتى ما مسألهء متكلّم را بررسى مىكنيم مىبينيم اين عنوان از طرفى در بسيارى از موارد ، بر خود ما هم اطلاق مىشود و از طرفى داراى مصدر ثلاثى مجرّد نيست ، لذا بايد همان كلمهء « تكلّم » را - كه مصدر باب تفعّل است - مورد بررسى قرار دهيم . آيا معناى « تكلّم » چيست ؟ « تكلّم » به‌معناى ايجاد كلام است . كلمهء ايجاد ، به تكلّمْ جنبهء اشتقاقى مىدهد ، همان گونه كه در باب « لابن » مىگفتيم : آنچه « لابن » را به‌صورت مشتق در مىآورد . لبن نيست بلكه بيع اللبن است ، يعنى يك معناى حدثى مىآوريد تا كلمهء « لابن » را درست كند . وقتى مسألهء « متكلّم » روى ايجاد كلام شد ، ايجاد كلام ، در مورد اللَّه و انسان ، داراى معناى واحدى است ولى ما چون داراى زبان هستيم ، به‌وسيلهء زبان ، ايجاد كلام مىكنيم اما خداوند تعالى كه منزّه از جسميّت و خصوصيات جسميّت است ، ايجاد كلام او به‌صورت ديگرى است و مثلًا - به قول متكلّمين - در شجره يا سنگريزه و اشياء ديگر ، ايجاد كلام مىكند . پس راهى غير از اين نيست كه متكلم را در مورد خداوند ، به‌معناى ايجادكنندهء كلام بگيريم ، به همان كيفيتى كه در مورد خود ما تحقق پيدا مىكند ولى ايجاد كلام در مورد\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nما به‌وسيلهء زبان و در مورد خداوند ، به احداث در شجره و سنگريزه و امثال آن است . ممكن است كسى بگويد : اگر ما كلمهء « متكلّم » را در ارتباط با عنوان « كلام » بدانيم نه در ارتباط با « كَلْم » ، اشكالات ذكر شده ، برآن وارد نمىشود . در پاسخ مىگوييم : « كلام » داراى معناى حدثى و مصدرى نيست ، بلكه به‌معناى « سخن » است و « سخن » ، معناى مصدرى نيست و ما اگر بخواهيم « متكلم » را در ارتباط با « كلام » بدانيم ، ناچاريم كلمهء « ايجاد - كه معناى مصدرى و حدثى درست مىكند - به آن متّصل كرده و بگوييم : تكلّم ، به معناى ايجاد كلام است و نمىتوان گفت : « تكلّم به معناى كلام است » پس آنچه مربوط به متكلّم است ، سخن گفتن و ايجاد كلام است نه خود كلام ، و به‌لحاظ همين گفتن و ايجاد است كه سخن ، با متكلّم ، ارتباط پيدا مىكند . در اين صورت ، به همان حرف اوّل برگشت مىكند و آن اين است كه همان‌طور كه تكلّم در انسان به معناى ايجاد كلام است در خداوند نيز به‌معناى ايجاد كلام است ولى با توجه به اينكه انسان داراى زبان است و خداوند از صفات جسميت منزّه است ، ايجاد كلام در انسان ، با زبان بوده ولى خداوند ، در شجره و امثال آن ، ايجاد كلام مىكند . و به اين ترتيب ، جواب اشاعره داده مىشود ولى حضرت امام خمينى رحمه الله در اينجا كلامى دارند كه لازم است اشاره‌اى به آن داشته باشيم .\r\n\r\nكلام حضرت امام خمينى رحمه الله\r\nحضرت امام خمينى رحمه الله مىفرمايد : اطلاق « متكلّم » در مورد خداوند ، نه به‌صورتى كه معتزله گفته‌اند صحيح است و نه به‌صورتى كه بعض اهل تحقيق عقيده دارند . توضيح اينكه معتزله عقيده داشتند : تكلّم در مورد خداوند به اين صورت است كه خداوند ، در شجره و سنگريزه و امثال آن ، ايجاد كلام مىكند . و بعض اهل تحقيق عقيده داشتند : تكلّم به‌معناى ايجاد كلام است ولى ايجاد كلام در مورد ما به‌وسيلهء زبان و در مورد خداوند بدون واسطه است .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nامام خمينى رحمه الله مىفرمايد : هيچ‌يك از اين حرفها درست نيست بلكه مسألهء كلام خداوند ، چيزى است كه فقط كسانى كه به مراتب عالى از علم و عمل رسيده‌اند مىتوانند به آن پى ببرند و اين كه ما قرآن را كلام خداوند و وحى الهى مىدانيم به‌همين‌صورت است . سپس در آخر كلام خود مىفرمايد : ما ممكن است در ارتباط با وحى الهى ، ملتزم به نوعى كلام نفسى بشويم ولى نه به آن صورتى كه اشاعره عقيده داشتند ، و اين معنايى كه ما مىگوييم ، نه تنها براى اشاعره قابل درك نيست بلكه براى معتزله هم قابل درك نيست . « 1 » ملاحظه مىشود راهى كه امام خمينى رحمه الله پيموده است ، راه متكلمين را نيز نفى مىكند ولى براى پى بردن به حقيقتى كه ايشان مطرح مىكند ، بايد مراتبى از علم و عمل به همراه رياضت وجود داشته باشد . اما براساس آن مراتب ظاهرى كه از ظواهر آيات و روايات استفاده مىشود ، بحث به همان كيفيتى بود كه ذكر گرديد و راهى كه ما طى كرديم ، براى بطلان كلام اشاعره در ارتباط با كلام نفسى ، راه مفيد و قانع‌كننده‌اى بود . اما اينكه مسائلى بالاتر از اين‌ها وجود دارد ، نه فعلًا در اختيار ماست و نه قابل طرح در اين بحث است .\r\n\r\nآيا بين مسألهء « كلام نفسى » و مسألهء « اتحاد طلب و اراده » ارتباطى تحقق دارد ؟\r\nيعنى آيا اگر كسى قائل به « كلام نفسى » شد ، بايد « طلب و اراده » را متغاير ببيند و اگر قائل به « اتحاد طلب و اراده » شد ، بايد « كلام نفسى » را نفى كند ؟ در اينجا سه نظريه وجود دارد :\r\n\r\n\r\n","description":"","footnote":"\r\n( 1 ) - رسالهء طلب و اراده ، بحث « تكلّم » .\r\n","page_name":" 142 ","page_number":142},
  {"content":"\r\n\r\n\r\n1 - نظريهء مرحوم آخوند\r\nاز كلام مرحوم آخوند استفاده مىشود كه قائلين به « اتحاد طلب و اراده » ، « كلام نفسى » را نفى مىكنند ولى قائلين به « مغايرت بين طلب و اراده » ، ملتزم به « كلام نفسى » مىباشند . « 1 » شايد اين ارتباط ، از اين جهت باشد كه اشاعره در مورد جمل انشائيهء طلبيه ، از « كلام نفسى » به « طلب » تعبير مىكردند . اطلاق طلب بر « كلام نفسى » در جمل انشائيه ، زمينهء اين مسئله شده است كه بعضى - مانند مرحوم آخوند - تصوّر كرده‌اند بين مسألهء « كلام نفسى » و مسألهء « طلب و اراده » ، ارتباط و اتصال برقرار است به‌گونه‌اى كه اگر كسى قائل به « كلام نفسى » شد ، بايد « طلب و اراده » را متغاير ببيند و اگر « طلب و اراده » را متحد دانست بايد قائل به نفى « كلام نفسى » بشود . درحالىكه واقعيت مسئله اين است كه اين دو بحث ، مستقل بوده و هيچ ارتباطى به هم ندارند ، يعنى كسى ممكن است كلام نفسى را منكر شود - كه واقعيت مسئله هم همين است - ولى در عين حال ، طلب و اراده را متغاير ببيند . اگر ما بگوييم : طلب براى معنايى غير از معناى اراده ، وضع شده است ، از كجاى اين استفاده مىشود كه آن معناى ديگر ، همان « كلام نفسى » است كه اشاعره به آن ملتزم هستند ؟ ممكن است آن معناى ديگر - همان گونه كه بعداً هم ذكر خواهيم كرد - يكى از همين معانى باشد كه ما خودمان به آن ملتزم هستيم ولى آن معنا ، « كلام نفسى » نباشد كه اشاعره به آن ملتزمند . بالأخره اگر ما همانند مرحوم آخوند - كه در فرق بين دو مسئله ، هميشه بر جهت و حيثيت بحث تكيه مىكند و حيثيت مورد بحث در يك مسئله را متغاير با حيثيت مورد بحث در مسألهء ديگر مىداند و همين تغاير حيثيت را سبب استقلال دو مسئله مىداند - جهت بحث را ملاحظه كنيم ، در ما نحن فيه نيز مسئله به همين كيفيت مىشود . ما كلام نفسى ، در مورد خداوند را نفى كرديم و تمام شد و خيلى هم به ما\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 93 و 95\r\n","page_name":" 143 ","page_number":143},
  {"content":"\r\n\r\nارتباطى ندارد . اما در جمل انشائيه طلبيه ، اشاعره مىگفتند : « غير از مسألهء اراده ، يك واقعيت نفسانى ديگرى تحقق دارد كه از آن به « طلب » و « كلام نفسى » تعبير مىشود » . در اين مرحله ، محور بحث اين است كه آيا غير از مسألهء اراده - كه خود از صفات نفسانيه است - واقعيت نفسانيهء ديگرى هم داريم يا نه ؟ در اينجا ، اشاعره ، بر وجود چنين واقعيت نفسانيه‌اى اقامهء دليل كردند و مسألهء اوامر امتحانيه و اعتذاريه را مطرح كردند و ما هم استدلال آنان را جواب داده و وجود يك چنين واقعيت نفسانيه‌اى - غير از مسألهء اراده - را نفى كرديم . و اگر بخواهيم اين بحث را اصطلاحى كنيم مىگوييم :\r\nبحث ما با اشاعره ، بحثى فلسفى است ، زيرا فلسفه ، دنبال واقعيات مىگردد . اثبات يك واقعيت يا نفى آن ، مربوط به فلسفه است . ولى آيا محور بحث ، در مسألهء اتحاد طلب و اراده ، چيست ؟ محور بحث در اين مسئله ، همان چيزى است كه در اوايل بحث اشاره كرديم و آن اين است كه آيا طلب و اراده ، يك معنا دارد يا دو معنا ؟ و چنين نزاعى ، نزاع در وجود و عدم يك واقعيت نيست بلكه نزاع در اين است كه آيا دو لفظ « طلب » و « اراده » براى يك معنا وضع شده‌اند يا براى دو معنا ؟ آن‌وقت ، اگر براى دو معنا وضع شده باشند ، ممكن است معناى طلب ، غير از « كلام نفسى » باشد و واقع مسئله هم همين است كه ما در آينده - إن‌شاءاللَّه - پيرامون آن بحث خواهيم كرد و خواهيم گفت كه بزرگانى عقيده دارند « طلب » و « اراده » براى دو معنا وضع شده‌اند ولى هيچ‌يك از آن دو معنا ، به « كلام نفسى » - آن‌گونه كه اشاعره مىگويند - ارتباطى ندارد . بنابراين ما وقتى حساب مىكنيم ، مىبينيم هيچ اتصال و ارتباطى بين اين دو مسئله وجود ندارد . مسألهء اوّل ، بحث خاص و مستقلى است و محور خاصى دارد و يكى از مباحث فلسفى شناخته مىشود ولى مسألهء دوم ، بحث ديگرى است كه هيچ‌گونه ارتباطى به مباحث فلسفه ندارد . اينكه آيا « طلب » و « اراده » براى دو معنا وضع شده‌اند يا براى يك معنا ؟ و آيا معناى دومى كه لفظ « طلب » براى آن وضع شده ، چيست ؟\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nاين‌ها چه ارتباطى مىتواند با بحث‌هاى فلسفى داشته باشد ؟ لذا ما بايد اين دو بحث را از يكديگر جدا كنيم ، همان‌طور كه واقعاً هم جدا هستند .\r\nو ما از بحث اوّل ، فارغ شديم و « كلام نفسى » را به‌طور كلّى نفى كرديم ، چه در مورد خداوند و چه در مورد غير خداوند ، در جملات خبريه و انشائيهء طلبيه و غير طلبيه . ولى بحث در جهت دوم باقى است و هيچ‌گونه ابتنائى هم بر بحث در جهت اوّل ندارد .\r\nبحث در جهت دوم ، بحث مستقلى است . مىخواهيم ببينيم آيا « طلب » و « اراده » براى دو معنا وضع شده‌اند يا براى يك معنا ؟ مرحوم آخوند مىفرمايد : اين دو ، براى يك معنا وضع شده‌اند . موضوع له - كه عبارت از مفهوم است - در مورد هر دو ، يك چيز است . ارادهء حقيقيه - كه مصداق حقيقى اين مفهوم است - همان « طلب » است و بين تعبير به ارادهء حقيقيه و تعبير به طلب حقيقى ، هيچ فرقى وجود ندارد . در ارتباط با مقام انشاء و در ارتباط با مقام وجود ذهنى هم همين‌طور است و اتحاد ، در همهء مراتب محفوظ است . فقط در يك جهت بين اين‌ها تفاوت وجود دارد و آن ، در مقام انصراف است . وقتى شما كلمهء « اراده » را - بدون قيد - اطلاق كنيد ، انصراف به ارادهء حقيقيه پيدا مىكند ، و ارادهء حقيقيه ، عبارت از صفت نفسانيهء قائم به نفس است . ولى وقتى كلمهء « طلب » را - بدون قيد - اطلاق كنيد ، انصراف به طلب انشائى پيدا مىكند . و ما در آن بحث گفتيم كه در اينجا گويا دو لفظ مترادف داريم كه فقط در مقام انصراف ، بين آنها ، مغايرت وجود دارد . « 1 » ولى محققين و بزرگان ديگرى پيدا شده‌اند كه در ضمن اينكه « كلام نفسى » را - در جهت اوّل از بحث - به‌طور كلّى انكار كرده‌اند ، « 2 » وقتى به جهت دوم از بحث - يعنى اتحاد طلب و اراده - رسيده‌اند قائل به تعدّد مىباشند و مىگويند : « طلب » و « اراده » داراى دو معنا هستند ، بدون اينكه هيچ‌يك از اين دو معنا ، به « كلام نفسى »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 93 - 95\r\n( 2 ) - همان‌طور كه ما هم منكر شديم .\r\n","page_name":" 145 ","page_number":145},
  {"content":"\r\n\r\nاشاعره ارتباطى داشته باشد . يكى از اين محققين ، استاد بزرگ ما حضرت آيت اللَّه بروجردى رحمه الله است كه در ذيل به بررسى نظريهء ايشان مىپردازيم .\r\n\r\n2 - نظريهء آيت‌اللَّه بروجردى رحمه الله\r\nايشان ابتدا مطلبى را به‌عنوان ضابطهء كلّى مطرح مىكند كه آيا در مواردى كه وجود انشائى تحقق دارد ، چه چيزى قابل انشاء است ؟ مىفرمايد : معنايى كه بخواهد قابل تعلّق انشاء باشد ، بايد داراى دو خصوصيت باشد و اگر هريك از اين دو خصوصيت ، منتفى شود ، تحقق انشاء ، غيرممكن است و آن دو خصوصيت عبارتند از : 1 - معناى مُنْشأ ، بايد امرى اعتبارى باشد ، در مقابل واقعيت‌ها و حقيقت‌ها . و اگر چيزى امر اعتبارى نباشد ، قابل آن نيست كه انشاء به آن تعلّق بگيرد . زيد - بما أنّه موجود في الخارج - داراى حقيقت و واقعيت است و به تعبير اصطلاحى ، مابازاء خارجى دارد و نمىشود آن را انشاء كرد . كسى نمىتواند يك وجود انشائى براى زيد درست كند و بگويد : « أنشأت زيداً » . سپس مىفرمايد : در واقعيت حقيقيه و خارجيه ، حتماً لازم نيست كه آن موجود در خارج ، امرى مشاهَد و مبصَر و ملموس - مانند زيد - باشد ، بلكه اگر چيزى از اوصاف نفسانيه بود ، كه واقعيت آن ، به تحقق در نفس است ، اين هم نمىتواند متعلَّق انشاء واقع شود . چيزى كه به حسب حقيقت ، در نفس تحقق دارد ، ازنظر واقعيت ، فرقى با زيد ندارد ولى ظرفِ زيد ، خارج و ملموس است اما ظرف آن چيز ، نفس و غير ملموس است . ولى واقعيت ، همان واقعيت است . مثلًا اراده ، داراى يك واقعيت نفسى است ، حال ، معناى آن هرچه باشد . فرض كنيد معنايش همان شوق مؤكّد محرّك عضلات باشد . اين شوق مؤكّد نفسانى داراى يك واقعيت نفسى است ، اگرچه انسان نمىتواند آن را با چشم خود مشاهده كند ولى اين امر ، سبب خروج آن از دايرهء واقعيت نمىشود . و وقتى واقعيت شد ، قابل انشاء نخواهد بود . كسى نمىتواند\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nبگويد : « من ، اراده را انشاء مىكنم و به ارادهء حقيقيهء قائم به نفس ، وجود انشائى مىدهم » همان‌طور كه زيد موجود در خارج ، قابليت تعلّق انشاء ندارد ، اين شوق واقعى مؤكّد هم قابليت تعلّق انشاء را ندارد . 2 - امور اعتباريه بر دو قسم است : الف : امور اعتباريه‌اى كه در عين اعتبارى بودن ، انتزاعى نيز مىباشند ، يعنى از واقعيت خارجيه ، انتزاع مىشوند ، مثل فوقيت ، نسبت به سقفِ موجود در خارج . فوقيت ، امرى اعتبارى است ، يعنى آنچه در خارج ، وجود دارد ، تنها سقف است ، و فوقيت ، چيزى است كه از آن انتزاع مىشود . اين قسم از امور اعتباريه انتزاعيه نيز قابل تعلّق انشاء نيست . كسى نمىتواند بگويد : من ، فوقيت را براى اين سقف ، انشاء مىكنم . ب : امور اعتباريهء محض كه هيچ‌گونه انتزاعى از خارج نشده باشند ، مثل امور اعتباريه‌اى كه در ارتباط با ملكيت و زوجيّت و حريّت و امثال آن‌ها مطرح است .\r\nملكيت ، قابل انشاء است ، زيرا نه خودش واقعيت دارد و نه از يك موجود خارجى انتزاع شده است . ملكيت ، يك امر اعتبارى محض است كه عقلاء يا شارع آن را در مواردى اعتبار كرده‌اند . بنابراين ، اراده ، قابل انشاء نيست ، چون يكى از صفات حقيقيه است . مرحوم بروجردى پس از بيان مقدّمهء فوق مىفرمايد : « أمّا الطّلب ، فإنّ له معنىً قابلًا لأن ينشأ » ، يعنى طلب ، غير از اراده است . طلب ، قابليت انشاء دارد ، زيرا طلب ، به‌معناى بعث و تحريك است و بعث و تحريك ، به دو صورت تحقق پيدا مىكند : الف : بعث و تحريك عملى خارجى ، كه مولا با عمل خودش ، عبد را به كارى وادار كند ، مثل اينكه دست عبد را بگيرد و او را وادار كند كه مأمور به را در خارج انجام دهد . ب : بعث و تحريك قولى و لفظى ، و آن اين است كه مولا به سبب لفظ ، عبدش را بر انجام مأمور به وادار كند ، مثل اينكه به او بگويد : « أطْلُبُ منك كذا » يا « آمرك بكذا »\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nيا « افْعَلْ كَذا » ، در اين موارد ، مولا بعث و تحريك را با عمل خارجى محقق نمىسازد بلكه با لفظ ، به آن تحقق مىبخشد . مرحوم بروجردى مىفرمايد : بعث و تحريك ، چه فعلى باشد و چه قولى ، ارتباطى با اراده ندارد . اراده ، صفتى قائم به نفس است . شوق مؤكّدى است كه ظرف تحقق آن ، عبارت از نفس است . بله مىتوان گفت : اين طلب ، كه عبارت از بعث و تحريك است ، مُبْرِز و مُظْهِر اراده است ولى مُبْرِز و مظهر بودن براى اراده ، به معناى اتحاد طلب و اراده نيست ، بلكه معنايش اين است كه طلب و اراده ، دو چيزند و يكى مُبْرِز ديگرى است . و بين مُبْرِز و مُبْرَز ، مغايرتْ وجود دارد ، هرچند بين آنها ارتباط وجود داشته باشد . « 1 » بررسى كلام مرحوم بروجردى كلام مرحوم بروجردى توانست مغايرت بين طلب و اراده را تا حدّى درست كند .\r\nاراده ، مربوط به نفس است . ولى طلب ، به‌معناى بعث و تحريك است و ارتباطى به نفس ندارد . بعث و تحريك ، چه قولى باشد ، چه عملى ، به‌عنوان كارى از كارهاى مولا شناخته مىشود و ارتباطى به نفس مولا ندارد . ولى در كلام ايشان ، نقطهء ابهام مهمى وجود دارد ، زيرا مرحوم بروجردى ضمن اينكه قائل به مغايرت بين طلب و اراده بود ، عقيده داشت بين طلب و اراده ، فرق ديگرى نيز وجود دارد و آن اين است كه انشاء ، به اراده ، تعلّق نمىگيرد ولى به طلب ، متعلّق مىشود . ايشان در بيان علّت عدم تعلّق انشاء به اراده فرمود : علّت ، اين است كه اراده ، يك حقيقت و يك واقعيت قائم به نفس است .\r\nاراده ، مثل زيد موجود در خارج است . و همان‌طور كه زيد موجود در خارج ، قابل انشاء نيست ، اراده هم قابل انشاء نيست . و ايشان در ضابطهء انشاء فرمود : چيزى كه مىخواهد متعلّق انشاء قرار گيرد ، بايد يك امر اعتبارى محض باشد و حتى اگر منشأ\r\n\r\n\r\n","description":"","footnote":"\r\n( 1 ) - نهاية الاصول ، ج 1 ، ص 92 و 93\r\n","page_name":" 148 ","page_number":148},
  {"content":"\r\n\r\nانتزاع آن ، يك واقعيت خارجيه باشد ، از دايرهء انشاء بيرون است . فوقيت ، با اينكه امر اعتبارى است ولى با توجه به اينكه منشأ انتزاع آن عبارت از واقع شدن سقف بر فوق است و واقع شدن سقف بر فوق ، يك واقعيت است ، لذا فوقيت هم قابليت براى انشاء ندارد . ما به مرحوم بروجردى مىگوييم : با توجه به اين ضابطه ، چگونه مىگوييد : طلب ، قابليت انشاء دارد ؟ مرحوم بروجردى فرمود : « طلب ، به‌معناى بعث و تحريك است » و اكنون كه انشاء ، مىخواهد به بعث و تحريك تعلق گيرد سه احتمال وجود دارد : تعلّق انشاء به بعث و تحريك عملى ، تعلّق آن به بعث و تحريك قولى و تعلّق آن به مفهوم بعث و تحريك .\r\nو در اينجا ، احتمال چهارمى وجود ندارد . احتمال اوّل : اگر بگوييد : « انشاء ، به بعث و تحريك عملى متعلّق است » ، مىگوييم : بعث و تحريك عملى اين است كه مولا دست عبد را گرفته و عملًا و در خارج او را وادار به انجام دادن مطلوب خود بنمايد . روشن است كه اين بعث عملى ، يك واقعيت خارجيه است نه يك امر اعتبارى . و واقعيت خارجيه نمىتواند متعلّق انشاء قرار گيرد . احتمال دوم : اگر بگوييد : « انشاء ، به بعث و تحريك قولى تعلّق مىگيرد » ، مىگوييم : اين كلام داراى دو اشكال است : اشكال اوّل : همان حرفى است كه در مورد فرض اوّل گفتيم و آن اين است كه بعث و تحريك قولى ، به‌معناى دستور دادن مولا و صدور امر از ناحيهء مولاست و اين ، يك واقعيت است نه يك امر اعتبارى . مولا ، به عبد مىگويد : « آمرك بكذا » ، اين « آمرك » ، در ارتباط با صدورش از مولا ، يك واقعيت خارجيه است ولى بين عمل و قول ، اين فرق وجود دارد كه واقعيت عمل ، به همان عمل است ولى واقعيت قول ، به صدور سخن و كلام از متكلّم است . آيا مىتوان گفت : سخنرانى ، يك امر اعتبارى است ؟ خير ، سخنرانى هم واقعيت دارد ولى واقعيت آن ، واقعيت صدور الفاظ و تحقق\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nالفاظ است ، همان‌طور كه واقعيت بنّائى ، به واقعيت عمل بنّائى است . پس اگر ما گفتيم :\r\n« انشاء ، به بعث و تحريك قولى تعلّق مىگيرد » اولين اشكال آن اين است كه بعث و تحريك قولى - مانند بعث و تحريك عملى - يك واقعيت است و مرحوم بروجردى فرمود : امور واقعيه نمىتوانند متعلّق انشاء قرار گيرند . اشكال دوم : با صرف‌نظر از اشكال اوّل ، يك اشكال ديگرى در اينجا مطرح است و آن اين است كه بعث و تحريك قولى به‌معناى بعث و تحريك انشائى است و بعث و تحريك انشائى نمىتواند براى بار دوم ، متعلّق انشاء قرار گيرد . مثلًا با انشاء ملكيت ، ملكيت - كه يك امر اعتبارى است - تحقق پيدا مىكند ولى نمىتوان ملكيت انشاءشده را - براى بار دوم انشاء كرد . بعث و تحريك قولى به‌معنى بعث و تحريكى است كه با لفظ ، انشاء شده است و چيزى كه با لفظ ، انشاء شده است ، رتبه‌اش مقدّم بر انشاء است و اگر مُنْشَأ ، در رتبهء متقدّم ، قيد مُنْشَئيت ، به همراه داشت ، ديگر معقول نيست كه انشاء به آن تعلّق بگيرد . انشاء ، به ملكيت و زوجيّت تعلّق مىگيرد . اما ملكيت متحقَّق به انشاء ، ديگر نمىتواند متعلّق انشاء دوم قرار گيرد . و اگر شما بگوييد : « انشاء ، به بعث و تحريك قولى متعلّق مىشود » ، لازمه‌اش اين است كه ملكيت متحقَّق به انشاء ، براى بار دوم ، متعلّق انشاء قرار گيرد . احتمال سوم : اگر بگوييد : « انشاء ، به مفهوم بعث و تحريك ، تعلّق مىگيرد و كارى نداريم كه اين بعث و تحريك وقتى در خارج تحقق پيدا مىكند ، گاهى بعث و تحريك عملى و گاهى بعث و تحريك قولى است ، تا شما بگوييد : آنچه در خارج ، تحقق پيدا مىكند ، يك واقعيت است ، بلكه انشاء را متوجّه مفهوم و ماهيت بعث و تحريك مىنماييم » . مىگوييم : اين حرف تا حدّى قابل قبول است ولى چرا شما اين كار را در مورد اراده انجام نمىدهيد ؟ مفهوم و ماهيت اراده نيز غير از مصداق و واقعيت آن - كه صفتى نفسانى است - مىباشد . به عبارت روشن‌تر : در اراده ، دو جهت وجود دارد : يكى مفهوم اراده است ، مثل\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nاينكه شما به كتاب لغت مراجعه كنيد براى اينكه مفهوم اراده را به دست آوريد .\r\nو ديگرى فرد حقيقى اراده مىباشد و آن عبارت از شوق مؤكّد محرك عضلات به طرف مراد و صفتى قائم به نفس است . و ظرف اين شوق مؤكّد ، عبارت از نفس است . شما گفتيد : ما انشاء را متعلّق اراده نمىكنيم ، چون اراده ، صفت حقيقيهء قائم به نفس است .\r\nروشن است كه آنچه صفت حقيقيه و قائم به نفس است واقعيت اراده مىباشد نه مفهوم آن . اگر شما در باب طلب ، مىگوييد : « مفهوم طلب را انشاء مىكنيم و كارى نداريم كه واقعيت خارجيهء اين طلب ، گاهى عملى و گاهى قولى است و هيچ‌كدام از اين دو قابل انشاء نيستند . آنچه قابل انشاء است ، ماهيت طلب مىباشد » . پس چرا شما اين حرف را در مورد اراده نمىزنيد . مرحوم آخوند وقتى مىخواست براى طلب و اراده ، وجود انشائى درست كند ، مىفرمود : طلب و اراده ، در مفهوم و مصداق و در وجود انشائى ، متحدند . در آنجا وجود انشائى اين بود كه ما مفهوم را انشاء كنيم ، همان‌طور كه وجود حقيقى ، به تحقق پيدا كردن ماهيتْ در خارج بود . و در باب اراده نيز وجود انشائى آن به تحقق پيدا كردن ماهيت اراده در نفس بود . بنابراين معناى وجود انشائى هم اين است كه انشاء ، متعلّق به همان ماهيت شود و ماهيت ، وجود انشائى پيدا كند ، همان‌طور كه ماهيت ، وجود خارجى و وجود ذهنى پيدا مىكند . البته آنچه از كلام مرحوم آخوند در اينجا ذكر كرديم به اين معنا نيست كه ما همهء كلام ايشان را قبول داريم بلكه براى اين است كه بگوييم : « انشاء ، متعلّق به ماهيت و مفهوم است » . وقتى چنين شد ، از مرحوم بروجردى سؤال مىكنيم : چه فرقى ميان طلب و اراده وجود دارد كه شما مىگوييد :\r\nاراده را نمىتوان متعلَّق انشاء قرارداد ولى طلب - به‌معناى بعث و تحريك - مىتواند متعلَّق انشاء قرار گيرد ؟ اگر مفهوم طلب ، متعلَّق انشاء قرار مىگيرد ، مفهوم اراده نيز همين‌طور است و ما هم در احتمال سوم گفتيم : انشاء ، به مفهوم ، تعلّق مىگيرد نه به تحريك عملىِ خارجى و نه به تحريك قولى خارجى . در نتيجه ، كلام مرحوم بروجردى داراى اشكال است و نمىتواند قابل قبول باشد .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n\r\n3 - نظريهء آيت‌اللَّه خويى « دام ظلّه »\r\nآيت‌اللَّه خويى « دام ظلّه » در اين زمينه مطلبى ذكر كرده‌اند كه به‌نظر مىرسد خالى از اشكالات گذشته است و بهترين مطلبى است كه در اين زمينه گفته شده است . به‌عنوان مقدّمه مىگوييم : مسألهء اتحاد و عدم اتحاد طلب و اراده ، بحثى نيست كه مرتبط به كلام نفسى باشد و بر محور يك واقعيت - اثباتاً و نفياً - دور بزند ، بلكه اين بحث ، يك بحث عرفى و لغوى است . « 1 » مىخواهيم ببينيم آيا طلب و اراده ، دو معنا دارند يا براى يك معنا وضع شده و در تمام مراحل مترادفند و فقط در مرحلهء انصراف ، بين آنها مغايرت وجود دارد . آيت‌اللَّه خويى « دام ظلّه » فرموده است : در معناى اراده ، بحثى نيست . اراده ، همان صفت قائم به نفس و آن واقعيت نفسانيه‌اى است كه از آن به شوق مؤكّد تعبير مىشود و ظرف آن عبارت از نفس انسان است . و شوق ، يك امر اعتبارى نيست بلكه يك واقعيت و يك حقيقت قائم به نفس است كه محلّ آن ، نفس مىباشد . ولى بحث در ارتباط با معناى طلب است ، آيا طلب ، در لغت ، براى چه معنايى وضع شده است ؟ كلام ايشان - با توضيح مختصرى از جانب ما - اين است كه ما وقتى به لغت مراجعه مىكنيم مىبينيم ، لغت ، طلب را به « محاولة وجدان الشيء و أخذه » معنا مىكند . يعنى طلب ، عبارت از اين است كه انسان ، فعاليت و عمل مكرّرى براى يافتن و اخذ چيزى داشته باشد . آيا اين محاوله - كه در فارسى به‌معناى جستجو كردن و در دنبال بودن و سعى و تلاش كردن است - از نظر لغت ، با اراده ، يكى است ؟ محاوله ، به‌معناى سعى و تلاش و دنبال كردن و جستجو كردن است و به اعمال و جوارح انسان ، مربوط مىشود و اگر طلب ، به اين معنا باشد ، چه ارتباطى مىتواند با اراده داشته\r\n\r\n\r\n","description":"","footnote":"\r\n( 1 ) - امّا مسألهء كلام نفسى ، مسأله‌اى عقلى و فلسفى است و بر محور وجود و عدم يك واقعيت دور مىزند .\r\n","page_name":" 152 ","page_number":152},
  {"content":"\r\n\r\nباشد ؟ شوق مؤكّد ، عبارت از يك صفت نفسانيه است اما طلب ، در ارتباط با عمل خارجى است كه به جوارحْ تحقق پيدا مىكند . به استعمالات عرفى هم كه مراجعه مىكنيم ، همين معنا را تأييد مىكند . دليل اين مطلب را از خودمان شروع مىكنيم . به ما طلبه و طالب علم مىگويند . طلبه و طالب ، از عنوان طلب اشتقاق پيدا كرده است . آيا روى چه حسابى اين عنوان به ما اطلاق مىشود ؟ بديهى است كه اين اطلاق به خاطر اين است كه عمل ما تحصيل علم است نه به خاطر اينكه ما شوق مؤكّدى نسبت به تحصيل علم داريم . روشن است كه اگر يك بازارى علاقهء شديدى به تحصيل علم داشته باشد ولى عمل خارجى او تجارت و كسب باشد ، به او طلبه و طالب علم گفته نمىشود . و تعبيرات عرفى در اين زمينه فراوان است . طالب دنيا به كسى گفته مىشود كه تمام توان و نيروى خود را در ارتباط با مسائل دنيوى صرف مىكند و طالب آخرت به كسى گفته مىشود كه تلاش و فعاليت او در ارتباط با آخرت است ، نه اين كه ملاك ، شوق مؤكّد باشد و مثلًا گفته شود : « عمل خارجى ، كاشف از شوق مؤكّد است و به اعتبار شوق مؤكّد ، به او طالب دنيا يا طالب آخرت گفته مىشود » . و همين‌طور ، گاهى فقهاء كلمهء طلب را به كار مىبرند مثلًا مىگويند : « اگر كسى در بيابان باشد و آبْ وجود نداشته باشد و نمىداند كه آيا در اطراف و جوانب ، آبْ وجود دارد يا نه ؟ بايد در محدودهء معيّنى طلب آب كند » . معناى طلب ، اين است كه بلند شود و به دنبال آب برود . بنابراين ، طلب ، نوعى سعى و تلاش براى رسيدن به مقصود است . در اينجا نكته‌اى مطرح است و آن نكته اين است كه براى رسيدن به مقصود ، دو راه وجود دارد : يكى اينكه انسان ، خودش به دنبال آن برود و ديگر اينكه به كسى امر كند و امر كردن ، عبارت از طلب است . مجموع امر ، عبارت از طلب است يعنى انشاء امر ، عبارت از طلب است نه انشاء طلب . زيرا طلب - با اين خصوصياتى كه ذكر شد - مانند اراده ، يك واقعيت و حقيقت خارجيه است اما خارجيت اراده ، به وقوع اراده در نفس است ولى خارجيت طلب ، به تحقق عمل و سعى در خارج است . پس طبق بيان ايشان ، همان‌طور كه انشاء نمىتواند به اراده تعلّق بگيرد ، به طلب\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nهم نمىتواند تعلّق بگيرد بلكه انشاء ، در خود امر ، وجود دارد و به اين انشاء طلب مىگويند . به‌عبارت روشن‌تر : آنچه از كفايه و كتابهاى ديگر در ذهن ما متمركز شده ، اين است كه ما طلب را انشاء مىكنيم ولى بيان آيت اللَّه خويى « دام ظلّه » اين است كه طلب ، قابل انشاء نيست ، طلب هم يك واقعيت است ، مثل واقعيت اراده ، بلكه بالاتر از واقعيت اراده است ، زيرا اراده ، قابل مشاهده نيست ولى عمل خارجى و سعى خارجى قابل مشاهده است . عمل خارجى ، مثل زيدِ موجود در خارج است كه داراى يك واقعيتِ مشاهَد است . و همان‌طور كه انشاء ، به زيد ، تعلّق نمىگيرد ، طلب هم قابليت ندارد كه انشاء به آن تعلّق بگيرد بلكه در جايى كه مولا به عبدش مىگويد : « جئني بالماء » ، خود اين امر هم ، مصداق براى طلب است ، زيرا امر هم تلاش براى رسيدن به مأمور به است . اگر مولا به عبدش دستور ندهد ، تمكّن از آب برايش حاصل نمىشود . بنابراين ، خود امر مولا هم تلاش و سعى است و به آن ، عنوان طلب اطلاق مىشود . « 1 » نتيجهء بحث در ارتباط با طلب و اراده از آنچه گفته شد معلوم گرديد كه اگرچه بين طلب و اراده ، مغايرت معنوى - هم از نظر لغت و هم از نظر عرف - وجود دارد ولى در يك جهت ، هر دو اشتراك دارند و آن اين است كه انشاء همان‌طور كه نمىتواند به اراده تعلّق بگيرد ، به طلب هم نمىتواند متعلّق شود .\r\n\r\n\r\n","description":"","footnote":"\r\n( 1 ) - محاضرات في أُصول الفقه ، ج 2 ، ص 16\r\n","page_name":" 154 ","page_number":154},
  {"content":"\r\n\r\n\r\nجبر و تفويض\r\nمرحوم آخوند ، در اينجا بحث را به مسألهء جبر و تفويض كشانده است كه هرچند وارد شدن در اين بحث ، براى ما - به‌عنوان مسأله‌اى اصولى - ضرورتى ندارد ولى براى تكميل مباحث مربوط به طلب و اراده ، لازم مىدانيم قدرى پيرامون آن بحث كنيم : « 1 » ابتدا به‌عنوان مقدمه بايد توجه داشت كه بحث جبر و تفويض ، از مباحث سابقه‌دار است كه حتى در زمان ائمهء معصومين عليهم السلام نيز مطرح بوده و هريك از دو قول ، طرفدارانى داشته است ، به‌طورى كه در لسان روايات هم مورد تعرّض و تذكّر واقع شده است ولى در آن زمان شايد وظيفهء ائمه عليهم السلام نبوده كه حقيقت اين گونه مباحث را براى مردم بيان كنند ، لكن با توجه به اينكه مسألهء جبر و تفويض ، از مسائل روز بوده ، و با مسائل شرعى ارتباط داشته ، ائمه عليهم السلام آن را عنوان كرده‌اند .\r\n\r\n\r\n","description":"","footnote":"\r\n( 1 ) - تذكر : حضرت استاد « دام ظلّه » ، مباحث مربوط به جبر و تفويض را در اين دوره از بحث‌هاى خارج اصول خود مطرح نفرمودند و ما اين بحث را از كتاب إيضاح الكفاية اختيار كرده و با تغيير مختصرى در عبارات آن و تطبيق مجدّد آن بر اصل درس‌هاى جبر و تفويض - كه توسّط حضرت استاد « دام ظلّه » در ضمن بحث كفاية الاصول مطرح گرديده - ارائه مىنماييم .\r\n","page_name":" 155 ","page_number":155},
  {"content":"\r\n\r\nدر بعضى از روايات وارد شده است : « لا جبر و لا تفويض بل أمرٌ بين أمرين . . . » « 1 » يعنى هيچ‌كدام از جبر و تفويض ، واقعيت ندارد ، بلكه حقيقت مسئله ، يك عنوان برزخ ميان آن دو است . در بعضى از روايات ، تعبيرات شديدترى به چشم مىخورد كه از قائل به تفويض ، به « يهود هذه الامّة » « 2 » و از قائل به جبر ، به « مجوس هذه الامّة » « 3 » تعبير شده است . و در بعضى از روايات ، قائل به جبر را « كافر » و قائل به تفويض را « مشرك » ناميده‌اند . « 4 » هركدام از اين‌ها داراى نكته‌اى است كه ما درضمن مباحث آينده به توضيح آن خواهيم پرداخت . به اين نكته نيز بايد توجه داشت كه بحث جبر و تفويض ، يك بحث تعبدى نيست كه كسى بگويد : « چون روايات ، دلالت و ارشاد به فلان قول دارد ، بايد آن را پذيرفت » ، بلكه بايد با منطق و عقل ، آن را ملاحظه نمود تا مشخص شود كه آيا واقعاً ، عقلًا و طبق قواعد مسلّمه ، بايد قول به جبر را پذيرفت يا قول به تفويض را و يا همان چيزى را كه ائمه عليهم السلام ما را به آن ارشاد كرده‌اند كه با عقل و منطق هم منطبق است ؟\r\n\r\nموضوع بحث\r\nموضوع بحث در ارتباط با افعال اختياريهء انسان ، از قبيل أكل و شرب و مطالعه و امثال آنها مىباشد . البته اصل بحث ، بسيار كلّى و وسيع بوده و شامل تمام موجودات عالم ، اعم از انسان و حيوان و . . . مىباشد و افعال انسان ، يكى از آنها مىباشد ولى ثمرهء بحث ، در ارتباط با افعال و اعمال انسان ظاهر مىشود . توضيح : همهء موجودات ، داراى آثار و خواصى مىباشند و ما مىخواهيم بدانيم آيا\r\n\r\n\r\n","description":"","footnote":"\r\n( 1 ) - بحارالأنوار ، ج 5 ، ص 11 و 12 ( باب 1 من أبواب العدل ، . . . ح 18 ) .\r\n( 2 ) - چنين روايتى در كتب روايى نيافتيم .\r\n( 3 ) - چنين روايتى در كتب روايى نيافتيم .\r\n( 4 ) - وسائل الشيعة ، ج 18 ( باب 10 من أبواب حدّ المرتدّ ، ح 4 )\r\n","page_name":" 156 ","page_number":156},
  {"content":"\r\n\r\nبين « موجودات » و « آثار و خواص آنها » ارتباط ، تأثير ، تأثّر و عليّتى وجود دارد يا نه ؟\r\nو آيا اينكه مىگوييد : « النّار حارّة » ، بين نار و حرارت ، ارتباط و تأثير و تأثّر و علّيتى وجود دارد كه شما به‌طور مسلّم و قطعى مىگوييد : « نار ، علت حرارت است » . معناى عليّت ، اين است كه علّت ، در ثبوت و حصول معلول ، تأثير مىكند . « 1 » خلاصه اينكه آيا اصل تأثير و تأثّر ، بين موجودات و خواص آنها تحقق دارد يا نه ؟\r\n\r\nكلام جبريّه\r\nجبريّون گفته‌اند : بين موجودات و آثار و خواصشان ، هيچ‌گونه ارتباطى نيست و شما نمىتوانيد بگوييد : « النّار حارّة » ، « الشمس مشرقة » و « الماء بارد » ، به نحوى كه نار را در حرارت ، و شمس را در اشراق و ماء را در برودت ، مؤثر بدانيد . و همچنين نمىتوانيد - به نحو حقيقت - تعبير كنيد كه فلان ميوه ، داراى طعم شيرين و يا مثلًا داراى طعم تلخ است . شيرينى و تلخى ، ارتباطى به ميوه ندارد . و تمام اسنادهاى مذكور ، مجازى است . همان‌طور كه در علم معانى خوانده‌ايم كه اسناد انبات گياهان به بهار - در جملهء « أنبت الربيعُ البقلَ » - به نحو مجاز است نه حقيقت . و انبات گياهان ، ارتباطى به فصل بهار ندارد ، بلكه درحقيقت ، خداوند متعال است كه آنها را مىروياند ولى ما مجازاً آن را به فصل بهار نسبت مىدهيم . « 2 » جبريّون گفته‌اند : اسناد مجازى مذكور ، بين تمام موجودات و آثار و خواصشان جريان دارد و اسناد حقيقى ، فقط در مورد خداوند ثابت است و ساير موجودات ، هيچ‌گونه نقشى در ترتّب آثار و خواص ندارند ، مثلًا حرارت ، ارتباطى به نار ندارد و آب ، تأثيرى در برودت ندارد . سؤال : پس چرا به دنبال نار ، حرارت ، تحقق پيدا مىكند ولى به دنبال آب ، حرارت ، پيدا نمىشود ؟\r\n\r\n\r\n","description":"","footnote":"\r\n( 1 ) - تامّه يا ناقصه بودن علّت ، فعلًا مورد بحث ما نيست .\r\n( 2 ) - المطوّل ، ص 55\r\n","page_name":" 157 ","page_number":157},
  {"content":"\r\n\r\nجواب : جبريون در پاسخ اين سؤال مىگويند : وجود حرارت به دنبال نار ، دليل بر تأثير و تأثّر نيست . امتيازى كه نار دارد - و به دنبال آن ، حرارت پيدا مىشود - اين است كه عادت خداوند متعال بر اين جارى شده كه به دنبال نار ، مستقيماً و بدون مقدّمه ، حرارت را ايجاد مىكند و شايد - البته اين احتمال در كلام آنان نيست - كه گاهى خداوند متعال ، به دنبال نار ، حرارت را ايجاد ننمايد همان‌طور كه در مورد حضرت ابراهيم عليه السلام چنين مسأله‌اى اتفاق افتاد و به دنبال آتش ، نه تنها حرارتْ وجود پيدا نكرد بلكه برودت به‌وجود آمد ، قرآن كريم مىفرمايد : ( قُلنا يا نارُ كُونى بَرداً وَ سلاماً على إبراهيم ) . « 1 » جبريّون از اين هم پا فراتر نهاده و گفته‌اند : در قياس « العالم متغير و كل متغير حادث فالعالم حادث » كه منطقيون آن را به‌عنوان شكل اوّل و بديهى الانتاج مىدانند ، نتيجهء آن عبارت از « حدوث عالم » نيست بلكه « علم به حدوث عالم » به عنوان نتيجه است و اين علم شما به حدوث عالم ، اثر صغرى و كبرى نيست ، صغرى و كبرى ، اثر و خاصيتى ندارند ، بلكه علم شما به نتيجه ، مربوط به عادت خداوند است . عادت خداوند ، بر اين جارى شده كه شما به دنبال تشكيل چنين قضيّه‌اى ، علم به نتيجه پيدا كنيد و اساس و ريشهء علم مذكور ، بناء و عادت خداوند است و الّا شكل اوّل ، اثرى ندارد . جبريّون در ارتباط با افعال اختيارى انسان مىگويند : شما وقتى اراده مىكنيد از منزل خارج شويد و سپس از منزل خارج مىشويد ، خيال مىكنيد كه بين اراده و مراد شما ، ارتباط و تأثير و تأثّرى وجود دارد ، بلكه بالاتر از اين ، شما خيال مىكنيد كه اراده را در نفس خودتان ايجاد كرده‌ايد درحالىكه اين‌ها همه تخيّلات است و مطلب ، چيز ديگرى است . خداوند متعال ، مستقيماً اراده را ايجاد مىكند و به دنبال اراده ، خودش مراد را ايجاد مىكند ، بدون اينكه بين اراده و مراد ،\r\n\r\n\r\n","description":"","footnote":"\r\n( 1 ) - الأنبياء : 69\r\n","page_name":" 158 ","page_number":158},
  {"content":"\r\n\r\nارتباطى باشد . بنابراين ، نه بين اراده و مراد ، ارتباطى وجود دارد و نه بين انسان و اصل اراده . اين قاعدهء كلّى در تمام موجودات ، اعمّ از انسان ، حيوان گياه و جماد و حتى در تشكيل قضايا و نتايج حاصل از آنها جارى است كه بين موجودات و آثار و خواصشان ، هيچ‌گونه ارتباط و تأثّرى وجود ندارد و اصلًا نبايد كلمهء آثار و خواص را به كار برد ، چون لفظ آثار ، دلالت بر ارتباط ، سنخيت و تأثير و تأثّر دارد . « 1 » ما قبل از بررسى كلام جبريّون ، لازم مىدانيم كلام مفوّضه را نيز مطرح كنيم تا شايد بهتر بتوانيم به نقد و بررسى آن دو قول بپردازيم :\r\n\r\nكلام مفوّضه\r\nمفوّضه ، در نقطهء مقابل جبريّه قرار گرفته و گفته‌اند : بين موجودات و آثار و خواصشان ، نه تنها ارتباط و تأثير و تأثّر وجود دارد و نه تنها بين هر علت و معلولى سنخيت برقرار است ، بلكه بالاتر از اين ، موجودات ، در تأثير ، استقلال دارند ، يعنى خواص و آثار و تأثير و تأثّر آنها در جاى خود محفوظ است و در عين حال ، در تأثير ، مستقل هستند و هيچ موجود ديگرى - حتى خداوند متعال - در آثار مذكور ، كمترين نقش و دخالتى ندارد . آنان گفته‌اند : « خداوند متعال در مقام خلقت ، جهان هستى را ايجاد كرد ولى مراحل بعدى ، مربوط به خود موجودات است » سپس در اين زمينه تشبيهى ذكر كرده مىگويند : ارتباط و نسبت جهان هستى با پروردگار ، تقريباً مانند ارتباط ساختمان با سازندهء آن مىباشد . سازندهء يك ساختمان ، ساختمانى را احداث مىكند ولى آن ساختمان ، بعد از وجودش نيازى به سازنده و معمار خود ندارد . ما مشاهده مىكنيم ساختمانى در سالهاى قبل توسط معمارى ساخته شده و سپس آن معمار فوت شده ولى آن ساختمان بر استوانه‌هاى خود باقى است . مفوّضه معتقدند : ارتباط جهان هستى\r\n\r\n\r\n","description":"","footnote":"\r\n( 1 ) - رجوع شود به : رسالهء طلب و ارادهء امام خمينى رحمه الله ، بحث جبر و تفويض .\r\n","page_name":" 159 ","page_number":159},
  {"content":"\r\n\r\nبا خداوند متعال هم بيش از اين نيست كه خداوند متعال ، در حدوث عالم ، تأثير داشته است اما در بقاء ، تأثير ، تأثّر ، خواص و آثارش ، هيچ‌گونه ارتباطى به پروردگار ندارد . « 1 » تذكّر : با توجه به اين كه كلام مفوّضه ، مختصر و جواب آنان هم قدرى روشن‌تر است ما ابتدا جواب كلام مفوّضه را بيان مىكنيم و سپس به بررسى كلام جبريّون مىپردازيم :\r\n\r\nبررسى كلام مفوّضه\r\nبراى بررسى كلام مفوّضه ، ابتدا مقدّمه‌اى ذكر مىكنيم : فلاسفه ، مفهوم را بر سه قسم مىدانند : الف ( واجب الوجود ) : و آن مفهومى است كه وجود ، براى او ضرورت و لزوم دارد . ب ( ممتنع الوجود ) : و آن مفهومى است كه عدم ، برايش ضرورت دارد . ج ( ممكن الوجود ) : و آن مفهومى است كه نسبت آن به وجود و عدم مساوى است . نه جانب وجود برايش ضرورت دارد و نه جانب عدم . يعنى داراى حقيقتى است كه هم با عدم سازگار است و هم با وجود . « 2 » تقسيم مذكور ، عقلى است و نمىتوان قسم چهارمى براى آن تصور كرد . از اين تقسيم استفاده مىشود كه واجب‌الوجود و ممتنع الوجود نيازى به علت ندارند . زيرا وقتى وجود براى چيزى ضرورت دارد و بين او و وجود ، انفكاكى تصور نمىشود و آن دو ، لازم و ملزومند ، ديگر در چه چيز نياز به علّت دارد ؟ همين‌طور وقتى عدم براى چيزى ضرورت دارد ، در چه چيز نياز به علت دارد ؟ آيا در عدم ، نياز به علت دارد ؟ خير ، زيرا فرض اين است كه عدم براى آن ضرورى است . آيا در وجود ، نياز به علت دارد ؟ خير ، زيرا امكان ندارد كه آن چيز وجود پيدا كند . ولى در مورد ممكن الوجود ، مسئله به‌صورت ديگر است ، زيرا ممكن الوجود ، چيزى\r\n\r\n\r\n","description":"","footnote":"\r\n( 1 ) - رجوع شود به : رسالهء طلب و ارادهء امام خمينى رحمه الله ، بحث جبر و تفويض .\r\n( 2 ) - نهاية الحكمة ، ج 1 ، ص 98\r\n","page_name":" 160 ","page_number":160},
  {"content":"\r\n\r\nاست كه اگر آن را با وجود و عدم مقايسه كنيم ، مشاهده مىكنيم كه نه تمايلى به طرف وجود دارد و نه تمايلى به جانب عدم . يعنى هم با وجود ، ملائمت دارد و هم با عدم ، سازگار است . در اين صورت مىگوييم : نسبت اين شىء ، با وجود و عدم ، مساوى است و چنين چيزى محتاج به علّت است ، زير با هيچ‌يك از طرفين ، ارتباط خاصى ندارد . نه جانب وجودش ضرورت دارد و نه جانب عدم آن . پس اگر بخواهد وجود پيدا كند بايد كسى آن را هدايت كند و به او لباس وجود بپوشاند و اگر بخواهد به طرف عدم تمايل پيدا كند بايد كسى دست او را بگيرد و به سوى عدم بكشاند . ممكن الوجود مانند فرد متحير بر سر دوراهى است و خودش ذاتاً - به تنهايى - نمىتواند به‌جايى برود ، مگر اينكه علّت مرجّحه‌اى از خارج برايش تحقق پيدا كند و او را در يكى از طرفين قرار دهد خلاصه اينكه : ملاك نياز او به علّت ، اين است كه او ممكن الوجود است . سؤال : اگر علّتى پيدا شد و ممكن الوجود را موجود نمود ، آيا آن ممكن الوجود ، حقيقت خود را از دست داده و واجب‌الوجود مىشود يا اينكه بعد از وجود هم بر صفت ممكن الوجود بودن باقى است ؟ جواب : بعد از آنكه علّت مرجّحه‌اى تحقق پيدا كرد و لباس وجود را بر ممكن پوشاند ، باز هم آن شىء ، ممكن الوجود است و معنا ندارد كه يك شىء ، ماهيت خود را از دست بدهد و نكتهء بحث ، همين‌جاست كه مفوّضه دچار اشتباه شده‌اند و خيال كرده‌اند ممكن الوجود ، پس از اينكه وجود پيدا كرد ، واجب‌الوجود مىشود ، درحالىكه مسئله به اين صورت نيست و اينكه گاهى فلاسفه از ممكن الوجودى كه موجود شده به واجب الوجود تعبير مىكنند ، آنان قيدى هم افزوده‌اند و آن را « واجب الوجود بالغير » ناميده‌اند ، « 1 » يعنى چيزى است كه به‌واسطهء علت ، وجوبِ وجود پيدا كرده است و الّا اگر انسان ، ذات و حقيقت آن را ملاحظه كند ، متوجه مىشود كه ممكن الوجود ، چه در حالت وجود و چه در حالت عدم ، ممكن الوجود است .\r\n\r\n\r\n","description":"","footnote":"\r\n( 1 ) - نهاية الحكمة ، ج 1 ، ص 114 و 115\r\n","page_name":" 161 ","page_number":161},
  {"content":"\r\n\r\nبنابراين ، همان‌طور كه حقيقتِ واجب‌الوجود و ممتنع الوجود ، ثابت و غير متغيّر است ، حقيقت ممكن الوجود نيز به‌همين‌صورت است . پس از بيان مقدّمهء فوق ، ما از مفوّضه سؤال مىكنيم : آيا مىتوان گفت :\r\nممكن الوجود ، در حدوثش ، نيازمند به علت است ولى در بقاء خود نيازى به علت ندارد ؟ چگونه مىتوان چنين چيزى گفت ؟ چه فرقى بين حدوث و بقاء ، وجود دارد ؟ اين شىء ، چون ممكن الوجود بود ، در حدوثش نياز به علت داشت . آيا در ارتباط با بقايش ممكن الوجود نيست ؟ چرا ، در ارتباط با بقاء خود هم ممكن الوجود است ، زيرا حقيقت اشياء و مفاهيم ، تغييرناپذير است . و همان‌طور كه حقيقت واجب‌الوجود و ممتنع الوجود ، قابل تغيير نيست ، حقيقت ممكن الوجود هم تغييرپذير نيست ، چون نسبت او به وجود و عدم ، مساوى است ، لذا ممكن الوجود ، در هر لحظه ، محتاج به علت مىباشد و هيچ فرقى بين حدوث و بقاء ، وجود ندارد . حدوث - بما هو حدوث - موضوعيت و مدخليتى ندارد . و همان‌طور كه گفتيم : « ملاك نياز به علت ، امكان وجود است » . بلى ، اگر شما توانستيد امكان وجود را از ممكن الوجود سلب كنيد ، نياز به علت هم از آن سلب خواهد شد و محال است كه چيزى حقيقت خود را از دست بدهد . خداوند متعال هم در قرآن كريم فرموده است : ( يا أيّها الناسُ أنتمُ الفقراءُ إلى اللَّهِ و اللَّهُ هو الغنىُّ الحميدُ ) « 1 » درحالىكه موجود و مخاطب خداوند هستيد ، فقراء إلى اللَّه هم مىباشيد . البته با ديد و نظر بالا و عالىتر ، اصلًا وجود ممكن ، عين تعلّق به بارىتعالى است . بنابراين ، نبايد تصور شود كه ممكن ، در حدوثش محتاج به علت است اما در بقاء خود ، نيازى به علت ندارد .\r\n\r\nاشكال بر تنظير و تشبيهى كه مفوّضه ذكر كردند :\r\nمفوّضه گفتند : نسبت جهان هستى با خالق متعال ، مانند ارتباط ساختمان با سازندهء آن مىباشد . اين كلام مفوّضه داراى دو جواب است :\r\n\r\n\r\n","description":"","footnote":"\r\n( 1 ) - فاطر : 15\r\n","page_name":" 162 ","page_number":162},
  {"content":"\r\n\r\n1 - جواب نقضى : اينان دليلى بر تنظير مذكور ندارند و عين مدّعاى خود را به‌صورت تشبيه بيان كرده‌اند . ما نيز ممكن است در مقابل آنان بگوييم : ارتباط جهان هستى با خالق متعال ، مانند ارتباط نور خورشيد نسبت به خورشيد است . و همان‌طور كه ممكن نيست نور خورشيد ، بدون خورشيد ، تحقق پيدا كند ، جهان هستى هم نسبت به خداوند همين حساب را دارد . 2 - جواب حلّى : تشبيهى كه مفوّضه ذكر كردند ، باطل است ، زيرا روشن است كه سازندهء ساختمان ، علت موجدهء ساختمان نيست . اگر او علت موجده باشد ، بايد بتواند با ارادهء خود ، ساختمان را موجود كند . توضيح : چيزى كه در شىء ديگر اثر مىكند ، گاهى اثرش به نحو مقتضى است ، مانند تأثير نار در حرارت ، البته بايد شرائط ، موجود بوده و موانع ، مفقود باشد . در اينجا ، غير از عناوين مقتضى و شرط و مانع ، عنوان چهارمى نيز مطرح است كه از آن به « مُعِدّ » تعبير مىكنند و اين عنوان ، چندان نقشى ندارد . و گويا مانند مصلحى است كه بين دو نفر آشتى برقرار مىكند . « مُعِدّ » ، گويا علت را به جانب معلول هدايت مىكند و كم‌ارزش‌ترين اشياء و عناوين در ارتباط با حصول يك شىء است ، زيرا آنچه در حصول معلول اثر دارد ، در رتبهء اوّل ، عبارت از مقتضى و سپس شرط و بعد از آن ، عدم المانع و در پايان ، « مُعِدّ » است . اما نفس « مُعِدّ » ، چندان نقشى ندارد . سازندهء ساختمان ، نسبت به ساختمان ، داراى نقش « معدّ » است ، يعنى يك ساختمان ، نياز به مواد و اشيائى از قبيل آجر ، آهن ، سيمان و امثال آنها دارد كه هركدام در يك قسمت و يك مكان وجود دارد . سازنده ، اشياء متفرّقه را گردآورى كرده و با طرح خاصى بين آنها ارتباط و نسبت برقرار كرده و ساختمان را متشكّل مىنمايد . او اصلًا خالق ساختمان نيست و چنانچه كسى بگويد : « خداوند ، جهان هستى را خلق نموده و فلان معمار هم فلان ساختمان را خلق كرده است » ، مورد تقبيح عقلاء و عرف واقع خواهد شد . در نتيجه ، تشبيه و تنظيرى كه مفوّضه مطرح كردند ، قابل قبول نيست .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\n\r\nاشكال بر مسألهء استقلال موجودات در تأثير كه مفوّضه مطرح كردند :\r\nمفوّضه عقيده داشتند كه بين موجودات و آثار و خواصشان ، نه تنها ارتباط و تأثير و تأثّر ، وجود دارد ، بلكه موجودات جهان ، استقلال در تأثير دارند . آيا امكان دارد كه ممكن الوجود ، كه اصل وجودش نياز به علّت دارد ، در تأثير و ايجاد آثار و خواص ، استقلال داشته باشد ؟ معناى استقلال در تأثير اين است كه مؤثّر بتواند اثر را ايجاد كند به‌نحوىكه مقتضى و شرايط وجودى اثر و رفع موانع وجودى آن در اختيارش باشد . مثلًا شما كه مىگوييد : « من قادر به ايجاد ساختمان هستم » ، معنايش اين است كه تمام شرايط وجودى ساختمان را مىتوانم مهيّا كنم ، اگر ساختمانى نياز به صد شرط داشته باشد و شما نود و نه شرط آن را ايجاد كرديد و نتوانستيد شرط ديگر را مهيّا كنيد ، نمىتوان گفت : « شما در ايجاد ساختمان ، مستقلّ در تأثير هستيد » . معناى شرطيت و مدخليت شرايط ، اين است كه تا وقتى تمام شرايط وجودى ، در خارج ، محقق نشود ، امكان ندارد كه ساختمان تحقق پيدا كند . بنابراين اگر كسى بخواهد نسبت به ايجاد يك ساختمان ، ادّعاى استقلال كند ، بايد تمام شرايط وجود آن ساختمان ، تحت اراده و اختيار او باشد . نسبت به موانع نيز به‌همين‌صورت است . مانع ، عبارت از چيزى است كه وجود آن ، حصول اثر را منع مىكند . آيا اگر شما از ميان ده مانع ، نُه مانع را بر طرف كرديد ولى رفع يك مانع در اختيار شما نبود ، باز هم مىتوان گفت كه شما در حصول و تحقق آن اثر ، استقلال داريد ؟ بنابراين ، معناى استقلال در ايجاد اثر ، اين است كه ايجاد تمام شرايط و رفع تمام موانع ، در اختيار و تحت قدرت شما باشد . و اين مطلب ، از بديهيات است و نمىتوان در آن ترديد نمود . اكنون ما از مفوّضه سؤال مىكنيم : موجودات ممكنه - مخصوصاً انسان - چگونه مىتوانند استقلال در تأثير داشته باشند ؟ فعل ارادى ، با اراده تحقق پيدا مىكند ، مثلًا شما ارادهء جلوس مىكنيد و فوراً\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nجلوس را محقق مىكنيد . ارادهء قيام مىكنيد و فوراً قيام را تحقق مىبخشيد . درست است كه اراده ، در حصول مراد ، مؤثّر است و شما در حصول جلوس مؤثّريد ولى بحث اين است كه آيا شما استقلال در تأثير داريد ؟ پاسخ اين سؤال منفى است ، زيرا اگر يك فعل ارادى بخواهد در خارج محقق شود ، بايد مقتضى و تمام شرايط وجودى و رفع تمام موانع ، تحت اختيار شما باشد . اگر يك شرط وجودى - مثل وجود خود شما به‌عنوان فاعل ، كه از همهء شرايط مهم‌تر است - در اختيار شما نباشد ، نمىتوانيد آن فعل ارادى را تحقق بخشيد . ما و تمام ممكنات ، در هر لحظه ، نياز به علت داريم و افاضهء علت است كه ما را ابقاء مىكند و در نتيجه هر لحظه متّصف به وجود هستيم . بنابراين شما كه در هرآنْ ، محتاج به علت و نيازمند به افاضه از ناحيهء خالق متعال هستيد ، چطور مىتوانيد ادّعا كنيد كه در ايجاد آثار و خواص ، استقلال داريد ؟ معناى استقلال اين است كه تمام شرايط در اختيار شما باشد و چه شرطى بالاتر از وجود خود شما - فاعل - است ؟ تحقق و وجود فاعل ، اصلًا در اختيار فاعل نيست ، زيرا او در اصل وجودش نيازمند به علت است . در نتيجه آنچه مفوّضه گفته‌اند « كه موجودات ، در ايجاد خواص و آثار ، استقلال دارند » ، نادرست است .\r\n\r\nبررسى كلام جبريّون\r\nقبل از بيان ادلّهء جبريّون ، مقدّمه‌اى ذكر مىكنيم تا مشخص شود آيا صرف‌نظر از ادلّهء آنان ، از نظر وجدان و عقل و عقلاء - خواه متديّن به دينى باشند يا نباشند - عقيدهء جبريّون مقبول است يا مردود ؟ مقدّمه : ما وجداناً ملاحظه مىكنيم كه بعضى از اعمال و افعالى كه از انسان صادر مىشود ، با بعضى از افعال ديگر كاملًا متفاوت است ، به نحوى كه اگر عقل بخواهد حكم به تسويهء آنها كند ، آن حكم ، غير قابل قبول است ، لذا عقل هم حكم به تسويه\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nنمىكند . مثلًا انسانى كه دستش سالم است و حركت آن در اختيار خودش مىباشد ، با ارادهء خود ، دستش را به بالا ، پايين ، چپ و راست مىگرداند ، ولى فردى كه دچار ارتعاش دست است ، دستش ، بدون اختيار ، دائماً حركت مىكند ، آيا از نظر وجدان و عقل ، آن دو حركت ، يك نوع حركت است يا اينكه دو حركت متفاوت و مختلف است ؟ اگر قول به جبر را بپذيريم ، بايد بگوييم : حركت دست شخص سالم و مختار - كه با اراده صورت مىگيرد - با حركت دست شخص بيمار و مرتعش يك نوع حركت است ، زيرا جبريّه مىگويند : خداوند متعال ، ايجاد اراده مىكند ، بدون اينكه بين اراده و مراد ، ارتباطى باشد . در حالى كه وجداناً اين دو حركت ، متفاوت و دو نوع است . شاهد اين مطلب اين است كه : اوّلًا : اگر شما دست خود را بلند كرده و آن را بر چهرهء يتيمى فرود آورده و او را مضروب سازيد ، در اين صورت مورد اعتراض و توبيخ قرار مىگيريد ولى اگر دست مرتعش ، بر صورت يتيمى نواخته شود ، توبيخى نسبت به آن فرد ، صورت نمىگيرد .\r\nبنابراين ، آن دو حركت ، دو عمل است و دو اثر مختلف دارد . يكى اثرش ارادى و مربوط به شما و ديگرى اثرش غير ارادى و مربوط به دست شخص مرتعش مىباشد ، لذا با مراجعهء به وجدان درمىيابيم كه بين آن دو حركت ، تفاوت وجود دارد . ثانياً : عقلاء عالم ، اعمّ از متديّن و غير متديّن ، داراى قوانينى هستند كه به‌وسيلهء آنها كشور خود را اداره مىكنند . اگر انسان ، فاقد اراده و عمل اختيارى باشد ، جعل و تصويب قانون ، چه فايده‌اى دارد ؟ و مخالفت با قانون ، چه مفهوم و معنايى دارد ؟ ثالثاً : يكى از مسلّمات و مستقلّات عقليّه ، حُسن عدل و قبح ظلم است . اگر احسان ، ظلم و عدالت ، در اختيار ما نباشد ، ديگر حُسن و قبح ، چه مفهومى دارد و چگونه مىتوان يك عمل را محكوم به حسن و ديگرى را محكوم به قبح دانست ؟ اگر قائل به جبر شويم ، بايد بگوييم : ظلم ظالم ، در اختيار او نيست و احسان نيكوكار ، ارتباطى به او ندارد و مسألهء حسن و قبح ، به‌طور كلّى ، منتفى مىشود ،\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nدرحالىكه ترديدى نيست كه بايد موضوع عناوين مذكور ، اختيارى و مستند به فاعل باشد و صدور آنها از روى اراده و اختيار باشد و الّا اگر بدون قصد و اراده ، يك عمل زشتى از كسى صادر شود ، انسان او را تقبيح نمىكند ، همان‌طور كه اگر عمل نيكى از كسى بدون اراده ، صادر شود حسن ندارد . موضوع تحسين و تقبيح ، فعل ارادى است و مسلّم است كه دو حكم مذكور ، نسبت به بعضى از موضوعات ، ثابت و مسلّم و جزء مستقلّات عقليّه است و ارتباطى به شرع ندارد ، البته بديهى است كه كلّ ما حكم به العقل حكم به الشرع . در نتيجه ، با مراجعهء به وجدان و عقل - به‌لحاظ مستقلّات عقليه - و عقلاء - به لحاظ وضع قوانين جزائى و غيره - درمىيابيم كه از نظر آنان اختيارى بودن افعال انسان ، جزء مسائلِ مسلّم است .\r\n\r\nادلّه ( - شبهات ) جبريّون\r\n\r\nدليل اوّل :\r\nجبريّون مىگويند : شما گفتيد : واجب الوجود ، موجودى است كه غنى بالذات بوده و در هيچ شأنى از شئون ، نياز به غير ندارد ولى ممكن الوجود ، فقير بالذات است و در تمام شئون خود ، نياز به غير دارد ، يعنى هم در حال حدوث ، محتاج به غير است و هم براى بقاء ، نيازمند به غير است .  ( يا أَيُّهَا النَّاسُ أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ الْحَمِيدُ )  « 1 » . با توجه به تفسير مذكور براى ممكن الوجود ، چگونه مىتوان ممكن الوجود را داراى اثر ارادى دانست و چگونه مىتوان او را فاعل بالإرادة دانست ؟ اگر ممكن الوجود ، فاعل بالإرادة باشد ، عنوان مؤثّر پيدا مىكند و چيزى كه خودش فقر محض است و از هستى هيچ بهرهء ذاتى ندارد ، چگونه مىتواند افاضهء وجود - هرچند نسبت به فعل خودش - بنمايد ؟ از طرفى اگر براى ممكن الوجود ، عنوان مؤثريّت قائل شويم گويا براى خداوند\r\n\r\n\r\n","description":"","footnote":"\r\n( 1 ) - فاطر : 15\r\n","page_name":" 167 ","page_number":167},
  {"content":"\r\n\r\nمتعال شريكى قائل شده‌ايم . توضيح : مفهوم قاعدهء مسلّم « لا مؤثّر في الوجود إلّا الله » « 1 » اين است كه در عالم وجود و جهان هستى ، هيچ مؤثرى غير از خداوند متعال نيست . و اگر شما بخواهيد نسبت به افعالِ - به ظاهر - اختيارى انسان ، خود او را مؤثر بدانيد ، گويا بشر را هم در برابر پروردگار جهان ، يك مؤثر دانسته و تقريباً شريكى براى او قائل شده‌ايد .\r\nدرحالىكه قاعدهء « لا مؤثر في الوجود إلّا الله » جنس و حقيقت مؤثّريت را از غير خداوند نفى مىكند و مؤثريت در اشياء را اختصاص به ذات پروردگار مىدهد . بنا بر اين لازمهء كلام شما اين است كه مؤثّريّت ، اختصاص به خداوند نداشته و انسان هم نسبت به افعال و اعمال اختيارى خود ، مؤثّر باشد . امّا ما ( جبريّه ) كه تمام جهان هستى را با تمام خصوصياتش مستند به خداوند مىدانيم ، به توحيد خالص عقيده داشته و در اراده و سلطنت و قدرت الهى هيچ‌گونه شريكى براى او قائل نشده‌ايم . « 2 » جواب دليل اوّل جبريّه اگر ما براى اشياء و انسان ، در عرض خداوند متعال ، مؤثريت قائل شويم با توحيد و قاعدهء مسلّم « لا مؤثّر في الوجود إلّا الله » مخالفت نموده‌ايم ، ولى اگر مؤثريّتى كه براى انسان قائليم ، در طول تأثير پروردگار و از شئون تأثير الهى باشد ، در اين صورت نه تنها با « لا مؤثّر في الوجود إلّا الله » مخالفتى ندارد بلكه عظمت تشكيلات الهى را روشن‌تر مىكند . به عبارت ديگر : معناى عبارت مذكور ، اين است كه تأثير استقلالى ، در رتبه‌اى كه براى خداوند متعال ثابت است ، براى هيچ موجود ديگرى ثابت نيست . ما هيچ‌گاه در برابر تشكيلات الهى ، هيچ‌گونه مؤثّريّتى براى انسان ، قائل نيستيم كه با توحيد منافات داشته باشد .\r\n\r\n\r\n","description":"","footnote":"\r\n( 1 ) - الحكمة المتعالية ، ج 2 ، ص 216\r\n( 2 ) - رجوع شود به : الإبانة ، ص 20 ، شرح المواقف للسيّد الشريف الجرجاني ، ج 8 ، ص 146\r\n","page_name":" 168 ","page_number":168},
  {"content":"\r\n\r\nمثال : با قطع نظر از مسألهء جبر ، اعمال و افعال انسان - به يك اعتبار - بر دو گونه است : الف : انجام دادن بعضى از كارهاى ارادى ، نيازى به واسطه و آلت و ابزار ندارد .\r\nبلكه به مجرّد اينكه اراده ، تحقّق پيدا كرد و به مرحلهء شوق مؤكّد رسيد ، آن عمل ارادى ، تحقق پيدا مىكند ، مانند « تحريك اليد » كه با اراده و شوق مؤكّد ، جامهء عمل مىپوشد و شما دست خود را حركت مىدهيد . ب : براى انجام بعضى از افعال و اعمال ارادى ، نياز به وسيله و ابزار است . مثلًا اگر كسى بخواهد مرتكب قتل بشود ، به مجرّد اراده و شوق مؤكّد نسبت به آن عمل ، قتل ، تحقّق پيدا نمىكند بلكه بايد علاوه بر اراده ، موانع نيز بر طرف شده و آلت قتل - مانند شمشير - نيز واسطه شود . حال اگر كسى زيد را با شمشير به قتل رسانيد ، سؤال ما اين است كه آيا شمشير ، تأثيرى در قتل زيد داشته است ؟ اگر بگوييد : « شمشير ، تأثيرى نداشته است » ، مىگوييم : پس چرا بدون شمشير هرچه قاتل اراده كرد ، قتل واقع نشد ؟ بدون ترديد ، شمشير ، در قتل مؤثر است و شاهدش هم اين است كه از نظر ادبى اوصافى را براى شمشير ذكر مىكنند ، مثل اين كه مىگويند : « السيف القاطع » . حال مىپرسيم : آيا شمشير به تنهايى در قتل زيد مؤثّر بوده يا اينكه ارادهء قاتل هم تأثير داشته است ؟ واضح است كه ارادهء قاتل هم در كشتن زيد تأثير داشته است . اكنون با توجه به مثال فوق ، در پاسخ جبريّه مىگوييم : شما در مثال فوق چگونه دو مؤثّر تصور مىكنيد ؟ اگر بخواهيد شمشير تنها يا فاعل تنها را به عنوان مؤثر بدانيد ، خلاف بداهت سخن گفته‌ايد . پس ما ناچاريم بگوييم :\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nهم شمشير و هم فاعل ، در ايجاد قتل ، مؤثّر بوده‌اند امّا آن دو مؤثّر ، در طول يكديگرند نه در عرض هم . و اين دو ، منافاتى با يكديگر ندارند بلكه هركدام ديگرى را تأييد مىكنند . مؤثّريّت دوم ، از شئون مؤثّريّت اوّل و در رتبهء متأخّر از مؤثّريت اوّل است ، يعنى شخص ، ارادهء قتل نموده و به دنبال آن ، شمشير را مهيّا كرده و با استفاده از آن در خارج ، قتل به وقوع پيوسته است . بنابراين با ملاحظهء بديهيت در اين مثال روشن ، واضح شد كه اجتماع دو مؤثّر ، مانعيت و تضادّى با هم ندارند ، زيرا آن دو ، در عرض يكديگر نمىباشند . اكنون كه عدم منافات دو مؤثّر ، در مثال مزبور واضح شد ، به ادامهء جواب از دليل جبريّه پرداخته مىگوييم : ارادهء فاعل به عنوان مؤثّر اوّل مطرح است ولى قبل از ارادهء فاعل ، وجود فاعل در قتل مذكور مؤثر بوده است و اگر فاعلى وجود نداشت و بقاء وجودى براى فاعل تصوّر نمىشد ، چگونه امكان داشت كه اراده تحقّق پيدا كند و به دنبال آن به وسيلهء شمشير ، قتل به وقوع پيوندد . بنابراين ، قبل از ارادهء فاعل ، بقاء فاعل و وجود او ، در تحقّق قتل ، مؤثر بوده است و هنگامى كه بقاء و وجود فاعل را ملاحظه مىكنيم ، متوجه مىشويم كه فاعل ، در بقاء و وجودش ، هيچ‌گونه اختيارى ندارد ، يعنى اين چنين نيست كه بقايش ، مربوط به ارادهء خودش باشد ، بلكه بقاء فاعل ، اثر علت مؤثّره مبقيه است و بقايش ، افاضه‌اى است كه از ناحيهء علت شده است . پس مىتوان گفت : علّتى كه بقاء را به فاعلْ افاضه نموده و در نتيجه او اراده نموده و به واسطهء شمشير ، مرتكب قتل شده است ، تمام اين‌ها مؤثرات هستند ولى مؤثّرات غير متضادّه و مؤثراتى كه امكان اجتماع دارند . شاهد اين مطلب اين است كه ما مىبينيم ، در خود فاعل مختار ، دو مؤثّر مطرح است و همان‌طوركه نسبت به خود فاعل و عملش ، دو مؤثّر تصوير كرديد ، وقتى به ريشه و اساس بقاء و هستى فاعل توجّه كنيم ، مىبينيم كه مؤثر اوّليّه ، در وجود و بقاء فاعل ، مؤثر است . در نتيجه ، آن عمل خارجى ، در عين اينكه فعل واحد است ولى مؤثرات مختلف در آن تأثير نموده و آنها هيچ‌گونه تضادّ و مخالفتى با يكديگر ندارند ،\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nزيرا در يك صف و در يك رديف نيستند بلكه در طول هم و در رتبه‌هاى مختلف واقع شده‌اند . خلاصهء جواب از دليل اوّل جبريّون : اگر ما براى انسان ، در مقابل دستگاه سلطنت و قدرت الهى ، مؤثريّتْ قائل مىشديم ، دليل اوّل جبريّه درست بود . ولى ما در دايره و محدودهء مؤثريّت خداوند متعال ، قائل به تأثير و تأثّر هستيم . و اين مطلب ، نه تنها اقتضاى شرك ندارد ، بلكه در مباحث آينده خواهيم گفت كه اين امر ، دلالت بر كمال عظمت خالق مىكند كه او آن‌قدر بزرگ است كه به مخلوقات خود ، قوّهء خلاقيّت ، عنايت كرده كه مخلوقاتش به عنايت و مشيّت الهى ، اراده را خلق نموده و مراد خود را لباس وجود بپوشانند . امّا به‌هرحال ، پشتوانهء آنان ، ذات اقدس احديّت است و مخلوقاتش در هر لحظه نياز به افاضهء وجود از ناحيهء او دارند و هيچ‌گاه مؤثريّت خداوند و مخلوقات ، در عرض يكديگر نيستند .\r\n\r\nدليل دوم جبريون :\r\nقبل از بيان دليل دوم جبريون ، لازم است به مقدّمهء زير توجه شود : مقدّمه : نامحدود بودن علم و قدرت خداوند ، از جمله امورى است كه هم دليل نقلى برآن قائم شده است و هم دليل عقلى . قرآن كريم در اين زمينه مىفرمايد : ( و اللَّه بكلّ شىء عليم ) « 1 » و نيز مىفرمايد : ( و كان اللَّه على كلّ شىء قديراً ) « 2 » . عقل هم دلالت مىكند كه واجب‌الوجود ، كاملِ مطلق است و بايد داراى صفات كماليّه باشد و علاوه برآن ، واجد مرتبهء كامل صفات كماليّه باشد يعنى مرتبه‌اى كه\r\n\r\n\r\n","description":"","footnote":"\r\n( 1 ) - البقرة : 282 .\r\n( 2 ) - الأحزاب : 27 .\r\n","page_name":" 171 ","page_number":171},
  {"content":"\r\n\r\nما فوق آن ، تصور نشود . پس خداوند متعال هم بايد داراى اصل قدرت و علم باشد و هم قدرت و علم او نامحدود باشد . سؤال : آيا استحالهء اجتماع نقيضين ، در دايرهء قدرت خداوند قرار دارد يا از آن خارج است ؟ و به عبارت ديگر : آيا ممكن است قدرت خداوند ، به ممتنعات - مثل اجتماع نقيضين - تعلّق بگيرد ؟ « 1 » اگر گفته شود : « از دايرهء قدرت الهى خارج است » ، لازمه‌اش اين است كه قدرت خداوند ، محدود باشد . درحالىكه ادلّهء نقلى و عقلى ، دلالت بر عدم محدوديت قدرت خداوند مىكند . و اگر گفته شود « امكان دارد قدرت پروردگار به اجتماع نقيضين تعلّق بگيرد و او مىتواند محال را ممكن نمايد » ، معنايش اين است كه قاعدهء عقليهء استحالهء اجتماع\r\n\r\n\r\n","description":"","footnote":"\r\n( 1 ) - تذكر : در تمام نتايج قضايا ، براهين و قياسات ، تا زمانى كه استحالهء اجتماع نقيضين به آنها ضميمه نشود ، نمىتوان از آنها نتيجهء مطلوب را گرفت . مثلًا در قياس « العالم متغيّر ، و كلّ متغيّر حادث ، فالعالم حادث » ، ممكن است گفته شود : شما از قضيّهء مذكور ، حدوث عالم را نتيجه گرفتيد . چه مانعى دارد كه جهان ، هم حادث باشد و هم حادث نباشد ؟ در پاسخ مىگوييم : هنگامى كه از شكل اوّل ، « العالم حادث » را نتيجه مىگيريم ، گويا در دنبال آن ، مطلب ديگرى هم هست كه « چون امكان ندارد عالَم ، هم حادث باشد و هم حادث نباشد ، پس جهان هستى ، فقط حادث است » . مثال ديگر : ادلّه و براهين محكمى وجود دارد كه ثابت مىكند خداوند متعال موجود است ، امّا اگر كسى بگويد : چه مانعى دارد كه خداوند ، هم موجود باشد و هم وجود نداشته باشد ؟ اينجاست كه ما ناچاريم قضيّهء عقليهء استحالهء اجتماع نقيضين را مطرح كرده بگوييم : يك شىء نمىتواند هم موجود باشد و هم موجود نباشد . و وقتى وجود براى خداوند ثابت شد ، ديگر نمىتواند وجود نداشته باشد . خلاصه اينكه استحالهء اجتماع نقيضين ، به نتيجهء تمام قضايا ضميمه مىشود تا ما بتوانيم نتيجهء مطلوب را بگيريم .\r\n","page_name":" 172 ","page_number":172},
  {"content":"\r\n\r\nنقيضين ، تخصيص بردار است و عموميت ندارد و اگر قاعدهء عقليهء مذكور ، عموميّت نداشته باشد ، شما نمىتوانيد از قياسات و قضايا نتيجه‌اى بگيريد . معناى قابل تخصيص بودن قاعدهء عقلى مذكور اين است كه بشر نمىتواند بين نقيضين جمع نمايد ولى خالق متعال كه صاحب قدرت مطلقه است ، مىتواند بين آن دو ، جمع نمايد . در نتيجه ، وقتى اجتماع نقيضين - هرچند از يك طرف ، يعنى خداوند - بتواند تحقق پيدا كند ، هيچ نتيجه‌اى را نمىتوان از قضايا و قياسات گرفت ، يعنى با توجه به دو مثال مذكور : عالَم ، مىتواند هم حادث باشد و هم حادث نباشد . و فلان شىء ، هم مىتواند وجود داشته باشد و هم وجود نداشته باشد . جواب : هم قدرت خداوند متعال ، مطلق و نامحدود است و هم مسألهء اجتماع نقيضين ، از دايرهء قدرت او بيرون است . و چنين چيزى مستلزم محدوديّت قدرت نيست . توضيح : بعضى از امور ، به خاطر قصور ذاتى كه در خود آنهاست ، اصلًا از دايرهء قدرت خارجند و لذا بحث نمىشود كه آيا قدرت پروردگار متعال به آنها تعلّق مىگيرد يا نه ؟ به عبارت ديگر : اوّل بايد آن شىء متعلّق قدرت را بررسى كرد كه مشخص شود آيا آن شىء با تعلّق قدرت ، سنخيت دارد يا نه ؟ و إلّا قدرت خداوند ، محدوديتى ندارد و نمىتوان گفت : قدرت او - فرضاً صددرجه است يا اين كه كمتر و يا بيشتر است . مسألهء اجتماع نقيضين و ساير ممتنعات ، هم از اين قبيل است . يكى از ممتنعات ، شريك البارى است . اگر كسى سؤال كند : آيا خداوند مىتواند براى خودش شريكى ايجاد كند يا نه ؟ پاسخ سؤال ، اين است كه شريك البارى ممتنع است و قدرت خداوند هم به ايجاد شريك البارى تعلّق نمىگيرد و نمىتواند تعلّق بگيرد . و عدم تعلّق قدرت ، مربوط به ضعف قدرت و محدوديّت قدرت خداوند نيست ، بلكه شريك البارى ، خصوصيتى دارد كه اصلًا از دايرهء قدرت خارج است و هيچ‌گاه در مسير تعلّق قدرت واقع نمىشود و اگر در مسير تعلّق قدرت بود و مانند ساير ممكنات ، مىتوانست در مسير تعلّق قدرت قرار گيرد ، متعلّق قدرت مىشد . بنابراين ، بين محدوديت قدرت - كه\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nمعنايش ضعف و عدم كمال قدرت است - و بين اينكه اشكالى در شىء مقدور باشد كه نتواند متعلّق قدرت قرار گيرد ، تفاوت وجود دارد . لذا مىگوييم : مقصود از آيهء شريفهء ( كان اللّه على كلّ شىء قديراً ) « 1 » چيز ديگر است كه به آن اشاره كرديم . خلاصه اينكه ما همان شقّ اوّل را اختيار مىكنيم و مىگوييم : هم قدرت خداوند ، عموميّت و اطلاق دارد و هم قاعدهء امتناع اجتماع نقيضين ، به قوّت خود باقى است . پس از مقدّمهء فوق ، به اصل بحث ، رجوع كرده و به بيان دليل دوم جبريّه مىپردازيم . جبريّه ، در دليل دوم خود مىگويند : همان‌طور كه قدرت پروردگار جهان ، عموميت و اطلاق دارد ، علم او هم داراى عموميت و اطلاق است . همان گونه كه دليل نقلى و عقلى ، دلالت بر مطلق بودن قدرت او مىكرد ، دلالت بر اطلاق علم او هم مىكند . علم خداوند ، يكى از صفات كماليّه است كه هم اصل آن بايد براى خداوند ثابت باشد و هم مرتبهء كامله‌اش . لذا علم پروردگار ، مطلق و نامحدود است و شامل همهء اشياء و معلومات مىشود . جبريّه مىگويند : از جمله اشيائى كه متعلّق علم الهى قرار گرفته ، اعمالِ - به صورتْ اختيارى و ارادى - بندگان مىباشد ، مانند قيامها ، قعودها ، و . . . و اين‌ها از ممكنات هستند و هيچ اشكالى ندارد كه علم خداوند به آنها تعلّق بگيرد . و اگر علم خداوند ، متعلّق افعال بندگان شد ، بايد اعمال بندگان ، اضطراراً تحقق پيدا كند ، زيرا اگر تحقّق پيدا نكند ، لازم مىآيد كه علم خداوند ، مطابق با واقع نباشد و - نعوذباللّه - علم او ، جهل باشد . به عبارت ديگر : اگر خداوند متعال ، عالم بود كه شما اكنون مشغول مطالعهء بحث جبر و تفويض مىشويد ، پس حتماً بايد مطالعهء شما تحقّق پيدا كند و الّا لازم مىآيد كه علم او مطابق با واقع نباشد و - نعوذ باللَّه - حقيقت علم خداوند ، تبدّل به جهل پيدا كند و\r\n\r\n\r\n","description":"","footnote":"\r\n( 1 ) - الأحزاب : 27\r\n","page_name":" 174 ","page_number":174},
  {"content":"\r\n\r\nجهل در مورد خداوند راه ندارد « 1 » . بررسى دليل دوم جبريّه اين دليل جبريّه داراى يك جواب نقضى و يك جواب حلّى است . جواب نقضى : « 2 » بدون ترديد ، خداوند ، همان گونه كه نسبت به اعمالِ - به صورتْ اختيارى - ما عالم است ، نسبت به اعمال خودش هم عالم است ، مثلًا او مىداند كه فلان شخص ، يك ماه ديگر ، قبض روح مىشود ، يا فلان حادثه در فلان زمان ، رخ مىدهد . حال به جبريّه مىگوييم : ترديدى نيست كه افعال خداوند ، ارادى مىباشد . اگر شما معتقديد كه تعلّق علم ، سلب اراده و اختيار مىكند ، چرا اين مطلب را در مورد خود خداوند نمىگوييد ؟ او كه مىداند در فلان دقيقه ، فلان شخص ، قبض روح خواهد شد ، آيا علم خداوند از او سلب قدرت مىكند ؟ و به عبارت ديگر : چگونه اگر علم پروردگار ، متعلّق به اعمالِ - به صورتْ ارادى - ما باشد ، از ما سلب اراده و اختيار مىكند ولى اگر متعلّق به اعمال خودش باشد ، از او سلب اراده نمىكند ؟ چه فرقى است بين اينكه خداوند بداند كه يك ماه ديگر ، فلان شخص ، قبض روح مىشود و بين اينكه او بداند من در فلان زمان ، فلان عمل را انجام مىدهم ؟ جواب حلّى : شما جبريّه ، بر چه اساسى علم خداوند متعال نسبت به اعمال عباد را موجب سلب اراده و قدرت از مكلّفين مىدانيد ؟ در اين زمينه ، دو احتمال مطرح است : احتمال اوّل : چون علم خداوند ، عين ذات او و متّحد با ذات اوست ، آن علم ، علّت تامّهء اعمالِ - به ظاهر اختيارى - عباد است و ارادهء بندگان ، هيچ‌گونه تأثيرى در آن اعمال ندارند .\r\n\r\n\r\n","description":"","footnote":"\r\n( 1 ) - رجوع شود به : شرح المواقف ، ج 8 ، ص 155\r\n( 2 ) - جواب نقضى ، پاسخى است كه خصم نمىتواند انكار كند .\r\n","page_name":" 175 ","page_number":175},
  {"content":"\r\n\r\nدر اين صورت مىگوييم : اين حرف ، عين مدّعاى شماست ، زيرا مدّعاى شما اين بود كه خداوند متعال ، علّت تامّهء اين افعال است . ولى دليلتان اين است كه علم ، علّت تامّهء اين افعال است . و شما بايد نسبت به دليل و مدّعاى خودتان ، برهان اقامه كنيد .\r\nبلكه دليل شما ، سست‌تر از مدّعايتان مىباشد ، زيرا شما در مدّعاى خود ، ذات پروردگار جهان را علّت تامّهء افعال دانستيد ، امّا هنگام اقامهء دليل مىگوييد : چون علم خداوند متّحد با ذات اوست ، پس علم او علّت تامّه براى افعال ماست . تذكر : مطلب مذكور ، مجرّد يك احتمال در كلام آنان بود و آنان چنين چيزى نگفته‌اند . احتمال دوم : چون علم خداوند متعال ، هميشه مطابق با واقع است ، پس اگر او نسبت به عملِ - به ظاهر اختيارى - شما عالم شد ، حتماً بايد آن عمل تحقّق پيدا كند و اگر محقق نشود ، لازم مىآيد كه علم خداوند ، مطابق با واقع نباشد ، بلكه جهل باشد ، و چنين چيزى در مورد خداوند امكان ندارد . بنابراين ، علم خداوند ، اعمالِ - به ظاهر اختيارى - بندگان را از دايرهء اختيار آنان بيرون برده و نمىگذارد كه محقّق نشود . پس بايد آن اعمال ، تحقّق پيدا كند تا علم خداوند ، به طور صددرصد ، مطابق با واقع باشد . اگر اساس استدلال جبريّه بر مبناى اين احتمال باشد ، ما در پاسخ جبريّه مىگوييم : مرحوم آخوند در بحث مشتق ، فرموده است : در تطبيق مشتق بر ذات ، بايد بين ذات و مبدأ ، نوعى از تلبّس ، ارتباط و اضافه ، تحقق داشته باشد ، مثلًا كلمهء عالم - كه از مشتقات است - هم بر خداوند حمل مىشود و هم بر زيد ، اطلاق مىشود . همان گونه كه گفته مىشود : « اللَّه تعالى عالم » ، گفته مىشود : « زيد عالم » . سؤال : آيا لفظ عالم ، در دو مثال مذكور ، داراى دو معناى متفاوت است يا اينكه مفهومش در هر دو مثال يكى است ؟ جواب : معناى عالم ، در هر دو مثال ، متّحد است . همان معنايى را كه از كلمهء عالم ، در جملهء « اللَّه تعالى عالم » استفاده مىكنيم ، در جملهء « زيد عالم » نيز استفاده مىكنيم و\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nنمىتوانيم بگوييم : معناى عالم در « زيد عالم » عبارت از « من ينكشف لديه الشيء » است ولى در « اللَّه تعالى عالم » عبارت از « من لا ينكشف لديه الشيء » است . تعالى اللَّه عن ذلك علوّاً كبيرا . و نيز نمىتوان گفت : معناى عالم ، در مورد خداوند ، براى ما مشخص نيست و به عنوان لقلقهء لسان ، مىگوييم : « اللَّه تعالى عالم » . چگونه مىتوان گفت : خطاب خداوند به « يا عالم » و « يا قادر » لقلقهء لسان است ؟ در نتيجه ، معناى عالم ، در هر دو قضيّهء مذكور ، متّحد است . البته « عالم » در مورد خداوند ، با « عالم » در مورد انسان ، داراى دو فرق خارجى هستند كه ارتباطى به عالَم مفهوم ندارد : 1 - علم پروردگار جهان ، مطلق است و محدوديتى ندارد ، امّا علم انسان ، محدود و نسبت به بعضى از اشياء است و نمىتوان گفت : « إنّ زيداً بكلّ شيء عليم » . 2 - نحوهء تلبّس در اين دو ، فرق دارد . انسان ، براى تحصيل علم بايد درس بخواند ، زحمت بكشد و به محضر استاد برود و علم او عين ذاتش نيست ولى علم خداوند ، عين ذات اوست . مثلًا فرض كنيد خداوند متعال مىداند كه زيد ، دو روز ديگر مسافرت مىكند و مثلًا شما هم مطّلع هستيد كه زيد ، دو روز ديگر مسافرت مىكند . از نظر ماهيت و حقيقت علم ، نسبت به آن حادثهء جزئى ، هيچ فرقى بين علم خداوند متعال و علم شما نيست ، مگر اينكه شما ، نسبت به چند قضيّه ، مطّلع و آگاه مىباشيد ولى پروردگار جهان ، نسبت به تمام قضايا عالم است و علم خداوند ، عين ذات اوست ولى علم شما ، با زحمت و مطالعه حاصل شده است . اكنون بايد ببينيم اگر من عالم شدم كه زيد ، دو روز ديگر مسافرت مىكند و بعداً هم آن مسافرت تحقّق پيدا كرد ، آيا علم من كه صددرصد مطابقت با واقع دارد ، از زيد سلب اراده و اختيار مىكند و مسافرت او نمىتواند اختيارى باشد ؟ زيد ، وقتى مىخواهد مسافرت نمايد ، خودش تصوّر كرده ، مقدّمات اراده در او تحقق پيدا كرده ، جانب مسافرت را ترجيح داده ، شوق مؤكّد براى او حاصل شده و به\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nاختيار خودش مسافرت كرده و من فقط نسبت به مسافرت او قبلًا اطلاع پيدا كرده‌ام .\r\nآيا با وجود اينكه من در مقدمات ارادهء او كمترين اثرى نداشته‌ام ، بلكه چه‌بسا اصلًا او را ملاقات نكرده‌ام ، او را به مسافرت تشويق ننموده‌ام ، چگونه علم و اطلاع من مىتواند از او اراده و اختيار را سلب نمايد ؟ علم پروردگار عالم نيز نسبت به آن واقعهء جزئى از نظر حقيقت و ماهيت علم - نه از جهت محدود و نامحدود بودن و نحوهء تلبّس آن - هيچ فرقى با علم ما ندارد ، همان‌طور كه من نسبت به مسافرت زيد ، عالم هستم و علم من مطابقت با واقع دارد ، و آن مطابقت با واقع ، از زيد ، سلب اراده و اختيار نمىكند ، علم پروردگار متعال نسبت به اعمال بندگان نيز باعث سلب اراده از آنان نمىشود . مثال : ائمه عليهم السلام نسبت به حوادثى كه بر ايشان پيش مىآمده ، مسلّماً عالم بوده و آن قضايا را مىدانستند . مثلًا امير المؤمنين عليه السلام مىدانسته كه در شب نوزدهم ماه رمضان ، آن حادثه برايش رخ مىدهد ، پروردگار متعال هم نسبت به آن ، عالم بوده است و از نظر نفس تعلّق علم به وقوع حادثهء مذكور ، بين علم خداوند متعال و علم امير المؤمنين عليه السلام فرقى نيست . البته علم امير المؤمنين عليه السلام از ناحيهء خداوند ، ناشى شده است . در اين صورت چرا علم خداوند ، از ابن ملجم ، سلب اراده مىكند ولى علم على عليه السلام ، از ابن ملجم سلب اراده نمىكند ؟ هيچ فرقى بين آن دو علم نيست « 1 » و همان‌طور كه علم على عليه السلام ، از ابن ملجم ، سلب اراده نكرده ، علم پروردگار جهان نسبت به آن واقعه نيز از او سلب اختيار نكرده است . تذكر : جبريّه خواستند از طريق مطابقت علم خداوند با واقع ، غير ارادى بودن اعمال بندگان را اثبات كنند ، ما اكنون به وسيلهء همان دليل ، عليه خودشان استدلال و تمسك مىكنيم و مىگوييم : شما ( جبريّه ) از كجا مىدانيد كه علم ، مطابقت با واقع دارد ؟\r\n\r\n\r\n","description":"","footnote":"\r\n( 1 ) - مجدداً يادآورى مىكنيم كه علم خداوند ، عين ذاتش مىباشد ، به خلاف علم امير المؤمنين عليه السلام . علم خداوند ، اطلاق دارد ولى علم امير المؤمنين عليه السلام به آن معنا مطلق نيست . علم خداوند ، اكتسابى نيست ولى منشأ علم امير المؤمنين عليه السلام خداوند متعال است .\r\n","page_name":" 178 ","page_number":178},
  {"content":"\r\n\r\nمثلًا الآن فردى نسبت به مطلبى اطّلاع پيدا مىكند ، شما از چه طريقى متوجّه مىشويد كه آن علم ، با واقع مطابقت دارد يا نه ؟ آيا راهى غير از بررسى خصوصيات واقع داريد ؟ واضح است كه ابتدا بايد واقع را تجزيه و تحليل كنيد ، سپس ببينيد آيا آن علم ، مطابق با واقع هست يا نه ؟ اگر مطابق با واقع بود ، داراى عنوان علم است و الّا عنوانش جهل است . به عنوان مقدّمه ، به ذكر مثالى مىپردازيم : اگر شما هنگام خروج از منزل ، شخصى را مشاهده كرديد كه در حال سيلى زدن بر چهرهء فردى است ، آيا با مشاهدهء آن وضع ، مىتوانيد واقعيت قضيّه را متوجّه شويد ؟ آيا به مجرّد مشاهدهء آن حادثه ، مىتوانيد تشخيص دهيد كه ضارب ، فرد ظالمى است و مضروب ، مورد ظلم قرار گرفته است ؟ خير ، اگر سيلى زدن به عنوان ايذاء و اهانت به آن فرد باشد ، عنوان ظالم و مظلوم تحقق دارد ولى اگر آن ضرب به عنوان تأديب يا نهى از منكر باشد ، عنوان ظلم برآن منطبق نيست ، بلكه عنوان تأديب ، تحقّق دارد . ما قبل از بحث دربارهء ادلّهء جبريه ، گفتيم : به طور مسلّم ، بين حركت دست يك انسان سالم و مختار با حركت دست انسان مبتلا به ارتعاش ، تفاوت وجود دارد . اكنون ما از طريق علم و مطابقت با واقع ، عليه جبريّه استدلال كرده و مىگوييم : همان‌طور كه پروردگار متعال ، علم به حركت اختيارى دست انسان سالم دارد ، نسبت به حركت دست انسان مرتعش هم عالم است . و آن دو علم ، براى خداوند متعال تحقق دارد و هر دو هم مطابق با واقع است . معناى مطابقت با واقع اين است كه ما وجداناً واقع را بررسى كرده و ببينيم دست انسان مبتلا به ارتعاش ، به صورت اضطرار و اجبار حركت مىكند امّا انسان مختار و سالم ، با اراده و اختيار ، دست خود را حركت مىدهد . در نتيجه ، لازمهء مطابقت علم خداوند ، با واقع ، اين است كه بين اين دو ، فرق وجود داشته باشد . شما ( جبريه ) كه مىگوييد : « علم ، سلب اراده و اختيار و ايجاد اضطرار مىكند و در اثر علم ، حركت دست مرتعش با حركت ارادى ، يكى مىشود » ، ما به\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nشما ( جبريه ) مىگوييم : « اگر علم بخواهد مطابقت با واقع داشته باشد ، بايد همان واقع را نشان بدهد و واقع - بما هو واقع - منكشف شود . ما وقتى واقع را تجزيه و تحليل نموديم تا مطابقت و عدم مطابقت بررسى شود ، ديديم بين آن دو حركت ، تفاوت است ، يعنى از نظر واقعيت ، بين حركت ارادى و اختيارى فاعل مختار و بين حركت دست مرتعش ، تفاوت وجود دارد ، پس اگر علم در هر دو قضيه ، بخواهد مطابق با واقع باشد ، بايد علم متعلّق به حركت دست مرتعش ، همان واقع - يعنى اضطراريت - را نشان دهد و علم متعلّق به حركت دست مختار ، نيز همان واقع - يعنى اختيارى بودن - را نشان دهد . به عبارت ديگر : علم ، اگر بخواهد مطابق با واقع باشد بايد آئينه و مرآت واقع باشد و ما قبلًا واقع را بررسى كرديم ديديم كه وجداناً بين آن دو حركت ، تفاوت وجود دارد .\r\nپس اگر علم بخواهد متعلّق به عمل اختيارى من باشد ، بايد تأييد و تثبيت اراده نمايد و چنانچه بخواهد مانع اراده شود و عنوان اضطرار را ايجاد نمايد ، آن‌وقت - نعوذباللّه - علم خداوند متعال ، جهل مىشود و علم ، تحقّق پيدا نمىكند . در نتيجه ، مسألهء علم ، از طريق مطابقت با واقع ، از مؤيّدات مسألهء اختيار و اراده است نه اينكه ايجاد اضطرار و سلب اختيار كند . به عبارت ديگر : جبريّون از اين دليل استفاده مىكردند كه اگر علم خداوند موجب سلب اراده و اختيار نشود ، مستلزم جهل است و ما نقطهء مقابل آن را استفاده كرده و مىگوييم : اگر علم خداوند موجب سلب اراده و اختيار شود و اين دو حركت ، اضطرارى شود ، مطابقت با واقع تحقّق پيدا نكرده و مستلزم جهل است . پس دليل دوم جبريه ، نه تنها نمىتواند كلام آنان را اثبات كند بلكه مىتواند دليل محكمى بر عليه خود آنان باشد .\r\n\r\nدليل سوم جبريّه :\r\nادلّه و شبهات قبلى جبريّه ، به‌طور صريح ، مخالف با وجدان و بداهت عقل بود ، لذا در دليل سوم ، تنزّل نموده و تا حدّى مخالفت با وجدان را كنار نهاده و گفته‌اند :\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nاز شما مىپذيريم كه حركت دست فاعل مختار ، مستند به اراده است و حركت دست انسان مبتلا به ارتعاش ، ارتباطى به اراده ندارد . نمىتوان وجدان را كنار گذاشت .\r\nبين آن دو حركت ، كمال تخالف و تغاير است ولى با توجه به اين كه اراده ، يك امر حادث نفسانى مسبوق به عدم بوده ، آيا منشأ اراده در فاعل مختار چيست ؟ اگر بگوييد : « اين اراده ، مستند به ارادهء ديگر بوده است » مىگوييم : « ارادهء دوم ، از كجا پيدا شده است ؟ » اگر بگوييد : « ارادهء دوم ، مستند به ارادهء ديگرى است » مىگوييم :\r\n« منشأ ارادهء سوم چيست ؟ » در نتيجه ، تسلسل پيش آمده و تسلسل محال است يا حدّ اقلّ ، بطلانش مسلّم است . جبريّه مىگويند : براى شما يكى از اين دو راه باقى مانده است : راه اوّل : اراده‌اى كه به حركت دست تعلق گرفته ، غير اختيارى است ، يعنى ابتدا يك امر اضطرارى ، به نام اراده ، تحقّق پيدا مىكند و به دنبالش هم مراد ، محقق مىشود مانند حركت دست مرتعش كه غير ارادى است . و اگر اراده ، اضطرارى شد ، ديگر فرقى نمىكند كه شما فعل را غير اختيارى بدانيد يا اراده - كه منشأ فعل است - را غير اختيارى بدانيد . زيرا بالاخره آن عمل خارجى ذاتاً يك امر اضطرارى مىشود . راه دوم : ارادهء من و شما داراى علل و ريشه‌هايى است . وقتى ما آن علل را ملاحظه كنيم ، به ارادهء ازليّهء خداوند منتهى مىشود ، يعنى منشأ اصلى ارادهء انسان ، همان ارادهء خداوند است . بنابراين اگر منشأ اصلى ، ارادهء ازليّه باشد ، واضح است كه چنانچه ارادهء خداوند ، متعلّق به ارادهء ما بشود ، امكان تخلّف ندارد و نتيجه‌اش اين مىشود كه ارادهء ما اضطرارى است و به اختيار خودمان نيست . قائل به جبر مىگويد : « شما هريك از دو شقّ مذكور را انتخاب كنيد ، به نفع ماست » . و شايد بهترين دليل جبريّه همين دليل سوم باشد « 1 » .\r\n\r\n\r\n","description":"","footnote":"\r\n( 1 ) - رجوع شود به : الحكمة المتعالية ، ج 6 ، ص 390\r\n","page_name":" 181 ","page_number":181},
  {"content":"\r\n\r\nبررسى دليل سوم جبريّه از دليل سوم جبريّه ، جواب‌هايى داده شده كه بعضى از آنها قابل قبول نيست كه ما به توضيح آن پاسخها خواهيم پرداخت و در پايان ، جواب قابل قبول را بيان خواهيم كرد : جواب اوّل : وقتى شما ( جبريّه ) مىخواهيد عمل خارجى و آن حركتى را كه از فاعل مختار صادر شده ، متّصف به اختياريت كنيد ، مىگوييد : « لأنّه مسبوق بالإرادة » ، زيرا فرق آن با حركت دست مرتعش اين است كه حركت دست مرتعش ، مسبوق به اراده نيست امّا حركت فاعل مختار با تأثير اراده به وجود آمده است . سپس كه به نفس اراده توجّه مىكنيم شما نمىتوانيد بگوييد : « اختياريت اراده و اراديّت آن به چيست ؟ » بلكه اختياريّت اراده ، به خودش مىباشد و منشأ اين است كه فعل خارجى ، اتّصاف به اختياريت داشته باشد ، امّا براى اينكه خودش متّصف به اختيار شود ، نيازى به علّت ندارد . براى اين امر ، مثالهاى فراوانى وجود دارد ، مانند : 1 - شما مىگوييد : « تحقّق الماهيّة إنّما هو بالوجود » ، يعنى ثبوت و تحقق ماهيت ، به وجود است ولى آيا تحقق نفس وجود به چيست ؟ وجود ، ذاتاً تحقق دارد و اصالت ، براى خود وجود است و تحقق وجود ، ارتباط به شىء ديگرى ندارد . 2 - اگر بنا باشد ظلمت و تاريكى بر طرف شود ، بايد چراغ و يا خورشيد و امثال آن ، وجود پيدا كند ولى آيا نورانيت شمس و چراغ به چيست ؟ نورانيت آنها مربوط به ذات آنهاست . 3 - چربى هر چيز از روغن است ولى آيا چربى روغن از چيست ؟ چربى روغن ، مربوط به ذات آن مىباشد . بررسى جواب اوّل :\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nبه نظر مىرسد اين جواب از دليل سوم جبريّه ، قانع‌كننده نيست بلكه در اين زمينه مغالطه و خلطى صورت گرفته است : توضيح : بحث جبريّه در دليل سوم ، اين نيست كه اراديت اراده به چه چيز است ؟\r\nتا گفته شود : « اراديت اراده ، به خود آن است » . بلكه او مىخواهد بگويد : « اراده يك امر حادث است و امر حادث ، نيازمند به علّت موجده است ولى آيا اين اراده - كه به قول شما ، اراديّت آن به خودش مىباشد - از كجا حادث شده و منشأ حدوثش چيست ؟ » . همين مطلب ، در مورد مثالهاى مطرح شده نيز گفته مىشود ، زيرا شما كه مىگوييد : « ماهيت ، به وجود ، متحقّق است و تحقّق وجود ، به خودش مىباشد » ، اگر كسى به شما بگويد : « آن وجود - كه يك امر حادث و مسبوق به عدم است - از كجا ناشى شده است ؟ » آيا سؤالش بيهوده است ؟ و نيز در آن مثال معروف كه شما مىگوييد : « چربى روغن ، مربوط به ذات خودش مىباشد » ممكن است سؤال شود : « روغن ، از كجا آمده و علت موجدهء آن چيست ؟ » جواب دوم : مرحوم آخوند در ضمن مباحث قطع ، به مناسبتى مسألهء اراده و اختيار را مطرح كرده مىفرمايد : اراده ، بدون مقدّمه ، حاصل نمىشود ، بلكه نياز به مبادى و مقدّمات دارد . ابتدا بايد شىء مراد ، تصوّر شود و مورد التفات قرار گيرد ، سپس توجه به آثار ، خواص و تصديق به فايدهء آن كرد و به دنبال آن ، ميل ، هيجان و رغبت ، محقّق شود و بعد هم شوق مؤكّد به نام اراده حاصل شود . اين چنين نيست كه تمام مقدّمات اراده ، به صورت اضطرار ، تحقّق پيدا كند بلكه بعضى از آنها در اختيار خود انسان است ، مثلًا شما مىتوانيد به دنبال تصور فلان شىء - كه گاهى هم تصوّرش ، غير اختيارى است - تصديق به فايدهء آن بكنيد يا اينكه تصديق به فايدهء آن ننماييد . بنابراين ، تمام مبادى و مقدّمات اراده ، غير ارادى نيست كه در نتيجه ، اراده هم يك امر غير اختيارى باشد بلكه اراده ، به لحاظ مدخليّت داشتن نظر فاعل مختار در تكميل مبادى يا عدم تكميل مبادى آن ، يك امر اختيارى است و نمىتواند مستند به امر اضطرارى و غير اختيارى باشد « 1 » .\r\n\r\n\r\n","description":"","footnote":"\r\n( 1 ) - كفاية الاصول ، ج 2 ، ص 14\r\n","page_name":" 183 ","page_number":183},
  {"content":"\r\n\r\nبررسى جواب دوم : پاسخ مرحوم آخوند نسبت به دليل سوم جبريّه ، قابل قبول نيست ، زيرا : مرحوم آخوند كه مىفرمايد : « اين‌گونه نيست كه تمام مبادى اراده ، غير اختيارى باشد ، بلكه انسان مىتواند مبادى را تكميل كند يا اينكه مثلًا بعد از تصور ، تصديق به فايده ننمايد » ، اشكال ما اين است كه ريشه و منشأ توانستن و قدرت انسان چيست ؟ به عبارت ديگر : چه چيز سبب شده است كه انسان بتواند با ارادهء خود ، يك طرف را انتخاب كند ؟ آيا اين اراده از كجا آمده است ؟ آيا منشأ آن اختيارى است يا اضطرارى ؟ لذا دليل جبريّه در اينجا مطرح مىشود و نقل كلام در منشأ و علت انتخاب انسان مىشود . در نتيجه پاسخ مرحوم آخوند هم نمىتواند پاسخ كاملى نسبت به دليل و شبههء سوم جبريّه باشد . جواب سوم : مرحوم صدر المتألّهين در كتاب اسفار فرموده است : افعال ارادى و اختيارى انسان ، داراى دو جهت است كه نبايد آن دو را با يكديگر مخلوط كرد : 1 - جهت عقلائى : ما مىبينيم كه عقلاء و شارع مقدّس ، به افعال اختيارى ، توجّه و عنايت داشته و براى آن ، قانون ، مدح ، ذمّ ، ثواب و عقاب در نظر گرفته‌اند و در برابر مخالفت و موافقت هر موضوع و عملى ، استحقاق عقوبت و مثوبت مطرح است و كسى نمىتواند در اين مطلب مناقشه كند . 2 - جهت فلسفى : در اين جهت ، توجّهى به مردم ، عقلاء و ثواب و عقاب نيست بلكه نظر به واقعيّت و خصوصيت فعل ارادى است . فعل اختيارى انسان ، يكى از واقعيات جهان هستى بوده و فلسفه هم براى كشف واقعيات و پى بردن به حقايق جهان هستى است . اراده‌اى كه در افعال اختيارى تحقّق دارد ، مسلّماً يك صفت نفسانى واقعى است نه يك امر اعتبارى و تخيّلى ، و داراى امثال و مشابهاتى هم هست . ما بايد قبل از تحقيق دربارهء اراده ، بحثى دربارهء مشابهات آن بنماييم و پس از آن ،\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nبحث خود را مرتبط به اراده بنماييم . يكى از امثال اراده ، صفت « حبّ » است . صفت « حبّ » ، صفتى قائم به نفس انسان است و در عين حال ، ارتباطى با متعلّق خودش ، يعنى شىء محبوب ، دارد و اگر شىء محبوب در عالمْ وجود نداشت ، صفت « حبّ » ، تحقّق پيدا نمىكرد . البته محبوب‌ها متفاوت است ، بعضى - مانند رياست ، پول و مقام - دنيوى ، و بعضى - مانند بهشت - اخروى است و با تجزيه و تحليل صفت « حبّ » ، به سه امر ، متوجّه مىشويم : 1 - « محبّ » ، يعنى شخصى كه صفت « حبّ » ، قائم به نفس اوست . 2 - « حبّ » ، كه يك صفت نفسانى است . 3 - « محبوب » ، كه « حبّ » و دوستى به آن تعلّق گرفته است . غير از عناوين سه‌گانهء مذكور ، واقعيت ديگرى نداريم . در اينجا نمىتوان سؤال كرد : « آيا « حبّ » شما هم محبوب شماست ؟ » ، زيرا ما شىء چهارمى نداريم و معنا ندارد كه نفس « حبّ » هم محبوب انسان باشد . يكى ديگر از امثال اراده ، صفت « علم » است . « علم » ، يك واقعيت نفسانى و قائم به نفس انسان است . در اين مورد هم ما با سه عنوان مواجه هستيم : 1 - علم ، 2 - عالم ، 3 - معلوم . و چنانچه هيچ معلومى در عالم وجود نداشته باشد ، علمى تحقّق پيدا نمىكند ، زيرا علم ، از اوصاف ذات الإضافة است و تا وقتى كه معلومى نباشد ، علم ، تحقّق پيدا نمىكند « 1 » . عالم بودن انسان به لحاظ اين است كه او داراى صفت نفسانى علم است و معلوم بودن اشياء به لحاظ اين است كه علمْ به آنها تعلّق گرفته است . سؤال : آيا مىتوان پرسيد : « نفس علم شما هم معلوم شماست يا نه ؟ » به عبارت ديگر : علم ، صفت نفسانى قائم به ذات شماست ، آيا علاوه بر اينكه عنوان علم دارد ، معلوم شما هم هست يا نه ؟ پاسخ : مجالى براى پرسش مذكور نيست و ما فقط با سه عنوان ، مواجه بوديم :\r\n\r\n\r\n","description":"","footnote":"\r\n( 1 ) - مراد از عبارت فوق ، صِرف داشتن معلوم است ، نه اين كه معلوم بايد اوّل وجود خارجى داشته باشد و سپس علم به آن تعلّق بگيرد .\r\n","page_name":" 185 ","page_number":185},
  {"content":"\r\n\r\nعلم ، عالم و معلوم . اكنون بحث را در ارتباط با اراده ادامه مىدهيم و مىگوييم : تمام مطالبى را كه در مورد دو صفت نفسانى علم و حبّ بيان كرديم ، در مورد اراده هم جريان دارد : ترديدى نيست كه اراده هم يك صفت نفسانى واقعى و از اوصاف ذات الاضافه است ، يعنى شما نمىتوانيد بگوييد : « من اراده كرده‌ام ولى مرادى ندارم » زيرا اراده ، بدون ارتباط به مراد ، تصوّر نمىشود . مثلًا در مورد كسى كه تصميم گرفته به زيارت امام رضا عليه السلام برود ، با سه عنوان مواجه هستيم : 1 - مريد ، 2 - اراده كه قائم به ذات و نفس مريد است ، 3 - مراد ، كه همان زيارت است . و از نظر واقعيت و حقيقت مطلب ، عنوان چهارمى نداريم كه كسى بتواند سؤال كند : « آيا همان‌طور كه زيارت حضرت ، مراد شما بوده ، نفس ارادهء شما هم - كه يك صفت نفسانى است - متعلّق ارادهء شما بوده يا نه ؟ » . همان‌طوركه در باب علم و حبّ ، بيان كرديم ، وجهى براى سؤال مذكور نيست ، زيرا عنوان چهارمى نداريم كه در پاسخ آن بيان كنيم . نتيجه : از نظر فلسفى و جنبهء واقع بينى امر ، در مورد اراده با سه عنوان مريد ، مراد و اراده مواجه هستيم و كسى نمىتواند سؤال كند : « آيا به ارادهء شما هم ، اراده‌اى تعلّق گرفته يا نه ؟ » « 1 » بررسى جواب سوم : تحقيق مرحوم صدر المتألهين ، تحقيق خوبى است و ايشان تقريباً شصت درصد از جواب جبريّه را بيان كرده است ولى فرمايش ايشان ، كامل نيست ، زيرا ممكن است جبريّه بگويند : نمىتوان پرسيد كه « آيا اراده هم ، متعلّق اراده قرار گرفته يا نه ؟ » ولى\r\n\r\n\r\n","description":"","footnote":"\r\n( 1 ) - الحكمة المتعالية ، ج 6 ، ص 388\r\n","page_name":" 186 ","page_number":186},
  {"content":"\r\n\r\nمىتوان گفت : اراده ، يك صفت نفسانى و قائم به نفس مريد است و مسلّماً يك امر حادثى است و تصميم و ارادهء رفتن به زيارت ، يك صفت نفسانيّهء ازليّه نيست ، بلكه انسان ، بعد از بررسى جوانب مختلف ، تصميم بر زيارت مىگيرد ولى آيا اساس و منشأ ارادهء مذكور چيست ؟ آيا منشأ اراده ، در محدودهء اختيار شما بوده يا اينكه اضطرارى بوده است ؟ بنابراين براى سؤالى كه صدر المتألهين رحمه الله مطرح كرده است ، وجهى وجود ندارد ولى مىتوان سؤال را به صورت اخير مطرح كرده و اشكال جبريّه را به ميان آورد . جواب چهارم : اين جواب ، وجدانى و مبرهن است ، بدون اينكه ترديدى براى انسان باقى بگذارد . انسان ، داراى دو نوع عمل است : الف : بعضى از اعمال ، خارج از نفس انسان و مربوط به اعضاء و جوارح است ، مانند اكثر افعال انسان ، از قبيل أكل ، شرب ، ضرب ، قتل و امثال آنها . البته بعضى از اين اعمال - مانند قتل - به واسطه و ابزار نياز دارند و برخى احتياج به آلت ندارند ، مانند حركت دست ، شما اراده مىكنيد و دست خود را حركت مىدهيد ، بدون اينكه نيازى به ابزار داشته باشيد . در بحث‌هاى گذشته گفتيم : بين حركت دست انسان گرفتار ارتعاش و حركت دست انسان سالم ، تفاوت وجود دارد ، زيرا حركت دست انسان سالم ، مسبوق به ارادهء اوست ولى حركت دست مرتعش ، اضطرارى است و چه‌بسا او ارادهء عدم مىكند و از خداوند متعال مىخواهد كه دستش چنان حركتى نداشته باشد . ب : برخى از اعمال ، مربوط به دايرهء نفس انسان است . سؤال : آيا اعمال خارجى با اعمال نفسانى در يك رديف مىباشند يا اينكه تفاوت دارند ؟ جواب : وجداناً حساب اين دو با هم فرق مىكند . مثلًا يكى از اعمال نفسانى انسان ، « تصور » است . تصوّر ، به معناى التفات و توجّه ذهنى به شىء متصوّر است .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nسؤال : آيا تصوّر ، ارتباطى به انسان دارد ؟ جواب : مسلّماً تصور ، مربوط به انسان است و با عمل انسان ، عنوان متصوِّر و متصوَّر ، تحقق پيدا مىكند . تصوّر ، فعلى نيست كه خارج از دايرهء نفس باشد . سؤال : ترديدى نيست كه تصوّر هم مانند حركت دست ، اختيارى است ، ولى آيا ملاك اختيارى بودن تصوّر چيست ؟ آيا همان‌طور كه اختياريت حركت دست ، به اين است كه مسبوق به اراده باشد ، اختياريّت تصوّر هم به اين است كه مسبوق به اراده باشد ؟ هنگامى كه كسى اراده مىكند كه دستش حركت كند ، چندين مقدّمه بايد محقّق شود ، مانند تصوّر مراد ، تصديق به فايده ، ميل ، هيجان ، عزم و شوق مؤكّد . آيا در باب تصور هم ابتدا بايد تصوّر را تصوّر نمود . سپس تصديق به فايدهء تصوّر نمود و به دنبال آن نسبت به تصور ، ميل و رغبتى پيدا نمود و . . . ؟ جواب : روشن است كه پاسخ اين سؤال ، منفى است ، زيرا انسان به‌هيچ‌وجه قبلًا تصورش را تصوّر نمىكند تا اينكه كسى نقل كلام در تصوّر دوم كند و مستلزم تسلسل يا اضطرار گردد . واقع مطلب اين است كه وقتى انسان مىخواهد چيزى را تصوّر كند ، معمولًا در گوشه‌اى مىنشيند و مشغول تصوّر مىشود ، بدون اينكه نيازى به مقدّمات مذكور داشته باشد . بنابراين ، بين اعمال اختيارى نفسانى - مانند تصور - و اعمال اختيارى خارجى - مانند حركت دست مختار - تفاوتْ وجود دارد . اختياريت عمل خارجى فاعل مختار به اين است كه مسبوق به اراده باشد . وقتى شما اراده مىكنيد دست خود را حركت دهيد ، جوانب آن را مىسنجيد و بعد از مقدمات چهار يا پنج‌گانه ، اراده ، محقّق مىشود و شىء مراد ، جامهء عمل مىپوشد . امّا هنگامى كه انسان مىخواهد نسبت به امرى تصوّر و التفات ذهنى بكند ، نيازى به مقدّمات مذكور ندارد و اصلًا لزومى ندارد كه ابتدا تصور را تصور كند ، سپس تصديق به فايدهء آن بنمايد و . . . وجداناً آن مراحل و مقدّماتى كه در تحقق عمل خارجى لازم است ، در اعمال نفسانى ، لازم نيست ، بلكه خداوند متعال ، قدرتى به انسان عنايت كرده كه مىتواند آن عمل نفسانى را محقّق نمايد . يعنى دهندهء قدرت ، خداوند است ولى مقتدر ، شما هستيد\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nكه ايجاد و خلق تصوّر مىكنيد ، بدون اينكه اراده و مقدمات آن ، لازم باشد . در مورد تصديق به فايده هم همين‌طور است . تصديق ، عبارت از اذعان نفس است و انسان ، در تحقق آن صفت نفسانى ، اضطرارى ندارد و چنانچه كسى بگويد :\r\n« من در تصديق به فايده ، مجبور بودم » كلامش مورد قبول نيست . همان‌طوركه انسان در تصوراتش مختار است ، در تصديقاتش هم آزاد مىباشد و تحقّق تصديق ، نيازى به اراده و مقدّمات چهار يا پنج‌گانه ندارد . يعنى معنا ندارد كه انسان ، ابتدا تصديق به فايده را تصور كند ، سپس تصديق به فايدهء تصديق به فايده نمايد و به دنبالش هيجان و رغبت برايش پيدا شود و . . . نتيجه : در تحقق اعمال اختيارى خارجى ، اراده و مقدمات آن لازم است ولى در اعمال اختيارى نفسانى ، نيازى به اراده و مقدّمات آن نيست ، بلكه بنا بر همان قدرت الهى و همان قدرتى كه خالق به نفس انسان عنايت كرده - ( و نفخت فيه من روحى ) « 1 » - انسان ، قدرت خالقيّت ، ايجاد تصوّر ، تصديق و ايجاد اعمال اختيارى نفسانى را دارد . از بررسى مذكور دربارهء تصوّر ، دو نتيجه مىگيريم : 1 - بدون ترديد ، تصوّر ، عمل اختيارى انسان است و انسان ، اضطرارى به تصوّر ندارد . 2 - در عين حال كه آن عمل نفسانى ، اختيارى است ولى معناى اختياريّت ، اين نيست كه مسبوق به اراده و مقدمات آن باشد . اكنون كه حقيقت امر دربارهء اعمال نفسانى - مانند تصور و تصديق - روشن گرديد ، به ادامهء بحث در ارتباط با اراده مىپردازيم : همان‌طور كه تصوّر و تصديق ، از امور نفسانى مىباشند ، اراده هم يك عمل نفسانى اختيارى است .\r\n\r\n\r\n","description":"","footnote":"\r\n( 1 ) - ص : 72\r\n","page_name":" 189 ","page_number":189},
  {"content":"\r\n\r\nجبريه مىگويند : اگر بنا باشد اراده ، يك امر اختيارى باشد ، پس بايد آن امر اختيارى ، مسبوق به اراده باشد و قبل از آن ، اراده‌اى محقّق شده باشد و اين ، مستلزم تسلسل است . جواب : همان‌طور كه اشاره كرديم ، اراده ، مانند تصوّر و تصديق است و همهء اين‌ها ، در يك صف واقع شده و جزء اعمال اختيارى نفسانى مىباشند ، يعنى همان‌طور كه لزومى نداشت تصور و تصديق ، مسبوق به اراده و مقدّمات پنج‌گانه باشند ، در باب اراده نيز همين‌طور است . يعنى وقتى مبادى اراده - تصور شىء مراد ، تصديق به فايده مراد ، ميل و هيجان و رغبت به آن و . . . - محقّق شد ، اراده ، تحقّق پيدا مىكند و نفس انسانى ، به علّت موهبت الهى ، خلق اراده مىكند و لزومى ندارد كه قبل از آن ، ارادهء ديگرى باشد تا اشكال تسلسل يا اضطرار لازم آيد . اشكال : هر فعل اختيارى بايد مسبوق به اراده باشد . جواب : چه دليلى بر كلّيّت قاعدهء مذكور وجود دارد ؟ اگر مقصود اين است كه تمام افعال اختيارى خارجى كه مربوط به اعضاء و جوارح است ، بايد مسبوق به اراده باشد ، ما هم قبول داريم . و اگر مقصود اين است كه تمام افعال ، اعمّ از خارجى و نفسانى ، بايد مسبوق به اراده باشند ، بايد براى آن ، اقامهء دليل كنيد . اين اشكال ، نظير همان كلام مغلطه‌گونهء ماديّون است كه مىگويند : « هر موجودى نياز به علّت دارد » ما به آنها مىگوييم : اگر مقصود شما ، موجودات ممكن باشد ، ما هم قبول داريم . و اگر مقصود شما اين باشد كه همهء موجودات ، اعمّ از ممكن و واجب ، محتاج به علت مىباشند ، بايد براى آن ، دليل معتبرى اقامه نماييد ، زيرا مفهوم واجب الوجود ، اين است كه او نيازى به علّت ندارد . در نتيجه ، اراده ، يك امر اختيارى نفسانى است و لزومى ندارد كه مسبوق به اراده باشد تا شما ( جبريّه ) مسألهء تسلسل يا اضطرار را مطرح كنيد .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nسؤال : نفس انسان ، چگونه قدرت خلاقيت اراده دارد ؟ جواب : شما به مهندسى مراجعه مىكنيد و از او تقاضا مىكنيد كه نقشهء جديد و بىنظير و ابتكارى براى شما طرح كند . او بر اثر درس ، زحمت و تجربه ، نقشه‌اى براى شما آماده مىكند كه بىنظير است و قبلًا در ذهن او تصوّر نشده است ولى او با زحمتى كه كشيده و درسى كه خوانده ، قدرت خلاقيّت نقشه را داراست . خداوند متعال هم به انسان قدرتى داده كه مىتواند اعمال نفسانى مانند تصور ، تصديق و اراده را احداث كند .\r\nاراده ، مربوط به كارگاه و كارخانهء نفس انسان است و منشأ آن ، قدرتى است كه خداوند به انسان عنايت كرده است . از آنچه گفتيم روشن گرديد كه صدر المتألهين رحمه الله تقريباً شصت درصد از جواب شبههء سوم جبريّه را بيان كرده است ولى اين سؤال را پاسخ نداده كه « ارادهء انسان از كجا ناشى شده است ؟ » و با توضيحات ما مشخص شد كه همان پروردگارى كه جهان هستى را خلق نموده ، قدرتى به انسان عنايت كرده كه بتواند تصور ، تصديق و اراده را خلق نمايد بدون اينكه اضطرارى در ميان باشد . سؤال : آيا اعمال خارجى انسان ، باعث استقلال انسان مىشود ؟ جواب : اعمال اختيارى و اعمال خارجى انسان كه احكامى بر آنها مترتب است ، در عين اينكه با ارادهء انسان ، تحقق پيدا مىكند و آن اعمال ، مسبوق به اراده است - همان‌طور كه در پاسخ مفوّضه گفتيم - ولى باعث استقلال براى انسان نمىشود ، بلكه نفس انسان ، با عنايت خداوند متعال ، داراى قدرت خلّاقيّت اراده مىباشد و بشر ، استقلال در تأثير ندارد . معناى استقلال اين است كه انسان بتواند تمام راه‌هايى را كه موجب عدم تحقّق فعل مىشود كنترل نمايد و تمام موانع ايجاد را بر طرف كند . اين امر به‌طور كلّى و مطلق ، در ممكن الوجود تصوّر نمىشود ، زيرا ممكن الوجودى كه اصل وجودش - حدوثاً و بقائا - نيازمند به علّت است و در هر لحظه‌اى محتاج افاضهء علّت است ، چگونه مىتواند ادّعاى استقلال كند و مانند مفوّضه بگويد : « من در ايجاد فعل و اثر ، صددرصد مستقل هستم » ؟ يكى از چيزهايى كه موجب عدم تحقّق فعل مىشود ،\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nعبارت از نبودن خود فاعل است . در حالى كه وجود و عدم فاعل ، در اختيار خود او نيست بلكه مربوط به علّت و اراده‌اش مىباشد . لذا انسان و فاعل مختار نمىتواند ادّعاى استقلال در تأثير و ايجاد داشته باشد . البته نبايد استقلال در فعل و اختياريت آن را با هم مخلوط نمود . ما ، هم ادّعا مىكنيم كه افعال انسان ، صددرصد اختيارى و ناشى از اراده مىباشد و هم اراده ، مربوط به قدرت نفسانى انسان است و هيچ‌گونه نقصى در آن تصوّر نمىشود ولى در عين حال ، استقلال در تأثير هم براى انسان ثابت نيست . مفوّضه ، ادّعاى استقلال در تأثير مىكردند ولى ما براى انسان ، اثبات اختياريت نموديم و استقلال را نفى كرديم . سؤال : اگر شما براى انسان ، استقلال در تأثير را نفى مىكنيد ، لابد براى او در اعمال خارجى ادّعاى شركت مىكنيد كه مثلًا فلان عمل كه در خارج محقّق شده ، داراى دو فاعل ، بالاشتراك است . جواب : خير ، معناى اشتراك ، اين است كه دو عامل در عرض و رتبهء واحد ، در ايجاد يك اثر ، مؤثّر باشند ، مثل اينكه دو نفر با هم سنگى را از زمين برمىدارند كه آن دو در عرض هم در برداشتن سنگ از زمين ، مؤثّر مىباشند . در حالى كه ما در باب اعمال اختيارى ، چنين مطلبى را قائل نبوده و اصلًا مسألهء شركت را مطرح نمىكنيم ، بلكه مىگوييم : دو عامل و دو نيرويى كه در ايجاد يك عمل اختيارى مؤثّر بوده ، در طول يكديگر و در دو رتبه ، مؤثر هستند ، به اين ترتيب كه يكى علت وجود و قدرت فاعل بوده و فاعل و قدرت آن ، در حصول فعل ، مؤثرند . پس علّت اوّليّه ، مستقيماً با فعل و عمل خارجى ارتباط ندارد بلكه او فاعل را ايجاد و ابقاء نموده و به او قدرت داده است . اگر فاعل وجود نداشت ، يا قدرت نمىداشت و نمىتوانست خلق اراده نمايد ، آن عمل خارجى ، تحقق پيدا نمىكرد . بنابراين ، فاعل عمل خارجى ، خود انسان - بالمباشرة نه بالاشتراك - مىباشد . مثلًا فردى داراى تخصّص در صنعت پارچه‌بافى است ولى هيچ‌گونه امكاناتى ندارد ، اگر كسى تمام امكانات را در اختيار او بگذارد ، او - فرضاً روزى\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nهزار متر پارچه توليد مىكند ، در اين صورت ، مسألهء طوليت ، بسيار روشن است ، كه ما در مسألهء توليد پارچه ، دو فاعل بالمباشرة نداريم ، بلكه فاعل بالمباشرة ، همان شخص متخصّص است كه كارخانه‌اى را راه‌اندازى و اداره مىكند ولى در عين حال ، آن فردى كه امكانات را در اختيار او قرار داده ، در آن عمل مؤثّر بوده و اگر او آن امكانات را فراهم نمىكرد ، آن مقدار پارچه ، توليد نمىشد . پس آن فرد ، اعطاء قدرت نموده و متخصص هم از قدرت بهره‌بردارى كرده است . در ما نحن فيه نيز خداوند متعال به ما قدرتى عنايت كرده تا بتوانيم با آن قدرت ، اعمال و افعالى را ايجاد كنيم . يكى از تعبيرات جالب و مطابق با واقع ، همان است كه در نماز هم مىخوانيم « بحول اللّه و قوّته أقوم و أقعد » ، يعنى قيام و قعود را به خودمان نسبت مىدهيم امّا در عين حال مىگوييم : « به سبب نيروى الهى مىنشينم و برمىخيزم » ، به عبارت ديگر : فاعل بالمباشرة ، خودمان هستيم و نمىگوييم : « بحول اللّه و قوّته يتحقّق القيام » بلكه مىگوييم : « من قيام و قعود مىنمايم و فاعل قيام و قعود ، خودم هستم ولى آن اعمال ، استناد به حول و قوّهء الهى دارد » .\r\n\r\nامر بين امرين\r\nدقيق‌ترين نظر فلسفى ، همان معنايى را تأييد مىكند كه ائمهء دين عليهم السلام در زمان خود فرموده‌اند كه « لا جبر و لا تفويض بل أمر بين أمرين » « 1 » يعنى نه\r\n\r\n\r\n","description":"","footnote":"\r\n( 1 ) - . . . قال : دخلت على عليّ بن موسى الرضا عليهما السلام بمرو ، فقلت له ، يا ابن رسول اللّه : روي لنا عن الصادق جعفر بن محمد عليهما السلام قال : « إنّه لا جبر و لا تفويض بل أمر بين أمرين » فما معناه ؟ قال : من زعم أنّ اللّه يفعل أفعالنا ثمّ يعذّبنا عليها ، فقد قال بالجبر ، و من زعم أنّ اللّه عزّ و جلّ فوّض أمر الخلق و الرزق إلى حججه عليهم السلام ، فقد قال بالتفويض و القائل بالجبر كافر و القائل بالتفويض مشرك . فقلت له : يا ابن رسول اللّه : فما « أمر بين أمرين » فقال : وجود السبيل إلى إتيان ما أُمروا به و ترك ما نهوا عنه . فقلت له : فهل للّه عزّ و جلّ مشيّة و إرادة في ذلك ؟ فقال : فأمّا الطاعات فإرادة اللّه و مشيته فيها الأمر بها و الرضا لها و المعاونة عليها ، و إرادته و مشيّته في المعاصي النهي عنها و السخط لها و الخذلان عليها ، قلت : فللّهِ فيها القضاء ؟ قال نعم ، ما من فعل يفعله العباد من خير و شرّ إلّا و للّه فيه قضاء ، قلت : فما معنى هذا القضاء ؟ قال : الحكم عليهم بما يستحقّونه على أفعالهم من الثواب و العقاب في الدنيا و الآخرة . بحارالأنوار ، ج 5 ، ص 11 و 12 ( باب 1 من أبواب العدل ، . . . ح 18 )\r\n","page_name":" 193 ","page_number":193},
  {"content":"\r\n\r\nاستقلالى در تأثير داريم - كه قائل به تفويض مىگفت - و نه صددرصد ، اعمال را اسناد به خداوند متعال مىدهيم ، به نحوى كه خود ما هيچ نقشى در آنها نداشته باشيم - آن‌طور كه قائل به جبر مىگفت - . پس ما از قول به تفويض ، استقلال را و از قول جبريّه ، اسناد به خداوند را - بدون ارتباط به خودمان - حذف نموديم و با حذف آن دو ، واضح شد كه « لا جبر و لا تفويض بل أمرٌ بين أمرين » . سؤال : چرا از مفوّضه ، به مشرك و از جبريّه ، به كافر تعبير شده است ؟ جواب : چون مفوّضه ممكن الوجود را مانند پروردگار متعال ، مستقلّ در تأثير دانسته‌اند ، درحالىكه ما معتقديم : واجب‌الوجود ، استقلال در تأثير دارد نه ممكن الوجود . و اينكه مفوّضه ، ممكن الوجود را در بقاء ، غير محتاج به علّت دانسته و او را مستقلّ فرض كرده‌اند ، گويا نظرشان اين است كه ممكن در بقاء ، واجب‌الوجود و مستقلّ در تأثير است و اعمالش ربطى به خداوند ندارد . لذا گويا او در مسألهء استقلال ، براى خداوند متعال ، شريكى قائل شده و مشرك است . امّا علت اينكه از جبريه ، به كافر تعبير شده است شايد اين باشد كه جبريّه ، تمام اعمال را مستقيماً به خداوند نسبت مىدهند و ارادهء انسانها را به هيچ نحو در اعمال ، مؤثّر نمىدانند . و حتى - بالاتر از اين - آنان مىگفتند : « اشياء ، هيچ‌گونه تأثيرى در خواصشان ندارند » . لذا اگر ظلم ، كه يك عمل خارجى است - و عقلًا قبيح است - تحقّق پيدا كرد ، لازمهء كلام آنان اين است كه ظلم ، مستند به ظالم نباشد و مستقيماً استناد به پروردگار جهان داشته باشد و بديهى است كه اگر كسى چنين مطلبى را قائل شود ، محكوم به كفر است .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nسؤال : در بعضى از روايات ، آمده است كه « التفويضي يهود هذه الامّة » « 1 » ، علّت آن چيست ؟ جواب : قرآن كريم ، نكته‌اى را در ارتباط با يهود بيان نموده كه قول به تفويض هم تقريباً به همان برگشت مىكند . خداوند متعال فرموده است : ( و قالت اليهود يد اللّه مغلولة ) « 2 » ، يعنى دست خدا بسته است و قدرتى براى او نيست . و تفويضى هم مشابه اين معنا را قائل است ، زيرا او مىگويد : خداوند متعال ، عالَم را احداث كرد ولى در بقاء جهان ، نيازى به خداوند نداريم و گويا او بىكار است و قدرتى در بقاء عالم ندارد . البته خداوند متعال در ادامهء آيه فرموده است : ( غلّت أيديهم و لُعنوا بما قالوا بل يداه مبسوطتان ينفق كيف يشاء . . . ) « 3 » . سؤال : در بعضى از روايات آمده است : « الجبري مجوس هذه الامّة » ، « 4 » علّت آن چيست ؟ جواب : مجوسىها معتقدند كه به طور كلّى دو چيز در عالم ، مؤثر است : يزدان و أهريمن . يعنى تمام اعمال خير را مستقيماً مربوط به خداوند دانسته و همهء اعمال شرّ را مستند به أهريمن مىدانند . و جبريّه كه انسانها را در اعمالشان مختار نمىدانند ، گويا قائل به يك چنين مطلبى هستند .\r\n\r\nآيا سعادت و شقاوت از ذاتيات انسان است ؟\r\n\r\n[ كلام 
  ] مرحوم آخوند\r\nدر اينجا و در جلد دوم كفايه - به مناسبتى كه بحث طلب و اراده را مطرح كرده است - مطلب ديگرى را هم بيان كرده كه اصلًا با موازين ، منطبق نيست . خلاصهء كلام مرحوم آخوند اين است كه وقتى معصيتى از انسان سر مىزند ، ابتدا\r\n\r\n\r\n","description":"","footnote":"\r\n( 1 ) - چنين روايتى در كتب روايى نيافتيم .\r\n( 2 ) - المائدة : 64\r\n( 3 ) - المائدة : 64\r\n( 4 ) - چنين روايتى در كتب روايى نيافتيم .\r\n","page_name":" 195 ","page_number":195},
  {"content":"\r\n\r\nارادهء معصيت و پس از آن ، خود معصيت تحقق پيدا مىكند . اگر انسان دقّت كند ، متوجّه مىشود كه ريشهء اصلى ارادهء معصيت ، مربوط به سوء سريره ، و شقاوت ذاتى عاصى است و او به علّت همين سوء سريره ، به معصيت تمايل پيدا كرده و به دنبال آن ، معصيت را انجام داده است و بديهى است كه در دنبال معصيت ، استحقاق عقوبت پيدا مىكند . و همچنين طاعتى كه از فردى محقّق مىشود ، و به دنبال آن استحقاق ثواب پيدا مىكند ، مسبوق به اراده است امّا ريشهء اراده و علت اصلى آن ، عبارت از سعادت و حُسن سريره‌اى است كه در آن شخص موجود است و سعادت و حُسن سريره ، براى آن فرد ، يك امر ذاتى است . خلاصه : كسى كه داراى سوء سريره است ، تمايل به معصيت و كسى كه داراى حُسن سريره است ، تمايل به اطاعت پروردگار پيدا مىكند . سپس مرحوم آخوند مىفرمايد : كسى نبايد سؤال كند : « لِمَ جعل السعيد سعيداً و الشقيّ شقيّاً » ؟ چرا انسانى داراى حسن سريره و سعادت ذاتى مىشود و انسان ديگر داراى خبث سريره و شقاوت ذاتى مىگردد ؟ زيرا سؤال مذكور ، شبيه اين است كه سؤال كنيم « لِمَ جعل الإنسان إنساناً » ؟ همان‌طور كه سؤال از علّت ، دربارهء ذاتى انسان ، مفهومى ندارد ، در ما نحن فيه نيز سؤال از ذاتى ، معنا ندارد و الذاتي لا يعلّل « 1 » يعنى ذاتى قابل تعليل نيست و نيازى به علّت ندارد و بعضى از روايات هم اين مطلب را تأييد مىكند از جمله : 1 - عن رسول اللّه صلى الله عليه و آله قال : الشقيّ من شقي في بطن أُمّه و السعيد من سعد في بطن أُمّه . « 2 » يعنى كسى كه سعيد است ، از همان اوّل و قبل از اين كه پا به اين جهان بگذارد ، سعادت ، همراه او بوده است و كسى كه شقى است ، در بطن مادر و قبل از ولادت ، شقاوت ، همراه او بوده است .\r\n\r\n\r\n","description":"","footnote":"\r\n( 1 ) - شرح المنظومة ، قسم المنطق ، ص 29\r\n( 2 ) - بحارالأنوار ، ج 5 ص 153 و 157 باب السعادة و الشقاوة .\r\n","page_name":" 196 ","page_number":196},
  {"content":"\r\n\r\n2 - عن أبي عبد اللّه عليه السلام قال : الناس معادن كمعادن الذهب و الفضّة فمن كان له في الجاهلية أصل فله في الإسلام أصل « 1 » . يعنى مردم به منزلهء معادن طلا و نقره‌اند يعنى طلا و نقرهء اصلى در آنان وجود دارد و به مرور زمان و به واسطهء اعمال و افعال ، ظاهر مىشود ، مانند معدنى كه به مرور زمان ، مايه‌هاى باطنى آن استخراج مىشود . پس به نظر مرحوم آخوند ، سعادت و شقاوت ، از مسائل ذاتى است و سؤال از علّت هم در مورد آنها مفهومى ندارد . مرحوم آخوند در جلد دوم كفايه اضافه مىكند : اگر كسى سؤال كند : روى مبناى شما ( مرحوم آخوند ) انزال كتب و ارسال رسل ، چه فايده‌اى دارد ؟ جواب خواهيم داد :\r\nانزال كتب و ارسال رسل ، نسبت به كسانى كه داراى سعادت ذاتى هستند ، عنوان تذكر دارد همان‌طور كه قرآن مىفرمايد : ( و ذكّر فإنّ الذكرى تنفع المؤمنين ) « 2 » . و براى كسانى كه داراى شقاوت ذاتى مىباشند ، اتمام‌حجّت است . همان گونه كه قرآن مىفرمايد :\r\n( ليهلك من هلك عن بيّنة و يحيى من حىَّ عن بيّنة و إنّ اللّه لسميع عليم ) « 3 » .\r\n\r\n\r\n","description":"","footnote":"\r\n( 1 ) - روى العامّة هذا الخبر عن النبي صلى الله عليه و آله هكذا : « الناس معادن كمعادن الذهب و الفضّة ، خيارهم في الجاهليّة خيارهم في الإسلام إذا فقهوا » . قال العلّامة المجلسى رحمه الله : و يحتمل وجهين : أحدهما : أن يكون المراد أنّ الناس مختلفون بحسب استعداداتهم و قابليّاتهم و اخلاقهم و عقولهم كاختلاف المعادن فإنّ بعضها ذهب و بعضها فضّة فمن كان في الجاهلية خيّراً حسن الخلق عاقلًا فهماً ففي الإسلام أيضاً يسرع إلى قبول الحقّ و يتّصف بمعالي الأخلاق و يجتنب مساوي الأعمال بعد العلم بها . و الثاني : أن يكون المراد أنّ الناس مختلفون في شرافة النسب و الحسب كاختلاف المعادن ، فمن كان في الجاهليّة من أهل بيت شرف و رفعة فهو في الإسلام أيضاً يصير من أهل الشرف بمتابعة الدين و انقياد الحقّ و الاتّصاف بمكارم الأخلاق فشبّههم صلى الله عليه و آله عند كونهم في الجاهلية بما يكون في المعدن قبل استخراجه و عند دخولهم في الإسلام بما يظهر من كمال ما يخرج من المعدن و نقصه بعد العمل فيه . رجوع شود به : مرآة العقول ، ج 26 ، ص 64\r\n( 2 ) - الذاريات : 55\r\n( 3 ) - كفاية الاصول ، ج 1 ، ص 100 و 101 و ج 2 ، ص 14 - 17 ، الأنفال : 42\r\n","page_name":" 197 ","page_number":197},
  {"content":"\r\n\r\n\r\nبررسى كلام مرحوم آخوند :\r\nما تا اينجا ثابت كرده‌ايم كه افعال اختيارى انسان ، مربوط به ارادهء او مىباشد و اراده هم با خلّاقيت و قدرت نفس حاصل مىشود و معناى قدرت اين است كه « إن شاء فعل و إن لم يشأ لم يفعل » و نسبت قدرت به طرفين ، به طور مساوى است و اين چنين نيست كه كسى در ارادهء عملى ، مجبور باشد . خواه آن عمل ، معصيت باشد يا اطاعت و يا عمل عادى باشد . ما در حقيقت ، قسمتى از پاسخ به مرحوم آخوند را بيان كرده‌ايم امّا بعضى از نكات در كلام ايشان را بايد نقد و بررسى نماييم . ايشان فرمودند : 1 - سعادت و شقاوت ، ذاتى است . 2 - دليل آن ، « الذاتي لا يعلّل » است . 3 - بعضى از روايات نيز ناظر به اين مطلب مىباشند . البته آيه و روايتى برطبق قاعدهء « الذاتي لا يعلّل » وارد نشده است و اين ، يك قاعدهء عقلى است .\r\n\r\n1 - مقصود از ذاتى چيست ؟\r\nذاتى در اصطلاح منطق در دو مورد استعمال شده است : الف : ذاتى در باب كليات خمس . سه قسم از كليات خمس ، داراى عنوان ذاتى و دو قسم آن داراى عنوان عرضى مىباشند . مقصود از ذاتى - در باب كليات خمس - عبارت از ماهيت و اجزاء ماهيت مىباشد كه آنها عبارتند از نوع و جنس و فصل ، و مقصود از عرضى چيزى است كه خارج از ماهيت است و آن بر دو قسم است : عرض خاص و عرض عام . مثلًا حيوان و ناطق ، و نيز مجموع « حيوان ناطق » ، ذاتى انسان مىباشند و به عبارت ديگر : تمام\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nماهيت و نيز هر جزئى از اجزاء ماهيت ، ذاتىِ شىء مىباشند . بنابراين ذاتى در باب كليات خمس ، از دايرهء ماهيت و اجزاء ماهيت تجاوز نمىكند . ب : ذاتى در باب برهان . ذاتى در باب برهان ، داراى معناى وسيع‌ترى است و علاوه بر ماهيت و اجزاء ماهيت ، شامل لوازم ماهيت نيز مىشود ، مانند زوجيت ، نسبت به اربعه . وقتى گفته مىشود : « زوجيّت ، لازمهء ماهيت اربعه است » ، مفهومش اين است كه وقتى اربعه را تصور كرديد ، زوجيّت هم به عنوان يكى از لوازم لاينفكّ ، ملازم با اربعه است ، امّا زوجيّت ، به عنوان ماهيّت اربعه نيست بلكه لازمهء ماهيت آن مىباشد .\r\n\r\n2 - معناى « الذاتي لا يعلّل » چيست ؟\r\nبراى پاسخ به سؤال مذكور ، ابتدا به ذكر مقدّمه‌اى مىپردازيم : هر محمولى را كه براى يك موضوع ، ثابت مىكنند ، از سه صورت خارج نيست : 1 - گاهى جانب ثبوت محمول براى موضوع ضرورت دارد . 2 - گاهى جانب عدم محمول براى موضوع ضرورى است . 3 - گاهى نه جانب ثبوت ، ضرورت دارد و نه جانب عدم ، يعنى موضوع ، هم با وجود محمول سازگار است و هم با عدم آن . حال ببينيم آيا كدام يك از سه صورت مذكور ، نيازمند به علّت است ؟ اگر ثبوت محمول براى موضوع ضرورى باشد ، به نحوى كه امكان انفكاك بين آنها نباشد ، در اين صورت ، نيازى به علّت ، وجود ندارد و معنا ندارد كه كسى سؤال كند :\r\n« چرا آن محمول براى آن موضوع ثابت است ؟ » ، زيرا محمول ، ضرورى الثبوت است .\r\nشما وقتى مىگوييد : « الإنسان إنسان » يا « الإنسان حيوان » ، اگر از شما سؤال شود :\r\n« مادّه و جهت قضيّهء مذكور چيست ؟ » خواهيد گفت : « اين قضيّه ، ضروريّه است » يعنى ثبوت حيوانيت - در مورد قضيهء الإنسان حيوان - براى انسان ضرورى است ، لذا وجهى ندارد كسى سؤال كند : « لِمَ جعل الإنسان حيواناً » ، حيوانيت ، قابل انفكاك از انسانيت نيست تا كسى از علت آن سؤال كند . همچنين در قضيّهء « الإنسان ناطق » . بنابراين ،\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nقضيّهء ضروريّهء موجبه ، از دايرهء سؤال از علّت خارج است . قضيّهء ضروريهء سالبه نيز اين چنين است . وقتى مىگوييد : « الإنسان ليس بحجر بالضرورة » ، در اين صورت ، سؤال از علّت دربارهء عدم حجريّت ، مفهومى ندارد و انسان ، هميشه ملازم با عدم حجريّت است و اين ، مطلب تازه‌اى نيست كه علّت ، آن را به وجود آورده باشد . امّا در قسم سوم ، يعنى جايى كه نه ثبوت محمول ضرورى است و نه عدمش ضرورت دارد ، اگر شما محمول را براى موضوع ، ثابت كرديد ، جاى سؤال از علّت هست كه كسى سؤال كند : « جانب ثبوت و عدم ثبوت محمول ، براى موضوع ، به طور مساوى بود ، چه شد كه جانب ثبوت ، رجحان پيدا كرد ؟ يا چه چيز سبب شد كه جانب عدم ، رجحان پيدا كرد ؟ » لذا در باب ماهيات ممكن الوجود ، مىتوان از علّت سؤال كرد . بنابراين در قضيّهء « الذاتي لا يعلّل » ، ملاك عدم نياز به تعليل ، ضرورى الثبوت يا ضرورى العدم بودن محمول است و اين ملاك ، در چهار مورد وجود دارد : مجموع ماهيت ، جنس ماهيت ، فصل ماهيت ، لازم ماهيت . و در غير اين موارد ، مىتوان از علّت ، سؤال نمود . مثلًا : نمىتوان سؤال كرد : « لِمَ جعل الإنسان انساناً ؟ » ولى مىتوان گفت : « لِمَ وجد الإنسان » ، چون انسانيت ، براى انسان ، ضرورى است امّا وجود ، براى او ضرورت ندارد . ماهيت انسان ، نسبت به وجود و عدم ، متساوى است و اين چنين نيست كه يكى از طرفين براى او ضرورت داشته باشد .\r\n\r\n3 - معناى سعادت و شقاوت چيست ؟\r\nمفهوم سعادت و شقاوت ، در محيط عقلاء و در محيط شرع ، متّحد است . سعيد به كسى گفته مىشود كه به خواسته‌ها و آمال خود رسيده باشد و شقي به كسى گفته مىشود كه نتوانسته به خواسته‌هاى خود جامهء عمل بپوشاند . ولى چون اغراض انسانها مختلف است ، معنا نيز فرق پيدا مىكند . مفهوم سعيد ، از ديد و نظر مردمى كه تمام توجهشان به امور مادى است اين است كه انسان به تمام مسائل و امور زندگى ، اعمّ از جاه ، مقام ، تمتّعات و لذّات ، نائل\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nشود و از نظر عقلاى مادّى ، به چنين كسى سعيد گفته مىشود . در محيط شرع ، سعيد به كسى اطلاق مىشود كه توانسته باشد براى عالم آخرت ، زاد و توشه‌اى تهيه كرده و راهى به سوى بهشت داشته باشد . و شقى نزد عقلاى مادى كسى است كه نتوانسته خواسته‌ها و اهداف مادى خود را تأمين كند . و نزد شرع ، كسى است كه نتوانسته براى خود ، راهى به بهشت فراهم كند ، بلكه مسيرى انتخاب كرده كه به دوزخ ، منتهى مىشود .\r\nقرآن كريم مىفرمايد : ( يوم يَأتِ لا تَكَلّمُ نفسٌ إلّا بإذنه فمنهم شقىّ و سعيد فأمّا الذين شَقُوا ففى النار لهم فيها زفير و شهيق . . . و أمّا الّذين سُعِدُوا ففى الجنة . . . ) « 1 » .\r\n\r\n4 - آيا سعادت و شقاوت ، ذاتى انسان است ؟\r\nبا توجه به معناى سعادت و شقاوت ، آيا سعادت و شقاوت ، مربوط به ماهيت انسان است يا مربوط به لوازم ماهيت انسان است يا از اجزاى ماهيت انسان است ؟ يا اينكه سعادت و شقاوت ، از آثار وجودى انسان مىباشد و انسان در اصل وجودش نيازمند به علت است چه رسد به آثار وجودى و امورى كه به تبعيّت از وجود انسان ، حاصل مىشود ؟ اگر كسى بگويد : « سعادت و شقاوت ، لازم ماهيت انسان است » ، جواب مىدهيم :\r\nلازم ماهيت ، داراى دو خصوصيت زير است : اوّلًا : وقتى انسان ، ماهيت را تصوّر كند ، به تصوّر لازم آن ، انتقال پيدا كند . ثانياً : اگر چيزى لازم ماهيت شد و آن ماهيت ، اصلًا در عالم ، وجود پيدا نكرد ، آن لازم ، بر اين ماهيت ثابت است . وقتى گفته مىشود : « زوجيّت ، لازمهء ماهيت اربعه است » ، اربعه ، ملزوم زوجيت است و اگر در عالم ، اربعه‌اى وجود پيدا نكند ، باز هم زوجيت ، لازمهء آن مىباشد . بنابراين ، لازم ماهيت ، ربطى به وجود ماهيت ندارد . خواه ملزوم ، وجود خارجى يا ذهنى پيدا كند يا نكند ، آن لازم ، لازمهء ماهيت ملزوم است .\r\n\r\n\r\n","description":"","footnote":"\r\n( 1 ) - هود : 105 و 106 و 108\r\n","page_name":" 201 ","page_number":201},
  {"content":"\r\n\r\nما وقتى سعادت و شقاوت را نسبت به انسان ملاحظه مىكنيم ، مىبينيم از تصوّر ماهيت انسان ، هيچ‌گونه انتقالى به سعادت و شقاوت پيدا نمىكنيم و سعادت و شقاوت ، هيچ ربطى به ماهيت انسان ندارد . انسان چه‌بسا مدّتها فلسفه و منطق مىخواند و در ارتباط با ماهيت انسان ، بحث مىكند ولى حتى يك مرتبه هم انتقال به سعادت و شقاوت پيدا نمىكند « 1 » . اگر سعادت و شقاوت ، لازم ماهيت انسان بود ، بايد : اوّلًا : با تصور انسان ، منتقل به تصور سعادت و شقاوت شويم ، درحالىكه اين‌گونه نيست . ثانياً : اين لازم ، براى ماهيت انسان ، ثابت باشد ، حتى اگر انسانى هم وجود پيدا نكند . يعنى بايد عاقبت بهشت و دوزخ براى ماهيت انسان ، ثابت باشد ، حتّى اگر خداوند ، هيچ انسانى را نيافريده باشد . درحالىكه چنين چيزى ، قابل قبول نيست .\r\nچگونه مىتوان براى انسان غير موجود و انسانى كه خلق نشده و در دايرهء تكليف قرار نگرفته ، مسألهء بهشت و دوزخ را مطرح كرد ؟ واضح است كه ورود به بهشت يا دوزخ ، عاقبت انسانهاى موجود است نه عاقبت ماهيت انسان . و اگر سعادت و شقاوت ، مربوط به ذات و ماهيت انسان بود ، بايد مسألهء دوزخ و بهشت ، تابع وجود انسان نباشد و ميلياردها انسانى كه موجود نشده‌اند ، بايد داراى سرنوشت بهشت و دوزخ باشند . بديهى است كه سعادت ، شقاوت ، وصول به بهشت و ورود به دوزخ ، اثر وجود انسان و اعمال اختيارى اوست كه در قرآن كريم در آيهء ديگر - كه مفسّر و شارح آيهء قبلى است - مىفرمايد : ( و أمّا من خاف مقام ربّه و نهى النفسَ عن الهوى فإنّ الجنّة هي المأوى ) « 2 » . اگر اين آيه را به آيهء ( و أمّا الذين سعدوا . . . ) « 3 » ضميمه كنيم ، استفاده مىكنيم كه سعادت ، عبارت از خوف از مقام\r\n\r\n\r\n","description":"","footnote":"\r\n( 1 ) - البته با قطع نظر از اينكه فعلًا در ارتباط با سعادت و شقاوت بحث مىكنيم .\r\n( 2 ) - النازعات : 40 و 41\r\n( 3 ) - هود : 108\r\n","page_name":" 202 ","page_number":202},
  {"content":"\r\n\r\nربّ و نهى نفس از هوى مىباشد . و « خاف » فعل است و به شخص ، نسبت داده شده و ظهور در اراديت و اختياريت دارد ، يعنى هركسى كه با اراده و اختيار ، نسبت به مقام ربّ ، خوف پيدا كرد و نفس خود را از خواهش‌هاى نفسانى بازداشت ، سعادتمند است و خوف از مقام ربّ و نهى نفس از هوى ، دو عمل وجودى و دو فعل اختيارى تابع وجود انسان است و ماهيت انسان ، خوف از مقام ربّ و نهى نفس از هوى پيدا نمىكند . و در آيهء شريفهء ( فأمّا من طغى و آثر الحياة الدنيا فإنّ الجحيم هى المأوى ) « 1 » ، معناى شقاوت ، بيان شده است ، يعنى : كسى كه طغيان و نافرمانى خداوند متعال را نمايد و در مقام انتخاب و اختيار ، زندگى فرومايهء دنيا را برگزيند ( فإنّ الجحيم هى المأوى ) . و ما وقتى اين آيه را به آيهء شريفهء ( فأمّا الذين شقوا . . . ) « 2 » ضميمه نماييم ، نتيجه مىگيريم كه ، شقاوت ، عبارت از طغيان و اختيار حيات دنيا بر آخرت است ، يعنى طغيان اختيارى - كه عمل وجودى انسان است - و انتخاب دنيا - كه عمل وجودى انسان است - . نتيجهء بحث سعادت و شقاوت و اشكال بر مرحوم آخوند از آنچه گفته شد معلوم گرديد كه سعادت و شقاوت ، دو امر اختيارى و ارادى است و ارتباطى به ماهيت ، ذات و لوازم انسان ندارد و نمىتواند ارتباطى با « الذاتي لا يعلّل » داشته باشد ، بلكه از امور حادث بوده و محتاج به علّت مىباشد ، پس نمىتوان سعادت و شقاوت را با مسألهء حيوانيّت و ناطقيّت ، مقايسه نمود . پس چگونه مرحوم آخوند به صراحت گفته است : سؤال « لِمَ جعل السعيد سعيداً و لِمَ جعل الشقي شقيّاً » مانند سؤال « لِمَ جعل الإنسان إنساناً و لِمَ جعل الإنسان حيواناً أو ناطقاً » مىباشد ؟\r\n\r\n\r\n","description":"","footnote":"\r\n( 1 ) - النازعات : 37 - 39\r\n( 2 ) - هود : 106\r\n","page_name":" 203 ","page_number":203},
  {"content":"\r\n\r\n\r\nبحث روايى\r\nبرفرض كه روايت معتبرى با آن مضمون وارد شده باشد - البته ما تحقيقى در روايات ننموديم - ولى آيا آنچه ما تاكنون دربارهء سعادت و شقاوت گفتيم ، با روايات مذكور ، سازگار است يا نه ؟ اوّلًا : روايات مذكور ، مسألهء ذاتى ، ذاتيات و لوازم ماهيت را نفى مىكند ، زيرا اگر سعادت و شقاوت ، مربوط به ماهيت انسان باشد ، چرا در روايت ، تعبير به « في بطن أُمّه » شده است ؟ بطن ام ، به عنوان اوّلين مرحلهء وجود است و اگر سعادت و شقاوت مربوط به ماهيت انسان بود بايد در روايت مىفرمود : « السعيد سعيد في عالم الماهيّة و الشقي شقي في عالم الماهية » ، گرچه اصلًا قدم به بطن ام نگذارد ، همان‌طور كه زوجيت ، لازمهء ماهيت اربعه است و اگر اربعه ، وجود پيدا نكند ، باز هم زوجيت ، لازمهء آن است . در نتيجه ، روايت مذكور كه مسألهء وجود « في بطن أُمّ » را مطرح كرده ، شاهدى بر عليه مرحوم آخوند است ، زيرا اگر مسألهء ذات و ذاتيات مطرح بود ، اصلًا ارتباطى به عالم وجود نداشت و بايد آن ملازمه و ارتباط ، در تمام عوالم - حتى قبل از وجود - تحقق داشته باشد . ثانياً : معناى روايت ، آن نيست كه در به دو نظر به ذهن مىآيد ، بلكه معناى روايت اين است : كسى كه عاقبت و سرانجام كارش منتهى به دوزخ است ، مىتوان - به لحاظ سرنوشت بد آينده‌اش - از هنگامى كه در شكم مادر است ، به او نسبت شقاوت داد . و نيز كسى كه عاقبت و سرانجام كارش منتهى به بهشت است ، مىتوان - به‌لحاظ سرنوشت خوب آينده‌اش - از هنگامى كه در شكم مادر است ، به او نسبت سعادت داد . مثالى نسبت به سعادت و شقاوت دنيوى : فرض كنيد كودكى به مدرسه مىرود و پدرش نسبت به آينده و سعادت و شقاوت او فكر مىكند ، اما مخبر صادقى به او خبر داد كه فرزند شما بعد از بيست سال - مثلًا - يك پزشك متخصّص و خدمتگزار خواهد شد . از هم اكنون رفتار پدر - به‌لحاظ\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nسعادت آينده - با فرزندش ، تغيير كرده و او را سعادتمند مىبيند ، با اينكه بايد بيست سال بگذرد تا آن فرزند به آن مقام برسد . و برعكس ، اگر مخبر صادقى بگويد : اين فرزند ، در آينده ، براى اجتماع ، مفيد نخواهد بود بلكه عنصرى مضرّ براى جامعهء خود مىشود ، در اين صورت ، انسان از هم‌اكنون به‌لحاظ آينده ، او را شقى و بدبخت مىبيند و نحوهء رفتارش با او ، تغيير خواهد كرد ، با اينكه بين آن دو مثال و آن دو فرد ، از نظر فعليّت ، فرقى نيست ، هنوز بيست سال نگذشته و فرزند ، گناهى مرتكب نشده است و مسألهء مخالفت و عدم مخالفت ، تحصيل و عدم تحصيل مطرح نيست ولى انسان به‌لحاظ عاقبت - با اتّكاء به مخبر صادق - الآن يكى از آن دو را سعيد و خوشبخت و ديگرى را شقى و بدبخت مىداند . در جنبه‌هاى اخروى هم همين‌طور است . اگر مخبر صادقى براى ما خبر بياورد كه فلانى جزء ( و أمّا الّذين سعدوا . . . ) « 1 » است ، ما از همين‌الان ، او را سعادتمند مىدانيم ، درحالىكه هنوز وارد بهشت نشده است و اين به‌لحاظ عاقبت و سرانجام كار اوست . و اگر هنگامى كه اين شخص ، در شكم مادر بود هم مخبر صادقى يك چنين خبرى بياورد ما او را از همين‌الان ، سعادتمند مىدانيم . در نتيجه ، سعادت و شقاوت ، مربوط به ماهيت انسان نيست . در كتاب ارشاد شيخ مفيد نقل شده است كه سالها قبل از واقعهء كربلا ، روزى عمر سعد ، در مدينه ، حضرت امام حسين عليه السلام را ديد و به او عرض كرد : مردم محلّ سكونت ما - يعنى اهل عراق - افراد نادانى هستند و خيال مىكنند كه من ، قاتل شما خواهم بود ، به‌همين‌جهت ، نسبت به من ، متنفّر هستند . مگر امكان دارد قتل شما به‌وسيلهء من انجام گيرد ؟ امام عليه السلام فرمود : آنان نادان نيستند بلكه نسبت به واقع ، آشنا هستند و عقيدهء ايشان ، مطابق با واقع است . يعنى به‌لحاظ جنايتى كه بعداً تحقق پيدا مىكند ، حق دارند تو را سرزنش كنند .\r\n\r\n\r\n","description":"","footnote":"\r\n( 1 ) - هود : 108\r\n","page_name":" 205 ","page_number":205},
  {"content":"\r\n\r\nسپس امام عليه السلام به او فرمود : زندگى تو بعد از قتل من ، بسيار كوتاه است و نصيب كمى از گندم رى خواهى داشت . « 1 » پس نتيجه مىگيريم كه اين مطلب ، يك مسألهء عقلائى است كه وقتى جمعى معتقد شدند كه در آينده ، جنايتى از فردى تحقق پيدا مىكند ، از همين‌الان از او متنفر مىشوند و آثار شقاوت را بر او مترتب مىكنند . مسألهء سعادت و شقاوت در بطن ام هم همين‌طور است . عمر سعد وقتى در بطن مادر بوده ، به‌لحاظ اينكه در پايان ، يك چنين جنايتى را مرتكب خواهد شد ، داراى عنوان شقى است . پس در سعادت و شقاوت ، مسألهء ماهيت و لوازم ماهيت مطرح نيست و مؤيّد معناى مذكور ، روايت زير است : عن ابن ابي عمير قال : سألت أبا الحسن موسى بن جعفر عليهما السلام عن معنى قول رسول اللَّه « الشقي من شقي في بطن أُمّه و السعيد من سعد في بطن أُمّه » فقال : الشقي من علم اللَّه - و هو في بطن أُمّه - أنّه سيعمل أعمال الأشقياء و السعيد من علم اللَّه - و هو في بطن أُمّه - أنّه سيعمل أعمال السعداء . « 2 » يعنى شقى كسى است كه هنگامى كه در شكم مادر است ، خداوند متعال مىداند كه او در آينده ، به اختيار خود ، عمل اشقياء را انجام مىدهد و سعيد كسى است كه هنگامى كه در شكم مادر است ، خداوند متعال مىداند كه او در آينده ، به اختيار خود ، عمل سعداء را انجام مىدهد . بنابراين ، سعادت و شقاوت در بطن أُمّ به‌لحاظ اين است كه فرد ، در آينده ، گرفتار عمل اشقياء و سعداء مىشود و سعادت و شقاوت ، ارتباطى به ماهيت و لوازم ماهيت ندارد . اما روايت « الناس معادن . . . » معنايش اين است كه در انسان‌ها مايه‌هايى وجود دارد ، مانند معادن كه ذخايرى دارند و بعد هم استخراج مىشوند . و معناى روايت\r\n\r\n\r\n","description":"","footnote":"\r\n( 1 ) - الإرشاد ، ج 2 ، ص 132\r\n( 2 ) - بحارالأنوار ، ج 5 ، ص 157 ، باب السعادة و الشقاوة .\r\n","page_name":" 206 ","page_number":206},
  {"content":"\r\n\r\nمذكور ، اين نيست كه اعمالى كه از انسان‌ها صادر مىشود ، از آن مايه‌ها سرچشمه مىگيرد و غير اختيارى است . تذكر : اعمال انسان و رسيدن به سعادت و شقاوت ، در عين حال كه صددرصد اختيارى است ولى بعضى از علل و عوامل ، انسان را به سعادت نزديك و بعضى از آنها انسان را از سعادت دور مىكند . اما آن عواملى كه انسان را به سعادت نزديك مىكند ، رسيدن به سعادت را غير اختيارى نمىكند و آن علل و عواملى كه انسان را تا حدّى از سعادت ، دور مىكند ، اين‌چنين نيست كه اضطرار و اجبارى براى انسان ، ايجاد كند . مثال : كسى كه نطفه‌اش از حلال است و با رعايت تمام آداب و سنن شرعيه منعقد شده ، بعد هم در دامان خانواده‌اى متدين تربيت يافته ، از كسى كه نطفه‌اش از غذاى حرام تشكيل شده و در انعقاد نطفهء او ، آداب و سنن شرعى مراعات نشده باشد و در يك خانوادهء غير مذهبى پرورش يافته ، به سعادت نزديك‌تر است . اما از هيچ‌كدام از اين دو ، سلب اختيار نشده است . البته چه‌بسا آن كسى كه با زحمت بيشتر به سعادت نايل مىشود ، ارزش بيشترى داشته باشد ، به خاطر همان ملاك « أفضل الأعمال أحمزها » ، « 1 » زيرا او فاصلهء زياد و مشكلات فراوانى را پشت سر گذاشته تا به سعادت نايل شده ، امّا به‌هرحال ، هيچ‌كدام از آنها به امر غير اختيارى منجر نمىشود و ارتباطى به ذات ، ماهيت و لوازم ماهيت ندارد . « 2 »\r\n\r\n\r\n","description":"","footnote":"\r\n( 1 ) - في حديث ابن عباس : « أفضل الأعمال أحمزها » . أي أتقنها و أمتنها أقواها . مجمع البحرينِ : ج 4 ، ص 16\r\n( 2 ) - در اينجا بحث « جبر و تفويض » كه از دروس سطح حضرت استاد « دام ظلّه » نقل كرديم به پايان رسيد .\r\n","page_name":" 207 ","page_number":207},
  {"content":"\r\n . \r\n","description":"","footnote":"","page_name":" 208 ","page_number":208},
  {"content":"\r\n\r\n\r\nصيغهء امر\r\n\r\nبحث اوّل معانى صيغهء امر\r\nمقصود از صيغهء امر ، همان صيغهء « افْعَلْ » و وزن‌هاى مشابه آن - در ثلاثى و رباعى ، مجرّد و مزيدفيه - مىباشد . بحث ما در اينجا ، اختصاص به هيئت افْعَلْ دارد ، يعنى اگرچه ما تعبير به صيغهء امر مىكنيم و صيغه ، مركّب از هيئت و ماده است ولى بحث ، تنها در ارتباط با هيئت است و ما در ارتباط با مادّهء آن - يعنى ضرب و قتل و . . . - بحثى نداريم . همان‌طور كه هريك از موادّ ، داراى وضع مستقلّى است ، هريك از هيئات هم داراى وضع مستقلّى است ، حال اسم آن را وضع نوعى بگذاريم يا وضع شخصى ، بحث ديگرى است . هيئت فعل ماضى ، براى معناى خاصّ وضع شده است . هيئت فعل مضارع هم براى معناى خاصّى وضع شده است ، هريك از اسم فاعل ، اسم مفعول و ساير هيئات نيز براى معناى خاصى وضع شده‌اند . هيئت افْعَلْ هم بايد داراى معناى خاصى باشد و اين هيئت افْعَلْ كه عارض لفظ مىشود ، براى تفهيم معناى خاصّى است .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nاكنون بحث در اين است كه آيا مفاد هيئت افْعَلْ چيست ؟ ما وقتى موارد استعمال هيئت افْعَلْ را ملاحظه مىكنيم درمىيابيم كه موارد استعمال اين هيئت ، مختلف است . هيئت افْعَلْ ، در اكثر موارد - حدود نود درصد - در مقام امر استعمال مىشود ، يعنى آمر مىخواهد از راه اين هيئت ، به هدف خود نائل شود . وقتى آمر مىگويد : « ادخل السوق و اشتر اللّحم » مىخواهد لحم در اختيار او قرار گيرد . ولى هيئت افْعَلْ ، در موارد ديگرى نيز استعمال شده است كه در آيات و روايات با آنها برخورد مىكنيم ، مثلًا در آيهء شريفهء ( و إن كنتم في ريب ممّا نزّلنا على عبدنا فأتوا بسورة من مثله ) ، « 1 » كه در ارتباط با اعجاز قرآن است مىفرمايد : اگر شما ترديدى در وحى بودن قرآن داريد ، فقط يك سوره - كه بر كوتاه‌ترين سوره‌هاى قرآن ، يعنى سورهء كوثر ، منطبق است - از مثل يك چنين شخصى ( يعنى حضرت پيامبر صلى الله عليه و آله ) كه مكتب نرفته و نزد كسى درس نخوانده است و شما سابقهء او را مىدانيد ، بياوريد . « 2 » روشن است كه مقام ( فأتوا بسورة من مثله ) با مقام « ادخل السوق و اشتر اللّحم » فرق مىكند . در اين مقام ، خداوند نمىخواهد به سوره‌اى مانند قرآن ، از جانب آنان ، دست پيدا كند ، بلكه مقام ، مقام تعجيز است ، يعنى مىخواهد به آنان بگويد : شما عاجز از اين هستيد كه حتى يك سوره مانند قرآن بياوريد . و يا در آيهء شريفهء ( كونوا قردة خاسئين ) ، « 3 » كه در مقام تسخير است ، خداوند متعال ، مىخواهد بفرمايد : شما مسخّر تحت ارادهء من مىباشيد و من اراده كردم كه شما\r\n\r\n\r\n","description":"","footnote":"\r\n( 1 ) - البقرة : 23\r\n( 2 ) - در مرجع ضمير « مثله » احتمال ديگرى نيز وجود دارد و آن اين است كه ضمير راجع به « ما نزّلنا » باشد ، در اين صورت آيهء شريفه در مقام تعجيز به نفس قرآن و بديع بودن اسلوب و بيان آن مىباشد . ولى بنا بر احتمالى كه حضرت استاد « دام ظلّه » مطرح فرموده‌اند آيهء شريفه در مقام تعجيز به قرآن از حيث اين است كه آورندهء آن رجل امّى مكتب نرفته است . رجوع شود به : الميزان في تفسير القرآن ، ج 1 ، ص 58\r\n( 3 ) - البقرة : 65\r\n","page_name":" 210 ","page_number":210},
  {"content":"\r\n\r\nبه‌صورت ميمون درآييد ، و به نفس همين ( كونوا قردة خاسئين ) ، اين حالت در آنها پيدا مىشود ، بدون اينكه موافقت و اختيار و امتثال مطرح باشد . اين آيهء شريفه مثل آيهء شريفهء ( إنَّما أمره إذا أراد شيئاً أن يَقول لَه كُن فَيَكون ) « 1 » است ، كه معناى آن « فيكون تكويناً » است ، بدون اينكه مسألهء وساطت اراده و مسألهء امتثال و اطاعت ، مطرح باشد . گاهى نيز هيئت افْعَلْ در مقام تهديد به‌كارمىرود ، مثل آيهء شريفهء ( اعملوا ما شئتم ) ، « 2 » يعنى هر كارى مىخواهيد انجام دهيد . اين ( اعملوا ما شئتم ) غير از « ادخل السوق و اشتر اللّحم » است . همين‌طور گاهى در مقام ترجّى و تمنّى استعمال مىشود . در اينجا بحث در اين است كه اين مقامات - با قطع‌نظر از عنوان موضوع له بودن - آيا داراى عنوان مستعمل فيه مىباشند ؟ اگر چنين عنوانى داشته باشند ، آن‌وقت بحث مىكنيم كه آيا اين استعمال ، حقيقت است يا مجاز ؟ به‌عبارت ديگر : مىخواهيم ببينيم آيا در آيهء شريفهء ( فأتوا بسورة من مثله ) ، هيئت افْعَلْ ، در معناى تعجيز استعمال شده است ؟ آيا در ( كونوا قِرَدَةً خاسِئين ) ، هيئت افْعَلْ ، در معناى تسخير استعمال شده است ؟ و . . . .\r\n\r\nكلام مرحوم آخوند\r\nمرحوم آخوند مىفرمايد : « از كلمات ديگران استفاده مىشود كه عناوين مذكور به‌عنوان مستعمل فيه براى هيئت افْعَلْ مىباشند ، بلكه بالاتر از اين ، استعمال هيئت افْعَلْ در اين معانى ، جنبهء حقيقت هم دارد ، يعنى هيئت افْعَلْ داراى معانى متعددى است ، يكى از آن معانى ، عبارت از انشاء طلب است و ساير معانى - مانند تعجيز و\r\n\r\n\r\n","description":"","footnote":"\r\n( 1 ) - يس : 82\r\n( 2 ) - فصّلت : 40\r\n","page_name":" 211 ","page_number":211},
  {"content":"\r\n\r\nتسخير و تهديد و . . . - نيز در رديف همان معناى انشاء طلب بوده و داراى عنوان حقيقت است » . مرحوم آخوند سپس مىفرمايد : واقعيت مسئله اين است كه معانى مذكور ، به‌عنوان مستعمل فيه براى هيئت افْعَلْ مطرح نمىباشند . بلكه اين‌ها مربوط به مقام داعى هستند ، يعنى انگيزهء متكلّم از استعمال صيغهء افْعَلْ - به‌عنوان يك عمل اختيارى - گاهى عبارت از اين است كه متكلّم مىخواهد از اين راه ، تمكّن به مأمور به پيدا كند . و گاهى انگيزهء او عبارت از تعجيز و گاهى تسخير و گاهى تهديد و . . . است . ولى مستعمل فيه در تمام موارد ، عبارت از انشاء طلب است . البته اين تعبير مرحوم آخوند - بنا بر مبناى خود ايشان - نياز به توجيه دارد ، زيرا به‌نظر ايشان ، مستعمل فيه ، عبارت از انشاء طلب نيست بلكه به هيئت افْعَلْ ، انشاء طلب مىشود ، همان‌طور كه در باب بيع گفته نمىشود : « مستعمل فيه بعتُ ، عبارت از انشاء بيع است » بلكه به سبب بعتُ ، انشاء البيع تحقق پيدا مىكند . بعتُ مانند يك ابزار و آلتى است كه به‌سبب آن انشاء بيع مىشود ، نه اينكه بعتُ ، در انشاء بيع استعمال شده باشد . بنابراين - به فرمايش خود مرحوم آخوند - به‌وسيلهء هيئت افْعَلْ ، مفهوم طلب ، انشاء مىشود و با انشاء مفهوم طلب ، يك طلب انشائى - در مقابل طلب حقيقى و طلب ذهنى - تحقق پيدا مىكند . پس مرحوم آخوند معتقد است مستعمل فيه در تمام موارد استعمال هيئت افْعَلْ ، عبارت از انشاء الطلب است ولى دواعى ، مختلف است . سپس مىفرمايد : اگرچه ما اين حرف را مىزنيم ولى ما باكى نداريم از اينكه كسى بگويد : « واضع ، در واقع ، خصوصيتى را اخذ كرده و آن اين است كه هيئت افْعَلْ را براى انشاء الطلب وضع كرده ، ولى در جايى كه داعى بر اين انشاء الطلب ، همان هدف اكثر صيغه‌هاى امر باشد و آن عبارت از رسيدن به مأمور به و تحريك مكلّف براى انجام دادن مأمور به واقعى است . در نتيجه استعمال هيئت افْعَلْ در انشاء الطلب ، در ( فأتوا بسورة ) و ( اعملوا ما شئتم ) و ( كونوا قردةً خاسئين ) به‌صورت مجاز است » .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nمرحوم آخوند مىفرمايد : التزام به چنين چيزى ، اشكال ندارد . « 1 » بررسى كلام مرحوم آخوند ما در عين اينكه فرمايش مرحوم آخوند را مىپذيريم كه موارد اختلاف استعمال در هيئت افْعَلْ ، ربطى به مستعمل فيه ندارد و اين‌طور نيست كه هيئت افْعَلْ در ( فأتوا بسورة من مثله ) در تعجيز استعمال شده باشد بلكه استعمال هيئت افْعَلْ ، در تمامى موارد ، به‌صورت يكسان است . ولى در اينجا اشكالى بر مرحوم آخوند وارد است ، زيرا ايشان در بحث طلب و اراده ، عقيده داشت : طلب و اراده ، در همهء مراحل - مرحلهء مفهوم ، مصداق حقيقى ، وجود ذهنى ، وجود انشائى - متحد مىباشند و تنها اختلافى كه بين اين دو ، وجود دارد ، مربوط به مرحلهء انصراف است . اراده ، انصراف به ارادهء حقيقيّه دارد ولى طلب ، انصراف به طلب انشائى دارد . امّا ازنظر مفهوم ، فرقى نمىكند كه ما بگوييم : « مفاد هيئت افْعَلْ ، انشاء الطلب است » يا بگوييم : « مفاد هيئت افْعَلْ ، انشاء الإرادة است » . ولى ما گفتيم : اوّلًا : اراده و طلب ، دو معنا دارند و هيچ‌گونه اتحادى بين آنها وجود ندارد . ثانياً : اراده و طلب ، دو واقعيت مىباشند و اين‌گونه نيست كه يكى از آنها امر اعتبارى باشد . ولى واقعيت اراده ، به قيام اراده به نفس مريد است . واقعيت اراده ، عبارت از آن صفت قائم به نفس و آن شوق مؤكّدى است كه در مرحلهء تأكّدش به جايى مىرسد كه محرّك عضلات ، به طرف مراد مىشود و محلّ آن شوق ، عبارت از نفس است . اما واقعيت طلب ، عبارت از همين سعى و تلاش است . طلب ، يعنى سعى و تلاش مشاهَد و محسوس . طالب الآخرة ، يعنى كسى كه دنبال كارهاى آخرت است نه اينكه فقط علاقه به آخرت داشته باشد . طالب الدنيا ، يعنى كسى كه دنبال كارهاى\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 102\r\n","page_name":" 213 ","page_number":213},
  {"content":"\r\n\r\nدنيايى است ، طالب العلم ، يعنى كسى كه دنبال تحصيل علم است نه اينكه فقط علاقه و اشتياق داشته باشد . اين سعى و تلاش خارجى هم يك واقعيت است و واقعيت آن ، از واقعيت اراده ، محسوس‌تر است . در آيهء شريفهء ( وَ مَن أرادَ الآخرة وَ سَعى لَها سَعيها ) « 1 » بين اين دو ، جمع كرده است . ( أراد الآخرة ) و ( سعى لها سعيها ) دو كار است ، دو حقيقت است . پس ما ، هم براى اراده ، واقعيت قائل شديم و هم براى طلب .\r\nدر نتيجه در باب هيئت افْعَلْ نمىتوانيم مفاد هيئت افْعَلْ را مرتبط به انشاء اراده و انشاء طلب كنيم ، زيرا اراده ، يك واقعيت غير قابل انشاء است . پس نه كلمهء إنشاء الإرادة مىتواند در اينجا نقشى داشته باشد و نه كلمهء إنشاء الطلب . و اين مطلب - كه ما گفتيم - هم با استعمالات عرفيه تطبيق دارد و هم با لغت . اصلًا طلب ، با اراده دوتاست و اشتراكشان در اين جهت است كه هر دو ، واقعيت هستند و هيچ‌كدامشان قابل تعلّق انشاء نيستند . إنشاء الإرادة و إنشاء الطلب ، مانند إنشاء الإنسان و إنشاء أفراد الإنسان است .\r\nو انشاء ، نمىتواند به انسان و افراد انسان تعلّق بگيرد ، انشاء - همان‌طور كه مرحوم آقاى بروجردى فرمود « 2 » - به يك امر اعتبارى تعلّق دارد و حتى يك مورد هم نمىتوان پيدا كرد كه انشاء به يك واقعيت تعلّق گرفته باشد . و ما گفتيم : ايشان ( مرحوم بروجردى ) از اين هم بالاتر رفته و معتقد است ، امور اعتباريه‌اى كه منشأ انتزاعشان يك واقعيت خارجيه است ، مثل فوقيتى كه از سقف خارجى انتزاع مىشود ، به‌لحاظ اينكه با واقعيت ، ارتباط دارد ، قابل انشاء نيست . لذا انشاء فوقيّت و انشاء تحتيّت ، غير قابل قبول است . آن‌وقت در اينجا مشكلى پيش مىآيد كه اساس فقه ما با هيئت افْعَلْ سروكار دارد و يكى از مباحث اصوليه‌اى كه بالاترين ثمره را در باب فقه دارد ، مسائل مربوط به هيئت افْعَلْ است . پس در اينجا چه بايد كرد ؟\r\n\r\n\r\n","description":"","footnote":"\r\n( 1 ) - الإسراء : 19\r\n( 2 ) - هرچند ما طبق مبناى خود مرحوم بروجردى ، به ايشان اشكال كرديم .\r\n","page_name":" 214 ","page_number":214},
  {"content":"\r\n\r\nبه عبارت ديگر : راهى كه ما طى كرديم ، نتيجه‌اش اين شد كه نه انشاء الإرادة امكان دارد و نه إنشاء الطلب - به آن معنايى كه عرف و لغت براى طلب ذكر كردند - و ازطرفى هيئت افْعَلْ ، معانى متعدّد ندارد و مستعمل فيه آن در تمام موارد يكسان است اگرچه دواعى ، مختلفند . حال كه طلب ، قابليت انشاء نداشت آيا با هيئت افْعَلْ - كه بدون اشكال ، جملهء انشائيه است - چه چيزى انشاء مىشود ؟ مرحوم آخوند فرمود : « طلب ، قابل انشاء است » و با همين مطلب ، خودش را راحت كرد ولى ما كه با طلب و اراده ، اين‌گونه برخورد كرديم و هيچ‌كدامشان را قابل انشاء ندانستيم ، آيا در باب هيئت افْعَلْ چه مىتوانيم بگوييم ؟ آيا در باب هيئت افْعَلْ ، انشاء به چه چيزى تعلّق مىگيرد ؟\r\n\r\nتحقيق بحث\r\nما ابتدا بايد واقعيت انشاء « 1 » در ارتباط با هيئت افْعَلْ را مورد بررسى قرار دهيم ، زيرا اين چيزى است كه مورد ابتلاى خود ماست و ما هر روز ده‌ها بار - نسبت به فرزندانمان - با آن سروكار داريم و از نظر واقعيت انشاء ، فرقى بين اوامر ما نسبت به فرزندانمان و اوامر مولا به عبد و اوامر خداوند نسبت به بندگان ، وجود ندارد . ما گفتيم : وقتى موارد استعمال هيئت افْعَلْ را ملاحظه مىكنيم ، درمىيابيم كه هيئت افْعَلْ در دو مورد استعمال مىشود : 1 - آنجايى كه آمر و گويندهء هيئت افْعَلْ مىخواهد به‌وسيلهء مأمور ، مأمور به در خارج تحقق پيدا كند . اكثر موارد استعمال هيئت افْعَلْ ، همين مورد است . 2 - جايى كه هدف از استعمال هيئت افْعَلْ ، عبارت از تعجيز ، تسخير ، انذار ، تهديد ، تمنّى و ترجّى باشد .\r\n\r\n\r\n","description":"","footnote":"\r\n( 1 ) - در بحث مربوط به انشاء گفتيم : انشاء عبارت از اين است كه امرى اعتبارى ، به وسيلهء لفظ يا چيزى كه جانشين لفظ است ، تحقق پيدا كند . بيع ، به سبب بعتُ يا به سبب معاطات كه جانشين لفظ است تحقق پيدا مىكند .\r\n","page_name":" 215 ","page_number":215},
  {"content":"\r\n\r\n\r\nبحث در ارتباط با اوامر قسم اوّل\r\nجايى كه آمر مىخواهد مأمور به توسط مأمور در خارج انجام گيرد ، مثل اينكه به عبدش مىگويد : « اشتر اللّحم » يا به فرزندش مىگويد : « جئني بالماء » ، يعنى آمر علاقه‌مند است كه اين مأمور به - توسط مأمور - در خارج تحقق پيدا كند ، ولى درعين‌حال ، اين‌طور نيست كه بين امر و اين علاقه ، ملازمه‌اى تحقق داشته باشد كه اگر امر نباشد ، علاقه هم نباشد . خير ، كسى كه علاقه دارد به اين كه تمكّن از آب پيدا كند تا عطش او بر طرف شود ، معمولًا امر صادر مىكند ولى امر او نقشى در علاقه ندارد .\r\nممكن است گاهى انسان علاقهء شديد داشته باشد اما - به جهت نبودن شرايط - امرى صادر نكند . علاقه ، واقعيت است كه در اين موارد تحقق دارد و اگر امر هم نباشد ، علاقه ، در جاى خودش محفوظ است ولى اين امر ، كاشف از وجود علاقه است و گاهى هم ممكن است از راه ديگرى - غير از امر - پى به وجود علاقه ببريم . مطلب ديگرى كه بايد به حسب واقع ، ملاحظه كنيم اين است كه آيا ارتباط بين امر و تحقق عمل در خارج ، چه ارتباطى است ؟ روشن است كه اين ارتباط ، به نحو علت و معلول نيست يعنى اين‌گونه نيست كه به مجرّد صدور امر ، مأمور به ، در خارج تحقق پيدا كند . ارتباط امر و تحقق عمل ، مانند ارتباط نار و حرارت نيست . بلكه اوامرى كه ما صادر مىكنيم ، گاهى به دنبال آنها ، موافقت تحقق پيدا مىكند و گاهى مخالفت ، تحقق پيدا مىكند . درحالىكه حقيقت امر ، در مورد اطاعت و عصيان ، يك چيز است و فرقى ميان آن دو وجود ندارد . امر ، زمينهء اطاعت و عصيان است و به دنبال آن ، گاهى اطاعت و گاهى عصيان تحقق پيدا مىكند .\r\nاگر عبدى دستور مولاى خود را اطاعت كردو عبد ديگرى دستور مولاى خود را اطاعت نكرد ، كسى به سراغ او نمىرود كه بگويد : « اين دو امر با يكديگر فرق دارند » بلكه دو عبد با يكديگر فرق دارند ، يكى مطيع و ديگرى عاصى است . نكتهء ديگرى كه هم مرحوم بروجردى به آن اشاره كرد و هم ما به آن اشاره كرديم اين است كه مولا در جايى كه مىخواهد از طريق عبد ، به هدف خود برسد ، دو راه\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nبرايش وجود دارد : 1 - دست عبد را بگيرد و او را وادار به انجام آن عمل نمايد ، مثل ابزارى كه تحت ارادهء انسان است . و به‌عبارت ديگر : مولا با يك بعث عملى و تحريك واقعى تكوينى ، عبد را مجبور به انجام مأمور به نمايد . 2 - مولا امرى صادر كند و مثلًا بگويد : « ادخل السوق و اشتر اللّحم » . اين دو راه ، با يكديگر فرق دارند . در راه اوّل - كه بعث و تحريك عملى است - عصيان و نافرمانى ، تصور نمىشود ، زيرا مقصود ما از بعث و تحريك عملى اين است كه مولا با كشيدن دست عبد ، گويا عبد را مسخّر خود گردانيده است . و بعث و تحريك عملى ناموفق ، مقصود ما نيست ، بلكه مقصود ما از بعث و تحريك عملى ، جايى است كه موفّق باشد كه به دنبال آن ، مبعوث اليه ، در خارج تحقق پيدا كند . اين‌گونه بعث و تحريك ، سبب براى تحقق مبعوث إليه است ، همان گونه كه نار ، سبب تحقق حرارت است . ولى در راه دوم ، اين‌گونه نيست ، امر ، هيچ‌گاه عليت براى تحقق و اطاعت ندارد بلكه گاهى به دنبال آن ، اطاعت تحقق پيدا مىكند و گاهى هم مخالفت است و مولا به هدف خود نمىرسد . حال ببينيم آيا مولا در اينجا با هيئت افْعَلْ چه كرده است ؟ از طرفى اراده و طلب را كنار گذاشته و گفتيم : « اين‌ها دو واقعيت غير قابل انشاء مىباشند » و از طرفى افْعَلْ ، جملهء انشائيه است و از طرفى با بعث و تحريك واقعى و عملى هم متفاوت است بعث و تحريك عملى ، علّيّت تامه دارد ولى بعث و تحريك قولى ، هيچ‌گونه علّيّتى ندارد ، بلكه گاهى موافقت ، تحقق پيدا مىكند و گاهى مخالفت . پس مولا در « اشتر اللّحم » و « جئني بالماء » - كه جمله‌هاى انشائيه‌اند - چه چيزى را انشاء كرده است ؟ به‌نظر مىرسد تنها چيزى كه به‌عنوان حلّ اين مسئله وجود دارد ، اين است كه بگوييم : امر قولى ، مشابهتى با بعث و تحريك عملى دارد ، زيرا هر دو براى رسيدن مولا به مقصود خودش مىباشد ولى يك راه ، صددرصد موفق است اما راه ديگر ، امكان مخالفت دارد . آن‌وقت مىگوييم : بعث و تحريك واقعى و تكوينى قابل انشاء نيست\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nولى بعث و تحريك اعتبارى ، مثل ساير مسائل اعتباريه است و قابليت براى تحقق انشاء دارد ، همان‌طور كه ملكيت ، امرى اعتبارى است و قابليت تعلّق انشاء را دارد . امر اعتبارى ، به‌معناى امر تخيّلى نيست ، بسيارى از احكام شرعيهء ما بر همين امور اعتباريه بار شده است . وقتى ملكيت آمد ، جواز تصرف و جواز نقل و انتقال مىآيد . وقتى زوجيت - كه امرى اعتبارى است - تحقق پيدا كرد ، احكام بسيارى ، چون جواز نظر ، جواز استمتاع و . . . برآن مترتب مىشود . مقصود از اعتبار ، عبارت از تخيّل نيست بلكه مقصود اين است كه شارع يا عقلاء يا هر دو نشسته‌اند و چيزى را به نام زوجيت اعتبار كرده و احكام بسيارى را برآن مترتب كرده‌اند . در باب حرّيّت و رقّيّت نيز همين‌طور است . در اينجا نيز مىگوييم : بعث و تحريك واقعى و تكوينى ، قابليت تعلّق انشاء را ندارد ولى بعث و تحريك اعتبارى ، قابليت تعلّق انشاء را دارد و به‌واسطهء هيئت افْعَلْ ، انشاء مىشود و اين بعث و تحريك اعتبارى ، مثل ساير امور اعتباريه ، منشأ براى آثارى است . اگر عبد ، آن را موافقت كند ، و به دنبال آن ، مأمور به را در خارج ، تحقق دهد ، مستحق مثوبت است و عقلاء - نسبت به او - حكم به استحقاق مثوبت مىكنند . و اگر با آن مخالفت كرد ، عقلاء او را مستحق عقوبت مىدانند . سؤال : چه مانعى دارد كه از اين بعث و تحريك قولى اعتبارى ، تعبير به طلب بنماييم ؟ يعنى ممكن است كسى بگويد : شما عبارت مرحوم آخوند را عوض كرده‌ايد ، ايشان در مفاد هيئت افْعَلْ ، همان انشاء طلب را ذكر مىكرد ، شما انشاء طلب را برداشته و به‌جاى آن انشاء بعث و تحريك اعتبارى گذاشتيد . جواب : با توجه به بحث‌هاى گذشته ، بين تعبير ما با تعبير مرحوم آخوند ، فرق وجود دارد زيرا : اوّلًا : ما گفتيم : طلب ، يك واقعيت است و ما چيزى به نام طلب اعتبارى نداريم . ما وقتى به لغت و عرف مراجعه مىكنيم مىبينيم هرجا طلب را به كار مىبرند ، به‌معناى سعى و تلاش خارجى است . ولى ما نكته‌اى را ذكر كرديم و گفتيم : مولا در بعث\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nخودش هم يك مصداقى براى طلب ، ايجاد مىكند ، يعنى مولايى كه مىخواهد اين مأمور به ، در خارج ، از عبد واقع شود ، يك‌وقت دست عبد را مىگيرد كه اين ، تلاشى از ناحيهء مولا براى تحقق مأمور به در خارج است و يك وقت هم امر مىكند . امر مولا هم تلاشى براى تحقق مأمور به در خارج است . فرق است بين مولايى كه هيچ امرى صادر نكند و مولايى كه امر ، صادر كند . نفس اصدار امر براى تحقق مأمور به ، عبارت از طلب و مصداق طلب است . امّا بحث ما در اين نيست ، بحث ما در اين است كه در هيئت افْعَلْ ، چه چيزى انشاء شده است ؟ به عبارت روشن‌تر : يك وقت شما ، خودِ انشاء را مصداقى براى طلب مىدانيد ، به مولا مىگوييد : « چرا ساكت نشسته‌اى ، چرا سعى و تلاش نمىكنى ؟ » مولا مىگويد : « من سعى و تلاش كردم » . مىگوييد : « سعى و تلاش شما چه بود ؟ » مىگويد : « امر ، صادر كردم » . امر صادر كردن مولا نيز نوعى از تلاش براى رسيدن به مقصود است و نفس امر مولا ، مصداق طلب است . يعنى وقتى انشاء شد ، به انشاء ، طلب تحقق پيدا مىكند . ولى بحث ما در يك مرحله قبل است و آن اين است كه شما چه چيز را انشاء مىكنيد ؟ آيا مىتوانيم بگوييم : انشاء ما به طلب تعلّق گرفته است ؟ اگر انشاء به طلب تعلّق گرفته باشد ، معنايش اين است كه واقعيت‌ها و حقيقت‌ها قابل تعلّق انشاء است ، درحالىكه واقعيت ، قابل تعلّق انشاء نيست . انشاء بايد به امر اعتبارى تعلّق بگيرد . پس ما اصدار أمر را مصداق طلب مىگيريم امّا اين معنايش اين نيست كه انشاء ، به طلب ، متعلّق شده است . طلب ، قابل انشاء نيست و اين اشكال مهمى بود كه ما به مرحوم آخوند وارد كرديم . ولى بعث و تحريك اعتبارى قابل تعلّق انشاء است . خلاصه اينكه ما هيچ راهى نداريم جز اينكه بگوييم : هيئت افْعَلْ ، براى انشاء بعث و تحريك اعتبارى وضع شده است . همان‌طور كه « بِعْتُ » براى انشاء بيع وضع شده است . ثانياً : شواهدى وجود دارد كه ما نمىتوانيم بعث و تحريك اعتبارى را طلب بناميم :\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nما وقتى موارد استعمال مادّهء طلب را بررسى مىكنيم ، به عناوين « طالب » و « مطلوب » برخورد مىكنيم . به عبارت ديگر : در مادّهء طلب ، تعدد شخص ، لازم نيست .\r\nدر طالب العلم ، به يك انسان برخورد مىكنيم كه طالب علم است و علم هم مطلوب است و شخص دومى در تحقق معناى طلب ، لازم نيست . درحالىكه در معناى بعث و تحريك ، تعدّد شخص لازم است . بعث ، نياز به شخصى به عنوان « باعث » و شخصى به عنوان « مبعوث » و چيزى به عنوان « مبعوث إليه » دارد . و اين در مطلق بعث و تحريك - واقعى و اعتبارى - وجود دارد ، گفته مىشود : زيد بعث عمراً إلى كذا . ( أقيموا الصلاة ) - در بعث و تحريك اعتبارى - به معناى « إنّ اللَّه بعثنا إلى الصلاة » است .\r\nبنابراين در باب بعث ، نياز به تعدّد شخص داريم ولى در باب طلب ، اين‌گونه نيست .\r\nبله ، گاهى از مكلفى كه مأمور است كارى را انجام دهد ، به « مطلوب منه » تعبير مىكنند . به نظر مىرسد كسانى كه اين تعبير را استعمال مىكنند ، اين كار را از روى ناچارى انجام داده‌اند ، زيرا آنان مفاد هيئت افْعَلْ را عبارت از طلب دانسته‌اند سپس گفته‌اند : در مثل ( أقيموا الصلاة ) ، يك طرف انشاء طلب ، خداوند است طرف ديگر آن‌هم صلاة است پس عبدى كه مأمور است چه عنوانى دارد ؟ گفتند : « راهى جز اين نداريم كه او را « مطلوب منه » بناميم » . در حالى كه در لغت ، چنين كلمه‌اى وجود ندارد . در طالب العلم ، شخصى وجود دارد كه « طالب » است و علم هم « مطلوب » است و چيزى به عنوان « مطلوب منه » نداريم . در مورد طالب الدنيا و طالب الآخرة هم همين‌طور است . برفرض كه ما وجود « مطلوب منه » را بپذيريم ، همين مسئله دليل بر اين است كه طلب و بعث ، دو چيزند ، زيرا وقتى مىگوييم : « خداوند ، طالب و صلاة ، مطلوب است » اگر همين را بخواهيم روى عنوان بعث ، پياده كنيم بايد بگوييم : « خداوند ، باعث و صلاة ، مبعوث است » درحالىكه مبعوث ، انسان است نه صلاة . بنابراين نمىتوان مبعوث را به جاى مطلوب گذاشت بلكه آنچه به جاى مطلوب قرار مىگيرد ، مبعوث اليه است . و همين مسئله دليل بر اين است كه بعث و طلب ، فرق دارند . اين مطلب ، در كلام استاد\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nبزرگوار ما ، حضرت امام خمينى رحمه الله نيز مورد اشاره قرار گرفته و ايشان فرموده است :\r\n« هيئت افْعَلْ ، براى بعث و اغراء ، وضع شده است ولى نه براى بعث و اغراء حقيقى بلكه براى بعث و اغراء اعتبارى . « 1 » در نتيجه ، در جايى كه هدف آمر ، تحقّق مأمور به از مأمور است بايد بگوييم : « هيئت افْعَلْ ، براى انشاء بعث و تحريك اعتبارى وضع شده است و اين بعث و تحريك اعتبارى ، مثل ساير اعتباريات ، منشأ آثارى نزد عقلاست .\r\n\r\nبحث در ارتباط با اوامر قسم دوم\r\nقسم دوم از اوامر ، اوامرى بود كه در مقام تعجيز ، تسخير ، تهديد ، تمنى و ترجّى به كار مىرفت ، مثل آيهء شريفهء ( فأتوا بسورة من مثله ) « 2 » و آيهء شريفهء ( كونوا قردة خاسئين ) « 3 » و آيهء شريفهء ( اعملوا ما شئتم ) « 4 » و شعر « ألا يا أيّها اللّيل الطويل ألا انجلي . . . » كه به شب طولانى خطاب مىكند و مىگويد : چرا منجلى نمىشوى و به صبح ، تبدّل پيدا نمىكنى ، از تو شايسته است كه هرچه سريع‌تر ، حالت صبح در تو پيدا شود . « انجلي » صيغهء امر و هيئت افْعَلْ است و در مقام تمنّى و ترجّى به كار رفته است يعنى شاعر ، اميد اين را دارد كه ليل ، حالت انجلاء و اصباح پيدا كند . آيا مستعمل فيه در اين‌گونه موارد چيست ؟ آيا مستعمل فيه ، عبارت از همين عناوين - يعنى تعجيز و تسخير و . . . - است ؟ اين را مرحوم آخوند نفى كرد و حق با ايشان بود . بنا بر مبنايى كه ما در مورد هيئت افعل بيان كرديم ، مىگوييم : در اينجا نيز هيئت افْعَلْ ، در بعث و تحريك اعتبارى استعمال شده است ولى\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 245 ، تهذيب الاصول ، ج 1 ، ص 135 و 137\r\n( 2 ) - البقرة : 23\r\n( 3 ) - البقرة : 65\r\n( 4 ) - فصّلت : 40\r\n","page_name":" 221 ","page_number":221},
  {"content":"\r\n\r\nبراى اغراضِ تعجيز و تسخير و . . . و اين استعمال ، استعمال مجازى است . البته به آن صورتى كه ما در رابطه با مجاز گفتيم و حرف مشهور را نپذيرفتيم . توضيح اين كه : مشهور مىگفتند : مجاز ، عبارت از تبادل لفظ است يعنى شما لفظ زيد را برمىداريد و به جايش اسد را مىگذاريد ولى معنا ، همان معناى زيد و رجل شجاع است و معناى اسد مطرح نيست . اگر شما در مقام رعايت علاقه پاى معناى اسد را به ميان آوريد و مثلًا بگوييد : « زيد أسد » ، مشهور مىگويند : « درست است كه شما در اينجا زيد را به اسد تشبيه كرده و معناى اسد را مشبّه‌به قرار داده‌ايد ولى به ميان آمدن معناى اسد ، فقط در مقام رعايت علاقه است امّا آيا شما در مقام استعمال ، اسد را در چه معنايى استعمال كرده‌ايد ؟ در جواب خواهيد گفت : مستعمل فيه آن ، عبارت از همان معناى مجازى - يعنى رجل شجاع - است يعنى شما لفظ زيد را برداشتيد و به جاى آن ، اسد را گذاشتيد و مجوّز اين تبادل اين بوده كه علاقهء مشابهتى بين زيد و اسد وجود داشته است ولى لازمهء تحقق علاقهء مشابهت ، اين نيست كه الآن كه شما كلمهء اسد را در معناى مجازى به كار مىبريد ، ديگر از نظر مستعمل فيه ، معناى اسد نقشى داشته باشد . مشهور مىگويند : معناى حقيقى اسد ، از نظر مستعمل فيه ، نقشى ندارد .\r\nمستعمل فيه شما ، رجل شجاع است ، كه معناى غير موضوع له مىباشد » . اما سكاكى در باب استعاره « 1 » مىگفت : كلمهء اسد در « رأيت أسداً يرمي » در همان معناى خودش - يعنى حيوان مفترس - استعمال شده است ولى ما در معناى آن توسعه داده و مىگوييم : حيوان مفترس ، همان‌طور كه افرادى حقيقى و واقعى دارد ، داراى افرادى ادعائى نيز مىباشد و ما وقتى كلمهء اسد را بر زيد ، اطلاق مىكنيم ، زيد را مصداق ادعايى معناى حقيقى اسد قرار مىدهيم . بنابراين ، معناى مستعمل فيه در باب مجاز ، همان معناى حقيقى است . و حضرت امام خمينى رحمه الله به تبعيت از استادشان صاحب كتاب وقاية الأذهان « 2 » ،\r\n\r\n\r\n","description":"","footnote":"\r\n( 1 ) - استعاره ، مجازى است كه علاقهء آن مشابهت باشد .\r\n( 2 ) - مرحوم شيخ محمد رضا نجفى اصفهانى .\r\n","page_name":" 222 ","page_number":222},
  {"content":"\r\n\r\nتحقيقى شبيه كلام سكّاكى در ارتباط با مجاز مطرح كرد با اين تفاوت كه سكّاكى اين حرف را فقط در مورد استعاره مطرح كرده ولى امام خمينى رحمه الله و استادشان در مورد همهء مجازات مطرح كردند . ما در بحث مجاز گفتيم : اين حرف ، علاوه بر اينكه حرف ظريفى است ، منطقى هم مىباشد كه در همهء مجازات ، لفظ ، در معناى حقيقى خودش استعمال مىشود ولى گاهى كه انسان ، لفظ را در معناى حقيقى استعمال مىكند ، ثابت و راكد مىايستد و گاهى معناى حقيقى به منزلهء پلى واقع مىشود كه انسان از آن پل عبور كرده و به معناى مجازى مىرسد . امّا درهرصورت ، مستعمل فيه ، همان معناى حقيقى است . و اينكه به حقيقت ، حقيقت مىگويند براى اين است كه حقيقت به معناى ثابت است ، يعنى معناى حقيقى ، مَعْبَر نيست ، ثابت است . اگر اين مبنا را در مورد مجاز بپذيريم ، لطافت و ظرافت استعمالات مجازيه ، محفوظ مىماند ، به خلاف مبناى مشهور كه اين‌گونه نيست . مثلًا در قضيّهء حمليهء « زيدٌ أسدٌ » بر مبناى مشهور ، به لحاظ مشابهتى كه بين زيد و اسد وجود دارد ، اسد را مستقيماً در خود زيد ، استعمال كرده‌ايم . در نتيجه قضيّهء « زيد أسد » به معناى « زيدٌ زيدٌ » مىشود ، و فايدهء مهمّى بر اين قضيّه مترتب نيست . ممكن است كسى بگويد : همان‌طور كه « اسد » نكره است ، در استعمال مجازى نيز « أسد » را در يك معناى كلّى نكره استعمال مىكنيم نه در خصوص زيدى كه عنوان ادبىاش « معرفه » است . ما « أسد » را در كلّى « رجل شجاع » استعمال مىكنيم ، در نتيجه « زيد أسد » به معناى « زيد رجلٌ شجاعٌ » شده و مفيد فايده خواهد بود . در پاسخ مىگوييم : درست است ولى آيا « زيد أسد » داراى همان ظرافتى است كه « زيد رجل شجاع » دارد يا اينكه در « زيد أسد » لطافت و ظرافت بيشترى وجود دارد ؟\r\nبنا بر آنچه شما مىگوييد ، فرقى ميان « زيد أسد » و « زيد رجلٌ شجاعٌ » نيست ، زيرا شما از نظر معنا كارى نكرديد . تنها آمده‌ايد به جاى استعمال لفظ « رجل شجاع » ، لفظ أسد را به كار برده‌ايد ولى معنا همان معناى رجل شجاع است . امّا آيا واقعاً اين‌طور است ؟ آيا هدفى كه در « زيد أسد » تعقيب مىشود - كه عبارت است از لطافت و جهت محسّنهء\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nبيانيه - همان چيزى است كه در « زيد رجل شجاع » وجود دارد ؟ خير ، اين‌گونه نيست .\r\nبنابراين بايد گفت : اسد ، در رجل شجاع ، استعمال نشده ، بلكه در معناى خودش استعمال شده است ، ولى روى معناى خودش ، تمركز پيدا نكرده‌ايم بلكه از آن عبور كرده‌ايم و به تعبير سكاكى : « آمده‌ايم افرادى ادعايى براى معناى حقيقى درست كرده‌ايم و ادعا كرده‌ايم اين فرد هم از افراد همان معناى حقيقى است . و به عبارت ديگر :\r\nتصرّف ، در يك امر عقلى و ذهنى است » . در مباحث مربوط به حقيقت و مجاز ، شعرى را نيز مطرح كرديم كه امام خمينى رحمه الله نيز به آن استشهاد كرده بود . و آن شعر اين بود :\r\n قامت تُظَلِّلُني و من عجب * شمس تُظَلِّلُني عن الشمس \r\nشاعر در مورد محبوبهء خودش مىگويد : او بين من و شمس ، ايجاد حايل و سايه كرده و من تعجب مىكنم كه چطور مىشود خورشيدى سايبان خورشيد ديگر قرار گيرد .\r\nعنوان سايبان بودن ، در شأن خورشيد نيست . معنا ندارد كه خورشيد ، سايبان باشد . بنا بر حرف مشهور ، شمس اوّل ، در معناى مجازى - يعنى محبوبهء شاعر - استعمال شده است . پس معناى شعر ، اين مىشود : « عجيب است كه چگونه محبوبهء من سايبان خورشيد قرار گرفته است » . اين چه تعجبى دارد ؟ محبوبهء شاعر ، يك انسان است و مىتواند سايبان خورشيد قرار گيرد . آنچه تعجب دارد اين است كه خورشيدى سايبان خورشيد ديگر شود . پس معلوم مىشود كه مسئله ، مربوط به لفظ نيست . هرچه هست در ارتباط با معانى است و شواهد زيادى در اين زمينه وجود دارد و انصافاً اين از تحقيقات ارزندهء باب ادبيات است كه مبتكر آن مرحوم شيخ محمد رضا نجفى اصفهانى صاحب كتاب « وقاية الأذهان » است و امام خمينى رحمه الله نيز اين مسئله را از ايشان پذيرفته است . « 1 »\r\n\r\n\r\n","description":"","footnote":"\r\n( 1 ) - مرحوم شيخ محمد رضا نجفى اصفهانى ، در زمان مرحوم حاج شيخ عبد الكريم حائرى ، مدّتى در قم اقامت داشته و امام خمينى رحمه الله در درس ايشان شركت مىكرده است .\r\n","page_name":" 224 ","page_number":224},
  {"content":"\r\n\r\n\r\nرجوع به اصل بحث :\r\nپس از بيان مقدّمهء فوق ، به اصل بحث خودمان رجوع مىكنيم . ما معتقد بوديم كه هيئت افْعَلْ براى انشاء بعث و تحريك اعتبارى وضع شده است ولى داعى و محرّك براى انشاء بعث و تحريك اعتبارى ، نوعاً عبارت از اين است كه آمر مىخواهد اين مأمور به در خارج تحقّق پيدا كند . در اين قبيل موارد ، ما مىگوييم : استعمال ، حقيقت است . ولى گاهى داعى و محرّك براى انشاء بعث و تحريك اعتبارى ، عبارت از تعجيز و تسخير و . . . است . در اين‌گونه موارد ، ما استعمال را مجازى مىدانيم ولى به همان كيفيتى كه خودمان در ارتباط با مجاز گفتيم . يعنى در اين موارد نيز صيغهء افعل ، در انشاء بعث و تحريك اعتبارى استعمال شده است ولى روى بعث و تحريك اعتبارى توقف نكرده است بلكه معناى حقيقى به منزلهء پلى براى هدف اصلى است . هدف اصلى در ( فأتوا بسورة من مثله ) « 1 » عبارت از تعجيز و در ( كونوا قردة خاسئين ) « 2 » عبارت از تسخير و در ( اعملوا ما شئتم ) « 3 » عبارت از تهديد و انذار و در « ألا يا أيّها الليل الطويل ألا انجلي » عبارت از تمنّى و در بعضى از موارد هم عبارت از ترجّى است ولى مستعمل فيه در همهء اين موارد ، عبارت از بعث و تحريك اعتبارى است . و مانعى هم ندارد كه ما قسم اوّل را - كه هدف در آن تحقّق مأمور به است و معناى حقيقى به عنوان پل قرار نگرفته است - استعمال حقيقى بدانيم و قسم دوم را - كه هدف در آن ، تعجيز و تسخير و . . . است و معناى حقيقى به منزلهء پل براى عبور و رسيدن به آن هدف قرار گرفته است - استعمال مجازى بدانيم .\r\n\r\n\r\n","description":"","footnote":"\r\n( 1 ) - البقرة : 23\r\n( 2 ) - البقرة : 65\r\n( 3 ) - فصّلت : 40\r\n","page_name":" 225 ","page_number":225},
  {"content":"\r\n\r\n\r\nبحثى قرآنى\r\nمرحوم آخوند در اينجا وارد يك بحث قرآنى شده و آن اين است كه در قرآن به موارد زيادى برخورد مىكنيم كه خداوند متعال استفهام مىكند . مثلًا از موسى عليه السلام سؤال مىكند : ( و ما تلك بيمينك يا موسى ) « 1 » . و استفهام ، از شئون جهل است و كسى كه عارف و آگاه به واقعيات بوده و ( بكلّ شىء عليم ) « 2 » است ، چه معنا دارد كه استفهام كند ؟ و يا در قرآن به موارد زيادى از تمنى و ترجّى برخورد مىكنيم . آياتى در قرآن داريم كه در آنها ( لعلّهم يهتدون ) « 3 » به كار رفته است و لعلّ به معناى ترجّى - يعنى اميدوارى - است و اميدوارى در مورد عجز مطرح مىشود . كسى كه هيچ‌گونه عجزى ندارد و قدرت او مطلق و ( على كلّ شىء قدير ) « 4 » است ، اميدوارى و ترجّى در مورد او چه معنايى دارد ؟ اميد به اهتداء ، در مورد كسى است كه جاهل باشد . و تمنّى در مورد كسى است كه عاجز باشد و چون در مورد خداوند متعال ، هيچ شائبهء جهل و عجز وجود ندارد ، پس اين ليت و لعل‌ّهايى كه در قرآن به كار رفته به چه معناست ؟\r\n\r\nراه حلّ مرحوم آخوند\r\nمرحوم آخوند ، همان‌طور كه براى طلب ، وجودى انشائى قائل شد و مفاد هيئت افْعَلْ را عبارت از انشاء طلب قرار داد ، در اينجا نيز مىگويد : ادوات استفهام ، براى استفهام حقيقى وضع نشده‌اند بلكه براى استفهام انشائى وضع شده‌اند و استفهام انشائى ، غير از استفهام حقيقى است . آنچه ملازم با جهل است ، استفهام حقيقى است و اين ملازمه ، در استفهام انشائى وجود ندارد . سپس مىفرمايد : ولى داعى بر اين\r\n\r\n\r\n","description":"","footnote":"\r\n( 1 ) - طه : 17\r\n( 2 ) - الشورى : 12\r\n( 3 ) - الأنبياء : 31 ، السجدة : 3\r\n( 4 ) - البقرة : 106\r\n","page_name":" 226 ","page_number":226},
  {"content":"\r\n\r\nاستفهام انشائى مختلف است . گاهى داعى برآن ، عبارت از استفهام حقيقى است يعنى كسى كه استفهام انشائى كرده ، واقعاً جاهل بوده و مىخواهد از طريق استفهام ، به واقعيت مسئله پى ببرد . و گاهى هم داعى براى استفهام انشائى ، چيز ديگر است ، مثلًا در ( و ما تلك بيمينك يا موسى ) « 1 » داعى براى استفهام انشائى ، عبارت از اين است كه خداوند ، روى لطفى كه به حضرت موسى عليه السلام دارد ، مىخواهد با او صحبت كند . مرحوم آخوند نظير اين مطلب را در مورد ترجّى و تمنّى نيز مىگويد . ايشان مىفرمايد : الفاظ تمنّى و ترجّى نيز در انشائياتِ از اين‌ها استعمال مىشود ولى داعى به اين ترجّى و تمنّى انشائى ، گاهى همان تمنّى و ترجّى حقيقى است و گاهى چيز ديگر مثل ميل به اهتداء مردم است . حاصل فرمايش مرحوم آخوند اين است كه جهل و عجز در استفهام و تمنّى و ترجّى حقيقى مطرح است درحالىكه مستعمل فيه در تمامى موارد ، عبارت از انشائياتِ از اين مفاهيم است . « 2 »\r\n\r\nراه حلّ ديگر\r\nبنا بر راهى كه ما ذكر كرديم ، حلّ اشكال به صورت ديگرى است ، زيرا ما مىگوييم : استفهام ، تمنّى و ترجّى در تمام اين موارد ، در همان استفهام حقيقى و تمنّى و ترجّى حقيقى استعمال شده است با اين فرق كه در غير مورد خداوند ، مستعمل فيه ، همان معناى حقيقى است و مسئله ، به همين‌جا خاتمه پيدا مىكند ولى در مورد خداوند ، اگرچه مستعمل فيه ، همان معناى حقيقى است امّا در معناى حقيقى توقّف نمىكند ، بلكه استفهام و تمنّى و ترجّى حقيقى به منزلهء پلى براى هدف ديگر است . بنابراين ، مستعمل فيه در حقيقت و مجاز ، در جميع موارد يكسان است و تنها\r\n\r\n\r\n","description":"","footnote":"\r\n( 1 ) - طه : 17\r\n( 2 ) - كفاية الاصول ، ج 1 ، ص 102 و 103\r\n","page_name":" 227 ","page_number":227},
  {"content":"\r\n\r\nفرقى كه ميان آن دو است ركود بر معناى حقيقى و عبور از آن مىباشد . مؤيّد اين روش در ما نحن فيه اين است كه هرچند مرحوم آخوند در اينجا استفهام انشائى و تمنّى و ترجّى انشائى درست كرده ولى ما گفتيم : « انشاء نمىتواند به امور واقعيّه تعلّق بگيرد » درحالىكه استفهام و تمنّى و ترجّى ، از واقعياتند .\r\n\r\nبحث دوم : آيا مفاد هيئت افْعَلْ ، خصوص بعث و تحريك وجوبى است يا بر اعم از وجوب و استحباب « 1 » دلالت مىكند ؟\r\nقبل از ورود به بحث ، تذكّر نكته‌اى را لازم مىدانيم : در فرق بين وجوب و استحباب ، وقتى از مادّهء امر - يعنى أ ، م ، ر - بحث مىكرديم به اين نتيجه رسيديم كه اگرچه هريك از وجوب و استحباب ، بسيط مىباشند ولى بين آنها تفاوت وجود دارد و تفاوتشان به شدّت و ضعف است . امّا در آنجا چون هنوز وارد مباحث مربوط به طلب و اراده نشده بوديم و پيرامون مفاد هيئت افْعَلْ ، بحثى نكرده بوديم و هنوز به اين نتيجه نرسيده بوديم كه هيئت افْعَلْ ، ربطى به طلب ندارد ، لذا در آنجا ، وقتى مىخواستيم فرق بين وجوب و استحباب را مطرح كنيم ، طبق همان حرف مشهور ، بر كلمهء « طلب » تكيه كرديم و بحث مىكرديم كه آيا وجوب ، طلبِ مركّب است يا طلبِ بسيط ؟ و ما كه در آنجا مسألهء شدّت و ضعف را اختيار كرديم ، بنا بر همان پايهء طلب بود . ولى اكنون كه آن مراحل را گذرانده‌ايم ، اگرچه اصل مسئله - يعنى اينكه فرق بين وجوب و استحباب ، به شدت و ضعف است - به قوّت خودش باقى است ولى بحث اين\r\n\r\n\r\n","description":"","footnote":"\r\n( 1 ) - به نحو اشتراك لفظى يا معنوى .\r\n","page_name":" 228 ","page_number":228},
  {"content":"\r\n\r\nاست كه ما شدّت و ضعف را به چه چيز اضافه كنيم ؟ آنجا چون هنوز مسائل طلب و اراده و مفاد هيئت افعل را مطرح نكرده بوديم ، ناچار بوديم به تبعيت از قوم ، مسألهء طلب را مطرح كنيم ، امّا اكنون كه مىبينيم طلب ، هيچ‌گونه ارتباطى به هيئت افْعَلْ ندارد بلكه مفاد هيئت افْعَلْ انشاء بعث و تحريك اعتبارى است ، بايد مسألهء وجوب و استحباب را در ارتباط با اين بعث و تحريك اعتبارى قرار دهيم نه در ارتباط با طلب ، يعنى براى بعث و تحريك اعتبارى ، دو مرتبه قائل شويم : مرتبهء شديد و مرتبهء غير شديد . بعث و تحريك وجوبى ، مرتبهء شديد و بعث و تحريك استحبابى ، مرتبهء غير شديد آن مىباشد . حال بايد ببينيم آيا بعث و تحريك اعتبارى ، واقعاً داراى دو مرتبه است ؟ براى پاسخ به اين سؤال ، لازم است مقدّماتى ذكر شود : مقدّمهء اوّل : آيا همهء موارد بعث و تحريك حقيقى ، در يك سطح و مرتبه‌اند يا اينكه بعث و تحريك‌هاى حقيقى داراى مراتبى هستند ؟ آنچه ما وجداناً ملاحظه مىكنيم اين است كه بعث و تحريك‌هاى حقيقى داراى مراتبى مىباشند : انسان گاهى دست فرزند خود را مىگيرد و با كمال شدّت و عصبانيت ، به طرف مراد خود مىكشاند و گاهى همين عمل را انجام مىدهد ولى شدّت و قوّت قبلى را ندارد . مقدّمهء دوم : گفتيم : اراده ، صفتى قائم به نفس است كه داراى واقعيت مىباشد ولى آيا اراده داراى شدت و ضعف است يا حالت يكنواختى دارد ؟ مرحوم آخوند در تفسير اراده فرمود : « الإرادة هو الشوق المؤكّد المستتبع لتحريك العضلات نحو المراد » . « 1 » آيا اين عبارت مىخواهد بگويد : اراده ، داراى حالت يكنواختى است و در آن ، شدّت و ضعف ، تصوّر نمىشود ؟ مخصوصاً با توجه به اينكه دنبال شوق ، كلمهء « المؤكّد » را\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 96\r\n","page_name":" 229 ","page_number":229},
  {"content":"\r\n\r\nآورده است و اگر كلمهء « المؤكّد » را نمىآورد ، ممكن بود گفته شود : شوق ، داراى مراتبى است و مؤكّد و غير مؤكّد دارد . اگر عبارت مرحوم آخوند بخواهد بر چنين معنايى دلالت كند ، مىتوانيم بگوييم : اين با وجدان مخالف است . ما وقتى به وجدان خود مراجعه مىكنيم درمىيابيم كه اراده ، داراى شدت و ضعف است . اگر بچهء انسان در حوض افتاده باشد ، انسان با سر و پاى برهنه ، خودش را به كنار حوض مىرساند تا فرزند خود را نجات دهد ، آيا اين اراده با اراده‌اى كه انسان در يك روز تعطيلى براى گردش بيرون مىآيد ، در يك سطح است ؟ آيا كسى كه در شدّت گرسنگى قرار داشته و غذايى در اختيار او قرار داده مىشود و براى حفظ جان خود ، مشغول غذا خوردن مىشود با كسى كه گرسنگى او معمولى است و براى رفع اين گرسنگى بر سر سفره حاضر شده و غذا مىخورد ، داراى يك نوع اراده مىباشند ؟ وجداناً بين اين دو اراده ، فرق وجود دارد ، با اينكه هر دو ، فعل اختيارى هستند و هر دو هم در خارج تحقّق پيدا كرده‌اند و هر دو هم ، ارادى بوده‌اند ، ولى در عين حال ، بين آنها فرق وجود دارد و ما نمىتوانيم بگوييم : اراده ، عبارت از شوق مؤكّد است و قابل اختلاف مراتب نيست . مگر اينكه مرحوم آخوند و امثال ايشان ملتزم شوند كه شوق مؤكّد هم مراتبى دارد : يك وقت ، فقط داراى تأكّد است و يك وقت در آن كمال تأكّد وجود دارد . يك وقت داراى تأكّد ضعيف و يك وقت داراى تأكّد شديد است . حال ببينيم آيا كاشف از شدت و ضعف اراده چيست ؟ كاشف از اين شدّت و ضعف ، گاهى اعمالى است كه به دنبال اراده تحقّق پيدا مىكند ، مثلًا مىبينيم پدر از داخل اطاق با سر و پاى برهنه و با سرعت عجيبى به طرف حوض مىرود . در اين صورت ، اگرچه ما هنوز خبردار نشده‌ايم كه در حوض چه خبر است ولى مىفهميم كه ارادهء او نسبت به اين كار ، خيلى قوى است . و گاهى هم كاشف از شدت اراده ، علل و عواملى است كه در تكوين اراده نقش دارند . مهم‌ترين علتى كه در تكوين اراده نقش دارد ، درك مريد نسبت به اهميت مرادش مىباشد . هرچه درك او نسبت به مراد ، قوىتر و عميق‌تر باشد ، ارادهء او نسبت\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nبه مراد نيز قوىتر خواهد بود . بنابراين ، اهميت مراد ، در شدّت اراده نقش دارد و اهميت مراد تابع كيفيت درك مريد است . روشن است كه درك‌ها با هم فرق دارد و اختلاف درك‌ها ، روى شدت و ضعف اراده اثر مىگذارد . ما براى خدا نماز مىخوانيم ، ائمه عليهم السلام هم نماز مىخواندند .\r\nنماز ما از روى اراده و نماز آنان هم از روى اراده بوده است ولى آيا ارادهء آنان در ارتباط با تحقّق عبادت ، مثل ارادهء من و شماست ؟ خير ، اين‌گونه نيست . تفاوت بسيارى ميان ارادهء ائمه عليهم السلام با ارادهء ما وجود دارد . يك فرق بسيار مهم آن ، درك اهميت مراد است .\r\nتصويرى كه ائمه عليهم السلام از عبادات و در ارتباط با خدا و دين و اسلام و قرآن داشتند با تصويرى كه ما از اين امور داريم فرق مىكند ، لذا آنان به آسانى حاضر مىشدند جان خود و عزيزانشان را در راه خداوند فدا كنند . « 1 »\r\n\r\n\r\n","description":"","footnote":"\r\n( 1 ) - در اينجا لازم است به جهت مناسبت ، بحثى در ارتباط با عصمت ائمه عليهم السلام داشته باشيم : مسألهء عصمت ، در به دو نظر ، مسألهء مشكلى به نظر مىرسد ولى با دقّت در آن مىبينيم مسألهء روشن و واضحى است . يكى از امورى كه به عنوان منشأ عصمت است ، آگاهى كامل نسبت به جهات آن امرى است كه عصمت در رابطه با آن مطرح است ، و چون اين آگاهى كامل ، در رابطه با بعضى از مسائل ، نسبت به خود ما هم وجود دارد ، ما مىتوانيم نسبت به آن مسائل ، مسألهء عصمت را مطرح كنيم . نكتهء مهمّى كه در باب عصمت وجود دارد اين است كه عملى هم امكان صدور داشته باشد و سلب قدرت و اختيار و اراده نكند و هم هيچ‌گاه صادر نشود . بعضى از مسائل وجود دارد كه چون ما نسبت به قبح آنها آگاهى كامل داريم ، مىتوانيم بگوييم : در خود ما نسبت به آن مسئله ، عصمت وجود دارد ، مثلًا انسان عاقل و مميّز ، هيچ‌گاه در ملأ عام ، كشف عورت نمىكند زيرا قبح اين مسئله به اندازه‌اى براى او روشن است كه ديگر ترديدى براى او نيست و حتى مرتبهء قبح هم روشن است ، لذا ما از طرفى مىگوييم : امكان ندارد شخص عاقل متوجّه ، در ملأ عام ، كشف عورت كند . و از طرفى مىگوييم : اين‌طور نيست كه قدرت و اختيار از او سلب شده و او مجبور به اين كار شده باشد . اين يك واقعيتى از عصمت است كه نسبت به بعضى از مسائل تحقّق دارد . و اگر ما قبح واقعى را نسبت به همهء معاصى درك مىكرديم ، نسبت به همهء آنها عصمت پيدا مىكرديم . و ائمه عليهم السلام آن قبح واقعى را درك كرده‌اند . و ما اگرچه اين‌ها را در آيات و روايات مشاهده مىكنيم ولى باور نكرده‌ايم . ما در روايات مىخوانيم : « الغيبة أشدّ من الزّنا » [ مجموعهء ورّام ، ج 1 ، ص 123 
  ] درحالىكه غيبت ، چيز رايجى است . اگر ما همانند ائمه عليهم السلام به قبح واقعى غيبت پى برده بوديم ، ممكن نبود دست به چنين كارى بزنيم ، همان‌طور كه ممكن نيست اقدام به زنا بنماييم . از اين گذشته ، در مورد خود زنا نيز بحث است . تصويرى كه ما از زنا داريم ، با تصويرى كه ائمه عليهم السلام داشته‌اند تفاوت دارد .\r\n","page_name":" 231 ","page_number":231},
  {"content":"\r\n\r\nمقدّمهء سوم : فعل اختيارى ، اگر توأم با عوامل اجباركننده نباشد ، كاشف از اراده است . به عبارت ديگر : مسألهء اراده ، چون يك صفت قائم به نفس مريد است و اوصاف قائم به نفس ، چيزى نيست كه مانند عمل خارجى ، مشاهَد و محسوس باشد ، ما از راه فعل اختيارى ، به وجود اين اراده پى مىبريم . اگر شما به اختيار خودتان از منزل بيرون آمديد و در درس شركت كرديد و هيچ‌كسى هم شما را به اين كار مجبور نكرد ، اين عمل ، دلالت مىكند كه اراده ، در نفس شما تحقق پيدا كرده است . اين دلالت ، دلالت عقلى است يعنى عقل ، ما را به وجود اراده راهنمايى مىكند ، نه اينكه دلالت لفظى و وضعى و مطابقه يا تضمن و . . . باشد . ذكر اين نكته لازم است كه « فعل اختيارى » در كلمات ما ، مقابل قول نيست . فعل اختيارى يعنى عملى كه از روى اراده و اختيار صادر شود . چنين عملى داراى دايرهء وسيعى است و شامل قول هم مىشود ، زيرا قول هم داخل در دايرهء عمل است . اگر كسى به شما ناسزا گفت ، شما اين را كاشف از اراده مىدانيد و مىگوييد : اين شخص ، از روى اراده به من ناسزا گفت . وقتى يك سخنران مشغول سخنرانى است ، هر لفظى را كه استعمال مىكند ، هم در ارتباط با لفظ و هم در ارتباط با معنا ، اراده در كار است . اراده هم داراى مبادى است و مبادى آن‌هم تحقق دارد . مثلًا وقتى مىخواهد به جملهء « زيد قائم » تلفظ كند ، بايد هريك از زيد و قائم را تصور كند و تصور هريك از اين‌ها به تمام مبادى اراده نياز دارد . از نظر معنا نيز همين جهات در آن وجود دارد . هيئت جملهء خبريه هم همين‌طور است . بنابراين براى گفتن « زيد قائم » به چند اراده نياز است و هر\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nاراده‌اى نياز به مقدّماتى دارد ولى با توجه به اينكه مسئله به صورت طبيعى و عادى است ، كمتر مورد توجه انسان قرار مىگيرد . و ما در بحث جبر و تفويض گفتيم : خداوند متعال به انسان عنايتى كرده و قدرت خلّاقيتى داده كه نفس انسان مىتواند اراده را خلق كند . يعنى اين‌طور نيست كه وقتى مبادى اراده تحقق پيدا كرد ، اراده هم خواه‌ناخواه پيدا شود . حال وقتى يك جمله را مورد ملاحظه قرار دهيم مىبينيم براى نفس انسان ، چند خلّاقيت وجود دارد در رابطه با اراده‌اى كه نسبت به لفظ و معنا و هيئت جملهء خبريه و قضيّهء حمليه بايد تحقق پيدا كند . لذا با وجود جهات معجزه‌آسايى كه در كامپيوتر وجود دارد ، نمىتواند با اعجازى كه در رابطه با خلّاقيّت نفس نسبت به اراده تحقق دارد برابرى كند . انسان در مدت كوتاهى مىتواند كلمات متعددى را بگويد .\r\nروشن است كه لفظ و معناى هر كلمه‌اى نياز به اراده دارد و اراده ، مبادى مىخواهد و پس از تحقق مبادى ، بايد نفسْ نسبت به اراده ، خالقيت داشته باشد . ما مىبينيم يك سخنران ، آن‌قدر كلمات را پشت سر هم و مسلسل‌وار بيان مىكند كه ضبط آنها براى مستمع و نويسنده مشكل است و معلوم است كه همهء اين‌ها كاشف از اراده و مبادى اراده است . و اين ( خلاقيّت اراده ) عنايت بزرگى است كه خداوند به انسان كرده است خصوصاً در مسألهء بيان و تكلّم ، چون اعمال ديگر معمولًا با اين سرعت تحقّق پيدا نمىكنند . خلاصه اينكه فعل اختيارى - به معناى لغوىاش - شامل قول هم مىشود و فعل اختيارى ، كاشف از تحقق اراده است . ارتباط اين مقدّمه با ما نحن فيه ، در اين جهت است كه صدور هيئت افْعَلْ از مولا ، فعل اختيارى است و فعل اختيارى هم كاشف از ارادهء نفسانى مولاست . اكنون كه بحث‌هاى مقدّماتى تمام شد ، به اصل بحث رجوع مىكنيم : بحث در اين بود كه : آيا مفاد هيئت افْعَلْ - كه براى انشاء بعث و تحريك وضع شده است - بعث و تحريك وجوبى است يا اعم از وجوبى و استحبابى « 1 » است ؟\r\n\r\n\r\n","description":"","footnote":"\r\n( 1 ) - به صورت مشترك معنوى يا مشترك لفظى\r\n","page_name":" 233 ","page_number":233},
  {"content":"\r\n\r\nاين مسئله ، مسألهء مهمى است و ريشه و اساس بسيارى از مباحث فقهى مىباشد . قبل از ورود به بحث ، يادآورى مىكنيم كه ما عقيده پيدا كرديم « هيئت افْعَلْ براى بعث و تحريك اعتبارى وضع شده است نه براى طلب » بنابراين اگر در بحثهاى آينده احياناً به طلبْ تعبير كرديم ، به جهت تبعيّت از تعبيرات ديگران است نه اينكه از حرف خودمان عدول كرده باشيم .\r\n\r\nنظريهء اوّل : مفاد هيئت افْعَلْ ، بعث و تحريك وجوبى است\r\nقائلين به اين قول ، براى اثبات مدّعاى خود ، راه‌هاى زير را مطرح كرده‌اند :\r\n\r\nراه اوّل\r\nبا توجه به اينكه مسألهء مورد بحث ، ارتباط به وضع دارد و مسأله‌اى عقلى نيست ، در اينجا تبادر را مطرح كرده و گفته‌اند : آنچه از هيئت افْعَلْ تبادر مىكند ، خصوص بعث و تحريك ( يا طلب ) وجوبى است . مرحوم آخوند نيز فرموده است : « بعيد نيست كسى در اينجا ادّعاى تبادر كند » . « 1 » ايشان با اين تعبير خود ، مسألهء تبادر را تأييد كرده است . بررسى راه اوّل : در تبادر ، دو مرحله وجود دارد : يك مرحله ، مربوط به مقام ثبوت و مرحلهء ديگر ، مربوط به مقام اثبات است . مقام ثبوت به اين معناست كه ببينيم آيا امكان دارد كه بعث و تحريك وجوبى ، متبادر باشد ؟ يعنى با توجه به اينكه تبادر ، علامت وضع و حقيقت بودن است ، آيا امكان دارد كه واضع ، هيئت افْعَلْ را براى بعث و تحريك وجوبى وضع كرده باشد ؟\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 103\r\n","page_name":" 234 ","page_number":234},
  {"content":"\r\n\r\nاگر در اين مرحله ثابت شد كه چنين چيزى امكان ندارد ، ديگر نوبت به مقام اثبات نمىرسد ولى اگر توانستيم امكان آن را ثابت كنيم ، نوبت به اين مىرسد كه در مقام اثبات هم ببينيم آيا اين امر ممكن الثبوت ، تحقّق هم دارد يا نه ؟ در نتيجه ، بحث ما در ارتباط با تبادر ، در دو مرحله است : مرحلهء اوّل ( مقام ثبوت ) : براساس اكثر تصويراتى كه در اينجا مطرح شده است ، وضع هيئت افْعَلْ براى بعث و تحريك وجوبى ، استحاله دارد و تنها روى يك فرض ، امكان ثبوتى دارد . اين مطلب را حضرت امام خمينى رحمه الله ادّعا فرموده است : كلام حضرت امام خمينى رحمه الله قبل از بيان فرمايش امام خمينى رحمه الله لازم است به نكتهء زير توجّه شود : در باب وضع حروف ، مرحوم آخوند عقيده داشت كه وضع و موضوع له و مستعمل فيه ، عام مىباشند ، يعنى بين حروف و اسماء اجناس فرقى وجود ندارد ، تنها تفاوت بين اين دو در ارتباط با موارد استعمال است ، يعنى محدودهء استعمال آن دو ، با يكديگر فرق مىكند و اين فرق هم روى الزامى است كه از ناحيهء واضع ، در كار آمده و محدودهء استعمال اين‌ها را مشخص كرده است . « 1 » ولى مشهور ، عقيده دارند كه موضوع له در باب حروف ، عبارت از معانى جزئيه است به خلاف اسماء اجناس - مثل لفظ ابتداء - كه موضوع له آن كلّى است . كلمهء « مِنْ » براى مفهوم كلّى ابتداء وضع نشده است بلكه براى ابتداهاى خارجى وضع شده است . حرفيّتِ ابتداهاى خارجى به اين است كه داراى وجودى غير مستقل و نيازمند به دو شىء است . ما گفتيم : در « زيد في الدار » سه واقعيتْ وجود دارد : زيد ، دار و ظرفيت دار\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 13 و 15\r\n","page_name":" 235 ","page_number":235},
  {"content":"\r\n\r\nبراى زيد . ولى اين ظرفيت ، واقعيتى است كه مقام وجودىاش حتى از اعراض هم پايين‌تر است ، زيرا عرض نياز به وجودى جوهرى - به عنوان موضوع - دارد امّا در معانى حرفيه نياز به طرفين مطرح است ، تا وقتى كه زيد و دار وجود نداشته باشد ، ظرفيتى تحقق پيدا نمىكند . دارِ تنها ، متّصف به ظرفيت نمىشود و زيدِ تنها هم متّصف به مظروفيت نمىشود . بايد زيد ، در دار واقع شود تا هم عنوان ظرفيت براى دار تحقّق پيدا كند و هم عنوان مظروفيت براى زيد ، محقّق شود . بنابراين ، معانى حرفيه واقعياتى هستند كه از نظر مقام وجودى ، در مرحلهء سوم قرار دارند . مرحلهء اوّل ، جواهر است كه نياز به هيچ‌چيزى ندارد . مرحلهء دوم ، اعراض است كه نياز به موضوع دارد .\r\nمرحلهء سوم از واقعيات ، معانى حرفيه است كه هميشه نياز به دو شىء دارد . در ساير معانى حرفيه - چون ابتداء ، استعلاء و انتهاء - نيز همين‌طور است . در بحث حروف گفتيم كه حروف بر دو قسمند : حروف حاكيه و حروف ايجاديه .\r\nحروف حاكيه آن دسته از حروف بود كه از واقعيات خارجيه حكايت مىكرد ، مثل من ، إلى ، على و . . . و حروف ايجاديه حروفى بود كه براى ايجاد و انشاء معنايى مىآمد و معنايى به نفس همان حروف ايجاد مىشد بدون اينكه مسألهء حكايت از واقع مطرح باشد و اصلًا قبل از استعمال اين حروف ، هيچ واقعيتى در خارج وجود نداشت ، مثل واو قسم ، كه به وسيلهء آن ، ايجاد قسم مىشود نه اينكه از واقعيتى حكايت شود . اكنون بايد ببينيم آيا همان‌طور كه حروف حاكيه ، از معانى جزئيه حكايت مىكنند ، حروف ايجاديه نيز در جهت انشائىشان همين‌طورند ؟ يا اينكه در جهت انشائى ، يك معناى كلّى وجود دارد ؟ انشاء ، همان ايجاد است و ايجاد هم ، همان وجود است و وجود ، مساوق با تشخّص و جزئيّت است و كلّى - بما هو كلّى - با وجود و تحقّق و تشخّص منافات دارد . لذا حروف ايجاديه نيز براى ايجاد و انشاء معانى جزئيه مىباشند . با اين تفاوت كه جزئيتْ در حروف حاكيه ، قبل از حكايت تحقّق دارد ولى در حروف ايجاديه ، به نفس انشاء تحقّق پيدا مىكند . امور ديگرى نيز وجود دارند كه اگرچه در اصطلاح به آنها حرف گفته نمىشود ولى\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nاز جهت معنا داراى خصوصيت حروف مىباشند ، مثل هيئات . حال جاى اين سؤال است كه آيا هيئت افْعَلْ - كه از سنخ حروف است - براى چه نوع بعث و تحريك اعتبارى وضع شده است ؟ اگر گفته شود : هيئت افْعَلْ ، براى مفهوم بعث و تحريك اعتبارى وضع شده است . مىگوييم : در اين صورت بايد ملتزم شويد كه هيئت افْعَلْ ، داراى معنايى اسمى است ، زيرا ترديدى نيست كه « مفهوم بعث و تحريك اعتبارى » همانند مفهوم ابتداء ، مفهومى اسمى است ، چون قابل درك است و استقلال به مفهوميت دارد . درحالىكه مفهوم حرفى ، مفهومى غير مستقل است . معناى « من » عبارت از ابتداهاى خارجى بود كه - مثلًا - يك طرفش به سير و طرف ديگرش به بصره ارتباط داشت و در حقيقت ، يك وجود متقوّم به دو شىء بود ، مثل همان ظرفيتى كه در « زيد في الدار » تصوير كرديم . اگر هيئت افْعَلْ ، براى « مفهوم بعث و تحريك اعتبارى » - كه يك معناى اسمى است - وضع شده است ، پس چرا آن را در كنار حروف قرار مىدهند ؟ درحالىكه همه قبول دارند هيئات ، همان نقش حروف را دارند . حروف بر دو قسم بود : حروف حاكيه و حروف ايجاديه . بعضى از هيئات - چون هيئت فعل ماضى - داراى جنبهء حكايت مىباشند . هيئت فعل ماضى ، مانند « سرت من البصرة » است ، يعنى حكايت از يك واقعيت متقوّم به دو شىء مىكند . امّا هيئت افْعَلْ ، مانند حروف ايجاديه است . همان‌طوركه واو قسم براى انشاء قسم است هيئت افْعَلْ هم براى انشاء بعث و تحريك است . و در صورتى معناى آن معناى حرفى مىشود كه براى انشاء بعث و تحريك جزئى باشد . معناى حرفى ، متقوّم به دو چيز است ، بعث و تحريك نيز متقوّم به دو چيز است : باعث و مبعوث . در بعث و تحريك حقيقى نيز مسئله به‌همين‌صورت است ولى بحث ما در بعث و تحريك اعتبارى است . نتيجهء بحث‌هاى ما اين شد كه بعث و تحريك اعتبارى كه مفاد هيئت افْعَلْ است ،\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nمعنايى كلّى نيست بلكه يك معناى جزئى است ، يعنى مفاد هيئت افْعَلْ ، همين بعث و تحريك‌هاى ايجادشدهء اعتبارى است نه بعث و تحريك كلّى اعتبارى . اين يك مفهوم اسمى است و مفاد هيئت افْعَلْ ، نمىتواند مفهوم كلّى اسمى باشد . پس از بيان مقدّمهء فوق ، به توضيح و تبيين كلام امام خمينى رحمه الله مىپردازيم : كلام امام خمينى رحمه الله : امام خمينى رحمه الله مىفرمايد : شما كه مىگوييد : « هيئت افْعَلْ براى بعث و تحريك وجوبى وضع شده است » ، معناى كلام شما اين است كه « هيئت افْعَلْ ، براى بعث و تحريكى كه مقيّد به ارادهء حتميّهء قويّه است وضع شده است » . در اين صورت ما از شما سؤال مىكنيم : آيا مراد شما از اراده ، مفهوم اراده است يا مصداق واقعى آن ، يعنى صفت قائم به نفس ؟ و شقّ سومى در اينجا فرض نمىشود . اگر بگوييد : مراد ، مفهوم اراده است ، يعنى هيئت افْعَلْ ، براى بعث و تحريكى كه مقيد به مفهوم ارادهء حتميّه است ، وضع شده است . مىگوييم : اگر بعث و تحريك ، يك مفهوم كلّى و اسمى بود ، تقييد آن مانعى نداشت ولى - همان‌طور كه گفتيم - بعث و تحريك مفاد هيئت افْعَلْ ، بعث و تحريك جزئى است و معناى جزئى را نمىتوان با مفهومى كلّى مقيّد كرد . مفهوم كلّى مىتواند قيد براى مفهوم كلّى وسيع‌تر از خود باشد و نمىتواند قيد براى معناى جزئى بشود . زيد را نمىتوان به يك مفهوم كلّى ، تقييد نمود . هر صفتى به دنبال زيد ، ذكر كنيم به عنوان وصف شخصى و جزئى مطرح است . و اگر بگوييد : مراد از اراده ، مصداق اراده است ، يعنى هيئت افْعَلْ ، براى بعث و تحريكى كه مقيّد به مصداق ارادهء حتميه است ، وضع شده است . در نتيجه ، يك معناى جزئى ، مقيّد به جزئى ديگر شده و اشكالى ندارد . مىگوييم : اينجا اشكال ديگرى دارد و آن اين است كه وقتى شما بعث و تحريك را مقيّد به ارادهء حتميه مىكنيد ، به لحاظ اين تقييد ، قيد و ذات مقيّد ، در رتبهء واحدى قرار مىگيرند . در نتيجه ، شما اراده را در رتبهء بعث و تحريك آورده‌ايد درحالىكه بعث\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nو تحريك ، معلول اراده و متأخّر از آن مىباشد . به عبارت ديگر : اگر ما بخواهيم معلولى را مقيّد به علّت كنيم ، يا بايد رتبهء علّت را تغيير دهيم و يا رتبهء معلول را ، و چنين چيزى مستحيل است . حضرت امام خمينى رحمه الله سپس راه سومى مطرح كرده و مىفرمايد : اين راه ، مقام ثبوت را درست كرده و استحاله را دفع مىكند . اگرچه مقام اثباتش ناتمام است . و ما ناچاريم اين راه را در همهء معانى حرفيه بپذيريم و آن راه اين است : گفتيم : معانى حرفيه ، متقوّم به دو شىء مىباشند ، به‌همين‌جهت مقام وجودى اين‌ها حتى از مقام اعراض هم پست‌تر است ، زيرا عرض ، نياز به يك شىء دارد ولى معانى حرفيه نياز به دو شىء دارند . به‌همين‌جهت است كه مشهور ، مىگويند : حروف داراى وضع عام و موضوع له خاص مىباشند . معناى اين حرف اين است كه واضع - در مقام وضع - معنايى كلّى را در نظر گرفته ولى لفظ را براى مصاديق آن معناى كلّى وضع كرده است . اينجا سؤال مىشود كه آيا معناى عامى كه واضع تصور كرده و جامع بين مصاديق و خصوصيات است ، چه نوع جامعى است ؟ آيا جامع ذاتى است ، يا جامع عرضى ؟ به عبارت ديگر : آيا اين جامع ، داراى معناى اسمى است يا داراى معناى حرفى ؟ شما كه مىگوييد : « واضع وقتى خواسته « مِنْ » را براى ابتداء وضع كند ، مفهوم ابتداء را در نظر گرفته است » ، آيا مفهوم ابتداء ، معنايى اسمى است يا حرفى ؟ ما كارى به موضوع له نداريم . موضوع له آن ، مصاديق و خصوصيات افراد است . ما با مرحلهء قبل از موضوع له كار داريم . و به تعبير ديگر : آيا نفس معنايى كه واضع تصور كرد ، نسبت به مصاديق ، داراى جامعيت ذاتى است يا داراى جامعيت عرضى ؟ لابد مىگوييد : « جامعيت ذاتى دارد » . مىگوييم : چنين چيزى قابل قبول نيست ، زيرا در ذات معناى حرفى ، تقوّم به دو شىء مطرح است ، درحالىكه وقتى مفهوم ظرفيت را در نظر مىگيريم ، ديگر دو شىء مطرح نيست بلكه نفس همين مفهوم ، مورد تصوّر واضع است . شاهد بر اينكه در معناى متصوّر ، تقوّمْ مطرح نيست اين است كه واضع وقتى\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nمىخواسته لفظ « الظرفية » - كه اسم است - را وضع كند ، همين مفهوم ظرفيت را در نظر گرفته است . فرق معناى اسمى و حرفى ، در موضوع له است نه در وضع . واضع وقتى مىخواسته لفظ « مِنْ » را وضع كند ، مفهوم « الابتداء » را تصور كرده و وقتى مىخواسته لفظ « الابتداء » را وضع كند نيز همين مفهوم را تصور كرده است . از اينجا مىفهميم كه مفهوم ابتداء ، يك مفهوم اسمى است و نياز به دو شىء ، در آن مطرح نيست ، حتى نياز به يك شىء هم در آن مفهوم مطرح نيست . بنابراين اگر مفهوم اسمى بخواهد به عنوان وضع عام ، جامع براى معانى حرفيه بشود ، بايد جامعيت عَرَضى و غير حقيقى پيدا كند . از اينجا براى ما روشن مىشود كه اگرچه موضوع له حروف ، واقعيت‌هاى متقوّم به دو شىء است ولى واضع ، در مقام وضع ، معناى كلى اسمى را به عنوان جامع عرضى تصور كرده است لذا ما اسم آن را وضع عام و موضوع له خاص مىگذاريم . و اين مسئله در همهء حروف جريان دارد . همين معنا را در باب هيئت افْعَلْ نيز پياده مىكنيم و مىگوييم : وقتى واضع مىخواسته هيئت افْعَلْ را وضع كند ، مفهوم « البعث و التحريك الاعتباري » را به عنوان يك مفهوم كلّى تصوّر كرده است ولى هيئت افْعَلْ را براى اين مفهوم كلّى ، وضع نكرده بلكه براى مصاديق آن وضع كرده است . اگر ما متصوَّر را عبارت از يك امر كلّى دانستيم - هرچند به صورت جامع عرضى - آن‌وقت تقييد يك امر كلّى به امر كلّى ديگر مانعى ندارد . ما مقام وضع و مقام تصور واضع را ملاحظه مىكنيم . واضع وقتى مىخواسته هيئت افْعَلْ را وضع كند ، مفهوم كلّى « البعث و التحريك الاعتباري » را تصور كرده است و ما اگر بخواهيم بگوييم : « متبادر از هيئت افْعَلْ ، وجوب است » بايد همين‌جا به مفهوم كلّى « البعث و التحريك الاعتباري » قيدى بزنيم و بگوييم : « البعث و التحريك الاعتباري الناشئ عن الإرادة الحتميّة القويّة » . در اين صورت ، استحالهء ثبوتى از بين مىرود . ديگر نه مسألهء تقييد جزئى به كلّى مطرح است و نه مسألهء تقدّم و تأخّر رتبه در كار است .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nامام خمينى رحمه الله مىفرمايد : با اين بيان ، مقام ثبوت در باب تبادر درست مىشود ولى مقام اثبات آن را ما قبول نداريم . ما مىگوييم : متبادر از هيئت افْعَلْ ، يك كلّى مقيّد به كلّى ديگر نيست ، بلكه متبادر از هيئت افْعَلْ ، همان « البعث و التحريك الكلي » مىباشد ، يعنى همان كلّى اوّل ، متبادر است و چيزى همراه آن نيست . « 1 » بررسى كلام امام خمينى رحمه الله : كلام ايشان كلام دقيق و تحقيق خوبى است ولى به نظر مىرسد قدرى ناتمام است . بيان مطلب : آيا اختلاف بعث و تحريكى كه در رابطه با وجوب و استحباب مطرح است ، مربوط به چه مرحله‌اى است ؟ آيا ماهيت بعث و تحريك به دو قسم تقسيم مىشود و ما به علّت و منشأ بعث ، كارى نداريم ؟ يا اينكه مربوط به مرحلهء علّت آن مىباشد . از كلام امام خمينى رحمه الله استفاده مىشود كه اختلاف بين وجوب و استحباب در ارتباط با بعث ، مربوط به علّت بعث است ، يعنى اگر بعث ، ناشى از ارادهء حتميّه قويّه باشد ، به آن « بعث وجوبى » و اگر ناشى از ارادهء غير حتميّه و غير قويّه باشد ، به آن « بعث استحبابى » مىگويند . مبناى كلام حضرت امام خمينى رحمه الله روى اين مطلب است . ولى ما نمىتوانيم اين مطلب را بپذيريم . مسألهء انقسام بعث و تحريك به وجوب و استحباب ، مربوط به ماهيت بعث و تحريك اعتبارى است . اين مسئله در بعث و تحريك‌هاى خارجى تكوينى نيز وجود دارد . بعث و تحريك خارجى نيز گاهى همراه با شدّت و سرعت و گاهى خالى از اين معناست . و اين‌گونه نيست كه بعث و تحريك‌هاى خارجى ، در يك سطح و در يك مرتبه قرار گرفته باشد . و بالاتر از اين ، حركت‌هاى خود انسان - كه در ارتباط با غير نيست - نيز گاهى به صورت آرام و ضعيف و گاهى به\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 247 - 253 ، تهذيب الاصول ، ج 1 ، ص 137 - 141\r\n","page_name":" 241 ","page_number":241},
  {"content":"\r\n\r\nصورت متوسط و گاهى همراه با شدّت و سرعت است . اين اختلاف ذاتى كه در حركات خود انسان و در بعث و تحريك‌هاى خارجى تكوينى مشاهده مىشود ، در بعث و تحريك‌هاى اعتبارى نيز وجود دارد . يعنى در بعث و تحريك‌هاى اعتبارى هم - با قطع نظر از مسألهء اراده - شدّت و ضعف وجود دارد . وجود اراده قويّه و عدم وجود آن ، دليل بر اين نيست كه در خود بعث و تحريك ، تنوّعْ وجود ندارد . بعث و تحريك خارجى ، مسأله‌اى مشاهَد است . وقتى كسى دست ديگرى را مىگيرد و به سوى مقصود خود سوق مىدهد ، گاهى همراه با شدّت و سرعت است و گاهى بعث و تحريك معمولى و عادى است . اگر در منشأ ، اختلافى وجود دارد ، دليل بر اين نيست كه در خود اين‌ها اختلافْ وجود ندارد . در بعث و تحريك واقعى تكوينى ، هم اختلاف در خود بعث و تحريك است و هم در علت آن . آنجايى كه باعث و محرِّك ، بعث و تحريك خود را با عصبانيت انجام مىدهد با جايى كه با آن ، به‌صورت عادى برخورد مىكند ، اختلاف وجود دارد . در عمل خارجى خود انسان نيز مسئله به‌همين‌صورت است . يك وقت مريض انسان در شرف مرگ است ، با عجله و سرعت زيادى به سراغ دكتر مىرود و يك‌وقت هم براى شركت در درس ، از خانه خارج مىشود . بدون شك بين اين دو حركت تفاوت وجود دارد ، اگرچه در علّت آن دو نيز از نظر قوت اراده ، اختلاف وجود دارد . بعث و تحريك اعتبارى نيز داراى شدت و ضعف است . ما قبلا اشاره كرديم كه امور اعتبارى نيز شدّت و ضعف دارند . مواردى از معاملات كه ملكيت لازمه تحقّق پيدا مىكند با مواردى كه ملكيت متزلزله تحقق پيدا مىكند تفاوت دارند . اگرچه در هر دو ، ملكيت وجود دارد و ملكيت هم يك امر اعتبارى است و ما دليلى نداريم كه در امور اعتباريه ، شدّت و ضعفْ جريان ندارد . حال اگر هم نتوانيم براى اثبات شدّت و ضعف در امور اعتبارى ، دليلى اقامه كنيم ، در رابطه با بحث خودمان مىتوانيم مؤيّدى ذكر كنيم : اگر مولايى ، هيئت افْعَلْ را در رابطه با عبدش صادر كرد و به دنبال آن‌هم گفت :\r\n\r\n","description":"","footnote":"","page_name":" 242 ","page_number":242},
  {"content":"\r\n\r\n« اگر اين كار را انجام ندهى ، تو را عقوبت خواهم كرد » . يك‌وقت هم هيئت افْعَلْ را صادر كرد و به دنبال آن گفت : « اگر اين كار را انجام ندهى خيلى مهم نيست » . آيا اختلافى كه از نظر عرف و عقلاء ، بين اين دو هيئت افْعَلْ وجود دارد ، مربوط به خود هيئت افْعَلْ مىباشد ؟ آيا عقلاء مىگويند : « در اين دو مثال ، دو نوع فرمان تحقق دارد » يا مىگويند : « فرمان ، يك نوع است ولى منشأ آن فرق مىكند . گاهى منشأ آن ، ارادهء حتميّه و گاهى ارادهء غير حتميّه است » ؟ البته ما قبول داريم در منشأ و علّت اين دو فرمان ، اختلافْ وجود دارد ولى مىخواهيم ببينيم آيا اختلاف در همان محدودهء منشأ و علّت ، محصور است يا اينكه در خود فرمان هم وجود دارد ؟ ظاهراً عقلاء مىگويند : در دو مثال فوق ، دو نوع فرمان وجود دارد . و اختلاف ، در رابطه با خود بعث و تحريك اعتبارى است . گويا عقلاء مىگويند : همان‌طورى كه در عالم تكوين ، بعث و تحريك‌هاى خارجى و تكوينى بر دو نوع است - همان‌طور كه مشاهده مىشود - بعث و تحريك‌هاى اعتبارى هم بر دو نوع است . يك نوع آن مرتبهء شديد و قوى است كه از آن به « لزوم و وجوب » تعبير مىكنيم . نوع ديگر آن مرتبهء پائين‌تر و ضعيف است كه از آن به « استحباب » تعبير مىكنيم . اگر چنين باشد ، راه ما به مسألهء تبادر در مرحلهء اثبات نزديك مىشود ، زيرا امام خمينى رحمه الله روى دو تصوير ، مقام ثبوت را در باب تبادر انكار كرد و روى تصوير سوم ، مقام ثبوت را پذيرفته و مقام اثبات را انكار نمود . دليل ايشان اين بود كه قائلين به تبادر وجوب ، گويا مىخواهند بگويند : متبادر از هيئت افْعَلْ ، بعث و تحريكى است كه ناشى از ارادهء حتميه باشد . يعنى قيد « ناشى از ارادهء حتميه » را مىخواهند به آن اضافه كنند ، درحالىكه آنچه از هيئت افْعَلْ به ذهن ما تبادر مىكند ، عبارت از نفس بعث و تحريك است و قيد « ناشى از ارادهء حتميّه » تبادر ندارد . اما راهى كه ما طى كرديم مىتواند براى مقام اثبات مفيد باشد ، زيرا براساس بيان ايشان ، مسألهء وجوب و استحباب ، در ارتباط با علّت بعث و تحريك بود لذا كلمهء « ناشى از ارادهء حتميه » را ذكر كردند ولى براساس بيان ما ، مسألهء وجوب و استحباب ، در ارتباط\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nبا خود بعث و تحريك بود . ما مىگوييم : « خود بعث و تحريك ، به دو قسم تقسيم مىشود : وجوبى و استحبابى » . اگر اين‌طور شد ما مىتوانيم ادّعا كنيم - همان گونه كه مرحوم آخوند با تعبير به « لا يبعد » چنين ادعايى كرد - كه چون بعث و تحريك اعتبارى بر دو قسم است ، آنچه از هيئت افْعَلْ تبادر مىكند ، يك نوع آن مىباشد و آن فصل مميّز ، در ماهيت خود وجوبْ دخالت دارد نه اينكه يك امر خارج از بعث و تحريك و در ارتباط با علّت باشد . بالاخره براساس اين راهى كه ما طى كرديم - كه عقلاء وجوب و استحباب را در ارتباط با خود بعث و تحريك اعتبارى مىبينند ، بدون اينكه انسان به اراده‌اى كه منشأ اين بعث و تحريك است توجّهى داشته باشد - وقتى انسان با عنوان « البعث و التحريك الاعتباري » برخورد مىكند ، در محدودهء خود اين عنوان ، مىتواند سؤال كند :\r\nكدام بعث و تحريك اعتبارى ؟ آيا بعث و تحريك اعتبارى وجوبى يا بعث و تحريك اعتبارى استحبابى ؟ و وقتى بعث و تحريك ، در محدودهء خودش ، منقسم به دو قسم شد ، بعيد نيست بتوان ادّعا كرد كه متبادر از هيئت افْعَلْ ، مرتبهء كامل بعث و تحريك اعتبارى - يعنى وجوب - است . البته ما براى اثبات مسألهء تبادر ، نيازى به برهان نداريم ولى وقتى هيئت افْعَل‌ْهاى متداول بين عقلاء را مىبينيم ، متبادر از آنها بعث و تحريك وجوبى است . در نتيجه كلام مرحوم آخوند در ارتباط با تبادر صحيح است .\r\n\r\nراه دوم براى اثبات دلالت هيئت افْعَلْ بر وجوب\r\nدومين راهى كه براى اثبات اين مطلب ذكر شده ، مسألهء انصراف است . انصراف ، معلول كثرت استعمال است . گفته شده است : اگرچه هيئت افْعَلْ براى خصوص بعث و تحريك وجوبى وضع نشده بلكه براى اعمّ وضع شده است ولى به علت كثرت استعمال در خصوص بعث و تحريك وجوبى ، به اين معنا انصراف پيدا كرده است .\r\nبه‌طورى كه وقتى هيئت افْعَلْ ، بدون قرينه استعمال شود ، ذهن انسان به همان بعث و\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nتحريك وجوبى انصراف پيدا مىكند . مرحوم آخوند ، اين دليل را درضمن مبحث چهارم مطرح كرده است . « 1 » بررسى راه دوم : منشأ انصراف ، كثرت استعمال است نه كثرت وجود . استعمال زياد يك لفظ در يك معنا ، سبب به‌وجود آمدن انس و ارتباطى بين آن لفظ و اين معنا مىشود ، به‌گونه‌اى كه با شنيدن اين لفظ ، بدون قرينه ، همان معناى مأنوس به ذهن انسان بيايد . امّا به مجرّد كثرت وجود و كثرت مصاديق - با قطع‌نظر از مقام استعمال و كثرت استعمال - هيچ انس و ارتباط خاصّى ميان اين لفظ و اين معناى كثير الوجود پيدا نمىشود . لذا اين معنا مورد اتفاق است كه منشأ انصراف ، عبارت از كثرت استعمال است . بنابراين كسى كه ادّعا مىكند « هيئت افْعَلْ ، انصراف به بعث و تحريك وجوبى دارد » بايد چنين ادّعا كند كه « هيئت افْعَلْ ، به واسطهء كثرت استعمال در بعث و تحريك وجوبى ، انصراف به بعث و تحريك وجوبى دارد ، به‌طورى كه اگر ما هيئت افْعَلْ را بشنويم ، روى همان انسى كه در اثر كثرت استعمال به‌وجود آمده است ، ذهن ما متوجّه بعث و تحريك وجوبى مىشود » . نه اينكه ادعا كند واجبات ، بيش از مستحبات است .\r\nما به كثرت استعمال ، كار داريم نه به وجود . تذكر : مطرح كردن انصراف ، با قطع‌نظر از تبادر است و الّا اگر تبادر ثابت شود ، نيازى به انصراف نداريم . ولى افرادى - چون امام خمينى رحمه الله - كه مسألهء تبادر را نپذيرفتند ، ممكن است از راه انصراف وارد شوند . حال ببينيم آيا مسألهء انصراف ، تمام است يا نه ؟ كلام صاحب معالم رحمه الله : مرحوم صاحب معالم در اينجا سخنى دارد كه پايهء انصراف را متزلزل مىكند .\r\nايشان پس از آنكه ادلّه‌اى براى اثبات اينكه « هيئت افْعَلْ ، حقيقت در وجوب است »\r\n\r\n\r\n","description":"","footnote":"\r\n( 1 ) - كفاية الاصول : ج 1 ، ص 106\r\n","page_name":" 245 ","page_number":245},
  {"content":"\r\n\r\nاقامه مىكند ، مىفرمايد : ما وقتى موارد استعمال هيئت افْعَلْ را در كتاب و سنّت ملاحظه كرديم ، به اين نكته برخورد كرديم كه هيئت افْعَلْ ، آن‌قدر در استحباب استعمال شده است كه در استحباب به صورت يك مجار مشهور - در مقابل وجوب - مطرح است « 1 » و در مجاز مشهور ، دو قول وجود دارد : 1 - مجاز مشهور - به جهت اتكائش به شهرت - بر حقيقت ، رجحان دارد و در دوران بين اين دو ، بايد بر معناى مجازى حمل كنيم . 2 - مجاز مشهور ، به اين حدّ نمىرسد كه رجحان بر حقيقت داشته باشد ولى به اين حدّ مىرسد كه موجب توقّف انسان بشود . يعنى در دوران امر بين معناى حقيقى و مجاز مشهور ، بايد توقف كرد و لفظ ، بر هيچ‌كدام حمل نمىشود . آيا اين ادّعاى صاحب معالم رحمه الله با انصرافى كه قائل به انصراف ادّعا مىكند ، تعارض ندارد ؟ مدّعى انصراف ، ادّعاى كثرت استعمال در وجوب مىكند ولى صاحب معالم رحمه الله - با وجود اينكه خودش حقيقت در وجوب را از راه‌هاى ديگر استظهار كرده است - ادّعاى كثرت استعمال در ندب مىنمايد ، به‌طورىكه مسألهء ندب ، به عنوان مجاز مشهور مطرح مىشود . و نتيجهء هر دو قول در مجاز مشهور اين است كه معناى حقيقى ، تعيّن ندارد ، بلكه يا بايد حمل بر مجاز مشهور شود يا لااقل توقّف شود . اشكال مرحوم آخوند به صاحب معالم رحمه الله مرحوم آخوند در اشكال به اين كلام صاحب معالم رحمه الله مىفرمايد : در مجاز مشهور ، نكته‌اى دخالت دارد كه گويا صاحب معالم رحمه الله از آن غفلت نموده است و آن نكته اين است كه كثرت استعمال لفظ در معناى مجازى در صورتى موجب تحقق مجاز مشهور مىشود كه همراه با قرينهء منفصله باشد . اگر شما هزار بار « رأيت\r\n\r\n\r\n","description":"","footnote":"\r\n( 1 ) - معالم الدين ، ص 53\r\n","page_name":" 246 ","page_number":246},
  {"content":"\r\n\r\nأسداً » را استعمال كنيد و در هربار كلمهء « يرمي » را به صورت قرينهء متّصله همراه آن بياوريد ، مجاز مشهور درست نمىشود . ولى اگر امروز گفتيد : « رأيت أسداً » و مخاطب ، ذهنش به حيوان مفترس رفت ، سپس فردا قرينه‌اى اقامه كرديد كه مراد از « أسد » ، رجل شجاع بوده است و چنين استعمالى كثرت پيدا كند - مثلًا صد بار اتفاق بيفتد - در استعمالات بعد از كثرت ، ذهن مخاطب به سوى رجل شجاع خواهد رفت اگرچه قرينه‌اى هم اقامه نكنيد . « 1 »\r\n\r\nراه سوم براى اثبات دلالت هيئت افْعَلْ بر وجوب\r\nسومين راهى كه براى اثبات اين مطلب ذكر شده ، مسألهء اطلاق است . تقرير اين دليل اين است كه در صورت تمام بودن مقدّمات حكمت « 2 » ، اطلاقْ نتيجه‌گيرى مىشود و نتيجهء اطلاق هيئت افْعَلْ ، حمل آن بر وجوب است ، زيرا وجوب ، عبارت از طلب بدون قيد و شرط است ولى استحباب ، عبارت از طلب با مئونهء زائده - يعنى اذن در ترك - است « 3 » . يادآورى : نظير اين مطلب را در مورد مادّهء امر - يعنى أ ، م ، ر - از محقق عراقى رحمه الله نقل كرديم و ايشان ( محقّق عراقى رحمه الله ) در اينجا نيز از همين راه وارد شده و عقيده دارد مفاد هيئت افْعَلْ ، خصوص طلب وجوبى است « 4 » . بررسى راه سوم اين راه داراى دو اشكال است :\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 104 و 105\r\n( 2 ) - مهم‌ترين مقدّمهء حكمت اين است كه مولا در مقام بيان بوده و قرينه‌اى براى تقييد ، وجود نداشته باشد .\r\n( 3 ) - مرحوم آخوند ، اين راه را نيز - مانند راه دوم - در ضمن مبحث چهارم مطرح كرده است .\r\n( 4 ) - نهاية الأفكار ، ج 1 ، ص 160 - 163\r\n","page_name":" 247 ","page_number":247},
  {"content":"\r\n\r\nاشكال اوّل : « 1 » ما نمىتوانيم اين مطلب را بپذيريم كه از طرفى طلب ( يا بعث و تحريك اعتبارى ) مقسم قرار گيرد و گفته شود : « طلب ، بر دو قسم است : وجوبى و استحبابى » و از طرف ديگر ، وجوب كه يكى از دو قسم است به عنوان مقسم قرار گيرد و قيد زايدى در آن وجود نداشته باشد ، زيرا معناى اينكه چيزى مقسم قرار گرفته ، اين است كه هريك از اقسام ، بايد چيزى زايد بر اصل مقسم دارا باشند . بنابراين نمىتوان تصور كرد كه قسم يك شىء ، هيچ خصوصيتى زايد بر مقسم خود نداشته باشد . شما وقتى مىگوييد : « الطّلب إمّا وجوبيّ و إمّا استحبابي » ، و يا - به تعبير ما - « البعث و التحريك إمّا وجوبي و إمّا استحبابي » ، معنايش اين است كه هريك از وجوب و استحباب چيزى اضافه بر اصل طلب دارند و الّا ما نمىتوانيم دو قسم براى مقسم درست كنيم ، خواه اين دو قسم به عنوان دو نوعْ يا به عنوان دو صنف از يك نوع و يا به عنوان دو فرد از يك ماهيتْ مطرح باشند . هريك از دو نوع ، داراى خصوصيات نوعيّه مىباشند و خصوصيات نوعيّه زايد بر اصل جنس است ، در حيوان - به عنوان جنس - نه ناطقيت دخالت دارد و نه غير ناطقيت . پس وقتى مىگوييم : « الحيوان إمّا إنسان و إمّا . . . » ، علاوه بر حقيقت حيوانيت ، چيزى به عنوان فصل مميّز انسان در كار است . و نيز هريك از دو صنف ، داراى خصوصيات صنفيه‌اند و خصوصيات صنفيه ، زايد بر اصل نوع است . هريك از دو فرد نيز داراى خصوصيات فرديّه‌اند و خصوصيات فرديّه ، زايد بر اصل ماهيت است . در نتيجه هرجا دو قِسْم مطرح باشد ، لازمهء تعدّد قِسْم اين است كه هر قِسْمى بايد چيزى اضافه بر مقسم داشته باشد . آن‌وقت چطور مىشود كه ما وقتى به تقسيم طلب ( يا بعث و تحريك ) به وجوب و استحباب مىرسيم ، اين مسئله را فراموش كرده و بگوييم : مقسم ، عبارت از طلب است و قسم آن - يعنى وجوب - نيز همان طلب است بدون اينكه چيز زايدى در آن وجود داشته باشد ؟ اگر\r\n\r\n\r\n","description":"","footnote":"\r\n( 1 ) - تذكر : در مباحث مربوط به مادّهء امر - أ ، م ، ر - كه بيان محقق عراقى رحمه الله را نقل مىكرديم ، همين اشكال را نسبت به ايشان مطرح كرديم . پس اشكال اوّل ، در حقيقت ، تكرار همان مطلبى است كه در آنجا بيان كرديم .\r\n","page_name":" 248 ","page_number":248},
  {"content":"\r\n\r\nوجوب ، همان طلب است ، شما به جاى اينكه بگوييد : « الطلب إمّا وجوبي و إمّا استحبابي » ، بگوييد : « الوجوب إمّا وجوبي و إمّا استحبابي » . روشن است كه نمىتوانيد چنين چيزى بگوييد ، بلكه بايد بگوييد : « الطّلب إمّا وجوبي - و هو ماهية الطّلب مع شيء زائد « 1 » - و إمّا استحبابي و هو ماهية الطلب مع شيء زائد » . اشكال دوم : برفرض كه از اشكال اوّل صرف نظر كنيم مىگوييم : در باب اطلاق ، وقتى مقدّمات حكمت تمام شد ، ما لفظ را بر اطلاق حمل مىكنيم و مثلًا مىگوييم : از « رقبه » - در « أعتق الرقبة » - مطلق رقبه اراده شده است . ولى در آنجا ما در موضوع له لفظ « رقبه » ، ترديدى نداريم . براى ما روشن است كه « رقبه » براى ماهيت رقبه وضع شده است و حتى احتمال هم نمىدهيم كه « رقبه » براى خصوص « رقبهء مؤمنه » وضع شده باشد . و اگر چنين احتمالى وجود داشته باشد ، ديگر نمىتوانيم به اطلاق تمسك كنيم ، زيرا اساس تمسك به اطلاق اين است كه موضوع له لفظ ، يك ماهيت بدون قيد و شرط باشد و ما شك در مراد متكلّم داشته باشيم . يعنى مىدانيم كه « رقبه » براى « ماهيت رقبه » وضع شده است ولى احتمال مىدهيم كه مسألهء ايمان در مراد متكلّم دخالت داشته باشد . در اين صورت ، وقتى مقدّمات حكمت جارى شد ، يعنى متكلّم در مقام بيان بود و قرينه‌اى - متصله يا منفصله - براى تقييد - اقامه نكرده بود ، قدر متيقنى هم در مقام تخاطب نبود ، نتيجه مىگيريم كه همان موضوع له ، به عنوان مراد متكلّم است . و به عبارت ديگر : نتيجهء مقدّمات حكمت ، حمل بر اطلاقى است كه به عنوان مفاد لفظ رقبه و موضوع له آن مىباشد . حال كه مسألهء كيفيت تمسك به اطلاق روشن شد مىگوييم : كسانى كه در باب هيئت افْعَلْ ، مىخواهند به اطلاق تمسك كنند بايد : اوّلًا : دو راه قبلى - يعنى تبادر و انصراف - را قبول نداشته باشند ، زيرا با قبول\r\n\r\n\r\n","description":"","footnote":"\r\n( 1 ) - ما نمىخواهيم مسألهء تركيب را مطرح كنيم بلكه مىخواهيم بگوييم : بالأخره بايد در مقسم ، خصوصيتى زايد بر قسم وجود داشته باشد .\r\n","page_name":" 249 ","page_number":249},
  {"content":"\r\n\r\nتبادر ، جايى براى تمسك به اطلاق نيست اين مثل اين است كه گفته باشند : « أعتق الرقبة المؤمنة » ، و اگر كسى انصراف را پذيرفت ، انصراف ، قرينه بر تقييد است ، چون معناى انصراف اين است كه هيئت افْعَلْ - به واسطهء كثرت استعمال در بعث و تحريك وجوبى - گويا قيد « وجوبى » را به همراه دارد ، و اگر قيد « وجوبى » را به همراه داشت ، ديگر جايى براى مقدّمات حكمت و تمسك به اطلاق نيست . ثانياً : در رابطه با موضوع له هيئت افْعَلْ ، ترديدى نداشته و آن را مطلق بعث و تحريك بداند . توضيح : اگر در موضوع له هيئت افْعَلْ ترديد دارد ، چگونه مىتواند به اطلاق ، تمسك كند ؟ ما اگر حتى احتمال بدهيم كه قيد ايمان ، در موضوع له رقبه دخالت دارد ، ديگر نمىتوانيم به اطلاق تمسك كنيم . اگر به اطلاق تمسك كرده و رقبهء كافره آزاد كنيم و مولا ما را مؤاخذه كرد ، در مقابل مؤاخذه مولا چه جوابى خواهيم داد ؟ اگر بگوييم : « رقبه ، اطلاق داشت » ، مولا مىگويد : « مگر شما احتمال تقييد در آن نمىداديد » ؟ بنابراين ، تمسك به اطلاق در جايى است كه موضوع له اطلاق داشته باشد ، يعنى بايد براى ما معلوم باشد كه در موضوع له لفظ ، هيچ خصوصيتى - از نظر وضع - دخالت ندارد ، ولى در مراد مولا شك داشته باشيم . در ما نحن فيه نيز اگر بخواهيم به اطلاق تمسك كنيم ، بايد مفاد هيئت افْعَلْ ، مطلق بعث و تحريك باشد و الّا اگر احتمال دهيم كه مفاد آن ، خصوص بعث و تحريك وجوبى و يا خصوص بعث و تحريك استحبابى است ، ديگر نمىتوانيم به اطلاق تمسك كنيم . پس از طى مراحل فوق ، اشكال دوم خود را بر كسانى كه مىخواهند وجوب را از راه تمسك به اطلاق ثابت كنند مطرح كرده مىگوييم : شما در « أعتق الرقبة » وقتى مقدّمات حكمت را جارى كرديد ، اطلاق موضوع له لفظ رقبه را استفاده كرديد . چطور شد وقتى به اينجا رسيديد ، با وجود اينكه هيئت افْعَلْ\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nبراى مطلق بعث و تحريك وضع شده است ، شما از تمسك به اطلاق ، خصوص بعث و تحريك وجوبى را استفاده مىكنيد ؟ اگر موضوع له هيئت افْعَلْ ، مطلق بعث و تحريك باشد ، مولا هم در مقام بيان بوده و قرينه‌اى اقامه نكرده و قدر متيقن در مقام تخاطب هم وجود ندارد ، نتيجهء حمل بر اطلاق اين است كه گفته شود مراد مولا از هيئت افْعَلْ ، مطلق بعث و تحريك است . ممكن است به ذهن بيايد كه « مطلق بعث و تحريك » داراى اجمال است . مىگوييم : عنوان فوق داراى اجمال نيست . كسانى كه قائلند هيئت افْعَلْ براى قدر مشترك بين وجوب و استحباب وضع شده است ، لازمهء حرفشان اجمال قدر مشترك نيست . بنابراين اگر بخواهيم لفظ را بر اطلاق حمل كنيم بايد بر قدر مشترك حمل كنيم .\r\nپس چرا شما از قدر مشترك عبور كرده و سراغ وجوب مىآييد ؟ بله اگر كسى قائل به اشتراك لفظى و تعدّد وضع بود و گفت : « هيئت افْعَلْ ، يك بار براى بعث و تحريك وجوبى و يك بار براى بعث و تحريك استحبابى ، وضع شده است » در اين صورت ، اجمال پيش مىآيد ولى اين در مشترك لفظى است نه در مشترك معنوى . در نتيجه ، دليل سوم هم نتوانست اين معنا را ثابت كند كه « مفاد هيئت افْعَلْ ، خصوص بعث و تحريك وجوبى است » .\r\n\r\nراه چهارم بر اثبات دلالت هيئت افعل بر وجوب\r\nچهارمين راهى كه براى اثبات اين مطلب ، مطرح شده است وجود اماريّت عقلايى است . ترديدى نيست كه هيئت افْعَلْ ، براى بعث و تحريك اعتبارى وضع شده است .\r\nولى اگر بعث و تحريك اعتبارى ، ناشى از ارادهء حتميّه و قويّه باشد ، مىفهميم كه اين بعث و تحريك ، بعث و تحريك وجوبى است و اگر ناشى از ارادهء غير حتميّه باشد ، بعث و تحريك استحبابى است .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nمستدلّ مىگويد : از نظر عقلاء ، هيئت افْعَلْ ، كاشف از اين است كه اراده‌اى كه قبل از هيئت افْعَلْ وجود داشته و منشأ صدور آن گرديده است ، اراده‌اى قوىّ و حتمى است .\r\nيعنى اراده‌اى است كه مولا به‌هيچ‌وجه راضى به مخالفت با آن نيست . بررسى راه چهارم اين راه داراى دو اشكال است : اوّلًا : ادعايى بدون دليل است . ثانياً : كشف عقلايى و اماريت عرفيه ، نمىتواند بدون منشأ باشد بلكه يا بايد منشأ وضعى داشته باشد ، يعنى واضع ، هيئت افْعَلْ را براى خصوص بعث و تحريكى وضع كرده باشد كه - به قول شما - ناشى از ارادهء حتميّه است و يا مسألهء انصراف در كار باشد .\r\nو اگر مسألهء وضع و انصراف در كار نباشد - كه در اين راه ، قاعدتاً بايد آن دورا كنار بگذاريم ، زيرا اگر مسألهء تبادر يا انصراف وجود داشت ديگر جايى براى مطرح كردن اماريّت عقلايى نبود - منشأ اين كشف عقلايى چيست ؟ اگر ما تبادر و انصراف را انكار كرديم بايد بگوييم : بعث و تحريك مفاد هيئت افْعَلْ ، هم با منشئى به نام ارادهء حتميّه سازش دارد و هم با منشئى به نام ارادهء غير حتميّه . وقتى با هر دو سازگار بود ، كشف عقلايى چه منشئى مىتواند داشته باشد ؟ بله ، ما در اينجا يك كاشفيت عقليّه‌اى مطرح كرديم ولى آن كاشفيت عقليّه ، مربوط به اصل اراده بود ، نه ارادهء قويّه . توضيح : ما گفتيم : هر فعل اختيارى كه از متكلّم صادر مىشود ، دلالت مىكند - به دلالت عقليّه - كه اين فعل ، مسبوق به اراده است . و همان‌طوركه گفتيم : فعل اختيارى به معناى عمل اختيارى است و شامل قول هم مىشود ، زيرا سخن گفتن نيز عمل اختيارى است . كسى كه سخنرانى مىكند ، چون عمل اختيارى انجام مىدهد ، اين عمل او دلالت مىكند - به دلالت عقلى - بر اين كه هر لفظى كه از او صادر مىشود ، مسبوق به اراده است . ولى دلالت عقليّه ، در ارتباط با مطلق اراده است ، درحالىكه آنچه در\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nارتباط با وجوب مطرح است ، ارادهء حتميّه و قويّه است . علاوه بر اين ، بين مراد اين دو اراده هم فرق وجود دارد . فعل اختيارى ، مسبوق به اراده متعلق به نفس آن فعل اختيارى است . كسى كه سخنرانى مىكند و شما سخنرانى او را - بما أنّه فعل اختيارى - كاشف از اراده مىدانيد ، اين اراده ، به نفس تكلّم و سخن گفتن تعلّق گرفته است . امّا ارادهء حتميّه‌اى كه در مورد وجوب مطرح است و شما آن را دليل بر وجوب مىگيريد در ارتباط با مأمور به است . مثلًا اگر مولا گفت : « ادخل السوق و اشتر اللّحم » ، ارادهء حتميّهء او به اشتراء لحم تعلّق گرفته است . به عبارت ديگر : در رابطه با جملهء « ادخل السوق و اشتر اللّحم » ، دو اراده و دو مراد مطرح است : يك اراده ، به گفتن اين جمله - بما أنّه فعل اختيارى - تعلّق گرفته است . پس صدور اين جمله از مولا ، مسبوق به اراده است . ولى مولا يك ارادهء ديگر هم دارد كه مسئله قوى و غير قوى بودن در رابطه با آن مطرح است و آن عبارت از اشتراء لحم توسط عبد است . اگر ارادهء متعلّق به اشتراء لحم توسط عبد ، اراده‌اى حتمى باشد ، از مفاد هيئت افْعَلْ ، به بعث و تحريك وجوبى تعبير مىكنيم و اگر ارادهء متعلق به اشتراء لحم توسط عبد ، حتمى و قوى نباشد ، از آن به بعث و تحريك استحبابى تعبير مىكنيم . در نتيجه ، ما كاشفيت عقليّه را نسبت به اصل اراده قبول داريم نه ارادهء قويّه و حتميّه . و از طرفى مراد در اين دو اراده ، با هم فرق مىكند و هيچ ارتباطى با يكديگر ندارد . بنابراين راه چهارم هم نمىتواند اثبات كند كه مفاد هيئت افْعَلْ خصوص بعث و تحريك وجوبى است .\r\n\r\nراه پنجم براى اثبات دلالت هيئت افْعَلْ بر وجوب\r\nپنجمين راهى كه براى اثبات اين مطلب ، مطرح شده ، دليلى عقلى است . اين راه مورد قبول استاد اعظم ما حضرت امام خمينى رحمه الله و نيز استاد بزرگوار ما مرحوم آيت‌اللَّه\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nبروجردى واقع شده است . حاصل اين راه اين است كه ما همهء وجوه چهارگانهء قبلى را كنار بگذاريم و بگوييم :\r\nدستور مولا ، حجّتى از ناحيهء مولاست . حجّت ، به معناى چيزى است كه مولا بتواند به آن احتجاج كند و حجّت مولا را نمىتوان بدون جواب گذاشت و جواب حجّت مولا ، اطاعت دستور مولاست . به عبارت ديگر : همان‌طوركه مرحوم آخوند فرموده است : « حاكم به استحقاق ثواب در باب اطاعت و استحقاق عقاب در باب عصيان ، عبارت از عقل است » . حال ببينيم وقتى يك دستور و فرمانى به وسيلهء هيئت افْعَلْ از ناحيهء مولا صادر مىشود ، عقل با اين چگونه برخورد مىكند ؟ آيا عقل مىگويد : چون احتمال دارد مولا خصوص بعث و تحريك استحبابى را اراده كرده باشد ، اطاعت لازم نيست ؟ مثل كسانى كه مىگويند : « هيئت افْعَلْ ، براى قدر مشترك بين وجوب و استحباب وضع شده است » كه لازمهء حرف آنان اين است كه اگر هيئت افْعَلْ ، از ناحيهء مولا صادر شد و قرينه‌اى بر ارادهء خصوص بعث و تحريك وجوبى اقامه نكرد ، لازم نيست عبد عكس‌العملى نشان بدهد » . يا اين كه عقل مىگويد : « صدور هيئت افْعَلْ و فرمان از ناحيهء مولا ، حجّت از ناحيهء مولاست و اين حجّت را نمىتوان ناديده گرفت . اين حجّت ، نياز به جواب دارد و اگر عبد در مقابل آن بىتفاوت باشد ، عقلْ حكم به استحقاق عقوبت عبد از ناحيهء مولا مىنمايد » ؟ مستدلّ عقيده دارد كه عقل ، صدور هيئت افْعَلْ را حجّت از ناحيهء مولا دانسته و اطاعت آن را لازم و مخالفت با آن را مستحق عقوبت مىداند . لازمهء اين حكم عقل ، اين است كه هيئت افْعَلْ ، ظهور در بعث و تحريك وجوبى داشته باشد . يادآورى : بحث ما در نفس صدور هيئت افْعَلْ است ، بدون اينكه « اذن در ترك » يا « تهديد بر ترك » همراه آن باشد .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n\r\nكلام مرحوم بروجردى\r\nمرحوم بروجردى پا را از اين هم فراتر گذاشته و فرموده است : اگر مولا به عبدش گفت : « ادخل السوق و اشتر اللحم » ، ديگر حق ندارد دنبال اين امر خود بگويد : « اگر اشتراء لحم نكردى مانعى ندارد » ، زيرا چنين كارى موجب تناقض صدر و ذيل كلام مولا مىشود . از يك طرف مولا بعث به اشتراء لحم نموده و از طرف ديگر ، ترخيص در مخالفت آن داده است و اين دو ، قابل جمع نيستند . اصلًا وجوب و لزوم ، در ماهيت بعث مطرح است و بعث ، به معناى بعث وجوبى است . در اين صورت ، چگونه مولا با وجود بعث ، مىخواهد اذن در مخالفت هم صادر نمايد ؟ مرحوم بروجردى سپس مىگويد : صاحب قوانين رحمه الله نيز در اينجا مطلبى فرموده كه گويا ناظر به همين چيزى است كه ما گفتيم . صاحب قوانين رحمه الله مىگويد : ممكن است ما بگوييم : « اوامر استحبابى ، اوامر مولوى نيستند و كلمهء امر نمىتواند با استحباب جمع شود . بله مىتوانيم آنها را اوامر ارشادى بدانيم . امر مولا به نماز شب ، امر استحبابى مولوى نيست ، بلكه ارشاد به آثار و بركاتى است كه در نماز شب وجود دارد . همان‌طور كه اوامر طبيب ، ارشاد به اين است كه مريض اگر بخواهد خوب شود ، بايد فلان دارو را استفاده كند » « 1 » . اشكال بر كلام مرحوم بروجردى شما با اين فرض راه پنجم را براى اثبات دلالت هيئت افْعَلْ بر وجوب مطرح كرديد ، كه راه‌هاى چهارگانهء قبلى را نپذيرفتيد . از بيانات شما در راه پنجم استفاده مىشود كه بعث ، به معناى بعث وجوبى است و گويا لزوم و وجوب در ماهيت بعث نهفته است لذا مىگوييد : « خود مولا هم حق ندارد اذن در مخالفت بدهد زيرا نمىتوان بين بعث و اذن در مخالفت جمع كرد » . چرا شما چنين حرفى را مىزنيد ؟ لابد براى اين\r\n\r\n\r\n","description":"","footnote":"\r\n( 1 ) - رجوع شود به : قوانين الاصول ، ج 1 ، ص 84 ، نهاية الاصول ، ج 1 ، ص 103 و 104\r\n","page_name":" 255 ","page_number":255},
  {"content":"\r\n\r\nاست كه بعث ، به معناى بعث وجوبى است يعنى مسألهء وجوب و لزوم ، در ماهيت بعث مطرح است . ما مىگوييم : شما كه قبول داريد معناى هيئت افْعَلْ ، عبارت از بعث و تحريك است ، در اين صورت اگر معتقديد كه وجوب و لزوم ، در ماهيت بعث و تحريك دخالت دارد ، پس از اوّل بگوييد : متبادر از هيئت افْعَلْ ، بعث و تحريك لزومى است . زيرا به نظر شما گويا مسألهء استحباب ، خارج از بعث است و نمىتواند در اينجا دخالتى داشته باشد . ما تا به حال مىگفتيم : بعث و تحريك بر دو قسم است : وجوبى و استحبابى . ولى مرحوم بروجردى با اين بيان خود مىخواهد بفرمايد : « بعث ، غير از بعث وجوبى نيست و ما چيزى به عنوان بعث استحبابى نداريم » . ايشان كه بعث استحبابى را قبول ندارند ، چرا تبادر را انكار مىكنند ؟ آيا ترديد دارند كه مفاد هيئت افْعَلْ ، بعث و تحريك است ؟\r\nاين را كسى نمىتواند انكار كند .\r\n\r\nكلام حضرت امام خمينى رحمه الله\r\nاز كلام حضرت امام خمينى رحمه الله استفاده مىشود كه اگر مولا دستورى را در ضمن هيئت افْعَلْ صادر كند مىتواند ترخيص در مخالفت آن بدهد « 1 » . اشكال بر كلام امام خمينى رحمه الله و بر أصل راه پنجم وقتى مولا هيئت افْعَلْ را صادر مىكند ، اين هيئت افْعَلْ با دو چيز سازگار است :\r\nترخيص در ترك و تهديد بر ترك . از اينجا استفاده مىكنيم كه هيئت افْعَلْ داراى يك معناى لا به شرط است كه هم با ترخيص در ترك و هم با تهديد بر ترك سازش دارد . در اين صورت اگر ما با يك هيئت افْعَلْ برخورد كرديم كه در كنارش نه ترخيص در ترك بود و نه تهديد بر ترك ، عقل از كجا استفاده مىكند كه شما بايد قسم تهديد بر ترك را\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 257 ، تهذيب الاصول ، ج 1 ، ص 145\r\n","page_name":" 256 ","page_number":256},
  {"content":"\r\n\r\nاختيار كنيد ؟ بله ، اگر تبادر يا انصراف يا اطلاق يا كاشفيت عقلائيه را بپذيريم ممكن است چنين حرفى بزنيم ولى اگر همهء اين‌ها را رد كرديم ، وقتى با يك ماهيت مطلقه برخورد كنيم كه هم با اذن در ترك سازگار است و هم با تهديد بر ترك ، روى چه ملاكى عقل حكم كند كه اينجا نبايد بدون جواب گذاشته شود ؟ عقل در كارهاى خود ، ملاك مىخواهد . اگر بعث مولا وجوبى باشد ، عقل مىگويد : « استحقاق عقوبت بر مخالفت آن مطرح است » ولى در مورد بعث مطلق كه هم با لزوم مىسازد و هم با استحباب و هيچ قرينه‌اى بر تعيين يكى از دو امر ندارد ، عقل بر اساس چه ملاكى عبد را مأمورْ به موافقت بداند و بگويد : اگر مخالفت كنى استحقاق عقوبت در كار است ؟ لذا به نظر ما راه پنجم براى اثبات استفاده وجوب از هيئت افْعَلْ ، ناتمام است . نتيجهء بحث در ارتباط با راههاى استفادهء وجوب از هيئت افْعَلْ از آنچه گفته شد معلوم گرديد كه تنها راه استفادهء وجوب از هيئت افْعَلْ ، همان تبادر است كه مرحوم آخوند نيز با جملهء « لا يبعد » آن را پذيرفت .\r\n\r\n","description":"","footnote":"","page_name":" 257 ","page_number":257},
  {"content":"\r\n . \r\n","description":"","footnote":"","page_name":" 258 ","page_number":258},
  {"content":"\r\n\r\n\r\nجملهء خبريه در مقام انشاء\r\nدر بسيارى از روايات ملاحظه مىكنيم كه جملهء خبريّه در مقام بيان حكم وارد شده است . و حكم - چه وجوبى باشد يا استحبابى يا تحريمى يا كراهتى - از مقولهء انشاء است . مثلًا در صحيحهء ثانيهء زراره ، در باب استصحاب ، كه زراره ، سؤالاتى از امام عليه السلام مىپرسد ، امام عليه السلام در جواب او حكم را به صورت صيغهء مضارع بيان مىفرمايد . گاهى مىفرمايد : ( تعيد الصلاة ) و نمىفرمايد : « أعِد الصلاة » ، گاهى مىفرمايد : ( تغسله و لا تعيد الصلاة ) « 1 » . جملهء خبريّه‌اى كه در مقام انشاء است ، معمولًا به صورت فعل مضارع مطرح مىشود . گاهى هم به صورت فعل ماضى و همراه با شرط ذكر مىشود ، مثلًا مىفرمايد : ( إن كان زاد في صلاته فأعاد الصلاة ) « 2 » . ولى اين قسم خيلى نادر است ، امّا استعمال فعل مضارع بسيار است . قبل از ورود به بحث ، تذكر اين نكته را لازم مىدانيم كه بدون ترديد ، جمل\r\n\r\n\r\n","description":"","footnote":"\r\n( 1 ) - وسائل الشيعة ، ج 2 ( باب 42 ، 41 ، 44 ، 37 من أبواب النجاسات ، ح 1 ) .\r\n( 2 ) - روايتى به اين عبارت در كتب روايى نيافتيم . بله ، مىتوان براى مورد فوق به روايت « من سها فلم يدر أ زاد في صلاته أو نقص منها سجد سجدتي السهو » [ مستدرك الوسائل ، ج 6 ، ص 413 
  ] مثال زد .\r\n","page_name":" 259 ","page_number":259},
  {"content":"\r\n\r\nخبريّه‌اى كه در مقام بيان حكم است ، غير از جمل خبريّهء معروف است . جمل خبريّه معروف در مقام اخبار مىباشند . متكلّم مىخواهد واقعيتى را كه عالم به آن است در اختيار مخاطبى كه نسبت به آن ناآگاه است قرار دهد . ولى در ما نحن فيه وقتى امام عليه السلام مىفرمايد : « يعيد صلاته » بدون ترديد در اين مقام نيست كه بخواهد مخاطب را از واقعيتى كه در آينده اتفاق مىافتد ، آگاه كند . خير ، مفاد اين‌گونه جملات ، بدون شك ، عبارت از بيان حكم است و اين مسئله ، مفروغ عنه است .\r\n\r\nموضوع بحث\r\nبحث در اين است كه آيا همان گونه كه هيئت افْعَلْ ، ظهور در وجوب دارد ، اين‌گونه جملات نيز ظهور در وجوب دارند يا نه ؟ و اگر ظهور در وجوب دارند ، آيا منشأ اين ظهور چيست ؟\r\n\r\nنظريهء مرحوم آخوند\r\nمرحوم آخوند مىفرمايد : جملات خبريّه‌اى كه در مقام بيان حكم مىباشند ، نه تنها ظهور در وجوب دارند بلكه ظهورشان در وجوب ، قوىتر از ظهور هيئت افْعَلْ در وجوب است . ايشان براى اثبات مدّعاى خود مىفرمايد : جملهء خبريّه‌اى كه در مقام انشاء حكم است ، در همان معنايى استعمال شده است كه ساير جملات خبريّه استعمال شده‌اند . معنايى كه بين هر دو مشترك است عبارت از « ثبوت نسبت در واقع » - در جملهء موجبه - و « عدم ثبوت نسبت در واقع » - در جملهء سالبه - است . در جملهء فعليه مىخواهيم نسبتى را بين فعل و فاعل اثبات كنيم « 1 » . اين\r\n\r\n\r\n","description":"","footnote":"\r\n( 1 ) - تذكر : جملهء فعليّه غير از قضيّهء حمليّه است . در قضيّهء حمليه - همان‌طور كه بحث كرديم - نسبتى وجود نداشت بلكه ملاك در حمل ، همان اتحاد و هوهويت بود . قضيّهء حمليه مىخواهد بين موضوع و محمول ايجاد هوهويت و اتحاد كند و نسبت ، مغاير با اتحاد است . امّا در جملات فعليّه ، مسألهء اتحاد و هوهويت مطرح نيست ، بلكه مسألهء فعل و فاعل و نسبتى كه بين فعل و فاعل تحقق دارد مطرح است . اين نسبت ، اگر در زمان گذشته باشد ، از آن به ماضى و اگر در زمان حال يا استقبال باشد ، به مضارع تعبير مىشود .\r\n","page_name":" 260 ","page_number":260},
  {"content":"\r\n\r\nمعنا در همه جا تحقق دارد ولى دواعى آن فرق مىكند : يك وقت داعىِ ثبوتِ نسبت بين فعل و فاعل ، عبارت از اعلام و اخبار - به كسى كه جاهل به آن نسبت است - مىباشد ، مثل اكثر جملات خبريّه . گاهى هم داعى ثبوت نسبت بين فعل و فاعل ، عبارت از بعث و تحريك اعتبارى است ، يعنى جملهء خبريّه را مىگويد تا مخاطب را بعث و تحريك كند به طرف آن چيز . ايشان مىفرمايد : بعث و تحريك به اين كيفيت ، مؤكّدتر و قوىتر از بعث و تحريكى است كه از هيئت افْعَلْ استفاده مىشود ، زيرا بعث و تحريك به اين كيفيت ، معنايش اين است كه آن‌قدر مولا نسبت به اين مأمور به اهميت قائل است كه گويا خبر مىدهد : من دارم مىبينم كه اين مأمور به در خارج محقّق است و نسبت بين فعل و فاعل - يعنى مكلّف - تحقق دارد . در نتيجه ، اين تعبيرات در همان معناى اوّلى خودشان - يعنى ثبوت نسبت بين فعل و فاعل - استعمال شده‌اند و اختلاف بين خبر و انشاء در ارتباط با داعى صدور هريك از اين جملات است . اين مطلب ، نظير همان چيزى است كه مرحوم آخوند در ارتباط با استفهامات قرآنى مطرح كرد . ايشان عقيده داشت : همهء ادوات استفهام ، در استفهامات انشائى ايقاعى استعمال مىشوند ولى دواعى فرق مىكند : يك وقت داعى آن عبارت از جهل سؤال‌كننده است و يك وقت داعى آن علاقه به صحبت كردن با كسى است ، مثل اينكه خداوند از حضرت موسى عليه السلام پرسيد : ( و ما تلك بيمينك يا موسى ) « 1 » . اينجا هم همين‌طور است .\r\n\r\n\r\n","description":"","footnote":"\r\n( 1 ) - طه : 17\r\n","page_name":" 261 ","page_number":261},
  {"content":"\r\n\r\nاشكال : اگر شما در جملات خبريّهء در مقام انشاء نيز همان مسألهء ثبوت نسبت - كه در جملات خبريه در مقام اخبار بود - را مطرح كنيد ، آيا باب صدق و كذب را در اينجا هم مفتوح مىدانيد . وقتى امام عليه السلام مىفرمايد : ( يعيد صلاته ) و مكلّف ، نمازش را اعاده نكرد ، آيا - نعوذ باللَّه - جملهء امام عليه السلام را كذب مىدانيد ؟ چگونه ممكن است چنين چيزى را مطرح كرد ؟ و اگر بگوييد ، مسألهء صدق و كذب در اينجا مطرح نيست و بين مقام اخبار و مقام انشاء فرق وجود دارد . مىگوييم : چه فرقى بين اين دو وجود دارد كه در يكى مسألهء صدق و كذب مطرح باشد و در ديگرى مطرح نباشد ؟ مرحوم آخوند در پاسخ اشكال فوق مىفرمايد : ملاك در باب صدق و كذب ، مفاد جملهء خبريّه نيست ، بلكه ملاك ، عبارت از داعى به استعمال اين جملات است . اگر داعى ، اخبار بود ، خبر ، محتمل صدق و كذب است .\r\nامّا اگر داعى ، يك معناى انشائى - چون بعث و تحريك - بود ، ديگر احتمال صدق و كذب راه ندارد و ما نبايد منتظر شويم ببينيم آيا مكلّف ، نمازش را اعاده مىكند يا نه ؟\r\nاعاده يا عدم اعاده ، فرقى به وجود نمىآورد ، زيرا انشاء از مقسم صدق و كذب بيرون است . ايشان مىفرمايد : حتّى در جملات خبريّه‌اى كه به داعى اخبار و اعلام است ، مسئله به دو صورت است : گاهى اخبار و اعلام در رابطه با نفس مدلول خبر است ، مثل « يجيء زيد من السفر يوم الجمعة » و گاهى اخبار و اعلام در رابطه با نفس مدلول خبر نيست ، بلكه مراد متكلّم ، لازمِ اين مدلول است ، مثلًا در باب كنايه ، وقتى گفته مىشود : « زيد كثير الرماد » ، متكلّم ، اين جمله را به داعى اخبار و اعلام مىگويد ولى نمىخواهد معناى مطابقى اين جمله را اخبار كند بلكه مىخواهد لازمهء آن را - كه عبارت از جود و سخاوت است - اعلام و اخبار كند . صدق و كذب در رابطه با همان چيزى است كه متكلّم مىخواهد\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nاخبار كند . اگر متكلّم بخواهد مدلول جمله را اخبار كند ، صدق و كذب هم در رابطه با همان مدلول است و اگر بخواهد لازم مدلول را اخبار كند ، صدق و كذب در رابطه با همان لازم مدلول است ، يعنى اگر زيد ، سخىّ بود ، قضيّه صادق است اگرچه براى او كثرت رماد هم وجود نداشته باشد و اگر بخيل بود ، قضيّه كاذب است اگرچه داراى كثرت رماد هم باشد ، زيرا كثرت رماد ، مستقلًا مخبر به نيست و داعى به اخبار آن تحقق پيدا نكرده است . بنابراين همان‌طوركه در خود قضاياى خبريّه‌اى كه به داعى اخبار و اعلام مىباشند ، بايد داعى را در نظر بگيريم ، در قضاياى خبريّه‌اى كه به داعى بعث مىباشند نيز بايد داعى را ملاحظه كنيم . بعث ، امر انشائى است و صدق و كذب ، از خصوصيات خبر است و در امور انشائيه راه ندارد . تا اينجا مرحوم آخوند اثبات مىكند كه جملهء خبريهء در مقام انشاء ، نه تنها ظهور در وجوب دارد بلكه دلالت آن بر وجوب ، اقوى و اظهر از دلالت هيئت افْعَلْ بر وجوب است .\r\n\r\nراه ديگر در كلام مرحوم آخوند\r\nمرحوم آخوند مىفرمايد : در اينجا راه ديگرى نيز وجود دارد كه نتيجهء آن راه اين است كه جملات خبريّه‌اى كه در مقام انشاء حكم مىباشند ، ظهور در وجوب دارند ، نه اينكه اظهر باشند . اين راه با استفاده از اطلاق و مقدّمات حكمت است . بيان مطلب با توضيحى از جانب ما : در صحيحهء ثانيهء زراره وارد شده است : « قلت له : أصاب ثوبي دم رعاف أو غيره أو شيء من منّي فعلمت أثره إلى أن أُصيبَ له الماء ، فأصبت و حضرت الصلاة و نسيت أنّ بثوبي شيئاً و صلّيت ثمّ إنّي ذكرت بعد ذلك ، قال : تعيد الصلاة و تغسله » « 1 » . در اين روايت ، زراره به امام عليه السلام عرض مىكند : لباس من به خون بينى يا چيزى از\r\n\r\n\r\n","description":"","footnote":"\r\n( 1 ) - وسائل الشيعة ، ج 2 ( باب 42 من أبواب النجاسات ، ح 2 )\r\n","page_name":" 263 ","page_number":263},
  {"content":"\r\n\r\nمنى نجس شد و من جاى آن را علامت‌گذارى كردم تا براى نماز ، تطهير كنم ولى موقع نماز فراموش كردم و با آن نماز خواندم و سپس به يادم آمد ، اين چه حكمى دارد ؟ امام عليه السلام مىفرمايد : نمازت را اعاده كن و لباس را هم تطهير كن . بدون شك اين جملهء « تعيد الصلاة و تغسله » مثل ساير جملات خبريه نيست بلكه در مقام انشاء حكم است ولى امر آن داير بين وجوب و استحباب و قدر مشترك بين وجوب و استحباب است . مرحوم آخوند مىفرمايد : امام عليه السلام وقتى جملهء « تعيد الصلاة و تغسله » را فرموده ، بدون شك در مقام بيان حكم بوده و مىخواسته سؤال زراره را جواب بدهد . آيا مىتوان احتمال داد كه زراره از امام عليه السلام سؤالى پرسيده و سپس با جوابى اجمالى و دست خالى از محضر آن حضرت بيرون رفته باشد ؟ زراره ، خودش اجمال حكم را مىدانست و آنچه برايش مطرح بود تفصيل حكم بود . زراره هيچ احتمال نمىداد كه اعاده نماز ، حرام يا مكروه باشد . بلكه وقتى سؤال مىكند مىخواهد به وجوب اعاده يا عدم وجوب آن پى ببرد . اگر يكى از عوام چنين سؤالى را از ما بپرسد بدون ترديد مىخواهد وجوب اعاده يا عدم وجوب آن را سؤال كند نه مشروعيت يا عدم مشروعيت آن را . حال وقتى امام عليه السلام به او فرمود : « تعيد الصلاة » نمىتوان گفت : « آن حضرت در مقام بيان حكم نبوده است » زيرا زراره از اين جمله جواب خود را استفاده كرده است ، چون زراره پس از شنيدن اين جواب از امام عليه السلام سؤالات ديگرى را مطرح مىكند . بدون شك ، امام عليه السلام در مقام بيان حكم بوده و قرينه بر تعيين و قدر متيقن در مقام تخاطب هم در كار نبوده است . پس يا مراد امام عليه السلام خصوص وجوب بوده و يا خصوص استحباب . و در اينجا مؤيّدى داريم كه مراد امام عليه السلام خصوص وجوب بوده است . آن مؤيّد اين است كه امام عليه السلام خبر مىدهد كه اعاده در آينده تحقق پيدا خواهد كرد . اين تعبير اقتضا مىكند كه زراره از جملهء « تعيد الصلاة » - با توجه به اينكه اجمال و ابهامى در آن وجود ندارد - خصوص وجوب را استفاده مىكند ، زيرا در رابطه با مستحب ، مناسبتى ندارد كه انسان خبر از\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nتحقق وقوع آن در آينده بدهد . در نتيجه جملات خبريه‌اى كه در مقام انشاء حكم مىباشند ، ظهور در وجوب دارند « 1 » .\r\n\r\nنظريهء دوم\r\nبعضى گفته‌اند : جمل خبريّه‌اى كه در مقام انشاء حكم مىباشند ، ظهورى در وجوب ندارند بلكه استعمال آنها در وجوب يا در استحباب ، استعمال مجازى است و هيچ‌يك از اين دو مجاز ، بر ديگرى ترجيح ندارند بلكه دو معناى مجازى در عرض هم مىباشند و اگر قرينه‌اى نسبت به تعيين يكى از اين دو مجاز وجود نداشته باشد ، شما نمىتوانيد بر هيچ‌يك از اين دو معنا حمل كنيد . اينجا در حقيقت ، اجمالى در رابطه با معناى مجازى مطرح است مثل اينكه ما بدانيم لفظ ، در غير موضوع له خود استعمال شده ولى آن معناى غير موضوع له ، براى ما مردّد بين دو يا چند معنا باشد و ما ندانيم در كدام يك از آنها استعمال شده است « 2 » .\r\n\r\nتحقيق در ارتباط با جمل خبريهء در مقام انشاء\r\nبراى روشن شدن مسئله ، بايد راه‌هاى پنج‌گانه‌اى كه در رابطه با ظهور هيئت افْعَلْ در وجوب مطرح كرديم ، مورد بررسى مجدّد قرار دهيم و با ما نحن فيه مقايسه نماييم تا ببينيم آيا جملات خبريه‌اى كه در مقام انشاء حكم مىباشند ، ظهور در وجوب دارند يا نه ؟ و اگر ظهور دارند آيا اظهريت براى آنها ثابت مىشود يا نه ؟ راه پنجم براى اثبات دلالت هيئت افْعَلْ بر وجوب ، اين بود كه با صدور هيئت افْعَلْ ، از ناحيهء مولا حجّت تمام شده و ترخيصى هم در مخالفت آن صادر نشده است و\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 104 - 106\r\n( 2 ) - اين نظريه را در منتهى الدراية ( ج 2 ، ص 105 ) به جماعتى از محققين ، از جمله محقق ثانى و محقق نراقى و محقق اردبيلى نسبت داده است .\r\n","page_name":" 265 ","page_number":265},
  {"content":"\r\n\r\nعقل مىگويد : حجّت مولا نبايد بدون جواب بماند و اگر عبد با آن مخالفت كرد ، استحقاق عقوبت دارد و معناى ترتب استحقاق عقوبت بر مخالفت آن ، همان وجوب است . روشن است كه اين راه ، اختصاص به جايى ندارد كه حجّت صادر شده از ناحيهء مولا به صورت هيئت افْعَلْ باشد ، بلكه ملاك اين راه ، صدور حجّت از ناحيهء مولاست ، خواه به صورت هيئت افْعَلْ باشد يا به صورت جملهء خبريه‌اى كه در مقام بيان و انشاء حكم است « 1 » . و حتى مىتوان پا را از اين هم فراتر گذاشته و گفت : « در بعضى از مواقع كه مولا نمىتواند صحبت كند يا مانعى از تكلّم او وجود دارد ، حجّت خود را با اشارهء مفهِمه بيان مىكند . مثل اينكه بچه‌اش در حوض افتاده و مثلًا در حال نماز است و به عبد خود اشاره مىكند كه بچه را نجات بدهد . اينجا هم حجّت تمام است با اينكه هيچ قولى از مولا صادر نشده است » . وقتى راه پنجم در اينجا پياده شود ، نتيجه اين مىشود كه در دلالت بر وجوب ، فرقى ميان جملات خبريّه‌اى كه در مقام انشاء حكم مىباشند و ميان هيئت افْعَلْ وجود ندارد . هر دو ، ظهور در وجوب دارند و هيچ‌كدام اظهر از ديگرى نيست ، زيرا ملاك در هر دو ، وجود حجّت و عدم جواز مخالفت با آن مىباشد و در اين جهت ، فرقى ميان هيئت افْعَلْ و جمل خبريّه نيست . بله ، از جهت ديگر ، بين اين دو ، فرقْ وجود دارد و آن اين است كه وجوب ، به عنوان معناى حقيقى هيئت افْعَلْ مطرح است ، امّا در جملات خبريّه ، به عنوان معناى مجازى است ولى با توجه به تحقيقى كه ما در مورد مجاز مطرح كرديم نمىتوانيم بگوييم : « جمل خبريّه ، در غير مسألهء ثبوت نسبت استعمال\r\n\r\n\r\n","description":"","footnote":"\r\n( 1 ) - يادآورى : فرض ما در جايى است كه يقين داريم جملهء خبريّه در مقام انشاء است . بنابراين به ذهن كسى نيايد كه « ممكن است جمله‌اى خبريّه مردد بين خبر و انشاء باشد » ، زيرا چنين موردى از بحث ما خارج است . لذا كسانى هم كه ظهور در وجوب را انكار مىكنند قبول دارند كه جملهء خبريّه در مقام انشاء است . ولى احتمال مىدهند كه مقصود مولا ، بعث استحبابى باشد . و احتمال اينكه جمله در معناى خبرى خودش استعمال شده باشد از محل بحث خارج است .\r\n","page_name":" 266 ","page_number":266},
  {"content":"\r\n\r\nشده‌اند » بلكه مستعمل فيه - چه در معناى حقيقى و چه در معناى مجازى - يكسان است و فرق بين استعمال حقيقى و مجازى اين است كه انسان در استعمال حقيقى ، روى معناى حقيقى تكيه كرده و ثابت مىماند ولى در استعمال مجازى ، معناى حقيقى را به عنوان پلى قرار داده و از آن عبور مىكند تا به معناى مجازى برسد . همان گونه كه خود كلمهء « مجاز » بر اين مطلب دلالت مىكند . « مجاز » به معناى محلّ عبور و محلّ تجاوز است . پس طبق اين مبنا بايد بگوييم : مستعمل فيه در جملات خبريّه - چه در مقام اخبار باشند و چه در مقام انشاء - همان « ثبوت نسبت بين فعل و فاعل » است ، ولى در جملات خبريّه‌اى كه مقصود از آنها اخبار و اعلام است ، همين‌جا ثابت مىماند ، امّا در جملات خبريّه‌اى كه در مقام انشاء و بيان حكم است ، ديگر روى معناى حقيقى توقّف نمىكند بلكه معناى حقيقى را به داعى حكم و الزام و وجوب بيان مىكند . پس هدف اصلى ، الزام و بعث وجوبى است ولى از طريق معناى مستعمل فيه حقيقى جمل خبريّه . همان گونه كه قبلًا گفتيم : راه پنجم ، مورد اختيار امام خمينى رحمه الله و مرحوم بروجردى و جمعى از محققين بود . راه اوّل براى اثبات دلالت هيئت افْعَلْ بر وجوب ، عبارت از تبادر بود كه ما - به تبعيت از مرحوم آخوند - اين راه را پذيرفتيم . روشن است كه راه اوّل ، فقط در ارتباط با هيئت افْعَلْ و امثال آن مطرح است و از محدودهء آنها تجاوز نمىكند و فعل مضارعى كه در مقام انشاء حكم است ، چنين تبادرى ندارد . « 1 »\r\n\r\n\r\n","description":"","footnote":"\r\n( 1 ) - تذكر : بحث ما در مورد جمل خبريه‌اى كه در مقام انشاء حكم مىباشند با بحث در ارتباط با هيئت افْعَلْ فرق دارد . زيرا در بحث هيئت افْعَلْ ، ما به دنبال معناى حقيقى بوديم و در آنجا تبادر ، دو چيز را ثابت مىكرد : 1 - ظهور هيئت افعل در وجوب ، 2 - اين كه موضوع له هيئت افعل ، بعث و تحريك لزومى است . ولى در اينجا به دنبال ظهور هستيم و روشن است كه ظهور ، اعم از حقيقت و مجاز است . أصالة الظهور ، هم در استعمالات حقيقى جريان پيدا مىكند و هم در استعمالات مجازى . در جملهء « رأيت أسداً يرمي » با استناد به أصالة الظهور ، كلام را حمل بر معناى مجازى مىكنيم . ولى اين ظهور ، ظهور مجازى است . به عبارت ديگر : أصالة الظهور اعم از اصالة الحقيقة است ، زيرا اصالة الحقيقه ، در استعمالات مجازى جريان ندارد ولى دايرهء اصالة الظهور وسيع است . بنابراين در ما نحن فيه ما به دنبال ظهور هستيم اگرچه اين ظهور ، معناى حقيقى جمل خبريه نيست .\r\n","page_name":" 267 ","page_number":267},
  {"content":"\r\n\r\nاگر دست ما از تبادر كوتاه شد ، از چه راهى مىتوانيم ظهور اين‌گونه جملات خبريه را در وجوب ، ثابت كنيم ؟ راهى كه هم مستند باشد و هم انسان را قانع كند ، راهى است كه در ضمن بيان مرحوم آخوند - پيرامون اطلاق و مقدمات حكمت - به آن اشاره كرديم . و آن راه اين است كه ما حتّى از مسألهء اطلاق و مقدمات حكمت هم صرف نظر كنيم بلكه خود روايت زراره را در نظر بگيريم ، ببينيم از روايت ، چه چيزى استفاده مىشود ؟ بيان مطلب : سؤال‌كننده در روايت مذكور ، خود زراره است . زراره ، علاوه بر اينكه راوى است ، فقيه هم مىباشد . حال ببينيم وقتى چنين كسى از امام عليه السلام سؤال مىكند ، محور تكيهء سؤال او چيست تا از راه سؤال ، جواب را استفاده كنيم ؟ در صحيحهء ثانيهء زراره ، سؤالات زيادى مطرح شده است كه رسيدن به آن مسائل هم نياز به دقّت دارد . يكى از سؤالات اين است كه مىگويد : « من يقين به نجس شدن لباس خودم پيدا كردم و محلّ آن را علامت‌گذارى كردم تا براى نماز تطهير كنم ولى موقع نماز فراموش كردم و با آن نماز خواندم » . زراره در اينجا چه چيزى سؤال مىكند ؟\r\nآيا كسى احتمال مىدهد كه زراره سؤال از استحباب اعادهء نماز كرده است ؟ خير ، عرف از اين سؤال استفاده مىكند كه زراره در ارتباط با وجوب اعادهء نماز و عدم وجوب آن سؤال مىكند . آنچه در ذهن زراره آمده اين است كه اگر انسان علم به نجاست لباس داشت و آن را فراموش كرد و با آن لباس نماز خواند ، آيا اعاده دارد يا نه ؟ آن‌وقت\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nامام عليه السلام مىفرمايد : « تعيد الصّلاة » ، ، ما در اينجا به اطلاق و مقدّمات حكمت - كه مرحوم آخوند فرمود - كارى نداريم ، بلكه ظهور عرفى را - كه در فهم روايات ، متّبَع است - ملاك قرار مىدهيم آيا در « تعيد الصّلاة » كه در مقام جواب از سؤال وجوب و عدم وجوب اعاده بيان شده است ، احتمال استحباب جريان دارد ؟ آيا مىتوان گفت :\r\n« تعيد الصّلاة » مطلق بعث و تحريك را مىگويد تا مجبور شويم از راه اطلاق و مقدمات حكمت وارد شويم ؟ خير ، ما كارى به اطلاق و مقدمات حكمت نداريم . عرف از جملهء « تعيد الصّلاة » ، وجوب اعادهء نماز را مىفهمد . سؤال : شايد مسبوقيت به سؤال ، نقشى در اين ظهور داشته باشد . جواب : چرا اين احتمال را در مورد هيئت افْعَلْ مطرح نمىكنيد ؟ اگر امام عليه السلام به‌جاى « تعيد الصّلاة » مىفرمود : « أعِدْ الصّلاة » آيا در اينجا احتمال مىداديد كه ظهور « أعِدْ » در وجوب ، به خاطر مسبوقيت آن به سؤال است ؟ پيداست كه اين ظهور در ارتباط با خود هيئت امر است . بنابراين در مورد « تعيد الصّلاة » هم همين‌طور است ، يعنى دلالت « تعيد » بر وجوب ، مربوط به خود « تعيد » است نه اين كه به ضميمهء مسبوقيت به سؤال زراره باشد . مسبوقيت به سؤال ، ما را راهنمايى مىكند كه اين « تعيد » خودش دلالت بر وجوب دارد . اين روايت بهترين دليل بر اين است كه جملات خبريه‌اى كه در مقام انشاء استعمال شده‌اند ، ظهور در وجوب دارند . اگرچه وجوب ، معناى حقيقى آنها نيست و تبادر هم در اينجا جريان ندارد . ولى ما در اينجا ، كارى به معناى حقيقى نداريم بلكه روى ظهور تكيه داريم و همين‌كه ظهور ثابت شود براى ما كافى است .\r\n\r\nچرا به‌جاى تعبير به هيئت افْعَلْ ، جملهء خبريه به كار رفته است ؟\r\n\r\nكلام مرحوم آخوند\r\nمرحوم آخوند مىفرمايد : نكتهء اين تعبيرات اين است كه امام عليه السلام مىخواهد بفرمايد : مسألهء وجوب اعادهء نماز ، آن‌قدر با اهميت است كه گويا تحقّق آن را در خارج\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nمشاهده مىكنم . يعنى من به‌هيچ‌وجه راضى نيستم به اينكه صفحهء وجود را خالى از اين اعاده ببينم . « 1 »\r\n\r\nكلام امام خمينى رحمه الله\r\nاز كلام امام بزرگوار رحمه الله استفاده مىشود كه اين‌گونه تعبيرات ، معمولًا در مقام تشويق به‌كارمىروند . يعنى ضمن اينكه بعث و تحريك است تشويق خاصّى هم مىباشد ، مثل اينكه انسان در مورد فرزندش تعبير مىكند : « فرزند من قرآن مىخواند » ، اگر اين تعبير در مقام اخبار و حكايت باشد ، از بحث ما خارج است و اگر مىخواهد با اين تعبير بگويد : « فرزند من آن‌قدر تكامل پيدا كرده و با مزاياى قرائت قرآن آشنا شده كه قرآن مىخواند » . يعنى مىخواهد ضمن اينكه او را الزام به قرآن خواندن مىكند ، تشويق هم بنمايد . گويا مىخواهد بگويد : فرزند من ، نياز به گفتن من ندارد ، او در ارتباط با قرائت قرآن آن‌قدر كامل شده كه لازمهء كمالش ، عبارت از قرائت قرآن است . در تعبيرات خود ما هم گاهى اين‌طور است . انسان گاهى براى تشويق فرزندش به درس خواندن ، به او مستقيماً نمىگويد : « درس بخوان » ، بلكه مىگويد :\r\n« فرزند من درس مىخواند » يعنى او آن‌قدر آگاهى دارد كه ضرورت درس خواندن را دريافته است « 2 » . در اينجا احتمال ديگرى به ذهن مىرسد كه نياز به تتبّع دارد و آن اين است كه جملهء خبريّهء در مقام انشاء ، وقتى به‌كارمىرود كه سؤال‌كننده با اساس حكم آشنايى دارد و ضوابط و اصول را مىداند به‌طورى كه اگر خودش دقّت بيشترى كرده و تمام ابعاد و جوانب را بررسى مىكرد ، حكم را متوجّه مىشد ولى عدم دقّت و عدم بررسى ابعاد مسئله ، سبب شده كه جواب سؤال براى او مجهول بماند و ناچار شود از امام عليه السلام\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 105\r\n( 2 ) - مناهج الوصول إلى علم الاصول ، ج 1 ، ص 257 ، تهذيب الاصول ، ج 1 ، ص 145 و 146\r\n","page_name":" 270 ","page_number":270},
  {"content":"\r\n\r\nسؤال كند ، شبيه آنچه كه در روايت عبد الأعلى در رابطه با مسح بر مِراره مطرح شده است . راوى به امام صادق عليه السلام عرض مىكند : من در راه لغزيدم و ناخنم كنده شد پس روى آن دوا و امثال آن گذاشتم ، وظيفهء من براى وضو چيست ؟ امام عليه السلام در پاسخ مىفرمايد : يُعْرَفُ هذا و أشباهه من كتاب اللَّه عزّ و جلّ ( ما جَعَل علَيكم في الدّينِ مِن حَرجٍ ) ، « 1 » امسح عليه » . « 2 » يعنى اگر اين آيه را مورد توجّه و التفات قرار مىدادى مىتوانستى حكم مورد سؤال را از آن استفاده كنى . آيهء ( ما جَعَل عَليكم في الدّين مِن حَرجٍ ) اقتضاء مىكند كه در اينجا مسح بر بشره لازم نباشد ، بلكه بر همان مِراره مسح كن ، زيرا در اينجا مسح بر بشره ، عنوانى حرجى است و آيه مىفرمايد : ( ما جَعَل عَليكم في الدّين مِن حَرجٍ ) . در ما نحن فيه هم شبيه همان معنا پياده مىشود . در صحيحهء ثانيهء زراره ، اولين سؤالى كه زراره از امام عليه السلام مىپرسد اين است كه مىگويد : « أصاب ثوبي دم رعاف أو غيره أو شيء من مني فعلمت أثره إلى أن أُصيب له الماء ، فأصبت و حضرت الصلاة و نسيت أنّ بثوبي شيئاً و صلّيت ثمّ إنّي ذكرت بعد ذلك » ، امام عليه السلام در جواب مىفرمايد : « تعيد الصلاة تغسله » « 3 » گويا امام عليه السلام مىخواهد به زراره بفرمايد : « دو مطلب نزد تو مسلّم است : 1 - نجاست دم و نجاست منى 2 - شرطيت طهارت ثوب براى نماز - اگر اين دو معنا مسلّم نبود ، وجهى براى سؤال زراره نبود - و اگر در اين دو مطلب ، دقّت مىكردى درمىيافتى كه نمازت باطل است . در اينجا مسألهء جهل مطرح نيست بلكه نسيان مطرح است و نسيان ، حكم را تغيير نمىدهد . پس با توجه به اين دو مطلب ، گويا حكم مسئله روشن است » . ولى در مواردى كه سؤال‌كننده به‌طور كلّى جاهل به مسئله است ، از هيئت افْعَلْ\r\n\r\n\r\n","description":"","footnote":"\r\n( 1 ) - الحج : 78\r\n( 2 ) - وسائل الشيعة ، ج 1 ، ص 327 ( باب 39 من أبواب الوضوء ، ح 5 ) .\r\n( 3 ) - وسائل الشيعة ، ج 2 ، ص 1063 ( باب 42 من أبواب النجاسات ، ح 2 ) .\r\n","page_name":" 271 ","page_number":271},
  {"content":"\r\n\r\nاستفاده مىشود ، مثلًا اگر سؤال‌كننده نمىداند كه نماز جمعه واجب است يا نه ؟ آنجا در جواب او نمىگويند : « تصلّي صلاة الجمعة » ، زيرا اساس و اصل حكم در آنجا مجهول است ، بلكه در اين موارد ، به هيئت افْعَلْ تعبير مىشود . البته گفتيم : اين احتمال ، نياز به تتبّع بيشتر دارد . ولى به‌هرحال ، جملهء خبريّه‌اى كه در مقام انشاء است ، ظهور در وجوب دارد ، چه از راه تبادر وارد شويم و چه از راه تماميت حجّت - كه دليل پنجم بود - .\r\n\r\nاشكال در ارتباط با استفادهء وجوب از هيئت افعل و جملات خبريّهء در مقام انشاء\r\nما تا اينجا دو راه براى استفادهء وجوب ذكر كرديم : يكى هيئت افعل و ديگرى جملات خبريّه‌اى كه در مقام انشاء حكم مىباشند . و گفتيم : اين بحث از مباحثى است كه كاربرد زيادى در فقه دارد . در اينجا مرحوم بروجردى شبهه‌اى بسيار مهم مطرح كرده است كه اگر جواب آن داده نشود ، سدّ محكمى در فقه خواهد بود و راه را براى انسان مسدود مىكند . مرحوم بروجردى مىفرمايد : اگرچه ما ظهور هيئت افْعَلْ در وجوب را تثبيت و تقويت كرديم ، ولى اين ظهور داراى محدودهء خاصى است و اگر از آن محدوده خارج شود ، ديگر دليلى نداريم كه هيئت افْعَلْ ظهور در وجوب داشته باشد . آن محدوده عبارت از جايى است كه امر جنبهء مولويت داشته باشد ، خواه در لباس هيئت افْعَلْ باشد يا در لباس جملهء خبريّه . ولى اگر امرى نتوانست عنوان مولويت پيدا كند و ما ناچار شديم آن را بر ارشاد حمل كنيم ، چنين امرى ظهور در وجوب نخواهد داشت ، اگرچه در قالب هيئت افْعَلْ باشد ، زيرا اوامر ارشادى تابع مُرْشَد إليه خود مىباشد . اگر مُرْشَد إليه آن داراى جنبهء وجوب بود ، امر ارشادى هم قيافهء وجوب را به خود مىگيرد و اگر مرشد إليه آن فاقد جنبهء وجوب باشد ، امر ارشادى بر بيش از ارشاد به استحباب دلالت نمىكند . تا اينجا مشكلى پيش\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nنمىآيد . اشكال در صغراى مسئله است . مرحوم بروجردى مىفرمايد : اوامرى كه از خداوند صادر مىشود - به‌عنوان اينكه خداوند ، شارع و حاكم و مقنّن قوانين است - بر وجوب دلالت مىكند ، خواه در قالب هيئت افْعَلْ باشد يا در قالب جملهء خبريّه . و در اين مطلب ، ترديدى نيست . اما اوامر حضرت پيامبر صلى الله عليه و آله و ائمّه عليهم السلام به دو صورت است : 1 - اوامرى كه مربوط به مقام ولايت و حاكميت و رياست آنان است . اين‌گونه اوامر نيز بر وجوب دلالت مىكند . اگر رسول خدا صلى الله عليه و آله مردم را به جهاد امر كرد ، اين امر ، امر مولوى است و ناشى از مقام ولايت و حكومت آن حضرت است ، اگرچه پشتوانهء آن ، آيهء شريفهء ( أطيعوا اللَّه و أطيعوا الرّسول ) « 1 » است . ( أطيعوا الرّسول ) به‌عنوان پشتوانه ، امر مولوى حضرت پيامبر صلى الله عليه و آله را واجب الإطاعة مىكند . اوامرى كه حضرت على عليه السلام در سال‌هاى حكومت خود - به‌عنوان حاكم مسلمين - داشته ، بدون ترديد ، ظهور در وجوب داشته و كسى حق مخالفت نداشته است . 2 - اوامرى كه به‌عنوان بيان حكم مطرح است . اين‌گونه اوامر ، اوامر مولوى نيست .\r\nمثلًا اگر رسول خدا صلى الله عليه و آله بفرمايد : « نماز بخوانيد » ، آيا آن حضرت صلى الله عليه و آله به‌عنوان آمر و شارع مطرح است ؟ خير ، آمر و شارع ، كسى جز خداوند نيست . آمر و شارع كسى است كه در قرآن ( أقيموا الصّلاة وَ آتوا الزَّكاة ) « 2 » را مطرح كرده است . حتّى مسائلى كه در قرآن مطرح نشده و در اوامر حضرت پيامبر صلى الله عليه و آله و ائمه عليهم السلام بيان شده است ، اين‌گونه اوامر ، اوامر مولوى نيست ، زيرا امر مولوى امرى است كه از ناحيهء مولا صادر شده باشد .\r\nمولا يعنى كسى كه شأن او صدور حكم و صدور امر است ، و كسى غير از خداوند ، چنين شأنيتى ندارد . پس وقتى امام صادق عليه السلام مىفرمايد : « اغتسل للجنابة » چگونه تحليل كنيم ؟ آيا امام صادق عليه السلام به‌عنوان حاكم و شارع اين جمله را مىفرمايد ؟ خير ، امام\r\n\r\n\r\n","description":"","footnote":"\r\n( 1 ) - النساء : 59\r\n( 2 ) - النور : 56\r\n","page_name":" 273 ","page_number":273},
  {"content":"\r\n\r\nصادق عليه السلام آمريت و حاكميت و شارعيت ندارد ، اين عناوين در انحصار خداوند است .\r\nاوامر مولا نسبت به عبد و پدر نسبت به فرزند مىتواند جنبهء مولويت داشته باشد ولى « اغتسل للجنابة » نمىتواند امر مولوى باشد . وقتى چنين شد ، امر ارشادى خواهد بود زيرا در اينجا شقّ سومى وجود ندارد . وقتى ارشادى شد ، تابع مُرْشَد إليه خود مىباشد .\r\nاگر از خارج به دست آوريم كه غسل جنابت واجب است ، مىتوانيم بگوييم : « اغتسل للجنابة » ارشاد به وجوب است و اگر از خارج به دست آورديم كه مستحب است ، اين جمله هم ارشاد به استحباب خواهد بود ، ولى اگر نتوانستيم از خارج به دست آوريم ، دليلى نداريم كه « اغتسل للجنابة » بر وجوب دلالت كند ، و چون اكثر - حدود نود و پنج درصد - اوامرى كه از پيامبر صلى الله عليه و آله و ائمه عليهم السلام وارد شده از اين قبيل است و مرشد إليه آنها معلوم نيست ، لذا وقتى شما در اصول ثابت مىكنيد كه هيئت افْعَلْ ، ظهور در وجوب دارد ، اين در مورد هيئت افْعَلْ صادر از مولاست نه هيئت افْعَلْ صادر از مُرشِد . « 1 » اين اشكال بسيار مهم است ، زيرا ما اگر نتوانيم آن را جواب بدهيم ، در مورد بسيارى از مسائل فقهى - كه در قرآن مطرح نشده و جزء مسائل ضروريه و واضحه هم نيست - نخواهيم توانست راهى براى اثبات وجوب داشته باشيم . ظاهراً مرحوم بروجردى نتوانسته اين اشكال را پاسخ دهد زيرا اشكال را مطرح كرده و آن را بدون جواب گذاشته است . ولى گويا خود مرحوم بروجردى وقتى به فقه رسيده ، اين اشكال را فراموش كرده است و الّا بايد در بسيارى از موارد ، راهى براى استفادهء وجوب از هيئت افْعَل‌ْهايى كه در روايات است نداشته باشد ، در حالى كه خود ايشان از همين روايات ، وجوب را استفاده كرده است .\r\n\r\nحلّ اشكال\r\nما قبول داريم كه اوامر رسول خدا صلى الله عليه و آله و ائمه عليهم السلام بر دو قسم است : قسم اوّل : اوامر مولوى محض است كه از آن بزرگواران ، به‌عنوان اينكه ولىّ و\r\n\r\n\r\n","description":"","footnote":"\r\n( 1 ) - نهاية الاصول ، ج 1 ، ص 108 و 109\r\n","page_name":" 274 ","page_number":274},
  {"content":"\r\n\r\nحاكم بر مسلمانان هستند ، صادر مىشود ، مثل اوامر حضرت پيامبر صلى الله عليه و آله و امير المؤمنين عليه السلام در رابطه با جهاد ، و يا مثل قاعدهء « لا ضرر » كه در داستان سمرة بن جندب وارد شده است ، بنا بر مسلك امام خمينى رحمه الله كه جملهء « لا ضرر و لا ضرار في الإسلام » را حكم حكومتى رسول خدا صلى الله عليه و آله مىداند و معتقد است : اين حكم در رابطه با مقام ولايت رسول خدا صلى الله عليه و آله است نه در رابطه با مقام نبوت و رسالت آن حضرت « 1 » . داستان از اين قرار است كه سمرة بن جندب درخت خرمايى داشت كه در بوستان شخصى انصارى واقع شده بود و منزل انصارى مجاور درب ورودى بوستان بود .\r\nبه‌طورى كه هرگاه سمره مىخواست به درخت خرماى خود سركشى كند از خانهء انصارى عبور مىكرد ولى هيچ‌گاه از شخص انصارى اجازه نمىگرفت . انصارى از سمره خواست كه براى ورود خود ، اجازه بگيرد ولى سمره ، درخواست او را نپذيرفت . انصارى نزد رسول خدا صلى الله عليه و آله آمد و از سمره شكايت كرد . حضرت پيامبر صلى الله عليه و آله شخصى را به دنبال سمره فرستاد و جريان شكايت انصارى را به او خبر داده و فرمود : « هرگاه خواستى داخل بوستان شوى اجازه بگير » ، ولى سمره قبول نكرد . حضرت به او فرمود : « پس درخت خود را به فروش » . سمره ، حاضر نشد درخت را به هيچ قيمتى بفروشد و حتى حاضر نشد آن درخت را با درختى در بهشت معاوضه كند . در اينجا حضرت به انصارى فرمود : « اذهب فاقلعها وارم بها إليه فإنّه لا ضرر و لا ضرار » . « 2 » بر اساس اين مبنا جملهء « اذهب فاقلعها وارم بها إليه » امر مولوى رسول خدا صلى الله عليه و آله مىباشد زيرا از مقام ولايت آن حضرت صادر شده است . قسم دوم : اوامرى است كه از ائمه عليهم السلام در ارتباط با بيان احكام صادر شده است ، خواه به‌صورت هيئت افْعَلْ بوده يا به‌صورت جملهء خبريّه باشد . ما بايد اين دسته از اوامر را مورد بررسى و تحليل قرار دهيم :\r\n\r\n\r\n","description":"","footnote":"\r\n( 1 ) - و ما نيز در دورهء قبل ، همين مبنا را اختيار كرديم .\r\n( 2 ) - وسائل الشيعة ، ج 17 ، ص 341 ، ( باب 12 من كتاب إحياء الموات ، ح 3 ) .\r\n","page_name":" 275 ","page_number":275},
  {"content":"\r\n\r\nمرحوم بروجردى اين اوامر را « اوامر ارشادى » مىدانست . ايشان مىخواست بفرمايد : ما وقتى قسم اوّل را اوامر مولوى ناميديم بايد قسم دوم را اوامر ارشادى بناميم زيرا عنوان سومى در اينجا وجود ندارد . و اوامر ارشادى ، تابع مرشد إليه خود مىباشند ، يعنى ما بايد از خارج ، وجوب يا استحباب مرشد إليه را به دست آورده باشيم تا براى ما معلوم شود كه امر ارشادى ، ارشاد به وجوب دارد يا ارشاد به استحباب . ولى واقعيت مسئله اين است كه ارشاد به يك چيز ، در ماهيت اوامر ارشادى اخذ شده است ، مثلًا طبيب به مريض امر مىكند « اين دواها را بخور » ، معلوم است كه طبيب ، داراى مقام مولويت نيست و ارتباط او با مريض ، در زمينهء هدايت و ارشاد مريض به طرف راه معالجه است . حال اگر كسى به مرجع تقليد مراجعه كرد و مسأله‌اى در ارتباط با جنابت پرسيد ، و مرجع تقليد در جواب او گفت : « اغتسل للجنابة » ، آيا اين امر ، همانند امرى است كه از طبيب صادر مىشود يا اينكه اين امر ، ماهيت ديگرى دارد ؟ واقعيت اين است كه اين امر ، ماهيت ديگرى دارد . مرجع تقليد نمىخواهد بگويد :\r\n« من تو را امر به غسل جنابت مىكنم » بلكه - در واقع - مىگويد : « من مجتهدم و حكم خدا را استنباط كرده‌ام . قانون خداوند در اينجا اين است كه تو بايد غسل جنابت انجام دهى » . حتى در جاهايى كه مجتهد مىگويد : « واجب است ، مىخواهد بگويد : « اجتهاد من به اينجا رسيده كه دريافته‌ام خداوند اين چيز را واجب كرده است » نه اينكه « من مىخواهم فلان چيز را واجب كنم » . به عبارت ديگر : معناى « واجب است » در كلام مجتهد ، بيش از اين نيست كه مىگويد : « خداوند ، اين چيز را واجب كرده است » آيا در جايى كه به‌صورت امر مطرح مىشود مسئله عوض مىشود ؟ خير ، در آنجا هم همين معنا را دارد . همان‌طور كه در مورد « يجب الاغتسال للجنابة » نمىتوان حمل بر ارشاد كرد ، در مورد « اغتسل للجنابة » نيز نمىتوان حمل بر ارشاد كرد . « يجب » در واقع تقديرى دارد يعنى « اجتهاد من به اين رسيده كه خداوند ، حكم به وجوب غسل جنابت كرده است » . عين همين معنا در باب اوامر و جمل خبريه‌اى كه در مقام انشاء حكم است ، جريان پيدا مىكند ، يعنى\r\n\r\n","description":"","footnote":"","page_name":" 276 ","page_number":276},
  {"content":"\r\n\r\n« اجتهاد من به اينجا رسيده كه خداوند فرموده است : « اغتسل للجنابة » و به ذهن هيچ‌كس نمىآيد كه مجتهد ، امر به اغتسال براى جنابت كرده است . پس اينكه شما امر را مربوط به خود مجتهد مىگيريد و مىگوييد : « چون اين امر نمىتواند مولوى باشد ، پس ارشادى است » ، درست نيست . امر ، هيچ ارتباطى به مجتهد ندارد ، بلكه مجتهد ، نتيجهء اجتهاد خود را بيان مىكند و آمر در « اغتسل للجنابة » خداوند است . در ارتباط با ائمه عليهم السلام نيز به همين كيفيت است ولى ملاك آن فرق مىكند .\r\nمجتهد ، از راه اجتهاد و تلاش و كوشش و مطالعهء فراوان ، ظنّ اجتهادى به يك مسئله پيدا كرده است . ولى وقتى ائمه عليهم السلام يا رسول خدا صلى الله عليه و آله مىفرمايند : « اغتسل للجنابة » معنايش اين است كه « من مىدانم خداوند متعال فرموده است : اغتسل للجنابة » . اين بزرگواران ، در حقيقت ، قول خداوند متعال را نقل مىكنند . علت اين مسئله ، به همان ملاكى كه موجب رجوع ما به ائمه عليهم السلام است ، برگشت مىكند . رجوع ما به ائمه عليهم السلام ، به جهت احاطهء علمى آنان نسبت به تمام قوانين و احكام خداوند متعال است . پس درحقيقت ، اين اوامرى كه در كلام رسول خدا صلى الله عليه و آله و ائمه عليهم السلام است ربطى به آنان ندارد . نكته‌اى كه هم فرق ميان اين نوع امر و امر مولوى را روشن مىكند و هم ماهيت اين امر را بيان مىكند ، اين است كه اگر به على عليه السلام عرض كنند : « چرا به ما دستور جهاد دادى ؟ » مىفرمايد : « زيرا مصلحت اسلام و مسلمانان را در رابطه با جهاد ديدم » ولى اگر سؤال كنند : « چرا ما را به نماز و زكات امر كردى ؟ » مىفرمايد : « ما شما را به نماز و زكات امر نكرديم بلكه اين خداوند است كه شما را به نماز و زكات امر مىكند و ما به‌عنوان اطلاع از حكم خداوند ، اين حكم را در اختيار شما قرار داديم » . لذا اين‌گونه اوامر را نمىتوان اوامر ارشادى دانست بلكه اين‌ها اوامر مولوى است ولى اوامر مولوى تبعى كه از نمايندگان خداوند و عارفين به احكام خداوند ، صادر شده است . و اين‌ها در حقيقت ، اوامر خداوند مىباشند ، مثل اينكه كسى با عبد خود كار دارد ، وكيل خود را به دنبال او بفرستد ، او وقتى به عبد مىگويد : « بيا » ، اين امر ، امر ارشادى نيست .\r\nهمان‌طور كه اگر اين امر از خود مولا صادر مىشد امر مولوى بود ، اين امر هم امر\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nمولوى است . مگر مىشود گفت : « امرى كه از خود انسان صادر مىشود امر مولوى و امرى كه از وكيل انسان - در محدودهء وكالتش - صادر مىشود ، امر ارشادى است » ؟\r\nخير ، هر دو مولوى است ولى امرى كه خود مولا صادر كند امر مولوى اصلى و امرى كه وكيل او صادر كند امر مولوى تبعى است ، يعنى گويا درحقيقت ، به امر خود موكّل برگشت مىكند . شاهد اين مطلب ، چيزى است كه خود مرحوم بروجردى در مقدّمه‌اى كه بر كتاب « جامع أحاديث الشيعة » نگاشته و مقدّمهء بسيار ارزنده‌اى است ، مطرح نموده است . ايشان فرموده است : اهل تسنّن ، بر اساس مبنايى كه دارند ، بايد احاديث شيعه را بپذيرند ، زيرا اگرچه در بسيارى از احاديث ، وقتى به ائمه عليهم السلام مراجعه مىشده و حكمى از آن بزرگواران پرسيده مىشده ، آنان بلافاصله ، حكم را بيان مىكردند ولى رواياتى از ائمه عليهم السلام وارد شده كه آنچه مىفرمودند ، در واقع از جانب خداوند بوده است . مثلًا در رواياتى از امام صادق عليه السلام وارد شده كه مىفرمايد : « آنچه من مىگويم ، از پدرم و او از پدرش . . . از امير المؤمنين عليه السلام از پيامبر صلى الله عليه و آله ، از جبرئيل ، از لوح محفوظ است » يعنى در واقع آنچه ما مىگوييم ، روايت از جانب خداوند است و اگرچه در بعضى از موارد ، سند آن را ذكر نمىكنيم ولى همهء آنچه مىگوييم ، يك چنين سندى دارد . بنابراين در جايى كه امام صادق عليه السلام مىفرمايد « اغتسل للجنابة » ، درحقيقت : مىفرمايد : « قال اللَّه تعالى :\r\nاغتسل للجنابة » . مرحوم بروجردى با توجه به اين مقدّمه مىخواهد بفرمايد : با صرف‌نظر از مسألهء امامت ائمه عليهم السلام ، چه فرقى بين روايت ابو هريره از پيامبر صلى الله عليه و آله و روايت ائمه عليهم السلام از پيامبر صلى الله عليه و آله وجود دارد ؟ چرا شما ( اهل تسنّن ) رواياتى كه ابو هريره از پيامبر صلى الله عليه و آله نقل كرده قبول مىكنيد ولى رواياتى كه ائمه عليهم السلام نقل كرده‌اند نمىپذيريد ؟ « 1 » اين بيان ايشان بيان ارزنده‌اى است و حجيت روايات شيعه را - براساس مبناى\r\n\r\n\r\n","description":"","footnote":"\r\n( 1 ) - جامع أحاديث الشيعة ، ج 1 ، ص 131\r\n","page_name":" 278 ","page_number":278},
  {"content":"\r\n\r\nاهل تسنن - ثابت مىكند . ولى ما از اين مطلب استفاده مىكنيم كه « اغتسل للجنابة » كه در كلام امام صادق عليه السلام وارد شده مربوط به خداوند است و آمر آن - در واقع - خداوند است . پس چرا شما ( مرحوم بروجردى ) امر آن را ارشادى مىدانيد ؟ پس ملاك امر مولوى اين است كه ارتباط به حكم اللَّه ندارد ، ارتباط به وحى و جبرئيل ندارد . بلكه رسول صلى الله عليه و آله براساس تشخيص خودشان ملاحظه فرمودند كه در جامعهء اسلامى چنين ضررى در شرف به‌وجود آمدن است لذا مىگويد : « درخت را بكن و نزد او بينداز » ، اين امر ، امر مولوى است . ولى در جايى كه مىفرمايد : « صلّوا كما رأيتموني اصَلّي » « 1 » ، آمر ، درحقيقت ، رسول خدا صلى الله عليه و آله نيست و امر آن امر مولوى رسول الله صلى الله عليه و آله نيست بلكه آمر ، خداوند است يعنى خداوند دستور داده كه نماز شما به همان كيفيتى بايد باشد كه من نماز مىخوانم . آن‌وقت ايشان برمىخيزد و نماز مىخواند و به مردم تعليم مىدهد . اين امر ، امر خداوند است ولى جملهء « قال اللَّه » در كنار آن نيست . و همين‌طور است اوامرى كه از ائمه عليهم السلام صادر مىشود .\r\n\r\n\r\n","description":"","footnote":"\r\n( 1 ) - بحارالأنوار ، ج 85 ، ص 279\r\n","page_name":" 279 ","page_number":279},
  {"content":"\r\n . \r\n","description":"","footnote":"","page_name":" 280 ","page_number":280},
  {"content":"\r\n\r\n\r\nتعبّدى و توصّلى\r\nمرحوم آخوند عنوان اين بحث را شك در تعبّدى و توصّلى بودن يك واجب قرار داده است . يعنى اگر احراز كرديم چيزى واجب است ولى براى ما معلوم نشد كه « آيا اين واجب ، واجب تعبّدى است يا واجب توصّلى » ؟ در اينجا چه بايد كرد ؟ آيا مىتوان به اطلاق - لفظى يا مقامى « 1 » - تمسك كرده و توصّلى بودن را استفاده كرد ؟ و اگر دست ما از اطلاق كوتاه شد و نوبت به اصل عملى رسيد ، آيا مقتضاى اصل عملى ، برائت از تعبديت است و اتيان واجب ، به‌صورت توصّلى ، كفايت مىكند يا اينكه مقتضاى اصل عملى ، اشتغال است و لازمهء اصالة الاشتغال اين است كه بايد جهت تعبّديت رعايت شود ؟ « 2 » مرحوم آخوند قبل از شروع بحث ، مطالبى را به‌عنوان مقدّمه مطرح مىكند ، اين مطالب عبارتند از : 1 - معناى تعبدى و توصّلى چيست و فرق بين واجب تعبدى و واجب توصّلى كدام است ؟\r\n\r\n\r\n","description":"","footnote":"\r\n( 1 ) - فرق بين اطلاق لفظى و مقامى را در ضمن همين بحث بيان خواهيم كرد .\r\n( 2 ) - كفاية الاصول ، ج 1 ، ص 107\r\n","page_name":" 281 ","page_number":281},
  {"content":"\r\n\r\n2 - آيا قصد قربت مىتواند در رديف ساير اجزاء و شرايط در مأمور به قرار گيرد ؟ « 1 » ولى به حسب ظاهر ، وجهى براى اين معنا به‌نظر نمىرسد ، زيرا ساير مباحث مطرح شده در بحث تعبدى و توصّلى نيز داراى اهميت بوده و بايد مورد بحث قرار گيرند و اين‌گونه نيست كه مسألهء شك در تعبديت و توصليت - كه عنوان بحث مرحوم آخوند است - اهميت بيشترى نسبت به ساير مباحث داشته باشد .\r\n\r\nبحث اوّل : تقسيم واجب به تعبدى و توصّلى\r\nآنچه در كلمات اصوليين ملاحظه مىشود اين است كه در ارتباط با اين تقسيم ، دو نكته وجود دارد : نكتهء اوّل : اين تقسيم - به حسب ظاهر كلمات فقهاء - تقسيمى ثُنائى است و شقّ سوم براى آن وجود ندارد . نكتهء دوم : اين دو عنوان ، مقابل هم قرار گرفته‌اند كه از يكى از آنها به واجب تعبّدى و از ديگرى به واجب توصّلى تعبير مىشود . به عنوان مقدمه بايد مطلبى را مطرح كنيم تا با توجه به آن مطلب ، معلوم گردد كه جمع بين اين دو نكته در عبارات اصوليين ، صحيح نيست يعنى ما نمىتوانيم از طرفى تقسيم را ثُنائى بدانيم و از سويى عنوان طرفين را به‌صورت تعبّدى و توصّلى مطرح كنيم ، بلكه از يكى از اين دو نكته بايد صرف‌نظر كرد . يا بايد تقسيم را « ثلاثى » بنماييم « 2 » و يا به‌جاى عنوان « تعبّدى » عنوان ديگرى قرار دهيم . آن مطلب - كه به‌عنوان مقدّمه است - اين است كه : به حسب ظاهر و به حسب دلالت لغت ، كلمهء تعبّد ، در رابطه با عبادت است .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 107 - 109\r\n( 2 ) - كه بعداً مطرح خواهيم كرد .\r\n","page_name":" 282 ","page_number":282},
  {"content":"\r\n\r\nعبادت چيزى است كه در فارسى از آن به « پرستش » تعبير مىكنيم . آيا - به حسب آنچه در ذهن ما مرتكز است - مجرّد اين كه انسان عملى را با قصد قربت انجام دهد ، موجب تحقّق عبادت است ؟ به‌عبارت ديگر : درست است كه عمل توأم با قصد قربت ، موجب قرب إلى اللَّه است ولى آيا از هر چيزى كه موجب تقرب شود ، مىتوان به « عبادت » تعبير كرد ؟ عبادت ، در لغت ، داراى معناى وسيعى است و هميشه كلمهء اللَّه به دنبال آن آورده نمىشود ، لذا مردم زمان جاهليت نيز بت‌ها را عبادت مىكردند اگرچه اين عمل آنها شرك و حرام بوده ولى بالاخره از نظر ماهيت ، عبادت بوده است . حتى در مورد شرك نيز گفته مىشود : شرك بر سه قسم است : شرك در ذات ، شرك در فعل و شرك در عبادت . و چيزى كه مردم زمان جاهليت گرفتار آن بودند ، شرك در عبادت بود . آنها در ذات خداوند ، هيچ شركى قائل نبودند ، در فعل هم ، مشرك نبودند ( و لئن سَألْتَهُم مَنْ خَلَقَ السماواتِ و الأرضَ ليقولُنّ اللَّهُ ) « 1 » يعنى علاوه بر اينكه شرك در ذات قائل نبودند ، شرك در فعل هم قائل نبودند ، ولى در مقام عبادت ، گرفتار شرك بودند و بت‌پرستى مىكردند . چيزى كه كلمهء توحيد - يعنى ( لا إله إلّا اللَّه ) - برآن دلالت مىكند ، همين توحيد در عبادت و نفى معبوديت غير خداوند است . لذا شما « إله » را به « معبود » معنا مىكنيد و مىگوييد : ( لا إله إلّا اللَّه ) يعنى « لا معبود إلّا اللَّه » . يعنى در مقام عبادت ، تنها كسى كه شايستگى پرستش و عبادت را دارد ، خداوند متعال است .\r\nاما اين بدان معنا نيست كه پرستش بت ، داراى عنوان عبادت نباشد ، خير ، در اينجا هم عنوان عبادت تحقّق دارد ولى عبادتى است كه شرك است . زيرا اين عمل ، شركت در عبادت است . بنابراين ، اضافهء عبادت به بتها ، به نحو مَجاز نيست ، بلكه به نحو حقيقت است ولى عبادت و پرستشى است كه داراى عنوان شرك بوده و حرام است . حال ما با قطع‌نظر از مضاف اليه كلمهء عبادت ، مىخواهيم خودِ كلمهء عبادت را مورد بررسى قرار دهيم و ببينيم آيا در مفهوم عبادت ، خصوصيتى زايد بر تقرّب به شخص يا\r\n\r\n\r\n","description":"","footnote":"\r\n( 1 ) - لقمان : 25\r\n","page_name":" 283 ","page_number":283},
  {"content":"\r\n\r\nچيزى مطرح است ؟ ظاهر اين است كه در مفهوم عبادت ، علاوه بر تقرّب ، خصوصيت ديگرى نيز وجود دارد . اگر كسى پدر و مادر خود را اطاعت كند و هدف او هم قرب به والدين باشد يعنى مىخواهد منزلتش نزد والدين بالا برود ، آيا در اينجا كلمهء « عبادت » به كار برده مىشود ؟ خير ، ما يك چنين تعبيرى به كار نمىبريم . عبادت ، داراى محدودهء خاصّى است و در مفهوم آن ، تضيّقى اخذ شده كه موجب مىشود ما نتوانيم از هر اطاعتى به عبادت تعبير كنيم . ظاهر اين است كه عبادت ، چيز مخصوصى است . خضوع و خشوع در پيشگاه شخص و معبود ، عنوان خاصّى است و مجرّد اينكه انسان دستور خداوند را انجام دهد و هدفش هم تقرّب به او باشد ، موجب تحقّق عبادت نيست . گاهى بعضى از تعبيرات ناشى از كم‌توجهى است ، مثلًا معروف اين است كه « اگر كسى واجب توصّلى را با قصد قربت انجام دهد ، آن واجب ، همانند واجب تعبّدى مىشود » . آيا واقعاً واجب توصّلى ، عبادت مىشود ؟ اگر كسى مىخواهد لباس نجس خود را براى نماز ، تطهير كند به‌گونه‌اى كه اگر مسألهء نماز و موافقت امر خداوند نبود ، در صدد تطهير لباس خود برنمىآمد ، آيا اين تطهير كه با قصد قربت انجام شده ، همانند خود نماز ، داراى عنوان عبادت مىشود ؟ خير ، اين‌گونه نيست . بلكه تطهير ممكن است به دو صورت واقع شود :\r\nصورتى كه ثوابى برآن مترتب نشود و صورتى كه موجب ترتب ثواب و قرب به خداوند باشد . ولى ترتب ثواب و تقرب ، ملازم با عبادت بودن عمل نيست . عمل بايد عنوان پرستش پيدا كند . تحقّق اين عنوان در نماز به اين صورت است كه : ابتدا در برابر خالق و معبود ، قيام مىكند ، بدون اينكه هيچ حركتى داشته باشد ، سپس به ركوع و پس از آن به سجده مىرود ، تمامى اين اعمال به طرف خانهء كعبه است . « 1 » اين عبادت و پرستش است ، ولى شستن لباس را نمىتوان عبادت ناميد ، اگرچه قصد تقرّب در كار باشد ،\r\n\r\n\r\n","description":"","footnote":"\r\n( 1 ) - چون خداوند ، جسم نيست كه انسان در مقابل او بايستد و ركوع و سجود انجام دهد ، خانهء كعبه كه جسم است به‌عنوان مظهر خداوند مطرح است .\r\n","page_name":" 284 ","page_number":284},
  {"content":"\r\n\r\nچگونه قصد تقرّب سبب مىشود كه ماهيتِ شستن لباس ، عوض شود ؟ پس به مجرّد اينكه انسان عملى را كه در ارتباط با خداوند است ، با قصد قربت انجام دهد ، نمىتوان آن را عبادت ناميد ، اگرچه داراى اجر و ثواب و موجب تقرّب به خداوند است . ولى چه دليلى بر عبادت بودن آن وجود دارد ؟ اين مطلب حتى در مورد واجبات نيز مطرح است ، مثلًا پرداخت زكات و خمس ، قصد قربت لازم دارد و اگر كسى اين دو واجب را بدون قصد قربت انجام دهد ارزشى ندارد . ولى نسبت به كسى كه در مسجد نماز مىخواند گفته مىشود : « اين شخص مشغول عبادت است » اما اگر نزد مرجع تقليد نشسته و مشغول پرداختن خمس يا زكات است گفته نمىشود : « اين شخص مشغول عبادت است » ، با اينكه در اينجا هم قصد قربت تحقّق دارد .\r\nدرحالىكه اگر ملاك صدق عنوان عبادت ، وجود قصد قربت باشد ، در هر دو وجود دارد . و يا اگر كسى مشغول تطهير لباس خود باشد و قصد قربت هم دارد آيا مىتوانيم بگوييم :\r\n« اين شخص مشغول عبادت است » ؟ خير ، عبادت و پرستش داراى معنا و مفهوم خاصى است كه به‌طور اجمال براى ما قابل فهم است . ما هرجا اطاعت باشد ، به خودمان اجازه نمىدهيم كه كلمهء عبادت را به كار ببريم . ولى در بعضى جاها كلمهء عبادت به‌كارمىرود ، مثل : نماز ، روزه ، حجّ و . . . . ولى آيا اين خصوصيتى كه در عبادت وجود دارد از چه راهى ثابت مىشود ؟ يكى از راه‌هاى اساسى آن اين است كه خود شارع از آن به عبادت تعبير كرده باشد . بعضى گفته‌اند : بعضى از افعال ، ذاتاً عبادت مىباشند ، مثل سجده كردن در مقابل غير كه ملازم با عبادت غير است . اگر سجده در مقابل خدا باشد ، عبادت خدا و اگر در مقابل بت باشد ، عبادت بت به‌حساب مىآيد . و لازم نيست دليلى بيايد و عبادت بودن سجده را ثابت كند . ولى مسئله به اين صورت نيست . در ذات سجود ، مسألهء عباديت و عبوديت ، نهفته نيست . شاهد اين مطلب اين است كه خداوند متعال به ملائكه امر كرد كه در مقابل\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nآدم عليه السلام سجده كنند . آيا اين سجده ، به‌عنوان عبادت حضرت آدم عليه السلام محسوب مىشود ؟\r\nخير ، اگر چنين بود ، ما بايد در ادلّهء شرك در عبادت تخصيص قائل شويم و بگوييم :\r\nخداوند در اينجا نه تنها اجازهء شرك در عبادت داده بلكه به آن امر كرده است ، درحالىكه سياق آيهء ( إنّ اللَّه لا يغفر أن يشرك به ) « 1 » غير قابل تخصيص است . ممكن است گفته شود : اين سجده ، غير از سجده‌اى است كه ما در مورد آن بحث مىكنيم . مىگوييم : دليلى بر اين مطلب نداريم . ظاهر آيهء شريفهء ( و إذ قلنا للملائكة اسجدوا لآدم ) « 2 » اين است كه اين سجده ، به همين معنايى است كه ما در رابطه با آن بحث مىكنيم . بنابراين سجده براى آدم عليه السلام به‌عنوان عبادت او به‌حساب نمىآيد بلكه يك عمل مأمور به از ناحيهء خداوند است بدون اينكه جنبهء عباديت داشته باشد . از اينجا كشف مىكنيم كه در ذات سجده ، مسألهء عباديت مطرح نيست . بلى سجده هم گاهى عنوان عباديت پيدا مىكند . پس راه تشخيص عباديت اين است كه به ادلّه و تعبيرات شارع و تعبيرات متشرعه - كه متخذ از شارع است - مراجعه كنيم . و ما گفتيم : عباديت ، داراى خصوصيتى زائد بر قصد تقرّب است و واجب تقرّبى ( يا قربى ) معنايى اعم از واجب تعبدى است . نكته‌اى در ارتباط با عنوان اطاعت : عنوان « اطاعت » در كلمات اصوليين در رابطه با امورى كه قصد قربت در آنها معتبر است به كار برده مىشود . ولى از نظر لغت و قرآن ، داراى معناى عامى است و حتى قصد قربت در آن دخالت ندارد . آيهء شريفهء ( يا أيّها الّذين آمنوا أطيعوا اللَّه و أطيعوا الرسول ) ، « 3 » داراى دو امر است : امر در ( أطيعوا اللَّه ) ارشادى و در ( أطيعوا الرسول ) مولوى است . خداوند متعال با اين امر مولوى ما را به اطاعت از\r\n\r\n\r\n","description":"","footnote":"\r\n( 1 ) - النساء : 48\r\n( 2 ) - البقرة : 34\r\n( 3 ) - النساء : 59\r\n","page_name":" 286 ","page_number":286},
  {"content":"\r\n\r\nحضرت پيامبر صلى الله عليه و آله مأمور نموده است . معناى اطاعت رسول ، انجام دادن دستورات آن حضرت است . ولى آيا براى انجام همهء دستورات پيامبر صلى الله عليه و آله بايد قصد قربت نمود ؟ در حديث « لاضرر » كه پيامبر صلى الله عليه و آله به شخص انصارى مىفرمايد : « برو درخت خرماى سمرة بن جندب را بكن و نزد او بينداز » آيا موقع كندن درخت بايد قصد قربت نمود ؟\r\nخير ، اطاعت رسول صلى الله عليه و آله به معناى « گوش به فرمان آن حضرت بودن » است و اين معنا ، اعم از قربى بودن است . پس در ما نحن فيه سه عنوان وجود دارد : عنوان تعبّدى ، عنوان تقرّبى - كه اعم از تعبدى است - و عنوان اطاعت ، كه نزد اصوليين در مورد قربيات به‌كارمىرود ولى در لغت و قرآن داراى معناى عامى است . رجوع به اصل بحث : همان گونه كه در ابتداى بحث اشاره كرديم ، در تقسيم واجب به تعبّدى و توصّلى - كه در كلمات اصوليين شايع شده است - دو نكته وجود داشت كه ما بايد از يكى از آنها صرف‌نظر كنيم . حال با توجه به مطالب فوق مىگوييم : يا بايد كلمهء « تعبّدى » را برداشته و به‌جاى آن ، عنوان « تقرّبى » را قرار دهيم و بگوييم : « واجب بر دو قسم است : تقرّبى و توصّلى . و واجب تقرّبى هم بر دو قسم است : واجب تقرّبى عبادى مثل نماز ، و واجب تقرّبى غير عبادى ، مثل زكات » . اگر بخواهيم ثنائى بودن تقسيم محفوظ بماند بايد چنين كارى انجام دهيم . و يا بايد از تقسيم ثنائى صرف‌نظر كنيم و بگوييم : « واجب بر سه قسم است :\r\nتعبّدى ، تقرّبى « 1 » و توصّلى . و اگر بخواهيم ثنائى بودن تقسيم را حفظ كرده و از عنوان « تعبّدى » هم صرف‌نظر نكنيم ، با مشكل مواجه مىشويم زيرا واجباتى چون زكات و خمس داخل در هيچ‌يك از اين دو عنوان قرار نمىگيرند .\r\n\r\n\r\n","description":"","footnote":"\r\n( 1 ) - در اين صورت ، مراد از تقرّبى ، تقرّبىِ غير عبادى است ، به قرينهء مقابل قرار گرفتن آن با تعبّدى .\r\n","page_name":" 287 ","page_number":287},
  {"content":"\r\n\r\n\r\nفرق ميان واجب تعبدى و توصّلى\r\nبعضى گفته‌اند : واجب تعبّدى - و به تعبير ما « واجب قربى » - عبارت از آن واجبى است كه هدف و غرض آن براى ما معلوم نباشد ، مثل حجّ كه بعضى از مناسك آن براى ما قابل درك نيست . ولى واجبى كه هدف و غرضش براى ما معلوم باشد ، واجب توصّلى مىباشد . مثلًا اگر لباس انسان به بول نجس شده باشد بايد آن را براى نماز تطهير كند . روشن است هدف از اين كار ، حصول طهارت است . به نظر ما ، اين حرف درست نيست ، زير هدف بسيارى از واجبات تقرّبى ( يا تعبّدى ) در قرآن و روايات مشخص شده است . قرآن در مورد نماز مىفرمايد : ( إنّ الصّلاةَ تَنْهى عَنِ الفَحشاء وَ المُنْكر ) « 1 » و يا روايت مىگويد : « الصلاة معراج المؤمن » « 2 » و يا « الصلاة قربان كلّ تقي » « 3 » اين عبارات ، هدف از نماز را مشخص كرده‌اند . و در مورد روزه مىفرمايد : ( كُتِبَ عَليكم الصّيام كَما كُتب عَلى الّذينَ مِن قَبلِكم لعلّكم تتقون ) « 4 » كه حصول تقوا را به‌عنوان هدف روزه بيان كرده است . بنابراين ، فرق بين واجب تعبّدى ( يا تقرّبى ) و واجب توصّلى ، در رابطه با علم و جهل به غرض و هدف نيست بلكه مسئله همان‌طورى است كه مرحوم آخوند و جمعى ديگر اشاره كرده‌اند . مرحوم آخوند و جمعى ديگر « 5 » مىگويند : واجب تعبّدى ، عبارت از واجبى است كه مىدانيم غرض از آن واجب ، بدون قصد قربت حاصل نمىشود ولى غرض آن گاهى براى ما معلوم و گاهى مجهول است . ما اجمالًا مىدانيم كه وقوف در عرفات و مشعر بايد همراه با قصد قربت باشد و غرض از\r\n\r\n\r\n","description":"","footnote":"\r\n( 1 ) - العنكبوت : 45\r\n( 2 ) - اعتقادات مجلسى ، ص 29 .\r\n( 3 ) - الوسائل ، ج 3 ، ص 30 ، ( باب 12 من أبواب أعداد الفرائض و النوافل ، ح 1 ) .\r\n( 4 ) - البقرة : 183\r\n( 5 ) - كفاية الاصول ، ج 1 ، ص 107 ، قوانين الاصول ، ج 1 ، ص 103 ، بدائع الأفكار ، ص 237\r\n","page_name":" 288 ","page_number":288},
  {"content":"\r\n\r\nوقوفين بدون قصد قربت حاصل نمىشود ، هرچند نمىدانيم هدف از وقوف در عرفات و مشعر چيست ؟ اگرچه در بعضى از روايات ، « 1 » اشاراتى شده است ولى فهم و حتى دانستن آنها براى ما لازم نيست . اما واجب توصّلى ، واجبى است كه غرض از آن ، حصول مأمور به در خارج است ، خواه همراه با قصد قربت باشد يا نباشد . در نتيجه روى مبناى اينان ، واجب تعبّدى واجبى است كه اگر قصد قربت همراه آن نباشد ، غرض از آن حاصل نمىشود و حتى اگر ذرّه‌اى خدشه پيدا كند و ريا كنار آن باشد فايده‌اى ندارد . ولى ملاك واجب توصّلى عبارت از تحقّق مأمور به در خارج است .\r\nخواه قصد قربت باشد يا نباشد . اشكال : تعبير به « واجب » در مورد توصليات صحيح نيست ، زيرا عملى كه بر انسان واجب است و انسان مىخواهد آن را انجام دهد ، بايد خصوصيات زيرا را دارا باشد : اوّلًا : عمل را خود انسان انجام دهد ، يعنى مباشرت ، در آن دخالت دارد . مگر در بعضى از موارد كه - بر خلاف قاعده - دليل بر جواز استنابه قائم شده است . و الّا در هرجايى كه دليلى بر جواز استنابه قائم نشده است ، مسألهء مباشرت مطرح است . ثانياً : آن عمل ، با اراده و التفات و توجه باشد . اگر كسى در حال خواب ، بلند شد و نماز خواند ، اين نماز ، فايده‌اى ندارد . ثالثاً : اگر آن عمل ، واجب تعبدى ( يا تقربى ) است ، بايد همراه با قصد قربت نيز باشد . اين سه مرحله ، در واجبات تعبّدى ( يا تقرّبى ) معتبر است اما در واجبات توصّلى معتبر نيست . در واجب توصّلى ، نه تنها قصد قربت معتبر نيست بلكه التفات و توجه هم معتبر نيست . اگر كسى در حال خواب ، لباس خود را تطهير كند و يا شخص ديگرى بيايد اين كار را انجام دهد - هرچند بدون اطلاع انسان - غرضِ تطهير حاصل شده و اشكالى ندارد .\r\n\r\n\r\n","description":"","footnote":"\r\n( 1 ) - علل الشرايع ، ج 2 ، ص 436\r\n","page_name":" 289 ","page_number":289},
  {"content":"\r\n\r\nاشكال اين است كه امر « اغسل ثوبك » داراى مخاطب است و مخاطب آن ، مكلّف است . درحالىكه شما مىگوييد : نه قصد قربت مىخواهد ، نه اراده و التفات و نه مباشرت و حتى استنابه هم نمىخواهد بلكه اگر باد هم بوزد و لباس را در حوض بيندازد و مدّتى در حوض بماند ، مأمور به در « اغسل ثوبك » تحقّق پيدا كرده است . در اين صورت ، شما چگونه اين را واجب مىناميد ؟ چگونه اين را تكليف مىناميد ؟ جواب : با درنظر گرفتن دو نكته ، اشكال بر طرف مىشود : 1 - اگرچه لازم نيست غرضِ واجب براى ما معلوم باشد ولى در اينجا مىدانيم كه غرض از « اغسل ثوبك » حصول طهارت است ، از هر طريقى باشد . 2 - چون مسألهء تكليف مطرح است و تكاليف ، مشروط به قدرت مكلّف بر انجام مكلّف به مىباشند ، فرض را بايد در جايى به كار ببريم كه مكلّف ، قادر بر انجام مأمور به است . حال كه از طرفى قدرت حاصل است و از طرفى تحقّق مأمور به ، به هر صورتى باشد كفايت مىكند ، چه اشكالى پيش مىآيد ؟ توجّه تكليف ، داراى اشكال نيست ، زيرا مكلّف ، قادر بر انجام مأمور به است . سقوط تكليف هم داراى اشكال نيست ، زيرا سقوط تكليف ، به واسطهء حصول غرض از تكليف است و در صورت حصول غرض ، حالت انتظارى براى ما وجود ندارد .\r\n\r\nبحث دوم : كيفيت اعتبار قصد قربت در واجب تعبّدى « 1 »\r\nدر بحث گذشته گفتيم : معروف اين است كه واجبات تعبّدى ، واجباتى هستند كه قصد قربت در آنها اعتبار\r\n\r\n\r\n","description":"","footnote":"\r\n( 1 ) - تعبير به « تعبّدى » به تبعيت از تعبير معروف و براى اين است كه دور از اذهان نباشد و الّا ما گفتيم : بايد به‌جاى « تعبّدى » عنوان « تقرّبى » گذاشته شود و يا تقسيم ، ثلاثى شود .\r\n","page_name":" 290 ","page_number":290},
  {"content":"\r\n\r\nدارد و غرض و هدف مولا ، بدون آن حاصل نمىشود . ولى واجبات توصّلى ، واجباتى هستند كه قصد قربت در آنها اعتبار ندارد . اكنون بحث در كيفيت اعتبار قصد قربت در واجبات تعبّدى است . تحرير محلّ بحث : واجب تعبّدى ، داراى اجزاء و شرايطى است . آن اجزاء و شرايط در يك جهت با هم مشتركند و آن اين است كه همهء آن‌ها تحت پوشش امر قرار مىگيرند و در مأمور به - بما هو مأمور به - دخالت دارند . هريك از اجزاء صلاة - مثل ركوع و سجود و . . . - جزء مأمور به هستند يعنى در مقام تعلّق امر ، به‌عنوان جزئيت ، ملاحظه شده‌اند .\r\nدر باب شرايط نيز ، تقيّد مأمور به به وجود اين شرايط ، در مقام تعلّق امر ، ملاحظه شده است و امر - درحقيقت - به اين‌ها تعلّق گرفته است . « 1 » به‌عبارت ديگر : مولا وقتى مىخواهد مركّبى را مأمور به قرار دهد ، اجزاء و شرايط اين مركّب را ملاحظه مىكند سپس امر را متعلّق به اين مركّب مقيد به شرايط مىكند ، كه درحقيقت ، اين‌ها عنوان مأمور به پيدا مىكنند . لذا در مقام تعريف مأمور به ، اجزاء و شرايط مطرح مىشوند . نزاع در اين است كه آيا قصد قربت كه وجه امتياز واجب تعبدى از واجب توصّلى است و زائد بر اجزاء و شرايط ، اعتبار دارد ، به چه كيفيتى در واجبات تعبّدى اعتبار شده است ؟ آيا مانند ساير اجزاء و شرايط است ؟ يعنى اگر عنوان جزئيت دارد ، مثل ساير اجزاء ، در مقام تعلّق امر ملاحظه شده است و اگر شرطيت دارد ، مثل ساير شرايط در مقام تعلّق امر ملاحظه شده است ؟ عده‌اى قائلند كه مسئله به همين كيفيت است و قصد قربت مانند ركوع و سجود و طهارت است و هيچ ويژگى خاصى ندارد . شيخ انصارى رحمه الله اولين كسى است كه فرموده است : قصد قربت ، در رديف ساير\r\n\r\n\r\n","description":"","footnote":"\r\n( 1 ) - در اينجا بحثى مطرح است كه « آيا تعلّق امر به اجزاء ، همان تعلّق امر به كلّ مأمور به است يا اينكه اجزاء ، به‌عنوان مقدّمهء واجب مطرحند تا بحثى كه در ارتباط با مقدّمهء واجب مطرح است ، در اجزاء نيز جريان داشته باشد ؟ » اين بحث در آينده مطرح خواهد شد .\r\n","page_name":" 291 ","page_number":291},
  {"content":"\r\n\r\nاجزاء و شرايط نيست و نمىتواند در متعلّق امر قرار گيرد . بعد از شيخ انصارى رحمه الله نيز جماعتى از بزرگان شاگردان ايشان - از جمله مرحوم آخوند - از استاد خود تبعيت كرده و همين مسير را پيموده‌اند ولى نحوهء استدلال آنان فرق دارد . ما قبل از اينكه كلام مرحوم شيخ و ديگران را نقل كنيم لازم است در ارتباط با ثمرهء اين نزاع ، بحثى داشته باشيم :\r\n\r\nثمرهء نزاع\r\nاين‌گونه نيست كه بحث حاضر ، يك بحث علمى محض باشد بلكه ثمرهء مهمى برآن مترتب است و آن در جايى است كه وجوب يك چيز براى ما يقينى باشد ولى شك در تعبّديت و توصّليت آن داشته باشيم . بيان مطلب : ما اگر در ارتباط با ساير اجزاء و شرايط - غير از قصد قربت - شك كنيم ، مثلًا شك كنيم كه آيا سوره ، جزء صلاة است يا نه ؟ در اينجا قبل از مطرح كردن مسألهء اقلّ و اكثر ارتباطى و بحث در ارتباط با جريان أصالة البراءة يا أصالة الاشتغال ، بحث ديگرى مطرح است و آن اين است كه اگر دليل وجوب صلاة - يعنى ( أقيموا الصلاة ) - اطلاق لفظى داشته باشد ، ما به آن اطلاق تمسك مىكنيم و جزئيت سوره را نفى مىكنيم ، زيرا اگر سوره ، جزئيت داشت ، مولا بايد جزئيت آن را بيان مىكرد ، چون فرض اين است كه مولا در مقام بيان مأمور به بوده و قدر متيقنى هم در مقام تخاطب ، وجود ندارد . مولا گفته : ( أقيموا الصلاة ) و عنوان « صلاة » هم بدون سوره تحقّق پيدا مىكند و هم با سوره ، و اگر ما شك در جزئيت سوره براى نماز داشته باشيم ، در درجهء اول بايد به اطلاق لفظى ( أقيموا الصلاة ) تمسك كنيم . اگر ( أقيموا الصلاة ) اطلاق لفظى نداشت - يعنى مقدمات حكمت تمام نبود - نوبت به اقل و اكثر ارتباطى مىرسد و بحث مىشود كه آيا در اقل و اكثر ارتباطى ، أصالة البراءة\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nجارى مىشود يا أصالة الاشتغال ؟ روشن است كه در صورت وجود دليل لفظى - هر چند به‌صورت اطلاق - هيچ‌يك از أصالة البراءة و أصالة الاشتغال جريان پيدا نمىكنند . همچنين اگر شك در شرطيت چيزى داشته باشيم ، ابتدا به اطلاق لفظى مراجعه مىكنيم . اطلاق لفظى ، شرطيت آن چيز را نفى مىكند . اگر اطلاق لفظى وجود نداشت ، نوبت به اقلّ و اكثر ارتباطى مىرسد و بحث مىشود كه آيا در اقلّ و اكثر ارتباطى ، اصالة البراءة جارى مىشود يا أصالة الاشتغال ؟ پس در باب اجزاء و شرايط ، اين مسئله روشن است كه در صورت شكّ در جزئيت و شرطيت ، مرجع اوّلى ما اطلاق دليل مأمور به است . حال در باب قصد قربت اگر قائل شديم كه قصد قربت ، مانند ساير اجزاء و شرايط در مأمور به دخالت دارد و از نظر تعلّق امر ، هيچ خصوصيتى براى قصد قربت مطرح نيست ، در اين صورت ، اگر در مورد واجبى شك داشته باشيم كه آيا قصد قربت اعتبار دارد يا نه ؟ اگر اطلاق لفظى داشته باشيم به همان اطلاق لفظى تمسك كرده و حكم به عدم اعتبار قصد قربت مىكنيم . ولى اگر همانند شيخ انصارى رحمه الله و شاگردان ايشان قائل شديم « قصد قربت مانند ساير اجزاء و شرايط نيست و نمىتواند در مأمور به اخذ شود » در اين صورت اگر در اعتبار قصد قربت در يك واجب شك كرديم ، نمىتوانيم به أصالة الإطلاق تمسك كنيم ، زيرا أصالة الإطلاق در جايى قابل تمسك است كه مأمور به ، امكان تقييد داشته باشد ، درحالىكه اينان مىگويند : « محال است قصد قربت بتواند در مأمور به اخذ شود » ، در اين صورت ، ديگر نمىتوانيم به اطلاق كلام مولا تمسك كنيم . مولا اگرچه در مقام بيان بوده ولى نمىتوانسته مأمور به را مقيد به قصد قربت كند ، زيرا چنين چيزى - به نظر اينان - استحاله دارد . لذا نمىتوانيم به أصالة الإطلاق تمسك كنيم . بنابراين نزاع مذكور داراى ثمرهء عملى مهمّى است . حال با توجه به اينكه - به حسب ظاهر - اولين كسى كه استحاله را مطرح كرده مرحوم شيخ انصارى است ، ما ابتدا به بررسى كلام ايشان مىپردازيم :\r\n\r\n","description":"","footnote":"","page_name":" 293 ","page_number":293},
  {"content":"\r\n\r\n\r\nنظريهء شيخ انصارى رحمه الله\r\nشيخ انصارى رحمه الله مىفرمايد : قيود و اوصافى كه در مأمور به دخالت دارد بر دو قسم است : قسم اوّل : قيودى كه قبل از تعلّق امر و با قطع نظر از تعلّق امر باشند و امكان دارد كه مأمور به ، متصف به آن قيد نباشد . به عبارت ديگر : ما وقتى قبل از تعلّق امر ، قيد را در ارتباط با مأمور به ملاحظه مىكنيم مىبينيم مأمور به دو حالت مىتواند پيدا كند : همراه بودن با آن قيد و خالى بودن از آن قيد . در باب صلاة ، اين مسئله هم در مورد اجزاء مطرح است و هم در مورد شرايط .\r\nنماز - با قطع‌نظر از تعلّق امر - هم مىتواند با سوره واقع شود و هم بدون سوره ، هم مىتواند قبل از دخول وقت واقع شود و هم بعد از دخول وقت ، هم مىتواند با طهارت لباس باشد و هم بدون طهارت لباس ، هم مىتواند با طهارت از حدث همراه باشد و هم بدون طهارت از حدث . بنابراين ، قيود مذكور قيودى هستند كه با قطع‌نظر از تعلق امر به مأمور به ، مأمور به نسبت به آنها دو حالت دارد . اين سنخ قيود مىتوانند در مقام تعلّق امر مطرح شوند ، مثل اينكه مولا بگويد :\r\nصلّ مع الركوع ، صلّ مع الطهارة ، صلّ بعد دخول الوقت و . . . . قسم دوم : قيودى هستند كه با قطع‌نظر از تعلق امر ، مأمور به نسبت به آن‌ها دو حالت ندارد . قبل از ذكر مثال ، لازم است تشبيهى ذكر كنيم : عنوان « مأمور به » بودن عنوانى است كه با قطع‌نظر از امر مطرح نيست . اگر مركّبى را به‌عنوان « صلاة » تشكيل داديم ، تا وقتى كه امر به آن تعلّق نگرفته نمىتوان آن را « مأمور به » ناميد ، نمىتوان عنوان « واجب » يا « مستحب » را برآن تطبيق كرد . اين مسئله ، با ركوع و سجود فرق دارد بايد امر مولا بيايد تا بتوانيم به اين مركب ، عنوان « مأمور به » را اطلاق كنيم و آن را « واجب » يا « مستحب » بناميم . مرحوم شيخ انصارى مىفرمايد : « قصد قربت » از اين قبيل است . البته ما به‌زودى احتمالاتى در ارتباط با معناى « قصد قربت » مطرح خواهيم كرد ولى « قصد قربت » در\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nكلام مرحوم شيخ انصارى و شاگردان ايشان به‌معناى « قصد الأمر » - كه معناى شايع قصد قربت است - مىباشد . يعنى انسان نماز را به داعى اينكه امر به آن تعلّق گرفته است انجام دهد . و به اصطلاح ديگر اصولى ، نماز را به « قصد امتثال امر » انجام دهد . شيخ انصارى رحمه الله مىفرمايد : چگونه مىتوانيم تا وقتى امرى نيامده و تكليفى به صلاة تعلّق نگرفته ، بگوييم : « صلاة مقيد به داعى امر » ؟ امرى نيست كه « صلاة مقيّد به داعى امر » را درست كنيم . ابتدا بايد امر بيايد تا بعد از آن بتوان صلاة را مقيّد به داعى امر كرد . همان‌طور كه تا وقتى امر نباشد ، عنوان مأمور به و عنوان واجب و مستحب تحقق ندارد . مرحوم شيخ انصارى مىفرمايد : قيود قسم اوّل ، داخل در دايرهء مأمور به است ولى قيود قسم دوم نمىتواند داخل در دايرهء مأمور به باشد . « 1 » ايشان به همين اندازه اكتفا كرده است ولى شاگردان ايشان - از جمله مرحوم آخوند - در مقام اقامهء برهان و استدلال وارد شده و ادلّهء متعدّدى را ذكر كرده‌اند .\r\n\r\nمعانى قصد قربت\r\nمعانى متعددى براى قصد قربت ذكر شده است : 1 - داعى امر : معناى معروف قصد قربت عبارت از اين است كه انسان مأمور به را به داعى امر انجام دهد . يعنى اگر از او سؤال كنند : چرا اين مأمور به را انجام مىدهى ؟\r\nبگويد : به خاطر اينكه امر به آن تعلّق گرفته است . قصد قربت در كلمات فقهاء معمولًا به اين معنا مىآيد . 2 - داعى محبوبيت : يعنى انسان مأمور به را به داعى اينكه اين عمل نزد مولا محبوبيت دارد ، انجام دهد . 3 - داعى مصلحت ملزمه : يعنى انسان مأمور به را به داعى مصلحت ملزمه‌اى\r\n\r\n\r\n","description":"","footnote":"\r\n( 1 ) - مطارح الأنظار ، ص 60 .\r\n","page_name":" 295 ","page_number":295},
  {"content":"\r\n\r\nكه - طبعاً - در آن واجبْ وجود دارد ، انجام دهد . 4 - داعى حُسن : يعنى انسان مأمور به را به داعى حسن آن عمل ، انجام دهد بدون اينكه كارى به محبوبيت و مصلحت ملزمه داشته باشد . مثل اينكه انسان زكات را به فقير مىدهد و انگيزهء او كمك كردن به فقير است و اين كارى است كه از نظر عقلاء داراى حسن است . 5 - داعى قرب به مولا : يعنى انسان عمل را به داعى قرب به مولا و نزديك شدن به او انجام دهد . ولى همان‌طورى كه قبلًا اشاره كرديم ، قصد قربتى كه در كلام شيخ انصارى رحمه الله و بزرگان شاگردان ايشان - با واسطه يا بدون واسطه - مورد نفى و اثبات قرار گرفته « كه آيا مىشود در متعلّق امر اخذ شود يا نه ؟ » قصد قربت به معناى اوّل است . بحث در اين است كه آيا اتيان به داعى تعلق امر ، مىتواند در رديف ساير اجزاء و شرايط قرار گيرد يا نه ؟ شيخ انصارى رحمه الله و شاگردان ايشان قائل به استحاله شده‌اند .\r\nالبته در كلمات اينان ، اختلافى وجود دارد كه آيا مقصود از اين استحاله ، استحالهء ذاتى است يا استحالهء بالغير ؟\r\n\r\nآيا استحالهء اخذ قصد قربت در متعلّق امر ، استحالهء ذاتى است يا استحالهء بالغير است ؟\r\nهمان‌طور كه واجب بر دو قسم است : واجب بالذات و واجب بالغير ، ممتنع نيز بر دو قسم است : ممتنع بالذات و ممتنع بالغير . واجب بالذات : عبارت از واجبى است كه وجوب و لزوم تحقق آن به حسب ذات باشد ، مثل بارى تعالى كه از وجوب وجودش ، به وجوب وجود بالذات تعبير مىشود . واجب بالغير : « 1 » عبارت از چيزى است كه به حسب ذاتش ، ضرورتِ وجود ندارد\r\n\r\n\r\n","description":"","footnote":"\r\n( 1 ) - قسمى ديگر از واجب‌الوجود داريم كه از آن به « واجب الوجود بالقياس إلى الغير » تعبير مىكنيم . ولى فعلًا با آن كارى نداريم .\r\n","page_name":" 296 ","page_number":296},
  {"content":"\r\n\r\nولى به‌واسطهء غير و به واسطهء امر ديگرى ، ضرورتِ وجود پيدا كرده است ، يعنى ضرورت وجود ، در رابطه با ذاتش نيست بلكه مستند به غير است ، مثل وجوب وجودى كه براى معلول تحقق پيدا مىكند . معلول - به حسب ذات - ضرورتِ وجود ندارد ولى به واسطهء وجود علت ، ضرورتِ وجود پيدا مىكند . علّت تامّهء هر چيزى كه تحقق پيدا كرد ، آن چيز ، واجب‌الوجود مىشود ولى نه واجب‌الوجود بالذات ، بلكه واجب‌الوجود بالغير است ، يعنى واجب‌الوجود به سبب علتى كه غير از معلول و مغاير با معلول است . استحالهء بالذات : مثل اجتماع نقيضين كه در رأس تمامى استحاله‌ها قرار دارد .\r\nتمام محالات بايد رجوع به اجتماع نقيضين كند تا استحاله ، تحقق داشته باشد . حتى در مورد اجتماع ضدّين نيز محققين مىگويند : استحالهء اجتماع ضدّين ، به خاطر اين است كه منتهى به اجتماع نقيضين مىشود نه اينكه اجتماع ضدين ، در رديف اجتماع نقيضين باشد . هرچند در اين جهتى كه ما بحث مىكنيم فرقى ندارد . اجتماع نقيضين ، استحالهء ذاتى دارد ، اجتماع ضدّين هم استحالهء ذاتى دارد ، حال ريشهء آن همان اجتماع نقيضين باشد يا نباشد . استحالهء بالغير : مثال استحالهء بالغير ، همان مثال واجب بالغير است . اگر معلول بخواهد با قيد معلوليّت خود ، بدون علّت ، تحقق پيدا كند ، محال است . امّا استحالهء آن ، استحالهء ذاتى نيست . تحقق حرارت ، استحالهء ذاتى ندارد ولى با توجه به اينكه معلول است ، نمىتواند بدون علّت تحقق يابد . چنين چيزى استحاله دارد و از آن به « استحالهء بالغير » تعبير مىكنيم . « 1 » حال بحث در اين است كه كسانى كه مىگويند : « اخذ قصد قربت در متعلّق امر ، استحاله دارد » كلماتشان متفاوت است . از كلمات بعضى از آنان « استحالهء ذاتى » و از كلمات بعضى ديگر « استحالهء بالغير » استفاده مىشود . مثلًا مرحوم آخوند وقتى مىخواهد مسئله را عنوان كند ، ظاهرش اين است كه\r\n\r\n\r\n","description":"","footnote":"\r\n( 1 ) - نهاية الحكمة ، ج 1 ، ص 109 - 115\r\n","page_name":" 297 ","page_number":297},
  {"content":"\r\n\r\nمىخواهد استحالهء ذاتى را مطرح كند . ولى وقتى در مقام استدلال وارد مىشود ، از دليل ايشان ، استحالهء بالغير استفاده مىشود . و ما به‌زودى كلام مرحوم آخوند را مورد بحث و بررسى قرار خواهيم داد . براى حفظ ترتيب بحث ، مناسب است كه ابتدا ادلّهء قائلين به استحالهء ذاتى و پس از آن ، ادلّهء قائلين به استحالهء بالغير مورد بحث و بررسى قرار گيرد . اگرچه نتيجهء هر دو دسته ادلّه يك چيز است و آن استحالهء اخذ قصد قربت در متعلّق امر است .\r\n\r\nادلّهء قائلين به استحالهء ذاتى اخذ قصد قربت در متعلّق امر « 1 »\r\n\r\nدليل اوّل همان نسبتى كه بين عرض و معروض در تكوينيات وجود دارد ، بين حكم و متعلّق حكم در شرعيات نيز وجود دارد\r\n. توضيح : وقتى يك بياض - به‌عنوان عرض - عارض بر جسم مىشود و جسمْ عنوان معروضيت به خود مىگيرد ، آيا عرض و معروض در رتبهء واحدى هستند يا بين آنها نوعى تقدّم و تأخّر - هرچند رتبى باشد - وجود دارد ؟ بدون اشكال ، بين عرض و معروض ، نوعى تقدّم و تأخّر وجود دارد ، چون معروض ، در وجود خودش استقلال دارد اما عرض ، در عين اينكه واقعيت است ، سنخ وجودى آن سنخى است كه نياز به يك محلّ و معروض در ذات آن مطرح است . چون اين نياز در ذات آن مطرح است اقتضاء مىكند كه ما نتوانيم عرض و معروض را در رتبهء واحدى قرار دهيم بلكه معروض ، تقدّم بر عرض دارد ، البته نه تقدّم زمانى بلكه همان گونه كه گفته شد تقدّم رتبى است ، مثل تقدّمى كه علت بر معلول دارد . اين دليل مىگويد : در باب تشريعيات نيز همين‌طور است . نسبتى كه بين متعلّق\r\n\r\n\r\n","description":"","footnote":"\r\n( 1 ) - رجوع شود به : فوائد الاصول ، ج 1 ، ص 146 - 152 ، نهاية الاصول ، ج 1 ، ص 111 ، تهذيب الاصول ، ج 1 ، ص 148 ، مناهج الوصول إلى علم الاصول ، ج 1 ، ص 260 - 265\r\n","page_name":" 298 ","page_number":298},
  {"content":"\r\n\r\nحكم و خود حكم وجود دارد همانند نسبتى است كه بين جسم و بياض وجود دارد .\r\nصلاة ، عنوان معروضيت دارد و امر داراى عنوان عرض است و لازمهء اينكه نسبت ميان آنها نسبت بين معروض و عرض است ، تقدّم رتبى صلاة نسبت به امر است ، يعنى وقتى صلاة را با امر متعلّق به آن مقايسه كنيم بايد صلاة ، تقدّم رتبى بر امر داشته و امر ، تأخّر رتبى از صلاة داشته باشد . مستدلّ سپس نتيجه‌گيرى كرده مىگويد : ما وقتى سراغ متعلّق - يعنى صلاة - مىآييم مىبينيم تقدّم رتبى ركوع ، سجود ، طهارت لباس ، طهارت بدن و ساير اجزاء و شرايط بر امر مانعى ندارد ، يعنى ممكن است مولا قبل از آنكه امر كند ، در رتبهء متقدّم بر امر ، اين خصوصيات و اضافات را ملاحظه كند . ولى وقتى نوبت به « قصد الأمر » مىرسد مىبينيم قصد الأمر نمىتواند تقدّم بر امر داشته باشد . وقتى از مولا امرى صادر نشده ، چگونه مىتوانيم بگوييم : قصد الأمر ، تقدّم بر امر دارد ؟ اضافه ، بدون تحقق مضاف اليه ، معنا ندارد ، شما در رتبهء متقدّمه مىخواهيد اين قصد الأمر را بياوريد درحالىكه در اين رتبه ، امرى وجود ندارد . نتيجه اين مىشود كه اگر ما بخواهيم قصد الأمر را در متعلّق اخذ كنيم لازمه‌اش اين است كه قصد الأمر ، تقدّم رتبى بر امر داشته باشد درحالىكه مسئله برعكس است ، يعنى قصد الأمر ، متوقف بر امر است و چيزى كه توقف بر امر دارد ، بايد متأخر از امر باشد . به‌عبارت ديگر : اگر بخواهيم قصد الأمر - مانند ساير اجزاء و شرايط - در رتبهء متقدّم بر امر اخذ شود ، لازم مىآيد كه در آنِ واحد ، هم متقدّم بر امر باشد و هم متأخر . و چنين چيزى استحالهء ذاتيه دارد . بنابراين ، از دليل فوق ، استحالهء ذاتيه استفاده مىشود . بررسى دليل اوّل : ما قبول داريم كه در باب عرض و معروض تكوينى ، معروض ، تقدّم رتبى بر عرض دارد و عرض ، تأخر رتبى از معروض دارد . ولى شما كه مىگوييد : « بين حكم و متعلّق حكم نيز همان نسبت ميان عرض و معروض تكوينى برقرار است ، يعنى در\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nآنجا هم تقدّم و تأخّر رتبى مطرح است » ما از شما سؤال مىكنيم : آيا مقصود شما از حكم مولا چيست ؟ آيا مقصود ، اراده نفسانيه است كه قائم به نفس مولاست يا مراد ، بعث و تحريك اعتبارى است كه مفاد هيئت افعل است ؟ در موالى عرفيه ، صدور دستور مولا نسبت به عبد ، متوقف بر مقدّماتى است كه مهم‌ترين آن‌ها عبارت از ارادهء نفسانيه‌اى است كه قائم به نفس مولا است و آن اراده ، متعلّق به مراد است . مولا وقتى به عبد مىگويد : « اشتر اللحم » ، اينجا يك ارادهء نفسانيه‌اى از مولا به مراد - يعنى اشتراء لحم - تعلّق گرفته است و اين اراده ، قبل از دستور مولاست . ما از مستدلّ مىپرسيم : آيا مقصود شما از حكم ، همين ارادهء نفسانيه است كه اين ارادهء نفسانيه ، يك واقعيت است . واقعيت ، حتماً به اين نيست كه چيزى مشاهَد و محسوس خارجى باشد بلكه چون اراده قائم به نفس است واقعيتش به اين است كه تحقق داشته و قائم به نفس باشد ، زيرا واقعيت هر چيز به حسب خود آن چيز است و واقعيت امور نفسانيه به اين است كه قائم به نفس باشند ، همان‌طور كه وجود ذهنى ، يك واقعيت است ولى طرف وجودش ذهن است . اراده ، مانند علم است ، عالم بودن به يك چيز ، امر اعتبارى نيست ، علمْ يك واقعيت است . معناى ذات الاضافه بودن علم ، اعتبارى بودن آن نيست . ولى معناى واقعيتْ اين نيست كه انسان آن را به چشم ببيند .\r\nبلكه معناى واقعيتْ اين است كه در محل مناسبش تحقق واقعى داشته باشد . علم به يك مسئله داراى واقعيتى است كه قائم به نفس عالم است نه اينكه واقعيتى محسوس و مشاهَد در خارج باشد . در باب ارادهء نفسانيه هم همين‌طور است . شما كه از منزل اراده مىكنيد در درس شركت كنيد ، نمىتوانيم بگوييم : « اين اراده ، امر اعتبارى است و واقعيت ندارد » . اراده ، داراى واقعيت است ولى واقعيتى كه ذات الاضافه است ، يعنى نياز به متعلّق دارد . علم ، نمىتواند بدون معلوم تحقق پيدا كند . كسى نمىتواند بگويد : « من عالم هستم » ولى وقتى نسبت به متعلق علم از او سؤال كنند ، بگويد : « آن ديگر لازم نيست ، بلكه من اجمالًا عالم هستم » . چنين چيزى معنا ندارد . در باب اراده هم همين‌طور است . اراده ،\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nيك واقعيت ذات الإضافه است و نياز به متعلّق دارد . كسى نمىتواند بگويد : « من اراده كرده‌ام » ولى وقتى نسبت به متعلّق اراده از او سؤال كنند ، بگويد : « لازم نيست ارادهء من به چيزى تعلّق گرفته باشد ، بلكه اصل اراده تحقق دارد » . چنين چيزى صحيح نيست . خلاصه اينكه ما به مستدل مىگوييم : آيا مقصود شما از حكم ، همين اراده‌اى است كه قائم به نفس مولاست و متعلِّق به مراد است ، يا اينكه مقصود از حكم ، همان بعث و تحريك اعتبارى است كه مفاد هيئت افْعَلْ مىباشد ؟ « 1 » احتمال اوّل : اين است كه مقصود از حكم ، همان اراده باشد . در اين صورت مىگوييم : ما دو مطلب را در ارتباط با اراده مىپذيريم : 1 - يك مطلب همان واقعيت و نفسانيت اراده است كه جاى هيچ ترديدى نيست .\r\nو در اين جهت ، مثل عرض است . همان‌طور كه بياضِ عارض بر جسم ، يك واقعيت غير قابل انكار است ، ارادهء قائم به نفس هم يك واقعيت غير قابل انكار است . 2 - مطلب ديگرى كه مسلّم است و در اين جهت شباهت به عرض دارد ، اين است كه همان‌طور كه عرض نياز به معروض دارد و متقوّم به معروض است ، اراده هم به‌عنوان اينكه يك امر ذات الإضافه است ، تعلّق به مراد دارد ، ارادهء بدون مراد معنا ندارد ، مستحيل است اراده‌اى باشد و مرادى نباشد . اين دو مطلب را ما قبول داريم ولى بحث در اين است كه آيا متعلّق اراده چيست ؟\r\nآيا متعلّق اراده ، عبارت از آن مراد خارجى است ؟ وقتى شما شركت در اين درس را اراده مىكنيد ، مراد شما و متعلّق واقعى ارادهء شما چيست ؟ آيا متعلّق واقعى عبارت از اين شركت خارجى شما در درس است ؟ شركت خارجى كه يك ساعت بعد از ارادهء شما تحقق پيدا مىكند . بدون شك ، حركت شما از منزل ، يك حركت اختيارى و مسبوق به\r\n\r\n\r\n","description":"","footnote":"\r\n( 1 ) - بعث و تحريك اعتبارى در مقابل بعث و تحريك تكوينى است . بعث و تحريك تكوينى به اين معناست كه دست كسى را گرفته و او را مجبور به انجام كارى بنمايند . اين ، مفاد هيئت افْعَل نيست . مفاد هيئت افعل ، بعث و تحريك اعتبارى است .\r\n","page_name":" 301 ","page_number":301},
  {"content":"\r\n\r\nاراده است . ولى آيا متعلّق اين اراده چيست ؟ اگر اراده ، بايد به مراد خارجى تعلّق بگيرد و بدون مراد خارجى تحقق پيدا نمىكند ، چطور يك ساعت قبل از شركت در درس اراده مىكنيد شركت در درس را ؟ در حال اراده كه شركت در درس واقعيتى ندارد و هنوز تحقق پيدا نكرده است ، پس ارادهء شما به چه چيزى تعلّق گرفته است ؟ عين همين مسئله در باب علم نيز مطرح است . علم هم يك واقعيت نفسانيه‌اى است كه نياز به معلوم دارد . اگر معلوم ، امرى است كه بعداً مىخواهد تحقق پيدا كند ، آيا الآن كه معلوم متحقق في الخارج نداريم ، علم هم نداريم ؟ محققين مىگويند : در باب علم ، يك معلوم بالذات وجود دارد و يك معلوم بالعرض ، موجود در خارج همان معلوم بالعرض است و معلوم بالذات ، عبارت از صورت ذهنيّهء اين معلوم بالعرض است . يعنى مثلًا شما كه الآن عالم هستيد به اين كه سه روز ديگر جمعه است ، با وجود اينكه جمعه الآن تحقق پيدا نكرده است ولى علم ، قطعاً تحقق دارد . پس معلوم شما چيست ؟ معلوم شما همان صورت ذهنيهء از روز جمعه است كه الآن در نفس شما وجود دارد . ارتباط اوّلى با علم را ، آن صورت ذهنيّه دارد و روز جمعه‌اى كه سه روز ديگر تحقق پيدا مىكند ، ارتباط بالعرض با علم دارد . پس چون اين صورت ذهنيّه ، صورت ذهنيّهء آن واقعيت است ، آن واقعيت ، اتصاف به معلوميت پيدا مىكند ولى اتصاف آن به معلوميت به‌عنوان معلوميت بالعرض است . لذا محققين در باب علم مىگويند : ما يك معلوم بالذات داريم ، كه در حالِ علم ، تحقق دارد - ولى در نفس شما و در ذهن شما - و آن صورت ذهنيهء معلوم در خارج است و خود معلوم در خارج ، عنوان معلوميت بالعرض را دارد . در باب اراده نيز همين‌طور است . شما وقتى از منزل خارج مىشويد ، بدون شك ، اراده‌اى داريد و اراده ، هم امر واقعى است و هم نياز به متعلّق دارد كه نمىتوان گفت :\r\nفعلًا متعلّقى وجود ندارد ، در نتيجه بايد بگوييم : متعلّق اين اراده عبارت از صورت ذهنيّهء مراد است و آن صورت ذهنيّه ، در حال اراده وجود دارد ، اگرچه مراد ، بعداً تحقق پيدا مىكند . شما الآن اراده مىكنيد يك ماه بعد به مسافرت برويد ، مراد شما الآن تحقق\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nدارد و آن صورت ذهنيّه‌اى است كه در ارتباط با سفر بعد از يك ماه تحقق دارد ولى خارجيت مراد ، يك ماه بعد تحقق پيدا مىكند و صورت ذهنيه‌اش ، هنگام تحقق اراده بايد وجود داشته باشد و الّا لازم مىآيد اراده ، فاقد متعلّق باشد . حال مىگوييم : شما كه مىگوييد : « حكم ، نسبت به متعلّق ، مثل بياض نسبت به جسم است » اگر بنا باشد حكم ، به‌معناى اراده باشد - كه احتمال اوّل همين بود - در اين صورت ، لازم نيست كه مراد شما الآن واقعيت خارجى داشته باشد ، متعلّق ارادهء شما ، صورت ذهنيّهء صلاة است . و به عبارت ديگر : وقتى مولا مىخواهد به صلاة ، امر كند ، و شما هم حكم را به‌معناى اراده دانستيد ، مىگوييم : اين اراده هم نياز به مراد دارد ولى مرادش صلاة خارجى با قصد امر خارجى نيست . اين مراد بالعرض است . مراد بالذات ، صورت ذهنيّهء صلاة و صورت ذهنيّهء قصد الأمر است . آيا براى مولا ممتنع است كه همان‌طور كه در مقام اراده ، صلاة را متعلّق اراده قرار مىدهد ، صورت ذهنيّهء قصد الأمر را هم متعلّق اراده قرار بدهد ؟ اين چه مانعى دارد ؟ صورت ذهنيّهء قصد الأمر كه توقف بر امر ندارد .\r\nصورت ذهنيّهء قصد الأمر ، عبارت از همان تصويرى است كه مولا دارد . همان‌طور كه مولا ، صلاة را - قبل از وجود خارجىاش - تصوير مىكند و آن را متعلّق اراده قرار مىدهد ، تقيّد اين صلاة به‌صورت ذهنيّهء قصد الأمر را هم متعلّق اراده قرار مىدهد و اين اشكالى ندارد . اين كجا توقف بر آمدن امر دارد ؟ در حالى كه بايد مسئله برعكس باشد يعنى اوّل بايد قصد الأمر تحقق پيدا كند تا امر بتواند محقق شود . بنابراين آنچه موجب توهّم اين مستدلّ شده ، اين است كه خيال كرده اراده ، مستقيماً به مراد خارجى تعلّق مىگيرد ، در حالى كه نه تنها در اينجا صورت ذهنيّه مطرح است بلكه مراد بالذات ، همان صورت ذهنيّه است و مراد بالعرض عبارت از آن واقعيتى است كه بعداً تحقق پيدا مىكند . اين در صورتى است كه حكم به‌معناى اراده باشد و بعيد نيست كه مقصود آنان از حكم ، همان اراده باشد .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nاحتمال دوم : اين است كه مقصود از حكم ، عبارت از بعث و زجر اعتبارى باشد همان‌طور كه اين معنا ، مشهور بين متأخرين از اصوليين مىباشد . توضيح : بعث و زجر اعتبارى در مقابل بعث و زجر حقيقى است . معناى بعث و زجر حقيقى اين است كه كسى ديگرى را گرفته و به‌طور تكوينى ، مجبور به انجام كارى بنمايد و يا او را تكويناً از انجام كارى بازدارد . ولى بعث و زجر اعتبارى اين است كه مولا با امر يا نهى خود ، مأمور را در عالم اعتبار ، تحريك به انجام مأمور به بنمايد و يا او را از انجام كارى بازدارد . بعث و تحريك اعتبارى ، مانند ساير امور اعتباريه است ولى وقتى كلمهء « اعتبار » به گوش ما مىخورد ، معمولًا مثالهاى معروف آن - مانند ملكيت و زوجيت « 1 » - به ذهنمان مىآيد ، در حالى كه يكى از مصاديق امور اعتباريه ، همان بعث و تحريك اعتبارى - در باب اوامر - و زجر و نهى اعتبارى - در باب نواهى - است . و اگر پاى امر اعتبارى به‌ميان آمد ، حسابش با عرض و معروض جدا مىشود ، زيرا در باب عرض و معروض ، دو واقعيت وجود دارد : يكى جسم ، كه استقلال در وجود دارد و ديگرى بياض ، كه استقلال در وجود ندارد و نياز به معروض دارد . در باب عرض و معروض ، اين حرف درست است كه معروض ، تقدّم رتبى بر عرض دارد و عرض ، تأخّر رتبى از معروض دارد . آنجا دو واقعيت مطرح است كه بين آن دو ، تقدّم و تأخّر رتبى وجود دارد .\r\n\r\n\r\n","description":"","footnote":"\r\n( 1 ) - يادآورى : ملكيت و زوجيت از امور اعتباريه مىباشند ، زيرا وقتى كسى مالك چيزى شود ، نه در واقعيت آن شخص تغييرى حاصل شده و نه در واقعيت آن چيز ، تحوّلى به‌وجود مىآيد بلكه صرفاً يك اضافهء اعتبارى - به نام ملكيت - تحقق پيدا مىكند كه مورد اعتبار عقلاء و شارع مىباشد . در زوجيت نيز همين‌طور است . بعد از صيغهء نكاح ، هيچ تحول تكوينى در زن و شوهر به‌وجود نمىآيد بلكه فقط يك امر اعتبارى - به نام زوجيت - حاصل مىشود كه اين امر اعتبارى مورد اعتبار همهء عقلاى عالم مىباشد ، حتى كسانى كه دين و مذهبى ندارند مسألهء زوجيتْ بين آنان اعتبار مىشود .\r\n","page_name":" 304 ","page_number":304},
  {"content":"\r\n\r\nاما در باب امور اعتباريه اين‌گونه نيست . امر اعتبارى ، واقعيتى ندارد كه تقدّم و تأخّر ، نسبت به آن مطرح باشد . اين امر اعتبارى ، توجه پيدا مىكند به صلاة مقيّد به قصد الأمر ، شما مىگوييد : « براى توجّه امر اعتبارى به صلاة مقيّد به قصد الأمر ، بايد قصد الأمر ، وجود خارجى داشته باشد » ، اگر قصد الأمر ، نياز به وجود خارجى دارد ، پس خود صلاة هم وجود خارجى مىخواهد زيرا مقيّد ، عبارت از صلاة است . درحالىكه شما تعلّق امر اعتبارى را به خود صلاة - به‌عنوان مقيّد - متوقف بر وجود خارجى صلاة نمىدانيد ، زيرا اگر صلاة ، وجود خارجى پيدا كند ، بعث و تحريك اعتبارى ، تحصيل حاصل خواهد بود . بنابراين همان‌طوركه تعلّق بعث و تحريك اعتبارى به ذات مقيّد - كه عبارت از صلاة است - به معناى اين نيست كه قبل از تعلّق امر ، بايد صلاة در خارج وجود پيدا كند - هرچند به تقدّم رتبى باشد - در رابطه با قيدش هم همين‌طور است .\r\nلازم نيست كه ابتدا امر و قصد الأمر وجود داشته باشد تا امر بتواند به آن تعلّق گيرد .\r\nبلكه واقعيت مسئله اين است كه مولا در مقام تعلّق بعث و تحريك اعتبارى ، « صلاة مقيّد به قصد الأمر » را ايجاد نمىكند بلكه آن را تصور مىكند ، سپس با « أقيموا الصلاة » بعث و تحريك اعتبارى را متوجّه به آن مىكند . همان‌طور كه تصوّر صلاة ، قبل از تحققش در خارج ، خالى از اشكال است ، تصور قصد الأمر هم اشكال ندارد . الآن كه شما كلمهء « قصد الأمر » را مىشنويد ، آن را تصوّر مىكنيد ، آيا اين به اين معناست كه بايد امرى تحقق داشته باشد ؟ خير ، مولا صلاة مقيّد به قصد الأمر را تصور مىكند ، سپس اين مقيّد را متعلّق بعث و تحريك اعتبارى قرار مىدهد ، كجاى اين كار اشكال دارد ؟ اين مسئله ، مثل مسألهء بياض و جسم نيست . آنجا دو واقعيت است . در واقعيت عرض ، تقوّم به واقعيت و خارجيتِ معروض دخالت دارد نه تقوّم به صورت ذهنيّهء معروض . اما در اينجا وقتى بعث و تحريك ، يك امر اعتبارى شد ، آنچه به‌عنوان مقدّمهء اين بعث و تحريك اعتبارى مطرح است ، همين تصوّر مقيّد با قيد آن مىباشد همان‌طور كه نفس تصور مقيَّد - با اينكه در خارج اثرى از آن نيست - مانعى ندارد ، تصور قيد هم كه عبارت از قصد الأمر است چنين است .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nدر اينجا لازم است مؤيّد ى ذكر شود كه در آينده نيز خيلى مورد استفاده قرار مىگيرد : يك مؤيّد روشن بر اينكه احكام ، قابل مقايسه با اعراض نيست ، اين است كه در باب اعراض ، اگر جسمى معروض بياض شد ، درحالىكه معروض بياض است ، نمىتواند معروض سواد هم باشد ، اگرچه از ناحيهء دو شخص باشد . چنين چيزى معقول نيست ، زيرا تضادّ در واقعيت ، امكان ندارد . اما در باب احكام ، مسئله اين‌طور نيست . اگر ما فرض كرديم پدرى به فرزند خود بگويد : « بايد سفر به روى » و مادر گفت : « نبايد سفر به روى » ، چگونه بين اين دو ، جمع مىشود ؟ آيا مىگوييد : « محال لازم مىآيد ؟ » اين خود دليل بر اين است كه مسألهء احكام با مسألهء اعراض فرق دارد و نمىتوان امور اعتباريه را با واقعيات مقايسه كرد . در باب عرض و معروض ، اجتماع دو عرض متضاد بر معروض واحد در آنِ واحد ، مستحيل است اگرچه از ناحيهء دو شخص باشد ولى در باب احكام ، اجتماع دو حكم مختلف بر متعلّق واحد ، در جايى كه از ناحيهء دو شخص باشد ، مستحيل نيست . بنابراين مقايسهء احكام با اعراض باطل است . اين مؤيّد در خيلى موارد - از جمله مسألهء اجتماع امر و نهى - مورد استفاده قرار مىگيرد .\r\n\r\nدليل دوم بر استحالهء ذاتى اخذ قصد قربت در متعلّق امر\r\nترديدى نيست كه قصد الأمر با ساير اجزاء و شرايط فرق دارد ، زيرا ساير اجزاء و شرايط اگر بخواهد در خارج تحقق پيدا كند ، نياز به امر ندارد ولى قصد الأمر اگر بخواهد در خارج تحقق پيدا كند متوقف بر امر است تا آن امر داعويت داشته باشد و انسان عمل را به داعى آن امر انجام دهد . از طرف ديگر ما وقتى شرايط تكليف را بررسى مىكنيم مىبينيم يكى از شرايط عامّهء تكليف ، عبارت از قدرت بر انجام تكليف است . يعنى قدرت ، تقدّم بر تكليف دارد و قبل از تحقق تكليف ، بايد تحقق پيدا كند . همان‌طور كه استطاعت ، شرط تكليف در باب حج است ، يعنى استطاعت ، در رتبهء مقدّم بر تكليف است و پس از\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nحصول استطاعت ، تكليف به حجّ در رتبهء متأخر از آن تحقق پيدا مىكند با اين تفاوت كه استطاعت ، شرط شرعى در ارتباط با وجوب حجّ و قدرت بر تكليف ، شرط عقلى در ارتباط با همهء تكاليف است . پس اگر قدرت ، يكى از شرايط عامّهء عقليهء تكليف شد ، معنايش اين است كه تكليف ، توقف بر قدرت دارد و قدرت ، در رتبهء متقدّم بر تكليف است . در نتيجه ، امر توقف بر قدرت بر متعلّق دارد و چون قصد الأمر در متعلّق امر اخذ شده است و قصد الأمر توقف بر امر دارد پس قدرت بر متعلّق هم متوقف بر امر است .\r\nبه بيان ديگر : با توجه به اينكه اينان مسئله را روى واقعيت قصد الأمر پياده كرده‌اند - نه تصور آنكه ما مىگفتيم - قدرت بر متعلّق ، متوقّف بر امر است چون قصد الأمر در متعلّق اخذ شده است و از طرفى ، امر توقف بر قدرت دارد زيرا قدرت ، يكى از شرايط عامّهء تكليف است . پس امر ، متوقف بر قدرت و قدرت متوقف بر امر است و اين دور صريح است و استحالهء ذاتى دارد ، همان‌طور كه در فلسفه ثابت شده است . بررسى دليل دوم : براى پاسخ از اشكال دور ، بايد به دو مطلب توجه شود : مطلب اوّل : آيا قدرت بر متعلّق كه به‌عنوان شرط عقلى تكليف است ، بايد در حين تكليف ، تحقق داشته باشد يا در حين تحقّق مأمور به ؟ درست است كه تكليف به غيرِ مقدور جايز نيست و انسان حتماً بايد قدرت بر مكلّف به داشته باشد ولى آيا اين قدرت ، در چه ظرفى بايد باشد ؟ روشن است كه اين قدرت بايد در ظرف تحقق امتثال باشد ، و لازم نيست در ظرف خود تكليف وجود داشته باشد . مثلًا اگر مولا به عبدش دستور دهد كه بايد جمعه آينده به تهران سفر كنى ، بدون شك عبد بايد در روز جمعه ، قدرت بر مسافرت داشته باشد ، زيرا ظرف تحقق مأمور به ، عبارت از روز جمعه است . بنابراين همين مقدار كه امكانات سفر ، در روز جمعه براى او فراهم باشد تكليف به او متعلّق مىشود اگرچه الآن هيچ وسيلهء مسافرتى در اختيار او نيست . و كسى نمىتواند بگويد :\r\n« عقل در اينجا حكم به انتفاء تكليف مىكند » . البته ما كه پاى عقل را به‌ميان مىآوريم\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nبه اين جهت است كه مسئله ، يك مسألهء تعبدى نيست كه بخواهيم در ارتباط با مفاد دليل شرعى بحث كنيم بلكه حكم عقل در كار است . عقل مىگويد : « اگر مولايى به عبدش امر كند كه روز جمعه به تهران برو ، عبد بايد در روز جمعه قادر به مسافرت باشد و در زمان تكليف - و حتى بعد از آن تا قبل از جمعه - قدرت بر تكليفْ ضرورتى ندارد . در نتيجه قدرت بر تكليف كه يك شرط عقلى است مربوط به زمان انجام تكليف است و قدرت در زمان تكليف هيچ نقشى ندارد . چه‌بسا مكلّف در زمان تكليف و بعد از آن - تا قبل از زمان انجام تكليف - قدرت دارد ولى هنگام انجام تكليف ، قادر به اتيان آن نيست ، اين قدرت ( قدرت در زمان تكليف تا قبل از انجام تكليف ) هيچ نقشى در تكليف ندارد . مطلب دوم : اين مطلب هم يك مطلب عقلى است و ربطى به تعبد ندارد . و آن اين است كه آيا قدرت بر متعلّق در ظرف انجام آن ، بايد قدرتى باشد كه با قطع‌نظر از امر تحقق داشته باشد يا اگر جايى فرض كرديم كه خود امر ، در تحقق قدرت تأثير دارد ، اين قدرت هم كفايت مىكند ؟ ابتدا يك مثال عرفى مطرح مىكنيم : فرض كنيم كسى خدمتكار يك مرجع تقليد است و مىخواهد به مسافرت برود و وسيله‌اى ندارد و كسى هم وسيله در اختيار او نمىگذارد ولى اگر از ناحيهء مرجع تقليد ، دستورى در ارتباط با اين سفر صادر شود ، افراد متدين حاضرند وسيله در اختيارش قرار دهند ، آيا اينجا مىگوييد : « چون اين شخص ، با قطع‌نظر از امر ، قدرت ندارد پس اين امر درست نيست » ؟ خير ، بلكه مىگوييد ، « مسألهء اعتبار قدرت ، يك شرط عقلى است و عقل مىگويد : در جايى كه امر هست قدرت هم بايد باشد و از هركجا آمده باشد فرقى نمىكند ، چه از ناحيهء خود امر بيايد چه با قطع‌نظر از امر وجود داشته باشد » . حال در ما نحن فيه مىگوييم : يك طرف توقف را ما قبول داريم و آن اين است كه تحقق قصد الأمر از ناحيهء عبد ، توقف بر امر دارد و نمىتواند بدون امر تحقق پيدا كند . اما طرف ديگر آنكه مربوط به حكم عقل است را قبول نداريم . شما مىگوييد : « امر ، توقف بر قدرت بر\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nمتعلّق دارد » مىگوييم : « آيا معناى توقف اين است كه قدرت بر متعلّق بايد مقدّم بر امر باشد - هرچند تقدّم رتبى - و سپس امر بيايد ؟ » ، اين را ما قبول نداريم ، چون ما ثابت كرديم كه گاهى قدرت از ناحيهء خود امر مىآيد و در چنين صورتى معنا ندارد كه قدرت ، تقدّم بر امر داشته باشد . بله ، اين مسئله را در باب استطاعت مىتوانيد مطرح كنيد چون در آنجا ما با دليل شرعى روبرو هستيم و ظاهر دليل شرعى مىگويد :\r\n« المستطيع يجب عليه الحجّ » ، يعنى اوّل بايد استطاعت حاصل شود و بعد از آن مسألهء وجوب حجّ بيايد . و ما چاره‌اى غير از التزام به ظاهر دليل شرعى نداريم . ولى در اينجا مسألهء ظهور نيست بلكه حكم عقل مطرح است و عقل - همان‌طور كه گفتيم - قدرت ناشى از خود امر را نيز كافى مىداند . در نتيجه ما نمىتوانيم بگوييم : « الأمر يتوقف على القدرة » ، زيرا معناى توقّف ، تقدّم رتبى است و ما گفتيم : « هيچ ضرورتى ندارد كه قدرت بر متعلّق ، قبل از امر تحقق پيدا كند ، بلكه اگر بعد از امر هم بيايد مانعى ندارد » . در نتيجه از اين راه هم نمىتوان استحالهء ذاتى را ثابت كرد .\r\n\r\nدليل سوم بر استحالهء ذاتى اخذ قصد قربت در متعلّق امر\r\nاخذ قصد الأمر در متعلّق ، داراى تالى فاسد محالى است ، زيرا لازم مىآيد كه دو لحاظ به خود امر تعلّق گرفته باشد : لحاظ آلى و لحاظ استقلالى . و شىء واحد نمىتواند در آنِ واحد ، هم مورد لحاظ آلى و هم مورد لحاظ استقلالى قرار گيرد . بيان مطلب : وقتى مولا به يك مأمور به امر مىكند ، لحاظ مولا در ارتباط با خود امر ، لحاظ آلى است زيرا امر ، هدف او نيست ، بلكه امر ، وسيله‌اى براى تحقق مأمور به است . امر ، مثل آينه‌اى است كه انسان خودش را در آن مىبيند كه خودِ آينه ، هدف نيست بلكه هدف ، صورتى است كه در آينه ملاحظه مىشود . ولى مأمور به را - با تمام خصوصيات و قيودش - به‌طور مستقلّ ، مورد لحاظ قرار مىدهد ، زيرا هدف اصلى مولا ، همان متعلّق و مأمور به است .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nحال در ما نحن فيه وقتى سراغ متعلّق مىآييم مىبينيم اجزاء و شرايط - غير از قصد الأمر - را مىتوان مستقلًا « 1 » مورد لحاظ قرار داد . آن‌وقت اگر قصد الأمر - كه مضاف و مضاف اليه است - هم داخل در متعلّق شد ، بايد هم مضافِ آن - يعنى نيت - استقلالًا ملحوظ شده باشد و هم مضاف اليه آن و مضاف اليه آن عبارت از امر است . در نتيجه ، امر ، از طرفى به‌عنوان آليت ملاحظه شده است - چون وسيلهء تحقق مأمور به در خارج است - و از طرفى استقلالًا ملاحظه شده - چون قيدى است كه در متعلّق اخذ شده است - بنابراين دو لحاظ به امر تعلّق گرفته است : لحاظ آلى و لحاظ استقلالى . و جمع بين دو لحاظ ، در آنِ واحد ، ممكن نيست ، حتى اگر دو لحاظ استقلالى هم باشند ، چه رسد به اينكه يكى آلى و ديگرى استقلالى باشد ، كه آليت و استقلاليت ، دو نقطهء مقابل يكديگرند . بررسى دليل سوم : اين را ما قبول داريم كه اگر امر به‌عنوان وسيلهء تحقق مأمور به باشد ، لحاظ متعلّق به آن ، آلى و اگر به‌عنوان مضاف اليه قصد باشد ، لحاظ متعلّق به آن ، استقلالى است ، چون قصد الأمر در متعلّق اخذ شده است و خصوصيات متعلّق بايد استقلالًا ملحوظ شود . ولى اين را قبول نداريم كه اين دو لحاظ در آنِ واحد مىباشند . مولا كه مىخواهد امر كند ، ابتدا متعلّق را لحاظ مىكند و در لحاظ متعلّق ، بايد خود متعلّق و خصوصيات آن ، مورد لحاظ استقلالى قرار گيرند . وقتى اين لحاظ تمام شد ، نوبت به امر مىرسد كه لحاظ آلى به آن تعلّق مىگيرد . پس بدون ترديد ، دو لحاظ وجود دارد ، يكى آلى و ديگرى استقلالى است ولى اين دو لحاظ ، در آنِ واحد نيستند بلكه مانند جاهايى كه قصد الأمر در كار نيست ، مولا ابتدا متعلّق را لحاظ مىكند سپس امر را لحاظ مىكند و جمع بين دو لحاظ در دو زمان مانعى ندارد و موجب استحاله نيست .\r\n\r\n\r\n","description":"","footnote":"\r\n( 1 ) - استقلال در اينجا مقابل آليت است بنابراين كسى تصور نكند به كار بردن كلمهء استقلال در مورد شرايط ، با شرطيت منافات دارد .\r\n","page_name":" 310 ","page_number":310},
  {"content":"\r\n\r\n\r\nدليل چهارم بر استحالهء ذاتى اخذ قصد قربت در متعلّق امر\r\nمهم‌ترين دليلى كه در ارتباط با استحالهء ذاتى اخذ قصد قربت در متعلّق امر ذكر شده ، دليلى است كه مرحوم محقق نائينى ذكر كرده و آيت‌اللَّه خويى « دام ظلّه » نيز آن را به‌عنوان بهترين دليل دانسته است : خلاصهء فرمايش ايشان - با توضيحى از جانب ما - اين است : نوع قضايايى كه در مقام بيان احكام شرعيه وارد شده ، قضاياى حقيقيه است . « 1 » مثلًا در باب حجّ از روايات استفاده مىشود كه : « المستطيع يجب عليه الحجّ » ، در اينجا « المستطيع » ناظر به افراد است ولى نه خصوص افرادى كه در زمان صدور حكم ، مستطيع باشند بلكه هر انسانى كه در آينده هم وجود پيدا كند و مستطيع شود ، اين حكم شامل حال او مىشود . سپس مىفرمايد : قضيّهء حقيقيّه ، رجوع به قضيّهء شرطيه مىكند ، يعنى با اينكه صورتش صورت قضيّهء حمليّه است و در قضيّهء حمليه ، موضوع و محمول و اتحاد و هوهويت مطرح است ولى در باطن ، به قضيّهء شرطيه برگشت مىكند و در قضيّهء\r\n\r\n\r\n","description":"","footnote":"\r\n( 1 ) - در منطق قضاياى حمليهء خبريّه را بر سه قسم تقسيم كرده‌اند : طبيعيه ، حقيقيه و خارجيه . قضيّهء طبيعيّه : قضيّه‌اى است كه موضوع آن عبارت از ماهيت و طبيعت است و فرد - بما هو فرد - دخالتى در اين موضوع ندارد ، مثل قضيّهء « الإنسان حيوان ناطق » . قضيّهء حقيقيه : قضيه‌اى است كه موضوع آن عبارت از افراد است و دايرهء افراد هم توسعه دارد يعنى هم شامل افراد محقّقة الوجود - يعنى افرادى كه فعلًا در خارج وجود دارند - مىشود و هم شامل افراد مقدّرة الوجود - يعنى افراد كه وجود ندارند و در آينده وجود پيدا مىكنند - مىشود . قضيّهء خارجيّه : قضيه‌اى است كه موضوع آن عبارت از افراد است ولى در محدودهء خاص ، يعنى افرادى كه بالفعل وجود دارند كه از آنها به افراد محقّقة الوجود تعبير مىشود . رجوع شود به : الحاشية على تهذيب المنطق ، ص 58 در نتيجه قضيّهء حقيقيه ، برزخى ميان قضيّهء طبيعيّه و قضيّهء خارجيّه است . از طرفى به پاى قضيّهء طبيعيه نمىرسد . چون موضوع را روى افراد برده نه طبيعت و از طرفى مقامش از قضيّهء خارجيه بالاتر است زيرا دايره افراد در آن محدود نيست .\r\n","page_name":" 311 ","page_number":311},
  {"content":"\r\n\r\nشرطيه ، مقدّم و تالى مطرح است نه موضوع و محمول . در نتيجه قضيّهء « المستطيع يجب عليه الحجّ » به قضيّهء « إذا استطعتم يجب عليكم الحجّ » برگشت مىكند ، يعنى « المستطيع » كه عنوان موضوع داشت ، در اينجا عنوان مقدّم ، و « يجب عليه الحجّ » كه عنوان محمول داشت ، عنوان تالى پيدا مىكند . مرحوم نائينى مىفرمايد : اگر قضيّهء شرطيه شد ، قضيّهء شرطيه داراى اين خصوصيت است كه اگر مولا گفت : « إذا استطعتم يجب عليكم الحجّ » مفاد اين قضيّه اين نيست كه « بر شما لازم است مستطيع شويد تا حجّ بر شما واجب شود » بلكه وجود استطاعت را فرض كرده و فرموده : « اگر شما مستطيع شديد ، حجّ بر شما واجب مىشود ولى به شما نمىگويم برويد تحصيل استطاعت كنيد اگرچه تحصيل استطاعت ، مقدور شما هم باشد » ، اين قضيّه ، از اين جهت مانند « إن جاءك زيد فأكرمه » است ، معناى « إن جاءك زيد فأكرمه » اين نيست كه اگر شما - فرضاً - بتوانيد مقدّمات مجىء زيد را فراهم كنيد ، برايتان لازم باشد فراهم كنيد . خير ، معناى اين قضيّه اين است كه وجوب اكرام ، برفرض تحقّق مجىء است و تهيّهء مقدّمات مجىء - به‌طورى كه مجىء تحقق پيدا كند - بر شما لازم نيست . مرحوم نائينى مىفرمايد : نه تنها در « المستطيع يجب عليه الحجّ » اين‌طور است بلكه در آيهء شريفهء ( أوفوا بالعقود ) نيز همين‌طور است . اين آيه نمىگويد : « شما حتماً بايد عقدى واقع سازيد » بلكه مىگويد : « اگر عقدى واقع شد وفاى به آن واجب است » . سپس مىفرمايد : بنابراين ، استطاعت و عقد ، با وجود اينكه اختيارى است و مولا مىتوانست مثلًا تحصيل استطاعت را واجب كند و انسان هم مىتواند آن را ايجاد كند ولى لازم نيست چنين كارى را انجام دهد بلكه اگر موضوع آن وجود پيدا كرد ، به دنبال آن ، حكم مىآيد . از اين بالاتر ، امورى است كه در اختيار مكلّف نيست و ما به‌هيچ‌وجه نمىتوانيم آن‌ها را در دايرهء تكليف بياوريم ، مثل بلوغ و عقل كه در اختيار مكلّف نيست و مولا نمىتواند كسى را كه بالغ نيست ، امر به بالغ شدن بنمايد . و مثل زوال شمس در آيهء\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nشريفهء ( أقِم الصَّلاةَ لِدُلوك الشّمسِ إلى غَسَقِ اللَّيلِ ) ، « 1 » آيا كسى مىتواند توهّم كند كه ايجاد زوال شمس - با اينكه امرى غير اختيارى است - داخل در تكليف مولا شود ؟ و يا مسألهء عقل نسبت به كسى كه عاقل نيست ، داخل در دايرهء تكليف مولا قرار گيرد و مولا او را مكلّف به عاقل شدن بنمايد ؟ مرحوم نائينى سپس مىفرمايد : در ما نحن فيه ، كه شما قصد قربت را به « قصد الأمر » معنا كرديد ، بدون ترديد ، امر كار مولاست و كار مولا در اختيار خود اوست نه در اختيار ديگرى . حتى در « إن جاءك زيد فأكرمه » اگر بخواهيم بگوييم : مجىء زيد ، اختيارى است ، اختيارى بودن نسبت به خود زيد است نه نسبت به عَمرو . مجىء زيد ، چگونه مىتواند در اختيار عَمرو قرار گيرد ؟ مگر اينكه آوردن زيد مطرح باشد نه آمدن او ، و بين آوردن و آمدن فرق است . مرحوم نائينى مىفرمايد : مضاف اليه قصد ، عبارت از امر است و امر ، كارى نيست كه در اختيار عبد باشد بلكه مربوط به مولاست . پس وقتى مضاف اليه ، خارج از دايرهء اختيار مكلّف شد ، با اضافهء مضاف به آن ، قصد الأمر هم يك چيز غير اختيارى مىشود و در نتيجه بايد وجود آن فرض شود نه اينكه داخل در دايرهء تكليف شده و جزء مكلّف به قرار گيرد . مثل مسألهء بلوغ و عقل و زوال شمس است . در مسألهء زوال شمس ، امكان نداشت كه زوال شمس ، همانند صلاة ، داخل در دايرهء تكليف باشد . در مورد زوال شمس ، تعبير روشنى در روايت وجود دارد . مىفرمايد :\r\n« إذا زالت الشمس فقد دخل وقت الصلاتين » « 2 » يعنى به صورت قضيّهء شرطيه مطرح كرده و زوال شمس را مفروض الوجود دانسته است و به دنبال فرض وجود ، مسألهء وجوب نماز ظهر و عصر مطرح مىشود . در قصد الأمر هم همين‌طور است . چون قصد الأمر نيز خارج از دايرهء اختيار مكلّف است ، بايد مفروض الوجود قرار داده شود نه اينكه در دايرهء تكليف قرار گيرد . و اگر بخواهد داخل در دايرهء تكليف شود ، تكليف به\r\n\r\n\r\n","description":"","footnote":"\r\n( 1 ) - الإسراء : 78\r\n( 2 ) - وسائل الشيعة ، ج 3 ( باب 4 من أبواب المواقيت ، ح 8 ) .\r\n","page_name":" 313 ","page_number":313},
  {"content":"\r\n\r\nغير مقدور است ، زيرا قصد الأمر - مثل مجىء زيد - غير اختيارى است . « 1 » و اگر بگوييد : « هم فرض وجود شده ، در ارتباط با خود تكليف ، و هم داخل در متعلّق است » ، اشكال ديگرى - غير از مسألهء تكليف به غير مقدور - لازم مىآيد و آن اتحاد حكم و موضوع است ، يعنى لازم مىآيد چيزى كه در رديف حكم است ، در موضوع هم باشد . از طرفى قصد الأمر چيزى است كه در رديف حكم است ، يعنى حكم ، با فرض وجود آن تحقق مىيابد و از طرفى - به‌لحاظ اينكه در متعلّق اخذ شده و قيد براى صلاة قرار گرفته - در موضوع حكم هم قرار مىگيرد و رتبهء موضوع ، مقدّم بر حكم است . در نتيجه لازم مىآيد قصد الأمر ، هم در رتبهء نفس حكم باشد و هم در رتبهء قبل از حكم و چنين چيزى استحالهء ذاتى دارد . محال است چيزى در آنِ واحد ، در دو رتبهء متقدّم و متأخّر واقع شود . و علت استحالهء دور هم همين است يعنى در دور لازم مىآيد شىء واحد ، در آنِ واحد ، هم در رتبهء متقدّمه باشد و هم در رتبهء متأخّره . خلاصه اينكه مرحوم نائينى معتقد است : قصد الأمر نمىتواند در متعلّق اخذ شود ، زيرا قصد الأمر ، غير اختيارى است و اگر اختيارى هم بود ، مثل استطاعت و عقد و . . .\r\nداخل در دايرهء متعلّق نبود . « 2 » بررسى كلام مرحوم نائينى در كلام ايشان ، نكاتى وجود دارد كه بايد مورد بررسى قرار گيرد : اوّلًا : آيا تمام قضايا و يا نوع قضايايى كه متضمن احكام شرعيه‌اند ، به‌صورت قضيّهء حقيقيّه مىباشند ؟ قضيّهء حقيقيّه ، يكى از اقسام قضيّهء حمليّه خبريّه است . قضيّه « المستطيع يجب عليه الحجّ » را مىتوان قضيّهء حقيقيّه دانست « 3 » ولى آيا چگونه مىتوان\r\n\r\n\r\n","description":"","footnote":"\r\n( 1 ) - البته مراد از غير اختيارى ، نسبت به ديگران است نه نسبت به خود زيد .\r\n( 2 ) - أجود التقريرات ، ج 1 ، ص 106 - 108 و محاضرات في أُصول الفقه ، ج 2 ، ص 155\r\n( 3 ) - البته با قطع نظر از اين كلام مرحوم نائينى كه قضاياى حقيقيه را - در باطن - به قضيهء شرطيه ارجاع داده و از خبريه بودن خارج مىكند .\r\n","page_name":" 314 ","page_number":314},
  {"content":"\r\n\r\n( أقيموا الصلاة ) و ( آتوا الزكاة ) و ( أوفوا بالعقود ) را قضيّهء حقيقيه دانست ؟\r\nاين‌ها جملهء انشائيه و از طريق هيئت افْعَلْ است و متضمن بيان حكم است و معنا ندارد ما اسم اين‌ها را قضيّهء حقيقيّه بگذاريم . در باب معاملات هم مهم‌ترين مسئله ( أوفوا بالعقود ) است كه در تمامى معاملات ، به‌عنوان ملاك مطرح است . و يا در باب عهد ، قرآن مىفرمايد : ( أوفُوا بِالعَهد إنّ العَهد كانَ مَسئولًا ) « 1 » و يا در مورد نذر داريم : ( و ليوفوا نذورهم ) « 2 » . آيا مىتوان اين سنخ ادلّه را - كه تقريباً اكثر ادلّهء متضمن احكام است - قضيّهء حقيقيّه دانست ؟ حتى قضيّهء « المستطيع يجب عليه الحجّ » قضيّه‌اى است كه از ادلّه و روايات به دست آورده‌اند و الّا آيهء شريفه اين‌گونه عنوان نكرده است . آيه مىگويد : ( للَّهِ عَلى النّاسِ حِجُّ البَيتِ مَنِ اسْتَطاعَ إليهِ سَبيلًا ) ، « 3 » مگر اينكه بتوانيم از « من استطاع » عنوان « المستطيع يجب عليه الحجّ » را به‌صورت يك قضيّهء حقيقيّه درآوريم . ثانياً : برفرض كه ( أقيموا الصلاة ) هم مانند « المستطيع يجب عليه الحجّ » به‌عنوان قضيّهء حقيقيّه مطرح باشد ، ولى آنچه شما گفتيد كه « همهء قضاياى حقيقيّه ، به قضاياى شرطيّه رجوع مىكنند » مورد قبول ما نيست بلكه اين مطلب تنها در مورد بعضى از قضاياى حقيقيّه امكان دارد . مثلًا قضيّهء « المستطيع يجب عليه الحجّ » را مىتوان به قضيّهء « أيّها المكلّفون إذا استطعتم يجب عليكم الحجّ » درآورد ولى برفرض كه ما از اشكال اوّل صرف‌نظر كنيم و بپذيريم كه ( أقيموا الصلاة ) قضيّهء حقيقيّه است ، چگونه مىتوانيم آن را به‌صورت قضيّهء شرطيه درآوريم ؟ اگر بخواهيم آن را به‌صورت قضيّهء شرطيه درآوريم ، جزايش عبارت از « وجوب اقامهء صلاة » است ولى آيا شرط آن چيست ؟ چيزى نداريم كه بتوانيم شرط قرار دهيم .\r\n\r\n\r\n","description":"","footnote":"\r\n( 1 ) - الإسراء : 34\r\n( 2 ) - الحج : 29\r\n( 3 ) - آل عمران : 97\r\n","page_name":" 315 ","page_number":315},
  {"content":"\r\n\r\nاز اينجا ما به يك ضابطهء كلى مىرسيم و آن اين است كه قضاياى حقيقيه‌اى رجوع به قضيّهء شرطيه مىكند كه در آنها مكلّف ، علاوه بر مكلّف بودن - كه عنوان عامى است - داراى عنوان خاص ديگرى هم باشد و به‌عبارت ديگر : خصوصيت ديگرى ، زايد بر عنوان مكلّف بودن ، در ثبوت آن تكليف اخذ شده باشد . مرحوم نائينى در اين زمينه اصطلاح خاصى را به كار برده كه در خيلى از موارد مفيد است ، ايشان مىگويد : در بعضى تكاليف ، علاوه بر اصل تكليف ، يك موضوع داريم و يك متعلَّق . « 1 » مراد از متعلَّق ، چيزى است كه تكليفْ به آن تعلّق مىگيرد - كه ما از آن به مأمور به تعبير مىكنيم - ولى موضوع تكليف ، عبارت از عنوان خاصى است كه تكليف ، روى آن عنوان گذاشته شده است ، مثلًا در آيهء حجّ ، ( للَّه ) تكليف را و ( حجّ البيت ) متعلّق تكليف را و ( من استطاع إليه سبيلًا ) موضوع تكليف - يعنى كسى كه تكليف بر او قرار داده شده - را بيان مىكند . « من استطاع » عنوان خاصى است كه زايد بر عنوان مكلّف بودن است . ارجاع اين‌گونه قضاياى حقيقيّه به قضيّهء شرطيّه مانعى ندارد . و اگر كسى آيهء ( للَّه على الناس . . . ) را به معناى « أيّها الناس إذا استطعتم يجب عليكم الحجّ » تفسير كند ، كسى به او اشكال نخواهد كرد . اما در ( أقيموا الصّلاة ) ما يك تكليف داريم كه مفاد هيئت افْعَلْ است . تكليف همان وجوب است كه از آن به بعث و تحريك اعتبارى تعبير مىكنيم . و يك مكلّف به ( يا متعلّق ) داريم كه عبارت از « إقامة الصلاة » است ولى در اينجا چيزى به‌عنوان موضوع نداريم . موضوع ، عبارت از يك عنوان خاص است و ما در اينجا عنوان خاصى نداريم تا بتوانيم آن را به‌صورت قضيّهء شرطيه درآوريم . ( أقيموا الصلاة ) را چگونه مىتوان به‌صورت قضيّهء شرطيه درآورد . ؟ معناى « أيّها المكلّفون يجب عليكم إقامة الصلاة » كه ديگر شرط و جزاء ندارد كه ما بگوييم : ( أقيموا الصلاة ) هم رجوع به قضيّهء شرطيه مىكند .\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 145\r\n","page_name":" 316 ","page_number":316},
  {"content":"\r\n\r\nبله ، نسبت به قيود غير اختيارى مىتوان اين حرف را زد و اصولًا چاره‌اى هم نداريم جز اينكه بگوييم : « قيود غير اختيارى بايد به‌صورت شرط در قضيّهء شرطيه مطرح شود » مثلًا بگوييم : « أيّها الناس إذا بلغتم يجب عليكم إقامة الصلاة » ، چون مسألهء بلوغ و عقل و امثال اين‌ها در دايرهء اختيار مكلّف نيست و به فرمودهء محقق نائينى رحمه الله بايد فرض وجود اين‌ها بشود . معناى فرض وجود ، همان قضيّهء شرطيه و تعليق است . ممكن است گفته شود : با اين بيان شما ، كلام مرحوم نائينى تمام است ، زيرا ايشان در ما نحن فيه فرمود : « قصد الأمر ، كار مولاست و كار مولا در اختيار عبد نيست ، بنابراين قصد الأمر ، از امور غير اختيارى است . در نتيجه قصد الأمر هم مانند بلوغ و عقل و زوال شمس ، رجوع به قضاياى شرطيه مىكند » . مىگوييم : اين حرف مورد قبول نيست زيرا : اوّلًا : ما قبول نداريم كه قصد الأمر ، از امور غير اختيارى باشد . ما در بحث‌هاى گذشته گفتيم : « قدرتى كه در متعلّق امر شرط است ، مربوط به زمان امتثال است و در زمان صدور و جعل حكم ، وجود و عدم آن مساوى است » و نيز گفتيم : « قدرتى كه ما در ارتباط با متعلّق داريم داراى توسعه است و هم قدرتى را كه با قطع نظر از امر است شامل مىشود و هم قدرتى را كه از طريق خود امر حاصل شود شامل مىشود » . حال مىگوييم : قصد الأمر نيز مانند قدرت بر متعلّق است يعنى در زمان امتثال امر مورد نياز ماست و در زمان تعلّق حكم نقشى ندارد . ملاك اين است كه وقتى عبد مىخواهد نماز بخواند بتواند قصد الأمر داشته باشد . بنابراين قصد الأمر از امور اختيارى است و نمىتوان آن را در رديف بلوغ و عقل و زوال شمس قرار داد . زوال شمس در اختيار ما نيست ، چه قبل از تكليف مولا و چه بعد از آن ، ولى قصد الأمر ، در ظرف امتثال - كه ما با آن كار داريم - در اختيار ماست و نمىتوانيم آن را به قضيّهء شرطيه رجوع بدهيم . ثانياً : برفرض كه بپذيريم قصد الأمر از امور غير اختيارى است ولى مىگوييم : « در\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nقضيّهء « إذا زالت الشمس تجب الصلاتان » كه شما قضيّهء شرطيه تشكيل مىدهيد ، مفاد قضيّهء شرطيه عبارت از اين است كه زوال شمس ، دخالت در ترتب جزاء - يعنى وجوب نماز ظهر و عصر - دارد . يعنى زوال شمس ، شرط وجوب است و تا وقتى كه زوال شمس تحقق پيدا نكند ، وجوبْ تحقق پيدا نمىكند » . حال فرض مىكنيم حرف شما درست باشد و قصد الأمر از امور غير اختيارى باشد ، در اين صورت بايد بتوانيم آن را به قضيّهء شرطيّهء « إذا قصدت الأمر يجب عليك الصلاة » ارجاع دهيم ، يعنى بايد بگوييم : « قصد الأمر ، در تحقق وجوب نماز دخالت دارد » و به عبارت ديگر : « همهء عبادات در ارتباط با قصد الأمر ، عنوان واجب مشروط را دارند . يعنى وقتى زوال شمس حاصل شد ، باز هم نماز ، واجب مشروط است و بايد شرط ديگر آن - كه قصد الأمر است - بيايد تا نماز واجب شود . پس به همان كيفيتى كه زوال شمس به‌عنوان شرط ، نقش در ترتب جزاء دارد ، قصد الأمر نيز همين‌طور است » . و اگر بخواهيم اشكال دوم را به عبارت علمىتر بگوييم تا با كلام مرحوم نائينى تطبيق بيشترى داشته باشد ، مىگوييم : مرحوم نائينى فرمود : « امورى كه به‌صورت شرط در قضايا واقع مىشوند ، مولا آن‌ها را در مقام جعل و صدور حكم ، مفروض الوجود قرار داده است » . ما بايد قدرى اين عبارت را تحليل كنيم ببينيم آيا مراد از مفروض الوجود چيست ؟\r\nآيا مراد اين است كه وجود ذهنى و لحاظ ذهنى آنها در ترتّب جزاء دخالت دارد ؟ يا مراد اين است كه وجود خارجى آن‌ها فرض شده و وجود خارجى ، دخالت در ترتب جزاء دارد . اگر بگوييد : « معناى مفروض الوجود اين است كه وجود ذهنى اين‌ها دخالت در جعل حكم دارد » . مىگوييم : « در اين صورت بين مقدور و غير مقدور فرقى نمىكند . شما آمديد بين زوال شمس و طهارت ثوب فرق گذاشتيد . طهارت ثوب را مقدور و زوال شمس را غير مقدور دانستيد . درحالىكه فرق بين مقدور و غير مقدور ، مربوط به مرحلهء وجود\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nخارجى است نه مربوط به مرحلهء تصوّر . هر دوى آنها در مقام تصور ، مقدور مىباشند .\r\nهمان‌طور كه شما مىگوييد : « فرض محال ، محال نيست » . يعنى تصور محال و وجود ذهنى دادن به آن ، محال نيست . و نيز وقتى مىگوييد : « شريك الباري ممتنع » ، بدون شك به « شريك البارى » وجود ذهنى داده‌ايد و الّا نمىتوانستيد آن را موضوع قرار دهيد . محال بودن « شريك البارى » به حسب وجود خارجى است و به حسب وجود ذهنى ، هيچ استحاله‌اى ندارد . بنابراين اگر مقصود شما از مفروض الوجود ، عبارت از تصور وجود است - كه ظاهر عبارت هم همين است - در اين صورت نبايد بين زوال شمس و طهارت ثوب فرقى وجود داشته باشد ، زيرا هر دو قابل تصور ذهنى هستند و آنچه در زوال شمس غير مقدور است تحقق خارجى آن مىباشد » . اما اگر مقصود شما از مفروض الوجود ، همان وجود خارجى باشد ، مىگوييم : قبول داريم كه در وجود خارجى ، بين زوال شمس و طهارت ثوب ، فرق وجود دارد . خارجيّت زوال شمس ، غير مقدور و خارجيت طهارت ثوب ، مقدور است . ولى اشكال اين است كه شما نبايد قصد الأمر را در رديف زوال شمس قرار مىداديد بلكه بايد آن را در رديف طهارت ثوب قرار دهيد ، زيرا همان‌طور كه طهارت ثوب ، مقدور است ، قصد الأمر هم مقدور است . ولى شما مىگوييد : « طهارت ، با قطع‌نظر از امر هم مقدور است » ، مىگوييم : اين ديگر فرقى نمىكند . آنچه ما مىخواهيم مقدوريت در ظرف امتثال است و اين مقدوريت ، از هر ناحيه‌اى تحقق پيدا كند - هرچند از ناحيهء امر باشد - فرق نمىكند . در نتيجه دليل مرحوم نائينى هم به نظر ما تمام نيست . نتيجهء بحث از مباحث گذشته معلوم گرديد كه هيچ‌يك از ادلّهء چهارگانه‌اى كه براى اثبات استحالهء ذاتى اخذ قربت در متعلّق امر ، اقامه كرده‌اند تمام نيست .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n\r\nادلّهء قائلين به استحالهء بالغير اخذ قصد قربت در متعلّق امر\r\n\r\nكلام مرحوم آخوند\r\nاز كلام مرحوم آخوند استفاده مىشود كه ايشان معتقد است اخذ قصد قربت در متعلّق امر ، استحالهء بالغير دارد . ايشان وقتى مسئله را مطرح مىكند ، مدّعاى خود را در قيافهء استحالهء ذاتى مطرح مىكند ولى از دليلى كه اقامه مىكند ، استحالهء بالغير استفاده مىشود . مرحوم آخوند در مدّعاى خود اين‌گونه تعبير مىكند : « لاستحالة أخذ ما لا يكاد يتأتّى إلّا من قبل الأمر بشيء في متعلّق ذاك الأمر » . اين بيان ، قدرى ظهور در مسألهء دور و تقدّم شىء و تأخّر آن در آنِ واحد دارد و اين مساوق با استحالهء ذاتى است . ولى وقتى دليل اقامه مىكند مىفرمايد : اگر قصد الأمر در مكلّف به ( / متعلّق ) اخذ شود و در رديف ساير اجزاء و شرايط قرار گيرد ، مكلّفْ قادر بر امتثال نخواهد بود . دليل اين مطلب - با توضيح ما - اين است كه تكليف به غير مقدور محال است ولى نوع استحالهء آن ، استحالهء بالغير است ، يعنى چون مكلّف ، قدرت بر امتثال ندارد ، تكليفْ محال مىشود ، مثل استحالهء معلول بدون علت كه استحالهء بالغير است . بنابراين در دليل مرحوم آخوند استحالهء بالغير مطرح شده است . سپس مرحوم آخوند در مقام اثبات اين مطلب برمىآيد كه چرا مكلّف ، قدرت بر امتثال ندارد ؟ ممكن است كسى بگويد : در مقام تعلّق امر و جعل حكم ، تصور مأمور به كافى است و نيازى به تحقق خارجى آن نيست ، بلكه اصولًا نبايد وجود خارجى داشته باشد .\r\nو همان‌طور كه مولا در مقام جعل حكم ، مأمور به را تصوّر مىكند ، و بعد از آن ، امر را متوجّه اين مأمور به مىسازد ، مىتواند قصد الأمر را هم تصور كند . تصور قصد الأمر ، نيازى به امر ندارد . آنچه نياز به امر دارد ، وجود خارجى قصد الأمر است . اما تصور\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nقصد الأمر ، مانند تصور خود عنوان صلاة است كه هيچ ربطى به وجود خارجى ندارد .\r\nبنابراين مولا در مقام جعل حكم ، صلاة و قصد الأمر را تصور مىكند و امر خودش را متعلق به « صلاة با قصد الأمر » مىكند . اما از نظر مقام امتثال ، درست است كه مكلّف بايد قدرت بر امتثال داشته باشد ولى اين قدرت ، مربوط به زمان امتثال است و در زمان امتثال هم ، امر وجود دارد و قصد الأمر امكان دارد . خلاصه اينكه متوهّم مىگويد : مكلّف ، قدرت بر امتثال دارد و نه اشكالى در مرحلهء جعل حكم وارد مىشود و نه در مرحلهء امتثال ، پس چگونه شما مىفرماييد : « اگر قصد الأمر در متعلّق اخذ شود ، مكلّف ، قادر بر امتثال نخواهد بود » . مرحوم آخوند در جواب مىفرمايد : ما براى اثبات عدم قدرت بر امتثال از راه ديگرى وارد مىشويم و آن اين است كه مىگوييم : مكلّف مىخواهد نماز را به داعى امرى كه به صلاة تعلّق گرفته انجام دهد .\r\nدرحالىكه براساس مبناى شما ( مستشكل ) ، صلاة ، امر ندارد . آنچه امر دارد عنوانى مقيّد است . شما ( مستشكل ) مىگوييد : « صلاة با قصد الأمر » به‌عنوان مأمور به است . پس صلاة به تنهايى متعلّق امر نيست و چيزى كه امر به آن تعلّق نگرفته چگونه مىتوان آن را به داعى امرِ متعلّق به آن انجام داد ؟ به عبارت ديگر : آنچه در صلاة مطرح است اين است كه انسان صلاة را به داعى امر متعلّق به صلاة انجام دهد ، پس بايد صلاة ، مأمور به باشد تا بتوانيم صلاة را به داعى امر متعلّق به صلاة انجام دهيم . در حالى كه شما مىگوييد : صلاة ، مأمور به نيست بلكه « صلاة مقيّد به قصد الأمر » مأمور به است ، بنابراين « صلاة تنها » مأمور به نيست و چيزى كه مأمور به نيست نمىتوان آن را به داعى امر متعلّق به آن انجام داد ، زيرا امرى به آن تعلّق نگرفته است . اشكال : چگونه شما ( مرحوم آخوند ) مىفرماييد : « صلاة ، امر ندارد » ؟ درست است كه مأمور به ، صلات مقيّد است ولى وقتى مقيّد - بما هو مقيّد - مأمور به شد ، ذات مقيّد هم مأمور به است .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nمرحوم آخوند مىفرمايد : اشكال همين‌جاست . هرجايى كه مسألهء مقيّد مطرح است ، دو جزء تحليلى عقلى در كار است ، يكى ذات مقيّد ، ديگرى هم تقيّد مقيّد به اين قيد . هرچند قيد ، خارج است ولى تقيّد ، جزء است و جزئيت آن‌هم جزئيت تحليلى عقلى است نه جزء خارجى و واقعى . ذات مقيّد هم همين‌طور است . اين‌گونه نيست كه در موارد وجود مقيّد ، ما يك جزء خارجى داشته باشيم و يك جزء تحليلى عقلى . در مسألهء مقيّد ، دو جزء داريم ولى هر دو ، جزء تحليلى عقلى مىباشند و در اجزاء تحليلى عقلى ، كه درحقيقت ، يك وجود واحد و يك حقيقت واحد است ، همين وجود واحد ، به‌عنوان مأمور به است ، و نمىتوانيد بگوييد : « به هريك از اين اجزاء تحليلى عقلى هم امر تعلّق گرفته است » . خير ، هيچ‌يك از اين دو جزء تحليلى عقلى - يعنى ذات مقيّد و تقيّد - متعلّق امر قرار نگرفته‌اند بلكه شىء واحد به‌عنوان مأمور به قرار گرفته است . گويا كسى به مرحوم آخوند مىگويد : كلام شما در صورتى درست است كه قصد الأمر را به‌عنوان قيديت و شرطيت در مأمور به اخذ كنيم ولى اگر قصد الأمر را در رديف اجزاء - مثل ركوع و سجود و . . . - قرار دهيم ، كلام شما ( مرحوم آخوند ) مورد قبول نيست ، زيرا در آنجا ديگر اجزاء تحليليه نداريم . چيزى كه مركّب از اجزاء است ، اجزائش حقيقى مىباشند نه تحليلى عقلى . بنابراين ما مىگوييم : امر ، به « صلاة مركّب از اجزاء كه از جملهء آنها قصد امر است » تعلّق گرفته است . يعنى قصد الأمر را هم - در رديف ركوع و سجود - در متعلّق بياوريم . در نتيجه قصد الأمر هم مانند ركوع و سجود و . . .\r\nمأمور به خواهد شد ، زيرا در باب مركّبات گفته‌اند : « مركّبات ، وجودى غير از وجود اجزاء ندارد ، بلكه مركّب ، همين اجزاء است نه اينكه متحصّل از اجزاء و امرى غير از اجزاء باشد » در اين صورت ، لازمهء تعلّق امر به صلاة ، تعلّق آن به ركوع و سجود است . و ما اگر قصد الأمر را در رديف ساير اجزاء بياوريم ، مىتوان آن را به داعى امر متعلّق به آن اتيان كرد . همان‌طور كه مىتوان ركوع را به داعى امر متعلّق به آن انجام داد . مجموعهء صلاة را به طريق اولى مىتوان به داعى امر متعلّق به آن اتيان كرد . خلاصه اينكه مستشكل مىگويد : مدّعاى شما ( مرحوم آخوند ) اين بود كه\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nقصد الأمر نمىتواند در متعلّق نقش داشته باشد ، نه به‌عنوان جزئيت و نه به‌عنوان شرطيت . درحالىكه دليل شما تنها نسبت به شرطيت تماميت داشت ولى نسبت به جزئيت ناتمام بود و مكلّف ، قادر است صلاة را به داعى امر متعلّق به آن اتيان كند و نمىتوانيد بگوييد : « صلاة ، مأمور به نيست » زيرا اجزاء مأمور به ، مأمور به مىباشند همان‌طور كه ركوع و سجود و . . . مأمور به مىباشند . مرحوم آخوند در پاسخ مىفرمايد : شما ( مستشكل ) مىگوييد : « مأمور به گويا مركّب از دو جزء است : صلاة و قصد الأمر ، و همان‌طور كه صلاة ، مأمور به است ، قصد الأمر هم مأمور به مىشود ، زيرا قصد الأمر ، مانند ركوع و سجود است و همان‌طور كه آنها مأمور به مىباشند ، قصد الأمر هم مأمور به است » . اين كلام شما داراى دو اشكال است : اوّلًا : قصد به معناى اراده است و ما ( مرحوم آخوند ) در جاى خود ثابت كرده‌ايم « 1 » كه افعال اختيارى انسان ، به خاطر مسبوقيت به اراده ، عنوان اراديت و اختياريت پيدا مىكند . اما خود اراده ، اگر بخواهد اختيارى باشد ، بايد مسبوق به يك ارادهء ديگر باشد و اگر ارادهء دوم هم بخواهد اختيارى باشد ، بايد مسبوق به ارادهء سوم باشد و . . . اين منجر به تسلسل مىشود . لذا براى اينكه تسلسل پيش نيايد از اوّل مىگوييم : فعل اختيارى ، به خاطر مسبوقيت به اراده ، عنوان اختيارى پيدا مىكند اما خود اراده ، غير اختيارى است ، زيرا مسبوق به اراده نيست ، چون اگر بخواهد مسبوق به اراده باشد ، تسلسل لازم مىآيد . مرحوم آخوند مىفرمايد : حال كه اراده ، غير اختيارى است و متعلّق امر هم بايد مسأله‌اى اختيارى باشد ، قصد الأمر به‌معناى « ارادهء امر » ، نمىتواند جزء مأمور به باشد ، زيرا اگر جزء مأمور به شد ، بايد امر به آن تعلّق بگيرد ، و چون قصد الأمر ، غير اختيارى است نمىتواند امر به آن تعلّق گيرد .\r\n\r\n\r\n","description":"","footnote":"\r\n( 1 ) - البته ما نيز در آنجا بحث دقيقى با مرحوم آخوند خواهيم داشت .\r\n","page_name":" 323 ","page_number":323},
  {"content":"\r\n\r\nثانياً : برفرض كه از اشكال اوّل هم صرف‌نظر كنيم و قصد الأمر را مانند خود صلاة ، امرى اختيارى بدانيم و بگوييم : « هر دو مىتوانند متعلّق امر قرار گيرند » ، ولى در اينجا اشكال ديگرى وجود دارد و آن اشكال اين است كه اگر امر به اين مجموع تعلّق گرفت ، معنايش اين است كه شما بتوانيد اين مجموع را به داعى امر متعلّق به مجموع ، اتيان كنيد . صلاة را اگر بخواهيد به داعى امر اتيان كنيد ، مانعى ندارد ولى داعى امر - كه جزء دوم است - را نمىتوان به داعى امر اتيان كرد . چگونه ممكن است محرك و متحرك ، شىء واحدى باشند ؟ داعى امر يعنى محركيت امر و همين داعى امر كه مأمور به واقع مىشود به‌معناى محركيت مىشود . در نتيجه داعى امر ، هم محرّك است و هم متحرّك ، و چنين چيزى معقول نيست . ممكن است گفته شود : ما صلاة را به داعى امر اتيان مىكنيم ولى خود داعى امر را به داعى امر اتيان نمىكنيم . مرحوم آخوند مىفرمايد : شما نمىتوانيد چنين كارى بكنيد ، زيرا اينكه شما شنيده‌ايد كه انسان مىتواند ركوع را به داعى امر متعلِّق به ركوع انجام دهد ، در مورد جايى است كه بخواهد همهء نماز و مأمور به را به داعى امر متعلِّق به مجموع انجام دهد و الّا آيا كسى مىتواند از مجموع نماز فقط به ركوع اكتفا كرده و ركوع را به داعى امر متعلّق به ركوع انجام دهد ؟ خير ، اينكه مىگويند ركوع را به داعى امر متعلِّق به ركوع مىتوان انجام داد ، مراد اين است كه در ضمن مجموع اين كار انجام دهد ، نه اينكه ركوع و سجود به تنهايى را بتوان به داعى امر متعلّق به آن انجام داد . و ما نحن فيه از اين قبيل است . شما نمىخواهيد مجموع صلاة و قصد الأمر را به داعى امر اتيان كنيد ، بلكه مىخواهيد جزئى از اين مأمور به را به داعى امر متعلّق به اين جزء اتيان كنيد و اين عيناً مثل اين است كه بخواهيد ركوع را به تنهايى ، به داعى امر متعلّق به ركوع انجام دهيد . همان‌طور كه اين فايده ندارد ، صلاة به تنهايى را - كه جزء مأمور به است - نيز اگر بخواهيد به داعى متعلّق به آن جزء فقط انجام دهيد ، صحيح نيست . بنابراين اگر بخواهيد مجموع - يعنى صلاة با قصد الأمر - را به داعى امر انجام\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nدهيد ، معنايش اين است كه داعى امر را هم به داعى امر انجام داده باشيد و اگر بخواهيد خصوص صلاة را به داعى امر انجام دهيد ، معنايش اين است كه تنها جزئى از مأمور به را به داعى امر متعلّق به آن انجام داده باشيد و اين مفيد نيست . در نتيجه همان‌طور كه قصد الأمر - به‌عنوان قيديت و شرطيت - نمىتواند در مأمور به اخذ شود ، به‌عنوان جزئيت و شرطيت هم نمىتواند در مأمور به اخذ شود . سپس مرحوم آخوند مسألهء تعدّد امر را مطرح كرده و راه وارد شدن از طريق تعدّد امر را مسدود مىكند ، كه اين قسم از كلام ايشان نياز به توضيح ندارد . پس برهان مرحوم آخوند در ارتباط با استحالهء قصد الأمر در متعلّق ، عبارت از عدم قدرت بر امتثال است كه نتيجهء آن استحالهء بالغير است . « 1 »\r\n\r\nبررسى كلام مرحوم آخوند\r\nاز كلام مرحوم آخوند ، جواب‌هاى متعدّدى داده شده است كه در ذيل به بررسى آن‌ها مىپردازيم :\r\n\r\n1 - كلام مرحوم بروجردى و امام خمينى رحمه الله در پاسخ به كلام مرحوم آخوند\r\nكلام اين دو بزرگوار مبتنى بر چند مقدّمه است : « 2 » مقدّمهء اوّل : چون بحث ما در ارتباط با متعلّق امر است ، ابتدا بايد ببينيم آيا متعلَّق امر عبارت از چيست ؟ در به دو نظر ، سه احتمال جريان دارد :\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 107 - 112\r\n( 2 ) - اين مقدّمات در ارتباط با دو جملهء « الأمر يكون داعياً إلى متعلّقه » و « لا يكاد يكون داعياً إلى غير متعلّقه » - كه در كلام مرحوم آخوند است - مىباشد .\r\n","page_name":" 325 ","page_number":325},
  {"content":"\r\n\r\nاحتمال اوّل : متعلّق امر ، عبارت از نفس ماهيات باشد بدون هيچ‌گونه تقيّدى ، نه در ارتباط با وجود ذهنى و نه در ارتباط با وجود خارجى . به عبارت ديگر : نفس ماهيت كه خارج از دايرهء وجود است و نسبت آن به وجود و عدم مساوى است ، متعلّق امر مىباشد . احتمال دوم : متعلّق امر ، عبارت از ماهيّت مقيّد به وجود ذهنى مولا - نه وجود ذهنى مكلّف - باشد ، يعنى وقتى مولا مىفرمايد : « الصلاة واجبة » - كه عبارت ديگرى از ( أقيموا الصلاة ) است - كلمهء « واجبة » در اين قضيّهء حمليه بر ماهيت صلاة حمل نشده است . بلكه موضوع ، عبارت از صلاتى است كه مولا در ذهنش تصور كرده و با وصف متصوّر بودن و موجود بودن در ذهن مولا ، موضوع براى « واجبة » قرار گرفته است ، مثل اينكه مولا تصريح كند كه صلاة متصور و موجود در ذهن من - با قيد وجود ذهنىاش - متعلّق وجوب قرار گرفته است . احتمال سوم : متعلّق امر ، عبارت از ماهيت مقيّد به وجود خارجى آن مىباشد ، يعنى « الصلاة المتصفة بالوجود الخارجي محكومة بالوجوب » . حال ببينيم آيا كدام يك از اين سه احتمال درست است ؟ بررسى احتمال سوم : اگر ما پاى وجود خارجى را به ميان آوريم و بگوييم :\r\n« صلاة مقيّد به وجود خارجى معروض وجوب قرار گرفته و واجب است » ، اگرچه ما در اينجا كلمهء عرض و معروض را مجازاً به كار مىبريم « 1 » ولى بالاخره ، يك تقدّم و تأخّر رتبى - از نظر موضوع و حكم - در كار است . هميشه رتبهء موضوع ، مقدّم بر حكم است ، همان‌طور كه رتبهء موصوف ، مقدّم بر صفت است . در اين صورت بايد بگوييم : « صلاة موجود در خارج ، تقدّم بر وجوب دارد » يعنى اوّل بايد نماز در خارج وجود پيدا كند ، سپس اتصاف به وجوب پيدا كند . اين حرف ، در ارتباط با ملكيت و زوجيت و امثال آن درست است . تا وقتى كه زوجين در خارجْ وجود نداشته باشند ، اتصاف به وصف زوجيت\r\n\r\n\r\n","description":"","footnote":"\r\n( 1 ) - زيرا عرض و معروض در ارتباط با واقعيات است و در امور اعتبارى نمىتوان حقيقتاً عرض و معروض را به كار برد . نمىتوانيم بگوييم : « همان‌طور كه جسم ، معروض بياض است ، اين كتاب هم معروض ملكيت است يا زن و شوهر معروض زوجيت مىباشند » .\r\n","page_name":" 326 ","page_number":326},
  {"content":"\r\n\r\nپيدا نمىكنند . تا خانه‌اى در خارجْ وجود نداشته باشد ، نمىتواند اتصاف به مملوك بودن پيدا كند ، هرچند ملكيت و زوجيت دو امر اعتبارى هستند . اما در ارتباط با وجوب ، نمىتوان گفت : « اوّل بايد نماز در خارجْ وجود پيدا كند سپس اتصاف به وجوب پيدا كند » ، اگرچه بعديّت ، رتبى باشد . زيرا تا نماز واجب نشود ، كسى آن را در خارج ايجاد نمىكند و بعد از آنكه وجود پيدا كرد ، ديگر غرض مولا حاصل مىشود و با حصول غرض مولا ، تكليف ساقط مىشود . لذا در اصول جملهء مشهورى است كه در بسيارى از جاها مطرح مىكنند و مىگويند : « خارج ، ظرف سقوط تكليف است نه ظرف ثبوت آن » . بنابراين ، بين وجوب با ملكيت و زوجيت تفاوت وجود دارد ، اگرچه همهء آن‌ها امور اعتبارى مىباشند . زوجيت و ملكيت ، نياز به وجود خارجى دارند ولى در باب وجوب ، اگر وجود خارجى تحقق پيدا كرد ، وجوبْ ساقط مىشود . وقتى غرض حاصل شد ، نه حدوث امر معنا دارد و نه بقاء امر مىتواند معنا داشته باشد . در نتيجه احتمال سوم ، بدون اشكال كنار مىرود . بررسى احتمال دوم : اگر « صلاة متّصف به وجود ذهنى مولا » واجب باشد ، ديگر قابليت امتثال نخواهد داشت ، زيرا در اين صورت ، « ذاتِ مقيّد » مطرح نيست بلكه « مقيّد با وصف تقيّدش » مطرح است . صلاة مقيّد به وجود ذهنى مولا را چگونه مىتوان امتثال كرد ؟ اگر بخواهيد وجود ذهنى خودتان را امتثال « الصلاة واجبة » قرار دهيد ، داراى دو اشكال است : اوّلًا : وجود ذهنى شما غير از وجود ذهنى مولاست . اين دو ، مثل زيد و عَمرو مىباشند . اگر مولا بگويد : « أكرم زيداً » و شما برويد عَمرو را اكرام كرده و بگوييد : « زيد و عَمرو ، دو فرد انسان مىباشند » ، اين معنا قابل تعقّل نيست . وجود ذهنى مولا با وجود ذهنى شما همين حكم را دارد . بلكه اگر يك مطلب را شما دو بار تصور كرديد ، در همان ذهن شما هم بين اين دو ، مغايرت وجود دارد ، زيرا دو وجود ذهنى است و دو وجود ، امكان ندارد يكى باشد . دو وجود ذهنى ، مثل دو وجود خارجى است . همان‌طور\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nكه دو وجود خارجى - با وصف تخصّص به خصوصياتشان - با هم مغايرت دارند ، دو وجود ذهنى هم مغايرت دارند ، اگرچه در ذهن يك نفر باشند ، زيرا هر وجود ذهنى همراه با يك خصوصيت فرديّه است و معنا ندارد كه ما دو فرد را يكى حساب كنيم . ثانياً : برفرض كه آنچه در ذهن شماست همان چيزى باشد كه در ذهن مولاست و با وصف تقيّد هم مغايرتى بين آنها نباشد ولى واقعاً مىدانيم مطلب اين‌طور نيست .\r\nامتثال « الصلاة واجبة » به اين نيست كه انسان ، اوّل ظهر روبه‌قبله بنشيند و نماز را تصوّر كند بلكه امتثال به اين است كه انسان در خارج نماز را اتيان كند و اگر مسألهء خارج به‌ميان آمد ، ديگر بين خارج و بين وجود ذهنى مولا مباينت كامل تحقق دارد وجود خارجى با وجود ذهنى قسيم يكديگرند و دو نوع وجود به‌حساب مىآيند ، مثل انسان و بقر مىباشند . انسان و بقر اگرچه دو نوع از حيوانند و در جنس قريب - يعنى حيوان - با يكديگر مشتركند ولى امكان ندارد فردى از افراد انسان ، براى بقر هم فرديّت پيدا كند . لازمهء تنوّع و تعدّد انواع اين است كه بين اين‌ها مغايرت كلى باشد ، به اين معنا كه هيچ فردى از افراد اين نوع نتواند مصداق نوع ديگر واقع شود و هيچ فردى از افراد نوع دوم هم نتواند مصداق نوع اوّل واقع شود . مسألهء وجود ذهنى و وجود خارجى ، داراى چنين حالتى مىباشند ، دو نوع از وجودند و قسيم هم مىباشند و اگر قسيم بودند ، ديگر معقول نيست كه اتحادى بين آنها به‌وجود آيد يعنى موجود در ذهن - بما أنّه موجود ذهنى - معقول نيست كه در خارج تحقق پيدا كند . بله ، ماهيت در خارج تحقق پيدا مىكند ولى نه ماهيت مقيّد به وجود ذهنى . همان‌طور كه ماهيت مقيّد به‌وجود خارجى نمىتواند در ذهن بيايد . اشكال : پس ما چگونه موجودات خارجى را تصوّر مىكنيم ؟ آيا ما زيدى را كه در حياط مسجد حركت مىكند تصور نمىكنيم ؟ مگر تصور ، وجود ذهنى نيست ؟ پس اين موجود خارجى ، وجود ذهنى پيدا كرده است يعنى درحقيقت ، بين وجود خارجى و بين وجود ذهنى جمع شد . جواب : ما در بحث‌هاى مربوط به اراده گفتيم : اراده ، شبيه علم است . چون تصوّر ،\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nيك نوع از علم است . در منطق مىخوانيم : العلم إن كان إذعاناً للنسبة فتصديق و إلّا فتصوّر . « 1 » و در باب علم گفتيم : ما يك معلوم بالذات داريم و يك معلوم بالعرض . در جايى كه علم شما به امور آينده تعلّق مىگيرد ، مثلًا علم پيدا مىكنيد كه فردا پنج‌شنبه است ، درحالىكه هنوز آينده‌اى تحقق پيدا نكرده است ، شما به چه چيزى علم پيدا مىكنيد ؟ آنجا گفتيم : آنچه معلوم بالذات است ، صورت ذهنيه‌اى است كه در ارتباط با پنج‌شنبه در ذهن شما مرتسم است ولى واقعيت و خارجيت پنج‌شنبه براى شما به‌عنوان معلوم بالعرض است و اگر بخواهد به‌عنوان معلوم بالذات مطرح باشد شما نمىتوانيد بگوييد من علم دارم ، زيرا علم ، معلوم مىخواهد و در اينجا معلومى وجود ندارد ، هنوز پنج‌شنبه‌اى تحقق پيدا نكرده است پس چطور مىشود هم علم باشد و هم نياز علم به معلوم محرز باشد و هم معلومى وجود نداشته باشد . اين ما را راهنمايى مىكند به اينكه معلومى كه طرف اضافهء علم است و براى تحقق علم بايد وجود داشته باشد ، عبارت از معلوم بالذات است و آن عبارت از صورت نفسانيهء حاصل در نفس انسان است و الّا پنج‌شنبه‌اى كه بعداً مىآيد ، معلوم بالعرض است . در باب وجود ذهنى نسبت به وجود خارجى هم همين‌طور است ، زيد خارجى - با وصف خارجيتش - نمىتواند در ذهن شما بيايد . آنچه در ذهن شما مىآيد ، صورت و نقشهء اين زيد خارجى است . پس اينكه شما مىگوييد : « من زيد را تصوّر كردم و تصوّر هم يكى از شعبه‌هاى علم است ، يعنى وجود ذهنى به زيد دادم » معنايش اين نيست كه همين زيد موجود در خارج ، موجود در ذهن شد ، چنين چيزى معقول نيست بلكه آنچه در ذهن شماست و از آن به تصور و علم تعبير مىكنيد ، صورت حاصله از اين موجود خارجى است . در نتيجه اگر مراد از صلاة در « الصلاة واجبة » عبارت از « صلاة مقيّد به وجود ذهنى مولا » باشد ، چنين صلاتى قابليت امتثال در خارج را ندارد .\r\n\r\n\r\n","description":"","footnote":"\r\n( 1 ) - تهذيب المنطق ، المقدمة .\r\n","page_name":" 329 ","page_number":329},
  {"content":"\r\n\r\nلذا احتمال دوم هم باطل است . بررسى احتمال اوّل : با بطلان احتمال دوم و سوم ، آنچه براى ما متعيّن مىشود ، احتمال اوّل است ، يعنى موضوع در « الصلاة واجبة » ، عبارت از ماهيت صلاة - با قطع‌نظر از تقيّد به وجود خارجى يا وجود ذهنى - مىباشد ، زيرا اگر تقيّدها را مطرح كنيم ، تالى فاسد به دنبال مىآورد . « 1 » مقدّمهء دوم : اين جمله كه مرحوم آخوند مىفرمايد و تقريباً مشهور هم هست كه « الأمر يكون داعياً إلى متعلّقه » ، يعنى امر ، داعى و باعث و محرِّك به سوى متعلَّق خود مىباشد . آيا اين محرّكيّت و باعثيت به چه معناست ؟ در محرّك‌ها و باعث‌هاى تكوينى ملاحظه مىكنيم كه اگر كسى را تكويناً اجبار به انجام عملى بنمايند ، اين بعث تكوينى ، جداى از انبعاث نخواهد بود ، يعنى به دنبال بعث تكوينى ، هدف - و لو اجباراً و بدون اختيار - تحقق پيدا مىكند . آيا اينكه مىگوييد :\r\n« الأمر يكون داعياً إلى متعلّقه » ، داعى و محرّك را به‌صورت مجاز استعمال مىكنيد يا اينكه داعويت امر در اين عبارت ، يك داعويت حقيقى است ؟ روشن است كه داعويت امر ، يك داعويت مجازى است ، زيرا اگر حقيقى بود ، بايد همه تحت تأثير قرار گيرند ، درحالىكه ما - هم در اوامر عرفيه و هم در اوامر شرعيه - ملاحظه مىكنيم كه افراد بسيارى - از قبيل كفّار و افراد عاصى - تحت تأثير داعويت امر قرار نگرفته و با آن مخالفت مىكنند . از اين بالاتر ، حتى در مورد افرادى كه تحت تأثير داعويت امر قرار گرفته و متعلَّق امر را اتيان مىكنند ، وقتى ريشه‌يابى مىكنيم مىبينيم انگيزه‌ها و دواعى آنان براى اين عمل تفاوت دارد . مثلًا اگر از فردى عادى در مورد علت اقامهء نماز سؤال كنيم ، جواب مىدهد : « چون اگر اقامه نكنم ، مسألهء عذاب در كار است » ، بنابراين ، اعتقاد راسخى كه در قلب مسلمانان نسبت به مسألهء ترتب عذاب و استحقاق\r\n\r\n\r\n","description":"","footnote":"\r\n( 1 ) - البته در آينده بحثى داريم كه « آيا اوامر و نواهى ، به طبايع تعلّق مىگيرند يا به افراد ؟ » ، محقّقين معتقدند اوامر و نواهى به طبايع و ماهيات تعلّق مىگيرند و ما در آنجا ، راجع به اين مطلب ، توضيح بيشترى خواهيم داد .\r\n","page_name":" 330 ","page_number":330},
  {"content":"\r\n\r\nعقوبت بر مخالفت امر مولاست ، سبب انجام اوامر پروردگار شده است . به‌طورى كه اگر مسألهء ثواب و عقاب مطرح نبود ، اين‌گونه افراد - كه در مراتب ضعيف ايمان قرار گرفته‌اند - به سراغ عبادت نمىرفتند . همين‌طور ، درجات متوسط و درجات بالايى وجود دارد كه هركدام در مورد خودشان به‌عنوان علت اصلى و داعويت اصلى مطرحند .\r\nعلت عبادت بعضى ، اين است كه خداوند منعم است و شكر منعم عقلًا واجب است و تجلّى شكر خداوند ، در اطاعت اوامر خداوند است . و حتى ممكن است كارى به بهشت و جهنم هم نداشته باشد . علّت عبادت عده‌اى ديگر ، عظمت خداوند است . زيرا يكى از امورى كه در طبيعت انسان نهاده شده است ، خضوع در برابر عظمت معنوى است كه بالاترين مراتب آن ، عظمت مقام پروردگار مىباشد . بالاترين مرتبهء عبادت ، عبادتى است كه امير المؤمنين عليه السلام مطرح مىكند « إلهى ما عَبدْتك خوفاً مِن عِقابكَ وَ لا طَمعاً في ثَوابِك ، بَل وَجدْتكَ أهلًا لِلعِبادة فَعبدْتك » . « 1 » در اين عبارت لازم است روى كلمهء « وجدت » دقّت شود . امير المؤمنين عليه السلام نمىگويد :\r\n« من يقين . دارم كه تو اهل براى عبادت هستى پس تورا عبادت مىكنم » بلكه مىگويد :\r\n« وجدتك » يعنى به عين‌اليقين يافتم كه تو اهل براى عبادت هستى ، نه مجرّد يقين و نه مجرّد علم ، بلكه عين‌اليقين . بنابراين دواعى عبادت متعدّد است . حال آيا امر مولا در ارتباط با اين دواعى چه نقشى دارد ؟ امر مولا ، زمينه‌ساز تحقق اين دواعى است و به‌عبارت علمى : صغراى اين كبريات را درست مىكند ، بايد عقابى در كار باشد تا كسى بتواند خدا را به جهت خوف از عقابش عبادت كند . و اين عقاب را امر درست مىكند ، چون بر مخالفت امر ، استحقاق عقوبت مترتب است . بنابراين ارتباط مولا به اين داعى ، ارتباط صغروى و زمينه‌اى است ، يعنى اگر امرى نبود ، عقابى هم وجود نداشت ، « خوفاً من عقابه » نمىتوانست عنوان داعى و\r\n\r\n\r\n","description":"","footnote":"\r\n( 1 ) - بحارالأنوار ، ج 41 ، ص 14 ، ح 4\r\n","page_name":" 331 ","page_number":331},
  {"content":"\r\n\r\nمحرّك پيدا كند . « طمعاً في الجنة » هم به‌همين‌صورت است ، يعنى چون موافقت امر موجب استحقاق ثواب و دخول در بهشت است ، لذا امر ، زمينه‌سازى كرده و موضوع جنّت را درست كرده و اگر امر نبود ، استحقاق ثواب ، بر موافقت چه چيزى مترتب مىشد ؟ عبادت مردم ، نوعاً در همين مرحلهء خوف از جهنم و طمع در بهشت مىباشد .\r\nو همين جهت است كه داعى و محرّك است . در مورد كسى هم كه به جهت « شكر منعم » خدا را عبادت مىكند ، امر مىآيد و موضوع شكر را درست مىكند ، يعنى مىبيند اطاعت امر مولا شكر مولاست ولى آنچه او را بر انجام اين شكر تحريك كرده ، حكم عقل به وجوب شكر منعم است . مثل اينكه اگر كسى به ما احسان كرد و سپس از ما تقاضايى كرد ، به تقاضاى او جواب مثبت مىدهيم ، البته اگر تقاضا نبود ، جواب مثبت ، معنايى نداشت ، زيرا جواب مثبت ، به دنبال تقاضا و درخواست است ولى محرّك بر اين جواب مثبت ، همان شكر و سپاسگزارى در مقابل منعم است كه در نفس ما رسوخ كرده است . در نتيجه ارتباط امر خداوند با مسألهء شكر منعم ، ارتباط صغروى و ارتباط تهيهء زمينه و تهيهء موضوع است نه اينكه اصل شكر منعم نقش داشته و علت تحقق شكر منعم ، وجود امر باشد . علت تحقّق شكر منعم ، همان حكم عقل است كه نفس انسان آن را پذيرفته است و آن عبارت از وجوب شكر منعم است . در مورد جملهء امير المؤمنين عليه السلام نيز به‌همين‌صورت است . امير المؤمنين عليه السلام به خداوند نمىگويد : « امر تو باعث شد كه من تورا عبادت كنم » بلكه مىگويد : « آنچه كه باعث عبادت تو شد ، عين‌اليقين - كه در ارتباط با اهليت تو نسبت به عبادت براى من حاصل شد - مىباشد . عين‌اليقين از حالات نفسانى امير المؤمنين عليه السلام است و اين حالت ، داعويت به عبادت پيدا كرد و محرّك براى عبادت شد و امر خداوند در ( أقيموا الصّلاة ) مثل اين است كه خداوند فرموده باشد : « الصلاة عبادة » . پس گويا امير المؤمنين عليه السلام مىگويد : « من تورا اهل براى عبادت يافتم - و صلاة هم عبادت است - پس تورا عبادت كردم » ، بنابراين در اينجا هم مسألهء امر به‌عنوان زمينه تحقق موضوع نقش دارد نه اينكه به‌عنوان داعويت و محركيت نقش داشته باشد . « وجدتك »\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nحالت نفسانى امير المؤمنين عليه السلام است و امر مربوط به خداوند است . امير المؤمنين عليه السلام به خداوند عرض مىكند : « وجدتك أهلًا للعبادة فعبدتك » يعنى محرّك من « عين‌اليقين » من بود . پس ( أقيموا الصلاة ) نزد امير المؤمنين عليه السلام - درحقيقت - به منزلهء « الصلاة عبادة » است و گويا امرى در اينجا دخالت ندارد . يعنى اگر خداوند به‌جاى ( أقيموا الصلاة ) مىفرمود : « الصلاة عبادة » باز هم امير المؤمنين عليه السلام خدا را عبادت مىكرد و حضرت دنبال اين نبود كه امرى به اقامهء صلاة از جانب خداوند صادر شود و او اطاعت كند . بنابراين چگونه ما مىتوانيم بگوييم : « الأمر يكون داعياً إلى متعلَّقه » ؟ كجا امر ، داعويت به متعلّق خود دارد ؟ امر فقط موضوع را درست مىكند ، زمينهء ترتب عقاب بر مخالفت و ثواب بر موافقت را درست مىكند ، زمينهء شكر منعم و زمينهء « وجدتك أهلًا للعبادة » را درست مىكند . و آنچه مشهور شده و در ذهن ما هم رسوخ كرده كه « امر ، داعويت به متعلّق دارد » درست نيست . امر ، فقط نقش صغروى دارد و داعى واقعى عبارت از همان حالت نفسانيه‌اى است كه به اختلاف عبادت‌كنندگان فرق دارد . و اگر گفته شود : « معناى داعويت در عبارت فوق همين زمينه‌سازى و ايجاد موضوع است » مىگوييم : « اگر چنين بود ، اشكالى نداشت ولى اين معنا خلاف ظاهر است ، زيرا ظاهر اين عبارت اين است كه امر اين نقش را دارد » . مقدّمهء سوم : جملهء ديگرى كه در كلام مرحوم آخوند است ، جملهء « و لا يكاد يدعو إلى غير متعلّقه » مىباشد . معناى اين عبارت اين است كه محدودهء داعويت امر ، همان متعلّق خودش مىباشد و از دايرهء متعلَّق ، تجاوز به غير متعلّق نمىكند . اين مطلب را يك‌وقت ما براساس مبناى مرحوم آخوند و مشهور - كه در مقدّمهء دوم ، قائل به داعويت امر نسبت به متعلّق بودند - بحث مىكنيم و يك‌وقت براساس مبنايى كه خودمان در مقدّمهء دوم ذكر كرديم . بنا بر مبناى مرحوم آخوند و مشهور ما بايد ببينيم محدودهء « متعلّق » چيست ؟\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nاوّلًا : شرايط ، خارج از محدودهء متعلّق است . وقتى مولا مىگويد : ( أقيموا الصلاة ) ، صلاة ، يك مجموعهء مركب از اجزاء است كه شرايطى هم - مثل طهارت و غيره - در ارتباط با آن مطرح است . بر اين اساس ، معناى عبارت شما اين است كه امر ، داعويت به شرايط نمىكند ، زيرا شرايط ، خارج از دايرهء متعلّق امر است و شرايط ، اگرچه تقيّدشان هم جزئيت « 1 » داشته باشد ولى خودشان خارج از دايرهء متعلّق بوده و جزئيت ندارند . بنابراين وقتى امر ، داعويت به غير متعلّق خود نداشت ، نسبت به شرايط هم داعويت ندارد ، زيرا شرايط ، خارج از دايرهء متعلّق مىباشند . ثانياً : اين مسئله در باب خود اجزاء هم قابل مناقشه است ، زيرا اگرچه ما تغاير اجزاء را با كلّ ، تغاير اعتبارى بدانيم ، نه تغاير خارجى و بگوييم : « در خارج ، كلّ همين اجزاء است و تغايرشان اعتبارى است » ، اما چون در باب متعلَّق امر ، ما بر عناوين تكيه داريم ، ما گفتيم : متعلَّق ، وجود خارجى و يا وجود ذهنى نيست ، بلكه متعلَّق ، نفس طبيعت و ماهيت است . بنابراين اگر چيزى با اين ماهيت ، تغاير اعتبارى داشته باشد ، بايد آن را خارج از دايرهء متعلَّق به‌حساب آوريم ، زيرا متعلّق كه خارج نيست تا شما بگوييد : « در خارج ، اجزاء و كلّ ، يكى هستند » ، ما هم قبول داريم كه در خارج ، اجزاء و كلّ يكى هستند . مسألهء محصِّل و متحصّل هم نيست كه بگوييم : « اجزاء به‌عنوان محصِّلات و كلّ به‌عنوان متحصّل مطرح است » بلكه در خارج ، عين هم هستند . نماز ، همين اجزائى است كه در خارج تحقق پيدا مىكند اما در مسألهء تعلّق امر ، ما كارى به خارج نداريم همان‌طور كه كارى به تقيّد به وجود ذهنى نداريم . ما روى نفس ماهيت و نفس طبيعت تكيه مىكنيم . اگر در آن مرحله ، تغايرى بين اجزاء و كلّ وجود داشته باشد لازمه‌اش اين مىشود كه اجزاء هم مأمور به نباشند . و اگر اجزاء ، مأمور به نبودند و شما هم كه مىگوييد : « الأمر لا يكاد يدعو إلى غير متعلّقه » ، نتيجه اين مىشود كه ( أقيموا الصلاة ) ما را به ركوع و سجود دعوت نمىكند زيرا اين‌ها غير مأمور به مىباشند .\r\n\r\n\r\n","description":"","footnote":"\r\n( 1 ) - البته ما در ارتباط با خود اجزاء هم اشكال داريم كه مطرح خواهيم كرد .\r\n","page_name":" 334 ","page_number":334},
  {"content":"\r\n\r\nمأمور به عبارت از كلّ است ، آن‌هم در مرحلهء ماهيت و طبيعت نه در مرحلهء خارج . حاصل اينكه مغايرت اعتبارى سبب مىشود كه اجزاء ، عنوان متعلّق پيدا نكنند ، زيرا در اين صورت ، متعلَّق امر ، عبارت از مجموعهء مركّب است و مجموعهء مركّب ، مغاير با اجزاء است ، هرچند مغايرت آنها اعتبارى باشد . براى حلّ اين مشكل در باب اجزاء ، بعضى قائل به تبعّض شده‌اند و گفته‌اند :\r\n« همان‌طور كه مأمور به ، ذات اجزاء است ، امر نيز با وجود اينكه واحد است ، چند جزء مىشود و جزءجزء شدن منافات با وحدت ندارد . يك جزء آن متعلّق به ركوع و جزء ديگر آن متعلّق به سجود است و . . . مثل اينكه چند نفر در زير يك لحاف جمع باشند كه هر جزئى از اين لحاف ، سهم يكى از آنان است ، با اينكه لحافْ واحد است . ما در بحث مقدّمهء واجب ، اين بحث را به‌طور مفصّل مطرح خواهيم كرد . بعضى ديگر ، اجزاء را به‌عنوان مقدّمهء واجب ، محكوم به وجوب غيرى كرده‌اند و گفته‌اند : « همان‌طور كه ساير مقدّمات - به‌عنوان مقدّميت - وجوب غيرى پيدا مىكنند ، اجزاء نيز - به‌عنوان اينكه مقدّمهء تحقق مأمور به هستند و تحقق مأمور به توقف بر آنها دارد - وجوب غيرى پيدا مىكنند » . بنابراين اگر ما قائل به داعويت امر شويم ، هم در باب اجزاء و هم در باب شرايط ، با مشكل مواجه مىشويم . ولى اگر داعويت را به همان معنايى كه خودمان گفتيم معنا كنيم ، با آن مراتب مختلفى كه دارد ، مشكل بر طرف مىشود . اگر ما داعى را خوف از عقاب قرار داديم . مكلّف از طرفى مىبيند خداوند فرموده است : ( أقيموا الصلاة ) و از طرفى در روايت داريم « لا صَلاة إلّا بِطَهور » ، « 1 » در اينجا خوف از عقاب ، انسان را هم دعوت به صلاة مىكند وهم دعوت به اينكه نمازش با طهارت باشد ، يعنى داعويتِ خوف از عقاب ، از نظر داعويتش بين شرايط و مأمور به فرق نمىكند . به‌عبارت ديگر :\r\nهمان جهتى كه اقتضاء مىكند انسان نماز بخواند ، اقتضاء مىكند كه انسان نمازش را با\r\n\r\n\r\n","description":"","footnote":"\r\n( 1 ) - وسائل الشيعة ، ج 1 ، ص 256 ، ( باب 1 من أبواب الوضوء ، ح 1 ) .\r\n","page_name":" 335 ","page_number":335},
  {"content":"\r\n\r\nطهارت بخواند و فرقى ميان اين دو وجود ندارد . نمىخواهيم بگوييم : « شرايط ، داخل در دايرهء امر است » ، روشن است كه شرايط ، خارج از ذات مأمور به است ، اما آنچه در ارتباط با امر ، شهرت پيدا كرده « كه امر ، داعويت به مأمور به دارد » درست نيست . آنچه داعويت دارد ، خوف از عقاب است و در داعويت خوف از عقاب ، فرقى ميان نماز و شرايط نماز وجود ندارد . زيرا همان‌طور كه ترك اصل نماز موجب ترتب عقاب است ، ترك تحصيل طهارت هم موجب ترتب عقاب است . چه فرقى وجود دارد بين كسى كه نماز نخواند و كسى كه بدون طهارت نماز بخواند . و اگر ما داعويت را نسبت به شرايط پذيرفتيم ، در باب اجزاء به طريق اولى بايد بپذيريم . اگرچه شما بگوييد : « اجزاء ، مغاير با ذات مأمور به است و اجزاء - بما هي أجزاء - متعلّق امر نيستند بلكه كلّ ، متعلّق امر است » . در مسألهء داعويت خوف از عقاب ، فرقى بين اين‌ها نيست . بالاخره آن نمازى كه انسان را از عقاب نجات مىدهد ، نماز مشتمل بر اجزاء است و داعى هم عبارت از خوف از عقاب است . مراتب بعدى داعويت نيز همين‌طور است . شكر منعم ، با نمازى تحقق پيدا مىكند كه اجزاء و شرايط را دارا باشد ، لذا اگر ما داعى را شكر منعم قرار داديم ، اين داعى ، ما را دعوت مىكند به اين كه ذات مأمور به ، اجزاء مأمور به و شرايط آن را انجام دهيم .\r\nهمچنين اگر برسيم به مرتبه‌اى كه امير المؤمنين عليه السلام در پيشگاه خداوند عرض كرد :\r\n« وجدتك أهلًا للعبادة فعبدْتك » ، در اينجا « عبدتك » يعنى نماز را با اجزاء و شرايط انجام دادم . « عبدتك » به دنبال وجدان اهليت و اينكه خداوند را به عين‌اليقين اهل براى معبوديت و پرستش يافته است مىباشد نه اينكه قبل از آن باشد . آيا مىشود كسى عبارت را اين‌طور معنا كند كه من ذات مأمور به را انجام دادم و كارى به شرايط و اجزاء آن ندارم ؟ خير ، عين‌اليقين ، داعويت به‌سوى عبادت كامل دارد ، عبادتى كه همهء اجزاء و شرايط را دارا باشد . در نتيجه راهى كه ما در ارتباط با داعويت مطرح كرديم ، مشكل را - در همهء مراحل - حل مىكند و ديگر لازم نيست ببينيم چه چيزى داخل در دايرهء متعلَّق و\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nچه چيزى خارج از آن است . از نظر اين دواعى ، هيچ فرقى بين ذات مأمور به و اجزاء و شرايط آن وجود ندارد . رجوع به اصل بحث بحث ما در ارتباط با پاسخى بود كه مرحوم بروجردى و حضرت امام خمينى رحمه الله نسبت به كلام مرحوم آخوند مطرح كرده بودند كه پس از بيان مقدمات فوق ، به بيان كلام اين دو بزرگوار مىپردازيم : مرحوم آخوند فرمود : « ما چه قصد الأمر را به‌صورت شرطيت در متعلّق اخذ كنيم و چه به‌صورت جزئيت اخذ كنيم داراى استحاله است » . ايشان در تقريب استحالهء اخذ قصد الأمر به‌عنوان شرطيت در متعلّق امر فرمود : « شما در خارج ، نماز را به داعى امر متعلّق به آن اتيان مىكنيد ، درحالىكه مكلّف قدرت ندارد نماز را به داعى امر متعلّق به نماز انجام دهد ، زيرا امر ، به ذات نماز تعلّق نگرفته است بلكه به مقيَّد - بما هو مقيَّد - تعلّق گرفته است و در چنين صورتى ، ذات مقيَّد ، مأمور به نيست . نماز مأمور به ، نماز مقيّد به قصد قربت و داعى امر است ، امّا در مقام عمل ، نماز را به داعى امر متعلِّق به نماز انجام مىدهيد ، اوّل ثابت كنيد نماز مأمور به است بعد بگوييد « ما نماز را به داعى امر متعلِّق به نماز انجام مىدهيم » . در پاسخ به مرحوم آخوند مىگوييم : اگر داعى را به آن صورت كه ما ذكر كرديم مطرح كنيم ، اشكال بر طرف مىشود ، زيرا در اين صورت « خوف از عقاب » هم به‌عنوان داعى بر اتيان مأمور به مطرح است و هم جنبهء شرطيت دارد ، يعنى نماز مأمور به ، عبارت از نمازى است كه داعى بر اتيان آن خوف از عقاب باشد . كجاى يك چنين نمازى غير مقدور براى مكلّف است ؟ و همان‌طور كه در مقدّمهء بحث مطرح كرديم ، داعويت ، مسائل مختلفى است كه بر حسب مبادى و مبانى اعتقادى و اختلاف درجات عبوديت در افراد تحقق دارد ، كه معمولًا در ما به‌صورت « خوف از عقاب » يا « طمع در ثواب » است . در اين صورت اگر از ما سؤال كنند : « مأمور به چيست ؟ » جواب مىدهيم :\r\n« صلاة مقيّد به داعى الهى ، كه اين داعى الهى ، نسبت به مراتب عبوديت انسان‌ها فرق\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nمىكند ، مثلًا در مورد ما پايين‌ترين مرتبهء آنكه « خوف از عقاب » است تحقق دارد » يعنى نماز با شستن لباس فرق دارد ، شستن لباس لازم نيست به داعى الهى باشد ولى نماز بايد به داعى الهى باشد . بنابراين داعويت امر ، مطرح نيست بلكه داعويت خوف از عقاب ، طمع در ثواب و . . . مطرح است . خلاصه اينكه اگر ما داعى امر و قصد قربت را به همين معناى داعى الهى بگيريم - كه واقعيت هم همين است - اين داعى مىتواند به‌صورت شرط در مأمور به اخذ شود . و چنين چيزى از قدرت مكلّف خارج نيست . ما حتى در باب شرايط هم گفتيم : « داعى الهى انسان را تحريك به تحصيل شرايط مىكند ، ديگر در مورد ذات صلاة به طريق اولى است » . مرحوم آخوند مىفرمود : « اگر قصد قربت ، به‌صورت جزئيت اخذ شود ، داراى دو اشكال است : اشكال اوّل : قصد به معناى اراده است و اراده اگر بخواهد جزء مأمور به باشد ، امكان ندارد ، زيرا اراده ، امرى غير اختيارى است و اگر ما بخواهيم اراده را اختيارى بدانيم بايد مسبوق به ارادهء ديگر باشد و اين مستلزم تسلسل است ، لذا براى دفع تسلسل ، اراده را غير اختيارى دانسته مىگوييم : « فعل ، اختيارى است چون مسبوق به اراده است اما اراده ، مسبوق به ارادهء ديگر نيست بلكه اراده ، غير اختيارى است و وقتى غير اختيارى شد نمىتواند داخل در دايرهء مأمور به باشد » . در جواب مرحوم آخوند مىگوييم : ما در بحث‌هاى مربوط به اراده گفته‌ايم كه اراده ، امرى اختيارى است و نفس انسانى به‌واسطهء عنايت پروردگار قدرت خالقيت در مسألهء اراده دارد يعنى مىتواند اراده را خلق كند و اين خالقيت را خداوند متعال به نفس انسانى عنايت كرده است و نفس انسانى در اين جهت ، مظهر خلّاقيّت پروردگار است .\r\nو الّا اگر بخواهيم اراده را غير اختيارى بدانيم ، ديگر فعل اختيارى نخواهيم داشت ، چيزى كه ريشه‌اش غير اختيارى است ، چگونه مىتواند خودش اختيارى باشد ؟ اگر شما در اختياريت اراده ترديد كنيد ، بايد در اختياريت فعل اختيارى هم ترديد كنيد زيرا ريشهء\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nآن عبارت از يك امر غير اختيارى خواهد بود . اشكال دوم كه مرحوم آخوند مطرح كرد اين بود كه اگر مسألهء قصد امر به‌صورت جزئيت در متعلَّق اخذ شود و گفته شود : « نماز و قصد امر هر دو جزء مأمور به هستند » لازم آيد امرى كه متعلّق به مجموع مىشود ، داعويت براى هر دو جزء داشته باشد .\r\nيعنى همان‌طورى كه امر ، داعويت به صلاة - كه يكى از اجزاء است - پيدا مىكند ، داعويت به جزء ديگر - يعنى داعويت امر - نيز پيدا مىكند ، يعنى امر بايد داعويت داشته باشد به داعويت امر ، و چنين چيزى غير معقول است . در پاسخ به مرحوم آخوند مىگوييم : همان گونه كه گذشت ، ما داعويت امر به اين صورت را نمىپذيريم ، بلكه اگر مسألهء جزئيت مطرح باشد مىگوييم : « امر ، به دو جزء تعلّق گرفته است : يك جزء آن صلاة و جزء ديگر آن داعويت‌هاى الهى - مثل خوف از عقاب و . . . - است » در اين صورت لازم نمىآيد كه امر داعى به داعويت خودش باشد بلكه امر اصلًا داعى نيست . ما اين داعى الهى - به‌معناى قصد قربت - را جزء مأمور به قرار مىدهيم و مىگوييم : « امر تعلّق به صلاة و داعى الهى - به صورت جزئيت - پيدا كرده است و اين اشكالى ندارد » . در نتيجه هر دو شقّ مسئله قابل قبول است و استحاله ندارد . « 1 »\r\n\r\n2 - كلام مرحوم حائرى در پاسخ به مرحوم آخوند\r\nمرحوم حائرى ، دو جواب از كلام مرحوم آخوند ذكر كرده است :\r\n\r\nجواب اوّل :\r\nايشان ابتدا به‌عنوان مقدّمه مىفرمايد : افعالى كه متعلّق تكليف واقع شده و حكمى روى آن بار مىشود - خواه حكم وضعى باشد يا حكم تكليفى - بر دو قسمند :\r\n\r\n\r\n","description":"","footnote":"\r\n( 1 ) - نهاية الاصول ، ج 1 ، ص 115 - 123 ، مناهج الوُصول إلى علم الاصول ، ج 1 ، ص 269 - 274 و تهذيب الاصول ، ج 1 ، ص 153 - 163\r\n","page_name":" 339 ","page_number":339},
  {"content":"\r\n\r\nقسم اوّل : افعالى است كه مجرّد تحقق آنها در خارج ، موضوعيت براى حكم دارد و به صرف تحقق آنها در خارج ، حكمْ مترتب مىشود و ديگر لازم نيست انسان عنوان آن فعل را قصد كند ، بلكه حتى لازم نيست آن فعل ، در حال توجه و التفات مكلّف تحقق پيدا كند و اگر در حال غفلت يا در حال خواب هم تحقق پيدا كند ، براى ترتب حكم كفايت مىكند ، مثلًا موضوع در قاعدهء اتلاف - يعنى « من أتلف مال الغير فهو له ضامن » - عبارت از « اتلاف مال غير » است . اتلاف ، يك عنوان قصدى نيست ، اگر كوزه‌اى را به قصد گذاشتن بر زمين ، زمين گذاشت ولى اين كوزه شكست ، عنوان « اتلاف » تحقق پيدا كرده است ، با اينكه قصد اتلاف در كار نبوده است ولى موضوع براى ضمان تحقق پيدا كرده است . اگر كسى در حال خواب هم مال غير را اتلاف كند ، حكم ضمان برآن مترتب است . و نيز اگر صبى چنين كارى انجام دهد ، حكم به ضمان ترتب پيدا مىكند و ولىّ صبى بايد از مال او جبران كند و اگر ولىّ ندارد ، بايد خودش بعد از بلوغ جبران كند . قسم دوم : عناوينى است كه متقوّم به قصد است و تا وقتى كه قصد آن عنوان حاصل نشود ، خود آن عنوان تحقق پيدا نمىكند ، عنوان تعظيم - در عناوين عرفيه - از اين قبيل است . اگر شخص محترمى وارد مجلس شد و شما خواستيد به احترام او قيام كنيد ، اين قيام شما بايد به قصد تعظيم باشد و اگر به قصد تعظيم نباشد ، عنوان تعظيم برآن منطبق نمىشود . اگر شما هنگام ورود آن شخص محترم ، قيام كرديد تا قرآنى را در قفسه قرار دهيد ، اگرچه قيام حاصل شده ولى عنوان تعظيم حاصل نشده است زيرا قصد تعظيم در كار نبوده است . مرحوم حائرى پس از بيان مقدّمهء فوق مىفرمايد : باب عبادات از قبيل قسم دوم است و اصولًا حقيقت عبادت ، همان تعظيم و خضوع و خشوع در برابر ذات مقدّس پروردگار است و غير از اين معنايى ندارد . در باب تعظيم ، گاهى از اوقات مسائلى هست كه ما خودمان - به‌عنوان عرف و عقلاء - عنوان تعظيم بودنش را - در مقابل خداوند - درك مىكنيم . عقول ما ، عنوان\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nعباديت را - كه متقوم به تعظيم است - در ارتباط با بعضى از اشياء ، درك مىكند و نيازى به هدايت و راهنمايى شارع مقدّس ندارد . مثلًا در مورد سجود در پيشگاه خداوند ، عقل ما اين را مىفهمد كه سجود ، بالاترين مرتبهء خضوع و خشوع نزد خداوند است . و به تعبير ايشان : عباديت سجود ، امرى ذاتى است و امرى است كه براى ما قابل درك است و ترديدى در آن نداريم . اما بعضى از امور وجود دارند كه عقول ما نمىتواند جنبهء عباديت آن را درك كند ، زيرا عقول ما احاطه به همهء مسائل ندارد ، لذا به اين موارد نمىتوانيم - با قطع‌نظر از هدايت شارع - عنوان عباديت بدهيم . مثلًا نسبت به نماز ، اگرچه بعضى از اجزاء آن ، مانند سجود ، عباديت ذاتى دارد و برفرض كه ركوع را هم از اين باب بدانيم ولى نماز ، منحصر در ركوع و سجود نيست . نماز ، عبارت از يك مجموعهء مركّب از اجزاء است و ما با عقول خود نمىتوانيم عباديت اين مجموعه را درك كنيم ، اين نياز به هدايت و راهنمايى دارد . يا مثلًا در باب صوم كه عبارت از مجموعهء امساك‌ها يا ترك‌هاست ، عقل ما نمىتواند عباديت اين مجموعه را درك كند ، مخصوصاً كه مفطر بودن بعضى از مفطرات آن - مثل سر زير آب فروبردن - با عقل ما تطبيق نمىكند . و در اين قبيل موارد ، ما نياز به هدايت شارع داريم . شارع بايد عباديت اين مجموعه‌ها را براى ما بيان كند . مرحوم حائرى مىفرمايد : از راه امرى كه از ناحيهء شارع ، متعلّق به صلاة شده است ، به‌ضميمهء اينكه صلاة ، داراى حقيقت تعظيم در پيشگاه خداوند و خضوع و خشوع در برابر خداوند است ، كشف مىكنيم كه مجموعهء صلاة ، مانند سجود است ، با اين تفاوت كه سجده ، خضوع و خشوع و تعظيمش يك معناى ذاتى روشن است اما عباديت و تعظيم بودن و خضوع و خشوع اين مجموعهء مركّب - يعنى صلاة - به‌وسيلهء امر شارع تحقق پيدا كرده است . در نتيجه آنچه محور اصلى كلام مرحوم حائرى است اين است كه ما نمازى مىخواهيم كه عبادت واقع شود ، عبادت هم مصداق تعظيم است تعظيم هم عنوان قصدى است . بنابراين اگر شما با نمازتان همان صلاة تعظيم در پيشگاه خداوند را قصد كرديد ، عباديت با آن تحقق پيدا مىكند و ديگر لازم نيست شما\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nمسألهء قصد الأمر و داعويت امر را پيش بياوريد . بنابراين به مرحوم آخوند گفته مىشود : خداوند به صلاتى امر كرده كه داراى عنوان تعظيم در پيشگاه اوست و عنوان تعظيم ، به قصد تعظيم و قصد خضوع و خشوع تحقق پيدا مىكند ، آن‌وقت چه مانعى دارد كه اين قصد تعظيم كه عنوان عباديت را درست مىكند ، داخل در مأمور به باشد يعنى گويا خداوند در ( أقيموا الصّلاة ) مىخواهد بگويد : « يجب عليكم إقامة الصلاة المقرونة به قصد عنوانها الذي هو عنوان التعظيم و الخضوع و الخشوع » در اين صورت چه مانعى دارد كه « قصد تعظيم » به‌عنوان جزئيت يا شرطيت ، داخل در مأمور به باشد ؟ خلاصهء كلام مرحوم حائرى در جواب اوّل اين شد كه روح عبادات ، عبارت از تعظيم و خضوع و خشوع است و خود تعظيم و خضوع و خشوع ، نياز به قصد دارد ، به‌عبارت ديگر : نياز به قصد عنوان صلاة دارد و اگر قصد عنوان صلاة ، محقِّق عباديت شد ، مانعى ندارد كه اين قصد ، داخل در دايرهء مأمور به باشد و به‌عنوان تعظيم در پيشگاه خداوند ، دخالت در مأمور به داشته باشد . « 1 » اشكالات كلام مرحوم حائرى : اشكال اوّل ( اشكال مرحوم بروجردى به محقق حائرى رحمه الله ) : مرحوم بروجردى خطاب به مرحوم حائرى مىفرمايد : شما محور عباديت را قصد عنوان صلاة قرار داديد در حالى كه در كتاب صلاة مىگويند : در باب صلاة ، دو امر لازم است يكى قصد عنوان صلاة - يعنى بايد هدف مكلّف از انجام اين حركات ، عنوان صلاة باشد نه چيز ديگر - و ديگرى قصد قربت . بنابراين قصد قربت به‌عنوان يك امر زائد بر عنوان صلاة مطرح شده است و در نزد فقهاء ، قصد قربت به‌عنوان محور و ملاك است . « 2 »\r\n\r\n\r\n","description":"","footnote":"\r\n( 1 ) - درر الفوائد ، ج 1 ، ص 95 - 97\r\n( 2 ) - نهاية الاصول ، ج 1 ، ص 116\r\n","page_name":" 342 ","page_number":342},
  {"content":"\r\n\r\nپاسخ اشكال مرحوم بروجردى پاسخ اين اشكال متوقف بر بيان مقدّمه‌اى است كه خود مرحوم بروجردى در كتاب الصلاة مطرح كرده و ما آن را در نهاية التقرير « 1 » ذكر كرده‌ايم . ايشان مىفرمايد : با كمال اهميتى كه قصد قربت در عبادات دارد و حتى محور عباديت به‌حساب مىآيد ولى در هيچ آيه يا روايتى مطرح نشده است ، در حالى كه اهميت قصد قربت اقتضاء مىكرده كه در آيه يا روايتى مطرح شود . آنچه در روايات مطرح شده ، تنها چيزهايى است كه مانعيت از قصد قربت دارد ، و به عبارت ديگر : چيزهايى كه تضاد با قصد قربت دارد . مثل اينكه نماز ريائى باشد كه باطل است ، اگرچه يكى از اجزاء مستحبى آن توأم با ريا باشد . خداوند در حديث قدسى فرموده است : « أنا خير شريك » « 2 » من شريك خوبى هستم ، اگر كسى عملى را براى من و غير من انجام دهد ، من همهء عمل را در اختيار غير مىگذارم . « 3 » حال ما به مرحوم بروجردى مىگوييم : با توجه به اينكه بالاترين ضدّ عبادت ، مسألهء ريا بوده و آنچه محقِّق ريا مىباشد عبارت از صورت نماز است نه حقيقت آن ، يعنى اگر كسى بايستد و بدون قصد نماز ، تمامى افعال نماز را انجام دهد ، ريا حاصل مىشود . چشم مردم ظاهر را مىبيند ، و نمىدانند در قلب انسان چه مىگذرد . بنابراين محقِّق ريا ، عبارت از ظاهر صلاة است .\r\nدر اين صورت ما نمىتوانيم نتيجه بگيريم كه اگر كسى صلاة را به قصد عنوان صلاة انجام داد ، رياكار بوده و نمازش ريائى باشد ، زيرا ريا احتياج به قصد عنوان صلاة ندارد ، ريا روى همان اعمال ظاهرى صلاة متكى است . كسى كه كنار انسان است ممكن\r\n\r\n\r\n","description":"","footnote":"\r\n( 1 ) - نهاية التقرير ، تقريرات بحث صلاة مرحوم آيت‌اللَّه بروجردى است كه توسط استاد معظم « دام ظلّه » تقرير شده است .\r\n( 2 ) - وسائل الشيعة ، ج 1 ( باب 12 من أبواب مقدّمة العبادات ، ح 7 ) .\r\n( 3 ) - نهاية التقرير ، ج 1 ، ص 301 و 302\r\n","page_name":" 343 ","page_number":343},
  {"content":"\r\n\r\nاست قرائت و اذكار و . . . را بشنود ولى قصد عنوان صلاة را نمىتواند بفهمد ، او خيال مىكند اين شخص قصد عنوان صلاة كرده است . به‌عبارت ديگر : اگر كسى قصد عنوان صلاة كرد ، از اضدادى كه در روايات به‌عنوان سبب بطلان نماز مطرح است ، به دور خواهد بود ، در نتيجه قصد تقرب براى او حاصل است بنابراين نبودن ريا و عجب و ساير دواعى غير الهى ، ملازم با قصد تقرب است . ما مىخواهيم ادعاى ملازمه كنيم بين قصد عنوان صلاة و بين قصد تقرّب ، و همان‌طورى كه مرحوم حائرى قصد عنوان صلاة را محقِّق عباديت مىداند ، ما هم از راه ملازمه بين قصد عنوان صلاة و قصد قربت ، به‌عنوان عباديّت تحقّق بخشيده مىگوييم : اگر قصد عنوان صلاة بشود ، قصد تقرب هم حاصل شده است . سؤال : اگر قصد عنوان صلاة ، ملازم با قصد تقرّب است ، پس چرا فقهاء اين دو را به‌صورت دو شرط و دو قيد در عبادت مطرح كرده و هر دو را لازم دانسته‌اند تا ظاهر در عدم ملازمه باشد ؟ جواب : اگرچه عنوان كردن دو چيز در عباديتِ عبادت ، ظهور در عدم ملازمه دارد ، ولى ما وقتى خارج را ملاحظه كنيم مىبينيم ملازمه تحقق دارد و الّا قصد عنوان صلاة چه ضرورتى دارد ؟ اگر مىخواهد مقدس‌نمايى كند و عمل ريائى انجام دهد ، همان صورت صلاة كافى است و در باب ريا ، نيازى به قصد عنوان صلاة نيست . اشكال دوم بر كلام مرحوم حائرى : اگرچه ما در مقابل مرحوم بروجردى ، از كلام محقق حائرى رحمه الله دفاع كرديم ولى درعين‌حال كلام محقق حائرى رحمه الله داراى اشكال است و نمىتواند به‌عنوان جواب از كلام مرحوم آخوند باشد ، زيرا كلام محقق حائرى رحمه الله براساس مبنايى است كه خارج از فرض مرحوم آخوند است . بيان مطلب : مطلبى كه مرحوم آخوند در ارتباط با استحالهء اخذ قصد قربت در\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nمتعلّق امر مطرح كرد - و ما گفتيم « مراد ايشان استحالهء بالغير است » - مبتنى بر دو مبنا بود : 1 - قوام عباديت و محور عباديت را - مانند مشهور - قصد قربت بدانيم و بگوييم :\r\nامتياز واجب تعبّدى از واجب توصّلى در ارتباط با قصد قربت است . در نتيجه ، قصد قربت به‌عنوان فصل مميّزى در واجبات تعبّديه مطرح مىشود . 2 - قصد قربت ، به‌معناى قصد الأمر و داعويت امر است . و الّا اگر قصد قربت را به‌معناى ديگر - مثل انجام عمل به داعى محبوبيت يا حسن و . . . - بدانيم ، مانعى ندارد كه قصد قربت در متعلّق امر اخذ شود ، چه به‌صورت جزئيت و چه به‌صورت شرطيت . و اين مطلبى است كه مرحوم آخوند به آن تصريح كرده است . « 1 » ولى مرحوم آخوند به دنبال اين مطلب مىفرمايد : امور ديگر - غير از قصد الأمر - در مأمور به معتبر نيست زيرا ترديدى نيست كه همين اندازه كه انسان نماز را به داعى امر اتيان كند كفايت مىكند و داعى محبوبيت يا حسن و . . . معتبر نيست . مرحوم آخوند بر اساس دو مبناى فوق مىفرمايد : « قصد الأمر ، نه مىتواند به‌صورت شرطيت در مأمور به اخذ شود و نه به‌صورت جزئيت » . ولى اگر كسى هيچ‌يك از اين دو مبنا را قبول نكرد و يا مثل مرحوم حائرى مبناى اوّل را نپذيرفت و براساس مبناى ديگرى - غير از مبناى مرحوم آخوند - كلام مرحوم آخوند را ردّ كرد ، پاسخ او نمىتواند به‌عنوان جواب كلام مرحوم آخوند باشد . مرحوم حائرى معتقد است : ملاك عباديت ، قصد قربت نيست بلكه خصوصيتى است كه در عبادت وجود دارد و آن عبارت از تعظيم در مقابل خداوند و خضوع و خشوع در پيشگاه پروردگار مىباشد و در مورد صلاة و امثال آن ، هدايت پروردگار ، مارا راهنمايى كرده كه صلاة ، تعظيم پروردگار است . اگرچه تعظيم در بعضى از اجزاء آن - مثل ركوع و سجود - ذاتى است و با عقول ما درك مىشود ولى تعظيم بودن مجموعهء\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 107 - 112\r\n","page_name":" 345 ","page_number":345},
  {"content":"\r\n\r\nآن نياز به هدايت شارع دارد و با عقول ما قابل درك نيست . ايشان فرمود : قصد تعظيم ، در تحقق عبادت كفايت مىكند و تعظيم از عناوين قصدى است و اگر صلاة به قصد تعظيم پرودگار باشد ، عباديت تحقق پيدا كرده است . بنابراين مرحوم حائرى مبناى اوّل مرحوم آخوند را قبول ندارد و كلام ايشان نمىتواند به‌عنوان پاسخ كلام مرحوم آخوند باشد . اشكال : ممكن است كسى بگويد : « اشكالى كه مرحوم بروجردى و حضرت امام خمينى رحمه الله نسبت به كلام مرحوم آخوند مطرح كردند نيز از همين سنخ است زيرا اين دو بزرگوار نيز مبناى دوم مرحوم آخوند را نپذيرفتند و بر كلام مرحوم آخوند اشكال كردند .\r\nمرحوم آخوند روى داعويت امر تكيه داشت ولى اين دو بزرگوار داعويت امر را انكار كرده و عقيده داشتند : آنچه داعويت دارد ، خوف از عقاب و طمع در ثواب و شكر منعم و وجدان المعبود أهلًا للعبادة است و امر ، هيچ‌گونه داعويتى ندارد . پس چرا شما كلام مرحوم حائرى را نپذيرفتيد ولى بيان اين دو بزرگوار را پذيرفتيد ؟ » . پاسخ : مرحوم آخوند ، روى داعويت امر تكيه مىكند و معانى ديگر را قبول ندارد و ما به‌طور كلّى داعويت را انكار مىكنيم . به‌عبارت ديگر : اگرچه كلام مرحوم حائرى ، براساس مبنايى غير از مبناى مرحوم آخوند است ولى اين‌گونه نيست كه يكى از اين دو مبنا ، مبناى ديگر را مستحيل بداند ، مرحوم آخوند ، ملاك در عباديت را قصد تقرّب مىداند ولى مرحوم حائرى نمىگويد : « چنين چيزى ممكن نيست » ، بلكه استظهار مىكند كه ملاك در عباديت ، همان عنوان تعظيم و خضوع و خشوعى است كه در ذات عبادت وجود دارد . اما مرحوم بروجردى و مرحوم امام خمينى مدّعى هستند كه داعويت امر ، چيز غير معقولى است ، زيرا اگر امر بخواهد داعويت داشته باشد ، تخلّف مأمور به از امر امكان ندارد ، داعويت امر مثل علت براى تحقق مأمور به خواهد بود و همان‌طور كه تخلّف معلول از علت امكان ندارد ، تخلّف مأمور به از امر هم نبايد امكان داشته باشد .\r\nلذا نمىتوان گفت : « نزاع اين دو بزرگوار با مرحوم آخوند ، مجرّد اختلاف مبناست » بلكه به اين برمىگردد كه مرحوم آخوند مطلبى را ذكر كرده ولى گويا به عمق و باطن آن\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nنرسيده است درحالىكه اين مطلب ، باطناً غير معقول است . آنچه داعى بر اتيان مأمور به است يا ترس از جهنم و يا طمع در بهشت و . . . است .\r\n\r\nجواب دوم مرحوم حائرى از كلام مرحوم آخوند\r\nمقدّمه : معروف اين است كه واجب بر دو قسم است : واجب نفسى و واجب غيرى . واجب نفسى : عبارت از واجبى است كه تعلّق وجوب به آن ، به‌عنوان مقدّميت نباشد بلكه به‌عنوان خودش باشد . واجب غيرى : واجبى است كه تعلّق وجوب به آن ، به‌عنوان مقدّميت باشد ، مثلًا كسانى كه در بحث مقدّمهء واجب ، قائل به وجوب مقدّمه هستند ، وجوب مقدّمه را وجوب غيرى و ترشحى مىدانند ، يعنى وجوبى كه از ذى المقدّمه آمده و از وجوب ذى المقدّمه ترشح پيدا كرده است . مرحوم حائرى مىفرمايد : واجب نفسى بر دو قسم است : واجب نفسى للنفس و واجب نفسى للغير . و اين قسم دوم ، غير از واجب غيرى است . واجب نفسى للنفس : واجبى است كه خودش موضوعيت دارد و بر ترك آن استحقاق عقوبت مترتب است ، مثل نماز . واجب نفسى للغير : واجبى است كه بر ترك آن استحقاق عقوبت مترتب است ولى خودش موضوعيت ندارد ، مثل اينكه طريقيت براى چيز ديگرى داشته باشد . براى روشن شدن مطلب ، ابتدا مثالى از خودمان و سپس مثال مرحوم حائرى را بيان مىكنيم : مثال اوّل : در روايات ملاحظه مىكنيد كه روز قيامت به جاهل مقصّر گفته مىشود : « چرا تكاليف مولا را عمل نكردى ؟ » جواب مىدهد : « جاهل بودم » به او مىگويند : « چرا نرفتى ياد بگيرى » ؟ « 1 » . لذا بعضى از فقهاء معتقدند كه تعلّم مسائل\r\n\r\n\r\n","description":"","footnote":"\r\n( 1 ) - بحارالأنوار ، ج 1 ، ص 178 .\r\n","page_name":" 347 ","page_number":347},
  {"content":"\r\n\r\nواجب است و وجوب آن‌هم وجوب نفسى است نه وجوب غيرى . و همان‌طور كه مرحوم آخوند در بحث برائت و اشتغال كفاية الاصول اشاره مىكند ، تعلّمْ واجب نفسى تهيُّئى است و به تعبير مرحوم حائرى واجب نفسى للغير است . يعنى از طرفى جاهل را مأمورْ به تعلّم مىكنند و اگر تعلّم نكرد او را عقاب مىكنند ولى از طرف ديگر ، تعلّمْ اصالت ندارد ، خودش موضوعيت ندارد ، بلكه براى عمل به احكام است و براى اين است كه مأمور به در خارج تحقق پيدا كند . پس تعلّم ، هم عنوان نفسيّت در وجوبش هست و هم وجوبش للغير است . مثال دوم : اگر كسى در ماه رمضان جنب شود ، واجب است غسل جنابت را قبل از طلوع فجر انجام دهد . اين وجوب از طرفى واجب غيرى و مقدّمى نيست ، زيرا اگر بخواهد واجب غيرى و مقدّمى باشد لازم مىآيد كه مقدّمه قبل از ذى المقدّمه وجوب پيدا كند ، هنوز طلوع فجر نيامده تا روزه - كه به‌عنوان ذى المقدّمه است - واجب شود ، بنابراين نمىشود مقدّمهء آن وجوب داشته باشد . و از طرفى اين وجوب ، تكليف مستقلّى نيست بلكه در ارتباط با روزهء ماه رمضان است به‌طورى كه اگر كسى غسل نكند روزه‌اش باطل مىشود . بنابراين بايد بگوييم : غسل جنابت قبل از طلوع فجر در ماه رمضان ، وجوبش للغير است نه غيرى و نه نفسى مستقل . مرحوم حائرى پس از بيان مقدّمهء فوق مىفرمايد : « 1 » در مثل نماز - از واجبات عبادى - مشهور اين است كه ما دو چيز داريم : يكى ذات صلاة و ديگرى قصد قربت ، كه الآن مورد بحث ماست و در كلام مرحوم آخوند به « داعى الأمر » معنا شده بود و ما گفتيم : « استحاله ، روى همين مبناست » . اگر داعى الأمر به‌صورت جزئيت مطرح باشد ، معنايش اين است كه مأمور به داراى دو جزء است : يكى صلاة و ديگرى داعى الأمر . و اگر داعى الأمر به‌صورت شرطيت مطرح باشد ، معنايش اين است كه مأمور به ، صلاة مقيّد به داعى الأمر است .\r\n\r\n\r\n","description":"","footnote":"\r\n( 1 ) - اين جواب مرحوم حائرى با قطع‌نظر از جواب اوّل است .\r\n","page_name":" 348 ","page_number":348},
  {"content":"\r\n\r\nايشان مىفرمايد : معروف اين است ولى ما در اينجا مطلب ديگرى مىگوييم و آن مطلب اين است كه ما سه چيز داريم : يكى صلاة و ديگرى نبودن دواعى غير الهى - مثل ريا - و ديگرى وجود داعى الأمر . بنابراين ما داعى الأمر را به‌عنوان مطلب سوم معرفى مىكنيم ، حال فرق نمىكند كه شما مسئله را به‌صورت جزئيت مطرح كنيد يا به‌صورت شرطيت . اگر مسئله به‌صورت جزئيت مطرح شود مىگوييم :\r\nمأمور به ما داراى سه جزء است : صلاة ، نبودن دواعى غير الهى ، وجود داعى الأمر . و اگر مسئله به‌صورت شرطيت مطرح شود ، مىگوييم : مأمور به ما عبارت از صلاة مقيّد است و آن قيد ، مركّب از دو جزء است : يكى نبودن دواعى غير الهى و ديگرى وجود داعى الأمر كه داعى الهى است . ايشان مىفرمايد : در اينجا بين نبودن دواعى غير الهى و بودن داعى الهى ملازمه وجود دارد ، يعنى اين‌طور نيست كه نه دواعى غير الهى وجود داشته باشد و نه داعى الهى ، بلكه هرجا دواعى غير الهى وجود نداشته باشد ، حتماً داعى الهى وجود دارد و فرض سومى - فرض عدم هر دو - امكان ندارد . سپس مىفرمايد : ما ابتدا صورت جزئيت را مطرح مىكنيم . آنجايى كه « صلاة و نبودن دواعى غير الهى و وجود داعى الهى » را به‌عنوان سه جزء مأمور به بدانيم ، در اين صورت ما مىگوييم : امر ، به دو جزء اوّل تعلّق گرفته است و تعلّق امر به اين دو ، للغير است يعنى به خاطر جزء سوم - يعنى داعى الهى - مىباشد و ما گفتيم : بين نبودن دواعى غير الهى با بودن داعى الهى ملازمه وجود دارد . و مطرح شدن داعى الأمر به اين صورت ، قابل تعقّل است . از طرفى قدرت بر امتثال ، در ظرف تكليف ، نقش ندارد ، بلكه آنچه نقش در تكليف دارد ، قدرت بر امتثال در ظرف امتثال است و ما وقتى ظرف امتثال را ملاحظه مىكنيم مىبينيم نقص و كمبودى وجود ندارد . اگر داعى الأمر به‌صورت جزء متعلّق مطرح مىگرديد ، اشكال مىشد كه داعويت امر نسبت به داعويت امر ، غير معقول است\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nولى اگر ما متعلَّق امر را عبارت از صلاة مقيّد به نبودن دواعى غير الهى دانستيم و گفتيم : « امر ، به اين دو تعلّق گرفته و تعلّق آن‌هم به نحو وجوب للغير است ، يعنى براى اين است كه داعى الهى تحقق پيدا كند » در اين صورت خود داعى الأمر ، داخل در محدودهء متعلّق نشده ولى درعين‌حال ، در رديف « صلاة » و « نبودن دواعى غير الهى » قرار گرفته است . مرحوم حائرى مىفرمايد : اگر ما مسئله را به اين صورت مطرح كنيم چه اشكالى متوجه آن مىشود ؟ آيا لازم مىآيد كه امر ، داعويت به داعويت امر داشته باشد ؟\r\nخير ، امر داعويت به متعلّق خودش دارد و عنوان سوم خارج از دايرهء متعلّق است ولى با جزء دوم - يعنى نبودن دواعى غير الهى كه در متعلّق اخذ شده - ملازم است . و اگر مسئله را به‌صورت قيديت مطرح كنيم و بگوييم : « مأمور به عبارت از « صلاة مقيّد » ى است كه قيد آن ، مركب از دو جزء است : نبودن دواعى غير الهى و وجود دواعى الهى » ، در اين صورت ما مىگوييم : امر به « صلاة مقيّد به جزء اوّل از قيد » تعلّق گرفته است ولى وجوب « صلاة مقيّد به جزء اوّل از قيد » به‌عنوان وجوب للغير است يعنى براى اين است كه جزء دوم قيد - يعنى داعى الأمر و داعى الهى - تحقق پيدا كند ، زيرا بين نبودن دواعى غير الهى و وجود داعى الهى ، ملازمه وجود دارد . بالأخره مرحوم حائرى در اين جواب دوم خود نتيجه مىگيرد كه ما مسألهء داعى الأمر را مىتوانيم از طريق « وجوب للغير » حل كنيم خواه داعى الأمر را جزء متعلّق امر بدانيم يا قيد آن . « 1 » بررسى جواب دوم مرحوم حائرى اين كلام مرحوم حائرى چند اشكال دارد : اشكال اوّل : ما نمىخواهيم از خودمان چيزهايى مطرح كرده و آنها را به واقعيات ضميمه كرده يا كم كنيم و با آن كم و زياد كردن ، مسئله را حلّ كنيم . آنچه در حلّ مسئله\r\n\r\n\r\n","description":"","footnote":"\r\n( 1 ) - درر الفوائد ، ج 1 ، ص 97 و 98\r\n","page_name":" 350 ","page_number":350},
  {"content":"\r\n\r\nنقش دارد ، واقعيت مسئله است . آيا در باب نماز كسى اين احتمال را داده كه وجوب متعلّق به صلاة ، وجوب للغير باشد ؟ آيا نماز با اين اهميتى كه دارد و « إن قُبلت قُبل ما سواها و إن رُدَّت رُدّ ما سواها » « 1 » شبيه غسل جنابت قبل از طلوع فجر در ماه رمضان است ؟ اين در مقام تصوّر درست است ولى واقعيت مسئله در ارتباط با تعلّق امر به صلاة ، چنين نيست ، در اين صورت چگونه مىتواند اشكال را حل كند ؟ هيچ‌كدام از فقهاء نگفته است كه اگر ما در مسألهء قصد قربت ، قائل به داعى الأمر شويم ، سه جزء وجود دارد : يكى از آنها نبودن دواعى غير الهى و ديگرى وجود داعى الهى و . . . يعنى در اينجا يك قيد عدمى هم معتبر است و حتى نقش قيد عدمى بالاتر از قيد وجودى است ، زيرا آن قيد عدمى داخل در مأمور به است ولى قيد وجودى نمىتواند داخل در دايرهء مأمور به واقع شود . بنابراين اگر مسئله ، با قطع‌نظر از موقعيت صلاة نزد فقهاء و در كتاب و سنت مطرح باشد ، از اين راه‌ها مىتوان جواب داد ولى اگر با ملاحظهء اين‌ها بخواهيم مسئله را جواب دهيم ، اين جواب ، به تخيّل شبيه‌تر است تا به تطبيق بر واقعيت . اشكال دوم : اين اشكال بر اساس مبناى خود ما بر مرحوم حائرى وارد است . ما داعويت امر را به‌طور كلّى انكار كرديم ولى مرحوم حائرى در مقام تصحيح مسألهء داعويت امر است . ما گفتيم : داعويت امر ، واقعيت ندارد ، آنچه انسان را به‌سوى انجام مأمور به تحريك مىكند ، عبارت از امورى است كه بر حسب اعتقادات عبادت‌كننده و بر حسب مراتب عبوديت او ، در نفس او رسوخ دارد . حتّى در موالى عرفيه هم همين‌طور است . عبدى از مولاى خودش اطاعت مىكند چون مىبيند اگر اطاعت نكند تنبيه خواهد شد ، ديگرى اطاعت مىكند چون مىبيند در صورت اطاعت ، مولا رسيدگى بيشترى به او خواهد كرد . ديگرى اطاعت مىكند ، چون به مولا علاقه دارد و حقوقى از مولا به گردن خودش احساس مىكند . ولى در مورد خداوند ، مراتب بالاترى هم تصوّر مىشود .\r\n\r\n\r\n","description":"","footnote":"\r\n( 1 ) - لئالي الأخبار ، ج 4 ، ص 8\r\n","page_name":" 351 ","page_number":351},
  {"content":"\r\n\r\nاشكال سوم : مرحوم حائرى مسألهء داعويت امر نسبت به داعويت امر را داراى اشكال دانستند درحالىكه همان اشكال بر خود ايشان نيز وارد است . بيان مطلب : مرحوم حائرى مأمور به را - روى حساب جزئيت - عبارت از صلاة و نبودن دواعى غير الهى مىداند . معناى اين حرف اين است كه هم صلاة بايد به داعى امر للغيرش انجام شود و هم نبودن دواعى غير الهى بايد در رديف صلاة واقع شود و به داعى امر للغير باشد . شما مىگوييد : انجام دادن صلاة به داعى امر للغيرش مانعى ندارد زيرا امر ، در ظرف تحقق امتثال وجود دارد ، در اين صورت بايد نبودن دواعى غير الهى هم به داعى امر باشد ، درحالىكه اين مسئله ، اگر معقول هم باشد ، « 1 » هيچ ضرورتى ندارد . آنچه لازم است اين است كه انسان - با قطع‌نظر از اشكالى كه مطرح كرديم - نماز را به داعى امر متعلّق به نماز انجام دهد . بنابراين برفرض كه ما از حرف خودمان در ارتباط با داعى الأمر صرف‌نظر كنيم باز هم اشكال سوم به ايشان وارد است .\r\n\r\n3 - كلام آيت‌اللَّه خويى « دام ظلّه » در پاسخ به كلام مرحوم آخوند\r\nكلام ايشان مبتنى بر دو مقدّمه است كه جنبهء توضيحى دارد : مقدّمهء اوّل : واجبات عباديه‌اى كه قصد قربت در آنها معتبر است ، به سه قسم قابل تصوّر است : قسم اوّل : واجبى كه تمام اجزاء و شرايط و تقيّد واجب به شرايط ، عبادت بوده و قصد قربت - و به تعبير مرحوم آخوند ، داعى الأمر - در همهء آنها لازم باشد و اگر به غير اين صورت انجام شود ، آن واجب ، تحقق پيدا نخواهد كرد . قسم دوم : واجبى كه عباديت آن فقط در ارتباط با اجزاء باشد و شرايط آن لازم\r\n\r\n\r\n","description":"","footnote":"\r\n( 1 ) - كه معقوليت آن‌هم مورد ترديد است .\r\n","page_name":" 352 ","page_number":352},
  {"content":"\r\n\r\nنيست مقرون به قصد قربت باشد و طبعاً تقيّد به اين شرايط هم لازم نيست كه مقرون به قصد قربت باشد . قسم سوم : واجبى كه حتى در ارتباط با اجزائش هم تفكيك و تبعيض وجود داشته باشد ، يعنى بعضى از اجزائش عباديت داشته و بعضى ديگر ، غير عبادى باشد . اكنون كه از مقام تصوّر فارغ شديم ، بايد ببينيم آيا همهء اين اقسام ، در فقه اسلامى تحقق دارد يا نه ؟ اما قسم اوّل : آيت‌اللَّه خويى « دام ظلّه » مىفرمايد : ما در فقه ، واجبى كه در آن تمام اجزاء و شرايط و قيود و حتى تقيّد واجب به اين قيود ، جنبهء عبادى داشته باشد ، نداريم زيرا مهم‌ترين واجب عبادى ما نماز است و خيلى از شرايط نماز ، داراى جنبهء عبادى نيست ، مثلًا طهارت ثوب ، و استقبال قبله - اگرچه مقارن با نماز مىباشند - ولى لازم نيست توأم با قصد قربت باشند . در بين شرايط ، تنها همين طهارات سه‌گانه - وضو ، غسل و تيمم - است كه بايد توأم با قصد قربت باشند ولى در عين حال لازم نيست تقيّد صلاة به اين‌ها توأم با قصد قربت باشد ، يعنى هنگامى كه انسان به نماز مىايستد ، لازم نيست « وقوع صلاتش در حال وضو و مقيّد شدن صلاتش به وضو » هم با قصد قربت باشد . وضو ، عبادت است ، صلاة هم عبادت است ولى تقيّد صلاة به وضو ، امرى عبادى نيست . شاهدش اين است كه اگر چيزى عبادت شد و قصد قربت در آن لازم بود ، انسان بايد التفات به آن چيز داشته باشد . كسى نمىتواند از يك امر عبادى تخلف داشته باشد و درعين‌حال ، آن امر عبادى تحقق پيدا كند . اگر كسى بدون توجه به صلاة ، بايستد و نماز بخواند و خيال كند مشغول كار ديگرى است ، نماز او صحيح نيست . در قصد قربت ، بايد چيزى كه به‌وسيلهء آن تقرّب حاصل مىشود مورد التفات انسان باشد . درحالىكه در مورد « تقيّد صلاة به وضو » اين‌گونه نيست . در فقه گفته‌اند : اگر كسى وضو داشت ولى هنگام صلاة ، بدون اينكه توجّهى به وضو داشته باشد ، مشغول نماز شده و نماز را انجام دهد و بعد از نماز\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nمتوجّه شود نمازش با وضو بوده ، نماز او صحيح است ، با اينكه در حال نماز كاملًا از وضو غافل بوده است . آيت‌اللَّه خويى « دام ظلّه » مىفرمايد : اين فرع فقهى دليل بر اين است كه « تقيّد صلاة به وضو » امرى عبادى نيست ، زيرا اگر جنبهء عباديت داشت ، نمىتوانست با غفلت از وضو ، تحقق پيدا كند ، چون در صورت عباديت ، بايد نسبت به تقيّد هم قصد قربت داشته باشد و چگونه مىشود كسى كه غافل از وضوست ، نسبت به تقيّد ، قصد قربت داشته باشد ؟ اما قسم سوم : « 1 » ايشان مىفرمايد : در واجبات بالأصالة - مثل نماز ، روزه و حجّ - ما نتوانستيم واجبى را پيدا كنيم كه بعضى از اجزاء آن عبادت بوده و بعضى از اجزائش عبادت نباشد . ولى در واجبات بالعرض - يعنى آنهايى كه از ناحيهء نذر و امثال آن و از ناحيهء شرط ضمن عقد وجوب پيدا مىكنند - ممكن است مثالى براى قسم سوم پيدا كنيم ، مثل اينكه كسى نذر كند « اگر حاجت من برآورده شد ، دو روز روزه بگيرم و فلان كار راجح شرعى را انجام دهم ، اين مثال در صورتى به بحث ما ارتباط پيدا مىكند كه اين دو عمل - يعنى روزه و آن عمل راجح - به‌عنوان يك عمل و يك وفاى به نذر شناخته شود . « 2 » اين مثال شبيه اقلّ و اكثر ارتباطى است . دو عمل را به‌عنوان يك شىء ، متعلّق نذر قرار دهد به‌گونه‌اى كه اگر مجموع دو عمل را در خارج انجام داد وفاى به نذر حاصل شده ولى اگر يكى را انجام داد و ديگرى را انجام نداد ، وفاى به نذر حاصل نشده و گويا هيچ‌كدام را انجام نداده است . اگر ما نذرى به اين صورت درست كنيم ، واجبى مىشود كه قسمتى از آن عبادت و قسمت ديگر آن غير عبادت است و مجموع دو عمل هم به عنوان شىء واحد ،\r\n\r\n\r\n","description":"","footnote":"\r\n( 1 ) - قسم دوم را پس از بيان قسم سوم مطرح مىكنيم .\r\n( 2 ) - نه به اين صورت كه به سبب صيغهء نذر ، دو كار را به‌صورت دو واجب استقلالى بر خودش واجب كند ، به‌گونه‌اى كه اگر يكى را انجام داد و ديگرى را انجام نداد ، نسبت به يكى وفاى به نذر حاصل شده و نسبت به ديگرى حاصل نشده باشد .\r\n","page_name":" 354 ","page_number":354},
  {"content":"\r\n\r\nمتعلّق نذر واقع شده است . اما قسم دوم : و آن صورتى است كه همهء اجزاء آن عبادت بوده ولى شرايطش لازم نيست عبادت باشد ، مثل نماز كه اجزاء آن عبادت است ولى بسيارى از شرايط آن - مثل طهارت ثوب و بدن و استقبال قبله و . . . - لازم نيست عبادت باشد . بله در بين شرايط آن فقط طهارات سه‌گانه - يعنى وضو ، غسل و تيمم - است كه جنبهء عباديت دارد . اما در همين‌ها هم كه قصد قربت معتبر است ، تقيّد صلاة به اين‌ها نيازى به قصد قربت ندارد كه توضيح آن را در ضمن قسم اوّل بيان كرديم . مقدّمهء دوم : به‌طور كلّى - حتى در غير عبادات - اگر امرى به يك مركّبِ داراى اجزاء تعلّق گرفت ، آيا اجزاء هم متعلّق امر قرار گرفته‌اند يا اينكه متعلّق امر ، عبارت از مجموع است و اجزاء ، خارج از دايرهء تعلّق امر و مأمور به مىباشند ؟ آيت‌اللَّه خويى « دام ظلّه » مىفرمايد : ما معتقديم كه امر متعلّق به مركّب ، به عدد اجزاء آن مركب ، انحلال پيدا مىكند .\r\nاگر مركّب داراى دو جزء باشد ، انحلال به دو امر پيدا مىكند و اگر داراى پنج جزء باشد انحلال به پنج امر پيدا مىكند و . . . ولى ما از اين امرهاى انحلالى به امر ضمنى تعبير مىكنيم . بنابراين اگر نماز مركّب از ده جزء باشد ، ( أقيموا الصّلاة ) به ده امر ضمنى انحلال پيدا مىكند و هريك از اين ده امر ، به جزئى از اين اجزاء تعلّق پيدا مىكند . ولى بايد توجه داشت كه تعلّق هر امر به يك جزء ، به‌صورت اطلاق نيست بلكه قيد همراه آن مىباشد . اگر ما ركوع را جزء نماز مىدانيم و مىگوييم : « يكى از اوامر انحلالى ( أقيموا الصّلاة ) به ركوع تعلّق مىگيرد » در صورتى كه شما يك ركوع به تنهايى انجام دهيد ، اين امر امتثال نشده است ، زيرا امر ضمنى متعلّق به ركوع ، مقيّد به اين است كه قبل از آن ، اجزاء ديگر آمده باشند و بعد از آن‌هم اجزاء ديگر بيايد . به‌عبارت ديگر : امر متعلّق به هر جزء ، يك امر انحلالى ضمنى است ولى با قيد وقوع آن جزء در محلّ خودش و رعايت مسبوقيت و ملحوقيت آن جزء .\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nآيت‌اللَّه خويى « دام ظلّه » پس از بيان دو مقدّمهء فوق ، در پاسخ مرحوم آخوند « 1 » مىفرمايد : صلاة عبادتى است كه همهء اجزاء آن عبادت مىباشند ، در اين صورت ما مىگوييم :\r\nامرِ متعلّق به ركوع ، متعلّق شده به ركوعى كه مقيّد به قصد قربت است ، مقيّد به اين است كه داعويت امر را در ارتباط با آن ( يعنى ركوع ) حفظ كنيد . و يا مىگوييم : امر ، به ركوع و داعويت امرِ ركوعى نسبت به ركوع ، تعلّق گرفته است . چه مسألهء شرطيت را مطرح كنيم و چه مسألهء جزئيت را ، اشكالى به‌وجود نمىآيد . آيت‌اللَّه خويى « دام ظلّه » خطاب به مرحوم آخوند مىفرمايد : شما در باب جزئيت مىگفتيد : « اگر داعويت امر ، در متعلّق امر اخذ شده باشد لازم مىآيد كه امر ، هم داعى به صلاة باشد و هم داعى به داعويت خودش باشد و اين معقول نيست كه امر ، داعى به داعويت خودش باشد » . ما ( آيت‌اللَّه خويى ) در جواب مىگوييم : « امرِ متعلّق به ركوع و داعى الأمر ، مانند نذرى است كه متعلّق به عبادت و غير عبادت - به‌صورت مجموع - است . در چنين صورتى ما بايد قسمت اوّل نذر را به‌عنوان عبادت انجام دهيم ولى قسمت دوم آن را لازم نيست به‌عنوان عبادت انجام دهيم » . در اينجا نيز مىگوييم : « امر ، به ركوع و قصد قربت تعلّق گرفته است و چون در اين صورت مسألهء انحلال در كار است لذا آن امر انحلالى كه متعلّق به ركوع است ، عبادى بوده و قصد قربت در آن معتبر است ولى امر انحلالى ديگر - كه متعلّق به قصد قربت است - به‌عنوان يك واجب توصّلى است و قصد قربت در آن اعتبار ندارد . در اين صورت ، چگونه امر ، داعويت نسبت به داعويت خودش پيدا مىكند ؟ ركوع ، متعلّق امر عبادى قرار گرفته و قصد قربت ، متعلّق امر توصّلى قرار گرفته است . اين امر توصّلى\r\n\r\n\r\n","description":"","footnote":"\r\n( 1 ) - يادآورى : مرحوم آخوند قصد قربت را به‌معناى داعى الأمر دانسته و اخذ آن را در متعلّق امر - چه به نحو شرطيت و چه به نحو جزئيت - محال مىدانست ، و اين كلام آيت‌اللَّه خويى « دام ظلّه » در پاسخ اين بيان مرحوم آخوند است .\r\n","page_name":" 356 ","page_number":356},
  {"content":"\r\n\r\nمىگويد : « نسبت به امر ركوعى ، قصد قربت لازم است » و ما هم نسبت به امر ركوعى قصد قربت مىكنيم يعنى داعى ما نسبت به اتيان ركوع ، تعلّق امر به ركوع است ولى داعى ما نسبت به قصد قربت ، نبايد يك داعويت ديگر باشد چون اين خودش ، امر توصّلى است و قصد قربت در آن اعتبار ندارد . وقتى گفتند : « يجب قصد القربة » ، اين « يجب » تعبّدى نيست بلكه توصّلى است و آنچه قصد قربت مىخواهد ، واجب تعبّدى است . آيت‌اللَّه خويى « دام ظلّه » سپس مىفرمايد : شما ( مرحوم آخوند ) در مورد شرطيت مىگفتيد : « چون مأمور به ، صلاة مقيد به قصد قربت است ، بنابراين « ذات صلاة » نمىتواند مأمور به باشد بلكه مأمور به ، مقيّد بما هو مقيّد است . پس اگر كسى قصد امرِ صلاتى را كرد ، چيزى را قصد كرده كه مأمور به نيست » . ما ( آيت‌اللَّه خويى ) در پاسخ مرحوم آخوند مىگوييم : « وقتى يكايك اجزاء صلاة را به‌عنوان مأمور به دانستيم ، ديگر جايى براى اين حرف باقى نمىماند كه كسى بگويد : « ركوع ، امر ندارد . سجود ، امر ندارد و . . . » ما براى تمامى اين اجزاء ، اوامر انحلالى ضمنى درست كرديم . پس ركوع ، مأمور به است ، قصد قربت هم به‌عنوان قيد آن مىباشد و قصد قربت ، در ارتباط با امر ركوع است نه اينكه خود قصد قربت متعلّق امر باشد . در نتيجه ما هم مىتوانيم قصد قربت را به‌عنوان قيديت و شرطيت اخذ كنيم و هم به‌عنوان جزئيت و هيچ‌گونه استحاله‌اى پيش نمىآيد » . « 1 » بررسى كلام آيت‌اللَّه خويى « دام ظلّه » : ابتدا بايد به اين نكته توجه داشت كه كلام ايشان ، اقتباس از يك « إن قلت » است كه مرحوم آخوند مطرح كرده است « 2 » اگرچه خود مرحوم آخوند از آن « إن قلت » جواب\r\n\r\n\r\n","description":"","footnote":"\r\n( 1 ) - محاضرات في أُصول الفقه ، ج 2 ، ص 162 - 168\r\n( 2 ) - كفاية الاصول ، ج 1 ، ص 110 و 111\r\n","page_name":" 357 ","page_number":357},
  {"content":"\r\n\r\nداده است و ما به‌زودى در ارتباط با آن بحث خواهيم كرد . به‌هرحال ، كلام آيت‌اللَّه خويى « دام ظلّه » در صورتى تمام است كه دو مطلب زير را بپذيريم : مطلب اوّل : مسألهء انحلالى است كه ايشان مطرح كرد . البته ما در مباحث مربوط به مقدّمهء واجب ، نحوهء تعلّق حكم به اجزاء مأمور به را مورد بحث و بررسى قرار خواهيم داد . در آنجا يك احتمال همين چيزى است كه ايشان مطرح فرمود كه بگوييم : اگر مأمور به ، بسيط باشد ، ما بيش از يك امر نداريم ولى اگر مأمور به ، مركّب باشد ، اوامر متعددى - به تعداد اجزاء - داريم ، البته با آن قيدى كه ايشان اضافه كرد . « 1 » ولى ما فعلًا كارى با آن قيد نداريم ، ما روى نفس تعدّد امر تكيه مىكنيم . ما مىخواهيم ببينيم آيا وقتى امرى به مركّب تعلّق مىگيرد ، عقلاء مسألهء انحلال را مطرح مىكنند يا اينكه مجموع را شىء واحدى مىبينند ، اگرچه در عالم اعتبار باشد ، يعنى - همان‌طور كه قبلًا گفتيم - صلاة ، يك مركّب اعتبارى است ، زيرا اجزاء آن ، مقولات مختلفة الحقايق است كه امكان وحدت حقيقى در مورد آنها وجود ندارد ، اما در عالم اعتبار ، اين مسائل مطرح نيست . شارع ، در عالم اعتبار ، همين اجزاء مختلفة الحقيقه را شىء واحدى مىبيند و مردم را با ( أقيموا الصّلاة ) به اقامهء آن دعوت مىكند . آيا اينجا انحلال وجود دارد ، كه اگر كسى نداند صلاة داراى پنج جزء است يا ده جزء ، براى او معلوم نباشد كه ( أقيموا الصّلاة ) پنج امر است يا ده امر ؟ اين‌ها شاهد بر اين است كه امر به مركّب ، مانند امر به بسيط است . ما خودمان اگر بخواهيم فرزندمان را مأمورْ به انجام كارى بنماييم ، بين جايى كه مأمور به آن بسيط باشد و جايى كه مأمور به آن مركّب باشد فرقى وجود ندارد . اين يك مطلب عرفى و عقلائى است .\r\n\r\n\r\n","description":"","footnote":"\r\n( 1 ) - قيد اين بود كه جزء ، در محلّ خودش واقع شود .\r\n","page_name":" 358 ","page_number":358},
  {"content":"\r\n\r\nالبته فعلًا نمىخواهيم همهء جوانب انحلال را بررسى كنيم « 1 » ولى حد اقل آن اين است كه مسألهء انحلال ، مسألهء روشنى نيست و قابل مناقشه است . مطلب دوم : همان گونه كه در كلام مرحوم بروجردى و امام خمينى رحمه الله ملاحظه شد ، اختلاف اساسى با مرحوم آخوند در ارتباط با داعويت امر بود . ما - به تبعيت از مرحوم بروجردى و امام خمينى رحمه الله - گفتيم : داعويت امر ، يك معناى غير معقولى است . اگر امر ، داعويت و محرّكيت داشته باشد ، نبايد از تحقق مأمور به انفكاك پيدا كند ، درحالىكه مسئله به اين صورت نيست . محرّك انسان به طرف انجام مأمور به ، عبارت از خصوصياتى است كه به سبب بعضى از عقايد ، در نفس انسان رسوخ دارد ، مثل مسألهء اعتقاد به معاد و بهشت و جهنّم و . . . به‌طورى كه اگر اين مسائل نبود ، شايد نود و نه درصد اوامر عبادى امتثال نمىشد . ما گفتيم : امر ، صغراى مسئله را تأمين مىكند . موضوع عقاب و ثواب را درست مىكند و اگر امرى نباشد ، زمينه‌اى براى استحقاق عقاب يا استحقاق ثواب وجود ندارد ولى وقتى امر وجود پيدا كرد ، صغرى به‌وجود آمده است و ما در كبراى مسئله بحث داريم . آيت‌اللَّه خويى « دام ظلّه » در اينجا همان راه مرحوم آخوند را طى كرده و داعى الأمر را به همان صورت مطرح كرده است ولى از راه انحلال ، كه توضيح آن گذشت . بنابراين اگر ما اين دو مبنا - يعنى مسألهء انحلال و مسألهء داعويت امر به كيفيتى كه مرحوم آخوند مطرح كرد - را بپذيريم ، كلام آيت‌اللَّه خويى « دام ظلّه » تمام خواهد بود ولى اگر حد اقل يكى از اين دو مطلب مورد مناقشه باشد ، همين مقدار در ردّ كلام ايشان كافى است ، چه رسد به اينكه ما مطلب دوم را به‌طور كلّى نفى كرديم . البته ما گفتيم : اين كلام ايشان ، يك كلام ابتكارى نيست بلكه از « إن قلت » مرحوم آخوند اقتباس شده است ، كه ما در اينجا به بررسى آن مىپردازيم :\r\n\r\n\r\n","description":"","footnote":"\r\n( 1 ) - جوانب اين مسئله ، در بحث مقدّمهء واجب ، مورد بحث قرار مىگيرد .\r\n","page_name":" 359 ","page_number":359},
  {"content":"\r\n\r\n\r\nآيا شارع مىتواند قصد قربت را از راه تعدّد امر ، در متعلّق قرار دهد ؟\r\nعنوان اصلى بحث ما اين نبود كه آيا شارع مىتواند قصد قربت - به‌معناى داعى الأمر - را در رديف ركوع و سجود و ساير اجزاء و شرايط قرار دهد يا نه ؟ بلكه عنوان بحث اين بود كه آيا شارع مىتواند قصد قربت - به‌معناى داعى الأمر - را مأمور به قرار دهد ، هرچند به‌واسطهء دو امر باشد ؟ مرحوم آخوند در ضمن يك « إن قلت » اين مسئله را تصوير كرده و سپس به ردّ آن مىپردازد . حاصل « إن قلت » اين است كه ممكن است كسى بگويد : قبول كرديم كه اگر شارع بخواهد قصد قربت را داخل در دايرهء مأمور به قرار دهد ، با امر واحد امكان ندارد ولى آيا با تعدّد امر هم نمىتوان چنين كارى انجام داد ؟ مثل اينكه شارع يك امر را متعلّق به ذات صلاة كند ، سپس امر دومى بگويد : « بر شما واجب است كه صلاة مأمور به به امر اوّل را به داعى امر متعلّق به خودش انجام دهيد » در اين صورت دو امر در كار است : امر اوّل به تمام اجزاء غير از مسألهء قصد قربت تعلّق گرفته و امر دوم هم متعلّق به قصد قربت است . ولى اين دو امر با هم فرق دارند : امر اوّل ، امر تعبدى است ، امرى كه متعلّق به ذات صلاة است ، يك امر عبادى است ، يعنى اتيان صلاة ، قصد قربت مىخواهد . اما امر دوم كه متعلّق به خود قصد قربت است ، امر توصّلى است و قصد قربت - و اينكه به داعى امر باشد - لازم ندارد . ولى اين امر دوم ما را هدايت مىكند به اينكه امر اوّل تعبّدى است « 1 » . همان گونه كه گفتيم ، كلام آيت‌اللَّه خويى « دام ظلّه » از اين « إن قلت » مرحوم آخوند اقتباس شده است ولى مرحوم آخوند مسئله را روى مجموع صلاة برده و گفته است :\r\nيك امر ، به صلاة تعلّق گرفته و امر ديگر هم به اينكه صلاة بايد به داعى امر متعلّق به\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 110 و 111\r\n","page_name":" 360 ","page_number":360},
  {"content":"\r\n\r\nصلاة اتيان شود . ولى آيت‌اللَّه خويى « دام ظلّه » مسألهء انحلال را مطرح كرده و مىگويد :\r\nدر باب ركوع ، يك امر انحلالى به ركوع تعلّق گرفته و كنار آن امر ديگرى است به اينكه امر به ركوع را بايد به‌صورت عباديت انجام دهيد . مرحوم آخوند ، « إن قلت » فوق را به دو صورت جواب مىدهد : جواب اوّل : برفرض كه اين « إن قلت » را بپذيريم ولى ما در شريعت چنين چيزى نداريم كه به يك عبادت ، دو امر تعلّق گرفته باشد ، يك امر به ذات عبادت و امر ديگر به قصد قربت در رابطه با امر اوّل . جواب دوم : امر اوّل كه متعلّق به صلاة شده است يا تعبّدى است و يا توصّلى و يا اينكه تعبّدى و توصّلى بودن آن مشكوك است . اگر تعبّدى باشد معنايش اين است كه تا قصد قربت نباشد غرض از آن امر حاصل نشده و امتثالى تحقق پيدا نمىكند ، در اين صورت ما نيازى به امر دوم نداريم ، زيرا تعبّدى بودن امر اوّل اقتضاء مىكند كه مأمور به را با قصد قربت انجام دهيم . و اگر امر اوّل توصّلى باشد ، معنايش اين است كه غرض آن ، بدون قصد قربت حاصل مىشد و اگر غرض حاصل شد ، جايى براى امر دوم باقى نمىماند ، زيرا امر دوم مىخواهد بگويد : « تا قصد قربت نباشد ، غرض حاصل نمىشود » ، درحالىكه ما فرض كرديم غرض از امر اوّل ، با اتيان صلاة بدون قصد قربت ، تحقق پيدا مىكند . و اگر شك در تعبّديت و توصّليت داشته باشيم ، باز هم نيازى به امر دوم نيست ، زيرا ما در ذيل همين بحث « 1 » خواهيم گفت كه در صورت شك در تعبّديت و توصّليت مأمور به ، عقل حكم مىكند به اينكه بايد قصد قربت رعايت شود ، زيرا اگر قصد قربت رعايت نشود ، نمىدانيم كه غرض مولا حاصل شده يا نه ؟ و جايى كه امر آمد ، در مقام امتثال بايد يقين به تحصيل غرض مولا پيدا كنيم و با خالى بودن از قصد قربت ، يقين\r\n\r\n\r\n","description":"","footnote":"\r\n( 1 ) - تذكر : اساس مسأله‌اى كه مرحوم آخوند مطرح كرد همين « مسألهء شك در تعبّديت و توصّليت » است و آنچه تاكنون مطرح كرديم مقدّمات همين بحث بود .\r\n","page_name":" 361 ","page_number":361},
  {"content":"\r\n\r\nبه تحصيل غرض مولا حاصل نمىشود . در نتيجه در مورد شك در تعبّديت و توصّليت نيز احتياجى به امر دوم احساس نمىشود . « 1 »\r\n\r\nبررسى پاسخ مرحوم آخوند\r\nبه‌نظر ما پاسخ مرحوم آخوند ، نادرست است : اما پاسخ اوّل ايشان كه فرمود : « ما در شريعت ، دو امر نداريم » داراى دو اشكال است : اوّلًا : اين كلام ايشان ، بحث از وقوع و عدم وقوع است و ما در وقوع و عدم وقوع ، بحث نداريم ، بحث ما در مقام ثبوت - يعنى مقام امكان و استحاله - است . ما گفتيم :\r\n« بعضى در اين مسئله قائل به استحالهء ذاتيه و بعضى قائل به استحالهء بالغير شده‌اند و صدر كلام مرحوم آخوند ، ظهور در استحالهء ذاتيه دارد اما استدلال ايشان منطبق بر استحالهء بالغير است . آيا بحثى كه بر محور استحاله و غير استحاله دور مىزند ، تناسب دارد كه بگوييم : « در شرع وقوع ندارد » ؟ ما كارى به مقام اثبات نداريم ، ما مىخواهيم ببينيم آيا براى شارع ممكن است كه قصد قربت را در متعلّق امر اخذ كند يا امكان ندارد ؟ ثانياً : علاوه بر اين ، اصل اين كلام هم درست نيست ، زيرا در شرع ، دو امر داريم .\r\nما گفتيم : اگرچه در مورد ( أقيموا الصّلاة ) ما امر ديگرى نسبت به قصد قربت نداريم ولى يك نهى نسبت به چيزهايى كه ضدّ قصد قربت است داريم . ريا ، منهى عنه است .\r\nوقتى ريا و ساير دواعى نفسانى ، منهى عنه شد ، كسى كه ريا مىكند ، نه تنها عمل حرامى انجام داده بلكه عبادت او هم باطل است . بنابراين وقتى ما كنار ( أقيموا الصّلاة ) ، يك سلسله نواهى به اين صورت داريم ، معنايش اين است كه يك امرى هم نسبت به قصد قربت داريم و لازم نيست كه حتماً تصريحى به اين امر شده باشد .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 111 و 112\r\n","page_name":" 362 ","page_number":362},
  {"content":"\r\n\r\nاما پاسخ دوم ايشان كه فرمود : « اگر امر اوّل تعبّدى است ، نيازى به امر دوم نيست و اگر توصّلى است ، خلاف فرض ماست ، و اگر شك در تعبّديت و توصّليت داشته باشيم ، عقل حكم مىكند كه بايد قصد قربت رعايت شود ، بنابراين وجهى براى امر دوم باقى نمىماند » . اين جواب ايشان قابل مناقشه است ، زيرا بالاخره مرحوم آخوند قبول دارند كه ما در شريعت دو نوع واجب داريم : واجب تعبّدى و واجب توصّلى . نماز ، واجبى است تعبّدى كه قصد قربت در آن معتبر است ولى دفن ميت واجب توصّلى است و قصد قربت نمىخواهد . حال از مرحوم آخوند سؤال مىكنيم كه ما اين‌ها را از كجا به دست بياوريم ؟ شما كه دست شارع را به‌طور كلّى مىبنديد و مىگوييد : « شارع نمىتواند مسألهء قصد قربت را بيان كند ، نه به‌واسطهء يك امر و نه به‌واسطهء دو امر » پس ما از كجا اين‌ها را به دست آوريم ؟ آيا عقول ناقص ما بين صلاة بر ميت و دفن ميت فرق قائل است ؟ يا اينكه اين مسئله ريشهء شرعى دارد ؟ چگونه مىتوان گفت : « ريشهء شرعى دارد » درحالىكه شما همهء راه‌ها را به روى شارع مىبنديد و به‌هيچ عنوان ممكن نمىدانيد كه شارع مسألهء قصد قربت را در متعلّق امر اخذ كند ، نه به‌صورت شرطيت و نه به‌صورت جزئيت . بنابراين ، كلام مرحوم آخوند ، كلام قابل قبولى نيست . راه استكشاف عباديت و غير عباديت ، شارع است . همان‌طور كه شارع در « لا صلاة إلّا بطهور » « 1 » شرطيت طهارت را بيان مىكند و خودِ اين « لا صلاة إلّا بطهور » متضمن امر است - ولى امرى كه متعلّق به شرط است - و همان‌طور كه « لا صلاة إلّا بفاتحة الكتاب » « 2 » جزئيت فاتحةالكتاب را براى نماز مطرح مىكند ، اگر بيان شارع نبود ما از كجا مىفهميديم كه فاتحةالكتاب جزئيت دارد ، طهور شرطيت دارد ؟ شما ساير اجزاء و شرايط مأمور به را در\r\n\r\n\r\n","description":"","footnote":"\r\n( 1 ) - وسائل الشيعة ، ج 1 ( باب 9 من أبواب أحكام الخلوة ، ح 1 )\r\n( 2 ) - مستدرك الوسائل ، ج 4 ، ص 158 ، ح 5 )\r\n","page_name":" 363 ","page_number":363},
  {"content":"\r\n\r\nعبادت ، با نيت قصد قربت به‌وجود مىآوريد ، پس چگونه مىگوييد : شارع نمىتواند اعتبار قصد قربت را بيان كند ، نه به‌صورت جزئيت و نه به‌صورت شرطيت ؟ آيا اين حرف را مىتوان قبول كرد ؟ عقول ناقص ما از كجا مىتواند بفهمد كه فلان چيز عبادت است يا فلان چيز عبادت نيست ؟ بايد از راه بيان ادلّهء شرعيه و تبيين شارع اين مسائل را به دست آوريم . اين يك اشكال كلّى به مرحوم آخوند است كه با قطع‌نظر از اشكالاتى كه به جواب از اين « إن قلت » وارد است ، خود اين مسئله ، انسان را به نادرست بودن كلام مرحوم آخوند ، مطمئن مىكند . خلاصه اينكه اگر ما نتوانيم از همهء حرف‌هاى مرحوم آخوند جواب بدهيم ولى نتيجهء ايشان را نمىتوانيم بپذيريم ، ما نمىتوانيم قبول كنيم كه شارع ، نسبت به قصد قربت ، دستش بسته است ، همهء اجزاء و شرايط را مىتواند بيان كند ولى قصد قربت را نمىتواند بيان كند . آنچه گفتيم در ارتباط با اصل كلام مرحوم آخوند بود ولى در كلام ايشان نكات ديگرى نيز وجود دارد كه بايد مورد بررسى قرار گيرند :\r\n\r\nبررسى ساير نكات كلام مرحوم آخوند\r\nايشان فرمود : « اگر عباديت امر اوّل - كه متعلّق به صلاة است - را احراز كرديم ، چه نيازى به امر دوم داريم ؟ و اگر در عباديت آن شك كرديم ، عقلْ مستقلًا حكم مىكند كه در موارد شك در تعبّديت و توصّليت ، بايد قصد قربت را رعايت كرد ، زيرا اشتغال يقينى برائت يقينى مىخواهد و تا وقتى ما قصد قربت را نياوريم ، يقين به برائت برايمان حاصل نمىشود » . به‌نظر ما اين كلام مرحوم آخوند داراى اشكال است ، زيرا : اوّلًا : در مورد شك در تعبّديت و توصليّت ، ممكن است شارع بيان نكند ولى ما\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nقطع به عدم تعبّديت پيدا كنيم ، شك در تعبّديت و توصّليت چيزى نيست كه همه جا تحقق پيدا كند . ممكن است انسان غافل از تعبّديت و توصّليت باشد و يا به‌صورت جهل مركّب ، براى او قطع به عدم تعبّديت حاصل شود ، زيرا براى ما بيانى از طرف شارع نيامده ، شارع ، اشاره‌اى به مسألهء تعبّديت نداشته تا انسان احتمال ثبوت يا عدم ثبوت آن را بدهد . و در اين صورت ، هريك از احتمالات فوق ، امكان دارد . پس اينكه شما مسئله شك را به‌صورت غالب و فرض بيشتر در مسئله قرار داديد ، محلّ اشكال است . ثانياً : خود اين فرض هم قابل مناقشه است . فرض كنيم شما همه جا يا قطع به عباديت داريد و يا شك در تعبّديت و توصّليت داريد . اگر قاطع باشيد بايد مأمور به را به قصد قربت انجام دهيد و اگر هم شك داشته باشيد ، از باب حكم عقل و قاعدهء اشتغال ، بايد قصد قربت مراعات شود . ما مىگوييم : اين حكم عقل ، از كدام نوعِ احكام عقليه است ؟ آيا اين حكم عقل ، مثل آن احكام فطريه عقليه است ، يعنى همان عقلى كه در مسألهء اثبات صانع ، بالفطره حاكم است كه در عالم ، صانع وجود دارد و امكان ندارد كه اين عالم ، بدون مبدأ هستى تحقق پيدا كند و اگر كسى صانع را انكار كند ، به فطرت خودش توجهى نكرده است ، آيا حكم عقل در اينجا هم از اين قبيل است ؟ يا اينكه خود اين حكم عقل هم محلّ اختلاف است . شما مىگوييد : « عقل من حكم مىكند » ، در مقابل شما هم كسانى مىگويند : « عقل ما حكم نمىكند » . همان‌طور كه در مسألهء اقلّ و اكثر ارتباطى از نظر برائت عقلى دو قول وجود دارد : يكى مىگويد : « در اقلّ و اكثر ارتباطى ، عقلْ حكم به برائت مىكند » ديگرى مىگويد : در اقلّ و اكثر ارتباطى ، عقلْ حكم به اشتغال مىكند » آيا چون عقل شما حكم به اشتغال مىكند - درحالىكه عقل ديگران چنين حكمى نمىكند - پس شارع بايد مسائل را روى عقل شما بيان كند ؟ آيا حرف شما غير از اين است ؟ يعنى چون عقل من در مسألهء شك در تعبديت و توصليت ، حكم به لزوم رعايت قصد قربت مىكند ، پس ضرورتى ندارد شارع مسألهء قصد قربت را مطرح كند . در مقابل\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nعقل شما ، عقل‌هايى است كه چنين حكمى نمىكند . آنها مىگويند : « اگر شارع ، تعبديت را بيان نكند ، رعايت قصد قربت لزومى ندارد » همان‌طور كه در همهء اجزاء و شرايط در اقلّ و اكثر ارتباطى اين حرف را مىزنند . بنابراين ، مسألهء حكم عقل ، داراى مناقشه است . ثالثاً : برفرض كه اين حكم عقل ، مورد اتفاق همه باشد و در باب اقلّ و اكثر ارتباطى هم يك چنين حرفى بزنيم ، در اين صورت دو اشكال پيش مىآيد : اشكال اوّل : اگر همهء عقول در باب اقلّ و اكثر ارتباطى قائل به جريان قاعدهء اشتغال هستند پس چرا شارع ، ساير اجزاء و شرايط را بيان كرده و فقط قصد قربت را بيان نكرده است ؟ همان‌طور كه مسألهء قصد قربت نياز به بيان ندارد ، مسألهء فاتحةالكتاب هم نياز به بيان ندارد ، جزئيت سوره هم نياز به بيان ندارد ، زيرا شما شك مىكنيد و همهء عقول مىگويند : « در صورت شك ، رعايت احتياط واجب است » پس چرا شارع مىگويد : « لا صلاة إلّا بفاتحة الكتاب » ؟ براساس چه خصوصيتى ما قصد قربت را از ساير اجزاء و شرايط جدا كنيم و به شارع حق دهيم كه ساير اجزاء و شرايط را بيان كند با اينكه در صورت شك ، قاعدهء اشتغال ، در آنها هم حكم به اشتغال مىكرد و همهء عقول ، حكم به اشتغال مىكرد . اشكال دوم : اگر مطلبى را همهء عقول درك كنند و فرض كنيم هيچ اختلافى بين آنها نيست ، مثلًا همهء عقول ، در اقلّ و اكثر ارتباطى قائل به اشتغال شوند ، آيا نتيجه اين مىشود كه نيازى به بيان شارع نيست ، يا نتيجه اين مىشود كه محال است شارع بيان كند ؟ اين دو با هم فرق دارند ، شما مدّعى استحاله هستيد شما مىگوييد : « چه از طريق امر واحد و چه از طريق دو امر ، محال است شارع قصد قربت را در متعلّق امر بياورد » ولى اين بيان ، استحاله را نمىگويد : اين بيان مىگويد : « اگر مطلبى را همهء عقول قبول كردند ، نيازى به بيان شارع نيست » ، ممكن است نيازى نباشد ولى شارع بخواهد بيان كند . بنابراين دليل شما با مدّعايتان تطبيق نمىكند . دليل شما عدم نياز به بيان شارع و مدّعايتان استحاله است و اين دو با هم تطبيق نمىكنند . خصوصاً با توجّه\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nبه اينكه ما يك سرى احكام عقليه داريم كه عقول در مورد آنها اختلافى ندارند ولى با وجود اين ، شارع حكم آنها را بيان كرده است ، مثلًا ظلم ، عقلًا قبيح است و همهء عقول به قبح آن معتقد است ولى شارع مقدّس نيز حرمت آن را بيان كرده است . و اين حكم شرع هم مولوى است نه ارشادى ، به‌همين‌جهت اگر كسى ظلم كند ، حرام شرعى را مرتكب شده و مستحق عقوبت است . بله در بعضى موارد ، حكم شرع ارشادى است ، مثل آيهء ( أطيعوا اللَّه . . . ) كه ارشاد به حكم عقل است . و نيز مسألهء ملازمهء بين حكم عقل و حكم شرع ، بر خلاف شماست ، زيرا ملازمه مىگويد : « آنجايى كه حكم عقل هست ، حكم شرع هم هست » و نمىگويد : « آنجا كه حكم عقل هست ، نيازى به حكم شرع نيست » درحالىكه براساس مبناى مرحوم آخوند بايد وقتى عقل حكم دارد ، نيازى به حكم شارع نباشد . در نتيجه ، بيانى كه مرحوم آخوند در پاسخ از « إن قلت » مطرح كرده ، علاوه بر اشكال كلّى كه برآن وارد است ، جزئيات آن نيز داراى اشكال است .\r\n\r\nكلام مرحوم آخوند در مورد معانى ديگر قصد قربت\r\nمرحوم آخوند مىفرمايد : ما كه مىگوييم : « اخذ قصد قربت در متعلّق امر استحاله دارد » ، در صورتى است كه قصد قربت به معناى داعى الأمر باشد ، ولى اگر از قصد قربت معناى ديگرى اراده كنيم ، با چنين اشكالى مواجه نخواهيم شد . مثلًا اگر كسى نماز را به داعى حسن بودن آن بخواند ، مانعى ندارد كه اين معنا در متعلّق امر اخذ شود ، يعنى مولا بگويد : « نماز بر تو واجب است ، به داعى اين كه حسن است » در اين صورت ، دور و امثال آن لازم نمىآيد . همچنين اگر كسى نماز را به داعى اينكه نماز داراى مصلحت است بخواند و ما اين معنا را عبارت اخرى از قصد قربت بدانيم ، مولا مىتواند اين عنوان را در متعلّق اخذ كند و بگويد : « يجب عليك الصلاة بداعي كونها ذات مصلحة » ، اين نيز مستلزم دور و امثال آن نيست . و نيز اگر كسى نماز را براى خدا اتيان كند ، بدون اينكه پاى امر و داعويت امر در ميان باشد ، اين « براى خدا بودن » نيز\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nمىتواند داخل در متعلّق امر باشد و شارع مىتواند بگوييد : « يجب عليك الصلاة للّه » ، خواه « للّه » به صورت جزئيت باشد يا به صورت شرطيت . مرحوم آخوند مىفرمايد : « اگر قصد قربت را به يكى از سه معناى اخير معنا كنيم ، اخذ آن در متعلّق امر مانعى ندارد ، ولى اين معانى قطعاً در عبادات اعتبار ندارند ، زيرا همين اندازه كه انسان نماز را به داعى امر اتيان كند ، كفايت مىكند » « 1 » . بررسى كلام مرحوم آخوند : ابتدا به ذهن مىآيد كه كافى بودن قصد قربت به معناى داعى الأمر ، دلالت ندارد بر اينكه قصد قربت ، به آن سه معنا قطعاً اعتبار نداشته باشد . ممكن است قصد قربت به معناى داعى الأمر كافى باشد ولى در عين حال ، همهء معانى ديگر يا بعضى از آنها هم كافى باشد . بعضى از محشّين « 2 » كفاية الاصول در توضيح اين مطلب فرموده است : قصد قربت ، به يكى از آن سه معنا داراى دو احتمال است : يا بايد حتماً اعتبار داشته باشد ، مثل واجب تعيينى و يا بايد به صورت تخيير معتبر باشد و شقّ سومى ندارد . اگر بخواهد به صورت تعيين معتبر باشد ، اين با كفايت قصد قربت به معناى داعى الأمر سازگار نيست ، زيرا معناى اعتبار يكى از آن سه معنا به صورت تعيين ، اين است كه غير از آن معنا فايده‌اى ندارد ، در حالى كه به طور مسلّم قصد قربت به معناى داعى الأمر كفايت مىكند ، بنابراين كفايت قصد قربت به معناى داعى الأمر دليل بر عدم تعيين يكى از آن سه معناست . امّا اگر بخواهد تخييراً معتبر باشد « 3 » ، يعنى انسان در عبادات مخيّر باشد بين قصد قربت به معناى داعى الأمر يا قصد قربت به يكى از آن سه معناى ديگر ، و اين تخيير\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 112\r\n( 2 ) - مراد مرحوم مشكينى است . رجوع شود به كفاية الاصول با حواشى مرحوم مشكينى ، ج 1 ، ص 112\r\n( 3 ) - كه به حسب ظاهر هم تخيير به ذهن مىآيد .\r\n","page_name":" 368 ","page_number":368},
  {"content":"\r\n\r\nهم تخيير شرعى باشد نه تخيير عقلى « 1 » . در تخيير شرعى ، بايد اطراف تخيير ، قابليت تعلّق امر داشته باشند و اگر يكى از اطراف آن قابليت تعلّق امر نداشته باشد ، نمىشود تخيير شرعى تحقّق پيدا كند و بعد از آنكه ما فرض كرديم قصد قربت به معناى داعى الأمر نمىتواند در مأمور به دخالت داشته باشد ، چطور در اينجا تخيير شرعى امكان دارد ؟ پس استدلال ايشان را به اين صورت بايد توضيح داد ، لذا ايشان در اينجا قيدى را مطرح كرده مىفرمايد : « لكفاية الاقتصار على قصد الامتثال الذى عرفت عدم إمكان أخذه فيه » « 2 » ، ذكر اين خصوصيت براى يادآورى اين مطلب است كه نه به صورت تعيين مىتوان يكى از آن معانى سه‌گانه را مطرح كرد و نه به صورت تخيير ، زيرا يك طرف آن قابليت ندارد كه امر به آن تعلّق بگيرد . ولى ما با مرحوم آخوند ، در ارتباط با اصل كلامشان بحث داريم . ايشان در حقيقت بين اينكه قصد قربت به معناى داعى الأمر باشد و يا به يكى از معانى سه‌گانه باشد تفصيل داد و فرمود : « در صورت اوّل ، نمىتوان قصد قربت را در متعلّق امر اخذ كرد ولى در صورت دوم ، اخذ آن ممكن است » ما مىخواهيم ببينيم آيا با توجه به بيانات خود مرحوم آخوند در ارتباط با داعى الأمر - و اينكه قصد قربت به اين معنا نمىتواند در متعلّق اخذ شود - اين فرق وجود دارد يا نه ؟ در كلام مرحوم آخوند ، دو نكته مطرح شده بود كه لازم است به آنها توجه شود : نكتهء اوّل : مطلبى بود كه در مورد استحالهء اخذ قصد قربت به عنوان شرطيت مطرح شده بود . ايشان فرمود : اگر نماز ، مقيّد به داعى الأمر باشد و اين مقيّد - بما هو مقيّد - مأمور به باشد ، در اين صورت ذات صلاة ، مأمور به نيست ، پس مكلّف چگونه\r\n\r\n\r\n","description":"","footnote":"\r\n( 1 ) - تخيير عقلى ، عبارت از مسائلى است كه تنها عقلْ حاكم به تخيير در آنهاست مثل تخيير بين اجزاء وقت در واجب موسّع و يا اگر مولا گفت : « جئني برجلٍ » مكلّف ، مخيّر است زيد را بياورد يا بكر را و يا . . . تخيير در اين موارد عبارت از تخيير عقلى است .\r\n( 2 ) - كفاية الاصول ، ج 1 ، ص 112\r\n","page_name":" 369 ","page_number":369},
  {"content":"\r\n\r\nمىتواند صلاة را به داعى امر آن اتيان كند ؟ چون صلاة ، مأمور به نيست . آنچه مأمور به است ، مقيّد - بما هو مقيّد - است و در اجزاء تحليليه عقليّه حتى تبعيض از نظر تعلّق امر معنا ندارد ، پس مكلّف چطور مىتواند صلاة را به داعى امر صلاة اتيان كند ؟ نكتهء دوم : مطلبى بود كه ايشان در مورد استحالهء اخذ قصد قربت به عنوان جزئيت مطرح كرد و آن اين بود كه اگر داعويت امر در متعلّق اخذ شد ، لازم مىآيد كه امر ، هم داعى به صلاة باشد و هم داعى به داعويت خودش باشد و چگونه معقول است كه چيزى داعى به داعويت خودش باشد ؟ حال مرحوم آخوند در اينجا مىفرمايد : اخذ قصد قربت به يكى از معانى سه‌گانه - حسن بودن ، داراى مصلحت بودن و بخاطر خدا بودن - در متعلّق امر مانعى ندارد ، مثلًا مكلّف مىتواند صلاة را به داعى حسن انجام دهد و اخذ اين معنا در متعلّق هم امكان دارد . اكنون كه مكلّف در مقام عمل مىخواهد صلاة را به داعى حُسن آن انجام دهد ، ما مىگوييم : آنچه حُسن دارد ، صلاة مقيّد به داعى حسن است و خود صلاة ، حَسَن نيست . همان‌طوركه در آنجا صلاة مقيّد ، مأمور به است در اينجا نيز صلاة مقيّد به داعى حُسن ، مأمور به است و داراى حُسن مىباشد . در اين صورت ، مكلّف چگونه مىتواند صلاة را به داعى حسن صلاة انجام دهد ؟ به عبارت ديگر : در اينجا ذات صلاة حُسن ندارد بلكه صلاة مقيّد - بما هو مقيّد - حسن دارد . اگر بگوييد : « وقتى صلاة مقيّد ، داراى حسن بود ، ذات صلاة هم حُسن خواهد داشت » ، مىگوييم : پس چرا شما اين حرف را در مورد داعى الأمر نمىگوييد ؟ در آنجا هم بگوييد : « اگر صلاة مقيّد به داعى الأمر ، مأمور به شد ، معنايش اين است كه نفس صلاة هم مأمور به است » اگر چنين است شما چرا گفتيد : « مكلّف قدرت ندارد نماز را به داعى امرش انجام دهد » ؟\r\nشما در تعليل اين مطلب مىگفتيد : « چون صلاة ، مأمور به نيست » ما هم در اينجا مىگوييم : « آنچه در اينجا حُسن دارد ، صلاة مقيّد - بما هو مقيّد - است و ذات صلاة ، حُسن ندارد » . همچنين اگر قصد قربت را به معناى داعويت مصلحت معنا كنيد ، ما مىگوييم :\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nمكلّف در مقام عمل نمىتواند صلاة را به داعى مصلحت انجام دهد زيرا آنچه داراى مصلحت است صلاة مقيّد به داعى مصلحت است نه صلاة تنها ، در اين صورت چگونه مكلّف مىتواند صلاة را به داعى مصلحت متحقّق در صلاة اتيان كند ؟ مصلحت ، در ذات صلاة نيست بلكه در صلات مقيّد است . اگر شما در اينجا نيز بگوييد : « وقتى صلاة مقيّد داراى مصلحت شد ، ذات صلاة هم داراى مصلحت خواهد بود » ما در جواب مىگوييم : « پس همين حرف را در باب داعى الأمر هم بگوييد . يعنى بگوييد : وقتى صلاة مقيّد به داعى الأمر ، مأمور به شد ، ذات صلاة هم داراى عنوان مأمور به است و مكلّف مىتواند آن را اتيان كند » . اين اشكال در ارتباط با معناى سوم قصد قربت هم مطرح است . شما مىگوييد :\r\n« صلاة را « للَّه » اتيان مىكند » ما مىگوييم : « آنچه مىتواند اضافه به خداوند داشته باشد ، صلاة مقيّد به قصد قربت است ، امّا نفس صلاة - با قطع نظر از تقيّدش - نمىتواند للَّه باشد » . بنابراين چه قصد قربت را به معناى داعى الأمر بدانيم و چه به يكى از معانى سه‌گانه بدانيم ، در ارتباط با شرطيت ، اشكال وجود دارد . امّا در ارتباط با جزئيت ، مرحوم آخوند مىفرمود : « اگر داعويت امر ، به عنوان جزء متعلّق باشد ، لازم مىآيد كه امر ، همان‌طور كه داعى به نفس صلاة است ، داعى به داعويت خودش هم باشد و چنين چيزى معقول نيست » آيا اين حرف در ارتباط با سه معناى ديگر به چه كيفيت است ؟ اگر ما گفتيم : « قصد قربت به معناى داعى الحسن است و متعلّق امر هم عبارت از صلاة و داعى الحسن باشد » ، يعنى داعى الحسن به صورت جزئيت مطرح باشد ، در اين صورت داعى الحسن بايد هم داعويت به صلاة داشته باشد و هم داعويت به داعى الحسن داشته باشد ، چون داعى الحسن هم جزء مأمور به است ، اين چه فرقى با داعى الأمر مىكند ؟ همان‌طور كه داعويت امر به داعويت خودش محال است ، داعويت حسن به داعويت حسن هم محال است .\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nدر باب مصلحت هم همين‌طور است . اگر داعويت مصلحت ، به عنوان جزء مأمور به باشد ، داعويت مصلحت نسبت به داعويت خودش لازم مىآيد و چنين چيزى محال است . در فرض سوم هم همين‌طور است . يعنى اگر قيد « للَّه » به عنوان جزء مأمور به باشد لازم مىآيد للَّه ، داعويت داشته باشد به داعويت للَّه و چنين چيزى غير معقول است . در اينجا بايد توجه داشت كه ما نمىخواهيم بگوييم : « تمام ادلّه‌اى كه بر استحاله اقامه شده است ، در اينجا جريان دارد » . طرف صحبت ما در اينجا مرحوم آخوند است و ما مىخواهيم بگوييم : « راهى را كه ايشان طى كرد و محورى را كه در مسألهء استحالهء شرطيت و استحالهء جزئيت مطرح كرد در ساير معانى قصد قربت هم جريان دارد » .\r\nالبته بعضى از ادلّهء استحاله‌اى كه ديگران مطرح كرده‌اند در اينجا جريان ندارد . ولى جاى اين سؤال از مرحوم آخوند است كه چطور شما تفصيل داديد كه اگر قصد قربت به معناى داعى الامر باشد ، استحالهء بالغير دارد و اگر به يكى از معانى سه‌گانه باشد ، استحاله‌اى ندارد ؟ به نظر ما ملاك يكسان است و ادلّه استحاله در تمامى آنها جريان پيدا مىكند . نتيجهء بحث در ارتباط با اخذ قصد قربت در متعلّق امر از آنچه گفته شد معلوم گرديد كه ما چه قصد قربت را به معناى داعى الأمر بگيريم و چه به معناى داعى الحسن يا معانى ديگر ، اخذ آن در متعلّق مانعى ندارد ، خواه به نحو شرطيت و خواه به نحو جزئيت .\r\n\r\nبحث سوم : شك در تعبديّت و توصّليت\r\nدر فقه به بسيارى از موارد برخورد مىكنيم كه چيزى واجب شده ولى نمىدانيم آيا وجوب آن تعبّدى است به گونه‌اى كه در حصول غرض آمر ، علاوه بر اصل عمل ،\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nقصد قربت « 1 » هم لازم باشد ، يا اينكه وجوب آن توصّلى است و در حصول غرض مولا نيازى به قصد قربت نيست ؟ در اينجا مىخواهيم ببينيم مقتضاى ادلّه در صورت شك در تعبّديت و توصّليت چيست ؟ براى حلّ اين مسئله ، در دو مقام بحث مىكنيم : مقام اوّل : آيا مىتوان از ادلّهء لفظيه - مثل أصالة الإطلاق - به تعبّدى بودن يا توصّلى بودن واجب پى برد ؟ مقام دوم : اگر نتوانستيم از ادلّهء لفظيّه استفاده كنيم - خواه به خاطر عدم وجود دليل لفظى يا بخاطر قصور آن - و نوبت به اصول عمليه رسيد ، آيا چه اصلى پياده مىشود ؟ آيا بايد اصالة البراءة را جارى كرده و لزوم رعايت قصد قربت را نفى كنيم يا أصالة الاحتياط را جارى كرده و حكم به لزوم رعايت قصد قربت نماييم ؟\r\n\r\nمقام اوّل : ادلّهء لفظيّه و شك در تعبّديت و توصليت\r\n\r\nنظريهء مرحوم آخوند\r\nدر بحث گذشته دانستيم كه مرحوم آخوند بر دو مطلب تكيه دارد : 1 - قصد قربت به معناى قصد الأمر است . 2 - قصد الأمر را - حتى به صورت تعدّد امر هم - نمىتوان در متعلّق اخذ كرد ، نه به صورت شرطيت و نه به صورت جزئيت . حال با توجه به اين دو مبنا مىفرمايد : در غير مسألهء قصد قربت ، اگر شك در جزئيت يا شرطيت چيزى داشته باشيم ، مىتوانيم به أصالة الإطلاق تمسك كنيم ، مثلًا در مورد شك در جزئيت سوره براى نماز ، چنانچه شرايط تمسك به اطلاق وجود داشته باشد ، مىتوانيم به\r\n\r\n\r\n","description":"","footnote":"\r\n( 1 ) - به هركدام از معانى كه مطرح شد .\r\n","page_name":" 373 ","page_number":373},
  {"content":"\r\n\r\nاطلاق ( أقيموا الصلاة ) تمسك كنيم « 1 » . ولى در ارتباط با قصد قربت ، مرحوم آخوند بر اساس مبناى خود « 2 » مىفرمايد : « شك در تعبّديت و توصّليت ، مانند شك در جزئيت و عدم جزئيت سوره نيست تا بتوانيم به اطلاق تمسك كنيم . اينجا نمىتوان به اطلاق تمسك كرد زيرا تقابل بين اطلاق و تقييد ، تقابل عدم و ملكه است يعنى ما لفظ « اعْمى » را به كسى اطلاق مىكنيم كه شأن او اين است كه بصير باشد و آن را بر جدار اطلاق نمىكنيم ، چون جدار ، شأنيت بصير بودن را ندارد . تقابل اين‌ها تقابل عدم و ملكه است ، اطلاق ، عبارت از عدم تقييد است ولى آن « عدم تقييد » ى كه امكان تقييد در مورد آن وجود داشته باشد و الّا مجرّد عدم تقييد را - هرچند قابليت تقييد در آن نباشد - نمىتوان مطلق ناميد . در مسألهء جزئيت سوره كه شما اطلاق را پياده مىكنيد ، اين اطلاق به معناى عدم تقييد است و مورد آن‌هم جايى است كه امكان تقييد وجود دارد ، مولا مىتوانست بگويد : « أقيموا الصلاة المشتملة على السورة » ، امّا در مسألهء قصد\r\n\r\n\r\n","description":"","footnote":"\r\n( 1 ) - تمسك به اطلاق در اينجا در ارتباط با مادّه - يعنى صلاة - است نه در ارتباط با هيئت أقيموا ، كه مفادش وجوب است . به اين معنا كه مىگوييم : مولا در مقام بيان ، ما را فقط مامورْ به اقامهء صلاة كرده و هيچ تعرّضى هم نسبت به جزئيت سوره نكرده است ، بنابراين به اطلاق صلاة تمسك كرده و جزئيت سوره را نفى مىكنيم ، زيرا اگر سوره جزئيت داشت بايد مولا بگويد : « أقيموا الصلاة المشتملة على السورة » . يادآورى : ما در بحث صحيح و اعم گفتيم : يكى از ثمرات مهم بحث ، اين است كه اعمى مىتواند به اطلاق ( أقيموا الصلاة ) تمسك كرده و جزئيت سوره را نفى كند ، زيرا صلاة نزد اعمّى ، هم فاقد سوره را شامل مىشود و هم واجد سوره را ، برفرض كه سوره ، به حسب واقع جزئيت داشته باشد . امّا صحيحى - به نظر مرحوم آخوند - نمىتوانست به اطلاق تمسك كند ، زيرا اگر سوره به حسب واقع جزئيت داشته باشد ، صلاة بدون سوره ، صلاة به حساب نمىآيد و نمىتوان براى نفى جزئيت سوره ، به اطلاق ( أقيموا الصلاة ) تمسك كرد . بنابراين آنچه به عنوان تمسك به اطلاق مطرح گرديد بنا بر قول اعمى است كه مبناى مرحوم آخوند نيز همين است .\r\n( 2 ) - كه قصد قربت را به معناى قصد الأمر مىداند و قصد الأمر هم نمىتواند در متعلّق امر اخذ شود ، حتى به نحو تعدّد امر .\r\n","page_name":" 374 ","page_number":374},
  {"content":"\r\n\r\nقربت به اين صورت نيست . زيرا در مسألهء قصد قربت به نظر ما ( مرحوم آخوند ) نمىتوان قصد قربت را داخل در دايرهء متعلّق آورد ، نه به صورت جزئيت و نه به صورت شرطيت ، لذا وقتى قابليت تقييد وجود ندارد ، اطلاق هم وجود نخواهد داشت ، بنابراين شما مىخواهيد به كدام اطلاق تمسك كنيد ؟ مرحوم آخوند مىفرمايد : اين معنا اختصاص به داعى الأمر ندارد بلكه در تمام مواردى كه از امر ناشى مىشوند جريان دارد ، مثلًا مسألهء قصد وجه كه در باب واجبات به معناى نيت وجوب و در باب مستحبات به معناى نيت استحباب است ، اگر شك در اعتبار و عدم اعتبار داشته باشيد ، نمىتوانيد به أصالة الإطلاق لفظى تمسك كنيد . بنابراين مرحوم آخوند مىخواهد بفرمايد : « زحمتى كه ما تا به حال كشيديم و استحالهء اخذ داعى الامر را در متعلّق ثابت كرديم ، ثمرهء عملى بسيار مهمى دارد و آن عدم جواز تمسك به أصالة الإطلاق در مورد شك در تعبديّت و توصليّت است » . سپس مىفرمايد : « البته ما مىتوانيم از راه ديگرى به اطلاق تمسك كنيم و آن اطلاق مقامى « 1 » است » . اطلاق مقامى اين است كه اگر ما در جايى فرض كنيم مولا در مقام اين نيست كه بخواهد خصوص چيزهايى را كه داخل در دايرهء متعلّق امر است بيان كند بلكه بيان مولا در ارتباط با محدودهء وسيع‌تر و گسترده‌ترى است ، يعنى مولا مىخواهد جميع مسائلى را كه در تحقق غرض مولا دخالت دارد بيان كند - چه آنهايى را كه خود مولا مىتواند در متعلّق امر اخذ كند و چه آنهايى را كه مولا نمىتواند در متعلّق امر اخذ كند - مثلًا مىخواهد جميع آنچه را كه در خصوص معراجيت صلاة نقش دارد بيان كند ، در اين صورت طبعاً مولا نمىتواند در چهرهء يك آمر و مُنْشِئ وارد صحنه شود بلكه بايد در قيافهء يك مخبر صادق و عالم به حقايق وارد صحنه شود . مخبرى كه مىخواهد واقعياتى را در اختيار مردم قرار دهد ، و الّا اگر مولا بخواهد شرطيت يا جزئيت چيزى را\r\n\r\n\r\n","description":"","footnote":"\r\n( 1 ) - اگرچه اطلاق مقامى با شرايطى كه دارد خيلى كم اتفاق مىافتد .\r\n","page_name":" 375 ","page_number":375},
  {"content":"\r\n\r\nبيان كند ، هرچند به صورت « لا صلاة إلّا بطهور » يا « لا صلاة إلّا بفاتحة الكتاب » باشد ، اين‌ها اگرچه در ظاهر ، اخبار است ولى باطن آن جنبهء انشائيت دارد . همهء مواردى كه در ارتباط با بيان اجزاء و شرايط است - به هر لسان و بيانى كه باشد - باطن آن ، انشائيت است ، حتى آنجايى كه تعدّد امر مطرح باشد كه امر دوم ، امر شرطى بود نه امر استقلالى ، زيرا گاهى شرطيت به صورت امر واقع مىشود مثل « اغسل ثوبك من أبوال ما لا يؤكل لحمه » « 1 » و گاهى به صورت قضيّهء خبريّه كه در باطن ، انشاء است . ولى در اطلاق مقامى كه اينجا مطرح مىشود ، ظاهر و باطن قضيّه ، جنبهء خبريّت محض دارند ، زيرا اگر ذرّه‌اى انشائيت در آن وجود داشته باشد ، باز - بنا بر نظر مرحوم آخوند - در ارتباط با قصد الأمر با مشكل مواجه خواهيم شد . البته اين نكته در كلام مرحوم آخوند مطرح نشده است ولى اساس كلام ايشان بر همين نكته استوار است كه موقعيت در اطلاق مقامى ، موقعيت اخبار و موقعيت آگاهى عبد نسبت به واقعيات است ، و هيچ‌گونه مسألهء انشائى - حتى در ارتباط با عنوان شرطيت و جزئيت - در كار نيست . در اين صورت اگر ما احراز كرديم كه مولا در مقام بيان همهء چيزهايى است كه دخالت دارند در ترتب غرض صلاة برآن - مثل معراجيت و قربانيت و . . . - بعد ديديم مولا ، ركوع ، سجود ، فاتحةالكتاب و . . . را مطرح كرده ولى اسمى از قصد قربت به ميان نياورده است ، ما از اين اطلاق مقامى استفاده مىكنيم كه قصد قربت ، در غرض مولا دخالت ندارد زيرا اگر دخالت داشت ، چرا مولائى كه در مقام بيان جميع خصوصيات است - آن‌هم به صورت يك مخبر - حتى اشاره‌اى هم به مسألهء قصد قربت نكرده است ؟\r\n\r\nتفاوت‌هاى اطلاق لفظى و اطلاق مقامى\r\nبين اطلاق لفظى و اطلاق مقامى ، سه فرق وجود دارد :\r\n\r\n\r\n","description":"","footnote":"\r\n( 1 ) - وسائل الشيعة ، ج 2 ، ( باب 8 من أبواب النجاسات ، ح 2 )\r\n","page_name":" 376 ","page_number":376},
  {"content":"\r\n\r\n1 - اطلاق لفظى مربوط به لفظ است و يكى از اصول لفظيّه به حساب مىآيد ولى اطلاق مقامى ربطى به لفظ ندارد و جزء اصول لفظيّه به حساب نمىآيد . 2 - در اطلاق لفظى ، مولا در مقام بيان حكم است ، يعنى مولا جملهء انشائيه صادر مىكند و اگر هم در ظاهرْ جملهء خبريه باشد ولى باطنش جملهء انشائيه است . جملهء « لا صلاة إلّا بطهور » اگرچه در ظاهر ، جملهء خبريّه است ولى باطن آن جملهء انشائى است و به معناى « يشترط في الصلاة الطهور » مىباشد . امّا در اطلاق مقامى ، شارع به عنوان انشاءكننده و حاكم مطرح نيست بلكه به عنوان مخبر صادق و شخص مطّلع بر واقعيات مطرح است . او مىداند صلاتى كه معراج مؤمن است چه خصوصياتى دارد ، صلاتى كه قربان كلّ تقى است چه خصوصياتى دارد . لذا در اطلاق مقامى ، انشاء و حكم به هيچ صورتى - نه به صورت نفسيت و نه به صورت غيريت - مطرح نيست . 3 - در باب مطلق و مقيّد ، وقتى شرايط تمسّك به اطلاق لفظى ( / مقدّمات حكمت ) را ذكر مىكنند ، اولين شرط آن عبارت از اين است كه مولا در مقام بيان باشد نه در مقام اهمال و اجمال ، در آنجا مىگويند : « اگر مولا گفت : ( أقيموا الصلاة ) اين داراى سه حالت است : الف : يك وقت ما از خارج احراز كرده‌ايم كه مولا در مقام بيان است و مىخواهد چيزهايى را كه در مأمور به دخالت دارد بيان كند . ب : يك وقت از خارج احراز كرده‌ايم كه مولا در مقام بيان نيست ، بلكه مىخواهد به نحو اجمال روى وجوب اقامهء صلاة تكيه كند . امّا اينكه صلاة چيست ؟ خصوصيات معتبر آن كدام است ؟ مولا در مقام بيان اين‌ها نيست . ج : گاهى ما شك مىكنيم كه آيا مولا در مقام بيان است يا نه ؟ در اين صورت ، عقلاء بنا مىگذارند بر اينكه مولا در مقام بيان بوده است . بنابراين از سه صورتى كه گفتيم ، فقط يك صورت است كه مقدمات حكمت تمام نيست و آنجايى است كه ما از خارج احراز مىكنيم كه مولا در مقام بيان نيست ولى در دو صورت ديگر ، مقدّمات حكمت تمام است . در اطلاق لفظى مسئله به اين صورت است .\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nامّا در اطلاق مقامى اين‌گونه نيست . ما فقط در يك صورت مىتوانيم به اطلاق مقامى تمسك كنيم و آن جايى است كه احراز كرده باشيم كه مولا در اين مقام است كه مىخواهد تمام خصوصيات معتبر در ترتب آثار نماز را بر نماز بيان كند . اين مسئله يا از راه تصريح خود مولا و يا از راه قرائن و شواهد ديگر احراز مىشود ولى اگر در جايى شك كرديم كه آيا وقتى مولا خصوصيات نماز را بيان مىكند ، واقعاً در مقام بيان تمام خصوصيات نماز است - چه آنهايى كه مىتواند در مأمور به اخذ شود و چه آنهايى كه نمىتواند - در اين صورت ، ديگر قاعده و بناى عقلائى وجود ندارد كه براساس آن بگوييم : مولا در مقام بيان تمام خصوصيات است . بنابراين يك فرق مهم اطلاق لفظى و اطلاق مقامى در صورت شك ، در اين است كه آيا مولا در مقام بيان است يا نه ؟ در اطلاق لفظى ، قاعدهء عقلائيه بر وجود بيان است ولى در اطلاق مقامى چنين قاعده‌اى وجود ندارد . خلاصهء كلام مرحوم آخوند اين است كه در مورد شك در تعبديت و توصليت نمىتوان به اطلاق لفظى تمسك كرد ولى تمسك به اطلاق مقامى مانعى ندارد . « 1 »\r\n\r\nبررسى كلام مرحوم آخوند :\r\nبعضى از بزرگان در اين زمينه مطالبى را مطرح كرده‌اند كه لازم است به نقد و بررسى آنها بپردازيم : كلام مرحوم حائرى مرحوم حائرى كه از شاگردان مرحوم آخوند است ، بيان مفصّلى در اين زمينه ذكر كرده و براى نتيجه‌گيرى ، سه مقدّمه مطرح كرده كه بعضى از مقدّمات ايشان اختصاصى به بحث ما ندارد و در بعضى از مسائل ديگر اصولى هم جريان دارد و اگر\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 112 و 113\r\n","page_name":" 378 ","page_number":378},
  {"content":"\r\n\r\nاين مقدّمات ثابت شود ثمراتى برآن مترتب مىشود : مقدّمهء اوّل : مطلبى است كه در بعضى از مباحث قبل نيز به آن اشاره كرديم و آن اين است كه متعلّق احكام ، عبارت از نفس طبايع و ماهيات است ، بدون اينكه قيد وجود در آن مطرح باشد . البته وجودى كه در اينجا مطرح است اعم از وجود سارى و صِرف الوجود است . توضيح : در ارتباط با وجود ، گاهى به صِرف الوجود تعبير مىشود كه معناى آن عبارت از تحقق طبيعت در خارج است خواه در ضمن يك فرد باشد يا در ضمن ده فرد ، هيچ فرقى نمىكند . صرف الوجود ، يعنى روى اصل وجود طبيعت تكيه شده است نه روى تعدّد آن . و گاهى به وجود سارى و گسترده تعبير مىشود . مراد از وجود سارى اين است كه در تمام افراد و مصاديق طبيعت جريان دارد و همهء افراد را شامل مىشود . ايشان مىفرمايد : ما قيد وجود را از دايرهء متعلّق حكم خارج مىدانيم ، هم صِرف الوجودْ خارج از دايرهء متعلّق است و هم وجود سارى خارج است . آنچه متعلّق حكم است ، نفس طبيعت و نفس ماهيت و نفس مفهوم است . مقدّمهء دوم : علل شرعيه ، مانند علل تكوينيه هستند و خصوصيات و آثار و احكامى كه در علل تكوينيه وجود دارد ، در علل شرعيه هم وجود دارد . يكى از خصوصيات علل تكوينيه اين است كه به مجرّد تحقق علت ، معلول هم تحقق پيدا مىكند و بين علت تكوينى و معلول تكوينى ، انفكاكى وجود ندارد . نمىشود نار تحقق پيدا كند و احراق تحقق پيدا نكند . يكى ديگر از خصوصيات علل تكوينيه اين است كه اجتماع دو علت مستقلّ - بدون اينكه قدر جامعى داشته باشند - بر معلول واحد امكان ندارد . همچنين اگر علت واحد بخواهد بر دو معلول مستقل و متباين - بدون اينكه قدر جامع داشته باشند - اثر كند ، محال است ، زيرا بايد بين علّت و معلول ، سنخيت وجود داشته باشد . در علل تشريعيه نيز همين‌طور است . اگر شارع فرمود : « اتلاف مال غير ، سبب ضمان است » در صورتى كه دو اتلاف تحقق پيدا كند ، دو ضمان برآن بار مىشود ، زيرا\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nدو علت ، داراى دو معلول خواهد بود و معنا ندارد كه دو اتلاف تحقق پيدا كند و هر دو به عنوان سبب براى يك ضمان باشند . همچنين وقتى شارع مىگويد : « جنابت ، سبب براى وجوب غسل است » قاعدهء اوّليه اقتضا مىكند كه هر جنابتى سبب مستقلّى براى وجوب غسل باشد . و نيز در علل تكوينيه اگرچه روى جريانات ظاهرى نمىتوان بين علت و معلول جدايى انداخت ولى جدايى بين علت و معلول ، از طريق اعجاز يا تعلّق ارادهء خداوند امكان دارد . ممكن است نار تحقّق پيدا كند ولى احراق تحقق پيدا نكند بلكه ( برداً و سلاماً ) باشد ، كه طبق روايات « 1 » اگر كلمهء ( سلاماً ) بعد از ( برداً ) نبود ، حضرت ابراهيم عليه السلام از شدت سرما تلف مىشد . در علل شرعيه نيز ممكن است شارع بين علت و معلول جدايى بيندازد و مثلًا بگويد : « در ارتباط با جنابت ، تداخل اسباب جريان دارد و حتى اگر كسى ده بار هم جنب شده باشد ، يك غسل كافى است » درحالىكه چنين چيزى بر اساس قاعدهء امتناع اجتماع دو علت مستقل بر معلول واحد ، محال است ولى در عين حال شارع مىتواند بر خلاف قاعدهء اوّليه ، اين نقش را داشته باشد . با وجود اينكه خودش جنابت را سبب وجوب غسل قرار داده و سببيت شرعيه هم مانند سببيّت تكوينيه است امّا بر خلاف قاعدهء خودش بيايد چنين كارى انجام دهد . البته بايد توجه داشت كه اين مسئله فقط در جايى مىتواند جريان پيدا كند كه دليلى براى آن داشته باشيم ولى در مواردى كه دليل نداريم بايد همان قاعدهء اوّليه را اخذ كنيم . بنابراين يكى از ثمرات مشابهت علل تشريعى با علل تكوينى همين مسألهء تداخل اسباب است كه آيا قاعدهء اوّليّه چه چيزى را اقتضاء مىكند ؟ ايشان مىفرمايد :\r\nقاعدهء اوّليّه اقتضاى عدم تداخل مىكند ، زيرا هر علتى ، معلول مستقلى لازم دارد و نمىشود دو علت ، داراى يك معلول باشند و مواردى كه دليلى بر خلاف اين قاعده قائم\r\n\r\n\r\n","description":"","footnote":"\r\n( 1 ) - رجوع شود به : تفسير نور الثقلين ، ج 3 ، ص 432\r\n","page_name":" 380 ","page_number":380},
  {"content":"\r\n\r\nشد ، اخذ مىكنيم و در غير آن موارد به مقتضاى قاعدهء اوّليه عمل مىكنيم . مرحوم حائرى مىفرمايد : يكى از مباحثى كه متفرّع بر اين مقدّمه است ، بحث مرّه و تكرار است . در اصول بحث مىشود كه آيا امر ، دلالت بر مرّه مىكند يا بر تكرار يا بر هيچ‌كدام دلالتى ندارد ؟ ايشان مىفرمايد : روى حرف ما بايد قول اوّل را اختيار كنيم و بگوييم : « امر ، دلالت بر مرّه مىكند » زيرا سببيت امر اگرچه سببيت شرعيه است نه سببيت تكوينيه ، ولى همان احكام سببيت تكوينيه برآن مترتب است . در سببيت تكوينيه ، وقتى يك سبب پيدا شد ، به دنبال آن يك مسبّب مىآيد و تكرار ، معنا ندارد .\r\nگفته نشود : « مرّه هم دخالت ندارد » زيرا مىگوييم : همان‌طور كه « مرّه » ، در اسباب تكوينيه دخالت دارد در اسباب شرعيه هم دخالت دارد و مسبّب آنها عبارت از « ايجاد الطبيعة مرّة واحدة » است . بحث ديگرى كه متفرّع بر اين مقدّمه است ، بحث فور و تراخى است . در باب امر ، اين مسئله مطرح است كه آيا امر دلالت بر فور مىكند يا دلالت بر تراخى و يا اينكه بر هيچ‌كدام از فور و تراخى دلالت نمىكند ؟ محققين معتقدند : فوريت و تراخى از مفاد امر خارجند و امر بر هيچ‌كدام از آن دو دلالت ندارد . ولى مرحوم حائرى مىفرمايد : براساس راهى كه ما طى كرديم بايد معتقد شويم كه امر دلالت بر فوريت مىكند ، زيرا همان‌طوركه در علل تكوينيه و اسباب تكوينيه مسألهء فوريت مطرح است و به مجرّدى كه نار تحقق پيدا مىكند ، احراق هم تحقق پيدا مىكند و هرجا علّتى تكوينى وجود داشته باشد معلول آن‌هم فوراً وجود پيدا مىكند ، لذا در علل تشريعيه نيز بايد بگوييم :\r\n« امر ، علت شرعى براى تحقق مأمور به است پس بايد در اينجا هم مسألهء فوريت مطرح باشد و فوريت داخل در مفاد امر باشد » . مقدّمهء سوم : قيودى كه در متعلّق دخالت دارند - و تا وقتى آن قيود نباشند ، امكان ندارد كه متعلّق تحقّق پيدا كند - بر دو قسمند : قسم اوّل كه اكثريت قيود را تشكيل مىدهد قيودى است كه خود مولا مىتواند به طور مستقيم آنها را به عنوان قيديت ، در متعلّق امر اخذ كند ، مثل طهارت ، كه شارع\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nمىتواند بگويد : صلّ مع الطهارة . البته مقصود ايشان از قيد ، اعمّ است و شامل شرطيت و جزئيت مىشود . قسم دوم قيودى است كه مولا در مقام امر نمىتواند آنها را در متعلّق ذكر كند ولى در عين حال ، متعلّقْ داراى اطلاق نيست تا شامل وجود اين قيد و عدم وجود آن بشود ، بلكه در ارتباط با اين قيود ، نوعى تضييق و محدوديت ذاتى براى متعلّق وجود دارد و تقريباً براى اين قيود ، يك حالت برزخى وجود دارد . هم در متعلّق اخذ نشده است ، زيرا اخذ آنها مستلزم دور و امثال آن است و هم متعلّق داراى اطلاق نيست تا مورد وجود و عدم وجود قيد را شامل شود . لازمهء اين تضيّق اين است كه اگر اين قيد وجود داشته باشد ، مأمور به هم وجود دارد و اگر قيد نباشد ، مأمور به هم وجود ندارد .\r\nمرحوم حائرى براى اين مطلب دو مثال ذكر مىكند : مثال اوّل : در مسألهء مقدّمهء واجب ، هم قائلين به وجوب و هم منكرين ، لزوم عقلى مقدّمهء واجب را قبول دارند ولى قائلين به وجوب مقدّمهء واجب مىگويند : « مقدّمهء واجب ، داراى وجوب شرعى نيز هست ، همان‌طوركه ذى المقدّمه داراى وجوب شرعى است ولى وجوب شرعى مقدّمه ، از راه ملازمهء عقليه بدست مىآيد . بنابراين ملازمه ، عقليه است ، امّا طرفين ملازمه - يعنى وجوب مقدّمه و وجوب ذى المقدّمه - شرعى هستند . ولى منكرين وجوب مقدّمه ، اين ملازمهء عقليّه را نمىپذيرند و تنها همان لزوم عقلى را قائلند . حال اگر كسى وجوب شرعى مقدّمه را بپذيرد - البته به صورت وجوب غيرى ، كه بر مخالفت و موافقت آن استحقاق عقاب و ثواب مطرح نيست - در اين صورت بين قائلين به وجوب مقدمه نزاعى واقع شده است : صاحب فصول رحمه الله معتقد است : آنچه متعلّق وجوب غيرى در باب مقدّمه است ، عبارت از « مطلق مقدّمه » نيست بلكه « خصوص مقدّمهء موصله » - يعنى مقدّمه‌اى كه به دنبال آن ذى المقدّمه تحقق پيدا كند - مىباشد . اگر مولا ، بودن بر پشت بام را براى ما واجب كند و ما ملاحظه كنيم كه نصب نردبان ، مقدّميت دارد براى اين واجب ، هر\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n« نصب نردبان » ى وجوب غيرى ندارد . بلكه آن نصب نردبان وجوب غيرى دارد كه به دنبال آن ، بودن بر پشت بام تحقق پيدا كند ، و الّا اگر اين مكلّف ، نردبان را نصب كرده و به دنبال كارش برود ، بدون اين كه بودن بر پشت بام تحقّق پيدا كند ، چنين « نصب نردبان » ى وجوب غيرى ندارد « 1 » . ايشان مىفرمايد : متعلّق وجوب ، روى مبناى غير صاحب فصول رحمه الله عبارت از « نصب نردبان » است بدون اينكه قيدى داشته باشد . ولى بنا بر مبناى صاحب فصول رحمه الله ، متعلّق وجوب عبارت از « نصب نردبان مقيّد به قيد ايصال » است . مراد از قيد ايصال ، ترتّب ذى المقدّمه بر مقدّمه است نه بناگذارى بر انجام ذى المقدّمة ، بنابراين مقدّمهء موصله ، مقدّمه‌اى است كه به دنبال آن ، ذى المقدّمه تحقق پيدا كند . در اينجا اين سؤال مطرح است كه مولا چگونه مىتواند ايصال به اين معنا را در متعلّق وجوب غيرى شرعى اخذ كند ؟ لازمهء اخذْ اين است كه ابتدا مقدّمه و پس از آن ذى المقدّمه تحقق پيدا كنند تا وجوب غيرى پيدا شود ، زيرا معناى ايصال - همان‌طوركه گفتيم - ترتب خارجى ذى المقدّمه است بنابراين تا وقتى ترتب خارجى نباشد ، موضوع وجوب غيرى تحقق پيدا نمىكند و وقتى كه ترتب خارجى ذى المقدّمه تحقق پيدا كرد ، ديگر چه نيازى به مقدّمه است ؟ لذا اخذ ايصال خارجى در متعلّق ، ممتنع است و از طرفى هم با توجه به اينكه وجوب مقدّمه ، وجوب غيرى است ، يعنى مولا نصب نردبان را براى رفتن به پشت بام مىخواهد نه براى خودِ نصب نردبان ، به‌همين‌جهت اگر مكلّف نردبان را نصب كرد و به دنبال كار خود رفت و ذى المقدّمه تحقق پيدا نكرد ، مطلوب غيرى مولا حاصل نشده است . در نتيجه از يك طرف ، در متعلّق امر غيرى محدوديت در كار است و آن « نصب نردبان » ى مطلوب مولاست كه به دنبال آن ذى المقدّمه تحقق پيدا مىكند ، از طرف ديگر با توجه به اينكه مراد از ايصال همان ايصال خارجى است ، ايصال خارجى نمىتواند در متعلّق امر غيرى اخذ شود . پس اينجا چه بايد گفت ؟\r\n\r\n\r\n","description":"","footnote":"\r\n( 1 ) - الفصول الغروية في الاصول الفقهيّة ، ص 86 .\r\n","page_name":" 383 ","page_number":383},
  {"content":"\r\n\r\nايشان مىفرمايد : اينجا از قبيل همان چيزى است كه ما در مقدّمهء سوم عرض كرديم كه مولا از يك طرف دستش بسته است و نمىتواند قيد را در متعلّق بياورد و از طرفى هم دايرهء متعلّق ، اطلاق ندارد و نمىتواند بگويد : « بودن و نبودن اين قيد براى من فرقى نمىكند » ، بلكه وجود اين قيد مورد نظر مولاست لذا اينجا بايد همان حالت برزخيت را قائل شويم و بگوييم : « قيد ، ذكر نشده و متعلّق هم اطلاق ندارد بلكه داراى نوعى تضيّق و محدوديت است و لازمهء آن تضيّق اين است كه اين متعلّق ، تنها بر موردى صادق است كه اين قيد وجود داشته باشد و اگر در جايى اين قيد وجود نداشت ، اين متعلّق - به جهت محدوديت ذاتىاش - تطبيق بر اين مورد خالى از قيد نمىكند » . مثال دوم : داعى الأمر را نمىتوان به عنوان جزئيت ، در متعلّق امر اخذ كرد ، زيرا لازم مىآيد كه امر ، داعى به داعويت خودش باشد « 1 » و مخصوصاً با توجه به مقدّمهء دوم - كه علل تشريعيه مانند علل تكوينيه است - لازم مىآيد كه امر ، سببيت داشته باشد براى سببيت خودش . ايشان مىفرمايد : اين حرف ما خيلى به ذهن شما بعيد نيايد ، زيرا در علل تكوينيه هم مسئله به‌همين‌صورت است ، براى اينكه وقتى گفته مىشود : « نار ، سببيت براى احراق دارد » ما سؤال مىكنيم : « آيا نار ، سببيت براى مطلق احراق دارد ، هرچند منشأ احراق ، غير نار باشد ؟ » روشن است كه كسى نمىتواند چنين چيزى را بگويد . از طرفى نمىتوان قيد را آورده و گفت : « نار ، سببيت براى احراقى دارد كه از ناحيهء نار آمده باشد » اين ( آوردن قيد در مسبّب ) معنايش اين است كه نار ، هم در سببيّت نقش داشته باشد و هم در مسبّب . لذا بايد در مورد علل تكوينيه هم بگوييم :\r\n« نار ، سبب احراق است » ولى كدام احراق ؟ احراقى كه نه اطلاق دارد - تا احراق از ناحيهء غير نار را هم بگيرد - و نه قيد دارد - كه مسألهء نار ، در مسبّب هم مطرح باشد - . پس مسبّب چيست ؟ مسبّب ، عبارت از نارى است كه ذاتاً محدود است و لازمهء محدوديت آن عبارت از اين است كه اين مسبّب در مورد احراق ناشى از غير نار ، تحقق پيدا نكند .\r\n\r\n\r\n","description":"","footnote":"\r\n( 1 ) - با قطع نظر از حرف‌هايى كه در مورد استحاله مطرح كرديم . پس اين حرف ، بنا بر مبناى مرحوم آخوند است كه قصد قربت - به معناى داعى الأمر - را نمىشود در متعلّق اخذ كرد .\r\n","page_name":" 384 ","page_number":384},
  {"content":"\r\n\r\nحال مىآييم سراغ علل تشريعيه - كه عبارت از داعويت امر و علّيت امر است - .\r\nمرحوم حائرى مىفرمايد : علّيت امر ، علّيت شرعيه و سببيت شرعيه است ، ولى آيا مسبّب آن كدام است ؟ اگر بگوييم : « مسبّب آن ، صلاة به داعى الأمر است » معنايش اين است كه مسألهء داعويت ، هم در سبب و هم در مسبّب مطرح باشد ، مثل عنوان نار كه در علل تكوينيه در سبب و مسبّب مطرح بود . و اگر بخواهيم بگوييم : « داعويت و سببيّت به مطلق صلاة دارد ، اگرچه نماز ، ريائى يا همراه ساير دعوات نفسانى باشد » اين هم معنا ندارد . پس مجبوريم در اينجا به يك معناى برزخى و معنايى كه لازمه‌اش تضيّق و محدوديت است قائل شويم و بگوييم : « اوامر شرعيه در عبادات ، سببيّت دارد براى مأمور به ، امّا كدام مأمور به ؟ كدام عبادت ؟ عبادتِ مقيّد به اين سببيت ؟\r\nعبادت مقيّد به اين داعويت ؟ » خير ، نمىشود داعويت ، سببيّت براى داعويت داشته باشد . پس از يك طرف عنوان داعويت در متعلّق به صورت قيديت اخذ نشده است و از طرف ديگر صلاة هم اطلاق ندارد و نمىتوانيم بگوييم : « هر فردى از افراد صلاة - اگرچه ريائى باشد - مأمور به است » بلكه بايد همان‌طور كه نار ، سبب براى احراقى است كه تضيّق ذاتى دارد و بر احراق ناشى از غير نار صدق نمىكند ، سببيّت امر هم به همين كيفيت باشد . يعنى بايد بگوييم : « امر ، سببيّت دارد براى صلاة ، امّا نه صلاة مقيّد به اين سببيّت و نه صلاة مطلق ، بلكه صلاتى كه داراى تضيّق ذاتى است و فقط بر موردى منطبق مىشود كه همين سببيّت وجود داشته باشد » . رجوع به اصل بحث : مرحوم حائرى پس از بيان مقدّمات سه‌گانهء فوق نتيجه مىگيرد كه مقتضاى اصل لفظى در موارد شك در تعبديت و توصّليت ، عبارت از تعبّديت است . البته ايشان توضيحى براى اين مطلب بيان نكرده است . « 1 »\r\n\r\n\r\n","description":"","footnote":"\r\n( 1 ) - حضرت استاد « دام ظلّه » اين كلام را به نقل از حضرت امام خمينى رحمه الله از مرحوم حائرى نقل كردند و در « درر الفوائد » مرحوم حائرى به اين صورت مطرح نشده است . و بنا بر آنچه در مناهج الوصول إلى علم الاصول آمده است اين مطلب را امام خمينى رحمه الله از درس مرحوم حائرى نقل كرده‌اند . رجوع شود به : مناهج الوصول إلى علم الاصول ، ج 1 ، ص 275 و 276 ، تهذيب الاصول ، ج 1 ، ص 160 و 161\r\n","page_name":" 385 ","page_number":385},
  {"content":"\r\n\r\nبررسى كلام مرحوم حائرى برفرض كه ما همهء مقدّمات ايشان را بپذيريم ولى ثمره‌اى كه ايشان بر اين مقدّمات مترتب كرده است براى ما قابل قبول نيست ، زيرا ما از مرحوم حائرى سؤال مىكنيم كه آيا تضيّق ذاتى كه در متعلّق وجود دارد - و در مقدّمهء سوم ثابت شد - « 1 » در جميع موارد است يا در بعض موارد ؟ اگر تضيّق ذاتى در جميع موارد باشد ، پس ما نبايد هيچ واجب توصّلى داشته باشيم زيرا خواه‌ناخواه يك چنين تضيّقى بوجود مىآيد . به عبارت ديگر : آيا عباديّت واقعيّهء اين عمل ، ايجاد تضيّق مىكند يا عدم امكان اخذ قصد قربت ؟ اگر عدم امكان اخذ قصد قربت ، ايجاد تضيّق مىكند و تضيّق در جميع موارد است ، بايد ما در باب توصّليّات هم اين تضيّق را قائل شويم . پس چرا در توصّلياتْ چنين تضيّقى وجود ندارد و در تعبديات وجود دارد ؟ اگر در هر دو وجود دارد ، پس معناى واجب توصّلى چيست كه هيچ‌گونه مسألهء داعويت امر در آن ضرورت ندارد ؟ و اگر تضيّق ذاتى ، فقط در مورد واجبات تعبّدى باشد ، فرض اين است كه ما در تعبدى و توصّلى بودن اين واجب ، شك داريم و لازمهء چنين شكى اين است كه تضيّق و عدم تضيّق هم براى ما مشكوك باشد پس چطور مىگوييد : مقتضاى اصل لفظى ، عبارت از تعبديّت است ؟ به عبارت ديگر : از تشبيهى كه محقق حائرى مطرح كرد و ما نحن فيه را به مقدّمهء موصله و وجوب شرعى غيرى متعلّق به آن تشبيه كرد ، معلوم مىشود كه تضيّق ، در\r\n\r\n\r\n","description":"","footnote":"\r\n( 1 ) - يادآورى : مراد از تضيّق ذاتى در متعلّق اين بود كه مىگفتيم : از طرفى اخذ قيد داعى الامر در متعلّق امكان ندارد و از طرفى هم طبيعت متعلّق ، اطلاق ندارد ، بلكه يك تضيّق و محدوديتى در ذات متعلّق وجود دارد .\r\n","page_name":" 386 ","page_number":386},
  {"content":"\r\n\r\nارتباط با خصوص واجبات تعبّديه است و شامل ساير واجبات نمىشود . آيا لازم است در واجبات توصّليه اين تضيّق را قائل شويم ؟ همان‌طور كه در بحث مقدّمهء واجب ، كسانى كه در برابر صاحب فصول رحمه الله قرار گرفته‌اند و مطلق مقدّمه را - چه موصله باشد يا غير موصله - واجب غيرى مىدانند ، مىگويند : در متعلّق واجب غيرى ، هيچ‌گونه تضييقى وجود ندارد و مقدّمهء واجب غيرى ، محكوم به وجوب غيرى است ، خواه موصله باشد يا نباشد . بنابراين ، تضييق در ارتباط با مقدّمهء موصله است . امّا اگر كسى - همانند مشهور - قائل به وجوب مطلق مقدّمه شد ، ديگر تضييقى در متعلّق وجوب غيرى نمىبيند و در مسألهء قصد قربت و داعى الأمر ناچار است تضييق را در ارتباط با خصوص واجبات عباديّه مطرح كند ولى در واجبات توصّليه كه دواعى آن فرقى نمىكند - چه داعى الهى باشد يا داعى غير الهى - چه ضرورتى دارد كه ما مسألهء تضييق در متعلّق را قائل شويم ؟ خصوصاً با توجّه به مقدّمهء اوّل ايشان كه فرمود : « متعلّق اوامر ، نفس طبيعت است و وجود ، هيچ‌گونه نقشى در آن ندارد » در اين صورت ، چه وجهى دارد كه ما در متعلّق امر ، تضييقى قائل شويم ؟ در نتيجه ، تضييق در واجب تعبدى وجود دارد ولى در واجب توصّلى وجود ندارد ، در اين صورت وقتى ما در تعبّدى و توصّلى بودن واجبى شك كنيم ، كدام اصل لفظى اقتضاى تعبديت مىكند ؟ بله ممكن است كسى در اينجا اصل عملى را مطرح كرده و بگويد : « در اينجا چيزى مأمور به واقع شده كه احتمال مضيّق بودن آن را مىدهيم و اگر ما مأمور به را بدون داعى امر اتيان كنيم شك مىكنيم كه عنوان مأمور به تحقّق پيدا كرده يا نه ؟ و ما بايد در مقام امتثال ، يقين كنيم كه مأمور به را آورده‌ايم » . ولى اين به عنوان اصل عملى و اصالة الاشتغال مطرح است و ما فعلًا در ارتباط با اصل لفظى بحث داريم . ما در مقابل مرحوم آخوند كه راه تمسك به اطلاق را به عنوان يك دليل لفظى مسدود كرده بود ، مىخواستيم راهى براى تمسك به اصل لفظى پيدا كنيم . بنابراين برفرض كه ما مقدّمات سه‌گانهء مرحوم حائرى را بپذيريم ، ولى ترتب\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nثمره ، يك امر غير واضح است ، زيرا در مسألهء توصّلى ، نيازى نيست كه براى متعلّق ، تضيّق درست كنيم و تضيّق در محدودهء واجبات تعبّدى است . در اين صورت وقتى ما شك در تعبديت و توصّليت واجبى بنماييم كدام اصل لفظى مىآيد بگويد : « در متعلّق اين واجب ، تضيّق اخذ شده است » ؟ آيا ما اصل لفظى به نام اصالة التضيّق داريم ؟ با وجود اينكه ظاهر عبارت مولا اين است كه هيچ‌گونه محدوديتى در دايرهء متعلّق وجود ندارد . خلاصه اين كه ما قبل از ايراد اشكال نسبت به مقدّمات ، در خصوص نتيجه‌اى كه مرحوم حائرى مترتب بر مقدّمات كرده است اشكال داريم و به ايشان مىگوييم : شما كه از اين مقدّمات ، أصالة التعبدية را - به عنوان يك اصل لفظى - استفاده كرديد ، از كجاى اين مقدّمات مىخواهيد يك چنين استفاده‌اى بنماييد ؟ ما گفتيم : اگر بخواهيد تضيّق را مطلقاً - حتى در واجبات توصّلى - مطرح كنيد ، اگرچه كلام شما درست باشد ولى وجهى براى آن تضيّق وجود ندارد . و اگر بخواهيد بين واجبات تعبّديه و توصّليه ، از نظر تضيّق و عدم تضيّق ، تفصيل قائل شويد - كه حتماً بايد چنين كارى انجام دهيد - در صورت شك در تعبّدى و توصّلى بودن يك واجب ، كدام اصل لفظى اقتضاى تضيّق متعلّق را مىكند ؟ كدام اصل لفظى به عنوان أصالة التعبّدية حاكم است و مسألهء تعبّديت را ثابت مىكند ؟ اشكالات امام خمينى رحمه الله به مرحوم حائرى « 1 » امام خمينى رحمه الله پس از نقل كلام مرحوم حائرى ، مقدّمات ايشان را مورد اشكال قرار داده است كه ما براى روشن شدن مطلب ، با قدرى توضيح بيان مىكنيم : اشكال اوّل : مرحوم حائرى در مقدّمهء دوم كلام خود فرمود : « علل تشريعيه ، همانند علل تكوينيه است و خصوصيات و آثارى كه در علل تكوينيه وجود دارد ، در\r\n\r\n\r\n","description":"","footnote":"\r\n( 1 ) - رجوع شود به : مناهج الوصول إلى علم الاصول ، ج 1 ، ص 276 - 278 ، تهذيب الاصول ، ج 1 ، ص 161 - 163\r\n","page_name":" 388 ","page_number":388},
  {"content":"\r\n\r\nعلل تشريعيه نيز وجود دارد » اين كلام مرحوم حائرى قابل قبول نيست ، زيرا : اوّلًا : چه كسى اين حرف را زده كه « علل تشريعيه ، مانند علل تكوينيه است » ؟ آيا آيه يا روايتى وارد شده كه بگويد : « العلل التشريعية كالعلل التكوينية » تا شما بگوييد :\r\n« در اينجا چون وجه شبه حذف شده و چيزى هم به عنوان اظهر خواص و آثار مطرح نيست ، پس ظهور در جميع آثار داشته و عموميت دارد ، در نتيجه علل شرعيه ، در جميع آثار و احكام ، همانند علل تكوينيه مىباشند » ؟ ثانياً : ما دليل داريم كه علل شرعيه مانند علل تكوينيه نيست ، زيرا در تكوينيات ، وقتى مسألهء علت و معلول مطرح مىشود ، ذهن ما فوراً به سراغ اين مىرود كه « النّار علّة للإحراق » و « الشمس علة للحرارة » و « الماء علّة للبرودة » و . . . درحالىكه از نظر فلسفه ، اين‌ها عليت فلسفى ندارند ، بلكه اين‌ها به عنوان مُعِدّات مطرحند و در فلسفه ، علّت به چيزى گفته مىشود كه در وجود معلول اثر گذاشته و معلول از آن ترشح پيدا كند ، گويا علت نسبت به معلول ، عنوان خالقيت و موجديت دارد و به قدرى در اين موجديت و مؤثريت نقش دارد كه اصلًا معلول ، در مقابل علت ، فاقد هرگونه شخصيت است بلكه به عنوان شعاع علت و سايهء علت مطرح است ، لذا صدر المتألهين در اسفار وقتى در باب ارتباط بين ممكن و واجب بحث مىكند مىفرمايد : « ارتباط ممكن و واجب به اين گونه نيست كه واجب ، يك چيز و ممكن ، چيز ديگرى باشد و بين آنها ارتباط عليت و معلوليت وجود داشته باشد ، بلكه حقيقت وجود ممكنات ، عين ربط به خالق و عين ربط به بارىتعالى است . مسألهء علّيت در فلسفه به اين معناست ، لذا علت‌العلل كه عبارت از ذات مقدّس پروردگار است ، تمام موجودات و مخلوقات به عنوان سايه و شعاع او هستند بدون اينكه بتوانيم در اين‌ها سر سوزنى شيئيت ذاتى تصور كنيم » . « 1 » آيا ما مىتوانيم چنين معنايى را در مورد علل تشريعيه پياده كنيم ؟ روشن است كه\r\n\r\n\r\n","description":"","footnote":"\r\n( 1 ) - الحكمة المتعالية ، ج 2 ، ص 299 .\r\n","page_name":" 389 ","page_number":389},
  {"content":"\r\n\r\nما حتى در مواردى هم كه شارع مقدس به سبب و علت تعبير مىكند ، نمىتوانيم اين معناى فلسفى را پياده كنيم . مثلًا در همين مثالى كه مرحوم آخوند در ارتباط با احكام وضعيّه مطرح كرده و در مورد آيهء شريفهء ( أقم الصلاة لدلوك الشمس إلى غسق الليل ) ، « 1 » دلوك شمس را سبب وجوب صلاة دانسته است ، معناى اين سببيّت ، چيزى جز اين نيست كه شارع ، به دنبال دلوك شمس ، صلاة را واجب كرده است . آن ارتباطى كه بين علت با معلول در تكوينيات وجود دارد ، بين علّت و معلول در شرعيّات وجود ندارد . ارتباطى كه ميان نار و احراق وجود دارد ، بين جنابت و وجوب غسل و اتلاف مال غير و ضمان وجود ندارد . پيداست كه علل تشريعيه كه با علل واقعيه قابل مقايسه نيست با اين علل تكوينيّه هم قابل مقايسه نيست . و گفتيم حتى اگر مسألهء علّت هم در لسان شارع ذكر شده باشد ، اين غير از مسألهء علّت تكوينى است تا چه رسد به علل واقعى كه در فلسفه مورد بحث است . اشكال دوم : مرحوم حائرى مىفرمود : « امر ، داعى و علت به سوى مأمور به است ، البته به نحو علّيت شرعيّه » . ما مىگوييم : شما امر را به چه معنايى مىدانيد ؟ ما قبلًا دو احتمال داديم : يكى اينكه مراد از امر - حتى در موالى عرفيه - ارادهء قائم به نفس مولا باشد ، يعنى مولا وقتى مىگويد : « اشتر اللّحم » همان ارادهء نفسانيهء متعلّق به اين كه عبد اشتراء لحم كند ، عبارت از امر و حكم است . و ديگر اينكه مقصود همان بعث اعتبارى و تحريك ايقاعى اعتبارى باشد كه با گفتن « اشتر اللّحم » تحقق پيدا مىكند و احتمال سومى در اين زمينه وجود ندارد . هركدام از اين دو احتمال را كه شما بگوييد ، مسئله را از علّيت جدا مىكند ، زيرا در باب علّيت ، كمترين چيزى كه انسان بايد ملتزم شود ، تقدّم رتبهء علّت بر معلول است . در باب علّت و معلول ، اين معنا وجود دارد . ولى اگر ما امر و حكم را عبارت از اراده گرفتيم ،\r\n\r\n\r\n","description":"","footnote":"\r\n( 1 ) - الإسراء : 78\r\n","page_name":" 390 ","page_number":390},
  {"content":"\r\n\r\nاراده ، يك امر ذات الإضافة است ، امر ذات الإضافة به دو طرف نياز دارد . اراده ، تقوّم دارد به مريد و مراد ، يعنى نمىشود اراده باشد و مريد و مرادى وجود نداشته باشد . حال آيا مريد و مراد ، تقدّم بر اراده دارد يا اراده ، تقدّم بر مريد و مراد دارد ؟ بدون اشكال ، مريد و مراد ، تقدّم بر اراده دارد ، زيرا تشخّص اراده به مراد است . اگر مسألهء علّيت در باب اراده مطرح است ، پس اراده بايد تقدّم بر مراد داشته باشد ، حدّ اقل چيزى كه شما در باب علّيت مطرح مىكنيد مسألهء تقدّم علت بر معلول است . در ساير امور اضافيه - مثل علم - نيز همين‌طور است ، علم ، يك امر ذات‌الاضافه‌اى است كه به عالم و معلوم نياز دارد ، ولى در عين حال ، تشخص علم به معلوم است و معلوم ، متقدّم بر علم است . در نتيجه اگر شما حكم را عبارت از اراده گرفتيد ، با توجه به اينكه اراده از امور ذات الاضافه است و امور ذات الاضافه متقوّم به مضاف اليه خود مىباشد و مضاف‌اليه آن ، موجب تشخص اين امر اضافى است ، معنا ندارد كه در اينجا مسألهء علّيت را مطرح كنيد . همين‌طور اگر مراد شما از حكم ، عبارت از بعث اعتبارى باشد ، در اين صورت ، برفرض كه از اين اشكال صرف‌نظر كنيم كه « عنوان علّيت ، در ارتباط با امور اعتباريه ، معنا ندارد » ولى همين بعث اعتبارى هم از امور ذات الاضافه است ، يعنى مبعوث اليه لازم دارد و وقتى بعث ، تقوّم به مبعوث اليه داشت ، رتبهء مبعوث اليه مقدّم بر رتبهء بعث خواهد بود پس چگونه شما مىگوييد : « الأمر علّة لتحقق المأمور به » ؟ چرا مىگوييد : « الأمر علّة شرعية بالإضافة إلى المتعلّق » ؟ اين چه علتى است كه مقام و رتبه‌اش تأخر از معلول دارد ؟ علّت ، يك امر اضافى است و لازمهء اضافى بودن ، تقوّم به طرف ديگر است و لازمهء تقوّم به آن طرف ، مقدّم بودن آن طرف است . پس در حقيقت ، ما دليل داريم بر اينكه علل تشريعيه نمىتواند مثل علل تكوينيه باشد . اشكال سوم : مرحوم حائرى مىفرمود : « هر علّتى نياز به معلول مستقل دارد و همان‌طوركه در تكوينيات ، اجتماع دو علّت مستقل بر معلول واحد ممكن نيست ، در باب تشريعيات هم مسئله به‌همين‌صورت است . پس اگر جنابت ، سببيّت براى وجوب\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nغسل پيدا كرد ، قاعدتاً بايد هر جنابتى سبب مستقل باشد و به دنبال آن وجوب غسل مستقلّى مترتب شود ، مگر اين كه دليل بر خلاف آن قائم شود ، كه در اينجا دليل بر خلاف آن داريم » . امام خمينى رحمه الله در جواب از اين كلام مرحوم حائرى مىفرمايد : در باب علّت و معلول تكوينى ، علّيتْ در ارتباط با وجود مطرح است و معنا ندارد كه ما يك ماهيت را علّت براى ماهيّت ديگر بگيريم . بنابراين اگر ما بگوييم : « العلة سبب للمعلول » واقعيتش اين است كه وجود علّت ، سبب و مؤثر براى وجود معلول است . پس چون علّيتْ در ارتباط با وجود مطرح است ، اگر ما دو علّت داشتيم و دو وجود براى علّت تحقق پيدا كرد ، لازمه‌اش اين است كه معلول هم وجودِ متعدّد باشد ، زيرا - همان‌طور كه قبلًا گفتيم - معلول ، سايه‌اى از علّت و پرتوى از علّت است و نمىشود علّتْ متعدّد و معلول شىء واحد باشد ، ولى در شرعيات اين‌گونه نيست . اگر ما در وجوب غسل ، وجوب را به معناى اراده بگيريم ، با توجّه به اينكه اراده ، نياز به مضاف اليه دارد ، اراده مىخواهد به غسل متعلّق شود ، چگونه ممكن است ارادهء متعلّق به غسل ، تعدّد داشته باشد ؟ چگونه ممكن است كسى در زمان واحد ، نسبت به شىء واحد ، دو اراده داشته باشد ؟ چنين چيزى غير ممكن است ، زيرا - همان‌طور كه گفتيم - تشخص اراده ، به مراد است و اگر مرادْ از جميع جهاتْ واحد باشد ، اراده هم حتماً بايد واحد باشد مگر اينكه براى مراد ، تعدّد فرض كنيم ، هرچند تعدّد از ناحيهء زمان يا مكان يا ساير قيود باشد . امّا اگر در مراد ، تعدّدى نبود - مثل غسل جنابت كه به دنبال ارادهء مولا ، متعلّق ارادهء او واقع مىشود - چگونه مىشود دو اراده ، به غسل تعلّق بگيرد ؟ لذا كسانى كه قائل به عدم تداخل مىباشند ، مىگويند : بايد قيدى اضافه شود تا دوئيّت مطرح شود ، يعنى وقتى مىگويد : « إذا حصلت الجنابة يجب الغسل » به دنبال آن بگويد : « و إذا حصلت جنابة اخرى يجب غسل آخر » بايد تقييدى بيايد تا متعلّق آن را از متعلّق اوّل جدا كند و الّا اگر بدون هيچ قيد و شرطى بخواهد دو وجوب به معناى اراده يا دو وجوب به معناى بعث اعتبارى تأسيسى - نه تأكيدى - به چيزى متعلّق شود ، امكان ندارد .\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nلذا حضرت امام خمينى رحمه الله مىفرمايد : ما نمىتوانيم علل تشريعيه را با علل تكوينيّه مقايسه كنيم . مطلب ديگرى كه دليل بر بطلان مقايسه بين علل تشريعى و علل تكوينى است ، مسألهء واجب تعليقى مىباشد . توضيح اينكه : در علل تكوينيه ، معلول از علّت منفكّ و جدا نمىشود . وقتى علّت ، با وصف تامّه بودن تحقق پيدا كند ، معلول نيز به دنبال آن تحقق پيدا خواهد كرد . بله ، گاهى خودِ زمان و مرور زمان ، در تماميّت علّت نقش دارد كه اين از بحث ما خارج است . ولى در علل تشريعيه ، انفكاك معلول از علّت ، امكان دارد . شما خواه وجوب را به معناى بعث اعتبارى و يا به معناى ارادهء نفسانيهء تشريعيهء مولا بدانيد ، در واجب تعليقى ، انفكاك بين اراده و مراد ، قابل تحقق است . مثلًا وقتى استطاعت حاصل شود ، وجوب حجّ تحقق پيدا كرده و تكليف به حجّ ، فعليّت پيدا مىكند ولى واجب ، در ايّام مخصوصى تحقق پيدا مىكند و چه‌بسا بين وجوب و واجب ، ماهها فاصله باشد و شما وجوب را به هر معنايى بگيريد ، بين وجوب و واجب ، اين مقدار فاصله وجود دارد . و حق هم اين است كه واجب تعليقى ، يك امر صحيحى است و بزرگان در مسألهء حجّ نسبت به موسم ، وجوب حجّ را به نحو تعليقى دانسته‌اند . البته وجوب حجّ نسبت به استطاعت ، وجوب مشروط است ولى نسبت به موسم ، وجوب تعليقى است . در نتيجه ، مبنايى كه مرحوم حائرى در اينجا مطرح كرده غير صحيح است و آثارى كه بر اين مبنا مترتب كرده است ، نمىتواند مورد قبول واقع شود ، پس ما بايد دوباره به كلام مرحوم آخوند برگرديم ، زيرا مرحوم حائرى - در حقيقت - مىخواست كلام مرحوم آخوند را جواب دهد . مرحوم آخوند ، در مسألهء شك در تعبّديت و توصليّت ، روى مبنايى كه داشت ، تمسك به اطلاق لفظى را غير ممكن مىدانست و محقق حائرى رحمه الله مىخواست يك اصل لفظى به نام اصالة التعبدية در اينجا مطرح كند كه ما از ايشان نپذيرفتيم .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n\r\nرجوع به كلام مرحوم آخوند :\r\nهمان گونه كه قبلًا اشاره كرديم ، كلام مرحوم آخوند مبتنى بر دو مقدّمه است كه ما روى همان مقدّمهء اوّل جواب ايشان را خواهيم داد و سپس اين مطلب را بحث خواهيم كرد كه اگر مقدّمهء اوّل ايشان را بپذيريم آيا مقدّمهء دومشان قابل قبول است يا نه ؟ مقدّمهء اوّل : مرحوم آخوند قائل بود كه « اخذ قصد قربت - به معناى داعى الأمر - در متعلّق ، امكان ندارد » . پاسخ مقدّمهء اوّل مرحوم آخوند : ما معتقديم كه اخذ قصد قربت در متعلّق ، امكان دارد . و داعى الأمر در بين اجزاء و شرايط ، خصوصيتى ندارد . مسألهء داعى الأمر مانند ساير اجزاء و شرايط است ، همان‌طور كه در ارتباط با ساير اجزاء و شرايط ، در صورت تماميت مقدّمات حكمت ، مىتوان به اصالة الاطلاق تمسك كرد و در ارتباط با جزئيت و شرطيت ، شك را بر طرف كرد ، دربارهء قصد قربت هم مسئله به‌همين‌صورت است .\r\nوقتى شك كرديد كه فلان واجب ، تعبّدى است يا توصّلى ؟ مىتوانيد به اطلاق ( أقيموا الصلاة ) تمسك كنيد و يا در مورد نذر - كه اختلاف هم وجود دارد - مىتوانيد به اطلاق دليل وجوب وفاى به نذر تمسك كرده و عباديت آن را نفى كنيد . اين روى مبناى خود ما بود و ما نيز اشاره كرديم كه تمسك به اطلاق ، براساس قول اعمى در بحث صحيح و اعم درست است و الّا اگر كسى صحيحى شود نه تنها در مسألهء قصد قربت ، بلكه در ساير اجزاء و شرايط مشكوك هم نمىتواند به اطلاق تمسك كند ، زيرا متعلَّق - روى مبناى صحيحى - عبارت از صلاة صحيح است و شما نمىدانيد كه نماز بدون سوره صحيح است يا غير صحيح ؟ و در تمسك به اطلاق بايد تطبيق عنوان مطلق را احراز كرده باشيد ، مثلًا در باب أعتق الرقبة شما يك وقت شك مىكنيد كه آيا قيد ايمان معتبر است يا نه ؟ در اين صورت ، اگر مقدّمات حكمت تمام باشد به اطلاق أعتق الرقبة تمسك كرده و قيديت ايمان را نفى مىكنيد ولى اگر در جايى شك داشته باشيد كه آيا عنوان رقبه تحقق دارد يا نه ؟ ديگر نمىتوانيد به اطلاق\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nأعتق الرقبة تمسك كنيد ، بايد انطباق عنوان رقبه ، محرز باشد و شك شما در محدودهء قيد - يعنى ايمان - باشد . در ما نحن فيه نيز اگر الفاظ عبادات را موضوع براى صحيح بدانيم ، نمىتوانيم به اطلاق تمسك كنيم ، نه در مورد قصد قربت و نه در مورد ساير اجزاء و شرايط . بنابراين وقتى ما مىگوييم : « تمسك به اطلاق ، جايز است » ، روى همان مبناى اعمى است ، كه حق تمسك به اطلاق در مورد شك در جزئيت و شرطيت دارد . در نتيجه ما در همين مقدّمهء اوّل ، با مرحوم آخوند تسويه حساب مىكنيم . ايشان مىفرمود : « تمسك به اطلاق جايز نيست ، زيرا اخذ قصد قربت به معناى داعى الأمر ، در متعلّق ممكن نيست » ولى ما چون اخذ قصد قربت را در متعلّق امر جايز دانستيم ، مىگوييم : « تمسك به اطلاق ، ممكن است » . امّا كلام مرحوم آخوند با اين مطلب تمام نمىشود زيرا ممكن است كسى در مقابل مرحوم آخوند بگويد : « شما معتقديد تقييد متعلّق به داعى الأمر غير ممكن است ، ما نمىخواهيم به تقييد تمسك كنيم بلكه مىخواهيم به اطلاق تمسك كنيم براى نفى تقييد ، پس چطور در اينجا جلوى تمسك به اطلاق را مىگيريد ؟ » . مقدّمهء دوم : در اين مقدّمه بايد ببينيم آيا تقابل ميان اطلاق و تقييد چه نوع تقابلى است ؟ آيا تقابلِ تضاد است ؟ يا تقابل سلب و ايجاب يا تقابل عدم و ملكه است ؟ احتمال اوّل ( تقابل تضاد ) : اگر تقابل بين اطلاق و تقييد ، تقابل تضاد باشد ، لازمه‌اش اين است كه ما همان‌طوركه تقييد را عبارت از امر وجودى مىگيريم ، بايد اطلاق را هم امرى وجودى بدانيم و نمىتوانيم اطلاق را به « عدم التقييد » معنا كنيم ، زيرا متضادان ، دو امر وجودى هستند . در اين صورت ، وجودى بودن تقييد ، روشن است امّا اگر بخواهيم معنايى وجودى براى اطلاق بيان كنيم بايد اين‌طور معنا كنيم - كه ظاهراً مشهور هم همين‌طور معنا كرده‌اند « 1 » - كه اطلاق ، به معناى « عدم تقييد »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 383\r\n","page_name":" 395 ","page_number":395},
  {"content":"\r\n\r\nنيست ، بلكه به معناى « القاء قيود » است كه در اين صورت ، تقييد به معناى « اخذ قيد » و اطلاق به معناى « رفض قيد » است و اطلاق و تقييد ، دو امر وجودى و متضاد با يكديگر خواهند بود . نتيجهء اين احتمال اين است كه همان‌طوركه تقييد ، نياز به لحاظ دارد ، چون امر وجودى است ، اطلاق هم نياز به لحاظ دارد ، چون اطلاق هم امر وجودى است ، و آن كنار گذاشتن همهء قيود است . مرحوم آخوند از اين معنا به « سريان » تعبير كرده است . « 1 » سريان ، يعنى لحاظ شمول در همهء افراد طبيعت ، چه رقبهء مؤمنه باشد و چه غير مؤمنه . احتمال دوم ( تقابل سلب و ايجاب ) : اگر تقابل بين اطلاق و تقييد ، تقابل سلب و ايجاب باشد ، اطلاقْ به معناى « عدم تقييد » - كه امرى سلبى است - مىباشد ولى تقييد ، امرى وجودى مىباشد . احتمال سوم ( تقابل عدم و ملكه ) : مرحوم آخوند و محقّق نائينى رحمه الله معتقدند كه تقابل بين اطلاق و تقييد ، تقابل عدم و ملكه است ، « 2 » يعنى اطلاق يك معناى عدمى است ، البته نه يك معناى عدمى صِرف ، بلكه مانند اعْمى است اعْمى به معناى « عدم البصر صِرْف » نيست تا بر جدار هم منطبق شود بلكه به معناى « عدم البصر ممّن له قابلية البصر » است . اين دو بزرگوار مىگويند : اطلاق ، عبارت از « عدم التقييد » در جايى است كه قابليت تقييد را دارا باشد و اگر قابليت تقييد ، وجود نداشته باشد ، اطلاقْ صدق نمىكند . بنابراين ، نتيجه‌اى كه مرحوم آخوند گرفته است براساس اين مبنا مىباشد كه ايشان تقابل بين اطلاق و تقييد را تقابل عدم و ملكه مىداند و الّا اگر اين‌طور نباشد ، ممكن است كسى به مرحوم آخوند بگويد : « شما در مقدّمهء اوّل ، استحالهء تقييد را ثابت\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 387\r\n( 2 ) - كفاية الاصول ، ج 1 ، ص 112 ، أجود التقريرات ، ج 1 ص 113 و 520 ، فوائد الاصول ، ج 1 ، ص 155\r\n","page_name":" 396 ","page_number":396},
  {"content":"\r\n\r\nكرديد و ما در مقام اصالة الاطلاق ، كارى به استحالهء تقييد نداريم ، بلكه در حقيقت مىخواهيم به اطلاق در مقابل تقييد تمسك كنيم ، استحالهء تقييد ، چگونه مىتواند جلوى تمسك به اطلاق را بگيرد ؟ » اين روى همين مبناست كه اگر تقييد مستحيل شد ، اطلاق هم تحقق ندارد ، زيرا اطلاق در موردى است كه صلاحيت و قابليت تقييد وجود داشته باشد ، امّا اگر شما مىگوييد : « مقيّد شدن مأمور به ، به قصد قربتْ امكان ندارد و صلاحيت چنين تقييدى در آن وجود ندارد » ، در اين صورتْ اطلاقى وجود ندارد ، پس چگونه مىتوان به اطلاق لفظى تمسك كرده و حكم به عدم اعتبار قصد قربت نمود ؟ امّا طبق آن دو مبناى ديگر - كه تقابل بين اطلاق و تقييد ، تقابل تضاد يا تقابل سلب و ايجاب باشد - كلام مرحوم آخوند ناتمام است ، حتى اگر قائل به استحالهء تقييد شويم ، زيرا اگر تقابل بين اطلاق و تقييد را تقابل تضاد بدانيم ، اطلاق و تقييد مانند سواد و بياض مىشوند و اگر يكى از متضادان ، ممتنع شد ، لازمه‌اش اين نيست كه ديگرى هم ممتنع شود . لازمهء متضادان اين است كه اين دو در آنِ واحد ، امكان اجتماع ندارند ، امّا اگر جسمى به يك علّتى نتواند معروض بياض قرار گيرد ، آيا تضاد اقتضا مىكند كه معروضيت آن براى سواد هم ممتنع باشد ؟ لازمهء تضادّ ، چنين چيزى نيست .\r\nممكن است چيزى نتواند معروض بياض قرار گيرد ولى معروضيت آن براى سواد ، هيچ‌گونه امتناعى نداشته باشد . بنابراين اگر بين اطلاق و تقييد ، مسئلهء تضاد مطرح باشد ، چنانچه ما مقدّمهء اوّل مرحوم آخوند - يعنى امتناع تقييد متعلّق به قصد قربت - را هم بپذيريم ، نتيجه نمىدهد كه اطلاق آن‌هم ممتنع است . تمسك ما به اطلاق ، براى تقييد نيست تا امتناع داشته باشد بلكه براى نفى تقييد است . در نتيجه ، مىتوانيم در اين صورت به اصالة الاطلاق تمسك كرده و جلوى مدخليت قصد قربت را گرفته و قائل به توصّليت شويم . همچنين اگر تقابل بين اطلاق و تقييد را تقابل سلب و ايجاب بگيريم ، در صورتى كه ايجاب ممتنع باشد ، لازم نمىآيد كه سلب هم ممتنع باشد . تمسك ما به اطلاق ،\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nبراى ايجاب نيست بلكه براى سلب است و معناى امتناع ايجاب ، امتناع سلب نيست .\r\nلذا اگر تقابل بين اطلاق و تقييد ، تقابل سلب و ايجاب باشد ، باز هم مرحوم آخوند از مقدّمهء اوّل - به تنهايى - نمىتواند استفاده كند . مرحوم آخوند و محقّق نائينى رحمه الله كه تمسك به اصالة الاطلاق را صحيح نمىدانند ، از ضميمه كردن دو مقدّمه ، اين دو مطلب را نتيجه گرفته‌اند : 1 - تقييد مأمور به به قصد قربت ممتنع است . 2 - تقابل بين اطلاق و تقييد ، تقابل عدم و ملكه است . روشن است كه اگر تقييد ، امكان نداشته باشد ، ديگر اطلاقى وجود ندارد تا بتوان به آن تمسك كرد . پس در موارد شك در تعبديّت و توصليّت ، اطلاقى وجود ندارد تا بتوان به آن تمسك كرد . « 1 » اشكال بر كلام مرحوم آخوند و محقق نائينى رحمه الله : آيت‌اللَّه خويى « دام ظلّه » كه از شاگردان مبرّز مرحوم نائينى است ، اين كلام مرحوم آخوند و مرحوم نائينى را مورد اشكال قرار داده و دو جواب نسبت به آن ارائه كرده است : 1 - جواب نقضى : ما مواردى از تقابل عدم و ملكه را مشاهده مىكنيم كه در عين اينكه ملكهء آن محال است ، عدم آن نه تنها اتصاف به استحاله ندارد ، بلكه اتصاف به ضرورت هم دارد : يكى از اين موارد مسألهء جهل و علم است . تقابل بين اين دو ، تقابل عدم و ملكه است . جاهل به كسى گفته مىشود كه شأنش اين است كه عالم باشد ، لذا به جماد ، جاهل گفته نمىشود ، زيرا شأنيت اتصاف به علم را ندارد . آيت‌اللَّه خويى « دام ظلّه » سپس مىفرمايد :\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 112 و فوائد الاصول ، ج 1 ، ص 155\r\n","page_name":" 398 ","page_number":398},
  {"content":"\r\n\r\nبعضى از موارد علم - مثل علم به كُنه ذات پروردگار - داراى امتناع است و بشر با تمام استعدادى كه دارد ، نمىتواند علم به كُنه ذات پروردگار پيدا كند . موجود ممكن در مرتبه و سطحى قرار گرفته كه نمىتواند احاطهء علمى به حقيقت ذات واجب پيدا كند ، اگرچه اصل وجود صانع را مىتواند بالفطره و با دليل درك كند . حال شما كه مىگوييد :\r\n« هرجا وجود ملكه ممتنع شد ، عدمش هم ممتنع است » پس بايد وقتى علم به كُنه ذات پروردگار ممتنع است ، عدم آن - يعنى جهل به كُنه ذات پروردگار - نيز ممتنع باشد ، زيرا تقابل بين جهل و علم ، تقابل عدم و ملكه است و هرجا وجود ، ممتنع شد بايد عدمش هم ممتنع باشد . درحالىكه جهل به ذات پروردگار ، نه تنها استحاله ندارد بلكه ضرورت هم دارد ، يعنى حتماً تحقّق دارد . مورد ديگرى كه آيت‌اللَّه خويى « دام ظلّه » به عنوان نقض مطرح مىكند ، مسألهء قدرت طيران به آسمان در مورد انسان است . قدرت طيران به آسمان در مورد انسان استحاله دارد « 1 » ، در اين صورت بايد - روى بيان مرحوم آخوند و مرحوم نائينى - عدم قدرت نيز استحاله داشته باشد ، زيرا تقابل بين قدرت و عدم آن ، تقابل ملكه و عدم است . درحالىكه عدم قدرت طيران انسان به آسمان ، نه تنها امتناع ندارد بلكه ضرورت هم دارد ، البته همان‌طوركه امتناع ، امتناع عادى است ، ضرورت هم ضرورت عادى است نه عقلى . اين مثالها به عنوان نقض بود اگرچه مناقشه در اين مثالها ممكن است ولى عمده ، جواب حلّى آيت‌اللَّه خويى « دام ظلّه » نسبت به كلام مرحوم آخوند و مرحوم نائينى است . 2 - جواب حلّى : آيت‌اللَّه خويى « دام ظلّه » مىفرمايد : ما كه مسألهء عدم و ملكه را مطرح مىكنيم ، آيا در ارتباط با قابليت‌هاى شخصّيه مطرح مىكنيم ؟ به عبارت ديگر : آيا ما مسألهء عدم و ملكه را نسبت به هر مورد خاصّى مىسنجيم ؟ به اين معنا كه اگر از ما سؤال كردند : آيا بين علم و جهل ، تقابل عدم و\r\n\r\n\r\n","description":"","footnote":"\r\n( 1 ) - البته استحالهء آن استحالهء عادى است نه عقلى .\r\n","page_name":" 399 ","page_number":399},
  {"content":"\r\n\r\nملكه وجود دارد ؟ ما بگوييم : اين سؤال شما درست نيست ، شما بايد بگوييد : آيا بين علم به فلان چيز و جهل به آن ، تقابل عدم و ملكه وجود دارد ؟ اگر اين‌طور شد ما بايد بگوييم : در بعضى از مواردِ علم و جهل ، تقابل ملكه و عدم وجود دارد و در بعضى از مواردش چنين تقابلى نيست . آنجايى كه مسألهء كُنه ذات پروردگار مطرح است ، علم و جهلش تقابل ملكه و عدم ندارد ، زيرا بشر با وصف امكانى بودنش ، قابليت احاطهء علمى به كُنه ذات پروردگار را ندارد . آيا وقتى بعضى از موارد علم و جهل - كه خيلى هم نادر است - به اين صورت است ، ما نمىتوانيم به صورت مطلق ، روى علم و جهل حكم كرده و تقابل آن دو را تقابل ملكه و عدم بدانيم ؟ آيا بايد متعلّق علم و جهل را ملاحظه كنيم و اگر متعلّق آن ، مسألهء كُنه ذات پروردگار بود ، تقابل آن را ايجاب و سلب بدانيم و اگر موارد ديگر - كه اكثر موارد است - بود ، تقابل را تقابل ملكه و عدم بدانيم ؟ واقعيت مسئله اين‌گونه نيست ، ما در تقابل‌ها ، قابليت‌هاى شخصيّه و موارد خاصّه را ملاحظه نمىكنيم بلكه نوع قابليت را ملاحظه مىكنيم . و ما وقتى مسئله را در ارتباط با نوع بررسى مىكنيم مىبينيم بين علم و جهل تقابل ملكه و عدم وجود دارد زيرا انسان قابليت احاطهء علمى به اكثر اشياء را دارد . ما بايد مسئله را اين‌گونه ملاحظه كنيم و الّا اگر بخواهيم قابليت‌هاى شخصيّه را مورد ملاحظه قرار دهيم ، لازمه‌اش اين است كه كسى حق نداشته باشد از تقابل علم و جهل سؤال كند و كسى هم حق نداشته باشد جواب مطلق تقابل علم و جهل را بدهد بلكه بايد از سائل بپرسد : « علم و جهلى كه تقابلش را مىپرسيد ، نسبت به چه چيزى است ؟ » درحالىكه چنين مسأله‌اى مطرح نيست بلكه سؤال و جواب ، روى مطلق تقابل علم و جهل است و اين كشف مىكند كه در تقابل بايد روى قابليت نوعيه حساب باز كرد . در اين صورت ، نتيجه اين مىشود كه بعضى از مواردى كه جانب ملكه امتناع دارد ، لازمه‌اش اين نيست كه جانب عدم هم امتناع داشته باشد . تقابل بين مطلق جهل و مطلق علم ، تقابل عدم و ملكه است و لازمهء چنين چيزى اين نيست كه اگر در يك موردى - مثل مسألهء كُنه ذات پروردگار - جانب علم ، امتناع پيدا كرد ، جانب جهل هم\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nممتنع شود . درحالىكه جانب جهل آن نه تنها امتناع ندارد بلكه ضرورت هم دارد . وقتى مسئله به اين صورت شد ، در ما نحن فيه مىگوييم : شما تقابل اطلاق و تقييد را مطرح مىكنيد ، و در تقابل اطلاق و تقييد ، نوع اطلاق و تقييد در نظر گرفته مىشود و در حدود نود و نه درصد اطلاق و تقييدها ، هم تقييد امكان دارد و هم اطلاق ممكن است و اگر در يك موردى - مثل مسألهء قصد الأمر - ما به امتناع تقييد برخورد كرديم ، نمىتوانيم بگوييم : تقابل ، اقتضاء مىكند كه اطلاق هم ممتنع باشد . و در نتيجه وقتى تقييد متعلّق به قصد الأمر ممتنع شد نمىتوانيم بگوييم : « پس اطلاق هم ممتنع است و تمسك به أصالة الإطلاق صحيح نيست » . بنابراين ، در عين حال كه تقابل اطلاق و تقييد ، تقابل عدم و ملكه است ولى استحالهء تقييد ، مستلزم استحالهء اطلاق نيست . آيت‌اللَّه خويى « دام ظلّه » سپس دو مكمّل براى اين مطلب ذكر مىكند : مكمّل اوّل : ايشان مىفرمايد : شما كه مىگوييد : « تقييد به قصد قربت ممتنع است » ، معنايش اين است كه قصد قربت را نمىتوان اخذ كرد . از آن طرف هم مىگوييد : « اطلاق هم استحاله دارد » ، آيا معناى اطلاق چيست ؟ روشن است كه معناى اطلاق ، چيزى غير از « عدم مدخليت قصد قربت » نيست . آن‌وقت ما چگونه اين دو را با هم جمع كنيم كه هم اعتبار قصد قربت استحاله داشته باشد و هم عدم اعتبار آن ؟ مكمّل دوم : مسألهء عدم و ملكه ، در حقيقت همان سلب و ايجاب است ولى در عدم و ملكه ، قيدى وجود دارد كه در سلب و ايجاب ، وجود ندارد . به عبارت ديگر :\r\nشما در عدم و ملكه مىگوييد : « قابليت ، اعتبار دارد » امّا در سلب و ايجاب نمىگوييد : « عدم قابليت ، معتبر است » بلكه مىگوييد : « قابليت ، اعتبار ندارد ، خواه باشد يا نباشد » . حال كه اين مسئله روشن شد مىگوييم : « در سلب و ايجاب ، مسأله‌اى مطرح است و آن اين است كه اگر در جايى ايجاب ممتنع باشد ، لازمهء آن ، امتناع سلب نيست بلكه\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nبرعكس ، سلبْ ضرورت پيدا مىكند و اين معنا در باب عدم و ملكه هم تحقق دارد ، زيرا عدم و ملكه همان سلب و ايجاب است ، با اين تفاوت كه در عدم و ملكه ، يك قيد اضافى وجود دارد و آن « اعتبار قابليت » است كه در سلب و ايجاب ، چنين قيدى وجود ندارد . آيا « اعتبار قابليت » اقتضا مىكند كه اگر ايجاب ممتنع شد ، عدم هم ممتنع شود ؟\r\nخير ، بلكه در صورت امتناع ايجاب ، نه تنها سلبْ ممتنع نمىشود بلكه ضرورت هم پيدا مىكند . عين همين معنا را بايد در عدم و ملكه پياده كرد ، كه اگر تقييدْ ممتنع شد ، اطلاقْ ممتنع نمىشود بلكه ضرورت پيدا مىكند . حاصل جواب حلّى اين شد كه اگر ما تقابل بين اطلاق و تقييد را تقابل عدم و ملكه بگيريم ، لازمه‌اش اين نيست كه اگر تقييدْ ممتنع باشد ، اطلاق هم ممتنع است . در نتيجه ما مىتوانيم به أصالة الإطلاق تمسك كرده و مدخليت قصد قربت را نفى كنيم . « 1 » پس هر دو مبناى مرحوم آخوند مورد اشكال است : هم اصل استحالهء اخذ قصد قربت و هم اينكه اگر تقابل اطلاق و تقييد ، تقابل عدم و ملكه باشد ، در صورت امتناع تقييد ، بايد اطلاق هم ممتنع باشد . نتيجهء بحث در رابطه با مقام اوّل نتيجهء بحث در تمسك به دليل لفظى اين شد كه در مورد شك در تعبديت و توصليت ، ما مىتوانيم - در صورت تمام بودن مقدمات حكمت - به أصالة الإطلاق تمسك كرده و اعتبار قصد قربت را نفى نماييم ، همان‌طوركه در ارتباط با ساير اجزاء و شرايط ، چنين مىكرديم . امّا مرحوم آخوند و محقق نائينى رحمه الله معتقد بودند كه نمىتوان به اطلاق تمسك كرد ، كه اين مطلب ، مورد اشكال واقع شد .\r\n\r\n\r\n","description":"","footnote":"\r\n( 1 ) - محاضرات في أُصول الفقه ، ج 2 ، ص 175 - 179\r\n","page_name":" 402 ","page_number":402},
  {"content":"\r\n\r\n\r\nمقام دوم اصول عمليه و شك در تعبديت و توصليت\r\nبراساس مبناى ما كه در مورد شك در تعبديت و توصّليت ، تمسك به اطلاق را جايز مىدانستيم ، اگر در جايى - به جهت عدم تماميت مقدّمات حكمت - تمسك به اطلاقْ امكان نداشت « 1 » و نوبت به اصل عملى رسيد آيا مقتضاى اصل عملى چيست ؟ در اينجا هم بحث در دو جهت است : جهت اوّل : آيا مقتضاى اصل عملى عقلى چيست ؟ جهت دوم : آيا مقتضاى اصل عملى شرعى چيست ؟ « 2 »\r\n\r\nجهت اوّل : آيا مقتضاى اصل عملى عقلى چيست ؟\r\nدر اينجا لازم است همهء فروض و مبانى اين مسئله و نيز دو قولى كه در ارتباط با اقلّ و اكثر ارتباطى - كه از بحث‌هاى مهم باب اشتغال است - مطرح شده ، مورد بررسى\r\n\r\n\r\n","description":"","footnote":"\r\n( 1 ) - اين مسئله براساس مبناى مرحوم آخوند كه در مورد شك در تعبديت و توصليت تمسك به اطلاق را جايز نمىدانست نيز مطرح است .\r\n( 2 ) - اصول عمليه بر سه قسمند : الف : بعضى از اصول عمليه ، عقلى محض مىباشند ، مثل اصالة التخيير در دوران بين محذورين . ب : بعضى از اصول عمليه ، شرعى محض مىباشند ، مثل استصحاب . عقل در رابطه با استصحاب - يعنى ابقاء ما كان - هيچ نظرى ندارد و اين شارع است كه به مقتضاى « لا تنقض اليقين بالشك » يك اصل عملى به نام استصحاب ، معتبر كرده است . ج : بعضى از اصول عمليه ، هم شرعى دارد و هم عقلى ، مثل اصالة البراءة كه هم عقل به آن حكم مىكند ، به مقتضاى قاعدهء قبح عقاب بلابيان ، و هم شرع به آن حكم مىكند ، به مقتضاى حديث رفع و امثال آن . و در مواردى هم ممكن است بين اين‌ها انفكاك پيدا شود ، يعنى اصل عقلى مستند به قبح عقاب بلابيان جارى نشود ولى اصل شرعى مستند به حديث رفع جريان پيدا كند .\r\n","page_name":" 403 ","page_number":403},
  {"content":"\r\n\r\nقرار دهيم . در مسألهء دوران امر بين اقلّ و اكثر ارتباطى « 1 » ، در جايى كه اطلاق وجود ندارد و مقدّمات حكمت تمام نيست ، از نظر اصل عملى عقلى ، دو مبنا مطرح است : بعضى مقتضاى حكم عقل را برائت و بعضى اشتغال مىدانند . در مسألهء قصد قربت نيز دو مبنا وجود داشت : يكى اين كه اخذ قصد قربت - به معناى داعى الأمر - در متعلّق امر ، هيچ‌گونه استحاله‌اى ندارد و شارع ، همان‌طوركه مىتواند ساير اجزاء و شرايط را در متعلّق امر ، اخذ كند ، قصد قربت را هم مىتواند به عنوان جزئيت يا شرطيت ، در متعلّق امر اخذ كند .\r\nو ما - به تبعيت از حضرت امام خمينى رحمه الله - همين مبنا را اختيار كرديم . مبناى ديگر اين بود كه اخذ قصد قربت در متعلّق امر استحاله دارد . حال ما بايد در اينجا ، دو مبنايى را كه در مسألهء دوران امر بين اقلّ و اكثر ارتباطى بود با دو مبنايى كه در مسئله قصد قربت وجود داشت ، روى هم ملاحظه كنيم ، بنابراين مىگوييم : اگر كسى در مسألهء قصد قربت ، همان مبناى ما را اختيار كرد ، در اين صورت ما نحن فيه نيز يكى از صغريات مسألهء دوران امر بين اقلّ و اكثر ارتباطى خواهد بود و خصوصيت زايده‌اى در آن وجود ندارد ، زيرا فرقى بين قصد قربت و سوره وجود نخواهد\r\n\r\n\r\n","description":"","footnote":"\r\n( 1 ) - معناى اقلّ و اكثر ارتباطى اين است كه اجزاء مأمور به ، با هم ارتباط دارند به گونه‌اى كه اگر به يكى از اجزاء يا شرايط آن ، اخلال وارد شود ، مأمور به تحقّق پيدا نكرده است و به عبارت ديگر : اگر مأمور به ، به حسب واقع عبارت از اكثر باشد ، اتيان اقلّ ، كالعدم است ، مثل اينكه شك كنيم آيا سوره جزء صلاة است يا نه ؟ در اين صورت ، اگر اطلاق وجود نداشت و مقدّمات حكمت تمام نبود و نوبت به اصل عملى رسيد ، بعضى مىگويند : مقتضاى حكم عقل ، عبارت از برائت است و بعضى مقتضاى حكم عقل را عبارت از اشتغال مىدانند . در مقابل اقلّ و اكثر استقلالى ، مثل باب دين كه اگر كسى شك كند كه آيا صد تومان به زيد بدهكار است يا دويست تومان ؟ در صورتى كه صد تومان را پرداخت كند ، به همان اندازه براى او برائت حاصل شده است ، اگرچه دين در واقع دويست تومان باشد .\r\n","page_name":" 404 ","page_number":404},
  {"content":"\r\n\r\nداشت و اخذ هر دو ، در متعلّق امر ممكن خواهد بود . بنابراين هر حكمى كه در اقلّ و اكثر ارتباطى پياده شد ، در اينجا نيز پياده مىشود . ولى طبق مبناى مرحوم آخوند و محقق نائينى رحمه الله ، اگر ما در مسألهء دوران امر بين اقلّ و اكثر ارتباطى ، مقتضاى حكم عقل را عبارت از اشتغال و احتياط بدانيم ، لازمه‌اش اين است كه همان احتياط و اشتغال را در ما نحن فيه نيز به طريق اولى جارى كنيم . توضيح اينكه : در اقلّ و اكثر ارتباطى - مثل شك در جزئيت سوره براى نماز - اگر كسى مقتضاى حكم عقل را عبارت از اشتغال بداند و بگويد : « حساب اقلّ و اكثر ارتباطى با اقلّ و اكثر استقلالى فرق مىكند . در باب دين ، وقتى انسان مردّد باشد بين اينكه آيا صد تومان به زيد بدهكار است يا دويست تومان ؟ - و فرض اين است كه مدّعى و منكرى هم وجود ندارد - نسبت به صد تومان ، يقين دارد و نسبت به ما زاد آن شك دارد ، بنابراين چون ما زاد ، مشكوك و در حكم تكليف زايد است ، نسبت به آن اصل برائت جارى مىشود ، امّا در اقلّ و اكثر ارتباطى ، فرض اين است كه مجموعهء اجزاء و شرايط به هم ارتباط دارند ، به طورى كه اگر تكليف - به حسب واقع - روى اكثر باشد و كسى اقلّ را اتيان كند ، گويا چيزى را نياورده است » . لذا اگر كسى روى اين مبنا بيايد در مسألهء اقلّ و اكثر ارتباطى ، مثل مسألهء سورهء مشكوك الجزئية - با اين كه امكان اخذ در متعلّق را دارد - قائل به أصالة الاشتغال شود ، در ما نحن فيه - روى مبناى مرحوم آخوند - به طريق اولى بايد قائل به أصالة الاشتغال شود ، زيرا در آنجا ، امكان اخذ سوره در متعلّق امر وجود داشت و در عين حال ، عقل حكم به اشتغال مىكرد ، پس در اينجا كه قصد قربت امكان اخذ در متعلّق ندارد ، روى مبناى مرحوم آخوند ، به طريق اولى بايد اصالة الاشتغال را پياده كرد . در نتيجه روى مبناى مرحوم آخوند در اينجا ، اگر ما در مسألهء اقلّ و اكثر ارتباطى در مورد سورهء مشكوك الجزئية ، قائل به اصالة الاشتغال شديم در ما نحن فيه - كه شك در تعبديت و توصليت داريم - به طريق اولى بايد قائل به اصالة الاشتغال شويم و هيچ ترديدى در اين معنا نيست .\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nامّا اگر ما در مسألهء اقلّ و اكثر ارتباطى در مورد سورهء مشكوك الجزئية ، قائل به برائت عقليّه شديم ، آيا بنا بر مبناى مرحوم آخوند ، در مسألهء شك در تعبديت و توصّليت چه بايد بكنيم ؟ مرحوم آخوند مىفرمايد : « اينجا حسابش با اقلّ و اكثر ارتباطى فرق مىكند و ما اگرچه در مسألهء شك در جزئيت سوره قائل به برائت عقليه شويم ولى در مسألهء شك در تعبديت و توصليت بايد حتماً قائل به اصالة الاشتغال شويم ، زيرا در مسألهء شك در جزئيت سوره ، شكّ ما در كميت مأمور به است ، نمىدانيم آيا مأمور به ، نه جزء است و سوره خارج از مأمور به مىباشد يا اينكه ده جزء است و سوره داخل در مأمور به مىباشد ؟ و يا مثلًا نمىدانيم فلان شرط به عنوان يك امر زائد ، در مأمور به دخالت دارد يا نه ؟ پس در حقيقت ، در مسألهء دوران امر بين اقلّ و اكثر ، شك ما در كميّت مأمور به از حيث اجزاء و شرايط است . امّا در ما نحن فيه ، چون ما معتقديم اخذ قصد قربت در متعلّق امر ، امكان ندارد و حساب قصد قربت ، جدا از ساير اجزاء و شرايط است ، وقتى در مورد واجبى شك مىكنيم كه آيا قصد قربت در آن اعتبار دارد يا نه ؟ شك ما در كميّت مأمور به نيست . ما مىدانيم كه اگر قصد قربت هم معتبر باشد ، از دايرهء مأمور به خارج است و نمىتواند نقشى در مأمور به داشته باشد ، نه به صورت جزئيت و نه به صورت شرطيت . پس شك ما در چيست ؟ بايد بگوييم : در اينجا يقين داريم كه تكليفى به ما متوجّه شده است ولى چون در تعبديت و توصّليت آن ترديد داريم ، پس شك ما در كيفيت خروج از عهدهء اين تكليفِ مسلّم است و نمىدانيم كه اگر اين تكليف را بدون قصد قربت بياوريم ، آيا از عهدهء اين تكليفِ مسلّم خارج شده‌ايم يا نه ؟ شك در كيفيت خروج ، در حقيقت مثل شك در اصل خروج از تكليف است . و روشن است كه اگر تكليفى به ما توجّه پيدا كرد و شك كرديم كه آيا آن تكليف را انجام داده‌ايم يا نه ؟ اصالة الاشتغال عقلى گريبان مارا مىگيرد ، مگر در بعضى از موارد كه خود شارع دخالت كرده و جانب تسهيل را براى مكلّف در نظر گرفته است ، مثل اينكه كسى بعد از وقت شك كند كه آيا نمازش را در\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nوقت خوانده است يا نه ؟ در اينجا اگرچه مقتضاى اصالة الاشتغال عقلى اين است كه مكلّف بايد نماز را در خارج از وقت قضا كند ولى شارع مقدّس به مكلّفين ارفاق كرده و قاعدهء شك بعد از وقت را مقرّر كرده كه به مقتضاى آن ، مكلّفين نبايد به شك بعد از وقت ، ترتيب اثر دهند « 1 » . بنابراين همان گونه كه در شك در اصل خروج از تكليف ، اصالة الاشتغال حاكم است ، در مورد شك در نحوهء خروج هم ، اصالة الاشتغال حاكم است . اشكال بر مرحوم آخوند : مستند برائت عقليه ، عبارت از قاعدهء قبح عقاب بلابيان است . اين قاعده مىگويد :\r\nاگر از ناحيهء مولا بيانى به ما نرسيده باشد و مولا بخواهد با نبودن بيان ، عبد را عقاب كند ، اين عقابْ قبيح است و از حكيم صادر نمىشود . در اين صورت ما از مرحوم آخوند سؤال مىكنيم : آيا اين بيانى كه در قاعدهء قبح عقاب بلابيان مطرح است ، عبارت از چيست ؟ آيا مراد ، بيان خصوص اجزاء و شرايطى است كه مولا مىتواند آنها را در مأمور به اخذ كند ؟ خير ، وقتى لاى نافيه بر سر كلمهء بيان در مىآيد ، معنايش اين مىشود كه هيچ‌گونه بيان و اعلامى از ناحيهء مولا در اين زمينه نيامده باشد . بله اگر ما در جزئيت سوره شك داشته باشيم ، بيان مولا در ارتباط با سورهء مشكوك الجزئية به اين كيفيت است كه سوره را در رديف ساير اجزاء و شرايط بيان كند و همان‌طوركه در باب فاتحة الكتاب فرموده است : « لا صلاة إلّا بفاتحة الكتاب » در مورد سوره هم بفرمايد : « لا صلاة إلّا مع السورة » ، امّا در باب قصد قربت كه روى مبناى مرحوم آخوند ، امكان اخذ در متعلّق ندارد ، اگرچه - به قول مرحوم آخوند - نمىتوان به اطلاق لفظى تمسك كرد ولى خود مرحوم آخوند فرمود : در اينجا مىتوانيم به اطلاق مقامى تمسك كنيم . ايشان در توضيح اطلاق مقامى فرمود : گاهى مولا در يك مقام و موقعيتى است كه مىخواهد جميع خصوصياتى را كه در تحقق هدف مأمور به نقش دارد ،\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 113 و 114\r\n","page_name":" 407 ","page_number":407},
  {"content":"\r\n\r\nبيان كند ، اعم از خصوصياتى كه امكان اخذ در متعلّق دارد و خصوصياتى كه امكان اخذ در متعلّق را ندارد . ما در آنجا در توضيح كلام مرحوم آخوند گفتيم : « مولا اگر در چنين مقامى باشد ، لابد در مقام انشاء نيست ، زيرا انشاء - روى مبناى مرحوم آخوند - به هر كيفيتى ممتنع است . بلكه مولا در مقام اخبار است و به عنوان اينكه يك مخبر صادق و مطّلع بر همهء خصوصيات معتبر در تحقق غرض است ، خصوصيات را بيان مىكند » . بنابراين شما ( مرحوم آخوند ) يك راه بيان را براى مولا باز گذاشتيد ، لذا تمسك به اطلاق مقامى را صحيح دانستيد و گفتيد : اگر مولا در چنين مقامى بود و ما ديديم كه همهء مسائل را مطرح كرد ولى هيچ‌گونه اشاره‌اى به قصد قربت نكرد ، در مىيابيم كه قصد قربت ، اعتبار ندارد و الّا اگر اعتبار داشت ، چرا مولا متعرّض آن نگرديد با اينكه در چنين مقام و موقعيتى بود ؟ پس اگر براى مولا يك راه بيان باز باشد ، جايى براى تمسك به قاعدهء قبح عقاب بلابيان نيست ، زيرا - همان‌طوركه گفتيم - « لا » ى داخل بر « بلابيان » نافيه است و معناى آن اين است كه هيچ‌گونه بيانى وجود نداشته باشد . و ما گفتيم كه بيان ، منحصر در خصوص مواردى نيست كه امكان اخذ در متعلّق داشته باشند بلكه بيان در ارتباط با چيزهايى كه امكان اخذ در متعلّق را دارند ، به اين صورت است كه در متعلّق ذكر شوند ولى نسبت به چيزهايى كه امكان اخذ در متعلّق را ندارند ، به اين كيفيت است كه در ارتباط با اطلاق مقامى مطرح گرديد . در اين صورت ، چه فرقى بين ما نحن فيه و مسألهء اقلّ و اكثر ارتباطى است كه شما مىگوييد : اگر در مسألهء اقلّ و اكثر ارتباطى قائل به برائت عقليه شويم ، در ما نحن فيه نمىتوانيم قائل به برائت عقليّه شويم ؟ ملاك در برائت عقليّه ، عبارت از قاعدهء قبح عقاب بلابيان است و اگر اين قاعده در آنجا جارى شود « 1 » ،\r\n\r\n\r\n","description":"","footnote":"\r\n( 1 ) - البته ما فعلًا بحث نداريم كه آيا برائت عقليّه ، در اقلّ و اكثر ارتباطى جارى مىشود يا نه ؟ و برفرض جريان آن بحث مىكنيم .\r\n","page_name":" 408 ","page_number":408},
  {"content":"\r\n\r\nچرا در اينجا جارى نشود ؟ همان‌طوركه در اقلّ و اكثر ارتباطى و شك در جزئيت سوره ، مولا مىتوانسته بيان داشته باشد ، در ما نحن فيه - يعنى شك در تعبديت و توصّليت - نيز براى مولا امكان بيان مسألهء قصد قربت وجود داشته است ، اگرچه نحوهء بيان آن - به فرمودهء مرحوم آخوند - از طريق اطلاق مقامى است . ولى در اصل بيان ، با هم اشتراك دارند . پس چرا شما ( مرحوم آخوند ) مىفرماييد : برفرض اينكه در اقلّ و اكثر ارتباطى هم قائل به برائت شويم ولى در ما نحن فيه بايد قائل به اشتغال شويم ؟\r\n\r\nبيان ديگرى از مرحوم آخوند :\r\nمرحوم آخوند مىگويد « 1 » : هرجا امرى از ناحيهء مولا - حتى موالى عرفيه - صادر شد « 2 » مىفهميم كه آن چيزى كه در حدوث اين امر نقش داشته ، عبارت از هدف و غرضى است كه بر تحقق مأمور به مترتب مىشود و مسألهء غرض ، همان‌طوركه در حدوث امر نقش دارد ، در بقاى امر هم نقش دارد ، ما گاهى از اوقات مشاهده مىكنيم كه مأمور به توسط عبد انجام مىشود ولى غرض مولا تأمين نمىشود . اينجا نمىتوان گفت : « وظيفهء عبد به پايان رسيده است مگر اينكه مولا امر جديدى داشته باشد » مثلًا اگر مولا به عبدش دستور دهد كه يك ليوان آب براى او بياورد و عبد هم مىداند كه مولا تشنه است و آب را براى خوردن مىخواهد . در اين صورت ، اگر عبد برود و يك ليوان آب تميز براى مولا بياورد ولى قبل از اين كه مولا آن آب را بياشامد ، ليوان از دست او ساقط شده و آب بر زمين بريزد ، آيا عبد مىتواند بگويد : من وظيفهء خود را انجام داده‌ام و ديگر وظيفه‌اى ندارم و مولا اگر آب بخواهد بايد دستور ديگرى صادر كند ؟ آيا مسئله اين‌طور است ؟ عقل در اينجا حكم مىكند كه چون غرض مولا حاصل نشده ، عبد وظيفه دارد\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 127\r\n( 2 ) - در غير اوامر امتحانيه .\r\n","page_name":" 409 ","page_number":409},
  {"content":"\r\n\r\nمجدداً ظرف آبى در اختيار مولا قرار دهد و نياز به امر جديدى نيست ، بلكه همان امر اوّل كفايت مىكند در اينكه عبد بايد ظرف آب ديگرى در اختيار مولا قرار دهد . اگر ما اين حرف را - كه حرف خوبى هم هست - مطرح كنيم و بگوييم : « مولا وقتى چيزى را براى ما واجب كرد و در توصّلى و تعبدى بودن آن ترديد داريم ، چنانچه اين واجب را بدون رعايت قصد قربت انجام دهيم ، شك در حصول غرض مولا داريم .\r\nبنابراين ، عقلْ ما را ملزم مىكند كه در مورد مشكوك التعبدية و التوصلية ، قصد قربت را رعايت كنيم » . اشكال بر مرحوم آخوند : اين بيان مرحوم آخوند ، هم داراى جواب نقضى است و هم داراى جواب حلّى . 1 - جواب نقضى : به مرحوم آخوند مىگوييم : شما چرا اين حرف را در مورد اقلّ و اكثر ارتباطى نمىگوييد ؟ در آنجا هم اگر در جزئيت سوره شك كنيم ، چنانچه نماز را بدون سوره بياوريم ، شك مىكنيم كه آيا غرض مولا حاصل شده است يا نه ؟ پس آنجا هم بايد أصالة الاشتغال را پياده كنيد . درحالىكه فرض بحث ما در جايى است كه اگر در اقلّ و اكثر ارتباطى قائل به برائت عقليه شويم ، در ما نحن فيه چه بايد انجام دهيم ؟ و الّا اگر آنجا قائل به اصالة الاشتغال شديم ، در اينجا به طريق اولى بايد اصالة الاشتغال را جارى كنيم . 2 - جواب حلّى : در ارتباط با غرض مولا در باب اوامر ، گاهى ما غرض مولا را مىدانيم . در اينجا از خود مرحوم آخوند هم پا را فراتر گذاشته و حتى در موردى كه امرى از مولا صادر نشده ولى غرض مولا معلوم است ، عبد را مكلّف به انجام دادن آن مىدانيم . مثلًا اگر مولا در منزل نباشد و كودك خردسال مولا در حوض افتاد ، لازمهء عبوديت و مولويت اين است كه عبد براى نجات فرزند مولا اقدام كند و نمىتواند كنارى ايستاده و شاهد غرق شدن فرزند مولا باشد و اگر مولا به او اعتراض كرد ، بگويد : « شما در اين مورد ، امرى صادر نكرده بوديد » . پس در جايى كه غرض مولا\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nمشخص است ، عقل حكم مىكند كه در ارتباط با عبوديت و مولويت ، نيازى به امر هم نيست و امر - در حقيقت - طريقى است براى اينكه انسان به غرض مولا واقف شود . امّا در مواردى كه غرض مولا براى ما معلوم نيست ، چنانچه امورى را به عنوان اجزاء و شرايط در متعلّق امرش اخذ كرد و ما نسبت به جزئيت يا شرطيت بعضى از امور ، شك داشتيم - و در ما نحن فيه ، نسبت به مدخليت چيزى در غرض مولا شك داشتيم - آيا عقل در اينجا هم حكم مىكند كه بايد غرض مولا را تحصيل كنيد ؟ در مثال « جئني بالماء » غرض مولا براى ما معلوم است . ما مىدانيم مولا آب را براى رفع تشنگى مىخواهد ، لذا اگر در دست مولا هم ظرف آب شكست ، عبد بايد مجدداً براى او آب بياورد . امّا اگر در جايى غرض مولا را نفهميديم ، مثلًا نمىدانيم آيا غرض مولا رفع تشنگى است يا نگاه كردن به آب ؟ روشن است اگر غرض او رفع تشنگى باشد ، اين غرض حاصل نشده است ولى اگر غرض او نگاه كردن به آب باشد ، غرض او حاصل شده است . آيا در اينجا كه غرض مولا براى ما معلوم نيست ، عقلْ چه مىگويد ؟ عقلْ در اينجا نمىگويد : « بايد مجدداً براى او آب بياورى » . در نتيجه كسى نمىتواند از راه غرض وارد شده و اصالة الاشتغال را پياده كند ، بلكه اگر ما در دوران امر بين اقل و اكثر ارتباطى قائل به برائت شديم در اينجا هم قائل به برائت عقليه خواهيم شد و هيچ فرقى بين آن دو نيست .\r\n\r\nجهت دوم : آيا مقتضاى اصل شرعى چيست ؟\r\nآيا در مورد شك در تعبديت و توصليت ، ما مىتوانيم به اصالة البراءة شرعى - كه از راه حديث رفع و امثال آن استفاده مىشود - تمسك كنيم ؟ در ارتباط با اصل شرعى نيز ما بايد همهء مبانى را مورد بررسى قرار دهيم : يكى اينكه آيا اخذ قصد قربت - به معناى داعى الأمر - در متعلّق امر امكان دارد يا نه ؟ اين مبنايى است كه داراى دو قول است . مبناى ديگر اينكه آيا مقتضاى اصل عقلى در\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nخصوص ما نحن فيه چيست ؟ آيا برائت عقليّه است يا احتياط عقلى ؟ فرض اوّل : همان چيزى است كه ما در هر دو مورد اختيار كرديم ، يعنى ما : اوّلًا : قائل بوديم كه مولا مىتواند قصد قربت - به معناى داعى الأمر - را در رديف ساير اجزاء و شرايط ، در متعلّق امر اخذ كند . ثانياً : قائل شديم كه اگر در ما نحن فيه نوبت به اصل عملى عقلى رسيد ، برائت عقليه - يعنى قاعدهء قبح عقاب بلابيان - پياده مىشود و اين‌طور نيست كه ما اگر در مسألهء دوران امر بين اقلّ و اكثر ارتباطى قائل به برائت عقليه شديم ناچار باشيم كه در ما نحن فيه قائل به اشتغال عقلى بشويم . خير ، همان برائت عقليّه را در ما نحن فيه نيز پياده مىكنيم . نتيجهء اين دو مطلب اينكه ما در ارتباط با ما نحن فيه - يعنى شك در اعتبار قصد قربت - هيچ‌گونه خصوصيتى نمىبينيم . مسألهء قصد قربت ، هم در ارتباط با امكان اخذ در متعلّق با ساير اجزاء و شرايط مشاركت دارد و هم در ارتباط با جريان برائت عقليّه در مورد شك در جزئيت و شرطيت با آنها مشاركت دارد و در هيچ‌كدام از اين دو مسئله ، خصوصيتى براى قصد قربت وجود ندارد . در مورد برائت شرعيه نيز مسئله به‌همين‌صورت است يعنى همان‌طورى كه ما در مورد امور مشكوك الجزئية يا امور مشكوك الشرطية ، به حديث رفع تمسك مىكنيم و شرطيت و جزئيت امور مشكوك را بر طرف مىكنيم ، در ارتباط با قصد قربت نيز همين كار را انجام مىدهيم ، زيرا ما هيچ‌گونه خصوصيتى براى قصد قربت در نظر نگرفتيم ، نه از جهت عدم امكان اخذ در متعلّق ، خصوصيتى داشت و نه از جهت جريان برائت عقليه . بنابراين مىگوييم : ما نمىدانيم كه آيا شارع مقدس ، قصد قربت را در واجب اخذ كرده يا نه ؟ درحالىكه اوّلًا : اگر مىخواست مىتوانست آن را در متعلّق امر اخذ كند و ثانياً : اگر مسئله را به عقل واگذار مىكرد ، مقتضاى حكم عقل ، عبارت از برائت بود . پس در اينجا نيز حديث رفع و برائت شرعيه جارى مىشود .\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nفرض دوم : اين است كه ما در مسألهء قصد قربت ، قائل به امكان اخذ قصد قربت در متعلّق امر شديم ولى در ارتباط با مقتضاى حكم عقل ، همانند مرحوم آخوند ، قائل به اصالة الاشتغال شويم و بگوييم : « از نظر حكم عقل ، بين ما نحن فيه و مسألهء اقلّ و اكثر ارتباطى فرق وجود دارد و عقلْ اگرچه در مسألهء اقل و اكثر ارتباطى حكم به برائت مىكند ولى در ما نحن فيه حكم به اشتغال مىكند » . در اين صورت ، آيا التزام ما به اينكه عقل در ما نحن فيه حكم به اشتغال مىكند ، مانع از تمسك به حديث رفع است ؟ ممكن است كسى بگويد : « آرى ، در اينجا نمىتوان به حديث رفع تمسك كرد .\r\nحديث رفع در جايى پياده مىشود كه مولا بيانى ندارد و عقل هم نتواند حكمى داشته باشد ، مثل مسألهء شرب تتن كه در كتاب برائت به عنوان مثال براى مورد جريان برائت مطرح مىكنند . امّا در ما نحن فيه اگرچه خود شارع بيانى ندارد ولى ممكن است شارع ، مسئله را به حكم عقل واگذار كرده باشد و فرض اين است كه عقل در اينجا حاكم به اشتغال است و معناى اشتغال ، رعايت قصد قربت است و گويا شارع در اينجا ضرورتى نمىبيند كه تعرّضى نسبت به مسألهء قصد قربت داشته باشد بلكه حكم عقل به لزوم رعايت قصد قربت را كافى مىداند » . اگر بخواهيم اين مطلب را در قالب اصطلاح علمى مطرح كنيم مىگوييم : « بيان از ناحيهء شارع ، گاهى از طريق رسول اكرم صلى الله عليه و آله و گاهى از طريق عقل است . عقل ، از جانب خداوند به عنوان رسول باطنى انسان قرار داده شده است . و در اينجا رسول الهى ، براى ما اصالة الاشتغال را مشخص كرده است و نمىتوانيم آن را داخل در « ما لا يعلمون » بدانيم » . پاسخ : براى اين مطلب ، دو جواب وجود دارد : اوّلًا : برفرض كه ما بگوييم : « عقل ، حكم به اشتغال مىكند » ولى اين حكم عقل ، از احكام ضرورى و بديهى عقل نيست ، بلكه حكمى است كه مورد اختلاف مىباشد و بعضى از عقلاء ، در همين مسئله ، حكم به برائت مىكنند . و اگر مسأله‌اى از نظر عقول\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nمكلفين مورد اختلاف بود ، نمىتواند براى مولا به عنوان مجوّزى براى عدم البيان باشد ، به گونه‌اى كه اگر از مولا سؤال كنند : چرا مسألهء اعتبار قصد قربت را مطرح نكرديد ؟ - و فرض ما هم اين است كه امكان اخذ قصد قربت در متعلّق وجود دارد - مولا بگويد : « من اگرچه مىتوانستم قصد قربت را در رديف ساير اجزاء و شرايط مطرح كنم ولى چون عقل در اينجا حاكم به اصالة الاشتغال است ، من با تكيه بر حكم عقل ، از مطرح كردن قصد قربت صرف نظر كردم » . اين حرف مولا پذيرفته نيست ، زيرا اگر مسئله ، يك امر ضرورى و بديهى بود و عقول در اين زمينه اتفاق داشتند و اختلافى در حكم عقل وجود نداشت ، مولا مىتوانست به حكم عقل اتّكال كند ، امّا با فرض اختلاف ، آن‌هم اختلاف روشن كه جماعت كثيرى قائل به اصل برائت و قاعدهء قبح عقاب بلابيان و جماعت زيادى هم قائل به اصالة الاشتغال شده‌اند ، مولا نمىتواند در چنين مواردى ، مسئله را به حكم عقل واگذار كند و از بيان نسبت به آن خوددارى نمايد . ثانياً : برفرض كه ما جريان اصالة الاشتغال را در ما نحن فيه به عنوان مسألهء عقلى ضرورى بدانيم و فرض كنيم كه هيچ اختلافى در آن وجود ندارد و عقول همهء عقلاء ، در مورد شك در تعبّديت و توصّليت ، قائل به اصالة الاشتغال باشند ، ولى چنين چيزى مانع از تمسك به حديث رفع نيست ، زيرا اصالة الاشتغال عقلى نمىتواند عنوان « ما لا يعلمون » در حديث رفع را به « ما يعلمون » تبديل كند . ما شك داريم كه آيا قصد قربت اعتبار دارد يا نه ؟ آيا وقتى عقل حكم به اصالة الاشتغال كند ، شك ما را بر طرف كرده و يكى از دو طرف را براى ما مشخص مىكند ؟ خير ، حكم عقل به أصالة اشتغال نيز مورد ترديد است ، چون مورد حكم عقل به أصالة الاشتغال ، عبارت از صورت شك در اعتبار قصد قربت است و معنا ندارد حكمى بيايد و موضوع خودش را از بين ببرد .\r\nعقل مىگويد : « چون شك دارى ، من احتياط را بر تو لازم مىدانم » آيا لزوم احتياط ، دليل لزوم احتياط را از بين مىبرد و با لزوم احتياط ، شك ما تبديل به يقين مىشود ؟\r\nخير ، شك ما به قوت خودش باقى است و در مورد شك ، اصالة الاشتغال مطرح است و ما اگر شك را از بين ببريم ، اصالة الاشتغال هم كنار مىرود ، چه جانب وجودش مسلّم\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nباشد و چه جانب عدمش . آيا شما مىتوانيد بگوييد : « در مورد نماز ظهر ، با اينكه وجوبش مسلّم است ، ما قائل به اصالة الاشتغال هستيم » ؟ خير ، وقتى وجوب يا عدم وجوب چيزى معلوم شد ، ديگر جايى براى اصالة الاشتغال نيست . مورد اصالة الاشتغال ، جايى است كه ما شك داشته باشيم . شك ، به معناى جهل به واقعيت است و اصالة الاشتغال نمىتواند مورد خودش را از بين ببرد . و به تعبير ديگر : اگرچه اصالة الاشتغال ، يك حكم عقلى است ولى در عين حال ، به عنوان يك حكم ظاهرى مطرح است . عقل نيامده واقع را براى ما مشخص كند . موضوع اصالة الاشتغال ، شك در واقع است و هر حكمى كه موضوعش شك در واقع باشد ، به عنوان يك حكم ظاهرى خواهد بود ، اگرچه اين حكمْ عقلى باشد . حال كه چنين است ، ما فرض مىكنيم كه جميع عقول بشريت متّحد باشد بر جريان اصالة الاشتغال ، ولى در اين صورت عنوان « ما لا يعلمون » تغيير نكرده است و هرجا كه « ما لا يعلمون » وجود داشته باشد ما مىتوانيم به حديث رفع تمسك كنيم . ما حتى از اين مطلب هم پا فراتر گذاشته مىگوييم : جريان اصالة الاشتغال عقلى نه تنها عنوان « ما لا يعلمون » را از بين نمىبرد ، بلكه خودش به عنوان مؤيّد تحقق عنوان « ما لا يعلمون » است ، زيرا مجراى اصالة الاشتغال ، عبارت از صورت جهل به واقع مىباشد و چيزى كه موضوع و موردش عبارت از جهل است ، حكم آن نمىتواند موضوع خودش را از بين ببرد لذا ما اگر در مسألهء حكم عقل هم قائل به اصالة الاشتغال شديم ، اين مانع از تمسك به برائت شرعيه نيست . ممكن است كسى بگويد : چگونه مىشود كه بين حكم عقل و حكم نقل اختلاف به وجود آيد ؟ پاسخ مىدهيم : اين مسئله مانعى ندارد ، در همان دوران بين اقلّ و اكثر ارتباطى ، بعضى قائل به اشتغال عقلى شدند امّا از نظر برائت ، ادلّهء شرعيهء برائت را حاكم مىدانند . تفكيك بين حكم عقل و حكم شرع از نظر برائت و اشتغال ، مانعى ندارد و در اين صورت ، همان چيزى را كه شارع بيان كرده است اخذ مىكنيم .\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nاين دو فرض در جايى بود كه ما قائل به امكان اخذ قصد قربت در متعلّق امر باشيم . فرض سوم : اين است كه ما مبناى مرحوم آخوند را پذيرفته و اخذ قصد قربت را در متعلّق امر غير ممكن بدانيم ، در اين صورت آيا مىتوانيم به حديث رفع تمسك كنيم . مرحوم آخوند در آخر كلامش وقتى مسألهء حكم عقل را مطرح مىكند و أصالة الاشتغال عقلى را پياده مىكند ، قدرى هم در مورد برائت شرعيه بحث مىكند و مىفرمايد : « من گمان نمىكنم كه اين توهّم به ذهن شما برود كه ادلّهء برائت شرعيه در اينجا جريان پيدا كند ، زيرا دليل رفع در جايى پياده مىشود كه « ما لا يعلمون » نسبت به شما ، در ارتباط با شارع هم قابليت رفع داشته باشد و هم قابليت وضع و اثبات ، يعنى زمام امرش به دست شارع باشد ، در اين صورت حديث رفع مىآيد و به عنوان امتنان بر امّت ، آن را رفع مىكند ولى براى شارع امكان داشت كه به جاى رفع ، در مقام وضع و اثبات آن امر مشكوك برآيد . پس شرط شمول حديث رفع اين است كه « ما » ى موصوله در « ما لا يعلمون » چيزى باشد كه زمام اختيارش - نفياً و اثباتاً ، رفعاً و وضعاً - به دست شارع باشد درحالىكه مسألهء قصد قربت ، به اين صورت نيست . قصد قربت ، رفع و وضعش به دست شارع نيست ، مدخليت قصد قربت ، مدخليّت شرعيه نيست بلكه مدخليّت واقعيه است » . در اينجا گويا كسى به مرحوم آخوند مىگويد : آيا مدخليّت واقعيه را تنها در ارتباط با قصد قربت مىدانيد ، يا در ارتباط با جزء مشكوك الجزئية و شرط مشكوك الشرطية - اگر جزئيت و شرطيت واقعيه داشته باشند - نيز مدخليّت واقعيه را قائليد ؟ مرحوم آخوند در پاسخ مىگويد : درست است كه آنها هم نقش واقعى دارند و مدخليّت واقعى دارند ولى در عين اينكه مدخليّت واقعى دارند ، شارع مىتواند آنها را كم يا زياد كند و زمام امر آنها به دست شارع است . شارع اگرچه مىداند كه سوره ، جزئيت واقعى دارد امّا در مورد شك در جزئيت سوره ، هم مىتواند اين جزئيت\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nمشكوك را بردارد تا امرِ فعلى متوجه به مكلّف ، عبارت از خصوص امر متعلّق به نماز بدون سوره باشد و هم مىتواند اثبات كند جزئيت چيز مشكوك الجزئية را . اما نسبت به قصد قربت ، چون به نظر ما ( مرحوم آخوند ) شارع نمىتواند آن را در متعلّق امر اخذ كند ، بنابراين رفع و وضع آن در دست شارع نيست لذا حديث رفع - كه مستند برائت شرعيه است - نمىتواند در مورد قصد قربت پياده شود . « 1 » بررسى كلام مرحوم آخوند : اشكالى كه در ارتباط با قبح عقاب بلابيان مطرح كرديم ، در اينجا نيز جريان دارد . ما گفتيم : بيان در قاعدهء قبح عقاب بلابيان ، اختصاص به جايى ندارد كه اخذ آن در متعلّق ، براى شارع امكان داشته باشد ، بلكه مقصود از بيان ، مطلقِ بيان است ، چه از راه اخذ در متعلّق باشد و چه - به فرمودهء خود مرحوم آخوند - از راه اطلاق مقامى باشد .\r\nدر اينجا ما به مرحوم آخوند مىگوييم : شما تمسك به اطلاق مقامى را جايز دانسته و گفتيد : اگر مولا در مقام بيان جميع چيزهايى باشد كه مدخليّت در حصول غرض دارند ، و ذكرى از قصد قربت به ميان نياورد ، ما به اقتضاى اطلاق مقامى حكم به عدم اعتبار قصد قربت مىنماييم . آيا مىشود ما از يك طرف پاى اطلاق مقامى را به ميان آورده و از راه عدم تعرّض مولا ، عدم اعتبار قصد قربت را مطرح كنيم و از طرفى بگوييم : قصد قربت ، ارتباطى به شارع ندارد و وضع و رفعش به دست شارع نيست ، بلكه قصد قربت ، يك شىء واقعى ، مثل ساير امور تكوينيه است كه ربطى به شارع - به عنوان شارع بودن - ندارد ؟ اگر ربطى به شارع ندارد چرا در اطلاق مقامى به اطلاق كلامش تمسك مىكنيد ؟ اين دو حرف - به حسب ظاهر - با هم اجتماع ندارند و چون شما اطلاق مقامى را قائليد ، اگر در جايى اطلاق مقامى وجود داشت ناچاريد ملتزم شويد كه ارتباط به شارع ، يك مطلب است و عدم جواز اخذ در متعلّق مطلب ديگر است و آنچه شما\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 114 - 116\r\n","page_name":" 417 ","page_number":417},
  {"content":"\r\n\r\nروى آن تكيه داريد ، عدم امكان اخذ در متعلّق است و اين ، ملازم با عدم ارتباط به شارع نيست . خير ، مسألهء قصد قربت ، با توجه به اطلاق مقامى ، مرتبط به شارع است و بيان آن‌هم براى شارع مقدور است و شارع مىتواند - به فرمودهء مرحوم آخوند - از طريق اطلاق مقامى مسألهء قصد قربت را مطرح كند . در نتيجه ، بر اساس مبناى مرحوم آخوند ، نبايد تمسك به حديث رفع ، مانعى داشته باشد . و بالاخره ما هريك از سه فرض مذكور را كه در نظر بگيريم مىتوانيم قائل به برائت شرعى شويم .\r\n\r\n","description":"","footnote":"","page_name":" 418 ","page_number":418},
  {"content":"\r\n\r\n\r\nاطلاق صيغهء امر و وجوب نفسى ، تعيينى و عينى\r\nدر ارتباط با اطلاق صيغهء امر و وجوب نفسى ، تعيينى و عينى از سه جهت بحث مىشود :\r\n\r\nجهت اوّل : دوران امر بين وجوب نفسى و وجوب غيرى\r\nبحث در اين است كه اگر وجوب چيزى مسلّم باشد ولى امر دائر باشد بين اينكه وجوب نفسى باشد يا وجوب غيرى و مقدّمى باشد ، آيا راهى براى تعيين يكى از اين دو وجود دارد ؟ مرحوم آخوند مىفرمايد : بلى ، يك راه وجود دارد و آن اطلاق صيغه است . توضيح : واجب نفسى همان واجبى است كه مقيّد به قيدى نيست و متوقّف بر وجوب شىء ديگر نيست . پس واجب نفسى يعنى وجوب مطلق ، امّا واجب غيرى واجبى است كه قيدى به همراه آن مىباشد . در ارتباط با وجوب وضو ، ما نمىتوانيم به طور مطلق بگوييم : « وضو واجب است » بلكه بايد بگوييم : « الوضوء واجب إذا وجبت الصلاة » يعنى وقتى ذى المقدّمه ، واجب شد ، مقدّمه هم به عنوان وجوب غيرى ، واجب مىشود و الّا اگر مثلًا وقت نماز مغرب فرا نرسيده است ما نمىتوانيم بگوييم : « وضو\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nواجب است » ، زيرا ذى المقدّمه وجوب پيدا نكرده و با نبودن وجوب ذى المقدّمه ، مقدّمه هم وجوب ندارد . در نتيجه ، نفسيّت ، يك وجوب مطلق ، و غيريت ، يك وجوب مقيّد است كه قيدش عبارت از وجوب ذى المقدّمه است . در اين صورت ، اگر كلام مولا اطلاق داشت و مقدّمات حكمت تمام بود - كه از جملهء مقدّمات حكمت اين است كه در كلام مولا ، قرينه‌اى براى تقييد وجود نداشته باشد - مىتوانيم به اطلاق تمسّك كرده و نفسى بودن واجب را استفاده كنيم . « 1 » ما به زودى اين كلام مرحوم آخوند را مورد بررسى قرار خواهيم داد .\r\n\r\nجهت دوّم : دوران امر بين وجوب تعيينى و وجوب تخييرى « 2 »\r\nاگر وجوب چيزى براى ما معلوم باشد ولى امر دائر باشد بين اينكه وجوب ، تعيينى باشد يا وجوب تخييرى ، آيا راهى براى مشخّص كردن يكى از اين دو وجود دارد ؟ مرحوم آخوند مىفرمايد : در اين صورت نيز ما مىتوانيم از اطلاق صيغه استفاده كنيم . واجب تعيينى ، داراى وجوب مطلق است ، بدون اينكه هيچ‌گونه قيدى به همراه داشته باشد ولى واجب تخييرى داراى قيد است و آن قيد اين است كه در صورتى اين طرفِ وجوب ، واجب است كه مكلّف ، عِدل آن را اتيان نكرده باشد و اگر عِدل آن را اتيان كرده باشد ، طرف ديگر آن ، اتصاف به وجوب ندارد . به عبارت ديگر : در واجب تخييرى ، وقتى ما يك طرف را مشاراليه قرار مىدهيم ، نمىتوانيم به طور مطلق بگوييم : « هذا واجب » بلكه بايد بگوييم : « هذا واجب إن لم يؤت بالعِدل الآخر » ولى اگر عِدل ديگر را اتيان كرده باشيم نمىتوانيم حكم به وجوب طرف مشاراليه بنماييم . بنابراين اگر مقدّمات حكمت تمام بود و اطلاق كلام مولا ثابت بود ، ما از راه\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 116\r\n( 2 ) - واجب تخييرى واجبى است كه براى آن عِدلى در عرض آن وجود داشته باشد .\r\n","page_name":" 420 ","page_number":420},
  {"content":"\r\n\r\nاطلاق ، مىتوانيم تعيينى بودن واجب را استفاده كنيم ، زيرا واجب تعيينى داراى وجوب مطلق و واجب تخييرى داراى وجوب مقيّد است و چون در كلام مولا قرينه بر تقييد وجود ندارد ، لذا ما از راه اطلاق ، تعيينى بودن واجب را استفاده مىكنيم . « 1 » اين كلام مرحوم آخوند نيز به زودى مورد بررسى قرار خواهد گرفت .\r\n\r\nجهت سوّم : دوران امر بين وجوب عينى و وجوب كفائى\r\nاگر وجوب چيزى براى ما مسلّم باشد ولى امر دائر باشد بين اينكه وجوب آن به نحو عينى باشد يا به نحو كفائى ، آيا راهى براى تعيين يكى از اين دو وجود دارد ؟ مرحوم آخوند مىفرمايد : در اينجا نيز ما مىتوانيم از اطلاق استفاده كنيم ، زيرا واجب عينى داراى وجوب مطلق و واجب كفائى داراى وجوب مقيّد است و آن قيد اين است كه ديگران ، اين واجب را نياورده باشند . تجهيز ميت ، در صورتى براى ما واجب است كه ديگران اقدام به انجام آن نكرده باشند ، امّا اگر ديگران اقدام به چنين كارى كرده باشند ، براى ما وجوبى نخواهد داشت . در نتيجه اگر مقدّمات حكمت تمام بود و كلام مولا اطلاق داشت ، ما مىتوانيم از راه اطلاق ، عينيت واجب را استفاده كنيم . « 2 »\r\n\r\nبررسى كلام مرحوم آخوند\r\nما در بعضى از مباحث گذشته ، شبيه اين مطلب را داشتيم و جوابى هم نسبت به آن مطرح كرديم . ما از مرحوم آخوند سؤال مىكنيم : اگر واجب نفسى ، واجب مطلق و واجب غيرى ،\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 116\r\n( 2 ) - كفاية الاصول ، ج 1 ، ص 116\r\n","page_name":" 421 ","page_number":421},
  {"content":"\r\n\r\nواجب مقيّد است ، پس مقسم اين‌ها چيست ؟ شما مىگوييد : « الواجب إمّا نفسيّ و إمّا غيريّ » ، اگر چيزى به عنوان مقسم قرار گرفت و داراى دو قسم شد ، بايد علاوه بر اينكه مقسم ، در هر دو قسم وجود دارد ، بين آن دو قسم نيز تباين و تخالف وجود داشته باشد و هر قسمى نيز - در ارتباط با مقسم - داراى خصوصيت زايدى باشد و نمىتوان تصور كرد كه بين قسم و مقسم ، هيچ‌گونه اختلافى وجود نداشته باشد .\r\nدرحالىكه شما وقتى واجب را مقسم قرار داده و آن را به نفسى و غيرى تقسيم مىكنيد ، چنانچه بگوييد : « واجب نفسى ، واجب مطلق و واجب غيرى ، واجب مقيّد است » واجب غيرى ، با مقسم مغايرت پيدا مىكند ولى واجب نفسى ، هيچ‌گونه مغايرتى با مقسم نخواهد داشت و به عبارت ديگر : واجب نفسى هم به عنوان مقسم و هم به عنوان قِسم قرار گرفته است و چنين چيزى غير قابل تصوّر است . در ارتباط با تقسيم واجب به تعيينى و تخييرى نيز همين مطلب جريان دارد . شما وقتى مىگوييد : « الواجب إمّا تعييني و إمّا تخييري » و سپس واجب تعيينى را به واجب مطلق و بدون قيد و شرط معنا مىكنيد ، لازمهء اين حرف اين است كه بين قسم - يعنى واجب تعيينى - و مقسم - يعنى مطلق واجب - هيچ‌گونه مغايرتى وجود نداشته باشد . و اين معنا قابل تصور نيست كه چيزى مقسم باشد و در عين حالى كه مقسم است ، قسم براى همان مقسم هم باشد . در مسألهء تقسيم واجب به عينى و كفائى نيز همين اشكال جريان دارد .\r\n\r\nدفاع محقق كمپانى رحمه الله از مرحوم آخوند\r\nمحقق كمپانى رحمه الله « 1 » ، در مقام توجيه كلام مرحوم آخوند برآمده و مىفرمايد :\r\n\r\n\r\n","description":"","footnote":"\r\n( 1 ) - محقق كمپانى رحمه الله از بزرگان شاگردان مرحوم آخوند و صاحب حاشيهء معروفى بر كفاية الاصول - به نام « نهاية الدراية » - مىباشد كه قسمت مهمّى از اين حاشيه را در زمان حيات مرحوم آخوند نوشته است ، مؤيّد اين مطلب اين است كه در چاپ‌هاى اوّل اين كتاب بعد از كلمهء « قوله » عنوان « دام ظلّه » را نوشته است .\r\n","page_name":" 422 ","page_number":422},
  {"content":"\r\n\r\nمرحوم آخوند نمىخواهد بگويد : « واجب نفسى ، هيچ‌گونه قيدى ندارد » تا شما اشكال اتحاد قسم و مقسم را مطرح كنيد . ترديدى در اين معنا نيست كه در قسم ، بايد خصوصيتى زايد بر مقسم وجود داشته باشد ، لذا در واجب نفسى هم - مانند واجب غيرى - بايد ملتزم شويم كه خصوصيتى زايد بر مقسم در آن وجود دارد . ولى فرق ميان قيد واجب غيرى و قيد واجب نفسى ، در وجودى بودن قيد و عدمى بودن آن مىباشد .\r\nقيد در واجب غيرى ، قيد وجودى است . وجوب وضو ، مقيّد به وجوب ذى المقدّمه - يعنى صلاة - است ، امّا قيد در واجب نفسى ، قيد عدمى است . وجوب صلاة ، مقيّد به وجوب چيز ديگر نيست ، يعنى لازم نيست چيز ديگرى وجوب داشته باشد تا صلاة ، وجوب پيدا كند . و اين « عدم لزوم وجوب چيز ديگر » به عنوان يك قيد عدمى در واجب نفسى مطرح است . محقق كمپانى رحمه الله سپس مىفرمايد : حال كه وجوب نفسى هم داراى قيد است ، ما در مقام اطلاق مىتوانيم عدم مدخليت قيد وجودى را استفاده كنيم ، زيرا قيد وجودى ، نياز به مئونهء زايد دارد ولى قيد عدمى نياز به مئونهء زايد ندارد . « 1 »\r\n\r\nبررسى كلام محقق كمپانى رحمه الله\r\nابتدا به عنوان مقدّمه مىگوييم : قضيّهء سالبه داراى اقسامى است كه ما در اينجا با دو قسم آن كار داريم : سالبهء محصّله و سالبهء معدوله . سالبهء محصّله - كه اكثر قضاياى سالبهء متداول از اين قبيل است - داراى خصوصيتى است كه هم با وجود موضوع سازگار است و هم با انتفاء آن . شما وقتى مىگوييد : « زيد ليس بقائم » ، اين هم مىسازد با اينكه زيد وجود داشته باشد ولى\r\n\r\n\r\n","description":"","footnote":"\r\n( 1 ) - نهاية الدراية ، ج 1 ، ص 249\r\n","page_name":" 423 ","page_number":423},
  {"content":"\r\n\r\nمتّصف به صفت قيام نباشد و هم مىسازد با اينكه زيدى وجود نداشته باشد تا اتصاف به صفت قيام داشته باشد . سالبهء معدوله ، مانند قضيّهء موجبه است . در قضيّهء موجبه ، به مقتضاى « ثبوت شيء لشيء فرع ثبوت المثبت له » « 1 » ، حتماً بايد موضوعْ وجود داشته باشد . در قضيّهء « زيد قائم » نمىتوان قيام را براى زيد ثابت كرد درحالىكه زيدى وجود نداشته باشد .\r\nمثال اين قسم از قضاياى سالبه اين است كه بگوييم : « زيد لا قائم » . در اين مثال اگرچه كلمهء نفى در كار است ولى عنوانش اين است كه شما « لا قائم » را حمل بر زيد كرده و آن را براى زيد ثابت كرده‌ايد . اين قضيه در اين جهت كه نياز به موضوع دارد با « زيد قائم » فرقى نمىكند . پس از بيان مقدّمهء فوق ، از مرحوم كمپانى سؤال مىكنيم : « اين قيد عدمى كه شما در واجب نفسى در نظر گرفتيد ، كدام نوع از اين دو قضيّهء سالبه است ؟ » . چاره‌اى نداريد جز اينكه بگوييد : « از نوع سالبهء معدوله است » زيرا اگر بخواهيد آن را از نوع سالبهء محصّله بدانيد كه با نفى موضوع هم سازگار باشد ، موضوع در اينجا « وجوب مردّد بين نفسيّت و غيريّت » است ، كه شما نفسيّت را عبارت از وجوبى مىدانيد كه مرتبط به وجوب غير - يعنى ذى المقدّمه - نباشد ، و اگر در اينجا مسألهء سالبهء محصّله مطرح باشد ، اينكه مىگوييد : « مرتبط نباشد » هم مىسازد با اينكه وجوبى باشد ولى مرتبط نباشد و هم مىسازد با اينكه اصلًا وجوبى نباشد تا بخواهد مرتبط باشد . و اين ( صورت دوم ) از مقسم واجب خارج است ، شما مىگوييد : « الواجب إمّا نفسي أو غيري » پس هم در واجب نفسى و هم در واجب غيرى ، وجوبْ احراز شده است و ما نمىتوانيم در واجب نفسى يك قيد عدمى بياوريم كه آن قيد عدمى حتّى با نبودن وجوب براى واجب نفسى سازگار باشد .\r\nبنابراين چاره‌اى نداريم جز اينكه بگوييم : « قيد عدمى در واجب نفسى ، از قبيل سالبهء\r\n\r\n\r\n","description":"","footnote":"\r\n( 1 ) - بداية الحكمة ، ص 20 .\r\n","page_name":" 424 ","page_number":424},
  {"content":"\r\n\r\nمعدوله است و در قضيّهء معدوله بايد حتماً موضوعْ وجود داشته باشد » در نتيجه قيد عدمى واجب نفسى و قيد وجودى واجب غيرى ، هر دو با فرض ثبوت و وجود اصل وجوب است . حال كه تكليف قيد عدمى روشن گرديد ، به مرحوم كمپانى - كه مىخواهد به اطلاق تمسك كند - مىگوييم : « شرايط تمسك به اطلاق اين است كه مولا در مقام بيان باشد ، قدر متيقن در مقام تخاطب هم نباشد ، قرينه بر تقييد هم نباشد . آيا اين شرط سوم ، قرينه بر تقييد به قيد وجودى را نفى مىكند يا اينكه قرينه بر تقييد را به‌طور كلى نفى مىكند ؟ روشن است كه وقتى گفته مىشود : « قرينه بر تقييد نباشد » ، هر تقييدى نفى مىشود خواه تقييد به قيد عدمى باشد يا تقييد به قيد وجودى . مثلًا در « أعتق الرقبة » اگر ما فرض كرديم كه ايمان عبارت از يك قيد وجودى و كفر ، عبارت از قيد عدمى - يعنى عدم الإيمان - است ، آيا به خودتان اجازه مىدهيد كه از راه اطلاق ، كفر را استفاده كنيد ، به اعتبار اينكه كفر ، يك قيد عدمى است و مئونهء زايد لازم ندارد ؟\r\nخير نمىتوان چنين كارى كرد بلكه تقييدْ مطلقاً احتياج به مئونهء زايد بر اصل اطلاق دارد ، خواه قيد وجودى باشد يا عدمى . ما نمىتوانيم بگوييم : « اگر قيد عدمى شد - آن‌هم عدمىهايى كه جنبهء وصفى دارد و لازمهء وصفى بودن ، ثبوت موصوف است - احتياج به مئونهء زايد ندارد و اين همان مطلق است » . به عبارت ديگر : در مقدمات حكمت كه مسألهء « عدم قرينه بر تقييد » مطرح شده است ، كسى - حتى خود مرحوم كمپانى - نيامده بگويد : « مقصود ، عدم قرينه بر تقييد به قيد وجودى است ، امّا اگر قيدْ عدمى باشد ، نياز به قرينه بر تقييد ندارد » . خير ، مقدّمهء حكمت مىگويد : « هيچ‌گونه قرينه‌اى بر تقييد ، وجود نداشته باشد ، خواه قيد وجودى باشد يا قيد عدمى . وقتى چنين قيدى وجود نداشت ، مطلقْ ثابت مىشود » . يعنى ما نمىتوانيم خصوص واجب نفسى را در نظر بگيريم ، زيرا واجب نفسى قيد مىخواهد و مولا قيدى را بيان نكرده است و نيز نمىتوانيم خصوص واجب غيرى را در نظر بگيريم ، زيرا واجب غيرى هم قيد لازم دارد و مولا قيدى را بيان نكرده است .\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nپس وقتى كه هيچ‌گونه قيدى - نه وجودى و نه عدمى - در كلام مولا مطرح نبود ، بايد برويم سراغ مقسم - كه همان مطلق است - زيرا مطلق ، چيزى است كه خالى از قيد است و نتيجه اطلاق در ما نحن فيه اين است كه نه واجب نفسى براى شما مشخص مىشود و نه واجب غيرى ، بلكه مطلق الوجوب ثابت مىشود كه نه قيد وجودى به همراه دارد و نه قيد عدمى . و نفسيّت و غيريّت را بايد از جاى ديگر استفاده كنيم . در مورد واجب تعيينى و تخييرى و واجب عينى و كفائى نيز به‌همين‌صورت اشكال مىشود .\r\n\r\nراه ديگرى براى تمسك به اطلاق\r\nدر اينجا بيان ديگرى وجود دارد كه مىتواند اطلاق را ثابت كند ، اگرچه اين راه فقط در ارتباط با واجب نفسى و غيرى پياده مىشود و در تعيينى و تخييرى و عينى و كفائى جريان ندارد . براى توضيح اين راه ، ابتدا مقدّمه‌اى ذكر مىكنيم : در دوران امر بين واجب نفسى و واجب غيرى ، ما در مقابل دو دليل قرار داريم :\r\nيك جا مولا مىگويد : ( أقيموا الصلاة ) و در جاى ديگر مىگويد : « الوضوء واجب » و ما در اين « الوضوء واجب » ترديد داريم و نمىدانيم كه آيا وضو هم مثل صلاة ، وجوب نفسى دارد و در حقيقت ، بين وضو و صلاة ارتباطى وجود ندارد يا اينكه « الوضوء واجب » در ارتباط با ( أقيموا الصلاة ) است ، يعنى وجوبِ وضو ، غيرى و متولّد از وجوب اقامهء صلاة است . بنابراين در دوران بين نفسيّت و غيريت ما هميشه با دو دليل مواجه هستيم و اگر فقط يك دليل و يك تكليف مطرح باشد ، ذىالمقدّمه‌اى وجود ندارد تا ما بتوانيم احتمال غيريت بدهيم . پس از بيان مقدّمهء فوق مىگوييم : اگر وجوب وضو نفسى باشد ، هيچ‌گونه ارتباطى به صلاة نخواهد داشت .\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nامّا اگر غيرى باشد ، نه تنها وجوب وضو به وجوب صلاة ارتباط دارد بلكه صلاة هم مربوط به وضو مىشود ، زيرا اگر وضو ، وجوب غيرى پيدا كرد ، وجوب غيرى از باب مقدّميّت است و قدر مسلّم در باب مقدّميت هم مسألهء شرطيت است چون مسألهء جزئيت ، هم از نظر صغرى مورد بحث است و هم از نظر كبرى . و ما اين مطلب را در بحث مقدّمهء واجب به طور مبسوط مورد بررسى قرار خواهيم داد كه آيا اجزاء ، مقدميّت دارند يا نه ؟ و برفرض كه مقدّميت داشته باشند ، آيا وجوب غيرى دارند يا نه ؟ ولى آنچه در بحث مقدّمهء واجب ، مثال روشن دارد ، مسألهء شرايط است . اگر وجوب وضو غيرى باشد ، ارتباطى با وجوب نماز پيدا مىكند ، به اين معنا كه هر زمانى كه نماز واجب شود ، وضو هم واجب مىشود . از طرف ديگر هم اگر وجوب وضو غيرى باشد لازمه‌اش اين است كه وضو شرط نماز باشد ، در اين صورت نماز بدون وضو هم باطل است .\r\nبنابراين وقتى ما شك مىكنيم كه آيا وضو واجب نفسى است يا واجب غيرى ؟ در حقيقت شك ما به اين برگشت مىكند كه آيا وضو شرط صلاة است يا نه ؟ روشن است كه در ساير مواردى كه ما شك در شرطيت چيزى براى صلاة بنماييم ، از راه اطلاق ( أقيموا الصلاة ) « 1 » مىتوانيم شرطيت آن را نفى نماييم . البته اطلاقى كه اينجا مورد استفاده قرار مىگيرد اطلاق در ارتباط با ماده - يعنى صلاة - است نه اطلاق در ارتباط با وجوب و هيئت . در اينجا مىگوييم : مولا به ما گفته است نماز بخوانيد ولى آن را مقيّد به وضو نكرده است . بنابراين اگر ما شك كرديم كه آيا وضو براى نماز شرطيت دارد يا نه ؟\r\nاصالة الاطلاق در مادهء ( أقيموا الصلاة ) جارى شده و شرطيت را نفى مىكند . البته ترديدى نيست كه وضو واجب است امّا وجوب وضو ، به معناى شرطيت وضو براى صلاة نيست . ما وقتى شك مىكنيم كه آيا وضو شرط صلاة است يا نه ؟ شك مىكنيم كه آيا نماز بدون وضو صحيح است يا نه ؟ لازمهء وجوب غيرى وضو ، اين است كه هم\r\n\r\n\r\n","description":"","footnote":"\r\n( 1 ) - در صورت تمام بودن مقدمات حكمت .\r\n","page_name":" 427 ","page_number":427},
  {"content":"\r\n\r\nوضو به عنوان شرط صلاة باشد و هم صلاة مشروط به وضو باشد . و وقتى در تقييد صلاة به وضو شك كرديم ، أصالة الاطلاق را جارى مىكنيم . أصالة الاطلاق مىگويد :\r\n« صلاة ، مقيّد به وضو نيست » در اين صورت از راه حكم عقل مىفهميم كه وضو ، وجوب نفسى دارد . اينجا به ذهن كسى نيايد كه اين مُثْبِت است ، زيرا مثبتات اصول عمليه حجّت نيست امّا مثبتات امارات و ادلّهء لفظيه حجّيت دارد . پس در اينجا از اطلاق در مادّهء ( أقيموا الصلاة ) و عدم تقيّد صلاة به طهارت كشف مىكنيم كه وضو ، شرط صلاة نيست . در اين صورت وجوب آن غيرى نيست و وقتى غيرى نشد پس نفسى خواهد بود . البته مطرح كردن وضو و صلاة از باب مثال است . بنابراين فرق بين اين راه و راه مرحوم آخوند اين است كه مرحوم آخوند به خود دليل « يجب الوضوء » تمسك مىكرد آن‌هم نه به ماده‌اش - كه عبارت از وضو باشد - بلكه به اطلاق حكم و مفاد هيئت ، تمسك كرد ، امّا راهى كه ما مطرح كرديم ، مربوط به اطلاق مادّهء ( أقيموا الصلاة ) است نه اين كه در ارتباط با حكم و مفاد هيئت باشد . البته همان‌طور كه گفتيم اين راه اختصاص به واجب نفسى و غيرى دارد و شامل واجب تعيينى و تخييرى نمىشود ، زيرا در واجب تعيينى و تخييرى و نيز در واجب عينى و كفائى ما در مقابل دو دليل قرار نگرفته‌ايم كه به اطلاق دليل دوم تمسك كنيم . ممكن است كسى بگويد : در تعيينى و تخييرى هم ما گاهى مواجه با دو دليل هستيم . يك دليل چيزى را واجب مىكند و دليل ديگر چيز ديگر را واجب مىكند و ما مردّد مىشويم كه آيا وجوب اين دو شىء به نحو وجوب تخييرى است تا اتيان يكى از اين دو شىء كفايت كند يا اينكه وجوبشان تعيينى است تا اتيان هر دو لازم باشد . در نتيجه آنچه در ارتباط با وجوب وضو و ( أقيموا الصلاة ) مطرح كرديم در ارتباط با وجوب تعيينى و تخييرى و وجوب عينى و كفائى هم\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nمطرح است . در جواب مىگوييم : خير ، اين راه در اينجا جريان پيدا نمىكند ، زيرا در باب ( أقيموا الصلاة ) و وجوب وضو ، علاوه بر اينكه دو دليل در كار بود ما به اطلاق مادّهء ( أقيموا الصلاة ) تمسك مىكرديم و نفسى بودن را استفاده مىكرديم بر خلاف مرحوم آخوند كه به اطلاق هيئت دليل وجوب وضو تمسك مىكرد . امّا در باب تعيينى و تخييرى ، هر دو اطلاق در دو دليل يكسان است زيرا اگر شما به اطلاق دليل اوّل تمسك كرديد ، لابد به اطلاق هيئت آن تمسك مىكنيد ، در اين صورت دليل دوم هم با دليل اوّل فرقى ندارد . مسألهء غيرى و نفسى نيست كه يكى مشروط و ديگرى شرط باشد . و اگر از اطلاق دليل اوّل صرف نظر كرده و به اطلاق دليل دوم تمسك كنيد ، دليل دوم هم عين دليل اوّل است . دليل اوّل مىگويد : « اين فعل واجب است » ، دليل دوم هم فعل دوم را واجب مىكند و اگر قرار باشد كه اطلاق بتواند تعيينيت را ثابت كند ، در هر دو يكسان است و اگر هم نتواند - كه ما گفتيم نمىتواند - آن‌هم در هر دو يكسان است ، بخلاف نفسى و غيرى . در ( أقيموا الصلاة ) ما به اطلاق متعلّق تمسك مىكرديم و مسألهء غيريت و شرطيت را نفى مىكرديم . امّا اينجا هر دو دليل مثل هم مىباشند و فرقى بين آنها وجود ندارد ، اگر اطلاق دليل اوّل نتواند تعيينيت را ثابت كند اطلاق دليل دوم هم نمىتواند . پس در حقيقت ، مجرّد وجود دو دليل و عدم وجود آن مطرح نيست . آنچه مطرح است اين است كه دليل دوم ، اطلاقى مغاير با اطلاق دليل اوّل داشته باشد . در دليل اوّل مىخواهيم به اطلاق هيئت تمسك كنيم و در دليل دوم مىخواهيم به اطلاق مادّه تمسك كنيم و اين فقط در واجب نفسى و غيرى است و در واجب تعيينى و تخييرى و واجب عينى و كفائى جريان ندارد . نتيجهء اين راه اين مىشود كه تمسك به اطلاق ، فقط در دوران بين نفسيّت و غيريّت جريان دارد .\r\n\r\n","description":"","footnote":"","page_name":" 429 ","page_number":429},
  {"content":"\r\n\r\n\r\nراه‌هاى ديگر براى استفادهء وجوب نفسى ، وجوب تعيينى و وجوب عينى\r\nدر اينجا راه‌هاى ديگرى - غير از مسألهء اطلاق - نيز مطرح شده است :\r\n\r\nراه اوّل : تبادر\r\nگفته شده است : همان‌طوركه از هيئت افعل ، معناى وجوب و الزام تبادر مىكند ، قيود « نفسيت ، تعيينيت و عينيت » را نيز به همراه دارد ، يعنى متبادر از هيئت افعل ، وجوبِ نفسىِ تعيينىِ عينى است . البته مراد اين نيست كه معناى هيئت افعل ، متعدّد است ، بلكه مراد اين است كه اين مقيّد - يعنى وجوبِ نفسىِ تعيينىِ عينى - متبادر از هيئت افعل است و تبادر هم علامت حقيقت است . « 1 » پاسخ راه اوّل : آيا ما مىتوانيم ملتزم شويم كه هيئت‌هاى افعل كه در غير واجب نفسىِ تعيينىِ عينى به كار رفته بر سبيل مجاز است ؟ مثلًا در آيهء شريفهء ( يا أيّها الذين آمنوا إذا قمتم إلى الصلاة فاغسلوا وجوهكم و أيديكم إلى المرافق ) « 2 » هيئت افعل به كار رفته است ، آيا مىتوان ملتزم شد كه هيئت افعل دارد به صورت مجازى مسألهء وضو را مطرح مىكند و آن را به عنوان شرط براى نماز قرار مىدهد ؟ يا در جايى كه خود مولا تصريح به تخيير مىكند ، مثلًا مىگويد : « كفاره افطار عمدى ماه رمضان ، عبارت از اطعام شصت مسكين يا صيام شصت روز يا عتق رقبه است » آيا مىتوان گفت : « هيئت افعل در اينجا به صورت مجازى به كار رفته است ، زيرا موضوع له هيئت افعل ، واجب\r\n\r\n\r\n","description":"","footnote":"\r\n( 1 ) - بدائع الأفكار ، للمحقق الرشتي ص 276 و 277 ، التنبيه الثالث .\r\n( 2 ) - المائدة : 6\r\n","page_name":" 430 ","page_number":430},
  {"content":"\r\n\r\nتعيينى است و استعمال آن در واجب تخييرى مجاز است » ؟ و يا در واجبات كفائيه‌اى كه خود مولا تصريح به وجوب كفائى مىكند و هيئت افعل را به كار مىبرد ، آيا كسى مىتواند ملتزم شود به اينكه موضوع له آن واجب عينى است و استعمال آن در واجب كفائى ، استعمال مجازى است ؟ روشن است كه كسى نمىتواند به اين امور ملتزم شود .\r\n\r\nراه دوم ( انصراف ) و بررسى آن\r\nراه ديگرى كه در اينجا مطرح شده ، مسألهء انصراف است ، انصراف به كثرت استعمال تحقق پيدا مىكند ، آن‌هم بايد به حدّى باشد كه انسان وقتى لفظ را مىشنود ، ذهنش به همان معناى كثير الاستعمال انتقال پيدا كند . اگر انصراف ، به اين حدّ رسيد ، مىتواند به عنوان مستند و دليل قرار گيرد . امّا در ما نحن فيه ، بحث در صغراى اين انصراف است . ما در همين موالى عرفيه مشاهده مىكنيم مولايى كه مىخواهد دستورى صادر كند ، مقدّمه و ذى المقدّمه را در رديف يكديگر ذكر مىكند ، مثلًا مىگويد : « ادخل السوق و اشتر اللّحم » ، ملاحظه مىشود كه دخول سوق جنبهء مقدّمى دارد و وجوبش وجوب غيرى است امّا مىبينيم در كلام مولا ذكر شده است . و يا وقتى مولا مىخواهد عبد خود را براى انجام كارى به سفر بفرستد ، تمام مقدمات آن كار را متعلّق امر قرار مىدهد . به او مىگويد : « فردا صبح حركت كن به تهران برو ، در فلان خيابان با فلان شخص ملاقات كن » تمام اين‌ها جنبهء مقدّمى دارد و متعلّق امر قرار گرفته است . آن‌وقت آيا ما مىتوانيم بگوييم :\r\n« كثرت استعمال هيئت افعل در وجوب نفسى به اندازه‌اى است كه وقتى اين هيئت به گوش انسان مىخورد ، وجوب نفسى در ذهن انسان منعكس مىشود » ؟ شايد كسى برعكس اين بگويد : « آن‌قدر هيئت افعل در واجبات غيرى استعمال مىشود كه چه‌بسا تعدادش از استعمال در واجبات نفسى بيشتر است » .\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nبنابراين ما نمىتوانيم ادعا كنيم كه انصرافى كه مىخواهد از راه كثرت استعمال تحقق پيدا كند ، مىتواند عناوين نفسيت و تعيينيت و عينيت را ثابت كند .\r\n\r\nراه سوم\r\nحضرت امام خمينى رحمه الله در ارتباط با اصل دلالت هيئت افعل بر وجوب ، راهى را مطرح كردند كه در اينجا نيز مىتواند مورد استفاده قرار گيرد . و آن راه اين است كه بگوييم : اگر يك هيئت افعل از ناحيهء مولا صادر شد ، در حقيقت با اين دستور ، حجّت از ناحيهء مولا تمام شده است . مولا دستورى داده و رفته است ، هيئت افعل هم - برفرض - از نظر وضع ، دلالت بر وجوب نمىكند ، از نظر انصراف هم دلالتى بر وجوب ندارد . « 1 » حال عبد در مقابل اين دستور ، متحير ايستاده است و نمىداند آيا اين بعث مولا به هدف ايجاب بوده يا به هدف استحباب ؟ در اينجا عقل - به نظر اينان - مىگويد : « حجّت مولا نمىتواند بدون جواب بماند » ، اگر مولا ترخيصى در ارتباط با ترك مطرح مىكرد مسأله‌اى نبود ، امّا فرض اين است كه مولا ترخيص نداده است .\r\nاينجا عقل مىگويد : « اين حجّت مولا نبايد بدون جواب باقى بماند » ، اگر عبد در اين شرايط ، مخالفت كرد و وقتى علّت مخالفت را از او سؤال مىكنند بگويد : « علّت مخالفت من اين بود كه وجوبى بودن بعث مولا براى من روشن نبود ، زيرا هيئت افعل ، نه از نظر وضع و نه از نظر انصراف ، دلالتى بر خصوص وجوب ندارد و من احتمال مىدادم كه مولا حكمى استحبابى را در اينجا بيان كرده است ، لذا دستور مولا را مخالفت كردم » ، عقل اين عذر خواهى را نمىپذيرد ، بلكه مىگويد : « حجّت از ناحيهء مولا تمام بوده و نمىشود بدون جواب بماند » و لازمهء اينكه جواب لازم دارد اين است كه موافقت دستور مولا حاصل شود .\r\n\r\n\r\n","description":"","footnote":"\r\n( 1 ) - در مسألهء دلالت هيئت افعل بر وجوب ، خيلىها مسألهء تبادر و انصراف را به عنوان دليل پذيرفته‌اند .\r\n","page_name":" 432 ","page_number":432},
  {"content":"\r\n\r\nما در اينجا نمىخواهيم راجع به صحت و سقم اين مطلب ، بحث كنيم - و راجع به اين دليل در مباحث مربوط به هيئت افعل به طور مبسوط سخن گفتيم - بلكه مىخواهيم بگوييم : بزرگانى - مانند حضرت امام خمينى رحمه الله - در ارتباط با اصل دلالت هيئت افعل بر وجوب از اين راه وارد شدند و در ما نحن فيه هم عين همين مطلب پياده مىشود . اگر مولا گفت : « وضو واجب است » ما احتمال مىدهيم كه اين وجوب ، نفسى باشد و احتمال هم مىدهيم كه وجوب ، غيرى باشد . اگر غيرى باشد ، در شرايطى وجوبْ تحقّق دارد كه ذىالمقدّمه‌اش واجب باشد و اگر ذى المقدّمه ، واجب نباشد ، مقدّمه هم اتصاف به وجوب غيرى پيدا نمىكند . مثلًا وضو قبل از فرا رسيدن وقت نماز مغرب و عشا وجوبى ندارد ، زيرا ذىالمقدّمهء آن وجوب ندارد . و اگر وجوب آن ، نفسى باشد ديگر كارى به غير ندارد . بايد وضو تحقق پيدا كند ، ارتباطى هم - برفرض - به صلاة ندارد . پس اكنون مولا وضو را واجب كرده و عبد هم در حال تحيّر و تردّد است ، آيا اگر مخالفت كرد و وضو نگرفت و از او سؤال شد : چرا وضو را ترك كردى ؟\r\nمىتواند بگويد : « من احتمال مىدادم كه وجوب وضو ، غيرى باشد و وجوب غيرى در زمانى ثابت است كه ذىالمقدّمه‌اش وجوب داشته باشد و چون هنوز وقت وجوب ذى المقدّمه فرا نرسيده است ، من وضو را ترك كردم » ؟ چنين عذرى از عبد پذيرفته نمىشود . در مسألهء تعيينى و تخييرى نيز همين مطلب جريان دارد . مولا چيزى را واجب كرده ، احتمال مىدهيم به صورت واجب تعيينى باشد و احتمال مىدهيم به صورت واجب تخييرى باشد . معناى واجب تخييرى اين است كه اتيان طرف ديگر - كه احتمال دارد عِدلِ اين طرف باشد - كفايت مىكند ، حال اگر اين شخص ، محتمل العِدلية را اتيان كرد و از او سؤال كردند : « چرا دستور مولا را رعايت نكردى ؟ » و او بگويد : « چون احتمال مىدادم تخييرى باشد و اگر تخييرى باشد ، اتيان محتمل العدلية كفايت مىكند و من محتمل ديگرش را اتيان كردم » اين عذر از جانب او پذيرفته نمىشود . عقل\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nمىگويد : در برابر تكليف مولا كه متوجّه به عمل خاصّ است ، صِرف احتمال اينكه اين عمل به صورت تعيين مطرح نيست و به صورت تخيير مطرح است ، نمىتواند مجوّزى براى مخالفت دستور مولا در ارتباط با اين عمل شود . دستور مولا ، جواب لازم دارد و اتيان محتمل العِدْلية نمىتواند پاسخ دستور مولا باشد . در مسألهء واجب عينى و كفائى نيز همين مطلب جريان دارد . مولا براى يكى از عبيدش دستورى را صادر كرده و او مخالفت مىكند ، وقتى از او علّت مخالفت را سؤال مىكنند بگويد : « احتمال مىدادم كه اين واجب ، واجب كفائى باشد و چون رفيق من اين دستور را انجام داد ، انجام آن براى من ضرورتى ندارد » . عقل ، اين عذر عبد را نمىپذيرد . « 1 » در نتيجه كسانى كه اين راه را در ارتباط با هيئت افعل پذيرفته‌اند ، در اينجا هم بايد بگويند : « مسألهء نفسيّت و تعيينيت و عينيت ، مثل خود وجوب است و همان‌طوركه اصل وجوب را از اين راه استفاده كرديم كه « دستور مولا نمىتواند بدون جواب بماند » اين خصوصيات را نيز از همين راه استفاده مىكنيم » . پس اين مسئله تابع اين است كه آيا مبناى فوق را بپذيريم يا نه ؟ و ما در بحث هيئت افعل ، به طور مبسوط پيرامون آن بحث كرديم .\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 282 ، تهذيب الاصول ، ج 1 ، ص 166 و 167\r\n","page_name":" 434 ","page_number":434},
  {"content":"\r\n\r\n\r\nامر بعد از حظر يا توهّم حظر\r\nبحث در اين است كه اگر هيئت امر - كه به حسب ظهور اوّلى ، ظهور در وجوب دارد - به دنبال يك نهى مسلّم واقع شود ، يعنى چيزى منهى عنه بوده و سپس متعلّق امر قرار گيرد و يا بعد از توهّم « 1 » نهى قرار گيرد ، آيا وقوع امر در يكى از اين دو موقعيت سبب مىشود كه ظهور اوّلى خودش را - كه عبارت از وجوب است - از دست بدهد ؟ در اين مسئله نظرياتى وجود دارد :\r\n\r\n1 - نظريهء بعضى از علماى اهل تسنن\r\nبعضى از علماى اهل تسنن قائلند كه وقوع امر در يكى از اين دو موقعيت هيچ‌گونه تغييرى در مفاد هيئت امر ايجاد نمىكند . همان‌طوركه هيئت امر در ساير موارد ، ظهور در وجوب دارد ، در اين دو مورد نيز ظهور در وجوب دارد . « 2 »\r\n\r\n\r\n","description":"","footnote":"\r\n( 1 ) - توهّم در اينجا به معناى عامّ است و شامل ظنّ ، شك و احتمال مىشود .\r\n( 2 ) - اين قول به رازى و بيضاوى و ابو اسحاق شيرازى و بعضى از معتزله نسبت داده شده است . بدائع الأفكار ، للمحقق الرشتي ، ص 294\r\n","page_name":" 435 ","page_number":435},
  {"content":"\r\n\r\n\r\n2 - نظريهء بعضى ديگر از علماى اهل تسنن\r\nبعضى ديگر از علماى اهل تسنن ، بين دو فرض مسألهء تفصيل داده و گفته‌اند : امر واقع بعد از نهى ، داراى دو صورت است : 1 - گاهى امر به صورت قضيّهء شرطيه‌اى است كه شرط آن عبارت از زوال علت نهى است . چنين امرى ظهور پيدا مىكند در حكمى كه اين واقعه ، قبل از تعلّق نهى داشته است ، مثلًا در آيهء شريفهء ( يَسْئَلُونكَ عن الشهرِ الحرامِ قتالٍ فيه قُلْ قتالٌ فيه كبيرٌ ) « 1 » قتال در ماه‌هاى حرام ، تقريباً مورد نهى قرار گرفته است . بعد آيهء ديگرى آمده و فرموده است : ( فإذا انسلخ الأشهرُ الحرم فاقتلوا المشركينَ ) « 2 » در اين آيه امرى آمده و معلّق به‌زوال علّت نهى شده است . گفته‌اند : امر در ( فاقتلوا المشركين ) حكمى را براى قتال مشركين بيان مىكند كه قبل از حرمت قتال در ماه‌هاى حرام وجود داشته است و حكم قتال مشركين ، در آنجا وجوب بوده ، اينجا هم وجوب است . و اگر در جايى حكم قبلى عبارت از اباحه بود ، در اينجا هم صيغهء افعل ظهور در اباحه پيدا مىكند . 2 - گاهى امر به صورت قضيّهء شرطيه نيست و يا اگر به صورت قضيّهء شرطيه باشد ، شرط آن ، زوال علت نهى نيست بلكه چيز ديگر است . در اين دو مورد و نيز در جايى كه امر بعد از توهّم نهى قرار گيرد ، ظاهر اين‌ها اين است كه همان ظهور اوّلى هيئت افعل ، در جاى خودش محفوظ مىماند . « 3 »\r\n\r\n3 - نظريهء مشهور بين اصوليين\r\nمشهور اين است كه امر واقع بعد از نهى يا توهّم نهى ، نه تنها ظهور در معناى حقيقى ندارد بلكه يك ظهور ثانوى براى آن پيدا مىشود و آن ظهور در\r\n\r\n\r\n","description":"","footnote":"\r\n( 1 ) - البقرة : 217\r\n( 2 ) - التوبة : 5\r\n( 3 ) - اين قول را عضدى به « قيل » نسبت داده و از آن نفى بُعد كرده است . بدائع الأفكار ، للمحقق الرشتي ، ص 294 ، الفصول الغروية في الأُصول الفقهيّة ، ص 70\r\n","page_name":" 436 ","page_number":436},
  {"content":"\r\n\r\nاباحه است . در اينجا ما بايد ابتدا توضيحى در ارتباط با كلام مشهور ذكر كرده و پس از آن به نقد و بررسى كلام آنان بپردازيم : ما اين مسئله را بارها گفته‌ايم كه مسألهء ظهور ، اعم از حقيقت است . اصالة الظهور كه يك اصل معتبر عقلايى است ، اعم از اصالة الحقيقة است و هم در استعمالات حقيقى جريان دارد و هم در استعمالات مجازى محفوف به قرينه . در استعمالات حقيقى ، ظهور به جاى خودش محفوظ است . اگر گفتيد : رأيت رجلًا شجاعاً و همان معناى حقيقى خودش را اراده كرديد ، جملهء مذكور ، ظاهر در معناى حقيقى خودش مىباشد . امّا اگر استعمال به صورت استعاره و مجاز باشد و مثلًا شما گفتيد : رأيت أسداً يرمي ، اينجا هم أصالة الظهور ، محفوظ است ، زيرا كلمهء اسد ، اگرچه به تنهايى ظهور در معناى حقيقى خودش دارد ولى وقتى محفوف به قرينهء « يرمي » شد ، با توجه به اينكه « يرمي » اظهر از ظهور اسد در معناى حقيقى خودش مىباشد ، مجموع « أسداً يرمي » ظهور در معناى استعاره‌اى و مجازى پيدا مىكند .\r\nبنابراين حمل « رأيت أسداً يرمي » بر معناى مجازى و استعاره‌اى ، مستند به همان أصالة الظهور است و ما نيامده‌ايم بر خلاف ظهور ، كارى انجام دهيم . بنابراين مسألهء اصالة الظهور ، اعمّ از اصالة الحقيقة است . و به عبارت ديگر : اصالة الحقيقة ، شعبه‌اى از اصالة الظهور است . در جايى كه لفظ را بگويند و قرينهء مجاز همراه آن نباشد ، أصالة الحقيقة ، به عنوان شعبه‌اى از أصالة الظهور مطرح است . و به تعبير ديگر ، أصالة الحقيقه يك اصل مستقل نيست و آنچه استقلال دارد ، أصالة الظهور است كه هم در استعمالات حقيقى و هم در استعمالات مجازى محفوف به قرينه وجود دارد . حال ببينيم آيا مشهور كه مىگويند : « هيئت افعل اگر بعد از نهى يا بعد از توهّم نهى واقع شد ، ظهور در اباحه دارد و در غير اين دو صورت ، ظهور در وجوب دارد » اين ظهور در اباحه را به چه كيفيتى مطرح مىكنند ؟ آيا ظهور در اباحه ، از سنخ همان\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nظهور در وجوب است يعنى هر دو از مقولهء ظهور در معناى حقيقى مىباشند ؟ به اين كيفيت كه فرضاً واضع در مقام وضع ، دو حالت براى هيئت افعل در نظر گرفته ، يكى حالت هيئت افعل در غير اين دو موقعيت و ديگرى هم حالت هيئت افعل در اين دو موقعيت . و گفته است : اگر هيئت افعل در غير اين دو موقعيت باشد ، آن را براى بعث وجوبى ( يا طلب وجوبى ) وضع كردم و اگر در اين دو موقعيت باشد ، آن را براى اباحه وضع كردم ، كه مسألهء ظهور در اباحه ، مستند به وضع واضع باشد و هر دو ظهور ، از يك سنخ مىباشند ؟ آيا اين است معناى كلام مشهور ؟ يا اين كه مشهور نمىخواهند اين دو ظهور را از سنخ واحد بدانند ، بلكه مىخواهند بگويند : هيئت افعل ، به حسب معناى حقيقى و به حسب وضع واضع ، براى بعث وجوبى وضع شده است امّا وقوع آن در يكى از اين دو موقعيت ، به منزلهء « يرمي » در « رأيت أسداً يرمي » است و يك ظهور ثانوى در معناى مجازى - آن‌هم با استناد به قرينه - تحقق پيدا مىكند ، ولى قرينه بر دو قسم است : گاهى قرينه به صورت قرينهء شخصيّه و جزئيه است ، مانند « يرمي » در « رأيت أسداً يرمي » كه سبب مىشود جمله ، ظهور در رجل شجاع پيدا كند و مقصود از اسد ، معناى استعاره‌اى و مجازى باشد ، و گاهى از اوقات هم قرينه به صورت قرينهء عامّه و قرينهء كلّيه است ، مثل ما نحن فيه كه وقوع امر بعد از نهى يا بعد از توهّم نهى ، قرينهء عامّه‌اند بر اينكه مقصود از امر ، معناى حقيقى اوّلى آن نيست بلكه مقصود ، معناى مجازى آن مىباشد « 1 » كه به نظر مشهور ، آن معناى مجازى عبارت از اباحه است ، آن‌هم با توجه به مبنايى كه مشهور در باب مجاز دارند و مجاز را استعمال مستقيم لفظ در غير ما وضع له مىدانند « 2 » ؟\r\n\r\n\r\n","description":"","footnote":"\r\n( 1 ) - ما فعلًا كارى به صحت و سقم اين مطلب نداريم بلكه كلام مشهور را توضيح مىدهيم .\r\n( 2 ) - كفاية الاصول ، ج 1 ، ص 116 ، الفصول الغروية في الاصول الفقهيّة ، ص 70 ، بدائع الأفكار ، للمحقق الرشتي ، ص 294 ، قوانين الاصول ، ج 1 ، ص 89\r\n","page_name":" 438 ","page_number":438},
  {"content":"\r\n\r\nبررسى كلام مشهور مراد مشهور ، همين احتمال دوم است . بنابراين مشهور در حقيقت دو ادّعا دارند :\r\nيك ادّعاى سلبى و يك ادّعاى اثباتى . ادّعاى سلبى : وقوع امر در يكى از اين دو موقعيت ، باعث مىشود كه امر ، ظهور اوّلى خود را از دست بدهد يعنى ظاهر در بعث وجوبى نباشد . ادّعاى ايجابى : وقوع امر در يكى از اين دو موقعيت ، باعث مىشود كه امر ، ظهور در خصوص اباحه - كه يكى از معانى مجازى امر است - پيدا كند . حال ببينيم آيا كدام يك از اين دو ادّعاى مشهور ، مورد قبول است ؟ به نظر ما ادّعاى اوّل مشهور قابل قبول است و وقوع امر در يكى از اين دو موقعيت ، سبب از بين رفتن ظهور اوّلى امر خواهد شد ولى ادّعاى دوم آنان تمام نيست بلكه پس از رفتن ظهور اوّلى ، هيچ ظهورى جايگزين آن نشده و امر داراى اجمال و ابهام خواهد شد . اين مطلب ، همان چيزى است كه مرحوم آخوند اختيار كرده است كه توضيح آن در ضمن بحث از نظريهء مرحوم آخوند مطرح خواهد شد .\r\n\r\n4 - نظريهء مرحوم آخوند\r\nمرحوم آخوند مىفرمايد : همهء اقوالى كه در ارتباط با اين مسئله مطرح شد - حتى مشهور - به موارد استعمال تمسك كرده‌اند و توجه نداشته‌اند كه موارد استعمال ، داراى خصوصيات و قرائنى است كه مسئله را روشن كرده است . مثلًا مشهور استدلال كرده‌اند به اينكه اگر مريضى به طبيب مراجعه كرد و طبيب تشخيص داد كه بيمارى مهمى دارد و نسخه‌اى به او داد و گفت : « فلان غذا را نخور » ، و اين شخص پس از مدتى كه معالجه كرد ، بهبودى پيدا كرد و نزد طبيب آمد و طبيب مشاهده كرد بيمارى او بر طرف شده است لذا به او گفت : « اكنون آن غذا را بخور » پيداست كه مقصود طبيب اين نيست كه آن شخص را ملزم به خوردن آن غذا كند\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nبلكه مىخواهد بگويد : « ممنوعيت قبلى نسبت به اين غذا برداشته شد » . آيا تمسك به چنين چيزى مىتواند به عنوان دليل مطرح باشد ؟ خير ، در اينجا ، مورد استعمال ، خصوصيتى به همراه دارد و آن اين است كه انسان يقين دارد كه ممنوعيت آن غذا در ارتباط با بيمارى او بوده است و اكنون كه بيمارى بر طرف شده است ، طبيب نمىخواهد شخص را ملزم به خوردن آن غذا كند بلكه مىخواهد بگويد :\r\n« اكنون كه بيمارى تو بر طرف شده ، ممنوعيت آن غذا هم بر طرف مىشود » و طبعاً اباحه جايگزين نهى مىشود » . اين معنا به درد مسألهء اصولى نمىخورد ، زيرا در اكثر مسائل اصولى ، خصوصيات مورد براى ما معلوم نيست . ما هستيم و امر مولا كه به دنبال يك نهى يا توهّم نهى آمده است و نمىتوانيم مسألهء طبيب را به عنوان يك ضابطهء كلّى قرار داده و بگوييم :\r\n« هرجا امرى بعد از نهى يا بعد از توهم نهى آمد ، ظهور در اباحه پيدا مىكند » . اين دليل با مدّعا تطبيق نمىكند . بنابراين ما بايد مسئله را روى عنوان كلّىاش و با قطع نظر از موارد استعمال ، مطرح كنيم تا ببينيم آيا كلام مشهور تا چه حدّى مورد قبول قرار مىگيرد . مرحوم آخوند مىفرمايد : ما ادّعاى اوّل مشهور را قبول داريم ولى ادّعاى دوم آنان را نمىپذيريم . ما مدّعى هستيم كه امر واقع در يكى از اين دو موقعيت ، ظهور اوّلى خود را از دست مىدهد ولى اين را قبول نداريم كه ظهور در اباحه پيدا مىكند ، بلكه معتقديم در اين صورت ، امر در هيچ معنايى ظهور ندارد ، نه در معناى حقيقى و نه در معناى مجازى . مبناى اين مسئله ، مطلبى است كه مرحوم آخوند در كفايه مطرح كرده - و مطلب خوبى هم هست - و آن اين است كه اصولًا اگر در كلام متكلّم ، قرينه‌اى وجود داشته باشد و ما روى جهتى برايمان شك پيدا شود كه آيا متكلّم ، بر اين قرينه اعتماد كرده يا نه ؟ مثلًا اگر متكلّم گفت : « رأيت أسداً يرمي » و ما به علتى شك كرديم كه آيا متكلّم اين « يرمي » را به عنوان قرينه آورده يا براى هدف ديگر آورده است ؟ در اين صورت ،\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nكلام داراى اجمال مىشود و ما نمىتوانيم به أصالة الظهور تمسك كنيم ، زيرا اصالة الظهور ، فرع اين است كه موضوعش محرز باشد و ما بايد اصل ظهور را احراز كرده باشيم تا بتوانيم به أصالة الظهور تمسك كنيم . بايد در « رأيت أسداً يرمي » ظهور در اصل معناى مجازى را احراز كرده باشيم تا بتوانيم به أصالة الظهور تمسك كنيم . ظهور در معناى مجازى وقتى احراز مىشود كه ما احراز كنيم كه متكلّم ، بر اين قرينه اعتماد كرده است . هرچند تصور اين مطلب در مورد « رأيت أسداً يرمي » قدرى مشكل است . مثال روشن آنجايى است كه دو مطلب باشد مشتمل بر يك قرينه كه ما يقين داريم كه اين قرينه به يكى از اين دو مطلب ارتباط دارد ولى ارتباط آن نسبت به مطلب ديگر مشكوك است ، مثلًا اگر متكلّم بگويد : « رأيت أسداً و ذئباً يرمي » در اينجا « يرمي » كلمهء واحدى است و بدون اشكال در ارتباط با ذئب قرينيت دارد ، چون دنبال ذئب واقع شده است همان گونه كه صاحب معالم رحمه الله و ديگران در مورد استثناء مىگويند : استثنايى كه پشت سر جمل متعدد واقع مىشود ، قدر متيقن آن اين است كه به جملهء اخيره - كه متصل به استثناء است - ارتباط دارد . بنابراين « يرمي » قرينه است كه مقصود از « ذئب » معناى حقيقى آن نيست بلكه معناى مجازى آن اراده شده است و آن عبارت از « شخص متهوّر و بىباك و شجاع » است . امّا آيا ارتباط « يرمي » با اسد را از كجا احراز كنيم ؟ ما از طرفى احتمال مىدهيم كه « يرمي » هم در ارتباط با ذئب باشد و هم در ارتباط با اسد و از طرفى احتمال مىدهيم كه اختصاص به ذئب داشته باشد . و اگر اختصاص به ذئب داشته باشد ، اسد در معناى حقيقى خودش استعمال شده و دليلى بر اينكه در معناى مجازى استعمال شده باشد نداريم . اينجا چه بايد گفت ؟ در اينجا مىگوييم : چنانچه كلام ، محفوف به چيزى باشد كه صلاحيت براى قرينيت دارد ولى ما شك كنيم كه آيا متكلّم بر اين قرينه اعتماد كرده يا نه ؟ كلام نه ظهور در معناى حقيقى پيدا مىكند و نه ظهور در معناى مجازى . امّا ظهور در معناى حقيقى ندارد ، زيرا احتمال مىدهيم متكلّم بر اين قرينه اعتماد كرده باشد . امّا ظهور در معناى مجازى ندارد ، زيرا احتمال مىدهيم متكلّم بر اين قرينه\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nاعتماد نكرده باشد . پس اينجا جاى أصالة الظهور نيست . أصالة الظهور ، موضوعْ لازم دارد . بايد ظهور تحقق داشته باشد ، هرچند كه ظهور ، منحصر به محدودهء معناى حقيقى نيست و همان‌طوركه قبلًا گفتيم : « در معناى مجازى هم ظهور تحقق پيدا مىكند » . جريان اصالة الحقيقة : آيا در اينجا مىتوان اصالة الحقيقة را مطرح كرد ؟ در اصالة الحقيقة دو احتمال وجود دارد : احتمال اوّل : اين است كه أصالة الحقيقة ، يك اصل مستقل نباشد بلكه شعبه‌اى از أصالة الظهور باشد ، زيرا أصالة الظهور ، هم در ظهور در معناى حقيقى مطرح است و هم در ظهور در معناى مجازى . و أصالة الحقيقه ، تنها بخش ظهور در معناى حقيقى را دلالت مىكند . بنابراين احتمال - كه واقع هم همين است - در جاهايى كه كلام مشتمل بر چيزى است كه صلاحيت قرينيت دارد ، نه أصالة الظهور پياده مىشود و نه أصالة الحقيقه . احتمال دوم : اين است كه بگوييم : أصالة الحقيقة ، يك اصل عقلايى تعبدى است كه در بين عقلا هم ، اصل تعبدى فرض كنيم و بگوييم : اين اصل ، هيچ پايه و ريشه‌اى ندارد ، استناد به ظهور هم ندارد . مورد أصالة الحقيقه جايى است كه در حقيقى بودن و مجازى بودن يك استعمال شك كنيم ، اگرچه در هيچ‌كدام هم ظهور نداشته باشد و گويا همين حقيقى بودن ، يك رجحان و مزيّتى است كه سبب مىشود كلام را بر معناى حقيقى حمل كنيم ، درحالىكه از نظر عدم ظهور با معناى مجازى مشترك است . اگر ما در باب أصالة الحقيقه يك چنين مبنايى را اختيار كرديم ، بايد در جملهء « رأيت أسداً و ذئباً يرمي » بگوييم : « اسد ، حمل بر معناى حقيقى مىشود ولى نه به خاطر ظهور در آن معنا بلكه به خاطر أصالة الحقيقه كه يك اصلى است كه تعبداً نزد عقلا معتبر است » . ولى اين مبنا را نمىتوان پذيرفت كه اصلى در بين عقلا بدون جهت و فقط به\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nعنوان تعبد عقلايى معتبر باشد . و حق اين است كه أصالة الحقيقه به عنوان شعبه‌اى از أصالة الظهور مطرح است و منحصر به جايى است كه لفظ ظهور در معناى حقيقى داشته باشد و آن در صورتى است كه بدانيم متكلّم اعتماد بر قرينه نكرده است . بنابراين كلام مرحوم آخوند كه مىفرمايد : « امر واقع بعد از نهى يا بعد از توهم نهى ، هم ظهور در معناى حقيقىاش را از دست مىدهد و هم ظهور در معناى مجازى پيدا نمىكند » مستند به همين مبناست ولى فرق ما نحن فيه - يعنى امر واقع بعد از نهى يا بعد از توهم نهى - با مثال « رأيت أسداً و ذئباً يرمي » در دو جهت است : 1 - آن مثال به عنوان قرينهء لفظيه مطرح بود ولى ما نحن فيه به عنوان قرينهء حاليه مطرح است . حتى در وقوع پشت سر نهى هم اين‌طور نيست كه در خود جمله ، قرينهء لفظيّه وجود داشته باشد بلكه اين سابقه‌اش سابقهء خارجيه است ، يعنى ما از خارج مىدانيم كه اين شىء قبلًا منهى عنه بوده است . لذا قرينه در اينجا قرينهء حاليه است و به تعبير ديگر : قرينه‌اى است كه مربوط به موقعيت امر است نه قرينه لفظيه‌اى كه در مقام امر آورده شده باشد . 2 - قرينه در « رأيت أسداً و ذئباً يرمي » علاوه بر اينكه قرينهء لفظيّه است ، قرينهء شخصيّه نيز مىباشد ، ولى در ما نحن فيه ، قرينهء عامّه مطرح است ، يعنى هرجا امرى بعد از نهى يا بعد از توهم نهى قرار گيرد . ولى اين خصوصيات ، فرقى در مسئله ايجاد نمىكند بعد از اينكه همهء اين‌ها صلاحيت براى قرينيت دارند .\r\n\r\nدو نكته در كلام مرحوم آخوند\r\nاكنون كه از توضيح كلام مرحوم آخوند فارغ شديم ، لازم است دو نكته را كه در كلام مرحوم آخوند مطرح شده مورد دقّت قرار دهيم : نكتهء اوّل : عبارت مرحوم آخوند در بيان مختار ايشان ، بر يك فرض مسئله دلالت مىكند و آن « امر واقع بعد از نهى » است ولى ايشان اين مسئله را به عنوان مثال مطرح\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nكرده و هر دو فرض را در نظر دارد . نكتهء دوم : در ابتداى برخورد با كلام مرحوم آخوند ، ممكن است تصور شود كه مرحوم آخوند مىخواهد بگويد : « ظهور در معناى مجازى از بين مىرود و ما در ميان معانى مجازيّه مردّد مىباشيم و نمىدانيم كدام معناى مجازى اراده شده است و به عبارت ديگر : در اينجا قرينهء صارفه وجود دارد و قرينهء معيّنه وجود ندارد » ولى اين معنا مراد مرحوم آخوند نيست بلكه مراد ايشان اين است كه امر واقع بعد از نهى يا بعد از توهّم نهى ، نه ظهور در معناى حقيقى دارد و نه ظهور در معناى مجازى دارد ، هرچند معناى مجازى به صورت مردّد باشد كه كسى بگويد : « اجمالًا معناى مجازى اراده شده ولى نمىدانيم كدام يك از معانى مجازيه اراده شده است » . ايشان وقتى مىفرمايد : « ظهور در هيچ‌يك از معانى سه‌گانه ندارد » مىفرمايد : « و التحقيق أنّه لا مجال للتشبث بموارد الاستعمال فإنّه قلّ مورد منها يكون خالياً عن قرينة على الوجوب أو الإباحة أو التبعية » ملاحظه مىشود كه ايشان در ارتباط با وجوب هم - كه معناى حقيقى است - مىفرمايد : در مورد استعمال آن قرينه بر وجوب تحقق دارد . سپس مىفرمايد : « و مع فرض التجريد عنها لم يظهر بعد كون عقيب الحظر موجباً لظهورها في غير ما تكون ظاهرة فيه » يعنى اگر جايى فرض كنيم كه هيچ قرينه‌اى وجود ندارد ، هنوز ظهورى پيدا نشده براى اينكه بودن امر بعد از نهى موجب ظهور هيئت در معناى مجازى شود . سپس مىفرمايد : « غاية الأمر يكون موجباً لإجمالها غير ظاهرة في واحد منها إلّا بقرينة اخرى » . يكى از موارد « منها » ، خود وجوب است كه عبارت از معناى حقيقى است . بنابراين اگرچه در ابتداى امر ممكن است به ذهن بيايد كه ايشان مىخواهد بگويد : « در هيچ‌يك از معانى مجازيه ظهور ندارد » ولى با توجه به اينكه وجوب را هم قبلًا ذكر كرده ، وقتى كلمهء « منها » را مىگويد ، شامل وجوب هم شده و معناى عبارت\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nاين مىشود كه امر واقع بعد از نهى يا بعد از توهم نهى در هيچ معنايى ظهور ندارد ، نه در وجوب - كه معناى حقيقى است - و نه در اباحه و نه در تبعيت و امثال اين‌ها كه به عنوان معانى مجازيه مطرح است « 1 » . نتيجهء بحث در ارتباط با امر واقع بعد از نهى يا توهم نهى از آنچه گفته شد معلوم گرديد كه حق با مرحوم آخوند است كه فرمود : ادعاى اوّل مشهور مورد قبول است يعنى امر واقع بعد از نهى يا بعد از توهم نهى ، ظهور اوّلى خود را از دست مىدهد ولى ادّعاى دوم مشهور مورد قبول نيست و امر واقع بعد از نهى يا توهم نهى ، پس از اينكه ظهور اوّلى خود را از دست داد ، در هيچ معنايى ظهور پيدا نمىكند ، بر خلاف مشهور كه معتقد بودند در اين صورت ظهور در اباحه پيدا مىكند .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 116 و 117\r\n","page_name":" 445 ","page_number":445},
  {"content":"\r\n . \r\n","description":"","footnote":"","page_name":" 446 ","page_number":446},
  {"content":"\r\n\r\n\r\nمرّه و تكرار\r\nتا اينجا عنوان بحث روى هيئت افعل و ما شابهها بود ولى در بحث مرّه و تكرار عنوان بحث را روى صيغهء امر برده‌اند . صيغه عبارت از مجموع مادّه و هيئت است . بعداً بحث خواهيم كرد كه آيا قرائنى وجود دارد كه ما مسئله را در ارتباط با هيئت بدانيم ؟ يا قرينه‌اى وجود دارد كه مسئله را در ارتباط با مادّه بدانيم ؟ يا قرينه‌اى وجود دارد كه مسئله را در ارتباط با مجموع مادّه و هيئت بدانيم ؟ بالاخره در اينجا عنوان بحث روى صيغهء امر برده شده است . مىخواهيم ببينيم آيا صيغهء امر دلالت بر مرّه مىكند يا دلالت بر تكرار مىكند يا اينكه بر هيچ‌كدام از اين دو دلالت نمىكند ؟ قبل از پرداختن به اساس بحث لازم است دو مطلب را مشخص كنيم :\r\n1 - آيا نزاع مربوط به هيئت است يا مربوط به مادّه يا مربوط به مجموع هيئت و مادّه است ؟\r\n2 - آيا مقصود از مرّه و تكرار چيست ؟\r\n\r\n","description":"","footnote":"","page_name":" 447 ","page_number":447},
  {"content":"\r\n\r\n\r\nمطلب اوّل آيا نزاع مرّه و تكرار مربوط به چيست ؟\r\nآيا نزاع مربوط به هيئت است يا مربوط به مادّه و يا مربوط به مجموع هيئت و مادّه است ؟ و آيا ما دليلى داريم كه يكى از اين حالات را تعيين كند يا چنين دليلى نداريم ؟\r\n\r\nنظريّه اوّل : ( نزاع در ارتباط با هيئت است )\r\nاين نظريه مىگويد : نزاع در ارتباط با هيئت است ، زيرا آنچه نزد متأخرين از ادباء مسلّم است اين است كه مشتقات ، از نظر مواد يكسان هستند و اختلافى كه بين آنها از نظر معنا وجود دارد ، در ارتباط با هيئات اين‌هاست . هيئت فعل ماضى است كه معناى ماضى را ممتاز از مضارع مىكند . هيئت فعل مضارع است كه معناى مضارع را ممتاز از ماضى مىكند . و نيز اختلاف ميان اسم فاعل و اسم مفعول - كه اختلاف بزرگى است - در ارتباط با هيئات آنهاست . هيئت فاعل ، دلالت بر معناى فاعلى دارد و هيئت مفعول دلالت بر معناى مفعولى دارد . بنابراين در ما نحن فيه نيز نزاع در ارتباط با مرّه و تكرار ، مربوط به هيئت امر است نه مربوط به مادّهء آن ، زيرا اگر مربوط به مادّه بود بايد اين نزاع در تمامى افعال و مشتقات جريان داشته باشد ، يعنى همان‌طور كه ما بحث مىكنيم آيا معناى « اضرب » عبارت از « اضرب مرّةً » است يا « اضرب مكرّراً » و يا اينكه مرّه و تكرار خارج از معناى « اضرب » است ؟ بايد در معناى « ضَرَبَ » هم اين اختلاف وجود داشته باشد كه آيا « ضَرَبَ » به معناى اين است كه ضَرْب در زمان گذشته يك بار واقع شده است يا مكرّر واقع شده است و يا اينكه مرّه و تكرار خارج از معناى ضَرَبَ است ؟ به عبارت ديگر : اگر نزاع در صيغهء امر ، در ارتباط با مادّهء امر - يعنى ضربى كه در\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nاضْرِبْ وجود دارد - بوده است پس چرا اين نزاع را فقط در مورد صيغهء امر مطرح كرده‌اند و در مورد ماضى و مضارع مطرح نكرده‌اند ؟ مادّهء امر با مادّهء مضارع و ماضى و اسم فاعل و اسم مفعول يكسان است ، درحالىكه در باب ساير افعال و مشتقات ، كسى چنين نزاعى را مطرح نكرده است . اين دليل را مرحوم آخوند در كفايه مطرح كرده ولى استدلال صاحب فصول رحمه الله را بيان كرده است .\r\n\r\nكلام صاحب فصول رحمه الله\r\nصاحب فصول رحمه الله دليل اقامه كرده است كه نزاع را از محدودهء مادّه خارج كرده و منحصر به هيئت بنمايد . ايشان مىفرمايد : سكّاكى كه استاد ادبيات عرب است ادّعاى اجماع و اتفاق كرده بر اينكه « المصدر إذا كان خالياً من اللّام و التنوين لا يدلّ إلّا على نفس الماهية » يعنى مصدرى كه خالى از الف و لام و تنوين باشد ، فقط بر نفس ماهيت دلالت مىكند و عنوان ديگرى همراه آن نيست . بنابراين ، مادّهء امر فقط بر نفس ماهيت دلالت مىكند و آنچه مورد اختلاف است عبارت از مفاد هيئت مىباشد . بحث در اين است كه آيا در كنار اين ماهيت ، قيد مرّه هم هست ؟ آيا قيد تكرار هم هست ؟ يا اينكه هيچ‌كدام از اين‌ها نيست . پس صاحب فصول رحمه الله اجماعى را كه سكّاكى نقل كرده ، قرينه قرار داده بر اينكه نزاع در ما نحن فيه مربوط به هيئت است . « 1 » اشكال مرحوم آخوند به صاحب فصول رحمه الله مرحوم آخوند مىفرمايد : اين استدلال صاحب فصول رحمه الله درست نيست ، زيرا معقد اجماع سكّاكى عبارت از مصدرى است كه مجرّد از لام و تنوين باشد . و مصدر ، مادّهء\r\n\r\n\r\n","description":"","footnote":"\r\n( 1 ) - الفصول الغروية في الأُصول الفقهيّة ، ص 71 ، كفاية الاصول ، ج 1 ، ص 117\r\n","page_name":" 449 ","page_number":449},
  {"content":"\r\n\r\nمشتقات نيست بلكه مصدر هم يكى از مشتقات است و مانند ساير مشتقات ، داراى هيئت و مادّه است ، خصوصاً با توجه به اينكه هيئات مصادر هم يك هيئات خاصه‌اى است و اين‌طور نيست كه هر هيئتى صلاحيت مصدريت داشته باشد . در ثلاثى مزيد كه نه تنها هيئات مصادر مشخص است بلكه منحصر هم هست و از آن ابوابى كه ذكر كرده‌اند تجاوز نمىكند . در ثلاثى مجرّد هم هيئاتش محفوظ است ، هر چيزى نمىتواند عنوان مصدرى پيدا كند . در رباعى مجرّد و رباعى مزيد نيز همين‌طور است . پس اينكه ما مىبينيم مصادر داراى هيئات خاصّى است ، دليل بر اين است كه مصادر هم - مانند مشتقّات ديگر - داراى ماده و هم داراى هيئت است و چيزى كه هم داراى مادّه و هم داراى هيئت است نمىتواند مادّهء ساير مشتقات واقع شود . آنچه در مشتقات جريان دارد ، نفس مادّه است امّا هيئت مصدر - مثل فَعْل - در ماضى و مضارع محفوظ نيست آنچه محفوظ است ، همان مادّه‌اى است كه هم در مصدر محفوظ است و هم در ساير مشتقات . ممكن است كسى بگويد : ما تا به حال چنين چيزى نشنيده بوديم . ما از روز اوّل كه وارد بحث‌هاى ادبى شديم به ما مىگفتند : « بدان كه مصدر اصل كلام است » و تا كنون فكر مىكرديم معناى اين جمله اين است كه مصدر ، مادّه براى افعال و مشتقات است . ولى بنا بر آنچه شما مىگوييد مصدر هم در رديف ساير مشتقات قرار گرفته و داراى مادّه و هيئت است و چيزى كه مادّه و هيئت دارد نمىتواند مادّه براى ساير مشتقات واقع شود . مرحوم آخوند در پاسخ اشكال فوق مىفرمايد : معناى جملهء « مصدر اصل كلام است » اين نيست كه مصدر ، مادّهء مشتقات است ، بلكه اصل بودن مصدر به اين معناست كه واضع وقتى خواسته لفظى را براى يك معناى كلّى وضع كند ، اوّلين لفظى كه در اين زمينه وضع مىكند مصدر است كه داراى مادّه و هيئت مىباشد . و پس از آن مىآيد مشتقات ديگرى را كه با اين مصدر ، در لفظ و معنا مشتركند وضع مىكند .\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nبنابراين معناى اصل بودن ، عبارت از تقدّم در وضع است . در اين رابطه مىگويند :\r\n« واضع ، آن چيزى را كه اوّل وضع مىكند ، به وضع شخصى وضع مىكند و ساير مشتقات را - به لحاظ موادشان و هيئاتشان - به وضع نوعى يا شخصى « 1 » وضع مىكند . مثلًا واضع مىخواهد براى معناى « كتك » و « زدن » يك لفظى را وضع كند . آيا مىتواند هيچ هيئتى در نظر نگرفته و « ض ، ر ، ب ، » را - به شرط اينكه « ض » اوّل و « ر » دوم و « ب » سوم باشد - براى معناى « زدن » و « كتك » وضع كند ؟ معلوم است كه چنين چيزى مسألهء وضع را منضبط نمىكند ، لذا مىآيد به مصدر اصالت مىدهد يعنى ابتدا مصدر را وضع مىكند نه اينكه معناى اصالت مصدر اين باشد كه مصدر در ضمن همهء مشتقات وجود دارد . خلاصه اينكه مرحوم آخوند به صاحب فصول رحمه الله اين اشكال را دارد كه اگر اتفاق و اجماعى روى مصدر واقع شد ، شما نمىتوانيد به عنوان اينكه مصدر ، مادّهء مشتقات است ، اين اجماع را در ارتباط با همهء مشتقات جارى بدانيد . « 2 » ولى مرحوم آخوند ديگر بيان نمىكند كه اين مصدرى كه داراى مادّه و هيئت است ، آيا مفاد هيئت آن چيست ؟ مفاد هيئت ساير مشتقات روشن است ولى آيا مفاد هيئت مصدر - زايد بر معنايى كه در ارتباط با اصل مادّه است - عبارت از چيست ؟ در اينجا دو احتمال وجود دارد : احتمال اوّل : حضرت امام خمينى رحمه الله فرموده است : هيئت مصدر ، معناى خاصى ندارد بلكه فقط براى امكان تنطّق به مادّه است . مثلًا « فَعْل » در مورد « ضَرْب » براى اين است كه ضاد و راء و باء بتواند به صورت يك لفظ ، تنطّق پيدا كند نه براى اينكه يك معناى خاصى - زايد بر مادّه - در هيئت مصدر مطرح باشد . « 3 » احتمال دوم : اين است كه هيئت مصدر ، داراى معنايى زايد بر معناى مادّه است .\r\n\r\n\r\n","description":"","footnote":"\r\n( 1 ) - با توجه به اختلافى كه در بحث وضع شخصى و نوعى به آن اشاره كرديم .\r\n( 2 ) - كفاية الاصول ، ج 117 - 119\r\n( 3 ) - مناهج الوصول إلى علم الاصول ، ج 1 ، ص 202\r\n","page_name":" 451 ","page_number":451},
  {"content":"\r\n\r\nمؤيّد اين حرف ، مطلبى است كه نحويين ذكر كرده‌اند كه مصدر ، يا به معناى فاعل است و يا به معناى مفعول . و فاعل و مفعول - به لحاظ هيئتشان - داراى يك معناى اضافه بر مادّه مىباشند . ضارب بر عنوان صدور ضرب دلالت مىكند ، مضروب بر عنوان وقوع ضرب بر شخص دلالت مىكند . اين جمله كه « مصدر ، يا بايد به معناى اسم فاعل باشد يا به معناى اسم مفعول » برگشت به اين مىكند كه در هيئت مصدر ، اضافه‌اى راجع به اصل مادّه وجود دارد . حال آيا آن اضافه چيست ؟ در مثل « ضَرْب » يك مادّه‌اى وجود دارد كه از حيث معنا ، مشترك بين همهء مشتقات است و آن عبارت از « كتك » مىباشد .\r\nاين مادّه در همهء مشتقات - يعنى كتك‌زننده ، كتك‌خورنده ، كتك زد ، كتك مىزند ، كتك بزن و . . . - وجود دارد و هركدام از اين مشتقات ، داراى معنايى زايد بر اصل مادّه مىباشند . در مصدر هم همين معنا وجود دارد و اضافه‌اش هم عبارت از اين است كه در آخر معناى فارسى مصدر ، بايد « دن » يا « تن » وجود داشته باشد ، يعنى معناى « ضرب » عبارت از « كتك » نيست بلكه عبارت از « كتك زدن » يا « كتك خوردن » است و اين « زدن » و « خوردن » معناى هيئت مصدر است كه در مادّهء مشترك وجود ندارد . به نظر ما اين احتمال دوم اقرب است . بررسى اشكال مرحوم آخوند به صاحب فصول رحمه الله مرحوم آخوند به صاحب فصول رحمه الله اشكال كرد كه اگر اجماع روى مصدر منعقد باشد ، دليل بر اين نمىشود كه ما مادّهء امر را از نزاع مرّه و تكرار خارج كنيم ، زيرا مصدر ، غير از مادّهء امر است . مصدر ، يك مجموعهء مركّب از مادّه و هيئت است و اگر مسأله‌اى در ارتباط با مصدر مطرح شد ، ربطى به مادّهء مشتقات - كه از جملهء آنها امر است - پيدا نمىكند . به نظر ما اين اشكال بر صاحب فصول رحمه الله وارد نبوده و كلام ايشان كلام متقنى است ، زيرا : اوّلًا : اگرچه مصدر داراى مادّه و هيئت است ، ولى ادباى متأخر و محقّقين از آنان\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nتسالم دارند بر اينكه مادّه در مصدر و مشتقات ، متغاير نيستند و همهء مشتقّات و همهء هيئاتى كه در يك مادّه مشتركند ، از نظر معناى مادّه ، اختلافى ندارند . مادّهء فعل ماضى ، مغاير با مادّهء فعل مضارع نيست . مادّهء مصدر هم مغاير با مادّهء ساير مشتقات نيست ، اگرچه هيئت آنها فرق مىكند . ثانياً : آيا عروض هيئت بر مادّه ، به چه منظور است ؟ سه احتمال وجود دارد : احتمال اوّل : عروض هيئت ، معنايى را زايد بر معناى مادّه افاده كند ، مثلًا « ضَرْب » علاوه بر اينكه بر « كتك » دلالت مىكند ، در مورد فعل ماضى اضافه‌اى را هم دارد و آن تحقق ضَرْب از رجل غايب در زمان ماضى است . اين اضافه ، مفاد هيئت فعل ماضى است و همين‌طور در ساير افعال و اسم فاعل و مفعول و ساير مشتقات ملاحظه مىكنيم كه هيئت ، منافات با مادّه ندارد بلكه همان معناى مادّه را با يك اضافه‌اى بيان مىكند . احتمال دوم : عروض هيئت ، هيچ تغييرى در معناى مادّه به وجود نمىآورد ، يعنى نه موجب كم شدن از معناى مادّه و نه موجب اضافه شدن بر معناى مادّه مىشود ، روى مبنايى كه امام خمينى رحمه الله در ارتباط با مفاد هيئت مصدر مطرح كردند كه به نظر ايشان هيئت مصدر ، يك معنايى را زايد بر معناى مادّه به وجود نمىآورد بلكه صرفاً به منظور تمكّن از تنطق به مادّه است . احتمال سوم : اين است كه هيئت مصدر بخواهد چيزى از معناى مادّه كم كند . و اين احتمال ، برفرض هم ، معقول باشد ، ولى امرى است مخالف با واقعيت ، زيرا ما جايى نداريم كه هيئت چنين كارى انجام داده باشد . وقتى اين دو مطلب روشن شد مىگوييم : سكّاكى مىگويد : « اهل ادب اتفاق كرده‌اند كه مصدر مجرد از لام و تنوين ، دلالت بر نفس ماهيت مىكند » . حال شما ( مرحوم آخوند ) مىگوييد : « مصدر داراى هيئت و مادّه است » ما هم اين را قبول داريم ولى اگر مسألهء مرّه و تكرار در مادّه دخالت داشت ،\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nدر مادّهء مصدر هم دخالت دارد . پس نفس اجماع بر اينكه در محدودهء مصدر ، هيچ معنايى جز نفس ماهيت يافت نمىشود ، دليل بر اين است كه حساب مرّه و تكرار را بايد از حساب مادّه جدا كنيد خواه - همان‌طوركه گفتيم - براى هيئت مصدر ، يك معناى اضافى قائل شويد و يا اينكه معناى اضافى قائل نشويد ، آن‌گونه كه امام خمينى رحمه الله عقيده داشت . لذا دليل صاحب فصول رحمه الله دليل متقن و محكمى است و ما از راه اين دليل مىفهميم كه نزاع در صيغهء امر در ارتباط با مرّه و تكرار ، نمىتواند به مادّهء صيغهء امر ارتباط داشته باشد . يك دليل ديگر نيز ما ذكر كرديم كه از طرح نزاع در مورد صيغهء امر ، معلوم مىشود كه نزاع در ارتباط با مادّه نيست و الّا بايد در ارتباط با فعل ماضى و مضارع و اسم فاعل و اسم مفعول هم مطرح مىشد ، زيرا صيغهء امر با ساير صيغه‌ها ، از نظر مادّه ، مشترك است .\r\n\r\nنظريهء دوم : ( نزاع در مورد مجموع مادّه و هيئت است )\r\nممكن است كسى بگويد : نزاع در ارتباط با مجموع مادّه و هيئت است و مؤيّد آن‌هم اين است كه در اينجا عنوان « صيغه » مطرح شده است و صيغه به معناى « مجموع مادّه و هيئت » مىباشد . به نظر ما اين احتمال هم درست نيست زيرا در باب مشتقات ، ما غير از مصدر جايى را نداريم كه مجموع مادّه و هيئت داراى وضع باشد . در همهء مشتقات دو وضعْ وجود دارد : يك وضع در ارتباط با هيئت و يك وضع در ارتباط با مادّه . خواه شما نام آن را وضع شخصى بگذاريد يا وضع نوعى يا يكى را شخصى و ديگرى را نوعى قرار دهيد ، ما فعلًا كارى با اين مطلب نداريم . وقتى دو وضع در كار شد ، ما چگونه مىتوانيم وقتى به صيغهء امر مىرسيم بگوييم : مجموع مادّه و هيئت دلالت بر مرّه يا تكرار مىكند ؟\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nمگر مجموع داراى وضع است ، تا اينكه مرّه يا تكرار ، در معناى موضوع له آن دخالت داشته باشد ؟ خير ، ما يا بايد مرّه و تكرار را به حساب مادّه و يا به حساب هيئت بگذاريم ، امّا اگر بخواهيم بگوييم : « مجموعهء مادّه و هيئت دلالت بر مرّه يا تكرار مىكند ، نه خصوص مادّه و نه خصوص هيئت » لازمهء اين حرف اين است كه ما براى مجموعه حسابى باز كنيم و وضعى قائل شويم ، درحالىكه در هيچ‌يك از مشتقات ، اين معنا وجود ندارد ، فقط در مصدر است كه مجموع مادّه و هيئت داراى وضعى جدا از وضع مادّه و وضع هيئت است ، آن‌هم نه روى آن معنايى كه ما ذكر كرديم . بنا بر معنايى كه ما ذكر كرديم ، مصدر ، هم هيئتش داراى يك معنا و هم مادّه‌اش داراى يك معناست . مادّه ، دلالت بر « كتك » و هيئت دلالت بر « زدن » يا « خوردن » مىكند و باز مسألهء تعدّد مطرح است . بنابراين مسلّم است كه ما نبايد مسألهء مرّه و تكرار را به حساب مجموعهء مادّه و هيئت بگذاريم كه هيئت به تنهايى چنين دلالتى نداشته باشد ، مادّه هم به تنهايى دلالت نداشته باشد ولى مجموع مادّه و هيئت ، دلالت بر مرّه يا دلالت بر تكرار كند .\r\nپس آنچه تا اينجا متعيّن مىشود همان نظريهء اوّل است كه نزاع را در ارتباط با هيئت مىدانست . ولى امام خمينى رحمه الله اين نظريه را مورد اشكال قرار داده و نظريهء ديگرى را مطرح كرده است كه در حقيقت به عنوان تحقيق مسألهء مرّه و تكرار مىباشد كه در ذيل به بحث و بررسى پيرامون آن مىپردازيم :\r\n\r\nنظريهء سوم : نظريهء حضرت امام خمينى رحمه الله\r\nايشان ابتدا مىفرمايد : معقول نيست كه مرّه و تكرار در ارتباط با هيئت باشد ، زيرا مفاد هيئت ، عبارت از بعث وجوبى اعتبارى ( يا طلب وجوبى ) « 1 » و مفاد مادّه عبارت از\r\n\r\n\r\n","description":"","footnote":"\r\n( 1 ) - همان‌طوركه مرحوم آخوند عقيده داشت ، اگرچه ما در صحت اين تعبير مناقشه كرديم .\r\n","page_name":" 455 ","page_number":455},
  {"content":"\r\n\r\nماهيت است و اگر مرّه و تكرار بخواهد به اين بعث و تحريك وجوبى اعتبارى ارتباط پيدا كند ، معناى مرّه قابل تصوّر است ، زيرا معناى مرّه اين مىشود كه « بعث و تحريك وجوبى اعتبارى ، به اين ماهيت تعلّق گرفته ولى مرّة واحدة » ، يعنى مرّهء واحده ، در ارتباط با تعلّق و هيئت است . ولى معناى تكرار قابل تصور نيست ، زيرا تكرار بايد قيد براى هيئت باشد ، و در اين صورت معناى تكرار اين مىشود كه « بعث و تحريك وجوبى اعتبارى ، مكرّراً به مفاد مادّه ، يعنى نفس ماهيت تعلّق گرفته است » . درحالىكه نفس اين معنا غير قابل تصور است ، نه اينكه دليلى بر نفى تكرار داشته باشيم ، زيرا ماهيت واحده ، بدون هيچ‌گونه تغيير و اختلافى - از نظر زمان و غير زمان - نمىتواند به طور مكرّر ، متعلّق بعث و تحريك قرار گيرد . يك هيئت افعل ، با يك استعمال و در يك زمان ، نمىتواند بعث و تحريك متعدّدى را متوجّه يك ماهيت كند . خواه ما مفاد هيئت افعل را اراده بدانيم يا بعث و تحريك بدانيم . تشخّص اراده ، به مراد است ، اگر مراد ، واحد باشد و هيچ‌گونه تعدّدى در آن وجود نداشته باشد ، اراده‌هاى متعدّد نمىتواند به آن تعلّق گيرد . كسى نمىتواند بگويد : « من در زمان واحد ، در آنِ واحد - بدون هيچ تغييرى - فلان چيز را چند مرتبه اراده كردم » . در بعث و تحريك هم همين‌طور است اگر بعث و تحريك جنبهء تأكيد داشت ، مولا مىتوانست به‌طور مكرّر امر كند ولى اينجا جنبهء تأكيد ندارد و مسألهء تأسيس مطرح است و نمىتواند به طور مكرّر به يك ماهيت تعلّق بگيرد ، با فرض اينكه در نفس ماهيت و زمان استعمال ، هيچ‌گونه تعدّد و تقيّدى وجود ندارد . روشن است كه قائل به تكرار نمىتواند چنين امر غير معقولى را ادعا كند . بنابراين ما قبل از اينكه وارد مقام اثبات شويم و وجود دليل بر تكرار را نفى كنيم ، در مقام ثبوت مسئله را خاتمه داده و مىگوييم : « قول به تكرار ، در ارتباط با هيئت ، قابل تصوّر نيست » . اشكال : مرحوم آخوند در همين بحث مرّه و تكرار فرموده است : « فلاسفه مىگويند : الماهية من حيث هي هي ليست إلّا هي ، لا موجودة و لا معدومة ،\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nلا مطلوبة و لا غير مطلوبة « 1 » و معناى اين حرف - به نظر مرحوم آخوند - « 2 » اين است كه طلب « 3 » نمىتواند به نفس ماهيت تعلّق بگيرد و الّا اگر به خود ماهيت متعلّق شود با « الماهية من حيث هي . . . » مغايرت پيدا مىكند » . حال ممكن است كسى به اين حرف مرحوم آخوند استناد كرده و بگويد : بعث و تحريك اعتبارى ، به ماهيت تعلّق نمىگيرد بلكه به ايجاد ماهيت تعلّق مىگيرد و ايجاد ماهيت ، قابل تكثير و تعدّد است . نفس ماهيت ، شىء واحد است و قابل تكثير نيست ولى وجود قابل تكثير است . ماهيت واحد را نمىتوان ماهيات ناميد ولى از وجودات يك ماهيت ، به وجودات تعبير مىشود . پس معلوم مىشود كه در مرحلهء ايجاد ، تعدّدْ وجود دارد ، در اين صورت چه مانعى دارد كه كلمهء تكرار به عنوان قيدى در ارتباط با مفاد هيئت باشد و بگوييم : چون ايجاد ماهيت ، قابل تعدّد است ، بعث و تحريك هم مكرّر است . جواب : « 4 » اوّلًا : شما كلمهء ايجاد را از كجا آورده‌ايد ؟ شما مىگوييد : « البعث و التحريك إلى إيجاد الطبيعة » ظاهر كلام شما اين است كه ما بعد إلى بايد مفاد مادّه باشد ، زيرا هيئت افعل ، براى بعث و تحريك به مفاد مادّه است . و ما اين حرف را جواب داديم . ما گفتيم :\r\nسكّاكى مىگويد : « مصدر مجرّد از لام و تنوين ، بر چيزى غير از نفس ماهيت دلالت نمىكند » ، يعنى كلمهء وجود همراه آن نيست . بحث‌هاى مفصّلى كه در ارتباط با أصالة الوجود و أصالة الماهية مطرح شده ، دليل بر اين است كه وجود و ماهيت ، دو مطلب مىباشند . بنابراين وقتى مفاد مصدر عبارت از نفس ماهيت شد ، چرا شما به هيئت افعل كه مىرسيد ، مىگوييد : « مفاد آن ، بعث و تحريك به ايجاد ماهيت است » ؟\r\n\r\n\r\n","description":"","footnote":"\r\n( 1 ) - بداية الحكمة ، ص 53\r\n( 2 ) - بعداً خواهيم گفت كه اين معنايى كه مرحوم آخوند از اين جمله برداشت كرده خلاف چيزى است كه مورد نظر فلاسفه بوده است .\r\n( 3 ) - و به تعبير ما : بعث و تحريك اعتبارى .\r\n( 4 ) - جواب اوّل از حضرت استاد « دام ظلّه » و جواب دوم از حضرت امام خمينى رحمه الله است .\r\n","page_name":" 457 ","page_number":457},
  {"content":"\r\n\r\nكلمهء ايجاد را از كجا مىآوريد ؟ آيا ايجاد ، در معناى مادّه مطرح است ؟ خير ، مفاد مادّه عبارت از نفس ماهيت است . آيا ايجاد در مفاد هيئت مطرح است ؟ خير ، مفاد هيئت عبارت از بعث و تحريك است . و اگر بگوييد : « ايجاد ، در مفاد هيئت مطرح است ، زيرا براى تحقّق امتثال ، راهى جز مسألهء ايجاد نداريم » جوابش اين است كه مقام امتثال ، غير از مقام تعلّق تكليف است . امتثال ، با وجودْ تحقّق پيدا مىكند ولى مرحلهء تعلّق تكليف ، در ارتباط با ماهيت است . اگرچه امتثال ، بدون وجودْ تحقّق پيدا نمىكند ولى وجود نقشى در متعلّق تكليف ندارد . ثانياً : امام خمينى رحمه الله مىفرمايد : ما پاى ايجاد را به ميان مىآوريم و مىگوييم :\r\n« البعث و التحريك إلى إيجاد الطبيعة » ولى قائل به تكرار مىگويد : « مكرّراً » . درحالىكه هيئت ، داراى معنايى حرفى است . معناى حرفى - همان‌طوركه در بحث حروف گفتيم - معنايى است كه هيچ‌گونه استقلالى براى آن وجود ندارد و لحاظ استقلالى به آن تعلّق نمىگيرد ، نه در مرحلهء ذهن و نه در مرحلهء خارج و نه در مرحلهء تشكيل كلام . « 1 » بلكه معانى حرفيه ، همواره به عنوان حالت و آلت براى غير ملاحظه مىشوند . امام خمينى رحمه الله مىفرمايد : اگر ما تكرار را به عنوان قيدى در ارتباط با مفاد هيئت بياوريم ، با توجه به اينكه هيئت ، معناى حرفى است ، لازم مىآيد كه در استعمال واحد ، هيئت را به عنوان آلت براى غير ملاحظه كنيم و با توجه به اينكه مىخواهيم هيئت را مقيّد به تكرار كنيم لازم مىآيد كه در همان استعمال ، هيئت را استقلالًا ملاحظه كنيم .\r\nچگونه مىشود در استعمال واحد ، ما براى هيئت ، هم لحاظ آلى و هم لحاظ استقلالى\r\n\r\n\r\n","description":"","footnote":"\r\n( 1 ) - ما در توضيح كلام امام خمينى رحمه الله به تبعيت از مرحوم كمپانى گفتيم : آنچه شايع شده كه « وجودات ، يا جوهر است و يا عرض » درست نيست بلكه ما وجود سومى هم داريم كه مقام آن نه تنها از جوهر بلكه از عرض هم پايين‌تر است زيرا عرض نياز به يك موضوع و معروض دارد ولى وجودات قسم سوم نياز به دو شىء دارند . ما وقتى واقعيت « زيد في الدار » را بررسى مىكنيم مىبينيم واقعيت ظرفيت دار براى زيد - نه مفهوم آن‌هم - نياز به زيد دارد و هم نياز به دار ، به گونه‌اى كه اگر يكى از اين دو وجود نداشته باشد ، واقعيت ظرفيتْ تحقّق ندارد .\r\n","page_name":" 458 ","page_number":458},
  {"content":"\r\n\r\nملاحظه كنيم ؟ اشكال : در اينجا گويا كسى به امام خمينى رحمه الله مىگويد : خود شما به ما ياد داديد كه اكثر قيوداتى كه در جملات است ، مربوط به هيئات است ، مثلًا « يوم الجمعة » در جملهء « ضَرَبْتُ زيداً يوم الجمعة » قيد براى مفاد هيئت ضَرَبْتُ - يعنى وقوع ضرب از متكلّم - است و اين « وقوع ضرب از متكلّم » يك معناى حرفى است . پس چطور در اين مثال ، تقييد معناى حرفى را مىپذيريد ولى در ما نحن فيه ، آن را غير ممكن مىدانيد ؟ جواب : امام خمينى رحمه الله در پاسخ اين توهّم مىفرمايد : در جملهء « ضربتُ زيداً يوم الجمعة » دو لحاظ به هيئت تعلّق مىگيرد : يكى به مناسبت اصل آن و ديگرى به مناسبت قيد آن . هيئت ، در ارتباط با گفتن « ضربتُ » داراى لحاظ آلى است ولى وقتى از اين لفظ عبور كرده و كلمهء زيد را هم مطرح كرده و خواستيم « يوم الجمعة » را ذكر كنيم ، برمىگرديم و همان هيئتى را كه قبلًا در گفتن « ضربت » به نحو غير استقلالى ملاحظه كرديم ، به نحو استقلالى ملاحظه مىكنيم تا بتوانيم آن را مقيّد به « يوم الجمعة » بنماييم ، در اينجا مانعى ندارد زيرا در دو مرحله است : يك مرحله ، اوّل كلام و يك مرحله ، آخر كلام . امّا در ما نحن فيه ، فقط يك كلمه داريم به نام هيئت افعل ، كه اين كلمه مركب از مادّه و هيئت است . مادّهء آن خارج از بحث است ، « 1 » هيئت آن‌هم داراى معناى حرفى است و غير از اين هم چيز ديگرى وجود ندارد . چگونه مىشود هيئت را در آنِ واحد ، هم به صورت استقلالى ملاحظه كنيم و هم به صورت تبعى ؟ بله اگر قيد « مكرّراً » در عبارت متكلّم وجود داشت و مثلًا مىگفت : « ادخل السوق مكرّراً » مانعى نداشت كه ما بگوييم : « هيئت در ادخل به لحاظ معناى حرفى استعمال شده و وقتى به « مكرّراً » رسيده‌ايم يك لحاظ استقلالى ثانوى نسبت به هيئت در نظر مىگيريم » . امّا فرض اين است كه كلمهء « مكرّراً » را در عبارت نداريم . ما هستيم و مجرّد هيئت افعل - چون مادّه از بحث خارج است - و هيئت افعل هم داراى معناى حرفى\r\n\r\n\r\n","description":"","footnote":"\r\n( 1 ) - چون فرض ما روى هيئت است .\r\n","page_name":" 459 ","page_number":459},
  {"content":"\r\n\r\nاست ، چگونه مىتوان در عين اينكه لحاظ متعلّق به آن لحاظ آلى و تبعى است ، يك لحاظ استقلالى هم در ارتباط با تقييد به تكرار - كه در بطن هيئت افعل است ، به حسب فرض - به آن تعلّق بگيرد ؟ بنابراين اگرچه ما اكثر قيود را در ارتباط با مفاد هيئت مىدانيم ولى در اينجا خصوصيتى وجود دارد كه ما نمىتوانيم قيد تكرار را در ارتباط با مفاد هيئت مطرح كنيم . اشكال : ممكن است كسى بگويد : قبول مىكنيم كه تقييد معناى حرفى در اينجا با ساير موارد فرق مىكند ولى ما مسئله را از طريق ديگر مطرح كرده و مىگوييم : اگر تكرار به معناى تقييد باشد ، اشكال شما وارد است ولى ما تكرار را به عنوان قيد مطرح نمىكنيم ، بلكه ما به جاى كلمهء « ايجاد » كلمهء « ايجادات » را قرار داده و مىگوييم : مفاد هيئت افعل ، عبارت از « بعث به ايجادات طبيعت » است . قائل به مرّه ، « ايجاد طبيعت » را مبعوث اليه مىداند ولى قائل به تكرار ، « ايجادات طبيعت » را متعلّق بعث مىداند . در اين صورت مسألهء تكرار از عنوان ايجادات قابل استفاده است و به صورت قيد هم مطرح نشده است . امام خمينى رحمه الله در پاسخ اشكال فوق مىفرمايد : اگرچه ما - بر خلاف مرحوم آخوند - استعمال لفظ در اكثر از معنا را جايز مىدانيم و در استعمال لفظ در اكثر از معناى واحد هم فرقى ميان اسم و فعل و حرف وجود ندارد .\r\nولى در ما نحن فيه ، ما در مقام استعمال بحث نمىكنيم ، آنچه مورد بحث ماست مقام وضع است . ما مىخواهيم ببينيم آيا هيئت افْعَلْ براى چه چيزى وضع شده است ؟ در ارتباط با وضع ، مانعى نمىبينيم كه واضع ، لفظ واحدى را براى چند معنا وضع كند ولى اينكه بخواهد هيئت افْعَلْ ، براى ايجادات يك طبيعت - با تكثرى كه دارند و از يك مقوله و يك سنخ هستند و مسئله قدر جامع هم مطرح نيست - وضع شده باشد ، چنين وضعى ، معهود نيست و بر خلاف چيزى است كه در مورد وضعْ معهود و مرتكز است .\r\nلذا اگرچه اين مسئله از نظر ثبوتى اشكال ندارد ، امّا از نظر اثبات ، دليلى براى آن نداريم .\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nامام خمينى قدس سره پس از ايراد اشكال فوق مىفرمايد : در مورد نزاع مرّه و تكرار ، چاره‌اى نداريم جز اين كه يكى از اين دو راه را انتخاب كنيم : 1 - با توجه به اينكه نزاع مرّه و تكرار در مورد نواهى هم جريان دارد ، بياييم و بر خلاف مشهور بين متأخرين ، بگوييم : مادّهء امر و نهى - بر خلاف ساير مشتقات - داراى خصوصيتى است كه مىتواند مقيّد به مرّه يا تكرار بوده و يا - بنا بر قول سوم - مقيّد به هيچ‌كدام نباشد . 2 - بگوييم : مجموع مادّه و هيئت در خصوص اوامر و نواهى - نه در ساير مشتقات - داراى وضعى جداگانه است و تقييد به مرّه و تكرار ، در آن واقع شده است و اين تقييد در ارتباط با مجموع مادّه و هيئت ولى به لحاظ مادّه است . آنچه وضع شده ، مجموع مادّه و هيئت است ، امّا مرّه و تكرار در ارتباط با مادّهء مرتبط به اين مجموع است . پس اين مجموع به لحاظ اينكه مادّه‌اش مىتواند مقيّد به مرّه و تكرار باشد ، مقيّد به مرّه يا تكرار و يا خالى از تقييد است . بنابراين بر هر دو تقدير ، تقييدْ در ارتباط با مادّه خواهد بود . « 1 » بررسى كلام امام خمينى رحمه الله اگرچه ادلّهء ايشان قابل مناقشه نيست ولى نتيجه‌اى كه گرفته شده ، قانع‌كننده نيست ، زيرا اين معنا بين متأخرين مسلّم است كه مادّه در تمام مشتقات ، داراى يك معناست و اين‌گونه نيست كه وقتى معروض هيئت امر واقع شد ، داراى عنوان تقييد به مرّه و تكرار باشد ولى وقتى معروض هيئت ماضى يا مضارع شد ، مرّه و تكرار كنار برود . البته صورت ديگر آن شايد اهون باشد - اگرچه آن‌هم خيلى بعيد است - كه بگوييم : هريك از فعل ماضى و مضارع داراى دو وضع مستقل مىباشند . مادّهء آنها\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 285 - 287 ، تهذيب الاصول ، ج 1 ، ص 168 - 170\r\n","page_name":" 461 ","page_number":461},
  {"content":"\r\n\r\nداراى يك وضع و هيئت آنها هم داراى يك وضع است و مجموع مادّه و هيئت ، داراى وضعى جداگانه نيست ولى در فعل امر ، براى مجموع مادّه و هيئت ، وضع جداگانه‌اى وجود دارد و در اين وضع - به لحاظ مادّه - مسألهء تقييد به مرّه و تكرار مطرح است . اين فرض اگرچه بعيد است ولى ظاهراً بهتر از اين است كه ما تمام نزاع را در محدودهء مادّه قرار دهيم و براى مادّهء امر ، خصوصيتى قائل شويم .\r\n\r\nمطلب دوم : آيا مقصود از مرّه و تكرار چيست ؟\r\nآيا مرّه و تكرار به معناى فرد و افراد است ، يعنى مرّه به معناى فرد واحد و تكرار به معناى افراد متعدّد است ، اگرچه اين افراد متعدّد در عرض هم واقع شوند و از نظر زمان ، مقارن به هم باشند ؟ يا اينكه مقصود از مرّه و تكرار عبارت از دفعه و دفعات است ؟ دفعه ، هم مىسازد با اينكه در ضمن فرد واحد باشد و هم مىسازد با اينكه در ضمن افراد متعدّدى باشد كه از نظر زمان مقارن با يكديگرند و دفعات هم به معناى افراد متعدّد در زمانهاى مختلف است . البته اين دو معنا با يكديگر قابل جمعند ، زيرا مانعى ندارد كه در عين اينكه مقصود ما دفعه و دفعات باشد ، فرد و افراد را نيز در نظر بگيريم و آن كسى هم كه مرّه و تكرار را نفى مىكند ناظر به هر دو باشد و بگويد : نه مسألهء فرد واحد و افراد متعدّد مطرح است و نه مسئله دفعه و دفعات . هريك از دو طرف داراى مقرّبى است : مقرّب اينكه نزاع در مرّه و تكرار به معناى دفعه و دفعات باشد ، اين است كه لفظ مرّه ، ظاهر در دفعه و لفظ تكرار ، ظاهر در دفعات است . و مقرّب اينكه نزاع در مورد فرد و افراد باشد اين است كه ما وقتى انگيزه مطرح\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nكردن اين بحث در علم اصول را ملاحظه مىكنيم مىبينيم انگيزهء طرح بحث اين است كه بعضى از واجبات - مثل حجّ - در طول عمر انسان تنها يك‌بار براى او واجب هستند ، يعنى ايجاد يك فرد آنها در تمام عمر ، كفايت مىكند . « 1 » امّا در بعضى از واجبات ديگر - مثل نماز ، روزه ، خمس ، زكات ، جهاد و . . . - بايد افراد متعدّدى آورده شود ، البته تعدّد هركدام به تناسب خودش مىباشد . اختلاف واجبات ، انگيزه‌اى براى اين شده كه در علم اصول اين مسئله را مطرح كنند كه اگر هيئت افعل در يك جا وارد شد ، آيا در مقام امتثال ، اتيان يك فرد از طبيعت كفايت مىكند ؟ يا اتيان يك فرد كفايت نمىكند ؟ اين مسئله با دفعه و دفعات تناسب ندارد بلكه با فرد و افراد متناسب است .\r\n\r\nنظريهء صاحب فصول رحمه الله\r\nصاحب فصول رحمه الله معتقد است مقصود از مرّه و تكرار ، عبارت از دفعه و دفعات است نه فرد و افراد ، زيرا ما در اين مورد دو مسئله داريم : يكى همين بحث مرّه و تكرار است و ديگر اين است كه آيا اوامر و نواهى به طبايع تعلّق مىگيرد يا به افراد ؟ « 2 » ايشان مىفرمايد : ظاهر از كلمات اصوليين اين است كه اين دو مسئله استقلال دارند و اين‌گونه نيست كه يكى از اين دو مسئله مبتنى بر مسألهء ديگر باشد . ضابطهء استقلال دو مسئله اين است كه هريك از قائلين به اقوال مختلف در يك مسئله ، بتواند هريك از اقوال مسألهء دوم را اختيار كند . بنابراين اگر اين دو مسئله بخواهند استقلال خود را حفظ كنند ، بايد ما مرّه و تكرار را به معناى دفعه و دفعات بگيريم ، در اين صورت مسألهء ما نحن فيه ، هيچ ارتباطى به مسألهء تعلّق اوامر به طبايع يا به افراد پيدا نمىكند .\r\n\r\n\r\n","description":"","footnote":"\r\n( 1 ) - اگرچه از كلمات بعضى از قدماء خلاف اين معنا استفاده مىشود ولى مشهور - بلكه بالاتر از مشهور - اين است كه حجّ بيش از يك بار براى انسان واجب نيست .\r\n( 2 ) - اين بحث را در آينده مطرح خواهيم كرد .\r\n","page_name":" 463 ","page_number":463},
  {"content":"\r\n\r\nامّا اگر مرّه و تكرار را به معناى فرد و افراد بدانيم ، لازم مىآيد كه مسألهء مرّه و تكرار ، تتمّهء مسألهء ديگر شده و بر يكى از اقوال آن مسئله مترتب شود ، زيرا وقتى ما نزاع مىكنيم كه آيا امر ، دلالت بر مرّهء به معناى فرد مىكند يا دلالت بر تكرارِ به معناى افراد مىكند يا دلالت بر هيچ‌كدام ندارد ؟ معناى اينكه دلالت بر هيچ‌كدام ندارد اين است كه وحدت فرد و تعدّد فرد مطرح نيست ، چون قائل به مرّه ، فرد واحد را مىگويد نه اصل الفرد را و قائل به تكرار هم فرد متعدّد را مطرح مىكند ، كسى هم كه مرّه و تكرار را نفى مىكند ، مىخواهد بگويد : « وحدت و تعدّد مطرح نيست » نه اينكه بخواهد بگويد :\r\n« فرد ، مطرح نيست » پس در حقيقت ، نزاع مرّه و تكرار - به معناى فرد و افراد - فقط روى قول به تعلّق امر به افراد جريان دارد ، يعنى اگر كسى قائل شد كه امر به خود طبيعت تعلّق مىگيرد و مسألهء فرد مطرح نيست ، نمىتواند در نزاع مرّه و تكرار - به معناى فرد يا افراد - وارد شود . بنابراين - علىالقاعده - بايد مسألهء تعلّق امر به طبيعت يا به فرد ، ابتدا مورد بحث قرار گيرد ، « 1 » آن‌وقت بنا بر قول به تعلّق امر به فرد ، بحث كنيم كه آيا مراد از فرد ، فرد واحد است - كه قائل به مرّه مىگويد - يا مراد فرد متعدّد است - كه قائل به تكرار معتقد است - يا مراد مطلق فرد ، بدون تقييد به وحدت يا تعدّد است - كه قائل ديگر مىگويد - ؟ در نتيجه اگر مراد از مرّه و تكرار در ما نحن فيه ، عبارت از فرد و افراد باشد ، استقلال اين مسئله از بين مىرود و بايد به عنوان تتمّهء تعلّق امر به طبيعت يا فرد مطرح شود . لذا صاحب فصول رحمه الله مىگويد : با توجه به اينكه اين دو مسئله داراى استقلالند ما كشف مىكنيم كه مقصود از مرّه و تكرار نمىتواند فرد و افراد باشد ، بلكه مراد ، دفعه و دفعات است . « 2 »\r\n\r\n\r\n","description":"","footnote":"\r\n( 1 ) - ولى بنا بر ترتيب كفاية الاصول ، در ضمن بحث‌هاى آينده قرار مىگيرد .\r\n( 2 ) - الفصول الغرويّة في الأُصول الفقهية ، ص 71\r\n","page_name":" 464 ","page_number":464},
  {"content":"\r\n\r\n\r\nاشكال مرحوم آخوند به صاحب فصول رحمه الله :\r\nمرحوم آخوند نسبت به هر دو مسئله ، توضيحى ارائه كرده است كه از انضمام آن دو توضيح ثابت مىشود كه هر دو مسئله داراى استقلالند و هر قائلى در مسألهء تعلّق امر به طبيعت يا فرد ، مىتواند هريك از سه قول در مسألهء مرّه و تكرار را اختيار كند . مرحوم آخوند در مورد مسألهء تعلّق امر به طبيعت يا فرد مىفرمايد : كسانى كه معتقدند اوامر به طبايع تعلّق مىگيرد ، نمىخواهند بگويند : « امر - و به تعبير ايشان « طلب » « 1 » - به نفس ماهيت تعلّق مىگيرد ، اصلًا تعلّق طلب به ماهيتْ ممكن نيست ، زيرا فلاسفه مىگويند : الماهية من حيث هي هي ليست إلّا هي لا مطلوبة و لا غير مطلوبة « 2 » يعنى ماهيت در مقام ذات ، جز خودش چيزى نيست و در مرحلهء ذات ، نه عنوان مطلوبيتْ مطرح است و نه غير مطلوبيت . مرحوم آخوند در جاى ديگر مىگويد : همهء عناوين متضاد و متناقض در ارتباط با ذات ماهيت اين‌چنين است ، يعنى همان‌طوركه ماهيت در مرحلهء ذات لا مطلوبة و لا غير مطلوبة است ، لا موجودة و لا معدومة و نيز لا محبوبة و لا مبغوضة است . در حقيقت ، هر دو طرف متناقضين ، از مرحلهء ذات ماهيت بيرون هستند . نه طلب ، به طبيعت متعلّق است و نه عدم الطلب ، به طبيعت متعلّق است . نه وجود به طبيعت متعلّق است و نه عدم . بنابراين كسانى كه مىگويند : « امر به طبيعت متعلّق است » نمىخواهند بگويند :\r\n« امر به نفس طبيعت متعلّق است » چون گفتيم : « ماهيت ، در مرحلهء ذات ، نه موجود است و نه معدوم » . بلكه مقصود از تعلّق امر به طبيعت ، تعلّق امر به وجود است . ولى فرق بين كسانى كه مىگويند : « امر به وجودْ متعلّق است » و كسانى كه مىگويند : « امر به فردْ متعلّق است » اين است كه ما مثلًا وقتى زيد را ملاحظه مىكنيم ، يك وقت او را به\r\n\r\n\r\n","description":"","footnote":"\r\n( 1 ) - زيرا ايشان مفاد امر را « طلب » مىداند .\r\n( 2 ) - بداية الحكمة ، ص 53\r\n","page_name":" 465 ","page_number":465},
  {"content":"\r\n\r\nعنوان اينكه « زيد ، وجودِ انسان است » ملاحظه مىكنيم ، در اين صورت ، خصوصيات فردى زيد ، مثل طول قامت و وزن و . . . ، دخالتى در وجود انسان - بما أنّه وجود الإنسان - ندارد . امّا يك وقت حساب را روى فرد باز مىكنيم ، فردْ عبارت از همان وجود ، ولى به ضميمهء خصوصيات فرديه است . پس در حقيقت ، نزاع تعلّق امر به طبيعت يا به فرد ، در اين است كه آيا مطلوب مولا تنها وجود ماهيت بوده و خصوصيات فرديّه از دايرهء مطلوب مولا خارج است يا با توجه به اينكه وجودْ در خارج ، ملازم با خصوصيات فرديّه است ، پس خصوصيات فرديّه هم داخل در دايرهء مطلوبيت است . پس در مسألهء تعلّق امر به طبيعت يا فرد ، اصل تعلّق امر به وجود طبيعت ، مورد قبول طرفين است ولى يكى مىگويد : « مطلوب مولا ، از وجود طبيعت بالا نمىرود و شامل خصوصيات فرديّه نمىشود » و ديگرى مىگويد : « خصوصيات فرديّه هم در حريم مطلوبيت وارد مىشود » . در نتيجه مرحوم آخوند مىخواهد بفرمايد شما در بحث تعلّق امر به طبيعت يا فرد ، جمود بر ظاهر عنوان پيدا نكنيد ، مقصود از طبيعت را صرف الطبيعة ندانيد بلكه مقصود ، وجود است و اختلاف بين وجود و فرد هم تنها در ارتباط با خصوصيات فرديّه است . سپس مرحوم آخوند در مورد مسألهء مرّه و تكرار مىفرمايد : ما اگر مرّه و تكرار را به معناى فرد و افراد بگيريم ، اين فرد و افراد ، غير آن فردى است كه در مسألهء تعلّق امر به طبيعت يا فرد ، در مقابل طبيعت واقع مىشود . مراد از فرد و افراد در مسألهء مرّه و تكرار ، عبارت از وجود واحد و وجودات متعدّد است . به عبارت روشن‌تر : ما يك وقت فرد و افراد را در برابر وجود طبيعت ذكر مىكنيم ، در اين صورت ، مثل مسألهء وجود در مقابل فرد است . آنجا فرد به معناى وجود همراه با تشخص و وجود همراه با عوارض فرديّه است . امّا در اينجا فرد و افراد را در مقابل وجود ذكر نكرده‌ايم بلكه آنها را در مقابل دفعه و دفعات آورده‌ايم و مقصود از فرد و افراد در ما نحن فيه همان وجود واحد است . فرد ، به معناى وجود واحد و افراد به معناى وجودات متعدّدند و كسى هم كه مىگويد : « لا مرّة و لا تكرار » ، اصل وجود را در نظر\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nدارد ، نه عنوان وحدتْ دنبال وجود است و نه عنوان تعدّد و تكثر . حال وقتى اين دو مطلب را كنار هم بگذاريم ، اين دو مسئله استقلال پيدا مىكنند ، نه اينكه ما نحن فيه ، متفرّع بر آنجا شود . خير ، ضابطهء استقلال در اينجا هم جريان دارد . ضابطهء استقلال اين است كه هريك از دو قول در آنجا مىتواند يكى از اقوال در ما نحن فيه را انتخاب كند ، اگر كسى در آن مسئله عقيده پيدا كرد كه اوامر به افراد متعلّق است ، در ما نحن فيه هم مىتواند فرد و افراد را مطرح كند و هم دفعه و دفعات را .\r\nاشكال صاحب فصول رحمه الله هم بنا بر فرضِ ديگر مسئله بود . صاحب فصول رحمه الله مىگفت :\r\nاگر كسى در آن مسئله قائل به تعلّق امر به طبيعت شود ، چگونه مىتواند در ما نحن فيه فرد و افراد را مطرح كند ؟ اين‌ها با هم جمع نمىشوند . امّا وقتى ما اين‌گونه توجيه كرديم كه : اوّلًا : مقصود از تعلّق به طبيعت در آن مسئله ، تعلّق به وجود طبيعت است و ثانياً : فرد و افراد در ما نحن فيه ، به معناى وجود واحد و وجودات متعدد است ، ديگر چه مانعى دارد كه كسى در آن مسئله ، اوامر را متعلّق به طبيعت بداند و اينجا هم فرد و افراد را مطرح كند ؟ طبيعت در آنجا به معناى وجود است و فرد و افراد هم در اينجا به معناى وجود واحد و وجودات متعدّد يا اصل وجود است . در نتيجه اگر ما اين دو توضيح را در مورد هر دو مسئله بيان كنيم ، جواب صاحب فصول رحمه الله روشن مىشود ، يعنى مىگوييم : همان‌طوركه مرّه و تكرار به معناى دفعه و دفعات مىتواند محلّ نزاع باشد ، به معناى فرد و افراد هم مىتواند محلّ نزاع باشد و ما خواه در آن مسئله ، اوامر را متعلّق به طبايع بدانيم و خواه متعلّق به افراد بدانيم ، هر دو قول در اينجا نيز مىتواند جريان پيدا كند و اصالت هر دو مسئله محفوظ مىماند . « 1 » بررسى كلام مرحوم آخوند : قبل از بررسى كلام مرحوم آخوند ، تذكر اين نكته را لازم مىدانيم كه عبارت\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 119 - 121\r\n","page_name":" 467 ","page_number":467},
  {"content":"\r\n\r\nمرحوم آخوند ، نياز به دقّت دارد تا بتوان از آن استفاده كرد كه ايشان نظر به توضيح هر دو مسئله دارد ، و از انضمام اين دو ، جواب صاحب فصول رحمه الله روشن مىشود . ما در اصل اين جواب با مرحوم آخوند موافقيم ولى ايشان دليل نادرستى مطرح كرد كه ما بايد آن را كنار گذاشته و به جاى آن ، دليل صحيحى اقامه كنيم و الّا اصل مطلب - كه مقصود از طبيعت در آن مسئله ، وجود طبيعت و مقصود از فرد و افراد در اين مسئله وجود واحد و وجودات متعدّد است - مورد قبول ما نيز مىباشد . مرحوم آخوند فرمود : در آن مسئله كه مىگويند : « اوامر به طبايع تعلّق مىگيرد » مراد نفس طبايع نيست ، زيرا به ما گفته‌اند : « الماهية من حيث هي هي ليست إلّا هي » ، بنابراين ، طلب نمىتواند در عالم ماهيت راه داشته باشد ، آنجا همهء متناقضات مسلوبند .\r\nهم مطلوبيت ، مسلوب است و هم غير مطلوبيت ، هم وجود مسلوب است و هم عدم ، هم محبوبيت مسلوب است و هم مبغوضيت . در اينجا ما دو اشكال به مرحوم آخوند وارد مىكنيم : اشكال اوّل : برفرض ما از شما قبول كنيم كه « امر به معناى طلب است » ولى اينكه مىگوييد : « طلب نمىتواند به طبيعتْ متعلّق شود ، زيرا طبيعت ، نه مطلوب است و نه غير مطلوب ، لذا ناچاريم كلمهء وجود را بين طلب و طبيعت قرار داده و بگوييم :\r\nالأمر طلب وجود الطبيعة » ، قابل قبول نيست . مگر بين طلب و وجود ، چه فرقى است كه طلب نمىتواند به ماهيت اضافه شود ولى وجود مىتواند به ماهيت اضافه شود ؟ شما همان‌طوركه مىگوييد : « الماهية من حيث هي هي لا مطلوبة و لا غير مطلوبة » مىگوييد : « الماهية من حيث هي هي لا موجودة و لا معدومة » ، عنوان « لا موجودة » چه فرقى با عنوان « لا مطلوبة » دارد ؟ بنابراين اضافهء وجود ، مشكلى را حل نمىكند ، اضافهء وجود به طبيعت ، با اضافهء طلب به طبيعت يكسان است ، اگر وجودْ امكان دارد ، طلب هم ممكن است و اگر طلبْ امكان ندارد ، وجود هم امكان ندارد . اشكال دوم : جملهء « الماهية من حيث هي هي ليست إلّا هي » هيچ ارتباطى به محلّ بحث ما پيدا نمىكند ، زيرا مقصود فلاسفه از اين جمله اين است كه ما وقتى\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nماهيت را در مقام ذات - به عبارت ديگر : در ارتباط با حمل اوّلى ذاتى - ملاحظه مىكنيم ، تنها خودش و اجزاء آن مىباشد و در اين مقام ، همهء متناقضاتْ از دايرهء ماهيت خارجند . توضيح اينكه : ملاك حمل اوّلى ذاتى اين است كه موضوع و محمول ، علاوه بر اينكه اتحاد در وجود دارند ، در ماهيت هم متّحد باشند . بلكه جماعتى پا را فراتر گذاشته و گفته‌اند : « اتحاد در ماهيت ، به تنهايى كفايت نمىكند بلكه بايد در مفهوم هم واحد باشند » . اختلاف ميان اين دو قول ، در « الإنسان حيوان ناطق » ظاهر مىشود .\r\nبعضى گفته‌اند : « حمل در « الإنسان حيوان ناطق » حمل اوّلى ذاتى است ، زيرا در حمل اوّلى ذاتى ، چيزى غير از اتحاد ماهوى شرط نيست » . بعضى ديگر گفته‌اند : « حمل در « الإنسان حيوان ناطق ، حمل اوّلى ذاتى نيست ، زيرا ملاك حمل اوّلى ذاتى اين است كه موضوع و محمول در مفهوم اتحاد داشته باشند يعنى آنچه از يكى فهميده مىشود ، از ديگرى هم فهميده شود ، و در « الإنسان حيوان ناطق » اين‌گونه نيست ، براى اينكه ما در غير منطق اگر صدها بار هم كلمهء انسان را بشنويم ، ذهنمان به حيوان ناطق منتقل نمىشود » . بنابراين جملهء « الماهية من حيث هي هي ليست إلّا هي » در ارتباط با حمل اوّلى ذاتى است . حال ما نمىخواهيم سماجت به خرج داده و قضيّهء « الإنسان حيوان ناطق » را از حمل اوّلى خارج بدانيم بلكه اگر داخل در حمل اوّلى ذاتى هم باشد ، باز هم حرف ما در مورد اين كلام فلاسفه درست است كه فلاسفه مىخواهند بگويند :\r\nماهيت در مقام ذاتش - يعنى در مقام حمل اوّلى ذاتى - فقط خودش مىباشد و اجزائش ، و هرچه خارج از دايرهء اين ماهيت باشد ، نمىتواند ارتباطى به ذات داشته باشد . در قضيّهء « الإنسان حيوان ناطق » ، اگر سؤال شود كه : « آيا وجود ، در ماهيت انسان دخالت دارد ؟ » جواب مىدهيم : خير . آيا عدم دخالت دارد ؟ خير . پس اينكه ما مىگوييم :\r\n« الإنسان لا موجودة و لا معدومة » به اين معناست كه موجوديت ، به حسب حمل اوّلى ذاتى ، در ماهيت انسان دخالت ندارد ، همان‌طوركه معدوميت ، به حسب حمل اوّلى ذاتى ، دخالتى در ماهيت انسان ندارد . و به عبارت ديگر : ماهيت در ارتباط با حمل اوّلى\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nذاتى ، فقط خودش مىباشد و اجزاء آن ، و جميع متناقضات ، در مرحلهء حمل اوّلى ذاتى ، خارج از دايرهء ماهيتند . به‌همين‌جهت مىگوييم : « در اين مرحله ، مطلوبيتْ جزء ماهيت نيست ، غير مطلوبيت هم جزء ماهيت نيست . خلاصه اينكه قضيّهء « الماهية من حيث هي هي ليست إلّا هي لا موجودة و لا معدومة ، لا مطلوبة و لا غير مطلوبة » مربوط به مقام حمل اوّلى ذاتى است و حد اقلّ حمل اوّلى ذاتى عبارت از اتحاد موضوع و محمول در ماهيت است . حمل در قضيّهء « الإنسان حيوان ناطق » حمل اوّلى ذاتى است ، زيرا موضوع و محمول ، در ماهيت يكسانند . امّا اگر از مرحلهء ماهيت پايين‌تر بياييم ، مسألهء حمل شايع صناعى مطرح مىشود . در حمل اوّلى ذاتى ، قضيّهء صادقه قضيّه‌اى است كه ماهيت موضوع و محمول يكى باشد . قضيّهء « الإنسان حيوان ناطق » - به حمل اوّلى ، قضيّهء صادقه است ولى قضيّهء « الإنسان موجود » - به حمل اوّلى - قضيّهء كاذبه است زيرا « موجود » دخالتى در ماهيت انسان ندارد ، نه تمام ماهيت انسان است و نه جزء ماهيت آن . همان‌طوركه اگر بخواهيم « لا موجود » را به نحو حمل اوّلى ذاتى بر « الإنسان » حمل كنيم ، قضيّهء كاذبه‌اى را مطرح كرده‌ايم ، زيرا همان‌طوركه وجود در ماهيت انسان نقش ندارد ، لا وجود هم نقش ندارد . آنچه در ماهيت انسان نقش دارد ، همان جنس و فصل است ، به‌همين‌جهت در اين مرحله ، همهء متناقضاتْ مسلوب مىگردند و در عين حال ، سلب متناقضات هم صحيح است . در اين مقام ، ما فقط با ماهيت كار داريم . اگر جنس و فصل مطرح باشد ، قضيّهء حمليّه صادق است و اگر چيزى خارج از جنس و فصل باشد - خواه به صورت وجود باشد يا عدم يا . . . - قضيّهء حمليّه كاذب است ، زيرا وجود و عدم خارج از ماهيت مىباشند . قضيّهء « الجسم أبيض » - به صورت حمل اوّلى - باطل است ، « الجسم لا أبيض » هم همين‌طور است . درحالىكه اگر ما بخواهيم جسم را از نظر وجود خارجى ملاحظه كنيم ، يا « أبيض » است و يا « لا أبيض » و خالى از اين دو نيست . و به عبارت ديگر : به حسب وجود خارجى نمىتوان متناقضين را از جسم سلب كرد ولى در مرحلهء\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nماهيت ، هيچ‌يك از متناقضين نقشى در جسم ندارند . پس اين جملهء مرحوم آخوند كه « الماهية من حيث هي هي ليست إلّا هي ، لا موجودة و لا معدومة ، لا مطلوبة و لا غير مطلوبة ، لا محبوبة و لا مبغوضة » فى نفسه كلام درستى است ولى اين در ارتباط با حمل اوّلى ذاتى است ، امّا در مسألهء تعلّق اوامر به طبايع ، كسانى كه مىگويند : « اوامر به طبايع تعلّق مىگيرند » و به تعبير مرحوم آخوند : « طلب ، مفاد امر است و به طبيعت تعلّق مىگيرد » ، نمىخواهند بگويند : « اوامر ، جزء ماهيت اين طبايع است » ، زيرا جاى اين كلام است كه شما در مقابل آنان بگوييد :\r\n« الماهية من حيث هي هي ليست إلّا هي » بلكه مىخواهند بگويند : « همان‌طوركه در قضيّهء « الجسم أبيض » ، « الجسم » مصداقى براى مفهوم و معناى « أبيض » است در « ماهية الصلاة مطلوبة » نيز همين‌طور است . در اين قضيّه نمىخواهيم بگوييم :\r\n« مطلوبيت ، جزء ماهيت صلاة است » بلكه در اينجا حمل شايع صناعى مطرح است و ملاك حمل شايع صناعى اتحاد وجودى است ، يعنى بايد موضوع ، يكى از مصاديق محمول باشد و هيچ كارى به مرحلهء ماهيت نداريم . همان‌طوركه ما قضيّهء « زيد إنسان » را به صورت حمل شايع صناعى تشكيل مىدهيم ، قضيّهء « ماهية الصلاة مطلوبة » نيز به‌همين‌صورت است . ما نمىخواهيم بگوييم : « مطلوبة ، داخل در ماهيت صلاة است » بلكه مىخواهيم بگوييم : « ماهيت صلاة ، مصداقى از مصاديق مطلوبة است . و در حقيقت ، بين ماهيت صلاة و مطلوبة ، اتحاد وجودى برقرار است » . بنابراين به مرحوم آخوند مىگوييم : شما براى اينكه پاى وجود را به ميان بياوريد و بگوييد : « الأمر طلب وجود الطبيعة » و مسألهء تعلّق اوامر به طبايع را به همين كيفيت تفسير كنيد ، از طريق « الماهية من حيث هي هي ليست إلّا هي . . . » وارد شديد ، درحالىكه بحث ما در ارتباط با طلبى است كه متعلّق به ماهيت است ، مانند عروض بياض بر جسم ، نه اينكه طلبْ داخل ماهيت باشد . در حقيقت ، دليل شما با مدّعا تطبيق نمىكند . مدّعا اين است كه « الطلب لا يتعلّق بالطبيعة » و دليل اين است كه « الماهية من حيث هي هي ليست إلّا هي » و بين اين مدّعا و دليل تطابقى وجود ندارد . چه كسى\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nادّعا كرده است كه مطلوبيت ، جزء ذات ماهيت است ؟ چه كسى خواسته است قضيّهء « ماهية الصلاة مطلوبة » را به نحو حمل اوّلى ذاتى معنا كند ؟ تمام بحث‌ها در ارتباط با حمل شايع صناعى است . ما مىخواهيم ببينيم به چه مناسبتى در قضيّهء « ماهية الصلاة مطلوبة » پاى وجود را به ميان بياوريم ؟ در آيهء شريفهء ( أقيموا الصلاة ) ، مادّه دلالت بر نفس ماهيت مىكند ، هيئت هم - به قول شما - دلالت بر طلب - و به قول ما - دلالت بر بعث و تحريك اعتبارى مىكند . پس اين چه توجيهى است كه شما براى آنجا از راه « الماهية من حيث هي هي ليست إلّا هي » مىكنيد ؟ ما گفتيم : اصل مدّعاى مرحوم آخوند درست است . يعنى كسانى كه مىگويند :\r\n« اوامر به طبايع متعلّق است » مقصودشان « وجود طبايع » است و كسانى كه مىگويند : « اوامر به افراد تعلّق مىگيرند » منظورشان وجود ، به ضميمهء مشخصات فرديّه و عوارض فرديّه است . محلّ اختلاف در اين جهت است كه آيا عوارضى كه فرديّت فرد را تشكيل مىدهد و ملازم با اصل وجود ماهيت است ، هم داخل در دايرهء مطلوبيت است يا نه ؟ و الّا هر دو قبول دارند كه طلب - و به تعبير ما : بعث و تحريك - متعلّق به وجود طبيعت است . ولى آيا اين وجود از كجا آمده است ؟ اين محلّ بحث است . زيرا همان‌طوركه گفتيم : « هيئت ، دلالت بر بعث و تحريك مىكند ، مادّه هم دلالت بر نفس ماهيت مىكند » ، پس وجود از كجا آمده است ؟\r\n\r\nكلام صاحب فصول رحمه الله :\r\nبه صاحب فصول رحمه الله نسبت داده شده است كه ايشان مىفرمايد : مسألهء وجود ، در مفاد هيئت ، از طريق واضع و وضع نقش دارد . يعنى اينكه معروف است كه « هيئت امر براى طلب وضع شده است » ، درست نيست ، بلكه هيئت امر براى طلب وجود وضع شده است ، يعنى وجود - به عنوان مضاف اليه طلب - داخل در مفاد هيئت است و واضع ، قيد وجود را در مفاد هيئت آورده است . يعنى وجود در ارتباط با مادّه مطرح نيست ، زيرا مادّه - همان‌طوركه سكّاكى نقل اجماع برآن كرد - فقط بر نفس ماهيت\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nدلالت مىكند ، در نتيجه ، مجموع مادّه و هيئت ، عبارت از « طلب وجود ماهيت » مىشود . اين راهى است كه به صاحب فصول رحمه الله نسبت داده شده است . « 1 » اگرچه خيلى روشن نيست كه آيا ايشان چنين چيزى را گفته است يا نه ؟ « 2 »\r\n\r\nراه ديگر : « 3 »\r\nدر اينجا راه ديگرى وجود دارد - و شايد مطابق با واقع هم باشد - كه هم مسألهء تعلّق امر به طبيعت را روشن مىكند و هم در ارتباط با مسألهء مرّه و تكرار ، راه‌گشا خواهد بود . براى تبيين اين راه ابتدا به ذكر مقدّمه‌اى مىپردازيم : همان‌طوركه گفتيم : بعث و تحريك به دو صورت است : بعث و تحريك حقيقى تكوينى و بعث و تحريك اعتبارى . بعث و تحريك حقيقى تكوينى اين است كه بعث‌كننده ، در خارج ، دست مبعوث را بگيرد و او را وادار بر انجام مبعوث اليه كند ، به گونه‌اى كه اختيار از مبعوث سلب شود . امّا بعث و تحريك اعتبارى همان چيزى است كه ما در مورد آن بحث مىكنيم و آن عبارت از فرمان و امر مولاست كه بعد از آنكه مولا امر مىكند ، اختيار از مأمور سلب نمىشود و او مىتواند مأمور به را انجام دهد و يا انجام ندهد . مأمور ، فوائد انجام مأمور به و عواقب ترك آن را ملاحظه مىكند و بالأخره يكى از دو طرف را انتخاب كرده و به اختيار خود انجام مىدهد يا ترك مىكند . اين بعث و تحريك اعتبارى ، در حقيقت ، جانشين بعث و تحريك حقيقى است . پس از بيان مقدّمهء فوق مىگوييم : وقتى ما متوجّه شويم كه در جايى بعث و تحريك حقيقى تحقّق دارد ، مىفهميم\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 288 ، تهذيب الاصول ، ج 1 ، ص 171\r\n( 2 ) - ظاهراً آنچه به صاحب فصول رحمه الله نسبت داده شده از اين عبارت ايشان استفاده شده است : « لنا على القول المختار وجوه : الأوّل : التبادر ، فإنّ المفهوم من الصيغة عند الإطلاق ليس إلّا طلب إيجاد الفعل و ظاهر أنّ المرّة و التكرار خارجان عنه و إذا ثبت ذلك عرفاً ثبت لغة و شرعاً بضميمة أصالة عدم النقل . . . » . رجوع شود به : الفصول الغرويّة في الاصول الفقهيّة ، ص 71\r\n( 3 ) - رجوع شود به : مناهج الوصول إلى علم الاصول ، ج 1 ، ص 289 ، تهذيب الاصول ، ج 1 ، ص 171\r\n","page_name":" 473 ","page_number":473},
  {"content":"\r\n\r\nكه حتماً پاى وجود در كار است ، يعنى اين بعث و تحريك ، متوجّه جانب وجود مبعوث اليه است . وقتى ما عبارت « زيد بعث عَمراً إلى السوق » را به عنوان خبر و حكايت از بعث و تحريك حقيقى مىشنويم و مىخواهيم آن را معنا كنيم ، هرچه به كتاب لغت مراجعه كنيم مىبينيم در مفهوم « بعثْ » - اگرچه بعث حقيقى باشد - كلمهء وجودْ اخذ نشده است ، كلمهء « سوق » هم كه ماهيت است ، « إلى » هم حرف جر است ، ولى در عين حال مىفهميم كه مبعوث اليه ، عبارت از « وجود رفتن به بازار و بودن در بازار » است . پس وقتى الفاظ ، دلالت بر وجود ندارند ، كلمهء وجود از كجا فهميده شده است ؟ در جواب گفته مىشود : ما از راه دلالت لفظيه و دلالت وضعيّه ، مسألهء وجود را استفاده نمىكنيم بلكه از راه دلالت التزاميه و به عنوان لازم عقلى استفاده مىكنيم و مىگوييم : بعث و تحريك حقيقى ، نمىتواند به غير جانب وجود باشد ، مخصوصاً اگر انسان در بحث فلسفى أصالة الوجود و أصالة الماهية ، قائل به أصالة الوجود شود - همان‌طوركه محققين فلاسفه ، قائل به أصالة الوجود مىباشند - وقتى چيزى جز وجود ، اصالت ندارد ، چگونه مىشود مبعوث اليه در بعث و تحريك حقيقى ، غير وجود باشد ؟\r\nچگونه مىشود عنوان وجود ، در ماهيت مبعوث اليه در بعث و تحريك حقيقى تحقق نداشته باشد ؟ ما در بعث و تحريك اعتبارى هم همين حرف را مىزنيم و مىگوييم : درست است كه بعثْ اعتبارى است ولى اعتبارى بودن بعث ، به معناى پوچ بودن آن نيست .\r\nمعناى امور اعتبارى اين نيست كه به هر كيفيت بتوان اعتبار كرد . اعتبار ملكيت ، نياز به وجود مالك و مملوك دارد ، اعتبار زوجيت نياز به وجود زوجين دارد . اعتبار حريّت و رقيّت ، نياز به وجود انسانى دارد تا براى او اعتبار حريّت يا رقيّت شود . براى ديوار نمىتوان اعتبار حريّت و رقيّت كرد . ما مىگوييم : همان‌طوركه در بعث و تحريك حقيقى ، به دلالت التزاميه و با لزوم عقلى ، پاى وجود به ميان مىآيد ، بدون اينكه در آنجا مسألهء دلالت لفظ و مسألهء وضع مطرح باشد ، در بعث و تحريك اعتبارى هم اگرچه مادّه بر نفس ماهيت دلالت مىكند و در معناى لغوى آن مسألهء وجود مطرح\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nنيست و هيئت هم به معناى بعث و تحريك اعتبارى است ولى تعلّق بعث و تحريك اعتبارى به ماهيت ، به دلالت عقل ، پاى وجود را به ميان مىآورد . عقل مىگويد :\r\nمبعوث اليه در بعث و تحريك اعتبارى - مانند مبعوث إليه در بعث و تحريك حقيقى - عبارت از وجود ماهيت است . بنابراين وقتى ما مىگوييم : « الصلاة مبعوث إليها » اگرچه در اين قضيّه ، سخنى از وجود به ميان نيامده است - نه در موضوع آن و نه در محمولش - امّا نفس همين مبعوث اليه بودن صلاة ، به دلالت عقل ، پاى وجود را به ميان مىآورد و گويا شما گفته‌ايد : « وجود الصلاة مبعوث إليه » . امّا اگر تعبير به وجود كرديد ، دلالتْ دلالت لفظى مىشود و اگر وجود را در عبارت نياوريد ، دلالت آن ، دلالت عقلى مىشود ولى مفاد ، همان مفاد است . در اينجا نه تنها عقل ، مسألهء وجود را مطرح مىكند بلكه عرف هم اين معنا را درك مىكند بدون اينكه لازم باشد مسألهء اصالة الوجود با براهينش نزد عرف روشن باشد . در حقيقت ، يك ملازمهء عرفيه‌اى هم تحقّق دارد ، بدون اينكه فهم عرف ، مستند به مفاد الفاظ و دلالت لفظى و مسألهء تبادر و استعمال و مستعمل فيه باشد ، حتّى دلالت مجازى هم در كار نيست . امّا در عين حال ، يك چنين لابديّتى را كه عقل درك مىكند ، عرف هم درك مىكند . وقتى مولا به عبدش مىگويد : « سافر إلى تهران » ، عرف در مقام نقل مىگويد : « بعث المولى عبده الى إيجاد السفر إلى تهران » . درحالىكه « وجود » نه در ماهيت سفر مطرح است و نه در هيئت « سافر » ، بلكه عرف يك چنين لابديّتى را درك مىكند . در نتيجه ما با مرحوم آخوند در اين معنا موافقيم كه « در مسألهء تعلّق اوامر به طبايع ، نفس طبايعْ مراد نيست ، بلكه مقصود ، وجود طبايع است » ولى اختلاف ما با ايشان در استدلال بر اين مسئله است كه ايشان از طريق « الماهية من حيث هي هي ليست إلّا هي . . . » وارد شد و ما گفتيم : دليل ايشان ، بر مدّعا تطبيق نمىكند ، زيرا مدّعا ، حمل شايع صناعى است ولى دليل در ارتباط با حمل اوّلى ذاتى است . امّا نسبت به حرف صاحب فصول رحمه الله - كه وجود را داخل در مفاد هيئت امر مىدانست - دليلى بر كذب آن نداريم ، ولى ظاهراً اين‌طور نيست . بلكه هيئت ، براى\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nبعث و تحريك وضع شده است - و به قول مرحوم آخوند و ديگران ، براى نفس طلب وضع شده است - مادّه هم نفس ماهيت است ولى در عين حال ، عقل پاى وجود را به ميان مىآورد . بنابراين ، اصل حرف مرحوم آخوند درست است و جوابى كه ايشان از كلام صاحب فصول رحمه الله دادند تمام است . حال با توجه به راهى كه طى كرديم مىخواهيم استفادهء ديگرى نسبت به مسألهء مرّه و تكرار داشته باشيم : توضيح اينكه : ما بايد ببينيم مقصود اينان از دلالت ، در جملهء « آيا صيغهء امر ، دلالت بر مرّه مىكند يا بر تكرار ؟ » ، چه دلالتى است ؟ ظاهر اين است كه ما خواه نزاع را در ارتباط با مادّه بدانيم يا در ارتباط با هيئت ، يا در ارتباط با مجموع ، مقصود اينان از دلالت ، دلالت لفظى و وضعى است و اين بحث ، به عنوان يكى از مباحث الفاظ مطرح است . مثل بحث مقدّمهء واجب نيست كه نزاع در يك مسألهء عقليه باشد . نزاع در اين بحث ، مثل نزاع در اصل بحث اوامر است ، در آنجا نزاع در اين بود كه آيا هيئت افْعَلْ ، بر وجوب دلالت مىكند يا نه ؟ آن به عنوان يك مسألهء لفظيه و به عنوان دلالت لفظيه مطرح بود ، اين هم از همان قبيل است . مباحث بعدى - مثل مسألهء فور و تراخى - نيز مانند همين بحث است و به عنوان يك بحث لفظى مطرح است . كسى كه قائل به مرّه است و مثلًا مرّه را به معناى وجود واحد معنا مىكند نه به معناى دفعه ، مىگويد : مقتضاى وضع و دلالت لفظى عبارت از اين معناست . كسى هم كه مرّه را به معناى دفعه معنا مىكند ، دلالت را دلالت لفظى و وضعى مىداند ، قائل به تكرار هم همين‌طور . و كسى كه مرّه و تكرار را انكار مىكند ، دلالت لفظى را نفى مىكند و مىگويد : نه هيئت ، نه مادّه و نه مجموع هيئت و مادّه ، هيچ‌گونه دلالت لفظى نسبت به تقييد به وحدت يا تقييد به تعدد در آنها مطرح نيست . اگر ما اين معنا را قبول كرديم كه نزاع در مرّه و تكرار ، نزاع در ارتباط با دلالت لفظى است ، با آن راهى كه طىّ كرديم ، هم ريشهء قول به مرّه قطع مىشود و هم ريشهء\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nقول به تكرار ، زيرا مرّه و تكرار به عنوان وصف وجود مطرح است ، الوجود الواحد يا الوجود المتعدد . وقتى ما اصل دلالت بر وجود - يعنى موصوف - را خارج از محدودهء لفظ و دلالت لفظ بدانيم و بگوييم : مسألهء وجود ، به عنوان يك لازم عقلى و يك لازم عرفى مطرح است نه اينكه اصل وجود ، داخل در مفاد هيئت يا مفاد مادّه باشد ، در اين صورت ، حساب وصف روشن مىشود . و به عبارت ديگر : وقتى ما با ذات مقيّد ، آن‌گونه برخورد كنيم ، ديگر حساب قيد به طريق اولى روشن مىشود . ما مىگوييم : « اصل وجود ، مدلول عليه به دلالت لفظى نيست » تا اينكه شما بياييد بحث كنيد كه آيا وجود واحد ، مدلول عليه مادّه و يا هيئت و يا مجموع است يا وجود متعدّد و متكرّر ؟ ما موصوفش را نپذيرفتيم ، ما قبول نكرديم كه ذات مقيّد - كه عبارت از وجود است - به دلالت لفظى ارتباط داشته باشد . پس چگونه به وحدت يا تكرار موصوف مىشود ؟ و ديگر كسى نمىتواند اين احتمال را بدهد كه ممكن است ذات مقيّد موصوف - كه عبارت از اصل وجود است - خارج از محدودهء دلالت لفظى باشد امّا وصفش - كه عبارت از وحدت و تعدّد است - داخل در محدودهء لفظ و دلالت لفظى باشد . چنين چيزى امكان ندارد . بنابراين ، براساس راهى كه ما طى كرديم ، حساب مرّه و تكرار روشن مىشود و معلوم مىگردد كه مرّه و تكرار نه ارتباط به مادّه دارد و نه ارتباط به هيئت و نه ارتباط به مجموع مادّه و هيئت دارد ، زيرا اصل موصوف آن - يعنى وجود - خارج از حريم اين‌هاست . سؤال : ممكن است كسى بگويد : چه مانعى دارد كه ما همان‌طوركه اصل وجود را از راه عقل و لابدّيّت عقلى استفاده مىكنيم ، قيد وحدت و تكرار را هم از راه لابدّيّت عقلى استفاده كنيم ؟ اين حرف اگرچه خلاف ظاهر چيزى است كه روى آن بحث شد ولى در عين حال ما را به هدف مىرساند و مسألهء مرّه و تكرار را ثابت مىكند . جواب : لابدّيّت عقلى ، ملاك لازم دارد ، و ما اين ملاك را در رابطه با اصل وجود ، داريم . هم در بعث و تحريك حقيقى و هم در بعث و تحريك اعتبارى . در مورد بعث و\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nتحريك ، ما ناچاريم پاى وجود را پيش بكشيم ، درحالىكه وجود ، نه مدلول عليه بعث و نه مبعوث إليه آن مىباشد . امّا لابدّيّت عقلى به همين مقدار خاتمه پيدا مىكند . وقتى ما پاى وجود را در ميان آورديم و گفتيم : « مبعوث إليه در بعث و تحريك - چه عقلى و چه اعتبارى - به لابدّيّت عقلى ، عبارت از وجود است ، ديگر چه لابدّيّتى هست كه قيد وحدت يا تكرار را همراه وجود بياورد ؟ ملاك لابدّيّت ، در ارتباط با موصوف و ذات مقيّد - كه عبارت از وجود است - وجود دارد ، امّا در ارتباط با قيد آن - يعنى وحدت يا تكرار - ملاك لابدّيّتْ وجود ندارد . كجاى بعث و تحريك اعتبارى اين معنا هست كه مبعوث إليه آن بايد وجود واحد يا وجود متعدّد باشد ؟ هيچ لابدّيّتى نه از نظر عقل و نه از نظر عرف ، وجود ندارد . عرف هم كه لابدّيّت اصل وجود را كشف مىكرد ، در ارتباط با قيد آن ، لابدّيّتى احساس نمىكند . امّا بر اساس مطلبى كه از صاحب فصول رحمه الله نقل كرديم ، ايشان وجود را در مفاد وضعى هيئت افعل داخل مىدانست ، يعنى ديگران مىگفتند : « هيئت افعل ، براى طلب وضع شده است ، امّا از صاحب فصول رحمه الله نقل شده كه ايشان فرمودند : « هيئت افعل براى « طلب وجود » وضع شده است » در اين صورت ، وجود در محدودهء لفظ آمده است ، آيا بنا بر مبناى صاحب فصول رحمه الله مسألهء مرّه و تكرار قابل طرح است ؟ در ابتدا مانعى ندارد كه ببينيم اين وجودى كه در مفاد وضعى هيئت افعل دخالت دارد ، آيا وجود بدون قيد است يا وجود مقيّد به قيد وحدت است و يا وجود مقيّد به قيد تكرار است ؟ به نظر مىرسد اگر در اين مسئله ، دو جهت را قبول كنيم ، بتوانيم مسألهء مرّه و تكرار را مطرح نماييم : جهت اوّل : از صاحب فصول رحمه الله بپذيريم كه وجود ، واقعاً - از نظر وضع - در مفاد هيئت افعل نقش دارد ، يعنى وقتى به كتاب لغت مراجعه مىكنيم ، هيئت افعل را به « طلب الوجود » - همان‌طوركه مشهور مىگويند - يا به « البعث و التحريك إلى الوجود » - آن‌گونه كه ما گفتيم - معنا كنند كه « وجود » در مفاد هيئت افعل نقش داشته باشد .\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nدرحالىكه ما وقتى به كتاب لغت مراجعه مىكنيم مىبينيم معناى « وجود » به هيچ عنوان در هيئت « افعل » مطرح نيست . خواه مفاد هيئت « افعل » را « طلب » بدانيم يا « بعث و تحريك اعتبارى » . جهت دوم : امام خمينى رحمه الله در ارتباط با اصل مسئله - كه نزاع در مرّه و تكرار ، مربوط به هيئت باشد - اشكال مهمّى را مطرح كردند و آن اشكال اين بود كه اگر ما قيد وحدت و تكرار را در ارتباط با مفاد هيئت بدانيم ، لازم مىآيد نسبت به هيئت - كه يك معناى حرفى است - دو لحاظ ( آلى و تبعى ) صورت بگيرد درحالىكه معانى حرفيه ، لحاظشان تبعى است نه آلى . در نتيجه بايد در ارتباط با يك هيئت ، ما معنا را هم به صورت لحاظ آلى و تبعى ملاحظه كرده باشيم و هم - با توجه به اينكه مىخواهد مقيّد به وحدت و تكرار شود - به صورت لحاظ استقلالى ملاحظه كرده باشيم . ما گفتيم : تقييد معناى حرفى و دو لحاظ در مورد آن مانعى ندارد ولى در صورتى كه در دو كلمه باشد . در « ضربت زيداً يوم الجمعة » گفتيم : « يوم الجمعة » قيد براى اسناد ضربْ به متكلّم است . اسناد ضرب به متكلّم ، يك معناى حرفى است و اين معناى حرفى مقيّد به « يوم الجمعة » شده است .\r\nولى درعين حال ، مانعى ندارد ، زيرا وقتى مىگويد : « ضربتُ » ، هيئتْ ، همان معناى حرفىِ آلت براى غير را دارد امّا وقتى به « يوم الجمعة » مىرسد ، همان معناى آلت براى غير را به صورت استقلالى لحاظ مىكند و چون دو كلمه است ، دو زمان است ، مانعى ندارد كه در يك زمان به صورت آلت براى غير لحاظ شود و در زمان ديگر به صورت استقلالى . امّا در هيئت افعل ما دو لفظ نداريم ، بلكه يك هيئت داريم و اين امكان ندارد كه در مقام استعمال ، هم مشتمل بر لحاظ تبعى و هم مشتمل بر لحاظ آلى باشد . بله اگر يك لحاظ در ارتباط با هيئت و يكى در ارتباط با مادّه بود ، امكان داشت ولى در اينجا فقط هيئت مطرح است . اين اشكال را امام خمينى رحمه الله در ارتباط با اينكه اصل نزاع مرّه و تكرار مربوط به\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nهيئت باشد ، مطرح كردند . و اين اشكال در اينجا بر صاحب فصول رحمه الله وارد است كه اگر ما پاى وجود را در مفاد هيئت افعل بياوريم ، مسألهء تقييد به وحدت و تقييد به كثرت نمىتواند در مفاد هيئت افعل وارد باشد . نتيجهء بحث در ارتباط با اصل بحث مرّه و تكرار از آنچه گذشت نتيجه مىگيريم كه راهى براى اثبات مرّه يا تكرار وجود ندارد و راهى هم كه صاحب فصول رحمه الله مطرح كرد ، علاوه بر اينكه شاهدى از وضع و لغت ندارد ، داراى استحالهء عقليه نيز مىباشد . بنابراين هم قول به مرّه را بايد كنار بگذاريم و هم قول به تكرار را .\r\n\r\nبحث در مقام امتثال\r\nبر اساس اين مبنا كه « صيغهء امر - بمجرّدها - نه دلالت بر مرّه مىكند و نه دلالت بر تكرار ، بحثى در مورد مقام امتثال واقع شده است ، بعد از آنكه يك جهت تقريباً مسلّم است كه اگر مكلّف در مقام امتثال ، يك وجود از وجودات طبيعت و يك فرد از افراد ماهيت را اتيان كند ، كافى است . با اينكه ما عنوان « مرّه » را مفاد صيغهء امر نمىدانيم بلكه مفاد صيغهء امر ، بنا بر قول مشهور ، عبارت از « طلب إيجاد الطبيعة » و بنا بر تعبير ما عبارت از « البعث و التحريك الاعتبارى إلى إيجاد الطبيعة » است و هركدام از اين‌ها كه باشد ، بايد « إيجاد الطبيعة » تحقّق پيدا كند و « إيجاد الطبيعة » با ايجاد يك فرد حاصل مىشود . هريك از وجودات طبيعت ، تمام آن طبيعت هستند . « زيد إنسان » يعنى زيد ، يك انسان كامل است ، نه اينكه بعض انسان باشد . لذا وقتى عَمْرو هم ضميمهء زيد شود ، بايد گفت : « زيدٌ و عمروٌ إنسانان » . پس معلوم مىشود كه هر فردى عبارت از يك طبيعت كامل است و نقصانى در ارتباط با طبيعت ندارد . حال وقتى مأمور به عبارت از « إيجاد الطبيعة » بود ، « إيجاد الطبيعة » با ايجاد فرد واحد از طبيعت ، تحقّق پيدا مىكند . لذا با اينكه مسألهء « مرّه » دخالتى در مفاد صيغهء امر ندارد ،\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nولى در مقام امتثال ، ايجاد يك فرد براى تحقّق مأمور به كفايت مىكند و ايجاد بيش از يك فرد ، ضرورتى ندارد . اين مسئله جاى بحث نيست . بحث در اين است كه مكلّف ، در مقام امتثال ، به جاى وجود واحد ، وجودات متعدّد را ايجاد كند كه اين خود داراى دو صورت است كه هر دو قابل بحث است : يكى اينكه مكلّف ، اين افراد را دفعتاً و در عرض واحد ايجاد كند ، بدون اينكه تقدّم و تأخّرى وجود داشته باشد ، مولا مىگويد : « عتقِ عبد واجب است » و اين شخص ده عبد دارد ، به صيغهء واحد خطاب به همهء آنها مىگويد : « أعتقتكم » ، درحالىكه مىتوانست با عتق واحد ، تنها يكى از اينان را آزاد كند . يا مثلًا مولا به عبدش مىگويد :\r\n« ليوان آب بياور » بدون اينكه مسألهء مرّه يا وجود واحد در كار باشد . حال عبد ، گاهى مىرود يك ليوان آب مىآورد و گاهى مىرود يك سينى مشتمل بر ده ليوان آب مىآورد و در محضر مولا قرار مىدهد . اين‌ها را وجودات و افراد عَرْضيه مىنامند . امّا گاهى وجودات متعدّد ، به صورت تدريجى ايجاد مىشوند . اوّل يك فردى را ايجاد مىكند ، بعد فرد دوم را و سپس فرد سوم را . . . كه از آن به وجودات و افراد طوليه تعبير مىكنند .\r\n\r\nبحث اوّل : وجودات عَرْضى متعدّد\r\nبدون شك اگر مكلّف در يك عمل ، وجودات متعدّدى از افراد مأمور به را ايجاد كند ، امتثال حاصل شده است . جايى كه يك فرد موجب تحقّق امتثال باشد ، ايجاد ده فرد به طريق أولى موجب تحقّق امتثال است . بنابراين در اصل تحقّق امتثال ، بحثى نيست . بحث در اين است كه آيا در اينجا يك امتثال تحقّق پيدا كرده يا اينكه به حسب تكثر افراد ايجاد شده ، امتثال هم متعدّد مىشود ؟ نتيجهء وحدت و تعدّد امتثال ، مسئله استحقاق ثواب است . اگر امتثالْ اتصاف به وحدت پيدا كرد ، به مكلّف يك ثواب داده مىشود و اگر متعدّد شد ، ثواب هم متعدّد مىشود . در اينجا سه نظريه وجود دارد :\r\n\r\n","description":"","footnote":"","page_name":" 481 ","page_number":481},
  {"content":"\r\n\r\n\r\n1 - نظريّهء مرحوم بروجردى\r\nمرحوم بروجردى در ارتباط با افراد عَرْضيّه قائل به تعدّد امتثال است « 1 » و معتقد است : اگر كسى ده عبد را در يك آنْ و با صيغهء واحد آزاد كند ، به حسب تعدّد افراد ، امتثال هم متعدّد مىشود . ايشان مىفرمايد : هر وجود از طبيعت و هر فرد آن ، تمام طبيعت است نه بعض آن . زيد ، يك انسان كامل و بكر هم يك انسان كامل است و زيد و بكر دو انسانند نه يك انسان . بنابراين اگر وجودات تعدّد پيدا كرد ، طبيعتْ تعدّد پيدا كرده است . در اين صورت چرا ما بگوييم : « امتثالْ واحد است و فرقى بين يك فرد و ده فرد نيست » ؟ در جايى كه مولا ده عبد خود را آزاد كرده - هرچند در عرض واحد بوده - نمىتوانيم بگوييم : « يك عتق ، تحقّق پيدا كرده است » بلكه ده عتق ، در ارتباط با ده عبد تحقّق پيدا كرده است . شاهدش اين است كه اگر عتقْ واجب نبود بلكه مستحب بود - چون عتق يكى از مستحبات شرعى است - چنانچه كسى به صيغهء واحد ، ده عبد را آزاد كند ، ثواب ده عتق را به او مىدهند . در عتق واجب هم همين‌طور است . درست است كه مولا بيش از يك عتق نخواسته است ولى با توجه به اينكه اين شخص ، در مقام امتثال ، ده عبد را آزاد كرده و تقدّم و تأخّرى هم در كار نبوده ، لذا ما بايد اين را ده امتثال به حساب آوريم و آثار ده امتثال برآن مترتب كنيم . سپس ايشان اين مسئله را به مسألهء واجب كفائى تشبيه كرده مىفرمايد : در واجب كفائى ، درست است كه اگر يك نفر اقدام كند و مأمور به را انجام دهد ، براى تحقّق غرض مولا كفايت مىكند . ولى اگر ده نفر ، در عرض هم و بدون هيچ تقدّم و تأخّرى ، واجب كفائى را انجام دادند ، مثلًا اگر يك نفر بر جماعتى سلام كند و ما گفتيم جواب سلام اين شخص به صورت واجب كفائى است و اگر يك نفر از اين جمعيّت جواب سلام او را بدهد ، ردّ سلام - كه واجب است - تحقّق پيدا كرده است . حال اگر تمام\r\n\r\n\r\n","description":"","footnote":"\r\n( 1 ) - مرحوم بروجردى در مورد افراد طوليّه فرموده‌اند : « الأفراد الطوليّة لا تقع بأجمعها مصاديق للامتثال ، لحصول الطبيعة بالأوّل منها فيسقط الأمر قهراً » . نهاية الاصول ، ج 1 ، ص 124\r\n","page_name":" 482 ","page_number":482},
  {"content":"\r\n\r\nجمعيّت در آنِ واحد ، جواب او را بدهند ، آيا شما اين را يك امتثال مىدانيد ؟ اگر يك امتثال است پس ثواب از چه كسى است ؟ آيا يك ثواب بر همهء جمعيّت توزيع مىشود ؟\r\nبدون اشكال اينجا امتثالات متعدّد تحقّق پيدا كرده است و لازمهء تحقّق هر امتثالى هم استحقاق مثوبت است . لذا همهء اين جمعيّت ، براى انجام واجب كفائى ، استحقاق ثواب دارند . مرحوم بروجردى مىفرمايد : چه فرقى بين ما نحن فيه و واجب كفائى وجود دارد ؟ همان‌طوركه در واجب كفائى تعدّد امتثال مطرح است در اينجا هم كه طبيعت را در عرض واحد ، در ضمن افراد متعدّده ايجاد مىكند ، امتثالات متعدّدى در كار است و براى هر امتثالى هم يك استحقاق مثوبت در كار است . « 1 »\r\n\r\n2 - نظريهء امام خمينى رحمه الله\r\nحضرت امام خمينى رحمه الله در مقابل مرحوم بروجردى قرار گرفته « 2 » و مىفرمايد : اگر صد فرد هم اتيان كند ، بيش از يك امتثال نيست و بيش از يك استحقاق ثواب هم مترتّب نمىشود . ايشان در حقيقت ، در جواب از كلام مرحوم بروجردى مىفرمايد : قبول داريم كه زيد ، تمام الإنسان است و زيد و عَمرو دو انسان مىباشند « 3 » ، امّا\r\n\r\n\r\n","description":"","footnote":"\r\n( 1 ) - الحاشية على كفاية الاصول ، ج 1 ، ص 329 ، نهاية الاصول ، ج 1 ، ص 124\r\n( 2 ) - امام خمينى رحمه الله مدّتها در درس مرحوم بروجردى شركت كرده و يادداشتهاى زيادى هم از درس ايشان دارند .\r\n( 3 ) - ما حتّى بالاتر از اين را هم قبول داريم و آن اين است كه آنچه شايع شده كه « الطبيعة يوجد بوجود فردٍ ما » مورد قبول ماست ولى اينكه مىگويند : « و لا ينعدم إلّا بانعدام جميع الأفراد » ، مورد قبول ما نيست . ما معتقديم كه طبيعت در آنِ واحد ، هم موجود است و هم معدوم . موجود است به وجود زيد و معدوم است به عدم عَمْرو - اگر عَمْرو نباشد - زيرا عَمْرو و زيد ، هر دو تمام الطبيعة هستند . حال اگر طبيعت در ضمن زيدْ وجود پيدا كرد ، طبيعتْ موجود شده و اگر عَمْرو ، معدوم شد ، طبيعتْ معدوم شده است . بنابراين طبيعتْ در آنِ واحد ، هم موجود است و هم معدوم ، زيرا اگر شما وجودات متعدّدى فرض كرديد ، چنانچه يكى از اين وجودات منعدم شد ، عدمْ جاى آن را پر مىكند . اگر هر دو وجود داشتند ، كان الإنسانان موجودين ، و اگر هر دو معدوم شدند ، صار الإنسانان معدومين و اگر زيد موجود و عَمْرو معدوم بود ، بايد بگوييم : « الإنسان موجود لوجود زيد و الإنسان معدوم لعدم عمرو » زيرا عَمْرو هم تمام الإنسان است و اين تمام الإنسان ، زمانى موجود بود و اكنون معدوم شده است . توضيح اين مسئله در باب نواهى و جاهاى ديگر خواهد آمد .\r\n","page_name":" 483 ","page_number":483},
  {"content":"\r\n\r\nنتيجه‌اى كه شما ( مرحوم بروجردى ) از اين حرف مىگيريد ، مورد قبول ما نيست ، يعنى آن نتيجه بر اين دليل شما مترتب نمىشود . شما مىگوييد : « اگر ده عبد را به صيغهء واحد آزاد كند ، ده طبيعت كامل تحقّق پيدا كرده است » ، ما اين را قبول داريم ولى چه دليلى داريد كه اگر ده طبيعت كامل تحقّق پيدا كرد ، ده امتثال هم تحقّق پيدا كرده باشد ؟ ما بايد ملاحظه كنيم كه آيا ملاك و معيار در وحدت و تعدّد امتثال چيست ؟ شما مىگوييد : « چون ده وجود براى طبيعت تحقّق پيدا كرده ، پس امتثال هم متعدّد است » ، اين معيار را از كجا آورده‌ايد ؟ معيار در باب وحدت و تعدّد امتثال ، عبارت از وحدت و تعدّد تكليف است . اگر تكليف ، واحد باشد ، امتثال هم واحد و اگر تكليف متعدّد باشد امتثال هم متعدّد خواهد بود . نماز و روزه دو تكليف است و دو امتثال دارد . امّا تعدّد تكليف داراى چند نوع است . ( أقيموا الصلاة ) و ( آتوا الزكاة ) كنار هم مىباشند ولى متعلّق آنها با يكديگر فرق دارد . اين‌ها دو تكليفند و دو امتثال و دو مخالفت در ارتباط با آنها مطرح است و دو حكم دارند يعنى آثار آنها متعدّد است . ولى گاهى عبارت ، يكى است امّا بر تكاليف متعدّدى دلالت مىكند ، مثل اينكه مولا بگويد :\r\n« أكرم كلّ عالم » و ما اين عام را به صورت عام استغراقى - در مقابل عام مجموعى و بدلى - قرار دهيم تا اكرام هريك از علماء ، ملاك مستقل و حكم مستقلى داشته باشد ، و اين غير از مطلبى است كه گفته‌ايم : « خطابات ، انحلال پيدا نمىكند » ، اين به معناى انحلال نيست ، بلكه خود عموم استغراقى اين اقتضاء را دارد كه اكرام هريك از افراد\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nعام ، ملاك مستقل داشته و تكليف مستقلى باشد . اكرام زيد - بما أنّه عالم - يك ملاك مستقل داشته و تكليف مستقلى است ، اكرام عَمْرو عالم هم همين‌طور و اكرام بكر عالم نيز به‌همين‌صورت است و ارتباطى هم بين اين‌ها - مثل اقلّ و اكثر ارتباطى - وجود ندارد تا اگر كسى از صد عالم ، هشتاد نفر را اكرام كرد و بيست نفر را اكرام نكرد بگوييم :\r\n« امتثال انجام نداده است » . بله در عام مجموعى اين مسئله مطرح است امّا در عام استغراقى ، هريك از افراد ، ملاك و مناط مستقل داشته و چون تكليف متعدّد است ، امتثال هم تعدّد پيدا مىكند ، در نتيجه گاهى هم امتثال تحقق پيدا مىكند و هم مخالفت ، مثل اينكه مثلًا از صد نفر ، هشتاد نفر را اكرام كرده و بيست نفر را اكرام نكند . بنابراين ، در عام استغراقى هم حكم متعدّد است ولى نه به روشنى تعدّد در باب صلات و زكات كه مكلّفٌ به در آنها عناوين متعدّده است . در اينجا نوع سومى هم براى تعدّد حكم وجود دارد و آن مسألهء واجب كفائى است كه مرحوم بروجردى ما نحن فيه را به آن تنظير كرد . در واجب كفائى هم احكام و تكاليف تعدّد دارد ، به لحاظ اينكه مكلّفين متعدّد هستند . در واجب كفائى اين‌گونه نيست كه هر مكلّفى بعض مكلّف باشد و يا بعض تكليف به او توجه پيدا كرده باشد بلكه هر مكلّفى مستقلًا تكليف دارد و از اين نظر ، بين واجب عينى و واجب كفائى فرقى وجود ندارد . همان‌طوركه در واجب عينى ، هر مكلّفى در ارتباط با آن واجب ، تكليف مستقل داشته و براى او موافقت خاصّ و مخالفت خاصّى نسبت به آن تكليف مطرح است ، در واجب كفائى هم همين‌طور است ولى سنخ واجب كفائى و نحوهء آن اين است كه اگر يكى سبقت گرفت و مأمور به را قبل از ديگران انجام داد ، تكاليف از عهدهء ديگران برداشته مىشود . و اين خود سنخى از وجوب و نحوه‌اى از تكليف است . در واجب عينى اگر كسى تكليف را انجام داد از عهدهء ديگران ساقط نمىشود ، در واجب كفائى هم هر دو مكلّفند و تكليف دارند لذا اگر همه مخالفت كنند ، مستحقّ عقوبت خواهند بود ، و اينكه ديده مىشود همه استحقاق عقوبت پيدا مىكنند ، كاشف از تعدّد تكليف در ارتباط با اين واجب است و\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nلازمهء تعدّد تكليف اين است كه اگر كسى سبقت گرفت و واجب كفائى را انجام داد ، زمينهء امتثال براى ديگران باقى نمىماند ، زيرا تكليف ساقط مىشود . امّا جايى كه در آنِ واحد ، صد نفر واجب كفائى را انجام دهند ، بدون اينكه سابق و لاحقى در كار باشد - در اينجا صد امتثال تحقّق پيدا كرده است ، زيرا هركسى تكليف متوجّه خودش را امتثال كرده و امتثال هم در حالى بوده كه زمينهء آن از بين نرفته و تكليفْ ساقط نشده است ، چون فرض اين است كه در آنِ واحد و در عرض واحد ، اين امتثالات متعدّده تحقّق پيدا كرده است . پس در حقيقت ، در واجب كفائى ما نمىتوانيم بگوييم :\r\n« يك تكليف وجود دارد » بلكه تكاليفْ متعدّد است و تكليفْ نسبت به هركسى هم داراى امتثال و هم داراى استحقاق مثوبت است . ولى در لاحق آن ديگر زمينه‌اى براى امتثال وجود ندارد . بنابراين ، واجب كفائى نمىتواند نظير براى ما نحن فيه باشد . ما بايد جايى را فرض كنيم كه تكليف واحد باشد ، مثلًا مولا فقط عتق رقبه را خواسته باشد و مكلّف ، در آنِ واحد ، به جاى عتق يكى از عبيد ، همهء عبيد را با صيغهء واحده آزاد كرده باشد . اينجا ما نمىتوانيم بگوييم : « امتثالات متعدّد تحقّق پيدا كرده است » . البته ما نمىخواهيم بگوييم : « عتق يك عبد با عتق همهء عبيد فرقى ندارد » بلكه ممكن است ازنظر فضيلت ، فرقى ميان اين دو باشد ، مثل صلاتى كه انسان هم مىتواند در مسجد بخواند و هم در منزل ، ولى صلات در مسجد ، مزيّت و ثواب بيشترى دارد . امّا بحث ما در تعدّد امتثال است و آزاد كردن همهء عبيد با صيغهء واحده ، بيش از يك امتثال نخواهد بود ، زيرا در اينجا بيش از يك تكليف وجود ندارد . « 1 »\r\n\r\n3 - نظريهء مرحوم آخوند\r\nدر اينجا تفصيلى به مرحوم آخوند نسبت داده شده است كه ايشان ملاك را در\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 289 - 291 ، تهذيب الاصول ، ج 1 ، ص 172 و 173\r\n","page_name":" 486 ","page_number":486},
  {"content":"\r\n\r\nوحدت و تعدّد قصد مكلّف قرار داده و فرموده است : « مكلّفى كه به‌جاى عتق يك رقبه ، در آنِ واحد ده رقبه را آزاد مىكند ، اگر هدفش تعدّد امتثال باشد ، ما هم امتثال را متعدّد مىدانيم ولى اگر هدفش اين باشد كه مجموع آنها را امتثال واحدى قرار دهد ، ما هم طبق نيّت او امتثال را واحد قرار مىدهيم » . « 1 » بررسى كلام مرحوم آخوند : اين كلام مرحوم آخوند ، اگرچه تفصيل است و يك طرف آن با حرف ما تطبيق مىكند ولى درعين‌حال از لحاظ معيار و ملاك ، ضعيف‌تر از حرف مرحوم بروجردى است ، زيرا حرف مرحوم بروجردى اگرچه مورد قبول ما نبود ولى فىنفسه كلام جالبى بود كه وقتى يك فرد ، تمام الطبيعه و تمام الماهيه است ، پس ده فرد ، ده تا تمام الماهيه است ، ده انسان و ده عتق رقبه است و در اينجا ممكن است انسان بگويد : « چون به حسب واقع ، ده عتق رقبه تحقّق پيدا كرده است ، پس امتثالات هم متعدّد است » . اما اينكه گفته شود : « ما كارى به خارج نداريم بلكه بايد ببينيم مكلّف ، اين ده فرد را به چه\r\n\r\n\r\n","description":"","footnote":"\r\n( 1 ) - اين تفصيل را مرحوم بروجردى به مرحوم آخوند نسبت داده است . و گويا ايشان اين مطلب را از درس مرحوم آخوند استفاده كرده است زيرا از آنچه مرحوم آخوند در كفايه در مورد افراد عَرْضيه فرموده است ، همان كلام امام خمينى رحمه الله استفاده مىشود . مرحوم آخوند در كفايه مىفرمايد : « فيكون ايجاد الطبيعة في ضمن الأفراد نحواً من الامتثال كإيجادها في ضمن فرد واحد » . ايشان مىفرمايد : يك نوع امتثال ، عبارت از ده فرد است و يك نوع امتثال ، عبارت از يك فرد است . ظاهر اين عبارت ، همان چيزى است كه حضرت امام خمينى رحمه الله فرموده است و الّا لازم بود تصريح كند كه « إيجاد الطبيعة في ضمن الأفراد امتثالات لا نحو من الامتثال كإيجادها في ضمن فرد واحد » . البته حرف مرحوم آخوند ، صراحت در حرف مرحوم امام خمينى ندارد ولى ظاهرش اين است كه اگر وحدت و تكثّر ، روى وحدت و تعدّد امتثال اثر مىگذاشت بايد تصريح شود . ايجاد طبيعت در ضمن افراد ، با ايجاد طبيعت در ضمن فرد واحد يك چنين مغايرتى دارد كه اگر در ضمن فرد واحد شد ، يك امتثال است امّا اگر در ضمن افراد متعدّد بود چند امتثال است . رجوع شود به : كفاية الاصول ، ج 1 ، ص 121 ، نهاية الاصول ، ج 1 ، ص 124\r\n","page_name":" 487 ","page_number":487},
  {"content":"\r\n\r\nمنظورى ايجاد كرده است ، اگر قصدش اين بوده كه همهء آنها امتثال واحدى باشند ، ما هم آن را امتثال واحد به‌حساب مىآوريم و اگر قصد مكلّف اين بوده كه هريك از وجودات ، امتثال مستقلّى باشند ، ما هم آن را امتثالاتِ متعدّد به‌حساب مىآوريم » ، قصد و عدم قصد مكلّف ، هيچ نقشى در تعدّد و وحدت ندارد همان‌طور كه هيچ نقشى در اصل امتثال هم ندارد . اگر مكلّف ، صد بار تصميم بر امتثال بگيرد ولى عملًا مأمور به را در خارج ايجاد نكند ، نمىتوانيم بگوييم « امتثالْ تحقّق پيدا كرده است » . امتثال ، ارتباطى به قصد ندارد ، بلكه به تحقّق چيزى كه مؤثر در حصول غرض مولاست ، ارتباط دارد ، لذا قصد و عدم قصد ، هيچ‌گونه نقشى نه در اصل امتثال دارد و نه در وحدت و نه در تعدّد آن . نتيجهء بحث در مورد وجودات عَرْضى در نتيجه ، مسئله به همان صورتى است كه امام خمينى رحمه الله فرمودند كه امتثال ، هميشه به تكليف اضافه مىشود و معيار در وحدت و تعدّد امتثال ، همان وحدت و تعدّد تكليف است ، ولى تعدّد تكليف ، داراى انواع و صور متعدّدى است .\r\n\r\nبحث دوم : وجودات طولى متعدّد\r\nمراد از وجودات طولى ، عبارت از افرادى است كه ازنظر زمان ، بين آنها تقدّم و تأخّر وجود دارد . اوّل يك فرد از طبيعت را ايجاد مىكند ، سپس فرد دوم و بعد از آن فرد سوم را و . . . مثل اينكه در مثال عتق رقبه ، ابتدا يكى از عبيد خود را آزاد كند و پس از مدّتى عبد دوم را و . . . و يا در مثالى كه مرحوم آخوند در كفاية « 1 » مطرح كرده است ، ابتدا يك ليوان آب براى مولا مىآورد سپس - قبل از استفادهء مولا - ليوان آب بهترى در اختيار مولا قرار مىدهد .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 122\r\n","page_name":" 488 ","page_number":488},
  {"content":"\r\n\r\nما بايد ابتدا ببينيم هدف از اين كار چيست ؟ كسى كه يك فرد را ايجاد كرده و به دنبال آن فرد دوم را ايجاد مىكند ، از اين كار ، چه هدفى دارد ؟ يك وقت هدفش اين است كه فرد دوم را جايگزين فرد اوّل كند ، مثل اينكه مىخواهد فرد اوّل را از دايرهء امتثال خارج كند - و حتى مثلًا ليوان اوّل را از جلو مولا بردارد - و فرد دوم را جايگزين آن بنمايد به‌گونه‌اى كه امتثالْ به فرد دوم تحقق پيدا كند . از اين تعبير مىكنند به تبديل امتثال به امتثال ديگر . اما يك‌وقت مىخواهد فرد دوم را كنار فرد اوّل قرار داده و مجموع دو فرد را امتثال واحد قرار دهد - مثلًا ليوان دوم را كنار ليوان اوّل قرار دهد - طبق همان مبنايى كه ما گفتيم كه اگر ده فرد هم باشد ، يك امتثال تحقّق پيدا مىكند و گفتيم كه از عبارت مرحوم آخوند هم - در افراد عَرْضيه - همان وحدت امتثال استفاده مىشود اگرچه در كلام ايشان تصريحى به اين مطلب نشده است ولى درعين‌حال ظهور در يك چنين معنايى دارد .\r\n\r\nكلام مرحوم آخوند\r\nمرحوم آخوند در اينجا مطلبى دارد كه درحقيقت ، تفصيلى در مسألهء افراد طوليه است . ايشان مىفرمايد : فردى را كه مكلّف اوّلًا ايجاد مىكند به دو صورت است : 1 - با ايجاد آن فرد ، غرض نهايى مولا حاصل مىشود . 2 - با ايجاد آن فرد ، غرض نهايى مولا حاصل نمىشود . توضيح : به‌نظر مرحوم آخوند ، مولا مىتواند دو غرض داشته باشد ، يكى غرض از امر و ديگرى غرض نهايى . غرض از امر اين است كه مولا ، عبد خود را امر مىكند به اينكه آبى در اختيار او قرار دهد ، عبد هم ظرف آبى در اختيار مولا قرار مىدهد . در اين صورت ، غرض از امر حاصل شده است .\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nولى غرض نهايى مولا مثلًا وضو گرفتن با اين آب يا نوشيدن آن است و در جايى كه عبد ظرف آب را در اختيار مولا قرار داد تا وقتى كه مولا از آن استفاده نكرده است ، هدف نهايى او حاصل نشده است . اما گاهى به مجرّد ايجاد همان فرد اوّل ، غرض نهايى مولا حاصل مىشود ، مثل اينكه غرض مولا اين بوده كه بندهء مسلمانى آزاد شود ، در اين صورت به مجرّد اينكه مكلّف بگويد : « أعتقت عبدي زيداً » غرض نهايى مولا حاصل شده است . مرحوم آخوند بين اين دو ، تفصيل قائل است . البته ايشان مثال « أعتقت » را مطرح نمىكند ولى اين مثال روشن آن بود كه ما ذكر كرديم . مرحوم آخوند مىفرمايد : در مثل « أعتقت » ، ايجاد فرد دوم نمىتواند عنوان امتثال پيدا كند ، زيرا با ايجاد فرد اوّل ، تمام غرض و هدف مولا حاصل شده و امر ساقط مىشود و ديگر چيزى نيست كه زمينه‌اى براى امتثال نسبت به فرد دوم و فرد متأخّر داشته باشد . در اينجا هرچند ما فرض كنيم كه عتق عبد دوم داراى فضيلت هم باشد - مثل اينكه عبد مسلمان و باتقوا و پيرمرد باشد - ولى درعين‌حال ، نمىتواند در ارتباط با امتثال ، نقشى داشته باشد . لذا در اينجا نه مىتوان مسألهء جايگزينى امتثال دوم نسبت به امتثال اوّل را مطرح كرد و نه مسألهء اين كه مجموع را به‌عنوان امتثال واحد قرار دهد . اما در جايى كه با انجام مأمور به ، غرض نهايى مولا حاصل نمىشود ، ايشان مىفرمايد : « مانعى ندارد كه مكلّف ، امتثال اوّل را به امتثال ديگرى تبديل كند و مثلًا ظرف آب اوّل را برداشته و ظرف آب بهترى به‌جاى آن قرار دهد و با اينكه فرد دوم از نظر زمانْ تأخّر دارد ولى درعين‌حال به آن عنوان امتثال داده مىشود و حتّى اين عنوان از فرد اوّل گرفته مىشود و فرد اوّل را از دايرهء امتثال خارج مىكند » . « 1 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 121 و 122\r\n","page_name":" 490 ","page_number":490},
  {"content":"\r\n\r\nبررسى كلام مرحوم آخوند : به حسب ظاهر ، كلام مرحوم آخوند ناتمام است زيرا اينجا كه ايشان مىفرمايد :\r\n« غرض نهايى تأمين نشده است » و مثال مىزند به اينكه هدف مولا از امر به آوردن آب ، عبارت از شرب يا وضو گرفتن و . . . بوده است و وقتى عبد ظرف آب را در اختيار مولا بگذارد ، تا زمانى كه مولا شرب نكرده يا وضو نگرفته است ، غرض نهايى حاصل نشده است . اينجا اين سؤال مطرح مىشود كه مقصود از غرض نهايى چيست ؟ مولا ممكن است اغراض زيادى داشته باشد ولى آن غرضى كه به عبد ارتباط پيدا مىكند و مولا به‌وسيلهء امر مىخواهد به آن برسد ، بايد ملاك قرار گيرد . به‌عبارت روشن‌تر :\r\nمقصود از غرضِ در ارتباط با امر ، عبارت از چيزى است كه فعل عبد ، محصِّل آن بوده و نقشى در تحقق آن داشته باشد . وقتى مولا به عبد دستور مىدهد كه ظرف آبى براى او بياورد تا رفع عطش كند ، رفع عطش مولا به دو فعل نياز دارد كه يك فعل آن مربوط به عبد و فعل ديگر آن مربوط به مولاست . يعنى بايد ابتدا مولا تمكّن از آب پيدا كند سپس با فعل خودش رفع عطش كند ، زيرا مأمور به اين نبود كه مولا به عبد بگويد :\r\n« عطش مرا بر طرف كن » بلكه مأمور به اين بود كه ظرف آبى در اختيار مولا قرار گيرد و مولا دسترسى به آب داشته باشد . بنابراين مسألهء غرض نهايى كه شما مطرح مىكنيد ، مترتب بر دو فعل است كه يكى از آن دو مربوط به عبد و ديگرى مربوط به خود مولاست ، مخصوصاً در مثل وضو گرفتن كه حتماً بايد با مباشرت خود مولا انجام گيرد .\r\nدر نتيجه در مسألهء غرض نهايى ، آنچه به عبد ارتباط دارد ، نمىتواند مسألهء وضو گرفتن و شرب باشد ، زيرا ما بايد غرض را در محدودهء فعل مكلّف فرض كنيم ، بايد غرض چيزى باشد كه فعل مكلّف علّت تامّه براى تحقق آن باشد . اينكه خود شما ( مرحوم آخوند ) مىفرماييد : « به مجرّد تحقق غرض ، امر ساقط مىشود ، زيرا غرضْ علّت محدثهء امر بوده و تا زمانى كه غرض باقى است ، امر هم باقى است » ، آيا مراد از اين غرض ، كدام غرض است ؟ آيا غرضى است كه هم فعل عبد در آن نقش دارد و هم\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nفعل مولا ، يا غرضى است كه علت تامّهء آن عبارت از فعل عبد است ؟ وقتى نماز - به‌عنوان فعل عبد - تحقّق پيدا كرد ، معراجيت حاصل مىشود و قربانيت تحقق پيدا مىكند . غرضى كه در ارتباط با امر است ، يك چنين غرضى است . آن‌وقت سؤال مىكنيم : اين ظرف آبى كه عبد به‌عنوان وجود اوّل و فرد اوّل در اختيار مولا قرار داد ، آيا آن غرضى كه در ارتباط با امر بوده و فعل عبد علت تحقق آن غرض بوده ، حاصل شده يا نه ؟ اگر بگوييد : « حاصل نشده است » ، مىگوييم : « چگونه مىشود كه مكلّفِ مأمور ، طبيعت مأمور به را در خارج ايجاد كند ولى غرض حاصل نشود ؟ آيا در وجود طبيعت نقصى تحقق دارد ؟ آيا در فرديت اين مصداق ، مناقشه‌اى وجود دارد ؟ اگر مأمور به ، نفس طبيعت و اين فرد هم فرد طبيعت است ، چگونه ممكن است كه با وجود تحقق اين فرد اوّل در خارج و عدم كمبود آن ازنظر وجود طبيعت و فرديّت ، غرض حاصل نشده باشد ؟ » . و اگر بگوييد : « غرض حاصل شده است » ، مىگوييم : « شما ( مرحوم آخوند ) خودتان به‌طور مكرّر فرموده‌ايد كه « با حصول غرض ، امر ساقط مىشود و ديگر زمينه‌اى براى فرد دوم و امتثال دوم باقى نمىماند » . پس درحقيقت ، امرِ شما گويا داير بين نفى و اثبات است و اين خالى از مغالطه نيست . شما نمىتوانيد همهء غرض نهايى را در ارتباط با امر بدانيد . آنچه از غرض نهايى به امر ارتباط دارد تمكّن مولا از ماء است . اين غرضِ امر است . اما اينكه مولا هدف ديگرى - مثل وضو گرفتن - دارد كه مربوط به فعل خودش مىباشد و ارتباطى به عبد ندارد ، شما آن غرض را به چه مناسبتى به‌حساب غرض امر مىگذاريد ؟ ما معتقديم اگر چيزى به‌عنوان غرض امر مطرح باشد ، انجام دادن آن براى عبد لازم است ، حتى اگر امرى هم در كار نباشد . مثل اينكه عبد مشاهده كند بچهء مولا در آب افتاده و در شرف غرق شدن است و مولا هم حضور ندارد ، در اينجا بر عبد لازم است - از باب عبوديت و مولويت نه از باب حفظ نفس - كه اقدام به نجات جان فرزند مولا بنمايد ، زيرا مىداند كه اگر مولا در اين صحنه حاضر بود بلافاصله براى نجات جان فرزند ، امرى صادر مىكرد . ما براى غرض تا اين اندازه حساب باز مىكنيم كه اگر غرض مولا مشخص شد ، بر عبد لازم است غرض مولا را\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nرعايت كند ، حتى اگر امرى هم در كار نباشد . ولى كدام غرض ؟ آنچه مربوط به عبد است . غرضى كه فعل عبد ، مؤثر در حصول آن غرض است ، غرضى كه فعل عبد ، علّت تامّه براى آن است . در همين مثال ظرف آب كه مرحوم آخوند مطرح كردند ، اگر بچه‌اى از كنار مولا عبور كرد و ظرف آبى كه عبد نزد مولا گذاشته بود بر زمين ريخت ، در اينجا نياز به امر جديدى از ناحيهء مولا نيست بلكه عبد مىداند كه غرض مولا اين است كه آب در اختيار او قرار گيرد ، براى رفع عطش يا وضو گرفتن و . . . در اينجا اگرچه امر جديدى از ناحيهء مولا صادر نشود ، براى عبد واجب است كه ظرف آب ديگرى در اختيار مولا قرار دهد ، زيرا عبد غرض مولا را مىداند . مولا مىخواهد آب در اختيار داشته باشد و فعل عبد در حصول غرض مولا نقش دارد . اينجا نه تنها بر عبد جايز است ، بلكه واجب است كه ظرف آب ديگرى در اختيار مولا قرار دهد . اما در جايى كه ظرف آب را در اختيار مولا قرار داده و هيچ مانعى هم براى استفادهء مولا وجود ندارد ، ديگر حالت انتظارى در كار نيست و آنچه در ارتباط با عبد بوده بدون هيچ كمبودى تحقق پيدا كرده است . لذا بايد بگوييم : « در اين صورت ، امر مولا ساقط است ، زيرا غرضى كه در ارتباط با فعل عبد بوده ، حاصل شده است » . اما غرض‌هاى ديگر كه در ارتباط با فعل مولاست و فعل عبد ، نقشى در آنها ندارد ، هيچ ارتباطى به فعل عبد ندارد . بنابراين به مجرّد قرار گرفتن ظرف آب در اختيار مولا ، امر ساقط شده و ديگر جايى براى امتثال باقى نمىماند . خلاصه اينكه به مرحوم آخوند مىگوييم : اين غرض نهايى كه شما ذكر مىكنيد ، آيا در ارتباط با امر است يا نه ؟ اگر در ارتباط با امر است پس چرا با ايجاد طبيعت و فرد ، غرضْ حاصل نشده باشد ؟ و اگر در ارتباط با امر نيست ، ارتباطى به عبد ندارد ، خواه غرض نهايى حاصل شود يا حاصل نشود . مثلًا اگر مولا مىخواست وضو بگيرد ، به عبد خود دستور داد برايش آب بياورد ، وقتى عبد آب را در اختيار او قرار داد ، ديگر وضو گرفتن يا وضو نگرفتن مولا مربوط به فعل مولا بوده و ارتباطى با امر و با فعل عبد ندارد . آنچه مربوط\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nبه فعل عبد است اين است كه ظرف آب را در اختيار مولا قرار دهد و فرض اين است كه او وظيفهء خود را انجام داده است ، پس ديگر جايى براى امر باقى نمىماند و امر ساقط مىشود و با سقوط امر ، جايى براى امتثال مجدّد باقى نمىماند . در نتيجه ، در افراد طوليه ما نمىتوانيم امتثال پشت سر امتثال و تبديل امتثال به امتثال ديگر درست كنيم يا دو فرد را امتثال واحدى قرار دهيم بلكه با همان فرد اوّل ، غرض امر حاصل شده و با حصول غرض ، امر ساقط شده و زمينه‌اى براى امتثال بعدى باقى نمىماند .\r\n\r\n","description":"","footnote":"","page_name":" 494 ","page_number":494},
  {"content":"\r\n\r\n\r\nفور و تراخى\r\nيكى از مباحثى كه در باب صيغهء امر مطرح شده ، اين است كه آيا صيغهء امر ، دلالت بر فور مىكند يا بر تراخى و يا اينكه بر هيچ‌كدام دلالتى ندارد . كسى كه مىگويد : « امر ، دلالت بر فور مىكند » ، مىخواهد بگويد : « در امر ، تقيّد به فوريت مطرح است » ، و ما بحث خواهيم كرد كه آيا اين تقيّد ، در ارتباط با هيئت است يا در ارتباط با ماده . در ارتباط با هركدام باشد ، بالاخره قيد فوريت مطرح است . اما قائل به تراخى نمىخواهد عدم تقيّد به فوريت را بگويد بلكه درست نقطهء مقابلِ قائل به فوريت است ، يعنى قائل به تراخى هم تراخى را به‌عنوان قيديت مطرح مىكند و اگر تراخى به‌عنوان قيديت مطرح باشد ، معنايش وجوب تراخى است . محققين هم كه هر دو را نفى مىكنند ، حرفشان اين است كه نه تقيّد به فوريت مطرح است و نه تقيّد به تراخى و مرحوم آخوند مىفرمايد : اگر ما يك صيغهء امرى\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nداشته باشيم و شرايط تمسك به اطلاق در آن وجود داشته باشد ، ما از اطلاق آن جواز تراخى را استفاده مىكنيم « 1 » و اين جواز تراخى غير از قول به تراخى است . قول به تراخى ، به‌معناى وجوب تراخى است امّا تراخىِ مستفاد از اطلاق ، معنايش اين است كه فوريتْ لزوم ندارد ، تراخى هم لزوم ندارد . نتيجهء اين قول اين مىشود كه شما هم مىتوانيد آن را فوراً انجام دهيد و هم مىتوانيد با تراخى انجام دهيد .\r\n\r\nمحلّ نزاع در مسألهء فور و تراخى\r\nآيا نزاع در مسألهء فور و تراخى در هيئت است يا در مادّه و يا در مجموع مادّه و هيئت ؟ تمام بحث‌هايى كه در باب مرّه و تكرار در اين زمينه ذكر كرديم در اينجا نيز جريان دارد و تنها فرقى كه وجود دارد ، اين است كه در باب مرّه و تكرار ، امام خمينى رحمه الله مىفرمود : « ما اگر مرّه و تكرار را در ارتباط با هيئت بدانيم ، مرّه را مىتوانيم قيد براى بعث و تحريك قرار دهيم ولى نسبت به تكرار نمىتوان چنين كارى كرد ، زيرا طبيعت واحده كه هيچ‌گونه اختلاف زمانى و مكانى و خصوصيات ديگر در آن وجود ندارد ، نمىتواند متعلّق بعث و تحريك متكرّر - آن‌هم به‌صورت تأسيس نه تأكيد - قرار گيرد .\r\nاگر به‌صورت تأكيد باشد و يا مأمور به ، از نظر قيود زمانى و مكانى و غيره اختلاف پيدا كند ، مانعى ندارد ، اما يك طبيعت بدون هيچ‌گونه تقييدى بخواهد در آنِ واحد ، متعلّق چند بعث و تحريك تأسيسى استقلالى قرار گيرد ، چنين چيزى غير معقول است » . در باب تكرار ، اگر نزاع به هيئت برمىگشت ، يك چنين اشكالى مطرح بود ، اما اين اشكال در اينجا مطرح نيست ، زيرا اينجا به‌جاى تكرار ، مسألهء تراخى مطرح است و تعلّق بعث و تحريك متأخر به طبيعت ، مانعى ندارد . اما اشكال ديگرى كه امام خمينى رحمه الله مطرح كرد و به‌صورت مشترك الورود بود - يعنى هم بر قول به مرّه وارد مىشد و هم بر\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 122\r\n","page_name":" 496 ","page_number":496},
  {"content":"\r\n\r\nقول به تكرار - در اينجا نيز جريان دارد . و آن اشكال اين بود كه « هيئت داراى يك معناى حرفى است و معناى حرفى در كلمهء واحد قابل تقييد نيست . زيرا تقييد معناى حرفى مستلزم دو لحاظ است ، يك لحاظ آلى و يك لحاظ استقلالى ، و در كلمهء واحد نمىتوان دو لحاظ داشت . بله ، اگر در دو كلمه باشد ، ممكن است ، مثل « ضربت زيداً يوم الجمعة » . اما در نفس مفاد هيئت - با توجه به اينكه امر واحدى است - اگر بخواهد مسألهء تقييد مطرح باشد ، مستلزم تعدّد لحاظ - يكى آلى ديگرى استقلالى - مىباشد » .\r\n\r\nنظريهء محققين در مسألهء فور و تراخى\r\nهمان گونه كه اشاره كرديم ، محققين عقيده دارند صيغهء امر نه دلالت بر فور مىكند و نه دلالت بر تراخى ، يعنى نه فوريّت ، قيديت دارد و نه تراخى ، در نتيجه مأمور به را هم مىتوان به نحو فور اتيان كرد و هم به نحو تراخى . محققين در مقام استدلال بر نظريه خود مىگويند : آنچه از صيغهء امر - چه هيئت و چه مادّه و چه مجموع هيئت و ماده - به ذهن انسباق پيدا مىكند و متبادر مىشود ، طلب الماهيه و طلب الطبيعه يا - به تعبير ما - البعث و التحريك الى الطبيعة و الماهية است . حتى ما گفتيم : اينكه پاى وجود الطبيعة را به‌ميان مىآوريم ، به خاطر اين نيست كه مادّه ، از نظر لغت ، و يا هيئت - به دلالت لفظى - بر وجود دلالت كند » ، بر خلاف چيزى كه به صاحب فصول رحمه الله نسبت داده شده كه « هيئت افعل براى طلب ايجاد الطبيعه وضع شده است ، كه ايجاد آن مربوط به هيئت و طبيعت آن مربوط به ماده است » . ما گفتيم : اين‌طور نيست ، ايجاد به‌عنوان يك لازم عقلى مطرح است . همان‌طور كه در بعث و تحريك حقيقى و تكوينى ، مسألهء وجود به‌عنوان يك لازم عقلى براى مبعوث اليه است ، در بعث و تحريك اعتبارى نيز مسئله وجود ، از راه عقل مطرح مىشود و وجود ، در معناى مادّه - ازنظر لغت - و در مفاد هيئت - از نظر وضع - مدخليتى ندارد . پس ما وقتى مسألهء وجود را هم مرتبط به عالم وضع و مفاد لغت نمىدانيم ، قيد فوريت يا تراخى از كجا استفاده مىشود ؟ فوريّت و\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nتراخى نه در مادّه مطرح است و نه در هيئت و نه از مجموع مادّه و هيئت تبادر مىكند .\r\nمؤيّد اين مسئله اين است كه فوريت و تراخى در ارتباط با زمان است و همان‌طور كه از صيغهء افعل ، هيچ‌گونه تقيّدى نسبت به مكان خاصى استفاده نمىشود و هيچ‌كس چنين احتمالى را در مورد صيغهء افعل نمىدهد ، مسألهء زمان هم به‌همين‌صورت است .\r\nدر نتيجه هيچ‌يك از فوريت و تراخى نمىتواند نقشى در مدلول صيغهء افعل داشته باشد . البته قائلين به فوريت و قائلين به تراخى اين معنا را قبول دارند كه زمان خاص يا مكان خاص هيچ نقشى در مدلول صيغهء افعل ندارد بلكه آنان مسألهء فوريت يا تراخى را از راه ديگر استفاده مىكنند . قائلين به فوريت مىگويند : در اوامر شرعيه ، ما فوريت را استفاده مىكنيم . توضيح : بحث ما ، يكى از مباحث الفاظ است و در مباحث لفظى ، بحثْ عموميت دارد . اگر ما مىگوييم : « صيغهء افعل ، دلالت بر الزام مىكند » معنايش اين نيست كه صيغهء افعل صادر از شارع چنين است ، بلكه اگر مولاى عرفى هم نسبت به عبدش ، از طريق صيغهء افعل ، امرى را صادر كند ، آن‌هم ظهور در الزام دارد . پدرى كه اطاعتش بر فرزند واجب است نيز اگر صيغهء افعلى نسبت به فرزند صادر كند ، ظهور در وجوب دارد .\r\nمباحث لفظى ، جنبهء عموميت دارد ، ولى نتيجه‌اى كه ما از اين مباحث خواهيم گرفت ، در ارتباط با احكام فقهيّه و احكام شرعيه است ، اما اصل بحثْ عام است ، زيرا ما در بسيارى از مباحث لفظيّه به تبادر تمسك مىكنيم . تبادر ، معناى حقيقى لغوى را مشخص مىكند نه اينكه ارتباطى به شارع داشته باشد . بنابراين استناد به تبادر در اين بحث‌هاى لفظى دليل بر اين است كه اين بحث‌ها عام است . البته ما اين بحث‌هاى عام را در احكام فقهيه مورد استفاده قرار داده و حكم خداوند را استنباط مىكنيم . قائلين به فوريت مىگويند : « ما از راه‌هاى ديگر مسألهء فوريت را استفاده مىكنيم ، اما نه آن فوريتى كه مربوط به لغت و وضع باشد . ما ادلّهء خارجيه‌اى داريم كه آن ادلّه ، حساب اوامر شرعيه را از اوامر ديگر جدا مىكند » . و به عبارت ديگر : قائلين به فوريت مىگويند : ما با شما موافقيم كه تقيّد به فوريت ، ازنظر لغت و موضوع له\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nمطرح نيست ، اما در خصوص اوامر شرعيه ، ما ادلّه‌اى داريم كه از آن‌ها فوريّت را استفاده مىكنيم ، هرچند به‌طور كلّى نمىتوانيم در مورد مطلق اوامر چنين چيزى را ادّعا كنيم .\r\n\r\nادلّهء قائلين به فوريت\r\nقائلين به فوريت ، براى اثبات مدّعاى خود ادلّهء زير را مطرح كرده‌اند :\r\n\r\nدليل اوّل ( دليل عقلى )\r\nدر بحث‌هاى گذشته ، مطلبى از مرحوم محقق حائرى نقل كرديم كه يكى از ثمرات مترتب برآن ، مسألهء فوريت در ما نحن فيه است . ايشان فرمودند : « العلل الشرعية كالعلل التكوينية » . علل و موجبات شرعيه ، همانند اسباب و علل تكوينيه است ، يعنى آنچه در ارتباط با علت و معلول تكوينى جريان دارد ، در مورد علل شرعيه نيز جريان دارد . مثلًا يكى از مسائلى كه در علل تكوينيه مطرح است ، « عدم انفكاك معلول از علّت » است ، يعنى هرجا علّت تامّهء تكوينيه تحقق پيدا كرد ، بلافاصله معلول مترتب بر علت مىشود و انفكاك بين معلول و علّت تامّه - حتّى به‌صورت تأخير و فاصله - جايز نيست . هرجا نار - با تمام خصوصياتش - تحقق پيدا كرد ، حرارت هم تحقق پيدا مىكند و بين تحقق اين دو ، فاصله‌اى نيست . بنابراين بين معلول و علت تامّه ، انفكاكى وجود ندارد . ما مىتوانيم مسألهء « عدم انفكاك » را برداشته و به‌جاى آن « فوريت » را بگذاريم و بگوييم : « يكى از آثارى كه در علل و معلول‌هاى تكوينى تحقق دارد ، « فوريّت ترتّب معلول بر علّت » است ، يعنى ترتّب معلول بر علّت ، فوريّت داشته و هيچ فاصلهء زمانى بين آن دو تحقق ندارد » . اگر در علل تكوينيه مسئله به اين صورت شد ، در علل تشريعيه نيز بايد به‌همين‌صورت\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nباشد . بنابراين بايد گفت : به مجرّدى كه علّت شرعى تحقّق پيدا كرد ، بايد معلول آن نيز تحقّق پيدا كند ولى اين « بايد » ، تكوينى نيست بلكه تشريعى و به‌معناى « لزوم شرعى » مىباشد . در نتيجه مرحوم محقق حائرى مىفرمايد : در تمام علل شرعيه ، بايد معلول بلافاصله بر علّت ترتّب پيدا كند و اوامر مورد بحث ما - نه مطلق اوامر - نيز از جملهء علل شرعيه مىباشند ، بنابراين بايد به دنبال آنها - بدون هيچ فاصله‌اى - معلول تحقق پيدا كند . پاسخ دليل اوّل : در بحث‌هاى گذشته ، ما از اين دليل جواب داديم و گفتيم : اوّلًا : شباهت بين علل شرعيه و علل تكوينيه از كجا آمده است ؟ ثانياً : شباهت در جميع آثار - كه از جملهء آنها فوريت و عدم انفكاك است - از كجا آمده است ؟ اگر ما آيه و يا روايتى داشتيم كه علاوه بر اينكه اصل مطلب را دلالت مىكرد ، داراى اطلاقى بود كه از ما راه اطلاق ، شباهت در جميع آثار را استفاده كنيم ، بيان شما تمام بود ، ولى ما هيچ دليلى در اين مورد نداريم كه علل شرعيه مانند علل تكوينيه باشند ، نه دليل عقلى و نه دليل نقلى و نه اجماع . برفرض هم كه چنين دليلى وجود داشت بايد اطلاق داشته باشد تا ما بتوانيم وجه شبه را عبارت از جميع آثار بگيريم و اگر اطلاق نداشته باشد ، بايد بر آثار متيقّنه اكتفا كنيم و معلوم نيست كه فوريتْ يكى از آثار متيقّنه و قدر متيقّن باشد . از اين گذشته ، همان‌طور كه در آنجا گفتيم ، ما مواردى را مشاهده مىكنيم كه بين علت شرعى با معلول شرعى انفكاك تحقق دارد ، درحالىكه بين علّت و معلول تكوينى هيچ قدرتى غير از خداوند متعال - يا كسانى كه خداوند به آنان ولايت تكوينى داده است - نمىتواند انفكاك بياندازد . حال در ما نحن فيه مىگوييم : در واجبات معلّق كه مأمور به مقيّد به زمان خاصى است و قبل از آن زمان ، تكليفْ تحقق دارد ، مثلًا در حجّ به مجرّدى كه استطاعت\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nحاصل شد ، وجوب مىآيد ، اما آنچه الآن واجب مىشود عبارت از حجِّ شش ماه ديگر است ، دليل بر ثبوت تكليف اين است كه الآن بايد مقدّمات آن را فراهم كنيد و اگر حجّ وجوب نداشت ، وجوب مقدّمات آن محلّ اشكال بود . ما از مرحوم حائرى سؤال مىكنيم كه : شما در مورد واجبات معلَّق چه مىگوييد ؟\r\nآيا مىتوانيد واجب معلّق را انكار كرده و بگوييد : « ما نمىپذيريم كه وجوبِ چيزى الآن باشد ولى واجبْ شش ماه بعد تحقق پيدا كند » ؟ ولى مسألهء واجب معلّق ، مسألهء روشنى است و نمىتوان آن را انكار كرد ، هم در باب بعث و تحريك و هم در باب اراده ، همان‌طور كه قبلًا عرض كرديم ، انسان امروز اراده مىكند كه چند روز ديگر كه تعطيل است مسافرت برود . رفيق انسان از او سؤال مىكند : آيا تصميم قطعى براى انجام اين سفر دارى ؟ جواب مىدهد : « آرى » . چگونه الآن اراده حاصل شده درحالىكه مراد ، امرى استقبالى است ؟ لذا اين اشكال به ايشان وارد است ، مگر اينكه ايشان بيايد و به خاطر مسألهء « العلل الشرعية كالعلل التكوينية » ، واجب معلّق را انكار كند و بگويد : « ما قبول نداريم كه به مجرّد استطاعت ، حجّ واجب شود » ، در اين صورت ايشان ناچار است وجوب مقدّمات حجّ را از راه ديگرى ثابت كند . علاوه بر اين ، اشكال عمده‌اى كه به ايشان وارد است ، همان عدم قيام دليل بر اثبات مدّعاى ايشان است و ما برفرض كه از مورد نقض هم بگذريم ولى دليلى براى اين معنا نداريم كه « علل شرعيه مانند علل تكوينيه باشد » . بنابراين ، اگر كسى بخواهد از اين راه فوريت را در اوامر اثبات كند مىگوييم : مسألهء فوريت ، در اوامر شرعيه هم دليلى ندارد چه رسد به مطلق اوامر .\r\n\r\nدليل دوم ( آيات )\r\nقائلين به فوريّت براى اثبات مدّعاى خود به بعضى از آيات نيز تمسك كرده‌اند كه در ذيل به بحث و بررسى پيرامون آنها مىپردازيم :\r\n\r\n","description":"","footnote":"","page_name":" 501 ","page_number":501},
  {"content":"\r\n\r\n\r\nآيهء اوّل : ( وَ سارِعُوا إِلى مَغْفِرَةٍ مِنْ رَبِّكُمْ ) « 1 »\r\nتقريب استدلال : دلالت صيغهء افعل بر وجوب ، مفروغ عنه است . مادّهء  ( سارِعُوا )  نيز عبارت از « مسارعت » است و حاصل معناى آيه اين است كه هرچه زودتر و سريع‌تر به‌سوى مغفرت از جانب پروردگارتان اقدام كنيد . مسارعت ، فعل مكلّف و مغفرتْ فعل خداوند است و مسارعت مكلّف ، به‌سوى فعل خداوند ، معناى غير صحيحى است ، پس بايد مراد « سبب مغفرت » باشد . در نتيجه معناى آيه ، « و سارعوا إلى سبب المغفرة من ربّكم » مىشود . « سبب مغفرت » هم يك معناى عامى است و شامل اطاعت و امتثال اوامر شرعيه نيز مىشود ، به‌لحاظ  ( إِنَّ الْحَسَناتِ يُذْهِبْنَ السَّيِّئاتِ )  « 2 » و يا به‌لحاظ بعضى از آثارى كه ذكر شده كه مثلًا اطاعت فلان امر واجب ، موجب مغفرت است .\r\nبه‌عبارت ديگر : « سبب مغفرت » يك معناى عامّى است اگرچه با شنيدن « سبب مغفرت » در درجهء اوّل ، به ذهن انسان مسألهء توبه مىآيد ، ولى خصوصيتى براى توبه مطرح نيست و « سبب مغفرت » داراى اطلاق است و همهء اسباب مغفرت را شامل مىشود و از جملهء اسباب مغفرت ، امتثال اوامر خداوند است . بنابراين آيهء شريفه ، به مقتضاى هيئت ، دلالت بر وجوب و به مقتضاى مادّه دلالت بر سرعت مىكند و به‌معناى « يجب المسارعة إلى إطاعة أوامر اللَّه » مىباشد و اين عبارت اخرى از مسألهء فوريت است .\r\n\r\nآيهء دوم : ( فَاسْتَبِقُوا الْخَيْراتِ ) * « 3 »\r\nدر اين آيهء شريفه به‌جاى مغفرت ، كلمهء خيرات گذاشته شده است آن‌هم به‌صورت جمع محلّى به ال كه افادهء عموم مىكند و همهء خيرات را شامل مىشود و مصداق بارز\r\n\r\n\r\n","description":"","footnote":"\r\n( 1 ) - آل عمران : 133\r\n( 2 ) - هود : 114\r\n( 3 ) - البقرة : 148\r\n","page_name":" 502 ","page_number":502},
  {"content":"\r\n\r\nعمل خير ، اطاعت اوامر خداوند است . بنابراين ( استبقوا ) به مقتضاى هيئتش دلالت بر وجوب و به مقتضاى مادّه‌اش - كه عبارت از استباق است - دلالت بر سرعت و فوريت مىكند و نتيجه اين مىشود : « يجب الاستباق إلى كلّ خير » و بالاترين مصداق خير ، همين اطاعت اوامر خداوند متعال است . پاسخ استدلال به آيات فوق : استدلال به اين دو آيهء شريفه براى اثبات دلالت صيغهء امر بر فوريت ، از چند جهت مورد مناقشه قرار گرفته است و با توجه به اينكه بعضى از مناقشات در مورد هر دو آيه و بعضى اختصاص به يكى از اين دو آيه دارد ما اشكالات را به‌صورت يك جا مطرح كرده و به مورد هريك اشاره مىكنيم : اشكال اوّل : در مورد آيه ( وَ سارِعوا إلى مَغفرة مِن رَبّكم ) اين اشكال مطرح است كه اين آيه ، وجوب مسارعت را منحصر به سبب مغفرت نكرده است ، بلكه دنبال آيه مىفرمايد : ( وَ جَنّة عَرضُها السَّماوات وَ الأرض ) ، عَرْض در جايى كه مقابل طول ذكر شود ، در مقابل طول است ولى در اينجا به‌معناى وسعت است و اينكه بعضى از مفسّرين در معناى آيه تصور كرده‌اند كه آيه مىخواهد بگويد : « وقتى عرض جنّت ، عبارت از آسمان‌ها و زمين است ، پس طول آن چقدر است ؟ » « 1 » ظاهراً معناى تمامى نيست . حال وقتى در آيهء شريفه ، عبارت ( وَ جنَّة عَرضُها السَّماوات وَ الأرض ) بر كلمهء ( مغفرة ) عطف شده است ، ظاهر اين است كه بين آن دو ، مغايرت وجود دارد ، زيرا ظاهر عطف ، مغايرت بين معطوف و معطوف عليه است و اينكه عطف ، بخواهد عطف تفسيرى باشد ، خلاف ظاهر است . اصلًا عطف تفسيرى خلاف ظاهر است و نياز به قرينه دارد .\r\n\r\n\r\n","description":"","footnote":"\r\n( 1 ) - رجوع شود به : مجمع البيان ، ج 1 ، ص 504\r\n","page_name":" 503 ","page_number":503},
  {"content":"\r\n\r\nو وقتى مغايرت در كار است ، اين سؤال پيش مىآيد كه آيا ما در تكاليف شرعيه و وظايف الهيّه ، تكليفى به‌عنوان « وجوب المسارعة إلى الجنّة » هم داريم ؟ يعنى آيا غير از اوامرى كه به عناوين مختلفى چون صلاة و صيام و . . . تعلّق گرفته است ، امرى هم به « مسارعة إلى الجنّة » تعلّق گرفته است ؟ خير ، اين‌گونه نيست ، بلكه اين عطف ، ما را راهنمايى مىكند به اينكه امر در ( سارعوا ) امر ارشادى است نه امر مولوى - تا بخواهد دلالت بر وجوب كند - و در اوامر ارشاديه ، ما از خود امر ، مسألهء وجوب را استفاده نمىكنيم . مثلًا در آيهء شريفهء ( أطيعوا اللَّه ) كه به حسب ظاهر ، حكمى روى عنوان اطاعت برده شده است ، معنايش اين نيست كه ما در باب نماز دو حكم داريم ، يكى حكم ( أقيموا الصلاة ) و ديگرى حكم ( أطيعوا اللَّه ) ، تا نتيجه اين بشود كه اگر ما نماز خوانديم ، دو حكم را موافقت كرده و دو استحقاق ثواب داشته باشيم و اگر نماز را ترك كرديم ، دو حكم را مخالفت كرده و دو استحقاق عقاب داشته باشيم . مسئله اين‌طور نيست ، وجوب اطاعت خداوند ، حكمى عقلى است و اين ( أطيعوا اللَّه ) ارشاد به حكم عقل است نه اينكه خودش دلالت بر يك تكليف مستقل بنمايد . نكته‌اى كه در آيهء شريفهء ( أطيعوا اللَّه ) وجود دارد اين است كه به دنبال آن مىفرمايد : ( و أطيعوا الرسول ) و امر در اين قسمت آيه ، امر مولوى است ، زيرا خداوند است كه اطاعت رسول را واجب مىكند و علت تكرار كلمهء ( أطيعوا ) اين است كه ( أطيعوا ) در قسمت اوّل آيه ، امرش ارشادى و در قسمت دوم آيه ، مولوى است يعنى خداوند ، اطاعت رسول را واجب كرده ولى اطاعت خداوند را عقل واجب كرده است . و اوامر ارشادى ، تابع مرشد إليه خود مىباشد ، اگر مرشد إليه آن - به دليل خارجى - وجوب داشت ، آن امر ، ما را ارشاد به آن واجب مىكند و اگر مرشد إليه آن - به دليل خارجى - استحباب داشت ، ما را ارشاد به آن مستحب مىكند . لذا خود اوامر ارشادى دلالت بر وجوب يا استحباب نمىكند بلكه ما را ارشاد مىكند و حكم مرشد إليه آن بايد از دليل خارج استفاده مىشود .\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nحال همين مسئله را در ما نحن فيه پياده مىكنيم و مىگوييم : اگر كلمهء ( سارعوا ) تكرار شده بود ، ما مىگفتيم : چه مانعى دارد كه امر در ( سارعوا ) ى اوّل به نحو مولوى بوده و دلالت بر وجوب مسارعت و وجوب فوريت بنمايد و در ( سارعوا ) ى دوم از باب اينكه ما تكليف مستقلى به‌عنوان « وجوب المسارعة إلى الجنة » نداريم - به‌عنوان امرى ارشادى بوده تا تابع مرشد إليه خود باشد ؟ نماز ظهرْ واجب و نماز شبْ مستحب است و هر دو هم در ارتباط با جنّت مطرح مىباشند و كلمهء ( سارعوا ) نسبت به هر دو صحيح است ، زيرا امر ارشادى تابع مرشد إليه خود مىباشد . اما وقتى در آيهء شريفه يك ( سارعوا ) داريم ، آيا مىتوانيم در استعمال واحد ، نسبت به جملهء اوّل ، به‌عنوان مولويت و نسبت به جملهء دوم به‌عنوان ارشاديت با آن برخورد كنيم ؟ پيداست كه در استعمال واحد نمىتوان چنين كارى كرد « 1 » و با توجه به اينكه بدون ترديد ، نسبت به جملهء دوم ، مسألهء ارشاديت مطرح است ، ما ناچاريم نسبت به جملهء اوّل نيز مسألهء ارشاديت را مطرح نماييم . در اين صورت از كجاى آيه ، مسألهء وجوب مسارعت را مىتوانيم استفاده كنيم ؟ اين اشكال ، فقط در آيهء ( وَ سارِعوا إلى مَغفرة مِن ربّكم ) جريان دارد و نسبت به آيهء ( فاستبقوا الخيرات ) جارى نمىشود ، زيرا آن دنباله‌اى كه در آيهء اوّل مطرح بود ، در آيهء دوم ذكر نشده است . اشكال دوم : اين اشكال ، هم در آيهء ( و سارِعوا إلى مَغفِرة مِن رَبّكم ) مطرح است و هم در آيهء ( فاستبقوا الخيرات ) . در آيهء ( و سارِعوا إلى مَغفِرة مِن رَبّكم ) گفته شده است :\r\n\r\n\r\n","description":"","footnote":"\r\n( 1 ) - و در آيهء شريفهء ( أطيعوا اللَّه و رسوله . . . ) الأنفال : 46 و امثال آن - كه ( أطيعوا ) در آنها تكرار نشده است - ( أطيعوا ) نسبت به ( اللَّه ) ارشادى و نسبت به ( رسوله ) مولوى است . اين مطلب را حضرت استاد « دام ظلّه » در گفت‌وگوى حضورى كه با ايشان داشتيم مطرح فرمودند .\r\n","page_name":" 505 ","page_number":505},
  {"content":"\r\n\r\n( سارعوا ) از باب مفاعله است و در باب مفاعله ، نظر به طرفين و مقايسهء بعض با بعض ديگر ، تحقق دارد . اگر آيهء شريفه مىفرمود : « اسرعوا إلى مَغفِرة مِن رَبّكم » ، ما - با قطع نظر از اشكال اوّل - مىتوانستيم اين حرف را بپذيريم ، زيرا « اسرعوا » مانند ( أقيموا الصلاة ) است . همان‌طور كه هركس مستقلًا و به تنهايى مكلّفْ به اقامهء صلاة است ، مكلّف به سرعت گرفتن به‌سوى سبب مغفرت هم هست و يكى از اسباب مغفرت ، فعل مأمور به است . بنابراين گويا « اسرعوا إلى مغفرة من ربّكم » به‌معناى « اسرعوا إلى فعل المأمور به » است ، يعنى هركسى مستقلًا و بدون ارتباط با ديگرى ، واجب است به‌سوى فعل مأمور به سرعت بگيرد ، همان‌طور كه ( أقيموا الصلاة ) نسبت به همهء مكلفين است بدون ارتباط بعضى از آنان با بعض ديگر . اما ملاحظه مىشود كه آيهء شريفه ، « اسرعوا » ندارد بلكه ( سارعوا ) دارد و مسارعت و سبقت گرفتن بعضى از مكلّفين به بعض ديگر را مطرح مىكند . گويا مىگويد : « اى مكلّفين ، بر يكديگر سبقت بگيريد » ، يعنى زيد بر عَمْرو و عَمْرو هم بر زيد ، سبقت بگيرد به‌سوى فعل مأمور به . اگر اين‌طور شد ، ما چگونه معناى آن را توجيه كنيم ؟ آيا در واجبات عينى - مثل نماز ، روزه ، حج و . . . - مىتوان اين معنا را مطرح كرد ؟\r\nخير ، در ( أقيموا الصلاة ) چه معنا دارد كه بگوييم : « زيد بر عَمْرو و عَمْرو بر زيد ، سبقت بگيرند » ؟ نماز زيد چه ارتباطى به نماز عَمْرو دارد ؟ زيد بايد وظيفهء خودش و عَمْرو هم وظيفهء خودش را انجام دهد . اگر ما مىبينيم در اوّل وقت ، مؤمنين به‌سوى مساجد با سرعت حركت مىكند ، به اين منظور نيست كه يكى بر ديگرى سبقت بگيرد بلكه به اين منظور است كه همه مىخواهند نمازِ اوّل وقت و نماز در مسجد و جماعت را درك كنند . اگر از كسى سؤال كنند : « چرا اوّل وقت با سرعت به طرف مسجد مىروى ؟ » نمىگويد : « چون مىخواهم از ديگران سبقت بگيرم » بلكه مىگويد : « مىخواهم فضيلت اوّل وقت و فضيلت جماعت و نماز در مسجد را درك كنم » . در اين‌گونه مسائل ، مسابقه و مسارعت مطرح نيست بلكه هركسى به طرف كار خود و وظيفهء خودش\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nمىرود . پس آيه را چگونه بايد معنا كنيم ؟ اين آيه را تنها مىتوانيم در واجبات كفائى مطرح كنيم . در واجبات كفائى ، مسألهء مسارعت جا دارد زيرا مولا داراى غرض واحدى است و اين غرض واحد ، به‌وسيلهء يك عمل انجام مىگيرد و يك عمل كافى است كه به غرض مولا تحقق بخشد و چون اضافهء اين عمل به همهء مكلّفين به‌صورت متساوى است ، لذا خداوند ، اين عمل را به‌صورت واجب كفائى بر همه واجب كرده است كه نتيجه اين مىشود كه اگر مخالفت شد ، استحقاق عقوبت براى همه مطرح است ولى اگر موافقت شد ، عنوان مطيع ، فقط بر كسى صادق است كه زودتر از ديگران اين عمل را انجام داده است و استحقاق مثوبت فقط نسبت به اين شخص مطرح است نه نسبت به همهء مكلفين . و چون غرض مولا حاصل شده است پس تكليف از ديگران ساقط مىشود اما نه به‌معناى اينكه ديگران استحقاق مثوبت داشته باشند ، خير ، ديگران نه استحقاق مثوبت دارند - زيرا كارى انجام نداده‌اند - و نه استحقاق عقوبت ، زيرا غرض مولا به وسيلهء فعل مكلّف اوّل تحقّق پيدا كرد . بنابراين اگر ميّت مسلمانى روى زمين است ، هركسى كه سبقت بگيرد و تجهيز اين ميّت را انجام دهد استحقاق مثوبت پيدا مىكند . پس عنوان مسابقه و مسارعت ، فقط در واجبات كفائى قابل پياده شدن است و درحقيقت ، در خصوص واجبات كفائى ، زمينه‌اى براى جريان مسابقه وجود دارد و هركسى زودتر اقدام كند ، گوى سبقت را ربوده و ثواب اين كار نصيب او شده است .\r\nاگرچه او مستلزم سقوط تكليف از ديگران هم شده است . اما در نماز يوميّه ، روزه ، حجّ و ساير واجبات عينى ، مسابقه معنايى ندارد . در آيه ( فاستبقوا الخيرات ) نيز به‌همين‌صورت است ، اما در اين آيه از هيئت استفاده نمىكنيم ، در هيئت افتعال ، مسألهء طرفينى بودن و مقايسهء بعضى با بعض ديگر مطرح نيست ولى در مادّهء آن - يعنى سَبَقَ - عنوان مقايسه مطرح مىشود . وقتى گفته مىشود : « سَبَقَ زيدٌ » ، فوراً شما مىگوييد : « بر چه كسى ؟ » . در آيه ( و سارعوا ) ،\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nاز هيئت مفاعله معناى بين اثنينى استفاده مىشود و در آيه ( فاستبقوا ) از مادّهء « سَبَقَ » اين معنا استفاده مىشود . در اين مادّه ، سبق و لحوق و سابق و لاحق مطرح است . بنابراين آيه ( فاستبقوا الخيرات ) به‌معناى « يجب عليكم السبق إلى الخيرات » مىباشد و اين هم در مورد واجبات كفائى مطرح است و سبقت گرفتن به‌سوى صلاة و صيام و ساير واجبات عينى معنايى ندارد . ممكن است كسى بگويد : « همين مقدار براى ما كافى است كه ما از اين دو آيه استفاده كنيم كه در واجبات كفائى مسألهء مسابقه و مسارعت و فوريتْ واجب است ، زيرا اگر مسألهء فوريت ، در مورد واجبات كفائى پذيرفته شد ، از راه عدم قول به فصل ، ساير واجبات را هم ملحق به واجبات كفائى مىكنيم ، زيرا در مسألهء فور و تراخى كسى نيامده بين واجب عينى و كفائى تفصيل قائل شود . اگر فوريت است در هر دو مطرح است ، اگر هم نيست در هيچ‌كدام نيست . و به اين ترتيب مدّعاى ما كه عبارت از فوريت در جميع واجبات شرعيه است ثابت مىشود » . در جواب مىگوييم : اوّلًا : درست است كه ما آيهء شريفهء ( و سارعوا ) و همين‌طور آيهء ( فاستبقوا ) را در مورد واجبات كفائى پياده كرديم ، يكى را به‌لحاظ هيئت باب مفاعله و ديگرى را به‌لحاظ مادّهء سبق . ولى آيا واقعاً در همان واجبات كفائى ، دو تكليف شرعى وجود دارد ؟\r\nآيا در مورد تجهيز ميّت دو تكليف شرعى وجود دارد ، يكى تجهيز ميّت و ديگرى مسارعت به تجهيز ميّت ، به‌طورى كه اگر كسى ميّت را تجهيز كرد و مسارعت به آن كرد ، استحقاق دو ثواب داشته باشد ؟ روشن است كه در اين زمينه دو تكليف وجود ندارد . بنابراين اگرچه آيهء ( سارعوا ) در مورد واجبات كفائى است ولى ما از خارج مىدانيم كه در آنجا دو تكليف وجود ندارد . در هيچ كتاب فقهى اين معنا مطرح نشده كه در واجبات كفائى دو تكليف وجود داشته باشد . نتيجه اينكه اگر ما اين دو آيه را در مورد واجبات كفائى پياده كرديم شما نمىتوانيد با\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nمطرح كردن عدم قول به فصل ، فوريت را در تمام واجبات مطرح كنيد ، زيرا ما حتى در مورد واجبات كفائى هم قائل به وجوب مسارعت نيستيم . مسارعت داراى رجحان و استحباب است . بهتر اين است كه هر مسلمانى سبقت بگيرد و زودتر از ديگران وارد صحنهء عمل شود نه اينكه سرعت گرفتن واجب باشد . ثانياً : مسألهء مسارعت و استباق ، غير از مسألهء فوريتى است كه ما در آن بحث مىكنيم . مسارعت به‌معناى سرعت گرفتن و زودتر از ديگران وارد عمل شدن است ولى فوريت معنايش اين است كه وقتى امر مولا آمد نبايد معطل شد و بايد فورى دست به كار شد . اين‌ها دو مطلب است . مثلًا اگر دو رفيق با هم در بيابانى حركت كنند و يكى از آن دو از دنيا برود و رفيق ديگر او بداند كه اگرچند روز هم بگذرد ، كسى از اين طرف عبور نخواهد كرد . در اين صورت اگر اين شخص پنج روز هم صبر كند و سپس اقدام به تجهيز رفيق خود بنمايد ، مسألهء مسارعت تحقق پيدا كرده و اين شخص بر ديگران سبقت گرفته و اولين كسى بوده كه وارد صحنهء عمل شده است ، اما فوريتْ تحقق پيدا نكرده است . فوريتْ معنايش اين است كه به مجرّد تحقق فوت ، انسان دست‌به‌كار تجهيز و تدفين ميّت شود . اشكال سوم : در آيهء ( فاستبقوا الخيرات ) ، كلمهء ( الخيرات ) جمع محلّى به لام است و جمع محلّى به لام ، افادهء عموم مىكند . ( فاستبقوا الخيرات ) يعنى « كلّ خير » .\r\nگرچه دلالت بر عموم ، اين مشكل را به‌وجود مىآورد كه در اين صورت ، « الخيرات » مساوق مىشود با « كلّ ما هو خير » و عنوان « كلّ ما هو خير » همان‌طور كه شامل واجبات مىشود ، شامل مستحبات هم مىشود . نماز شب ، از مصاديق خير است . و اگر عموم ، شامل مستحبات شد ، اين اشكال به‌وجود مىآيد كه ما نمىتوانيم در مورد مستحب ، قائل به وجوب استباق شويم ، مستحب ، اصلش استحباب دارد ، چگونه مىشود استباق به‌سوى آن ، واجب باشد و هيئت افعل ، دلالت بر وجوب استباق نمايد ؟\r\nمگر اين كه قائل شويم مستحبات به‌صورت تخصيص از اين آيه خارجند . ولى اين هم\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nداراى اشكال است زيرا : اوّلًا : در اين صورت ، تخصيص اكثر لازم مىآيد . و ثانياً : سياق آيهء ( فاستبقوا الخيرات ) ، آبى از تخصيص است ، و ما جهت آن را بعداً توضيح خواهيم داد . ولى اجمالًا ، عموميت در اين آيه به لحاظ ( الخيرات ) جاى ترديد نيست . امّا در آيهء ( وَ سارِعوا إلى مَغفِرة مِن ربّكم ) ، مبناى استدلال بر اين بود كه در آيه ، مضافى در تقدير بگيريم و آيه به‌معناى « و سارعوا إلى سبب المغفرة من ربّكم » باشد . مستدلّ ، طبق اين معنا استدلال مىكرد و دليلش هم اين بود كه مغفرت ، فعل اللَّه است و معنا ندارد كه كسى را مأمور كنند به مسارعت به‌سوى فعل الله . حال با قطع‌نظر از اشكال قبلى - كه مسألهء هيئت مفاعله و معناى بين اثنين بود - در اينجا اشكال ديگرى مطرح است . اين اشكال ، بنابراين فرض است كه قبول كنيم ( سارعوا ) به‌معناى « اسرعوا » باشد - كه ديگر اشكال قبلى به آن متوجّه نشود - . مستدلّ مىگفت : مغفرت ، فعل اللَّه است و معنا ندارد كسى را مأمور كنند به سرعت گرفتن به‌سوى عمل ديگرى . سرعت ، به عمل خود مكلّف تعلّق مىگيرد . به مكلّف گفته مىشود : « اسرع إلى صلاتك » و معنا ندارد كه به او بگويند : « اسرع إلى المغفرة » ، لذا چاره‌اى نداريم كه در اينجا مضافى در تقدير بگيريم و بگوييم : آيه به‌معناى « اسرع إلى سبب المغفرة » است ، حال سبب مغفرت هرچه باشد ، توبه ، اخلاص ، عمل به مأمور به و . . . . ما در مقام جواب از استدلال مستدلّ ، بر اين مطلب اشكال نكرديم در حالى كه اين مبنا قابل مناقشه است : اوّلًا : در اينجا كه مكلّف ، مأمور مىشود به « السرعة إلى فعل الغير » ، خود « فعل الغير » بر دو قسم است : گاهى فعل الغير ، هيچ ارتباطى به اين مكلّف ندارد . در اينجا معنا ندارد كه مكلّفى\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nرا مأمور به سرعت گرفتن به‌سوى فعل غير بنمايند . و گاهى فعل الغير در عين اينكه فعل الغير است ولى با مكلّف ارتباط دارد . در اينجا به‌لحاظ ارتباطش با مكلّف ، مانعى ندارد كه مكلّف ، مأمور شود به سرعت گرفتن به‌سوى فعل غير . اين يك تعبير عرفى است و ما در موارد متعدّدى اين معنا را استعمال مىكنيم ، مثلًا مهمانى ، عمل ميزبان است ولى حقيقت آن ، متقوّم به وجود مهمان نيز هست . در اين صورت اگر ما گفتيم : « اسرع إلى ضيافة فلان » ، هيچ نيازى به تقدير گرفتن نداريم . در باب مغفرت هم همين‌طور است . اگرچه مغفرت ، فعل الله است اما مغفرت ، در ارتباط با انسان‌ها و مكلّفين است . در اين صورت چه مانعى دارد كه ما بگوييم : « اسرعوا إلى مغفرة من ربّكم » ؟ بله ، اگر فعل الله ، ارتباطى با مكلّف نداشته باشد ، نمىتوانيم مكلّف را مأمور كنيم به‌سوى آن سرعت بگيرد . مثلًا سرعت گرفتن به‌سوى « خلق اللَّه » معنا ندارد ، مقام خالقيت ، ارتباطى با مكلّف ندارد . همين‌طور علم و ارادهء خداوند - اگرچه فعل خداوند نيست - ولى مسألهء آنها روشن است و ما نمىتوانيم به كسى بگوييم :\r\n« به‌سوى علم خداوند ، سرعت بگير » . اين اشكال ، خيلى مهم نيست و ما خيلى برآن تكيه نمىكنيم . ثانياً : در اينجا اشكال مهمى مطرح است كه بنا بر هر دو فرض جريان دارد و آن اشكال اين است كه در آيهء ( وَ سارِعوا إلى مَغفِرة مِن ربّكم ) اگر چيزى را در تقدير نگيريم ، « مغفرة » به‌عنوان نكره مطرح است و « من ربّكم » به‌عنوان وصف براى آن مىباشد و معناى آيه اين مىشود : « سارعوا إلى مغفرة موصوفة بأنّها من ربّكم » .\r\nآن‌وقت سؤال اين است كه از كجاى اين نكرهء موصوفه ، عموميّت استفاده مىشود ؟ كجا مطرح شده كه نكرهء موصوفه از الفاظ دالّ بر عموم است ؟ و اگر در آيه عنوان « سبب » را تقدير بگيريد ، معنايش گويا اين مىشود : « اسرعوا إلى سبب المغفرة » و « سبب المغفرة » ، نكرهء مضافه است . نكرهء مضافه هم مثل نكرهء\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nموصوفه ، دلالتى بر عموم ندارد . اگرچه در ذهن انسان اين معنا ارتكاز دارد كه نكرهء مضافه ، قربش به عموم بيشتر از نكرهء موصوفه است اما درعين‌حال ، هيچ‌كدام دلالت بر عموم ندارند و به‌عنوان لفظى كه دالّ بر عموم باشد در بحث عام و خاص كتب اصول و نيز در كتاب‌هاى ادبيات مطرح نشده‌اند . علاوه بر اين در اينجا يك جهت ادبى هم مطرح است يعنى اگر ما فرض كرديم كه « نكرهء مضافه دلالت بر عموم مىكند و نكرهء موصوفه دلالتى بر عموم ندارد » آيا در اينجا كه ما لفظى در تقدير گرفته و عنوان نكرهء مضافه درست كرده‌ايم ولى ظاهر لفظ ، نكرهء موصوفه است ، با اين آيه چه برخوردى بايد داشته باشيم ؟ آيا معاملهء نكرهء مضافه بنماييم و - فرضاً - حمل بر عموم كنيم يا معاملهء نكرهء موصوفه - طبق ظاهر آيه - بنماييم و بگوييم دلالتى بر عموم ندارد ؟ اين يك نكتهء ادبى است و بايد به كتاب‌هاى ادبيات مراجعه شود تا ببينيم آيا در اين‌گونه موارد ، ملاكْ ظاهر لفظ است يا ملاكْ چيزى است كه مقدّر است ؟ ولى مؤيّد اين معنا كه آيهء شريفه دلالت بر عموم نمىكند ، اقوال مختلف مفسّرين در تفسير آيه است . مفسّرين در تفسير « مغفرة من ربّكم » كلمات مختلفى مطرح كرده‌اند : بعضى آن را به « نمازهاى يوميّه » تفسير كرده‌اند و ظاهراً روايتى هم در اين باب وارد شده است « 1 » . بعضى آن را به « وارد شدن در نماز جماعت و قرار گرفتن در صف اوّل » تفسير كرده‌اند . بعضى ديگر آن را عبارت از تكبيرى دانسته‌اند كه مأموم در نماز جماعت به‌عنوان اقتداء مىگويد . يعنى وقتى امام ايستاد و نماز را شروع كرد ، مأموم حالت انتظار نداشته باشد ، بلكه سرعت كند به گفتن ، « اللَّه اكبر » كه اقتداء به آن تحقق پيدا مىكند . بعضى آن را به « توبه » و بعضى به « جهاد في سبيل اللَّه » و بعضى به « اخلاص\r\n\r\n\r\n","description":"","footnote":"\r\n( 1 ) - رجوع شود به : تفسير نور الثقلين ، ج 1 ، ص 389\r\n","page_name":" 512 ","page_number":512},
  {"content":"\r\n\r\nالعمل للَّه » تفسير كرده‌اند « 1 » . در اينجا حتّى يك نفر از مفسّرين هم نيامده بگويد : « آيه دلالت بر عموم مىكند ، چرا شما مصاديق را مطرح مىكنيد ؟ » معلوم مىشود كه اين معنا از نظر مفسّرين روشن بوده كه آيهء ( و سارعوا . . . ) دلالتى بر عموم ندارد و الّا اگر آيه دلالت بر عموم مىكرد - همانند آيهء ( فاستبقوا الخيرات ) - وجهى نداشت كه مفسّرين بحث كنند « آيا مراد از مغفرت چيست ؟ » . بنابراين نفس اختلاف مفسرين مؤيّد اين است كه اين آيه شريفه دلالت بر عموم نمىكند و در اين صورت مبناى استدلال به هم مىخورد . اشكال چهارم : برفرض كه دلالت آيهء ( و سارعوا . . . ) را بر عموم بپذيريم ، در اينجا اشكال ديگرى مطرح مىشود . اين اشكال ، در مورد آيهء ( فاستبقوا الخيرات ) نيز مطرح بود و ما در ابتداى بحث از اشكال سوم ، اشاره‌اى به آن داشتيم و توضيح آن را به آينده موكول كرديم كه در اينجا به توضيح آن مىپردازيم : توضيح : دلالت آيهء شريفهء ( فاستبقوا الخيرات ) بر عموم ، جاى مناقشه نيست ، اما دلالت آيهء شريفهء ( وَ سارِعوا إلى مَغفِرة مِن ربّكم ) بر عموم داراى اشكال بود . در اينجا ما از اشكال قبلى صرف‌نظر كرده و فرض مىكنيم كه هر دو آيه بر عموم دلالت دارند ، ولى در اين صورت اشكال ديگرى مطرح مىشود كه نمىتوانيم خود را از آن رها كنيم . آن اشكال در مورد مستحبات است . زيرا مستحبات ، نه در خير بودنشان ترديدى هست و نه در سبب مغفرت بودن آنها . و شايد بسيارى از مستحبات ، در ارتباط با سبب مغفرت ، از واجبات هم نزديك‌تر باشند ، زيرا واجب ، تكليفى است كه بر دوش انسان انداخته شده و انسان ناچار است آن را انجام دهد ، به‌همين‌جهت انسان خيلى به مغفرت نزديك نمىشود . اما مستحب ، چيزى است كه انسان با ميل و رغبت خود و از روى اخلاص انجام مىدهد و غير از مسألهء تقرّب به خداوند ، داعى و انگيزه‌اى براى\r\n\r\n\r\n","description":"","footnote":"\r\n( 1 ) - رجوع شود به : مجمع البيان ، ج 1 ، ص 503 و 504 .\r\n","page_name":" 513 ","page_number":513},
  {"content":"\r\n\r\nانجام آن وجود ندارد . پس اين دو آيه ، شامل مستحبات هم مىشود و ما نمىتوانيم مستحبات را از مدلول آنها خارج كنيم . درحالىكه مستحب ، بر محور استحباب دور مىزند چگونه مىتوانيم بگوييم : « استباق به‌سوى مستحب ، واجب است » ؟ يا بگوييم : « سرعت گرفتن به‌سوى مستحب ، واجب است » ؟ از سوى ديگر ، ما در شرع ، واجبات زيادى داريم كه در آنها فوريت مطرح نيست .\r\nبالاترين واجب ، نماز يوميّه است . در نمازهاى واجب يوميّه ، استباقْ واجب نيست و اگر كسى آن را در اوّل وقت اتيان نكرد ، ترك واجب از او محقق نشده است . در واجبات مضيّق - مثل صوم - هم همين‌طور است . تضيّق ، غير از مسألهء فوريت و سرعت است .\r\nتضيّق ، خودش گريبان انسان را مىگيرد كه انسان تمام وقت را در واجبْ صرف كند .\r\nمعناى تضيّق اين است كه « وقت واجب ، به مقدار عمل واجب است » . آيا كسى كه در ماه رمضان - به‌عنوان يك واجب - روزه مىگيرد ، ما مىتوانيم بگوييم : « اسرع إلى صيام رمضان » ؟ خير ، كسى هم كه با سرعت انجام نمىدهد همين روزهء ماه رمضان را مىگيرد . و فرقى بين كسى كه با سرعت روزهء ماه رمضان را مىگيرد با كسى كه بدون سرعت آن را روزه بگيرد ، وجود ندارد . تنها در بعضى از واجبات ، مثل حجّ و جهاد - مخصوصاً اگر جهاد دفاعى باشد - فوريت ، وجوب دارد . حال با توجه به مطالب فوق مىگوييم : آيهء شريفهء ( فاستبقوا الخيرات ) عموميت داشته و شامل همهء واجبات و مستحبات مىشود و اگر ما عموميت آيهء شريفهء ( و سارعوا إلى مغفرة من ربّكم ) را هم بپذيريم ، اين آيهء شريفه نيز شامل همهء واجبات و مستحبات مىشود . در اين صورت اگر بخواهيم صيغهء امر در اين آيات را حمل بر وجوب بنماييم ، لازم مىآيد كه حدود نود درصد از موارد اين دو آيه به‌صورت تخصيص ، از مدلول آنها خارج شوند و اين داراى دو اشكال است :\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nاوّلًا : تخصيص اكثر لازم مىآيد و تخصيص اكثر ، نزد عقلاء مستهجن است . ثانياً : لحن اين آيات و سياق آنها آبى از تخصيص است . لذا براى اينكه گرفتار چنين اشكالى نشويم ناچاريم بگوييم : ( استبقوا ) و ( سارعوا ) اگرچه از نظر هيئت افعل دلالت بر وجوب مىكنند ، اما با توجه به اين خصوصيات ، بايد جلوى دلالت آنها بر وجوب گرفته شود و درحقيقت ، در اينجا قرينه قائم است كه هيئت افعل ، دلالت بر وجوب ندارد . و در اين صورت ، اصل استدلال از بين مىرود . اشكال پنجم : در مورد آيهء شريفهء ( فاستبقوا الخيرات ) اشكالى مطرح شده كه بايد مورد بررسى قرار گيرد . گفته شده است : ( استبقوا ) اگرچه به حسب هيئت افعل ، دلالت بر وجوب مىكند و ما اين معنا را انكار نمىكنيم كه هيئت افعل ، ازنظر وضع ، دلالت بر طلب وجوبى - به اصطلاح مشهور - مىكند ، ولى در اينجا قرينه‌اى عقلى وجود دارد كه مانع از حمل هيئت افعل بر مفاد خودش مىشود . آن قرينه اين است كه ( فاستبقوا الخيرات ) به اين معناست كه شما خيرات را كنار هم گذاشته و آنها را با يكديگر مقايسه كنيد و مسألهء سبق و لحوق و استباق و تأخير « 1 » را در ارتباط با خود خيرات ملاحظه كنيد . گويا آيهء شريفه مىخواهد بفرمايد : « بعضى از خيرات را بر بعض ديگر مقدّم داريد » . بنابراين آيهء شريفه در محدودهء خيرات پياده شده و غير خيرات كنار مىرود و مقايسه ، بين خود خيرات است نه بين خيرات و غير خيرات . حال آيا ملاك تقديم بعضى از خيرات بر بعض ديگر چيست ؟ مستشكل مىگويد : ظاهر اين است كه ملاك تقديم ، نفس اتصاف به خيريّت و نفس انطباق عنوان خيريت است و حتى مسألهء مراتب هم مطرح نيست و به ذهن كسى نيايد كه « خيرات ، اگرچه در اصل خيريت مشتركند ولى بين آنها مراتبى وجود دارد\r\n\r\n\r\n","description":"","footnote":"\r\n( 1 ) - استباق به‌معناى تقديم است و در مقابل آن ، تأخير قرار دارد .\r\n","page_name":" 515 ","page_number":515},
  {"content":"\r\n\r\nو بعضى از آنها در مرتبهء قوىّ و بعضى در مرتبهء متوسط و بعضى در مرتبهء ضعيف قرار دارند و آيهء شريفه مىخواهد بفرمايد : خيرِ داراى مرتبهء قوى را مقدّم و خيرِ داراى مرتبهء ضعيف را مؤخّر بداريد » نه ، در آيهء شريفه هيچ‌گونه اشاره‌اى به مراتب خيرات نشده است . آنچه ظاهر آيه برآن دلالت مىكند - از باب تعليق حكم بر وصف - اين است كه ملاك در استباق ، نفس اتصاف به خيريت و نفس اشتراك در اصل خيريت است . مستشكل مىگويد : در اين صورت ، شما وقتى در مقام عمل ، خيرى را بر خير ديگرى مقدّم داشتيد ، « 1 » ما سؤال مىكنيم : اين خيرِ متقدّم ، چه ترجيحى بر متأخّر دارد و متأخّر ، چه كمبودى نسبت به متقدّم دارد ؟ هر دو در اصل خيريت مشتركند و آيهء شريفه هم ناظر به اصل عنوان است و هيچ اشاره‌اى به مراتب خيرات ندارد . سپس مىگويد : در نتيجه اگر ما بخواهيم آيهء شريفهء ( فاستبقوا الخيرات ) را - برطبق مفاد هيئت افعل - حمل بر وجوب كنيم و بگوييم : « آيهء شريفه ، دلالت بر وجوب استباق مىكند » از وجود اين استباق ، عدمش لازم مىآيد ، زيرا وقتى خيرِ اوّل را مورد استباق قرار داديد ، سؤال مىشود : چرا به خيرِ دوم ، استباق نشد ؟ در ملاك وجوب استباق ، فرقى ميان خيرِ اوّل و خيرِ دوم وجود ندارد . بنابراين ، وجوب استباق به خيرات ، لازمه‌اش اين است كه خيرى مقدّم بر خير ديگر شود و تقديم خيرى بر خير ديگر ، لازمه‌اش عدم وجوب استباق است ، زيرا نسبت به خيرِ دوم ، استباقى صورت نگرفته است . پس ما چطور مىتوانيم اين آيهء شريفه را حمل بر وجوب استباق نماييم ؟ مستشكل مىگويد : قرينهء عقليهء « ما يلزم من وجوده عدمه فهو محال » اقتضا\r\n\r\n\r\n","description":"","footnote":"\r\n( 1 ) - تقدّم يك خير بر خير ديگر - در مقام عمل - امرى اجتناب‌ناپذير است ، زيرا خيرات ، در زمان واحد و آنِ واحد ، امكان جمع ندارند و بر اساس همين عدم امكان جمع است كه مسألهء استباق مطرح شده است . و الّا اگر امكان جمع وجود داشت ، مكلّف مىتوانست همهء آنها را در آن واحد انجام دهد و مسألهء استباق و تقدّم و تأخّر مطرح نبود . بنابراين ، خود مادهء سبق و تقدّم و تأخّر ، دليل بر اين است كه در آنِ واحد ، امكان جمع بين خيرات وجود ندارد و به ناچار بايد يكى از آنها مقدّم و ديگرى مؤخّر شود .\r\n","page_name":" 516 ","page_number":516},
  {"content":"\r\n\r\nمىكند كه ما از ظاهر آيهء شريفه رفع يد كرده و از مسألهء وجوب استباق ، صرف نظر كنيم . ولى از كلام مستشكل استفاده نمىشود كه وقتى نتوانستيم آيهء شريفه را حمل بر وجوب استباق نماييم ، پس بر چه معنايى بايد حمل كنيم ؟ شايد بخواهد بگويد : « بايد حمل بر استحباب نماييم » ، درحالىكه در مورد استحباب نيز همين اشكال وارد است . اشكال « ما يلزم من وجوده عدمه فهو محال » اختصاص به « وجوب استباق » ندارد بلكه در مورد « استحباب استباق » نيز مطرح است ، چون ملاك در استحباب نيز همان اتصاف به خيريّت و انطباق عنوان خيريّت است و همهء خيرات ، در اين معنا مشتركند ، بدون اينكه كمترين فرقى بين خيرِ اوّل و خيرِ دوم وجود داشته باشد ، بنابراين ، از استحباب استباق به خيرِ اوّل ، لازم مىآيد عدم استحباب استباق به خيرِ دوم ، درحالىكه فرقى بين خيرِ اوّل و خير دوم وجود ندارد . پس در اينجا چه بايد گفت ؟ شايد مستشكل بخواهد همان مطلبى را بگويد كه مرحوم آخوند در كفايه مطرح كرده است . ايشان مىفرمايد : بعيد نيست كه امر در ( استبقوا ) و ( سارعوا ) را امر ارشادى بگيريم و بگوييم : « امر در اين دو آيه ، نه دلالت بر وجوب دارد و نه دلالت بر استحباب ، بلكه ارشاد به مسأله‌اى است كه خود عقل ، مستقلًا در آن مسئله حاكم است و آن عبارت از مسألهء « حسن الاستباق » و « حسن المسارعة » است « 1 » . اگر ما كلام مستشكل را اين‌گونه توجيه كنيم ، تا حدّى قابل قبول است . اما اگر نظر بر اين باشد كه مسألهء وجوب را كنار گذاشته و استحباب را در آن پياده كنيم ، اشكال « ما يلزم من وجوده عدمه فهو محال » در مورد استحباب هم جريان پيدا مىكند .\r\n\r\n\r\n","description":"","footnote":"\r\n( 1 ) - رجوع شود به : كفاية الاصول ، ج 1 ، ص 123\r\n","page_name":" 517 ","page_number":517},
  {"content":"\r\n\r\nپاسخ اشكال پنجم : از اين اشكال به چند صورت مىتوان پاسخ داد : پاسخ اوّل : آيا در آيهء شريفهء ( استبقوا الخيرات ) آنچه اتصاف به سَبْق پيدا مىكند ، فاعل ( استبقوا ) است يا « خيرات » است كه بعضى نسبت به بعض ديگر ، اتصاف به سَبْق پيدا كنند ؟ ظاهر ( استبقوا ) خطاب به مكلّفين است ، يعنى « اى مكلّفين ، استباق كنيد به‌سوى خيرات ، يعنى به‌سوى همهء خيرها » . بنابراين ، در هر خيرى به تنهايى ، يك استباق مطرح است . نه اينكه آيه بخواهد مسابقه را در مورد خيرات مطرح كند و بخواهد با نظر كردن به مجموع خيرات بگويد : « هركسى به تنهايى ، در ارتباط با مجموع خيرات ، يك سبق و لحوق و استباق و تقدّم و تأخّرى داشته باشد » . به بيان ديگر : همان گونه كه ما گفتيم : آيهء شريفه در مورد واجبات كفائى است . در واجبات كفائى ، مسابقه بين مكلّفين است . استباق بين زيد و عَمْرو است . و از اينكه مسابقه بين مكلّفين است ، بايد استفاده كنيم كه تكليف ، تكليفى است كه ارتباط به همهء مكلّفين دارد و آن ، تنها در واجبات كفائى مطرح است ولى در واجبات عينى كه هركسى تكليف مستقلى دارد و موافقت و مخالفتش هيچ‌گونه ارتباطى به موافقت و مخالفت ديگرى ندارد ، استباق نمىتواند مفهوم داشته باشد . در واجبات كفائى ، تك‌تك مكلّفين ، مشمول اين آيهء شريفه مىباشند ، يك خير كه مشترك بين همهء مكلّفين است ، به نام واجب كفائى در اينجا مطرح است و به همهء مكلّفين خطاب شده است كه در راه رسيدن به اين خير ، بعضى از شما بر بعض ديگر سبقت بگيريد ، به لحاظ اينكه در واجب كفائى هركس سبقت بگيرد ، استحقاق مثوبت پيدا مىكند و ثواب اتيان واجب كفائى ، به همهء مكلّفين داده نمىشود . بنابراين ، آيهء شريفه نمىخواهد بفرمايد : « هر مكلّفى موظّف است كه مسابقه بين مجموع خيرات را ملاحظه كند » ، بلكه اگر يك خير هم به‌عنوان واجب كفائى داشته باشيم ( استبقوا ) در مورد آن مطرح است ، يعنى به همهء مكلّفين خطاب شده است كه\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nبراى رسيدن به غرض مولا و تحقق مأمور به ، بعضى از شما بر بعض ديگر سبقت بگيريد . ظاهر آيه اين است كه مسابقهء بين مكلّفين را مطرح كرده نه مسابقهء بين خيرات را . پاسخ دوم : برفرض كه ما قبول كنيم آيهء شريفه استباق بين خيرات را مطرح مىكند نه استباق بين مكلّفين را ، مستشكل در اينجا يك قرينهء عقلى آورد و از راه آن قرينهء عقلى ، مسألهء وجوب استباق را - و به قول ، ما حتّى استحباب استباق را - از بين برد و امر در آيهء شريفه را به‌صورت امر ارشادى مطرح كرد . به مستشكل مىگوييم : ما قرينهء عقلى شما را قبول نداريم . شما مىگوييد : وقتى دو خير را با هم مقايسه مىكنيم ، استباقْ نسبت به هر دو خير نمىشود و به ناچار بايد يكى از آن دو ، قبل از ديگرى تحقق پيدا كند ، « 1 » در نتيجه وجوب استباق ، معنا ندارد . ما مىگوييم : آيا در مورد « أنقذ الغريق » ، اگر دو نفر در حال غرق شدن باشند ، شما مىتوانيد اين حرف را مطرح كنيد و بگوييد : چون امكان انقاذ هر دو غريق نيست پس « أنقذ الغريق » دلالت بر وجوب انقاذ نمىكند ؟ يا اينكه در آنجا مسألهء أهمّ و مهمّ - و به‌عبارت ديگر : مسألهء تزاحم « 2 » - را مطرح مىكنيد ؟ در متزاحمين ، ملاك و مناط تكليف در هر دو وجود دارد . ملاك تكليفِ وجوبِ انقاذ ، حفظ نفس محترمه است كه در مورد هر دو غريق مطرح است . ولى در مقام عمل و اطاعت تكليف مولا ، قدرت بر جمع بين دو انقاذ نداريم ، اما اين عدم قدرت ، وجوب انقاذ را از بين نمىبرد و « أنقذ الغريق » با عموم و اطلاقش باقى است . ولى بايد در اينجا قاعدهء باب تزاحم پياده شود . قاعدهء باب تزاحم اين است كه اگر يكى از اين دو ،\r\n\r\n\r\n","description":"","footnote":"\r\n( 1 ) - گفتيم : فرض در جايى است كه خيرات ، امكان جمع در زمان واحد نداشته باشند و اگر امكان جمع آنها در زمان واحد وجود داشته باشد ، مسألهء استباقْ مطرح نخواهد بود .\r\n( 2 ) - تزاحم ، در مقابل تعارض است .\r\n","page_name":" 519 ","page_number":519},
  {"content":"\r\n\r\nاهمّ از ديگرى بود و يا لااقلّ محتمل الأهميّة نسبت به ديگرى بود ، آن را بر ديگرى مقدّم بداريم . مثلًا در تزاحم بين صلاة و ازاله ، ازاله اهمّ از صلاة است ، زيرا ازاله ، واجب فورى و صلاة ، واجب موسّع است . و اگر اهمّ يا محتمل الأهميّة وجود نداشته باشد ، مسألهء تخيير مطرح است . حال به مستشكل مىگوييم : شما چرا معنايى كه خودتان در مورد ( فاستبقوا الخيرات ) مطرح كرديد ، رعايت نمىكنيد ؟ شما مىگوييد : « اگر خيرِ اوّل مقدّم شود ، امكان تقديم خيرِ دوم وجود ندارد . يعنى جمع بين استباق به خير اوّل و خير دوم امكان ندارد » ، در اين صورت ، چرا هيئت افعل را از مفاد خودش كنار مىبريد ؟ چرا معناى هيئت افعل - كه وجوب استباق است - را كنار مىگذاريد ؟ وجوب استباق ، به قوّت خودش باقى است ولى در مقام عمل ، امكان جمع وجود ندارد ، زيرا ملاك و مناط در هر دو خير وجود دارد . در اين صورت ، مسألهء مراتب و أهمّ و مهمّ پيش مىآيد . اگر يكى از دو خير ، اهمّ يا محتمل الأهميّة نسبت به ديگرى باشد ، آن خير - ازنظر وجوب استباق - تقدّم دارد و اگر هر دو خير در رتبهء واحدى بودند و أهمّ و مهمّى در كار نبود ، مسألهء تخيير مطرح است ، مثل همان « أنقذ الغريق » كه در باب متزاحمين مطرح مىشود . پاسخ سوم : مستشكل مىگفت : « آيهء شريفهء ( فاستبقوا الخيرات ) مىخواهد استباق را در مورد خيرات مطرح كند نه در مورد مكلّفين . و در اين صورت قرينهء عقلى « ما يلزم من وجوده عدمه فهو محال » اقتضا مىكند كه استباقْ وجوب نداشته باشد و ظهور هيئت افعل در وجوب كنار گذاشته شود » . ما گفتيم : « در كلام مستشكل اشاره‌اى نشده است كه وقتى نتوانستيم آيهء شريفه را بر وجوب حمل كنيم ، پس بر چه معنايى بايد حمل كنيم ؟ و اگر ايشان بخواهد بگويد :\r\n« آيه شريفه ، حمل بر استحباب مىشود » . مىگوييم : قرينهء عقلى « ما يلزم من وجوده عدمه فهو محال » ، همان‌طور كه مانع از حمل آيهء شريفه بر وجوب است ، مانع از حمل\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nآن بر استحباب نيز مىباشد . « 1 » سپس گفتيم : « ممكن است ايشان بخواهد امر را امر ارشادى بگيرد » . اكنون مىخواهيم اين معنا را نيز مورد مناقشه قرار دهيم ، زيرا : اوّلًا : امر ارشادى تابع اين است كه ببينيم آيا عقل ، در مورد امر ارشادى ، حكم به حُسن دارد يا نه ؟ ما وقتى به عقل مراجعه مىكنيم ، مىبينيم اگرچه عقل ، حكم به حُسن مىكند ، ولى خيرات را با هم مقايسه نمىكند و حكم به حسن استباق بنمايد بلكه خيرات را در مقابل تركشان و در مقابل امور غير خير ملاحظه كرده و حكم به حسن استباق نسبت به آنها مىكند . اگر ما بخواهيم امر در آيهء شريفهء ( فاستبقوا الخيرات ) را حمل بر ارشاد كنيم ، بايد بپذيريم كه عقل ، به همين كيفيتى كه در آيه مطرح است ، حكم به حسن استباق مىنمايد . اين مسئله در آيهء شريفهء ( أطيعوا اللَّه ) روشن است . اطاعة اللَّه ، قبل از اينكه در آيهء شريفه ، مأمور به واقع شود ، عقلْ حكم به حسن آن و لزوم آن مىكند . لزوم عقلى به نفس همين اطاعة اللَّه تعلّق گرفته و آيهء شريفه هم حكم را روى همين اطاعة اللَّه برده است . و به عبارت ديگر : مورد حكم عقل و مورد امر ارشادى ، يك عنوان است . حال اگر ما بخواهيم در ما نحن فيه هم مسألهء امر ارشادى را مطرح كنيم ، بايد حكم عقل هم به همين مورد و با همين خصوصيت مطرح باشد . ما اگرچند خير را به عقل عرضه بداريم ، مىبينيم عقل در ارتباط با تقديم يا تأخيرِ خيرى نسبت به خيرِ ديگر حكمى ندارد بلكه مىگويد : « كار خير را بايد هرچه زودتر انجام داد » ، عقل ، اين استباق به خير را در مقابل ترك آن و در مقابل اشتغال به امورى كه اتصاف به خير ندارند مطرح مىكند ، نه اينكه بگويد : « در بعضى از اين خيرات ، نسبت به بعض ديگر ، حسن وجود دارد » . در حقيقت ، آن ارشادى كه مرحوم آخوند در كفايه مطرح مىكند ، غير از ارشادى\r\n\r\n\r\n","description":"","footnote":"\r\n( 1 ) - زيرا ملاك در استحباب ، اصل اتصاف به خيريت است و مراتب ، دخالتى ندارد . در نتيجه خير اوّل و دوم فرقى با هم ندارند و نمىتوان گفت : « استباق ، مستحب است » .\r\n","page_name":" 521 ","page_number":521},
  {"content":"\r\n\r\nاست كه كلام مستشكل حمل برآن مىشود . مرحوم آخوند ، آيهء شريفه را اين‌گونه معنا نكرد ، بلكه استباق به خير را به همان معناى ظاهرش - كه قائل به وجوب فوريت از آن استفاده مىكرد - دانست ، با اين تفاوت كه مرحوم آخوند ، وجوب آن را نپذيرفت . همان چيزى را كه قائل به فوريت ، مىخواست وجوب آن را از آيهء شريفه استفاده كند ، مرحوم آخوند مىفرمود : اين چيز - با قطع‌نظر از آيه - حُسن عقلى دارد و آيهء شريفه هم ارشاد به اين حسن عقلى دارد . يعنى درحقيقت ، محور هر دو حرف يك چيز است . اما در ارتباط با كلام مستشكل اگر بخواهيم يك ارشادى درست كنيم ، تابع اين است كه در همين موردى كه امر ارشادى آيه شريفه در آن مطرح است ، ما يك چنين حكم به حُسن ، از ناحيهء عقل بياوريم ، درحالىكه وقتى ما به عقل مراجعه مىكنيم ، چنين مسأله‌اى از نظر عقل ، مطرح نيست . عقل مىگويد : « مسارعت به‌سوى خير - به‌معناى مقايسه با غير خير و ترك خير - حُسن دارد » . اما اينكه خيرات را كنار هم قرار داده و بين اين‌ها مسألهء استباق را مطرح كنيم ، در چنين چيزى ، حكم به حسن ، معنا ندارد . و علاوه بر اين ، همان اشكال استحباب و وجوب ، در مورد حُسن عقلى هم جريان دارد . وقتى - بنا بر فرض - ملاكْ اصل اشتراك در خيريت است نه ملاحظهء مراتب خيريت ، چه فرقى بين خيرِ اوّل و خير دوم وجود دارد كه عقلْ حكم به حسن استباق بنمايد ؟ آن‌وقت چگونه مىشود ما آيهء شريفه را طورى معنا كنيم كه نه وجوب در آن معنا داشته باشد نه استحباب و نه ارشاد ؟ در نتيجه اين حرفى كه مستشكل مطرح كرده بود باطل است . نتيجهء بحث در ارتباط با مسألهء فور و تراخى از آنچه گفته شد نتيجه گرفته مىشود كه ما نه از نظر لغت و مفاد هيئت افعل چيزى داريم كه دلالت بر فوريت كند و نه در خصوص اوامر شرعيه ، آيه يا روايتى داريم كه بر مسألهء فوريت - به آن نحوى كه محلّ نزاع است - دلالت كند . لذا هم قول به فور\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nباطل است و هم قول به تراخى - به‌معناى تقييد به تراخى نه به‌معناى جواز تراخى - باطل است . چون گفتيم : قائل به تراخى مسألهء جواز تراخى را مطرح نمىكند بلكه مراد او تقييد به تراخى است .\r\n\r\nتذييل بحث فور و تراخى\r\nاگر كسى قائل به فوريت شد - چه در مورد خصوص اوامر شرعيه باشد يا در مطلق اوامر - و معناى فوريت هم تقييد به فوريت بود ، آيا اگر مكلّفْ قيد فوريّت را در مقام عمل ملاحظه نكرد و مأمور به را در زمان اوّل انجام نداد ، در زمان ثانى ، تكليف براى او ثابت است يا اينكه چون تكليفْ مقيّد به فوريّت بوده و « إذا انتفى القيد انتفى المقيّد » ، پس تكليف كنار رفته و در زمان ثانى ، تكليفى وجود ندارد ؟ در پاسخ اين سؤال مىگوييم : به‌طور كلّى در مقيّد و قيدها ، ما به دو نوع مقيّد و قيد برخورد مىكنيم : 1 - مقيَّد و قيدى كه به نحو وحدت مطلوب مطرح است ، يعنى مولا در ارتباط با اين مقيَّد و قيد ، بيش از يك مطلوب ندارد و آن عبارت از مقيّد با توجه به قيد است به‌طورى كه اگر قيدش منتفى شود ، ديگر ذات مقيّد ، هيچ مطلوبيتى براى مولا ندارد ، مثل اينكه مولا بگويد : « أعتق رقبة مقيّدة بالإيمان » و ما فهميديم كه هدف مولا ، بيشتر از يك مطلوب نيست و آن « عتق رقبهء مؤمنه » است ، به‌طورى كه اگر رقبهء غير مؤمنه آزاد شود ، اصلًا سر سوزنى هدف مولا تحقّق پيدا نكرده است . 2 - مقيّد و قيدى كه به نحو تعدّد مطلوب مطرح است ، مثل نمازهاى يوميّه كه مقيد به وقت است . نماز ظهر و عصر ، مقيّد است به ما بين زوال تا غروب شمس ، ولى نحوهء تقيّد آن ، به نحو وحدت مطلوب نيست كه اگر كسى عمداً رعايت اين قيد را نكرد ، ديگر حتى قضاى نماز ظهر و عصر هم بر او واجب نباشد . خير ، مولا در ارتباط با\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nنمازهاى يوميّه - به‌لحاظ تقيّد به وقت - دو مطلوب دارد : يكى اصل صلاة و ديگرى واقع ساختن آن در وقت خاصّ است ، حال اگر اين قيد رعايت نشد - عمدى باشد يا غير عمدى - اصل لزوم صلاة به قوّت خودش باقى است و بعد از وقت هم لازم است انسان آن نماز را به‌عنوان قضا انجام دهد . در ما نحن فيه هم بنا بر قول به فور ، مسألهء تقيّد تكليف به فوريّت مطرح است ، در اين صورت اگر براى ما روشن شود كه تقيد در اينجا مثل تقيّد در « أعتق الرقبة المؤمنة » است ، نتيجه اين مىشود كه اگر فوريت رعايت نشد ، تكليفْ در زمان ثانى وجود نخواهد داشت و هدف مولا نمىتواند در زمان ثانى تحقق يابد ، زيرا مولا يك تكليف داشته و آن‌هم مقيد به فوريّت بوده و تقيّدش هم به نحو وحدت مطلوب بوده است . اما اگر مسألهء تقيّد به فوريت ، به نحو تعدّد مطلوب بود « 1 » - مانند مسألهء تقيّد به وقت - در اين صورت ، با اخلال به فوريت ، اصل تكليف در زمان دوم و سوم هم باقى است و بر مكلّف لازم است كه با اخلال به فوريت ، تكليف را در زمان دوم انجام دهد . مسئله ازنظر مقام ثبوت به اين صورت است ولى آيا از نظر مقام اثبات چگونه است ؟ آيا تقيّد به فوريّت ، از قبيل « أعتق الرقبة المؤمنة » است يا از قبيل تقيّد به وقت ؟\r\nآيا از قبيل وحدت مطلوب است يا از قبيل تعدّد مطلوب ؟ نهايت چيزى كه ما از ادلّه استفاده كنيم ، اصل تقيّد به فوريت است و راهى براى اثبات كيفيت و نوع آن نداريم . حال آيا مكلّف بايد مأمور به را در زمان ثانى انجام دهد يا نه ؟ آيا يك دليل لفظى يا اصل عملى وجود دارد كه وظيفهء مكلّف را در زمان ثانى مشخص كند ؟ در اينجا در مورد اصل لفظى ممكن است كسى بگويد : مقتضاى اطلاق ، عدم وجوب در زمان دوم است ، زيرا همان‌طور كه اصل تكليف نياز به بيان مولا دارد ، ثبوت تكليف در زمان ثانى هم نياز به بيان مولا دارد و اگر مولا متعرّض آن نشد ، نفس\r\n\r\n\r\n","description":"","footnote":"\r\n( 1 ) - چون در بعضى از موارد ، دليل بر وجوب قضاء داريم .\r\n","page_name":" 524 ","page_number":524},
  {"content":"\r\n\r\nهمين عدم تعرّض مولا سبب مىشود كه به اطلاقْ تمسك كرده و حكم به عدم وجوب اتيان مأمور به در زمان ثانى بنماييم . البته در اينجا نمىخواهيم بگوييم : « عقل ، حكم به عدم تكليف مىكند » ، « 1 » بلكه اين ، استفاده از اطلاق است . همان‌طور كه در « أعتق الرقبة » ، اگر مولا قيد ايمان را نياورد و مقدّمات حكمت تمام بود ، به اطلاق تمسك كرده و عدم مدخليت قيد ايمان را اثبات مىكنيم . در اينجا هم مىگوييم : اگر با فرض اخلال به فوريت ، بر مكلّف لازم بود كه مأمور به را در زمان ثانى اتيان كند ، بايد مولا اين مطلب را بيان مىكرد . حال كه بيان نكرده و مقدمات حكمت تمام است ، به اطلاق تمسّك كرده و از راه تمسك به اطلاق ، درمىيابيم كه اتيان مأمور به در زمان ثانى واجب نيست . اين مسئله ، تمسك به حكم عقل نيست بلكه تمسك به عدم تعرّض مولاست .\r\nمولا تكليفى دارد و تكليفش هم مقيّد به فوريّت است و نسبت به ثبوت تكليف در زمان ثانى هم تعرّضى نكرده است ، درحالىكه در مقام بيان بوده و ساير مقدّمات حكمت هم تمام است ، لازمهء اطلاق ، نفى تكليف در زمان ثانى است . نه بقاء تكليف در زمان ثانى . همان‌طور كه قيد ايمان در مورد رقبهء مؤمنه ، نياز به بيان مولا دارد در اينجا هم تعرّض به ثبوت حكم در زمان دوم در صورت اخلال به فوريّت - نياز به بيان مولا دارد و چون مولا در مقام اهمال و اجمال نبوده و ذكرى از اين مسئله به ميان نياورده است ، استفاده مىكنيم كه در زمان دوم ، وجوبى در كار نبوده است و الّا بيان آن بر مولا لازم بود . اما اگر اطلاقى وجود نداشت و نوبت به اصل عملى رسيد ، آيا مقتضاى اصل عملى چيست ؟ در اينجا يك تقريرى براى استصحاب است كه البته ما نديديم كسى آن را مطرح كرده باشد ولى با توجه به اينكه ما مشابه آن را در بعضى از بحث‌هاى فقهى خود مطرح كرده و مسألهء وجوب قضا را - به كيفيتى كه به‌نظر آمده بود - ثابت كرديم ،\r\n\r\n\r\n","description":"","footnote":"\r\n( 1 ) - اين مسئله مربوط به حكم عقل نيست ، بلكه حكم عقل در مرحلهء بعد است .\r\n","page_name":" 525 ","page_number":525},
  {"content":"\r\n\r\nدر اينجا هم همان مطلب را مطرح مىكنيم . بيان مطلب : بعد از آنكه تكليف از ناحيهء مولا توجّه پيدا كرد و اشتغال ذمّه حاصل شد ، در اينجا اگر تقيّد به نحو وحدت مطلوب باشد ، با انتفاء قيد ، تكليف هم ساقط مىشود و اگر به نحو تعدّد مطلوب باشد ، با انتفاء قيد ، تكليفْ باقى است . و بين اين دو قطع ، براى ما شك پيدا مىشود لذا ما شك مىكنيم كه آيا تكليف مولا باقى است يا نه ؟ در مسألهء وقت ، اگر واجبى مقيّد به وقت خاصّى باشد مثلًا كسى نذر كند امسال حجّ انجام دهد - يعنى حجّ مقيّد به امسال - حال اگر مخالفت كرد و حجّ را در اين سال انجام نداد ، بحث مىشود كه آيا قضاء اين حجّ ، واجب است يا نه ؟ يك راه براى حكم به وجوب قضاء ، همين مسألهء استصحاب است . در اينجا به‌واسطهء صيغهء نذر ، يك تكليف الهى گريبان مكلّف را گرفته است . اگر تقيّد به وقت ، به‌صورت وحدت مطلوب باشد ، با گذشتن امسال و عدم اتيان به حجّ ، ديگر جايى براى وجوب وفاى به نذر باقى نمىماند . اما اگر به نحو تعدّد مطلوب باشد ، با اخلال به حجّ در امسال ، اصل حجّ و وجوب وفاى به نذر به‌عهدهء اين شخص است . ما نحن فيه روشن‌تر از مسألهء نذر است ، چون در مسألهء نذر ممكن است كسى بگويد : « مسألهء وحدت و تعدّد ، به خود ناذر ارتباط دارد » ولى در مسألهء تقيّد به فوريّت ، هيچ‌گونه ارتباطى به مكلّف ندارد بلكه مسئله ، به‌طور مستقيم مربوط به تكليف مولا است . اگر تقيّدش به فوريت ، به نحو وحدت باشد ، با اخلال به فوريت ، تكليفْ ساقط مىشود و اگر به نحو تعدّد باشد ، با اخلال به فوريّت ، تكليفْ باقى است . ولى ما چون نحوهء تقيّد را نمىدانيم ، برايمان شك پيدا مىشود كه آيا با اخلال به فوريّت ، تكليف مولا ساقط مىشود يا نه ؟ در اينجا با تمسك به استصحاب كلّى قسم ثانى ، استصحاب بقاء تكليف را جارى مىكنيم و نتيجه اين مىشود كه با اخلال به فوريت ، تكليفْ از بين نرفته و اشتغال و تكليفْ به قوّت خودش باقى است . به‌نظر مىرسد اين راهى است كه ما مىتوانيم به كمك آن ، در واجبات موقّت ، مسألهء وجوب قضاء در خارج از وقت را ثابت كنيم و با استفاده از همين راه مىتوانيم در\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nما نحن فيه - كه به فوريت ، اخلال وارد شده است - بقاء تكليف را ثابت كنيم . در نتيجه مفاد اصل عملى ، مغاير با مفاد اطلاق خواهد بود . مفاد اطلاق ، عدم وجوب اتيان در زمان ثانى بود . ولى در صورتى كه نوبت به اصول عمليه برسد ، مفاد استصحاب ، وجوب اتيان در زمان ثانى و بقاء اشتغال ذمّهء مكلّفْ به اصل تكليف است .\r\nاللهم وفّقنا لما تحبّ و ترضى\r\nالحمد لله ربّ العالمين\r\nپاييز 1376\r\n\r\n","description":"","footnote":"","page_name":" 527 ","page_number":527},
  {"content":"\r\n . \r\n\r\n","description":"","footnote":"","page_name":" 528 ","page_number":528}
  ]