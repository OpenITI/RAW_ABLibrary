[
  {"content":"\r\n\r\nبه فرمان\r\nشاهنشاه آريامهر\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nبنياد فرهنگ ايران\r\nرياست افتخارى\r\nعلياحضرت فرح پهلوى شهبانوى ايران\r\nنيابت رياست\r\nوالاحضرت شاهدخت اشرف پهلوى\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n . \r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\n\r\n[ مقدمات پژوهش 
  ]\r\n\r\n[ مقدمه‌ى ناشر 
  ]\r\nبنياد فرهنگ ايران براى خدمت به زبان فارسى و حفظ و صيانت ميراث گرانبهاى فرهنگ اين سرزمين تأسيس يافته طبع و نشر كتاب و آثار علمى دانشمندان پيشين ايران را از جمله وظايف خود قرار داده است .\r\nدر تاريخ پرافختار كشور كهنسال ما قسمتى كه كمتر شاخته شده كوشش‌هاى علمى دانشمندان سرزمين و خدماتى است كه ايشان به پيشرفت و بسط دانش جهان كرده‌اند آنچه از آثار اين بزرگان به زبان عربى نوشته شده است اكنون مورد استفادهء همه ايرانيان نيست و كتابهاى فراوانى كه به زبان فارسى تأليف يا ترجمه كرده‌اند نيز غالبا هنوز به چاپ نرسيده و نسخه‌هاى معدددى كه از هر يك در كتابخانه‌هاى ايران يا كشورهاى ديگر جهان مانده است از دسترس دانش‌پژوهان دور است .\r\nبه اين سبب شايد در ذهن بعضى كسان اين شبهه حاصل شده باشد كه ايرانيان در زمانهاى پيشين تنها به ادبيّات و هنر و امور ذوقى مىپرداخته و به دانش به معنى خاصّ توّجه شايانى نداشته‌اند .\r\nطبع و تصحيح و نشر كتابهاى علمى قديم هم براى روشن كردن « تاريخ علم » در ايران و جهان لازم و سودمند است و هم اين كتب از نظر شيوهء بيان مطالب علمى و اصطلاحاتى كه در آنها به كار رفته است مورد استفادهء دانشمندان فارسى زبان خواهد بود .\r\nدر اين سلسله نشر كتابهائى كه به زبان فارسى تأليف شده است مقدّم داشته مىشود امّا بعضى از كتابها كه دانشمندان ايران به زبان عربى نوشته‌اند و مطالب آنها به فارسى در نيامده است نيز ترجمه و منتشر خواهد شد .\r\nفهرستى از اصطلاحات علمى كه در هر كتاب به كار رفته است تدوين و به آخر آن افزوده مىشود و هر جا كه اصطلاحى با آنچه در فارسى امروز متداول است متفاوت باشد اصطلاح جديد در مقابل آن ثبت خواهد شد .\r\nاميد است كه اين خدمت فرهنگى مورد استفاده دانش‌پژوهان واقع شود .\r\nدبير كلّ\r\nپرويز ناتل خانلرى\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n . \r\n","description":"","footnote":"","page_name":" شناسنامه 6 ","page_number":6},
  {"content":"\r\n\r\nعلم در ايران \" 3 \"\r\nكتاب\r\nالأغراض الطبّيّة\r\nو المباحث العلائيّة\r\nاز\r\nسيد اسماعيل جرجانى\r\nطبيب نامدار قرن ششم\r\nعكس نسخهء مكتوب در سال 789 هجرى\r\nمحفوظ در كتابخانه مركزى دانشگاه تهران\r\nانتشارات بنياد فرهنگ ايران\r\n10\r\n\r\n","description":"","footnote":"","page_name":" شناسنامه 7 ","page_number":7},
  {"content":"\r\n\r\nاز اين كتاب\r\n2500 جلد در شهريور ماه 1345\r\nدر شركت سهامى ايران چاپ\r\nچاپ شد\r\n\r\n","description":"","footnote":"","page_name":" شناسنامه 8 ","page_number":8},
  {"content":"\r\n\r\n\r\n[ مقدمه‌ى محقق 
  ]\r\n\r\nجرجانى و كتاب الأغراض\r\nنام سيّد اسمعيل جرجانى ، طبيب بزرگ و نويسندهء نامى كتابهاى پزشكى را كم كسى است ، از اهل تحقيق ، كه نداند .\r\nاو پزشك ايرانى نامدارى است كه از سال 434 تا 531 زيسته است و شاگرد ابو القاسم عبد الرحمن بن على بن ابى الصادق النيسابورى ملقب به بقراط الثانى است كه در اواخر قرن پنجم هجرى وفات يافته است .\r\nسيّد اسمعيل جرجانى - الامير السيّد الامام زين الدين اسمعيل بن الحسن بن محمد بن احمد الحسينى الجرجانى المتطبب - از دانشمندان خراسان بود كه چندى در خوارزم در خدمت قطب الدين محمد خوارزمشاه و پسرش علاء الدين اتْسَز به سر برد .\r\nدر جرجان متولد شد و در مرو درگذشت .\r\nدر پزشكى كتابهاى بسيار به فارسى پرداخت . بزرگترين كتاب او « ذخيرهء خوارزمشاهى » است كه به نام قطب الدين محمد بن انوشتكين خوارزمشاه در سال 504 هجرى قمرى نوشته و آن كتاب از زمان تأليف جزء بزرگترين و مهمترين كتابهاى پزشكى شمرده شده است .\r\nكتاب ذخيره در دوازده مجلّد است كه هر جلد خود به چند باب و هر باب به چند فصل تقسيم مىشود و در حقيقت يك « دانشنامهء پزشكى » است كه شامل همهء ابواب و فصول و نكات و مسائل مربوط به علم طب است .\r\n\r\n","description":"","footnote":"","page_name":" 1 ","page_number":9},
  {"content":"\r\n\r\nكتاب ديگر جرجانى به نام اغراض يا الأغراض الطبّيّة و المباحث العلائية ، ملخّصى است از كتاب ذخيره كه آن را به خواهش مجد الدين ابو محمد صاحب بن محمد البخارى ، وزير علاء الدين اتْسَز خوارزمشاه نوشته است .\r\nاين كتاب كه اكنون به خوانندگان عزيز عرضه مىشود در فاصلهء سالهاى 522 - 531 هجرى قمرى تأليف يافته است و نسخه‌اى كه عكس آن اكنون در دست خواننده است در سال 789 به دست سعيد بن جعفر جرجانى كتابت شده است .\r\nنسخه‌اى كه اساس اين چاپ عكسى است متعلق به كتابخانهء مركزى دانشگاه تهران است كه به شمارهء 4856 ثبت شده و شامل 395 برگ است ( متضمن دو برگ سفيد در اول و آخر كتاب ) اما آنچه چاپ شده تنها 357 برگ از اصل نسخه است كه تا آخر كتاب الاغراض مىرسد . بقيهء نسخه تا آخر فصولى از ذخيرهء خوارزمشاهى و مطالب ديگرى است .\r\nاز اين كتاب چند نسخهء كهن‌تر نيز بافى است . اما چون نسخهء حاضر از همهء نسخ ديگر خواناتر و بىغلطتر و كامل‌تر بود مناسب دانستيم كه آن را با چاپ عكسى ( افست ) به دوستداران آثار علمى و ادبى فارسى عرضه كنيم .\r\nاين كتاب در دو مجلّد تدوين شده است :\r\nمجلّد اول كه همين كتاب حاضر است و آن متن نسخه است .\r\nو مجلّد دوم كه حاصل مقابلهء اين نسخه با نسخه‌هاى معتبر و قديم‌تر و فهرست اصطلاحات و لغات و اعلام و غيره خواهد بود به زودى به دست خوانندگان گرامى خواهد رسيد .\r\nبنياد فرهنك ايران اميدوار است كه با اين اقدام ، خدمتى اگر چه ناچيز ، به تاريخ علم در ايران انجام داده باشد .\r\nپ . ن . خ\r\n\r\n","description":"","footnote":"","page_name":" 2 ","page_number":10},
  {"content":"\r\n\r\n\r\n[ مقدمه‌ى مؤلف 
  ]\r\nبسم اللّه الرحمن الرحيم ربّ بارك و يسّر اما بعد حمد اللّه سبحانه و الثناء عليه و الصّلوة على نبيه محمّد المصطفى و على آله اجمعين .\r\nببايد دانست كه هر كه بمجلس پادشاهى وسيلتى خواهد جست يا خدمتى و تحفهء خواهد برد ، هيچ وسيلت و خدمت و هيچ تحفه چون تحفهء علمى نيست ، خاصه كه پادشاه چون خداوند و خداوندزاده ، ملك عالم عادل ولىّ نعمت كريم الطّرفين نصرة الدّين علاء الدوله فخر السّلاطين ابو المظفّر آتسزر بن خوارزم‌شاه حسام امير المؤمنين نَصَر اللّه لِواءه و ادام علاءَه باشد . محكّ علوم ، نقّاد سخن ، صرّاف خواطر ، درّاك حقايق ، بحّاث دقايق ، مردم‌شناس مردم‌پرور ، نفس شريف او جز علوم حقيقى نجويد ، گوهر پاك او جز بدان ميل ندارد ، خاطر روشن او اندر بحث غوامض چون آتش است ، قريحت درست او در حل مشكلات ، كليد اسرار است . دقايق علوم در طينت او سرشتست و حقايق آن در طبع او نهاده . شخصى است از فطنت آفريده و با مروّت پرورده ، كرم خلق او ، جود عادت او ، علم غذاء او ، حكمت زينت او ، عدل سيرت او ، دين حق شعار او ، سنّت دِثار او ، نصرتِ دين كار او ، ايزد عزّ و علا چشم بد روزگار از ساحت بزرگوار او دور دارد و اين دولت و اين مفاخر بر وى و بر اولياء دولت وى پاينده دارد ، بمنّه وجوده .\r\nخادم دعاگوى اسمعيل بن الحسن بن الحسين الحسينى الجرجانى با قصور اندر علم و تقصير اندر خدمت ، هر وقتى دليرى كند و خدمتى علمى سازد و بر مجلس عالى عرضه كند و چنين خدمتى بر چنان خداوندى عرضه كند از حكم مكرمت و مروت بقبول مقابل فرمايد . اما هر كه خدمت علمى بر مجلس پادشاهى عرضه كند صواب آن باشد كه آن خدمت از سرمايهء خويش سازد و از صندوق خود بردارد و سرمايهء خادم ، علم طب است ، و پيش از اين مختصرى خفى ساخته بودست و اكنون به حكم فرمان و دستورى مجلس عالى لا زال عاليا و سفارت امام اجل مجد الدين ابو محمّد صاحب بن محمّد البخارى أدام الله ايّامه و بحسب بحث و تفتيش آن خداوند كه جاويد زياد و بحسب آرزو و درخواست اين سفير اين خدمت ساخته آمد .\r\nو پيش از من\r\n\r\n","description":"","footnote":"","page_name":" 3 ","page_number":11},
  {"content":"\r\n\r\nهر مصنّفى كه كتابى ساخته است در خطبهء كتاب خويش محل و شرف آن كتاب ياد آورده‌اند و فوايد آن باز نموده و ترتيبى داده است و تصرفى كه اندر مسائل آن علوم كرده همه حكايت كرده‌اند و شرح داده اگر خادم دعاگوى را نيز اين محل باشد كه اين كتاب را شرف و محل و زينت او ياد كند عيب نباشد متابعت كردن پيشينگان چنانچه قاعدهء ايشان بوده باشد و از بهر آنكه بحجم كوچكست و بمعنى بزرگ و به صورت مختصر و بكثرت فوايد و شرح مشكلات مبسوط . هيچ نكته‌اى در موضع خويش و فوايد علمى ازين كتاب بيرون و فروگذاشته نيست بلكه اندر مضايق و مواضع بحث تصرفها كرده آمده است و بغايت تحقيق رسانيده و كشف تمام كرده هر فاضلى كه درين علم و بر اسرار و دقايق اين صنعت واقف بود چون مطالعه كند داند كه داد هر نكته داده آمده است و بدين سبب اين كتاب را الاغراض الطبّية و المباحث العلائيّة نام كرده شد . و دعوى خادم آنست كه امروز در علم طب ، مختصرى بدين كمال موجود نيست و درستى اين دعوى بمطالعه معلوم گردد و بمقايسه ظاهر شود . ايزد تعالى جمع اين كتاب بر خداوند ولى نعمت و بر دولت و ولايت او مبارك كناد و برخوردارى دهاد بمنّه و فضله .\r\nو بنياد اين كتاب و ترتيب ، آن بر پنج بخش قسمت كرده شد و هر بخشى كتابى است چنان كه ياد كرده شود و فهرست گفتارها و اجزا و ابواب هر بخشى اينست كه ياد خواهيم كرد بتوفيق الله و حسن معرفته .\r\nكتاب اول از كتاب الأغراض الطبية و المباحث العلائية خوارزمشاهى اندر ياد كردن حد طب و موضوع آن و ياد كردن جزو علمى و عملى از آن و ياد كردن اركان و مزاجها و اين كتاب پانزده گفتار\r\nكتاب دوم از كتاب اغراض اندر حفظ الصحة يعنى نگاه‌داشتن تندرستى و اين كتاب شانزده بابست\r\nكتاب سيم از كتاب اغراض اندر معالجات هر بيمارى و اسباب و علامات آن سر تا بپاء و اين كتاب بيست و شش گفتارست\r\n\r\n","description":"","footnote":"","page_name":" 4 ","page_number":12},
  {"content":"\r\n\r\nكتاب چهارم از اين كتاب اندر ادويهء مفرده و طبع و فعل و مضرت و منفعت و خاصيت هر يك ياد كردن و اين كتاب سه جزو است\r\nكتاب پنجم ازين كتاب اندر قرابادين و اخلاط داروها و تركيب آن و وزن آن و شرابها و لعوقها و قرصها و گوارشها و اطريفلها و معجونها و حبها و آنچ بدين ماند و اين كتاب بيست و سه بابست\r\nفهرست كتاب اول از اعراض از اقوال و اجزا و ابواب چنانك ياد كرده شود بتوفيق الله و حسن معونته\r\nكتاب اول اندر ياد كردن حد طب و موضوع آن و ياد كردن جزو علمى و عملى و اين كتاب پانزده گفتارست\r\nگفتار اول از كتاب اول از اغراض اندر حد طب و ياد كردن جزو علمى و عملى آن و ياد كردن اركان و مزاجها و اين گفتار نوزده بابست\r\nباب اول اندر حد طب و موضوع آن\r\nباب دوم اندر منفعت جزو علم طب و موضوعات آن\r\nباب سيم اندر منفعت جزو عِلمى و عَملى از طب\r\nباب چهارم اندر ياد كردن قول كلى از اركان\r\n\r\n","description":"","footnote":"","page_name":" 5 ","page_number":13},
  {"content":"\r\n\r\nباب پنجم اندر شناختن زمين و احوال آن\r\nباب ششم از گفتار اندر شناختن آب و احوال آن\r\nباب هفتم اندر شناختن هوا و احوال آن\r\nباب هشتم اندر شناختن آتش و احوال آن\r\nباب نهم اندر شناختن مزاج\r\nباب دهم اندر مزاج معتدل و شناختن اعتدال\r\nباب يازدهم اندر مزاج اندامهاء يكسان\r\nباب دوازدهم اندر مزاج سالهاء عمر مردم و احوال آن\r\nباب سيزدهم اندر مزاج اصلى و احوال آن\r\nباب چهاردهم اندر قول كلى اندر اخلاط\r\nباب پانزدهم اندر شناختن احوال خون\r\n\r\n","description":"","footnote":"","page_name":" 6 ","page_number":14},
  {"content":"\r\n\r\nباب شانزدهم اندر شناختن بلغم و احوال آن\r\nباب هفدهم اندر شناختن خلط صفرا و احوال آن\r\nباب هجدهم اندر شناختن سودا و احوال آن\r\nباب نوزدهم اندر شناختن هضم و احوال آن\r\nگفتار دوم اندر شناختن اندامهاء بسيط و مركب از كتاب اول و اين گفتار هفت باب است\r\nباب اول اندر فرق ميان اندامهاء بسيط و مركب\r\nباب دوم اندر شناختن استخوانها و احوال عدد آن\r\nباب سيم اندر شناختن غضروف و احوال آن\r\nباب چهارم اندر شناختن عصبها و احوال آن\r\nباب پنجم اندر شناختن عضلها و غشاها و احوال آن\r\nباب ششم اندر شناختن رگها و احوال آن\r\nباب هفتم اندر شناختن شريان و احوال آن\r\n\r\n","description":"","footnote":"","page_name":" 7 ","page_number":15},
  {"content":"\r\n\r\nگفتار سيم از كتاب اول از اغراض اندر تشريح اندامهاء مركب و اين هفده بابست\r\nباب اول اندر احوال اندامهاء مركّب و قوتهاء آن\r\nباب دوم اندر تشريح دِماغ و احوال آن\r\nباب سيم اندر تشريح چشم و احوال آن\r\nباب چهارم اندر تشريح گوش و احوال آن\r\nباب پنجم اندر تشريح بينى و احوال آن\r\nباب ششم اندر تشريح زفان و احوال آن\r\nباب هفتم اندر تشريح حلق و مرى و حنجره و التهاء دم زدن\r\nباب هشتم اندر تشريح دل و احوال آن\r\nباب نهم اندر تشريح مرى و معده و احوال آن\r\nباب دهم اندر تشريح جگر و احوال آن\r\n\r\n","description":"","footnote":"","page_name":" 8 ","page_number":16},
  {"content":"\r\n\r\nباب يازدهم اندر تشريح زهره و احوال آن\r\nباب دوازدهم اندر تشريح سپرز و احوال آن\r\nباب سيزدهم اندر تشريح رودها و احوال آن\r\nباب چهاردهم اندر تشريح گرده و احوال آن\r\nباب پانزدهم اندر تشريح مثانه و احوال آن\r\nباب شانزدهم اندر تشريح خايه و قضيب و اوعيهء منى\r\nباب هفدهم اندر تشريح رحم و خايهء زنان\r\nگفتار چهارم از كتاب اول اندر تشريح قوّتهاء اندامها و اين گفتار پنج بابست\r\nباب اول اندر قول كلى قوّتها و احوال آن\r\nباب دوم اندر تشريح قوّت طبيعى و ديگر انواع قوّتها\r\nباب سوم اندر تشريح قوت حيوانى\r\n\r\n","description":"","footnote":"","page_name":" 9 ","page_number":17},
  {"content":"\r\n\r\nباب چهارم اندر تشريح قوت نفسانى\r\nباب پنجم اندر آنك هر فعلى از فعلهاء اندامها كه به چند قوت تمام شود\r\nگفتار پنجم از كتاب اول اندر شناختن تندرستى و بيمارى و سبب و مرض و بيماريهاء شركتى و مزاجى و بيماريهاء اندامهاء مركب و غير آن و اين گفتار پنج بابست\r\nباب اول اندر تندرستى مطلق و احوال آن\r\nباب دوم اندر فرق ميان سبب و عرض و مرض\r\nباب سيم اندر بيماريها كه بسبب مشارك اندامها پديد آيد\r\nباب چهارم اندر بيماريهاء مزاجى و احوال آن\r\nباب پنجم اندر بيماريهاء اندامهاء مركب و غير آن\r\nگفتار ششم از كتاب اول اندر شناختن نبض و احوال آن و اين گفتار بيست بابست\r\nباب اول اندر قول كلى اندر نبض و احوال آن\r\nباب دوم اندر منفعت نبض و آنچ از نبض معلوم كنند\r\n\r\n","description":"","footnote":"","page_name":" 10 ","page_number":18},
  {"content":"\r\n\r\nباب سيم اندر آنك نبض كجا و چگونه بايد جست\r\nباب چهارم اندر اجناس نبض و احوال آن\r\nباب پنجم اندر اسباب نبض و احوال آن\r\nباب ششم اندر اسباب نبضهاء مختلف\r\nباب هفتم اندر نبض سالهاء عمر كودك و جوان و كهل و پير\r\nباب هشتم اندر نبض مزاجها\r\nباب نهم اندر نبض نرى و مادگى\r\nباب دهم اندر نبض لاغرى و فربهى\r\nباب يازدهم اندر نبض فصلهاء سال و شهرها و مسكنها\r\nباب دوازدهم اندر نبض رياضت كردن\r\nباب سيزدهم اندر نبض خواب و بيدارى\r\n\r\n","description":"","footnote":"","page_name":" 11 ","page_number":19},
  {"content":"\r\n\r\nباب چهاردهم اندر نبض طعام و شراب\r\nباب پانزدهم اندر نبض استفراغ و احتقان\r\nباب شانزدهم اندر نبض اعراض نفسانى\r\nباب هفدهم اندر نبض گرمابه و آبهاء گرم و سرد\r\nباب هجدهم اندر نبض دردها و آماسها از هر نوعى\r\nباب نوزدهم اندر نبض بيماريهاء سر و احوال آن\r\nباب بيستم اندر نبض انواع تبها\r\nگفتار هفتم از كتاب اول اندر دم‌زدن و احوال آن و اين گفتار مفرد است بىباب\r\nگفتار هشتم از كتاب اول اندر تفسره يعنى آب و قاروره و احوال آن و اين گفتار بيست بابست\r\nباب اول اندر آنك دلائل تفسره بر احوال معده و جگر و احوال اخلاط دلالتى درست است\r\nباب دوم اندر آنك آب كى بايد گرفت و كى عرض بايد كرد\r\n\r\n","description":"","footnote":"","page_name":" 12 ","page_number":20},
  {"content":"\r\n\r\nباب سيم اندر آنك طبيب را از آب چند چيز بايد جست\r\nباب چهارم اندر عدد رنگهاء آب\r\nباب پنجم اندر آب سپيد و اسباب و دلائل آن\r\nباب ششم اندر آب زرد و اسباب و دلائل آن\r\nباب هفتم اندر آب سرخ و اسباب و دلائل آن\r\nباب هشتم اندر بول سياه و اسباب و دلائل آن\r\nباب نهم اندر دلايل مركب رنگهاء مركب و مختلف\r\nباب دهم اندر قوام بول و دلائل آن\r\nباب يازدهم اندر بسيارى و اندكى بول\r\nباب دوازدهم اندر كفك بول و احوال و دلايل آن\r\nباب سيزدهم اندر دلالة رسوب و احوال آن\r\n\r\n","description":"","footnote":"","page_name":" 13 ","page_number":21},
  {"content":"\r\n\r\nباب چهاردهم اندر بسيارى و احوال آن\r\nباب پانزدهم اندر دلايل رنگ رسوب\r\nباب شانزدهم اندر دلايل قوام رسوب\r\nباب هفدهم اندر دلائل روز رسوب پديد آمدن اندر بحران\r\nباب هجدهم اندر دلايل بوى بول\r\nباب نوزدهم اندر بول زنان و فرق ميان بول زنان و مردان\r\nباب بيستم اندر ثمرهء بابهاء گذشته اندر تبها و بول آن\r\nگفتار نهم از كتاب اول اندر شناختن تندرستى و بيمارى از حال ثفل طعام و اين گفتار هفت بابست\r\nباب اول اندر بسيارى و اندكى ثفل\r\nباب دوم اندر ترى و خشكى ثفل\r\nباب سيم اندر رنگهاء ثفل\r\n\r\n","description":"","footnote":"","page_name":" 14 ","page_number":22},
  {"content":"\r\n\r\nباب چهارم اندر ثفل منتفخ و سبك\r\nباب پنجم اندر بوى ثفل\r\nباب ششم اندر كفك ثفل و قراقر آن\r\nباب هفتم اندر چربى و لزجى ثفل و احوال آن\r\nگفتار دهم از كتاب اول اندر شناختن عرق و احوال آن و اين گفتار پنج بابست\r\nباب اول اندر آنك عرق چيست و از چه خبر دهد\r\nباب دوم اندر بسيارى و اندكى عرق\r\nباب سيم اندر بوء و طعم و رنگ عرق\r\nباب چهارم اندر عرق سرد و گرم\r\nباب پنجم اندر عرق رقيق و عرق لزج\r\nگفتار يازدهم از كتاب اول اندر احوال نفث و اين گفتار پنج باب است\r\n\r\n","description":"","footnote":"","page_name":" 15 ","page_number":23},
  {"content":"\r\n\r\nباب اول اندر بسيارى و اندكى و اعتدال نفث\r\nباب دوم اندر رنگهاى نفث\r\nباب سوم اندر طعم و بوء نفث\r\nباب چهارم اندر شكل و قوام نفث\r\nباب پنجم اندر زودى و ديرى و دشوارى و آسانى نفث\r\nگفتار دوازدهم از كتاب اول اندر شناختن اسباب و احوالى كه در تن پديد آيد و هر يك سبب حال دگر باشد طبيعى يا ناطبيعى\r\nباب اول اندر شناختن اجناس سببها و انواع آن\r\nباب دوم اندر سببها كه تن را گرم كند\r\nباب سيم اندر سببها كه تن را سرد كند\r\nباب چهارم اندر سببهاء ترىآرنده\r\nباب پنجم اندر سببهاء خشكىآرنده\r\n\r\n","description":"","footnote":"","page_name":" 16 ","page_number":24},
  {"content":"\r\n\r\nباب ششم اندر اسباب سدّه و احوال آن\r\nباب هفتم اندر اسباب گشادن سدّه و مسام\r\nباب هشتم اندر اسباب نرم‌كننده\r\nباب نهم اندر سببهاء درشتىآورنده\r\nباب دهم اندر اسباب تُخَمه و امتلا\r\nباب يازدهم اندر اسباب ضعيفى اندامها\r\nباب دوازدهم اندر اسباب درد و احوال آن\r\nباب سيزدهم اندر انواع الم و سبب هر يك از آن\r\nباب چهاردهم اندر سببهاء كه اندامها را از جا بيرون آرد\r\nباب پانزدهم اندر آماسها\r\nباب شانزدهم اندر آنك چرا بعضى چيزها اندرون اثر نكند و بيرون اثر كند و چرا بعضى برعكس اينست\r\n\r\n","description":"","footnote":"","page_name":" 17 ","page_number":25},
  {"content":"\r\n\r\nگفتار سيزدهم از كتاب اول اندر اسباب و احوال لذت و لمس و احوال زادن و مردن و اين گفتار شش بابست\r\nباب اول اندر سبب لذت جماع و سبب بيرون جستن آب مرد\r\nباب دوم اندر سبب باز استادن حيض اندر مدت آبستنى\r\nباب سيم اندر سبب آنك بچه كه بهفت ماه زايد تندرست باشد و بقا يابد و آنك بهشت ماه زايد بميرد\r\nباب چهارم اندر سبب افتادن دندانها بهفت سالگى و برامدن آن\r\nباب پنجم اندر برآمدن موى روء و اعضاها و رستن ناخن\r\nباب ششم اندر سبب مرگ طبيعى و مرگ مفاجا\r\nگفتار چهاردهم از كتاب اول اندر تقدمة المعرفة و اين گفتار سه جزو است\r\nجزو اول از اندر بدست آوردن بيمارى كه كدام بيماريست و اين جزو سه بابست\r\nباب اول اندر آنك طريق بازجستن بيمارى از كدام نوعست و كدام بيماريست و چيست\r\nباب دوم اندر بيان جنس و نوع و فصل و خاصه و عرض\r\n\r\n","description":"","footnote":"","page_name":" 18 ","page_number":26},
  {"content":"\r\n\r\nباب سيم اندر آنك طبيب جنس و نوع و فصل و خاصه و عرض بيمارى چگونه بايد جويد و بر حقيقة بيمارى كه از كدام نوع است و كدام بيماريست چگونه واقف گردد\r\nجزو دوم از گفتار چهاردهم از كتاب اول اندر نضج و احوال آن و اين جزو چهار بابست باب اول اندر آنك نضج چيست\r\nباب دوم اندر منفعت نضج و احوال آن\r\nباب سيم اندر آنك اثر نضج چگونه و از كجا پديد آيد\r\nباب چهارم اندر فرق نضج ناقص و نضج تمام\r\nجزو سيم از گفتار چهاردهم اندر احوالى كه دلالة كند بر نيكى و بدى حال بيمار و بيمارى و اين جزو شش بابست\r\nباب اول اندر نشانهاء سلامت و خلاص بيمارى\r\nباب دوم اندر نشانهاء بد كه نشان نااميدى باشد\r\nباب سيم اندر دلالتهاء مختلف كه از ذات بيمارى جويند و از احوال انواع بيماريها و بيمارى مطلق\r\n\r\n","description":"","footnote":"","page_name":" 19 ","page_number":27},
  {"content":"\r\n\r\nباب چهارم اندر آنك علامتهاء كدام اندام قوىتر باشد و اعتماد بر كدام اندام بيشتر باشد و بر دلالتهاى آن\r\nباب پنجم اندر حالها كه در تن پديد آيد و خبر دهد از بيمارى كه خواهد بود\r\nباب ششم اندر بيماريها كه بيماريهاء ديگر زايل شود\r\nگفتار پانزدهم از كتاب اول اندر بحرانها و روزهاء آن و اين گفتار هشت بابست\r\nباب اول اندر آنك بحران چيست\r\nباب دوم اندر آنك بحران چند نوع است\r\nباب سيم اندر وقت بحران و نيك و بد آن\r\nباب چهارم اندر شناختن روزهاء بحران\r\nباب پنجم اندر ايام انذار و احوال آن\r\nباب ششم اندر دورهاء بحران و احوال آن\r\nباب هفتم اندر آنك بحران هر بيمارى كى و چگونه باشد\r\n\r\n","description":"","footnote":"","page_name":" 20 ","page_number":28},
  {"content":"\r\n\r\nباب هشتم اندر علامات بحرانها\r\nكتاب دوم از كتاب الاغراض الطبية اندر حفظ الصحة يعنى نگاه‌داشتن تندرستى و اين كتاب يك گفتار است\r\nگفتار اين كتاب يعنى حفظ الصّحه اندر نگاه‌داشتن تندرستى و اين گفتار شانزده بابست\r\nباب اول اندر تدبير هوا و شناختن احوال آن\r\nباب دوم اندر تدبير فصلهاء سال\r\nباب سيم اندر تدبير مسكنها و خانها و شهرها\r\nباب چهارم اندر جامهاء پوشيدنى و تدبير آن\r\nباب پنجم اندر تدبير غذاها و احوال آن\r\nباب ششم اندر تدبير آب\r\nباب هفتم اندر تدبير شراب و منفعت و مضرت آن\r\nباب هشتم اندر تدبير خواب و بيدارى\r\nباب نهم اندر تدبير حركة و سكون\r\n\r\n","description":"","footnote":"","page_name":" 21 ","page_number":29},
  {"content":"\r\n\r\nباب دهم اندر تدبير استفراغ بداروهاء مسهل\r\nباب يازدهم اندر تدبير استفراغ بقى\r\nباب دوازدهم اندر تدبير فصد و حجامت\r\nباب سيزدهم اندر استفراغهاء ديگر چون ادرار بول و عرق و آنچ بدين ماند\r\nباب چهاردهم اندر تدبير اعراض نفسانى\r\nباب پانزدهم اندر تدبير پيران\r\nباب شانزدهم اندر تدبير مسافران\r\nكتاب سيّم از الاغراض الطبّيّة و المباحث العلائية خوارزمشاهى اندر معالجات و اين كتاب مشتمل است بر نام و حد هر بيمارى و اسباب و علامات خاصهء هر يك و بر علامتهاء بيماريها كه اندر عضوى بمشاركة عضوى ديگر افتد و بر مقدمات و چگونگى پديد آمدن هر بيمارى و بحرانهاء هر يك و انتقال هر يك و علاج آن از سر تا بپاء و اين كتاب بيست و شش گفتار است\r\nگفتار نخستين از كتاب سيم اندر بيماريهاء سر و اين گفتار شش جزو است\r\n\r\n","description":"","footnote":"","page_name":" 22 ","page_number":30},
  {"content":"\r\n\r\nجزو اول از گفتار اول اندر استدلال كلى از افعال و احوال مزاج دماغ و احوال اندامهاء مشارك دماغ و غير آن و تدبيرهاء كلى اندران و اين جزو چهار بابست\r\nباب اوّل اندر جستن نشانهاء سلامت و افت از كارهاء دماغى\r\nباب دوم اندر نشانها كه از اندامهاء مشارك دماغ جويند\r\nباب سيم اندر نشانها كه از مزاج دماغ جويد\r\nباب چهارم اندر اصول و قوانين بيماريهاء سر\r\nجزو دوم از گفتار اوّل از كتاب سيم اندر آماس كه در غشاء دماغ افتد و اسباب و علامات و علاج و اين جزو هفت باب است\r\nباب اول اندر علة قرانيطس يعنى سرسام گرم\r\nباب دوم اندر علة فلغمونى يعنى آماس خونى\r\nباب سيم اندر علة صبارا يعنى ديوانگى صعب\r\nباب چهارم اندر علة حمرة و قوباء دماغ\r\n\r\n","description":"","footnote":"","page_name":" 23 ","page_number":31},
  {"content":"\r\n\r\nباب پنجم اندر علة ليثَرغس يعنى سرسام سرد\r\nباب ششم اندر سهر سباتى و سبات سهرى\r\nباب هفتم اندر آخذه و شخوص و جمود يعنى سوء المزاج سرد\r\nجزو سيم از گفتار اوّل از كتاب معالجات اندر بيماريها كه سبب آن اندر گوهر دماغ باشد و ليكن آماس نباشد و اين جزو پنج باب است\r\nباب اول اندر علة ماليخوليا\r\nباب دوم اندر انواع ديوانگيها\r\nباب سيم اندر غفلة و نسيان و احمقى و صورت بستن چيزهاء باطل و سخن بيهوشانه گفتن و اسباب و علامات آن\r\nباب چهارم از جزو سيم از گفتار اوّل از كتاب معالجات اندر سبات\r\nباب پنجم اندر بىخوابى بافراط و اسباب و علامات و علاج آن\r\nجزو چهارم از گفتار اوّل اندر بيماريها كه سبب آن بلغم غليظ باشد و اندر مجارى و تجافيف دماغ افتد و اين جزو چهار باب است\r\n\r\n","description":"","footnote":"","page_name":" 24 ","page_number":32},
  {"content":"\r\n\r\nباب اول از جزو چهارم از گفتار اوّل اندر علة دُوار و سَدَر و\r\nباب دوم اندر علة دوار و سدر يعنى سر برگشتن\r\nباب سيم اندر علة صرع و علاج آن\r\nباب چهارم اندر علت سكته\r\nجزو پنجم از گفتار اوّل از كتاب معالجات اندر بيماريها كه سبب آن رطوبت فزونى باشد اندر عصبها كه آلت حس و حركة است و اين جزو هشت بابست\r\nباب اول اندر علة خدر يعنى باطل شدن حس لمس\r\nباب دوم اندر علّت رعشه يعنى لرزيدن\r\nباب سيم اندر علة فالج\r\nباب چهارم اندر علت لقوه\r\nباب پنجم اندر علة تشنج\r\nباب ششم اندر علت كزاز\r\n\r\n","description":"","footnote":"","page_name":" 25 ","page_number":33},
  {"content":"\r\n\r\nباب هفتم اندر علة اختلاج\r\nباب هشتم اندر علة كه بتازى اللوى و الفنخيدج گويند\r\nجزو ششم از گفتار اوّل از كتاب سيم از معالجات اندر انواع صداع و اين جزو هشت باب است\r\nباب اوّل اندر انواع صداع گرم\r\nباب دوم اندر صداع سرد\r\nباب سيم اندر صداعى كه از باد غليظ تولد كند\r\nباب چهارم اندر صداعى كه از ضعيفى معده و از قوة حس دماغ خيزد\r\nباب پنجم اندر صداعى كه از پس جماع پديد آيد\r\nباب ششم اندر صداعى كه از جراحت و زخم تولد كند\r\nباب هفتم اندر صداع خمارى\r\nباب هشتم اندر درد شقيقه يعنى درد نيم سر\r\n\r\n","description":"","footnote":"","page_name":" 26 ","page_number":34},
  {"content":"\r\n\r\nگفتار دوم از كتاب سيم از معالجات اندر بيماريهاء چشم و اين گفتار هشت بابست\r\nباب اول اندر قوانين علاج چشم و علاج آن\r\nباب دوم اندر بيماريها كه اندر پلك چشم افتد بخاصه\r\nباب سيم اندر بيماريها كه اندر پلك چشم و ديگر اندامها نيز افتد\r\nباب چهارم اندر بيماريها كه اندر گوشهء چشم افتد\r\nباب پنجم اندر بيماريها كه اندر طبقهء ملتحمه افتد\r\nباب ششم اندر بيماريها كه اندر طبقهء قرنيه افتد\r\nباب هفتم اندر بيماريها كه اندر طبقهء قرنيه افتد\r\nباب هشتم اندر بيماريهاء چشم كه خلل اندر بينائى كند و اندر اجزاء چشم خللى ظاهر نباشد\r\nگفتار سيم از كتاب سيم اندر احوال گوش و شنوائى و اين گفتار هفت بابست باب پنجم اندر بيماريها كه اندر طبقهء ملتحمه افتد\r\nباب ششم اندر بيماريها كه اندر طبقهء قرنيه افتد\r\nباب هفتم اندر بيماريها كه اندر طبقهء قرنيه افتد\r\nباب هشتم اندر بيماريهاء چشم كه خلل اندر بينائى كند و اندر اجزاء چشم خللى ظاهر نباشد\r\nگفتار سيم از كتاب معالجات اندر احوال گوش و شنوائى و اين گفتار هفت بابست\r\nباب اول اندر فضيلة شنوائى و احوال آن\r\n\r\n","description":"","footnote":"","page_name":" 27 ","page_number":35},
  {"content":"\r\n\r\nباب دوم اندر گرانى گوش و باطل شدن شنوايى\r\nباب سيم اندر آماس كه اندر بن گوش و اندر گوش افتد\r\nباب چهارم اندر بيان كردن درد گوش و علاج آن\r\nباب پنجم اندر علاج ريش گوش\r\nباب ششم اندر آوازهاء دروغين كه اندر گوش يافته شود\r\nباب هفتم اندر علاج كوفته شدن گوش از زخمى\r\nگفتار چهارم از كتاب سيم اندر احوال بيماريهاء بينى و اين گفتار پنج بابست\r\nباب اول اندر آفتها كه اندر حس بويايى افتد\r\nباب دوم اندر علة خون آمدن از بينى\r\nباب سيم اندر خارش بينى\r\nباب چهارم اندر بسيار آمدن عطسه\r\n\r\n","description":"","footnote":"","page_name":" 28 ","page_number":36},
  {"content":"\r\n\r\nباب پنجم اندر زكام و نزله و علاج آن\r\nگفتار پنجم از كتاب سيم اندر احوال دهان و زفان و لب و دندان و بيماريهاء آن و اين گفتار سه جزو است\r\nجزو اول از گفتار پنجم از كتاب سيم اندر بيماريهاء لب و دندان و گوشت بن دندان و گند دهان و اين جزو هفت باب است\r\nباب اول اندر كوفتگى لب\r\nباب دوم اندر باسور لب و گوشت فزونى\r\nباب سيم اندر خوره كه بر لب و گوشت بن دندان افتد\r\nباب چهارم اندر سست شدن گوشت بن دندان\r\nباب پنجم اندر دميدگى دهان و بثرها و ريشها\r\nباب ششم اندر آمدن آب از دهان\r\nباب هفتم اندر ناخوشى بوى دهان و علاج آن\r\nجزو دوم از گفتار پنجم از كتاب سيم اندر معالجات اندر احوال بيماريهاء زفان و اين جزو شش بابست\r\n\r\n","description":"","footnote":"","page_name":" 29 ","page_number":37},
  {"content":"\r\n\r\nباب اول اندر سستى و استرخاء زفان\r\nباب دوم اندر تشنج زفان\r\nباب سوم اندر آماس زفان\r\nباب چهارم اندر گرانى زفان و خلل كه اندر سخن گفتن باشد\r\nباب پنجم اندر ضفدع كه بزفان پديد افتد\r\nباب ششم اندر علاج ملازه\r\nجزو سيم از گفتار پنجم از كتاب سيم اندر احوال دندان و علاج آن و اين جزو هفت باب است\r\nباب اول اندر آنك گوهر دندان چيست و مادهء آن از كجاست\r\nباب دوم اندر درد دندان و علاج آن\r\nباب سوم اندر جنبيدن و سستى دندانها\r\nباب چهارم اندر تغيّر لون دندان\r\n\r\n","description":"","footnote":"","page_name":" 30 ","page_number":38},
  {"content":"\r\n\r\nباب پنجم اندر ضعيفى و كند شدن و آب گذاشتن دندان\r\nباب ششم اندر تدبير دندان كودكان اندر وقت برامدن و تدبير دندانى كه ببايد افكند\r\nباب هفتم اندر تدبير نگاه‌داشتن دندان تا درست بود\r\nگفتار ششم از كتاب سيم اندر معالجات اندر بيماريهاء حنجره و حلق و علاج خناق و ذبحه و اين گفتار پنج بابست\r\nباب اول اندر تغيّر آواز و باطل شدن آن\r\nباب دوم اندر آواز تيره و مرتعش و باريك\r\nباب سيم اندر خناق و ذبحه\r\nباب چهارم اندر بثرها كه اندرون حلق برايد\r\nباب پنجم اندر ديوچه كه به حلق اندر آويزد و علاج آن\r\nگفتار هفتم از كتاب سيم اندر معالجات اندر بيماريهاء التهاء دم‌زدن و علاج آن و اين گفتار هفت است\r\nباب اول اندر ضيق النفس و ربو و نفس انتصاب\r\n\r\n","description":"","footnote":"","page_name":" 31 ","page_number":39},
  {"content":"\r\n\r\nباب دوم اندر انواع سرفه و علاج آن\r\nباب سيم اندر برآمدن خون بسرفه و علاج آن\r\nباب چهارم اندر علت ذات الرّيه\r\nباب پنجم اندر علة ذات الصّدر\r\nباب ششم اندر علة سل و علاج آن\r\nباب هفتم اندر علة ذات الجنب و علاج آن\r\nگفتار هشتم از كتاب سيم اندر معالجات اندر احوال بيماريهاء دل و اين گفتار شش بابست\r\nباب اول اندر انواع بيماريهاء دل و قانون علاج آن\r\nباب دوم اندر علة خفقان گرم و علاج آن\r\nباب سيم اندر خفقان سرد و علاج آن\r\nباب چهارم اندر خفقان كه از خشكى بود\r\n\r\n","description":"","footnote":"","page_name":" 32 ","page_number":40},
  {"content":"\r\n\r\nباب پنجم اندر خفقان سودايى\r\nباب ششم اندر غشى و علاج آن\r\nگفتار نهم از كتاب سيم اندر معالجات اندر احوال مرى و معده و اين گفتار بيست و دو بابست\r\nباب اوّل اندر دشوارى فرو بردن طعام و شراب به حلق\r\nباب دوم اندر سوء المزاج گرم اندر معده\r\nباب سيم اندر سوء المزاج گرم با ماده اندر معده\r\nباب چهارم اندر سوء المزاج سرد ساده اندر معده\r\nباب پنجم اندر سوء المزاج سرد با ماده اندر معده\r\nباب ششم اندر معدهء بادناك و علاج آن\r\nباب هفتم اندر درد معده كه از سودا باشد\r\nباب هشتم اندر ضعيفى شهوة طعام اندر معده\r\n\r\n","description":"","footnote":"","page_name":" 33 ","page_number":41},
  {"content":"\r\n\r\nباب نهم اندر شهوت كلبى كه آن را جوع الكلب گويند\r\nباب دهم اندر علة جوع البقر\r\nباب يازدهم اندر علة آرزوهاء بد\r\nباب دوازدهم اندر غالب شدن تشنگى\r\nباب سيزدهم اندر فواق بسيار\r\nباب چهاردهم اندر آروغ بسيار\r\nباب پانزدهم اندر اضطراب معده و سرگشتن\r\nباب شانزدهم اندر قى بسيار افتادن از معده\r\nباب هفدهم اندر قى كه با خون باشد\r\nباب هجدهم اندر علة هيضه و علاج آن\r\nباب نوزدهم اندر ضعف معده و ناگواريدن طعام و درد معده كه از پس طعام پديد آيد\r\n\r\n","description":"","footnote":"","page_name":" 34 ","page_number":42},
  {"content":"\r\n\r\nباب بيستم اندر آماس معده\r\nباب بيست و يكم اندر دُبَيلهء معده و علاج آن\r\nباب بيست و دوم اندر ريشهاء معده و علاج آن\r\nگفتار دهم از كتاب سيم است اندر احوال بيماريهاء جگر و اسباب و علامات و علاج آن و اين گفتار هشت بابست\r\nباب اوّل اندر فعل و خاصيت جگر و احوال آن\r\nباب دوم اندر جگر گرم و علاج آن\r\nباب سيم اندر جگر سرد و علاج آن\r\nباب چهارم اندر سوء المزاج خشك و سوء المزاج تر الندر جگر\r\nباب پنجم اندر ضعف جگر و علاج آن\r\nباب ششم اندر سُدّهء جگر و علاج آن\r\n\r\n","description":"","footnote":"","page_name":" 35 ","page_number":43},
  {"content":"\r\n\r\nباب هفتم اندر درد جگر و بادها كه اندر جگر پديد آيد\r\nباب هشتم اندر آماسهاء جگر و علاج آن\r\nگفتار يازدهم از كتاب سيم اندر احوال بيماريهاء سپرز و علاج آن و اين گفتار سه بابست\r\nباب اول اندر فعل و خاصيّت سپرز\r\nباب دوم اندر آماس سپرز و ضعيفى قوتهاء او\r\nباب سيم اندر علاج درد سپرز كه از باد خيزد\r\nگفتار دوازدهم از كتاب سيم اندر بيماريهاء كه از جگر و سپرز خيزد چون يرقان و استسقا و آنچ بدان ماند و اين گفتار دو جزو است\r\nجزو اول اندر يرقان زرد و سياه و علامات و علاج آن و اين جزو دو بابست\r\nباب اول اندر يرقان زرد و علاج آن\r\nباب دوم اندر يرقان سياه و علاج آن\r\n\r\n","description":"","footnote":"","page_name":" 36 ","page_number":44},
  {"content":"\r\n\r\nجزو دوم از گفتار دوازدهم اندر احوال علة استسقا و علاج آن و اين جزو پنج باب است\r\nباب اول اندر احوال استسقا و انواع آن\r\nباب دوم اندر سوء القنيه و علاج آن\r\nباب سيم اندر استسقاء زقى و علاج آن\r\nباب چهارم اندر استسقاء طبلى و علاج آن\r\nباب پنجم اندر استسقاء لحمى و علاج آن\r\nگفتار سيزدهم از كتاب سيم اندر انواع اسهال و سحج و زحير و اين گفتار هشت بابست\r\nباب اول اندر اسهال دماغى و علاج آن\r\nباب دوم اندر اسهال صفرايى\r\nباب سيم اندر اسهال كبدى\r\nباب چهارم اندر اسهال كه مادهء آن از همهء تن آيد\r\n\r\n","description":"","footnote":"","page_name":" 37 ","page_number":45},
  {"content":"\r\n\r\nباب پنجم اندر اسهال معدى يعنى معده\r\nباب ششم اندر اسهال معوى و علاج آن\r\nباب هفتم اندر علة ذوسنطاريا و علاج آن\r\nباب هشتم اندر علة زحير\r\nگفتار چهاردهم از كتاب سيم اندر معالجات اندر بيماريهاء مقعده و بازگرديدن آن\r\nباب اول اندر سستى شرج و بيرون آمدن مقعده و بازگرديدن آن\r\nباب دوم اندر خارش مقعده و علاج آن\r\nباب سيم اندر علة بواسير\r\nباب چهارم اندر شقاق و علاج آن\r\nباب پنجم اندر علة ناصور و علاج آن\r\nگفتار پانزدهم از كتاب سيم اندر كرمان خورد و بزرگ كه اندر روده تولد كند و اين گفتار دو باب است\r\n\r\n","description":"","footnote":"","page_name":" 38 ","page_number":46},
  {"content":"\r\n\r\nباب اوّل اندر اسباب تولد كرمان و انواع آن\r\nباب دوم اندر علامات و علاج كرمان بزرگ و حب القرع يعنى كدودانه\r\nگفتار شانزدهم از كتاب سيم اندر درد شكم و پيچيدن ناف و انواع قولنج و علاج آن و اين گفتار سه بابست\r\nباب اوّل اندر درد شكم و پيچيدن ناف\r\nباب دوم اندر قولنج و انواع آن\r\nباب سيم اندر علامات و علاج انواع قولنج\r\nگفتار هفدهم از كتاب سيم اندر احوال گرده و مثانه و بيماريهاء آن و اين گفتار شانزده بابست\r\nباب اوّل اندر انواع سوء المزاج گرده و مثانه\r\nباب دوم اندر لاغرى و ضعيفى گرده\r\nباب سيم اندر بادها كه اندر حوالى گرده گردد\r\nباب چهارم اندر آماس گرده و علاج آن\r\n\r\n","description":"","footnote":"","page_name":" 39 ","page_number":47},
  {"content":"\r\n\r\nباب پنجم اندر جرب و بثرهء گرده و جمله آلتهاء بول\r\nباب ششم اندر بول خون و علاج آن\r\nباب هفتم اندر بسته شدن خون اندر گرده و مجراى بول\r\nباب هشتم اندر قرحهء گرده و همهء آلتهاء بول\r\nباب نهم اندر آماس مثانه و علاج آن\r\nباب دهم اندر عسر البول\r\nباب يازدهم اندر قرحهء مثانه\r\nباب دوازدهم اندر استرخاء مثانه\r\nباب سيزدهم اندر تقطير البول و چكيدن آن\r\nباب چهاردهم اندر حرقة البول و سوزانيدن آن\r\nباب پانزدهم اندر علة ذيابيطس و ادرار بول و اندر بستر مىزيدن\r\n\r\n","description":"","footnote":"","page_name":" 40 ","page_number":48},
  {"content":"\r\n\r\nباب شانزدهم اندر سنگ و ريگ كه اندر گرده و مثانه تولد كند\r\nگفتار هجدهم از كتاب سيم اندر معالجات اندر بيماريها كه تعلق به مردان دارد از قضيب و خايه و علاج آن و اين گفتار هشت بابست\r\nباب اوّل اندر آماس قضيب و خايه و علاج آن\r\nباب دوم اندر بزرگ شدن خايه بر سبيل آماس\r\nباب سيم اندر علاج بزرگ شدن خايه كه تا زهار برايد\r\nباب چهارم اندر ريشهاء قضيب و خايه\r\nباب پنجم اندر خارش قضيب و خايه\r\nباب ششم اندر علة فتق و قيله\r\nباب هفتم از اندر ضعيفى قوّت مجامعت و علاج آن\r\nباب هشتم اندر انزال منى و سرعة آن\r\nگفتار نوزدهم از كتاب سيم اندر معالجات اندر بيماريها كه مخصوص است بزنان اندر حيض و بيماريهاء رحم و اين گفتار شش بابست\r\n\r\n","description":"","footnote":"","page_name":" 41 ","page_number":49},
  {"content":"\r\n\r\nباب اول اندر مدت حيض و هنگام بيرون آمدن آن\r\nباب دوم اندر افراط حيض و بازگرفتن آن\r\nباب سيم اندر كمى شير و بسيارى آن\r\nباب چهارم اندر بيماريها كه اندر پستان پديد آيد\r\nباب پنجم اندر آبستنى و حالها كه اندران پديد آيد\r\nباب ششم اندر بيماريهاء رحم و آفتهاء آن\r\nگفتار بيستم از كتاب سيم اندر معالجات اندر درد پشت و تهىگاه و رياح الافرسه و وجع المفاصل يعنى درد پيوندها و بندها و عرق النسا و نقرس و دوالى و داء الفيل و غير آن و اين گفتار هفت بابست\r\nباب اول اندر درد پشت و تهىگاه\r\nباب دوم اندر حدبه و رياح الافرسه\r\nباب سيم اندر وجع المفاصل و نقرس و عرق النسا\r\nباب چهارم اندر دُوالى و داء الفيل\r\n\r\n","description":"","footnote":"","page_name":" 42 ","page_number":50},
  {"content":"\r\n\r\nباب پنجم اندر درد پاشنه\r\nباب ششم اندر علاج كوفته شدن ناخنها\r\nباب هفتم اندر علاج دميدگى و خارش ناخنان\r\nگفتار بيست و يكم از كتاب سيم اندر احوال تبها و انواع آن و اين گفتار چهارده بابست\r\nباب اوّل اندر آنك تب چيست و چگونه پديد آيد و گشارد\r\nباب دوم اندر اجناس و انواع تبها\r\nباب سيم اندر حمّى يوم يعنى تب يك روزه\r\nباب چهارم اندر تب دِق و علاج آن\r\nباب پنجم اندر تب مطبقه و علاج آن\r\nباب ششم اندر تب مُحرقه و علاج آن\r\nباب هفتم اندر تب غبّ خالصه\r\n\r\n","description":"","footnote":"","page_name":" 43 ","page_number":51},
  {"content":"\r\n\r\nباب هشتم اندر تب غبّ غير خالصه و شطر الغب\r\nباب نهم اندر تب رِبع و علاج آن\r\nباب دهم اندر تبها كه زاندرون سرد باشد و بيرون گرم و اندرون گرم باشد و بيرون سرد\r\nباب يازدهم اندر تبهاء بلغمى و علاج آن\r\nباب دوازدهم اندر تبهاء مركب\r\nباب سيزدهم اندر و با و تبهاء وبايى\r\nباب چهاردهم اندر آبله و حصبه\r\nگفتار بيست و دوم از كتاب سيم اندر معالجات اندر انواع آماسها و بثرها و ريشها و اين گفتار دوازده بابست\r\nباب اول اندر آماس بثرهء گرم و خونى\r\nباب دوم اندر آماس طاعون\r\nباب سيم اندر آماس خُراج\r\n\r\n","description":"","footnote":"","page_name":" 44 ","page_number":52},
  {"content":"\r\n\r\nباب چهارم اندر دُمّل و علاج آن\r\nباب پنجم اندر شرى و علاج آن\r\nباب ششم اندر جَمره و نمله آتش پارسى و گاورسيّه\r\nباب هفتم اندر بثرها و ريشها كه بر سطح پوست برايد چون سعفه و شيرينيه و خشك‌رنده و بنات الليل و گر و پريون\r\nباب هشتم اندر آماس سرد بلغمى\r\nباب نهم اندر آماسهاء صُلب چون سعفه و خنازير\r\nباب دهم اندر آماس سرطان\r\nباب يازدهم اندر آماسهاء بادناك و علاج آن\r\nباب دوازدهم اندر علة جذام و علاج آن\r\nگفتار بيست و سيم از كتاب سيم اندر معالجات اندر انواع ريشها و جراحتها و سوختن به آتش و علاج آن و اين گفتار شش بابست\r\nباب اول اندر صفة و نام انواع ريشها و قانون علاج آن\r\n\r\n","description":"","footnote":"","page_name":" 45 ","page_number":53},
  {"content":"\r\n\r\nباب دوم اندر علاج ريشها\r\nباب سيم اندر جراحتها و علاج آن\r\nباب چهارم اندر بيرون آوردن خار و پيكان از جراحت و اندر جراحتهاء كوچك كه بتازى الرد و الخرق گويند\r\nباب پنجم اندر علاج كسى كه او را به چوب زده باشند\r\nباب ششم اندر سحج بُن رانها كه از عرق و نشستن بر اسب افتد و سحج پاشنه و انگشتان كه از موزه باشد\r\nگفتار بيست و چهارم از كتاب سيم اندر آراستگى و پاكيزگى ظاهر تن از سر تا پاى و اين گفتار سه بابست\r\nباب اوّل اندر احوال موى و علاج آن\r\nباب دوم اندر احوال بشره و رنگها كه بر روى پديد آيد\r\nباب سيم اندر احوال اطراف و احوال فربهى و لاغرى آن\r\nگفتار بيست و پنجم از كتاب سيم اندر معالجات زهرها و گفتار هفت بابست\r\nباب اول اندر احتياط كردن از زهرها تا اثر نكند\r\n\r\n","description":"","footnote":"","page_name":" 46 ","page_number":54},
  {"content":"\r\n\r\nباب دوم اندر قانون علاج كسى كه او را زهر داده باشند\r\nباب سيم اندر داروهاء معدنى زيان‌كار\r\nباب چهارم اندر داروهاء نباتى زيان‌كار\r\nباب پنجم اندر داروهاء حيوانى زيان‌كار\r\nباب ششم اندر گزيدن مار و جانوران زيان‌كار و تدبير دور كردن حشرات از خانها و جايگاهها\r\nباب هفتم اندر علاج گزيدن جانوران به تفصيل\r\nگفتار بيست و ششم از كتاب سيم اندر معالجات اندر مجبرى و ردادى و اين گفتار چهار بابست\r\nباب اوّل اندر شكستگى استخوانها\r\nباب دوم اندر صنعت مجبرى و ردادى\r\nباب سيم اندر احوال اندامها كه از جاء خويش بيرون آيد\r\nباب چهارم اندر داروها و طلاها كه اندر مجبرى و ردّادى به كار آيد و قانون علاج آن\r\n\r\n","description":"","footnote":"","page_name":" 47 ","page_number":55},
  {"content":"\r\n\r\nكتاب چهارم از كتاب اغراض اندر ياد كردن ادويهء مفرده و ياد كردن طبع و فعل و منفعت و مضرّت و خاصيت هر يك و اين كتاب سه جزو است بر حروف ابجد ساخته\r\nجزو اول اندر داروهاء غذائى بحروف جمل\r\nجزو دوم اندر داروهاء حيوانى هم به ترتيب حروف جمل\r\nجزو سيم اندر داروهاء مطلق نباتى و معدنى هم بحروف جمل\r\nكتاب پنجم از كتاب الاغراض الطبية اندر قرابادين اين كتاب و ياد كردن شرابها و لعوقها و قرصها و سفوفات و گوارشها و اطريفلها و معجونها و ترياقها و ايارجات و حبهاء مسهل و آنچ بدين ماند چنانك اندر بابها ياد كرده شود و اين كتاب بيست و سه بابست\r\nباب اول اندر ياد كردن سكنگبينها و شرابها\r\nباب دوم اندر لَعُوقها\r\nباب سيم اندر قرصها\r\nباب چهارم اندر سفوفات\r\nباب پنجم اندر گوارشها\r\n\r\n","description":"","footnote":"","page_name":" 48 ","page_number":56},
  {"content":"\r\n\r\nباب ششم اندر اطريفلها\r\nباب هفتم اندر معجونات و ترياقها\r\nباب هشتم اندر ايارجات\r\nباب نهم اندر نقيعها و مطبوخهاء مسهل\r\nباب دهم اندر حبهاء مسهل و غير مسهل\r\nباب يازدهم اندر داروهاء قى\r\nباب دوازدهم اندر داروهاء غرغره\r\nباب سيزدهم اندر سعوطات و شمومات و بخورات و عطوسات و قطورات\r\nباب چهاردهم اندر طليها و ضمادها\r\nباب پانزدهم اندر نطولها\r\nباب شانزدهم اندر روغنها\r\n\r\n","description":"","footnote":"","page_name":" 49 ","page_number":57},
  {"content":"\r\n\r\nباب هفدهم اندر مرهمها\r\nباب هجدهم اندر داروهاء دهان و دندان و كام و زفان و ملازه و غير آن\r\nباب نوزدهم اندر داروهاء چشم\r\nباب بيستم اندر حقنها و شافهاء مسهل و غير مسهل\r\nباب بيست و يكم اندر تدبير بعضى داروها كه ببايد شست و ببايد سوخت و بريان بايد كرد\r\nباب بيست و دوم اندر آنك داروها را چگونه تركيب بايد كرد\r\nباب بيست و سيم اندر عمل معجونهاء بزرگ و ترياقها\r\nتمام شد فهرست كتاب الأغراض الطبية و المباحث العلائية خوارزمشاهى از كتابها و اقوال و اجزا و ابواب اندر علم طب و انواع بيماريهاء مفرد و مركب و اخلاط آن چنان كه ياد كرده شود بتوفيق الله و حسن معونته .\r\n\r\nكتاب نخستين از كتابهاء الأغراض الطبية و المباحث العلائية خوارزمشاهى اندر ياد كردن حد طب و موضوعات آن ، اندر انواع آنچه در طبيبى به كار آيد ، اندر شناختن علتها و علاج آن و اين كتاب پانزده گفتار است چنان كه ياد كرده شود\r\n\r\n","description":"","footnote":"","page_name":" 50 ","page_number":58},
  {"content":"\r\n\r\n\r\nگفتار نخستين من كتاب الأغراض الطبية و المباحث العلائية اندر ياد كردن حد طب و موضوع آن و ياد كردن جزو علمى و عملى از آن و ياد كردن اركان و مزاجها و اين گفتار نوزده بابست\r\n\r\nباب اول اندر حد طب و موضوع آن\r\nببايد دانست كه طب علمى است كه طبيب بدان علم اندر حالهاء تن مردم تندرستى و بيمارى او نگاه كند تا چون درست باشد ، تندرستى بر وى نگاه دارد و چون بيمار گردد او را به حال تندرستى باز آورد چندانكه ممكن گردد ، حدّ طب اينست .\r\nو امّا موضوع طب آنست كه بدانى كه اسباب جمله كاينات از تن مردم و غير آن چهار چيزست ، مادّت و فاعل و صورت و تمامى .\r\nامّا اسباب مادّت ، ببايد دانست كه از تن مردم مادّت نزديكتر كه تندرستى و بيمارى اندر آن پديد آيد ، عضو است يا روح . و مادّت دور تر اخلاط است و دور تر از اخلاط ، اركان است ، چنان كه از پس‌تر معلوم كرده شود . و اين اسباب هم تركيب پذيرد و هم استحالت و انجاميدن اين تركيب و اين استحالت به يگانگى است . و يگانگى اندر اين جاء يا مزاجى باشد يا هيئتى و استحالت ، مزاج است و هيئت تركيب عضو .\r\nو اسباب فاعلى اسبابى است كه هرگاه كه چنان باشد كه بايد و چندانكه بايد و آن وقت كه بايد احوال تن مردم را بر حال خويش نگاه دارد و سبب تندرستى باشد ، و هرگاه كه بر خلاف آن باشد كه بايد و نه بدان مقدار كه بايد و نه در آن وقت كه بايد احوال تن مردم بگرداند و سبب بيمارى گردد ، و طبيبان آن را الأسباب السّتّه گويند و آن هواست و آنچه بدان پيوسته است ، چون احوال شهرها و جايها و فصلهاء سال و طعام و شراب و حركت و سكون و آنچه بدين ماند چون خواب و بيدارى و چون صناعتها و اعراض نفسانى و عادتها و استفراغها بودن و نابودن .\r\nو اما اسباب صورى مزاجها است و تركيبها و قوتها كه از پس مزاج پديد آيد .\r\nو اسباب تمامى افعال است كه از پس مزاج و تركيب پديد آيد و از معرفت افعال معرفت قوتها و معرفت ارواح كه مَرْكَبِ قوتها است حاصل گردد ، چنان كه سپستر ياد كرده آيد .\r\nپس موضوع طب از آنجا كه نظر طبيب اندر تن\r\n\r\n","description":"","footnote":"","page_name":" 51 ","page_number":59},
  {"content":"\r\n\r\nمردم از بهر تندرستى و بيمارى است ، اين اسبابست و طبيب را اين احوال و اسباب و كيفيّت آن و تصرف اندر وى ببايد دانست .\r\n\r\nباب دوم اندر ياد كردن منفعت علم طب و موضوعات آن\r\nببايد دانست كه تن مردم ، جسمى است مركب از مادّه و صورت و مادّه چيزى است آميخته از چهار ركن يعنى از چهار ماده ، يك با ديگر ناسازنده و ناآميزنده و از يكديگر گريزنده ، يعنى هرگاه كه هر چهار از همديگر جدا باشند ، فعل و طبع و جاء هر يك ديگر بود . پس تن مردم بسبب ناسازندگى مادّتهاء او ناچار تباه شونده است و ناسازندگى مادّتها از آنست كه هر يك جاء خويش جويد بطبع ، و ميل بدان جانب دارد بطبع و از يكديگر جدايى جويد بطبع . و صورت قوتى است كه هميشه كوشان است تا اين پيوندها و آميزش كه مادّتها را با هم افتاده است گسسته نشود ، لكن كار صورت ، كارى است بقهر و كوشش و كار مادّتها كاريست بطبع و هرگز كارى كه بقهر و كوشش باشد با كارى كه بطبع باشد برابر نيايد ، اين خود سببى است مر تغيّر احوال تن مردم را كه از تن اوست و از اندرون او .\r\nو اسباب السّتّه كه از اندر باب گذشته ياد كرده آمده است هميشه در وى اثر مىكند و اسباب او را مىگرداند و بدين سبب است كه قهر صورت و كوشيدن آن را با اين سببهاء اندرونى و بيرونى پاى دار نيست . پس بضرورت چيزى بايست كه صورت را يارى دهد از بيرون تا قوّت آن تمامتر آيد ، و آن علم طب است كه ايزد تعالى ارزانى داشته است .\r\nو منفعت طب آنست كه هرگاه كه ايزد تعالى تقدير كرده باشد كه شخصى را اتفاق افتد كه تدبير طبّى با قوّت صورى يار شود احوال تن او بسلامت‌تر از احوال ديگرى باشد كه از تدبير طبّى خالى باشد . و اگر اين شخص را كه فرض كرده آمد ، بيمارى افتد آسان‌تر و زودتر به حال تندرستى بازآيد و الله أعلم و أحكم .\r\n\r\nباب سوم از گفتار اول اندر معرفت جزو عِلمى و عَملى از علم طب\r\nاز بهر آنكه منفعت طب يارى دادن طبيعت است و تدبير نگاه داشتن تندرستى و زايل كردن بيمارى\r\n\r\n","description":"","footnote":"","page_name":" 52 ","page_number":60},
  {"content":"\r\n\r\nباستعمال چيزهاء سودمند و دور داشتن چيزهاء زيان‌كار .\r\nطبيب بايد كه نخست موضوع طب كه ياد كرده آمده است بداند و تندرستى و بيمارى و اسباب هر دو بداند بجمله و تفصيل ، اين جمله را جزو علمى گويند .\r\nو جزو عملى آنست كه بداند كه طبيعت را چگونه يارى توان دادن و تندرستى چگونه نگاه توان داشت و بيمارى چگونه زايل توان كرد و اسباب هر دو چگونه نگاه بايد داشت .\r\nهر شخصى كه اين معانى بدين جمله بداند ، طبيبى تمام باشد اگر عمل كند و اگر نكند ، از بهر آنكه غرض از جزو علمى و شرط طبيبى نه‌آنست كه عمل كند ، ليكن غرض آنست كه بداند كه چگونه عمل بايد كرد .\r\n\r\nباب چهارم از گفتار اول اندر ياد كردن قول كلى از اركان\r\nاركان اجسامى است كه مادّت نخستين اندر همه كائنات از آنست و هر يك جسمى است يكسان هيچ جزوى از هيچ جزوى ديگر به صورت مخالف جزوى ديگر نيست و از آميختن آن انواع كائنات پديد آيد . و اركان چهار است ، خاكست و آب و هوا و آتش . و هر چهار ضدّ يكديگراند و اگرچه مادّت نخستين اندر همه كاينات اين چهار ركن است ، اندر هيچ موجود هيچ‌يك را بطبع و صورتِ خاصّهء خويش بفعل نتوان يافت ، لكن قوت هر يك بسبب آميخته شدن شكسته شده است و ميان هر چهار ، يك طبع مزاجى پديد آمده و بساطت و صورت هر يك باطل شده و ازين چهار ركن دو سنگى است و آن خاك است و آب و دو سبك است و آن هواست و آتش .\r\n\r\nباب پنجم از گفتار اول از كتاب اغراض اندر شناختن زمين و احوال آن\r\nزمين جسمى است بسيط ، يعنى يكسان . جايگاه او فرودِ ديگر اركان است و آنجا بطبع آرام دارد و اگر جزوى را از وى از جاء خويش بقهر بيرون آرند ، بطبع بجاء خويش باز شود ، و معنى گرانى او اين است كه فرود از همه است و بدين سبب او را ثقيل مطلق گويند . و طبع او سرد و خشك است . و منفعت او اندر كاينات آنست كه هر چيزى ، به دو پاى دار گردد و بر آن نهاد كه بنهند بماند بإذن الله .\r\n\r\n","description":"","footnote":"","page_name":" 53 ","page_number":61},
  {"content":"\r\n\r\n\r\nباب ششم از گفتار اول اندر شناختن آب و احوال آن\r\nآب جسمى است بسيط و جايگاه طبيعى او آنست كه گرد همه روى زمين اندر آمده است ، از بهر آنكه از زمين سبك‌تر است و معنى سبكى او اينست كه بر بالاء زمين باشد و بدين سبب او را ثقيل بالاضافه گويند ، يعنى باضافت با هوا گرانست و باضافت با زمين سبك است . و سببى كه پارهء را از زمين برهنه كرد عنايت آفريدگار است تبارك و تعالى تا رُبع شمالى را از آب برهنه كرد تا هم آرام‌گاه مردم و ديگر جانوران باشد و هم خوش‌هواتر باشد ، و باشندگان در وى تندرست باشند . و چون معلوم بود كه جانوران را از آب چاره نباشد ، اندرين پارهء زمين جايگاه آب و زمين يكى كرد و آب را در زمين پراكنده كرد تا همه جايهاء به اندازه مىرسد . بدين عنايت درين پارهء زمين ، سبكى از آب سِتَده شده است و بقهر جاء زمين و آب يكى كرده و گرانى و سبكى هر دو يكسان كرده از بهر صلاح جانوران را تبارك اللّه احسن الخالقين .\r\nاما طبع آب ، سرد و تر است و خاصيّت او آنست كه آسان از هم پراكنده شود و آسان بهم باز آيد و باز جمع شود و همه شكلها و نقشها زود پذيرد ، ليكن نگاه ندارد .\r\nو منفعت او اندر كاينات آنست كه ديگر اركان به دو قابل هيئتها شوند ، از بهر آنكه چيزى تر اگرچه زود از نهاد بشود زودپذير باشد ، چنان كه چيزى خشك اگرچه نهادها دير پذيرد ، لكن دير نگاه دارد و بسبب آميختگى خاك با آب ، خشكى و ريزانى و قبول ناكردن نهادها از خاك برفته است . و در آب تن‌دارى نهادَها پديد آمد و الله أعلم و أحكم .\r\n\r\nباب هفتم اندر شناختن هوا و احوال آن\r\nهوا جسمى است بسيط ، جايگاه او برتر از آب است و فرود از آتش و طبع او گرم و تر است و منفعت او در كاينات آنست كه بسبب آميختگى او با ديگران ، تخلخل و سبكى و گشادگى اندر هرچه مىبايد كه سبك و متخلخل و گشاده باشد ، پديد آيد . از بهر آنكه تر چيزى باشد كه به آسانى از هم پراكنده شود و باز به آسانى بهم جمع شود ، چنان كه از حال آب معلوم است ، هوا درين باب از آب\r\n\r\n","description":"","footnote":"","page_name":" 54 ","page_number":62},
  {"content":"\r\n\r\nفرمان‌بردارتر است . و از غايت لطافت اوست كه جامه را تر نمىكند ، چنان كه آب كند ، از بهر آنكه قوام آب ببسيار غليظتر از قوام هواست و هرچه غليظ باشد بهرچه باز آيد آن را آلوده كند و هرچه غليظتر باشد آلودگى بيش كند چون عسل و مانند آن . و هرچه لطيف‌تر باشد ، آلودگى كمتر كند و هوا از جمله چيزهاء لطيف‌تر است ، بدين سبب هيچ آلودگى نكند . اين فصل و آنچه در معنى برهنگى ربع از زمين ياد كرده آمده است هر دو فصل از علم طبيعى است ، از طب نيست ، لكن خوانندگان اين كتاب را تقاضاء شناختن سبب اين هر دو معنى پديد آيد ، خاصه خواننده پادشاهى باشد . بدين سبب واجب ديده آمد اين هر دو سبب ياد كردن و اين‌قدر اشارتى كتاب را از حد خويش بيرون نبرَد و الله أعلم و أحكم .\r\n\r\nباب هشتم از گفتار اول اندر شناختن آتش و احوال آن\r\nآتش جسمى بسيط است و جايگاه او بر بالاء همه اركانست و غايت سبكى او اينست و بدين سبب او را خفيف مطلق خوانند و طبع او گرم و خشكست و منفعت او در كاينات آنست كه همه چيزها به دو آميخته و لطيف گردد و به دو پخته و رسانيده شود و اجزاء هوا بقوّت او در همه جسمها گذر يابد و آن را كه متخلخل بايد كرد متخلخل كند . و غايت سردى آب و زمين به دو شكسته شود . و جمله اركان را از طبيعت يكسانى مزاجى باز آرد بإذن اللّه عز و جل . و از بهر آنكه كاينات را جز بدين چهار منفعت كه از هر ركنى ياد كرده آمد حاجة و تمامى همه كاينات بدين چهار معنى حاصل است ، دانستيم كه اركان بيش از چهار نيست .\r\n\r\nباب نهم از گفتار اول اندر شناختن مزاج\r\nطبيعت اركان را كه اندر بابهاء گذشته ياد كرده آمده است ، حكما صورت گويند .\r\nو مادّه و گوهر همه اركان يكسان است ، لكن به صورت مخالف يكديگراند ، صورت اثركننده است و مادّه اثر پذيرنده . هرگاه كه دو ضد اندر يكديگر اثر كنند و صورت يك ركن بر مادّهء ركنى\r\n\r\n","description":"","footnote":"","page_name":" 55 ","page_number":63},
  {"content":"\r\n\r\nديگر غلبه كند و صورت او بگرداند بىشك صورت ديگر پديد آرد ، اين صورت را كه پديد آيد كاين گويند و پديد آمدن آن را كون گويند ، و آن صورت را كه از حال خويش بگردد ، فاسد گويند و گرديدن آن را فساد گويند .\r\nو هرگاه كه صورت دو ركن با يكديگر باز كوشند و هر يك اندر گوهرى يكديگر اثر كنند آن را استحالت گويند ، و بدين استحالت قوّتِ هر دو شكسته شود و صورتى و طبيعتى از ميانه پديد آيد ، آن را مزاج گويند .\r\nو هرگاه كه از چهار صورت كه با يكديگر بكوشند و با يكديگر برابر آيند و از دو ديگر يكى قوّة قوىتر آيد مزاج را بدين قوىتر باز خوانند .\r\nمثلا اگر اندر گرمى و سردى معتدل آيد و خشكى بر ترى غلبه كند ، گويند مزاج خشكست و اگر ترى بر خشكى غلبه كند گويند مزاج تر است . و اگر اندر ترى و خشكى معتدل آيد و گرمى بر سردى غلبه كند گويند مزاج گرمست و اگر سردى بر گرمى غلبه كند گويند مزاج سرد است . اين نوع مزاجها مزاج مفرد گويند . و اين چهار مزاج مفرد است و بيرون ازين چهار مفرد نيست ، از بهر آنكه اركان فزون از چهار نيست .\r\nو هرگاه كه هيچ صورت برابر نيايد لكن دو صورت غالب آيد و دو مغلوب ، چهار مزاج مركب پديد آيد ، گرم و خشك ، و گرم و تر ، و سرد و خشك ، و سرد و تر ، بيرون ازين مزاجى ممكن نيست .\r\nپس انواع مزاج نه بيش نيست ، يكى معتدل ، چهار مفرد و چهار مركب .\r\n\r\nباب دهم از گفتار اول از كتاب اغراض اندر مزاج معتدل و شناختن اعتدال\r\nمعتدل از روى قسمت عقلى چيزى باشد كه تركيب اجزاى اركان اندر وى راستار است باشد و قوت صورتها با يك‌ديگر برابر آيد ، و اين اعتدال اندر جهان موجود نيست . و نزديك طبيبان اعتدال تمامى بخش هر اندامى باشد از هر ماده‌اى و هر صورتى . و اين چنان باشد كه هر اندامى از اندامهاء يكسان ، چون گوشت و عصب و استخوان ، هر يك چندانكه او را بايد از گرمى و سردى و ترى و خشكى يافته باشد و مزاج كه او را شايد پديد آمده ، از بهر آنكه هر اندامى را از اندامهاء يكسان مزاجى و اعتدالى است خاصه . و هر اندامى كه از مزاج خاصّهء خويش بگردد ، اعتدال آن اندام و اعتدال آن شخص باطل گردد . و مزاج هر اندامى را اندر هر شخصى\r\n\r\n","description":"","footnote":"","page_name":" 56 ","page_number":64},
  {"content":"\r\n\r\nحدّى است كه اگر بدان حد باشد آن شخص معتدل باشد و اگر از آن بگردد ، اعتدال آن شخص باطل گردد و اين اعتدال بدين‌گونه ، عنايت آفريدگارست سبحانه و تعالى تا مزاج اندام گرم و خشك چون دل ، با مزاج اندام سرد و تر چون دماغ برابرى كند و مزاج اندام گرم و تر چون جگر با مزاج سرد و خشك چون استخوان برابرى كند ، تا چون مزاج اندامها با يكديگر برابرى كنند ، همگى تن را مزاج معتدل پديد آيد ، نه چون معتدل حقيقى لكن اعتدالى كه آن شخص بدان اعتدال تندرست باشد . و از مزاج اندامهاء مردم ، مزاج پوست باعتدال حقيقى نزديك‌ترست ، خاصه مزاج پوست سر انگشتان دست و بدين سبب است كه مردم چيزهاى سرد و گرم را به كف دست و سر انگشتان آزمايند .\r\n\r\nباب يازدهم از گفتار اول اندر مزاج اندامهاء يكسان\r\nچون اندامهاء گرم مردم را و اخلاط را كه اندر تن اوست با پوست كف دست او قياس كنند ، دل او گرم‌تر از همه باشد ، پس خون شريانها ، پس جگر ، پس صفرا ، پس خون ديگر رگها ، پس گوشت ، پس رگهاء شريان ، پس رگهاء ديگر ، پس پوست . و چون اندامهاء سرد و اخلاط سرد با آن قياس كنند ، بلغم از همه سردتر باشد ، پس موى ، پس استخوان ، پس غضروف ، پس رباط ، پس وتر ، پس غشا ، پس عصب ، پس نخاع ، پس دماغ .\r\nو اگر اندامها و اخلاطِ تر را با آن قياس كنند ، نخست بلغم است ، پس دماغ ، پس فربهى ، پس شش ، پس جگر ، پس سپرز ، پس گوشت گرده پس گوشت عضله ، پس گوشت دل ، . و اگر اندامهاء خشك را با آن قياس كنند ، نخست موى است ، پس استخوان ، پس غضروف ، پس رباط ، پس وتر ، پس غشا ، پس رگ ، پس عصبهاء حركت ، پس دل ، پس عصبهاء حس و الله اعلم .\r\n\r\nباب دوازدهم از گفتار اول اندر مزاج سالهاء عمر مردم و احوال آن\r\nمردم را از روز نخست كه ولادت باشد تا پانزده سال اندر حال پروردن و باليدن باشد و اين مدت را روزگار كودكى گويند . و پس از پانزده سال تا مدّت سى سال اندر حال جوانى\r\n\r\n","description":"","footnote":"","page_name":" 57 ","page_number":65},
  {"content":"\r\n\r\nباشد و ازينجا از پروردن و باليدن فرو ايستد بتمامى . و پس از آن تا سى و پنج سال و بعضى تا چهل سال جوانى بماند ، و بعد از آن تا شصت سال كهل باشد ، و پس از شصت سال پيرى باشد .\r\nامّا مزاج اندر كودكى گرم و تر است تا نزديك جوانى ترى بتدريج كمتر مىشود و گرمى غلبه مىگيرد و بدين سبب مزاج جوانى گرم و خشك باشد و گرمى جوان همان باشد كه اندر كودكى بوده باشد ليكن اندر كودكى بسبب بسيارى ترى ، گرمى چندانكه هست پديد نيايد و اندر جوانى آن ترى بتدريج كمتر شده باشد گرمى پديد آيد . و مزاج جوانى معتدل‌تر از مزاج همه عمر باشد . ليكن بقياس بمزاج كودكى گرم و خشست و بقياس با پيرى گرم مطلق باشد ، از بهر آنكه اندر پيرى ، ترى اصلى ، سخت اندك شده باشد و آن ترى كه باشد ، غريب باشد . و اندر كهولت گرمى و ترى خرج مىشود تا آخر عمر . پس واجب آنست كه تن مردم ، هميشه پاءدار و زنده نباشد .\r\nو ببايد دانست كه نقصان حرارت از پس چهل سالگى ضرورى است ، از بهر آنكه مادّهء حرارت ، رطوبت است ، خاصّه رطوبت اصلى مادرزادى . چنان كه مايهء فروغ چراغ ، روغنست چون روغن كمتر شود فروغ چراغ كمتر مىشود . پس همچنين بسبب آنكه رطوبت اصلى را لختى هوا مىستاند و لختى گرمى اصلى خرج مىكند و لختى بحركتها و رياضتها و كارها كه مردم مىكند مىگذارد و خرج مىشود و لختى بشاديها تحليل مىپذيرد . اين خرجها پيوسته مىباشد و از غذاها بَدَل اين خرجها تمام بجاء باز نيايد ، از بهر آنكه هرچند روزگار برمىآيد هضم كمتر مىباشد و چون هضم كمتر باشد بَدَل آنچه خرج شده باشد حاصل نشود و بجايگاه باز نرسد . لكن ترى غريب شود و تر جمع مىشود تا بيك‌بار آن حرارت اندك را كه مانده باشد ، هم از روى آنكه اين ترى بسيار باشد و هم از روى آنكه اين ترى ضدّ آن حرارت است ، آن را فرو گيرد و فرو مىراند . بدين سبب واجب است كه تن مردم هميشه باقى نباشد و اين را طبيبان ، مرگ طبيعى گويند و الله أعلم بالصواب .\r\n\r\nباب سيزدهم از گفتار اول از كتاب اغراض اندر مزاج اصلى و احوال آن\r\nهر شخصى كه مزاج اصلى او بگرمى و خشكى گرايد ، حركات و احوال او اندر همه عمر بحركات و احوال\r\n\r\n","description":"","footnote":"","page_name":" 58 ","page_number":66},
  {"content":"\r\n\r\nجوانان ماند . و آنكه مزاج اصلى او بسردى و ترى يا بسردى ساده گرايد ، احوال و حركات او باحوال پيران ماند و پيرى زود اثر كند . و هر شخصى كه در عمر بدان سالها رسد كه مزاج آن سالها بمزاج اصلى او ماند ، ضعيف و بدحال شود ، از بهر آنكه دو مزاج از يك نوع بر يك شخص جمع شود و يك شخص از دو مزاج و از دو نوع برابر نيايد .\r\nمثلا اگر مزاج اصلى گرم و خشك باشد اوّل ، اندر سالهاء جوانى گرمى و خشكى بر وى زيادت شود ، بدان سبب بد حال شود و چون از آن درگذرد بهتر شود .\r\nو اگر مثلا مزاج اصلى او سرد بود و تر باشد ، اندر جوانى نيك حال شود و اندر پيرى ، سخت بد حال شود .\r\nو اگر مزاج اصلى او گرم و تر باشد ، اندر كهولت نيك‌حال شود .\r\n\r\nباب چهاردهم از گفتار اول از كتاب اعراض قول كلى اندر اخلاط\r\nخلط ، رطوبتى است روان اندر تن مردم و جايگاه طبيعى مر آن را رگهاست و اندامها كه ميان آن گشاده است چون معده و جگر و سپرز و زهره . و اخلاط از غذا خيزد و بعضى خلطها نيك باشد ، آن را طبيعى گويند و بعضى بد باشد آن را ناطبيعى گويند . اما خلط طبيعى آنست كه اندر تن مردم ، مَدَدِ پرورش باشد و بعوض تريها كه بتحليل خرج مىشود ، باشد و از خلط بد اين منفعت نباشد ، آن را بداروها از تن بيرون كنند . و اخلاط چهار است ، خون و بلغم و صفرا و سودا و الله أعلم و أحكم .\r\n\r\nباب پانزدهم از گفتار اول اندر شناختن احوال خون\r\nاما خون گرم و تر است و تولد آن اندر جگر باشد . و طعام كه اندر معده هضم شود لون و قوام آن همچون كشكاب باشد و آن را كيلوس گويند ، و كيلوس كه از معده بجگر آيد بحرارت جگر ، هضمى ديگر يابد و پخته شود و رنگ جگر گيرد و خون گردد و از رگهاء جگر اندر همهء تن پراكنده شود و غذا گردد .\r\nآنچه از جگر بجانب دل آيد از حرارت دل گرم‌تر شود و گداخته گردد\r\n\r\n","description":"","footnote":"","page_name":" 59 ","page_number":67},
  {"content":"\r\n\r\nبدين سبب قوام آن رقيق‌تر باشد و رنگ آن اشقَر باشد .\r\nو تولّد خون طبيعى اندر جگر معتدل باشد ، و از غذاء معتدل و اندر سالهاء كودكى و اندر فصل بهار و از پس حركتها و شاديهاء معتدل ، لون او سرخ باشد و بوى آن خوش و طعم آن شيرين و قوام آن رقيق .\r\nو خون ناطبيعى دو نوع باشد ، يكى آنكه مزاج او بگردد و گرم‌تر از آن شود كه بايد ، يا سردتر ، بىآنكه خلط گرم يا سرد با او بياميزد .\r\nو نوع دوم آنكه صفرا يا فضله با او بياميزد و قوام و بوى و لون و طعم او بگرداند . اما صفرا قوام او را رقيق كند و طعم او را تلخ كند و لون او را درفشان كند .\r\nو سودا قوام او را غليظ كند و رنگ او را سياه كند و طعم او را ترش كند .\r\nو بلغم ، سرخى او كمتر كند و طعم او را تَفِه كند يا شيرينى كم كند و اگر حرارتى باشد طعم او را شور كند و قوام او غليظ كند و اگر حرارت درو بود قوام او را رقيق كند و الله أعلم .\r\n\r\nباب شانزدهم از گفتار اول اندر شناختن بلغم و احوال آن\r\nبلغم دو گونه باشد طبيعى و ناطبيعى . اما طبيعى غذايى است كه طبيعت آن پخته و گوارنده نيست و شايستهء آنست كه آن را تمام بگوارد و غذا گرداند . از بهر آنكه او خونى است ناتمام پخته و طعم آن شيرين باشد و بقياس با مزاج صفرا و خون سرد باشد و بقياس با مزاج تن ، سخت سرد نباشد .\r\nو ناطبيعى چهار نوع است ، يكى آنكه قوام آن سخت رقيق باشد و آن را رطوبت مايئى گويند .\r\nنوع دوم آنكه غليظتر باشد آن را مخاطى گويند .\r\nنوع سيم آنكه نيك غليظ باشد و آن را زجاجى گويند .\r\nنوع چهارم آنكه سخت غليظ باشد و آن را جصّى گويند قوام آن همچون گچ سرشته باشد و رنگ آن سفيد باشد و سبب غليظ شدن آن آن باشد كه اندر مفاصل دير ماند و آنچه لطيف باشد بتحليل از وى شده باشد و باقى غليظ مانده و چنان كه قوام هر نوعى مخالف ديگر نوع باشد ، طعم هر يك نيز مخالف طعم ديگر باشد .\r\nاما طعم رطوبت مايئى ، شيرين باشد ، پس اگر حرارت ضعيف بود نخست آن را گرم كند و بجوشاند و ترش كند چنان كه شيرهء\r\n\r\n","description":"","footnote":"","page_name":" 60 ","page_number":68},
  {"content":"\r\n\r\nميوه‌ها را و اگر حرارت قوى باشد تا مادهء سوخته با آن بياميزد و طعع آن شور كند و بلغم غليظ كه سبب آن خامى باشد ، طعمى ندارد ، بتازى آن را تَفِه گويند ، يعنى بىطعم .\r\nو هر بلغمى كه خام و خالص باشد ، سخت عَسِر و سرد باشد . و آنچه صفراء سوخته با آن بياميزد و آنچه سودا با آن بياميزد ، ترش و سُكوك باشد . و باشد نيز كه سكوك گردد بىآنكه سودا با آن بياميزد ، از بهر آنكه نه حرارت ضعيف او را ترش كرده باشد و نه حرارت غريزى آن را پزانيده باشد ، لكن بر خامى مانده و سخت سرد باشد و مائيّت آن بفسرد و خشك شود و طبع زمين گيرد ، بدان سبب عفص گردد و الله أعلم بالصواب .\r\n\r\nباب هفدهم از گفتار اول اندر شناختن خلط صفرا و احوال آن\r\nخلط صفرايى دو نوع است طبيعى و ناطبيعى . اما طبيعى ، قوام او رقيق‌تر از قوام خون باشد و به وزن سبك‌تر ، از بهر آنكه صفرا كفك خون است و لون او سرخ و طعم او تلخ است و تيز و طبع او گرم و خشكست و تولّد او اندر جگر باشد .\r\nو صفراء ناطبيعى سه گونه باشد ، يكى آنكه در تن زيادت از آن گردد كه بايد . دوم آنكه گرم‌تر و تيزتر گردد و بسوزد . سيم آنكه چيزى با وى بياميزد و اين سه گونه باشد :\r\nيكى آنكه هنوز با خون آميخته باشد و از وى جدا گشته نباشد ، رنگ او سرخ باشد آن را حمرا گويند و اين هنوز ناطبيعى نباشد ، از بهر آنكه بغايت خويش نرسيده نباشد بقياس با آنكه اين را ناطبيعى گويند .\r\nنوع دوم آنكه لختى بلغم با او بياميزد ، قوام او غليظ كند و حرارت او ناقص و لون او همچون زردهء خايه ، آن را محّىّ گويند .\r\nنوع سوم ، آنكه تولّد آن اندر معدهء گرم باشد و رنگ او سبز باشد آن را كرّاثى گويند و ازين نوع تب كمتر تولد كند ، از بهر آنكه معده آن را زود بقى دفع كند يا باسهال و چندان در معده نپايد كه عفن گردد و تب آرد .\r\nو باشد كه صفراء كراثى با نوعى ديگر بسوزد و بطبع و رنگ زنگار گردد ، آن را صفراء زنجارى گويند ، بدترين انواع صفرا اين است .\r\nو باشد نيز كه نوعى از انواع صفرا بسوزد و قوام او غليظ گردد و رنگ او سياه ، آن را صفراء\r\n\r\n","description":"","footnote":"","page_name":" 61 ","page_number":69},
  {"content":"\r\n\r\nسودايئى گويند ، لون او درفشان باشد و طعم او تيز و ترش بود ، زمين از آن برجوشد و مگس گرد آن نگردد و از گذشتن آن بر رودَها سَحج تولد كند ، ليكن زنگارى ازين بدتر باشد و كشنده باشد .\r\nاما منافع صفرا يكى آنست كه خون بقوّت تيزى او اندر رگهاء باريك چون موى بگذرد و به اطراف رسد . و ديگر آنكه از اندامهاء مردم شش را حاجت بيشتر است ، اعنى بغذاء صفرايى از بهر آنكه او متخلخل و سبك است ، و هميشه متحرك بود و آن تخلخل و سبكى و حركت پيوسته اندر وى بقوّت صفرا است و بغذاء صفرايى كه به دو مىرسد . و فضله‌ئى كه از صفرا بماند بزهره اندر آيد و بوقت حاجت لختى از زهره برودها فرود آيد و آن را از بلغم غليظ بشويد و ثفل را دفع كند و تيزى آن عضلهء مقعد را خبر دهد تا مردم بحاجت برخيزد . و هرگاه كه منفذ آن بسته شود و آن‌قدر صفرا بروده فرود نيايد ، مردم بحاجت برنخيزد و نوعى از قولنج تولد كند و اندر رودها كرم دراز و كدودانَه پديد آيد ، نبينى كه اين دو علّت كسانى را افتد كه اندر تن ايشان صفرا كمتر باشد . و تولد صفرا اندر فصل تابستان و اندر وقت خشم باشد و از غذاهاء گرم و خشك و از كارهاء سخت و با رنج باشد .\r\n\r\nباب هجدهم از گفتار اول اندر شناختن سودا و احوال آن\r\nخلط سودا هم دو نوع است ، طبيعى و ناطبيعى . اما طبيعى ، دُردى خون است و بدين سبب ستبرتر و گران‌تر از خون است و طبع او سرد و خشك است و رنگ او سياه و طعم او آميخته است از شيرينى و ترشى و سكوكى . و تولد او اندر سپرز باشد و اندر فصل خريف و از غذاهاء سرد و خشك و از غمها و انديشها و از كارى كه با رنج باشد .\r\nو سوداء ناطبيعى انواع است ، يكى آنست كه خِلط سوخته شود و ثفل و رماديّت آن سودا گردد .\r\nو ببايد دانست كه ثفل جز از خون جدا نشود و جز خون را دُردى نباشد ، از بهر آنكه بلغم خِلطى است غليظ و لزج دُردى از وى جدا نشود و صفرا نيز خلطى است تيز و رقيق كه اگر آن را قدرى باشد و اندكى جدا شود ، طبيعت آن را زود دفع كند ، از بهر آنكه خلط صفرا نيز تر و دُردى آن گذرنده‌تر\r\n\r\n","description":"","footnote":"","page_name":" 62 ","page_number":70},
  {"content":"\r\n\r\nو تيزتر از همهء اخلاطست .\r\nاما خلط كه سوخته شود و ثِفل و رماديّت آن سودا گردد ، اگر اين خلط بلغم رقيق باشد ، طعم سوختهء آن شور باشد و اگر غليظتر باشد طعم آن يا ترش‌تر باشد يا سكوك ، و اگر خون سوخته شود طعم آن آميخته باشد از شيرينى و شورى .\r\nو اگر سوداء طبيعى سوخته شود ، سخت ترش باشد و زمين از آن برجوشد ، مگس نزديك آن نگردد .\r\nو اگر نوعى از صفرا سوخته شود احوال آن اندر باب گذشته ياد كرده آمده است و علّتها كه از آن تولد كند آشفته‌تر از همه علتها باشد كه از جمله سوختهء ديگر اخلاط تولد كرده باشد ، ليكن علاج زودتر پذيرد يا زودتر باز رهاند .\r\nو سوختهء بلغم آهسته‌تر باشد و مضرّت آن ديرتر پديد آيد و علاج ديرتر پذيرد .\r\nو مضرت سودا كه طعم آن سخت ترش باشد از بهر آنكه ترشى لطيف كننده است ، علاج زودتر از آن پذيرد كه ترش نباشد .\r\nو اما انواع ديگر از سوداء ناطبيعى ، يكى آنست كه هرگاه كه سپرز ضعيف شود سودا بخويشتن كمتر پذيرد و سودا با خون اندر رگها بگذرد و اندر همهء تن پراكنده شود علتهاء سودائى تولد كند چون ماليخوليا و يرقان سياه يا از عضوى آماس سودائى پديد آيد و هر خلطى كه در تن دير ماند لطيف او تحليل پذيرد و غليظ او سودا باشد .\r\nو هرگاه كه بلغم شور فسرده شود ، سودا گردد . و هرگاه كه بيماريها دراز گردد ، حال از دو خالى نباشد ، يا همه اندامها خصوصا جگر ضعيف گردد و هضم ثانى و ثالث باطل گردد و اخلاطى كه اندر اعضا باشد ، همه سودا گردد و آنجا كه جگر ضعيف باشد و هضم ثانى ضعيف ، خون بلغمانى تولد كند و به آخر سودا گردد .\r\nو اگر جگر گرم باشد ، كيلوس را بسوزد ، لطيف آن صفراء ناطبيعى باشد و غليظ آن سوداء ناطبيعى .\r\nو اما منافع سودا آنست كه خون به دو قوى گردد تا غذاهاء اندامها قوى باشد و نهاد هر اندامى بدان سبب بر حال خويش بماند و هر عضوى كه در غذاء او سودا بيشتر باشد و به دو رسد چون استخوان و غضروف . و آنچه فضله باشد از خون جدا گردد و بسپرز اندر آيد بمنفذى كه ميان جگر و سپرز است از بهر اين كار و لختى از سپرز بعده برآيد بمنفذى كه ميان سپرز و معده است و معده را بخارد و دغدغه كند و قوّت شهوتِ غذا بيدار كند تا شهوت پديد آيد .\r\nو خون پيران و كسانى كه انديشه بسيار كنند ، سياه باشد و بسودا ماند و فرق آنست كه خون بفسرد و سودا و هيچ خلط ديگر نفسرد .\r\n\r\n","description":"","footnote":"","page_name":" 63 ","page_number":71},
  {"content":"\r\n\r\n\r\nباب نوزدهم از گفتار اول از كتاب اغراض اندر شناختن هضم و احوال‌آن\r\nهضم چهار است ، يكى اندر معده ، دوم اندر جگر ، سوم اندر رگها ، چهارم اندر اندامها . و اندر هر هضم فضله‌ئى هضم تمام نايافته بماند .\r\nاما فضلهء هضم نخستين برودها فرود آيد و بدان طريق دفع شود .\r\nو فضلهء هضم دوم ، بسه بخش گردد و بيشترى بطريق بول دفع شود و بخش ديگر صفرا باشد كه بزهره اندر آيد و بخش سيم سودا باشد كه بسپرز اندر آيد .\r\nو فضلهء هضم سوم و چهارم ، بعضى بتحليل دفع شود و محسوس نباشد و بعضى به عرق و وسخ دفع شود و بعضى بمنفذهاء محسوس و نامحسوس دفع شود . اما منفذهاى محسوس چون منفذ بينى و گوش است و نامحسوس مسام است . و آنچه بجانب مسام آيد بعضى طبيعى باشد و بعضى ناطبيعى باشد . آنچه طبيعى باشد ، موى است و ناخن و آنچه ناطبيعى باشد چون بثرها و گر و آبله و برص و بهق و آماسها و دملها و ريشها و الله أعلم .\r\n\r\nگفتار دوم از بخش اول از كتاب اغراض اندر اندامهاء بسيط و مركب\r\nو اين گفتار هفت بابست\r\n\r\nباب اول از گفتار دوم از بخش اول اندر فرق ميان اندامهاء بسيط و مركّب\r\nاندامها دو نوع است بسيط است و مركّب . اما بسيط ، اندامهاء يكسان را گويند چون استخوان و گوشت و عصب و غير آن و اين اندامها را متشابه الاجزا نيز گويند ، از بهر آنكه هرچه استخوان است همه يك جنس است و گوشت يك جنس و عصب يك جنس ، بدين سبب اين اندامها را بسيط گويند و بپارسى يكسان گويند . و اندامهاى مركب ، آلتهاء مردم را گويند ، چون دست و پاء كه آلت گرفتن و دادن است و آلت رفتن و به مقصد رسيدن . و مركب از بهر آن گويند كه از استخوان و گوشت و عصب و پوست و رگ و غشا ، تركيب شده است و الله أعلم .\r\n\r\nباب دوم از گفتار دوم از بخش اول اندر شناختن استخوانها و احوال و عدد آن\r\n\r\n","description":"","footnote":"","page_name":" 64 ","page_number":72},
  {"content":"\r\n\r\nاستخوان جسمى است خشك ، زمينى و سخت‌ترين اندامها است و او را حس نيست ، بنياد همه تن است و اعتماد حركتها بدوست و پارهاء بسيار است بعضى آنست كه قياس آن قياس بنياد است چون مهرهاء پشت و سرين . و بعضى چون حصينى است اندامهاء شريف را كه در ميان اوست چون قَحْفِ دماغ و تنورهء تن . و بعضى چون سلاح است كه آفت آسيبها باز دارد ، چون خارَها كه بر مهرَهاء پشت است . و عدد آن دويست و چهل و هشت پاره است بدين تفصيل :\r\nاستخوانهاء سر و روى پنجاه و نه پاره است . بعضى آنست كه پيوندهاء آن محكم است و عددهاء پارَها از درزها پديد آيد كه بر سر و رخسار و قاعدهء بينى و سكرهء چشم پيدا است .\r\nازين جمله استخوان سر است كه هفت پاره قَحف است از چهار درز اكليلى و لامى و سهمى و قشرى و هر يك را چهار حد پديد آيد . و چهار پاره ديوارهاء سر است ، يكى استخوان پيشانى و دو استخوان بناگوش و يكى استخوان پسِ سر و يك استخوان وَتَدى كه حمّالِ سر است و قاعدهء دماغ است و همه استخوانهاء سر به دو پيوسته است .\r\nو چهار پاره استخوانهاء صُدْغ است ، از هر سوى دو پارهء اين استخوانهاء صُدغ ظاهر است و از جملهء آن نيست كه حدّ آن از درزهاء پديد آيد .\r\nو استخوانهاء فك بر سوئين چهارده پاره است ازين جمله دو پارهء اصل بينى است و ظاهر است . و دوازده پاره آنست كه حدهاء آن از درزها پديد آيد و اندر ذخيره بشرح ياد كرده آمده است . و دو پاره فك زيرين است و از بهر آنكه دندانها بر فكّ زبرين و زيرين نهاده است آن را در جملهء استخوانهاء سر و روى توان شمرد و عدد آن سى و دو است ، جمله پنجاه و نه پارَه باشد .\r\nو مهرها سى پاره است ، هفت مهرهء گردن است و دوازده مهرهاء پشت است و پنج مهرء كمرگاه است و سه مهره سرين است و سه مهره‌ايست كه نشستگاه مردم بران است و بتازى آن را عُصْعُص گويند .\r\nو استخوانهاء هر دو پهلو بيست و چهار پاره است ، از هر سوى دوازده پاره با دوازده پاره مهرهاء پشت پيوسته و از جملهء پهلوها هفت پاره را پهلوء سينه گويند و باستخوانهاء سينه پيوسته است و تنورهء تن استخوان سينه است . اين پهلوها و مهرهاء پشت و ديگر سَرِ پهلوها بدان پيوسته\r\n\r\n","description":"","footnote":"","page_name":" 65 ","page_number":73},
  {"content":"\r\n\r\nاست .\r\nو استخوانهاء سينه هفت پاره است و از هر دو جانب با پهلوهاء سينه پيوسته است .\r\nو استخانهاء چَنبر گردن دو پاره است .\r\nو استخوانهاء كَتِف كه بپارسى شانه مىگويند دو پاره است . بعضى اصحاب تشريح گفته‌اند بر سر شانهء مردم دو پاره استخوان است آن را قُلّة الكَتِف خوانند ، مخصوص است بمردم و ديگر حيوانات را نيست .\r\nاستخوانهاء دست شصت پاره است ، اندر هر دستى سى پاره ، بدين تفصيل ، استخوان بازو يك پاره ، ساعد دو پاره ، خوردهء دست هشت پاره . از آن جمله هشت پاره اندر دو صف نهاده است و هشتم را العَضْمُ الزّايد گويند ، و قاعدهء عصبى است كه به كف اندر آمده است .\r\nاستخوان پشت دست چهار پاره است كه بتازى المُشْط گويند ، به چهار انگشت پيوسته و انگشت بزرگ كه بتازى ابهام گويند با خورده پيوسته است و پيوند مُشط با خورده محكم است و آنجا حركتى ظاهر نيست . و اين سر كه بخورده پيوسته است چُست بهم باز نهاده است همچون خورده . و آن سر كه بانگشتان پيوسته است ، گشاده‌تر است و دورادورتر تا انگشتان گشاده باشد .\r\nاستخوان انگشتان پانزده پاره است ، هر انگشتى سه پاره ، جمله سى پاره باشد . استخوانهاء تهىگاه دوازده پاره است .\r\nاستخوانهاء پاء از ران تا بقدم شصت پاره ، هر پاء سى پاره ، بدين تفصيل : استخوان ران يك پاره ، استخوان ساق دو پاره ، بر سر زانو يك پاره كه آن را عين الرّكبه خوانند ، استخوان شتالنگ يك پاره ، استخوان پاشنه يك پاره ، استخوان كف پاء يك پاره كه آن را العَضم الزّورقى گويند ، خردها چهار پاره ، بر جانب وحشى قدم دو پاره استخوان است آن را العضم النّردى گويند از بهر آنكه به شكل كعبتين نزديكست . و بعضى از اصحاب تشريح ، يك پاره از استخوانها را العَضم النردى شمارند و بعضى گويند نردى استخوان ديگر است چون استخوانهاء خرده .\r\nاستخوانهاء پشت پاء كه آن را بتازى مُشط گويند پنج پاره است .\r\nاستخوانهاء انگشتان چهارده پاره است ، هر انگشتى سه پاره ، ابهام دو پاره ، جمله دويست و چهل و هشت پاره ، بيرون از استخوان لامى كه در حنجره است و بيرون از استخوانهاء سمسمانى كه در ميان انگشتان است و بيرون از استخوان دل . و استخوان لامى\r\n\r\n","description":"","footnote":"","page_name":" 66 ","page_number":74},
  {"content":"\r\n\r\nكه در حنجره است ، از بهر آن لامى گويند كه به حرف لام ماند اندر خطّ يونانى ، بدين لا .\r\n\r\nباب سيم از گفتار دوم از بخش اول اندر شناختن غضروف و احوال آن\r\nغضروف جسمى است نرم‌تر از استخوان و سخت‌تر از پى ، لختى انعطاف پذيرد ، يعنى بچسبد .\r\nو پيوند پيها و عضلها با استخوان بميانجى غُضروف نيك آيد تا پيوند عضله و پى نرم با استخوان سخت بتدريج باشد ، چنان كه بر سر پهلوها و بر سر شانهء دست پيدا است . و اگر قوّتى و آسيبى رسد ، عضله از استخوان كوفته نشود و غضروف از آن سبب چندان انعطاف پذيرد كه كوفتگى و فشارش نيفتد .\r\nو حنجره غضروف است از بهر آنكه دائم الحركة است تا افتاده نباشد چون گوشت و پوست ، و اندر حركات آسيب او بحوالى حَلق و لَهاة نرسد ، چنان كه اگر استخوان بودى رسيدى .\r\nو فرود از استخوان سينه غضروفى است همچون سَرِ حنجرى ، آن را غضروف حنجرى گويند و قايمهء فم معده است .\r\nو سر بينى غضروف است تا راست استاده باشد و منفذ دم زدن در خواب بسته نشود و تا بوقت استنشاق به آسانى فراز هم آيد و باز شود .\r\nو گوش غضروف است تا چون بادبانى راست ايستاده باشد و آوازها زود در وى مىافتد و باز شود .\r\nو پلك چشم غضروف است و اعتماد حركت عضلهاء چشم بر آن است .\r\nو قصبهء شش غضروف است تا راه نفس پيوسته گشاده باشد و تا از مادهء نزله ، زود اثر نپذيرد . و مهرهء آخرين از مهرهاء پشت كه نشست مردم بر آن است سه مهره است كوچك و هر سه غضروف است تا آسان بتوان نشست و نشستن او راست باشد و چنان نباشد كه اگر استخوان بودى يا گوشت ، از بهر آنكه بر استخوان نشستن از رنج و المى خالى نباشد و گوشت آن اندام ندارد و بر وى آن اعتماد نتوان كرد چنان كه بر غضروف توان كرد .\r\n\r\nباب چهارم از گفتار دوم از بخش اول اندر شناختن عصبها و احوال آن\r\nعصب يعنى پى ، جسمى است نرم ناگسلنده و ناشكننده و نامجوّف و دراز كشيده و بعضى پهن گسترده ،\r\n\r\n","description":"","footnote":"","page_name":" 67 ","page_number":75},
  {"content":"\r\n\r\nآلت حس است و آلت حركت .\r\nو از جملهء عصبها ، يك عصب مجوّف است كه آن را عصب مجوف گويند ، از دماغ رسته است و به چشم اندر آمده ، نور بينايى در آن تجويف بگذرد و به چشم رسد .\r\nو عصبها سه نوع است ، هر سه به صورت مانند يكديگراند ، ليكن بفعل و منفعت هر يك ديگرست .\r\nنوع نخستين يا از دماغ رستست يا از نخاع كه خليفهء دماغ است و قوّت حس و حركتِ همهء تن بدين عصبهاست .\r\nو نوع دوم از سر استخوان رسته است و با استخوان ديگر كه به دو نزديك است پيوسته است و اين نوع قوىتر و محكم‌تر از نوع نخستين است ، اين نوع را رباط گويند .\r\nو نوع سوم آميخته است از هر دو نوع ، آن را وتر گويند ، سرهاء عضلها ازين نوع است و اين را ، هم از حس بهره است و هم از حركة .\r\nو معلوم است كه فرق ميان حيوان و نبات بحس است و بحركة اختيارى و اصل قوّةِ حس و حركت از دماغ است و آلة هر دو ، عصب است .\r\nو گفتيم كه عصبهاء حس و حركت از دماغ رسته است يا از نخاع و نهايت همهء عصبها پوست است ، همه آنجا پراكنده شده است و درهم بافته .\r\nو اندر پوست حيوان كه دباغت كرده باشند ، پراكندگى آن همچون پراكندگى ليفِ باريك پيدا است . آن ليفها آخر و پايان عصبها است ، پايان رگهاء پوست ، از پايان عصبها و رگها بافته است . و همچنانكه اندر چيزهاء بافته ، گشادگيها باشد ، اندر پوست نيز هست ، كه آن را مسام گويند و آن مسام به گوشتى اندك و لطيف پوشيده باشد . حسّ پوست برين پايان عصبها است و حسّ او قوىتر از حسّ همه اندامها است از بهر دو كار : يكى آنكه پايان عصبها به دو رسيده است ، دوم آنكه پوست ملاقى محسوسات است و غذاء پوست از پايان رگها به دو مىرسد و حرارت كه در پوست است بعضى از گوشت است كه مسام بدان پوشيده است و بعضى از پايان رگهاست كه در وى يافته شده است . و بعضى از بخارها كه از همه تن روى به دو آرد و رنگ سرخى كه در پوست مردم است از پايان رگهاست و هم از گوشت و خون كه آنجا مىرسد .\r\nو موى و عرق و شوخ كه بر پوست پديد آيد از مسام پديد آيد .\r\nو ببايد دانست كه از بهر آنكه اصل قوت حس و حركة از دماغ است و آلت هر دو عصب است و هر دو قوت از توسط عصب بدماغ و باندامها مىرسد ، مقدار حجم\r\n\r\n","description":"","footnote":"","page_name":" 68 ","page_number":76},
  {"content":"\r\n\r\nدماغ باندازهء بايست كه معلوم آفريدگارست تبارك و تعالى و معلوم ما نيست . مصلحت نبود از دماغ برداشتن از بهر آنكه اگر همه از دِماغ برداشته آمدى ، حجم او كوچك شدى و از آن مقدار كه مىبايد ، كمتر آمدى ، انسان را نشايستى و انسانيّت حاصل نگشتى . و اگر حجم آن بزرگ آفريدى تا چون عصبها از وى برداشته شود باندازهء خويش باز آيد چهار آفت پديد آمدى :\r\nيكى آنكه سر سخت بزرگ بايستى تا دِماغ بزرگ را جاء بودى .\r\nدوم آنكه چون عصبها از وى برداشته آمدى ، بسيار جاء خالى ماندى .\r\nسوم مسافت از مبدأ تا مقصد دور افتادى و عصبها باندازهء مسافة بايستى و اندر آفتهاء بسيار بودى ، چون بافته شدن و برهم افتادن و گسستن و سستى اندر آمدن .\r\nچهارم آنكه دماغ عضوى است بغايت نرمى و نازكى ، قوّت حركة همه اندامها از وى درست نيامدى و از اعتماد حركتها به دو آفة رسيدى . بدين سبب ، آفريدگار تبارك و تعالى بَرْسانِ رودى بزرگ كه از چشمه‌اى روان شود و مردمان از آن رود جويهاء آب بردارند و بجايها برند ، نخاع را بر طبع دماغ بيافريد و به دو پيوست و خليفتِ او كرد .\r\nپس از نخاع برابر هر اندامى عصبى بيرون آورد و بدان اندام پيوست تا قوّت حس و حركة بميانجى نخاع و عصبهاء نخاعى از دماغ باندامها رسد .\r\nاگر كسى را سؤال افتد و گويد خالى ماندن جاء كنون هم لازم است ، از بهر آنكه هر حجمى كه باشد چون چيزى از وى برداشته شود باندازهء آنچه بردارند جاء خالى ماند در جواب گوئيم آن‌قدر جاء كه خالى مانده است آفريدگار سبحانه و تعالى آن را بر سبيل منفعت به كار برده است ، و آن جاء خالى ، تجاويف و بطونِ دماغ ساخته است و بر آن شكل و نهاد كه بايد ، نهاد . و اين دو منفعت باشد از يك چيزى ، يكى آنكه عصبها كه از دماغ بربايست داشت ، برداشته شد ، دوم آنكه از جاء خالى بطونِ دماغ ساخته آمد ، فَتَبَارَكَ اللَّهُ أَحْسَنُ الْخالِقِينَ .\r\nو اگر حجم دماغ بزرگ كرده شدى ، بزرگى سر و بزرگى تجاويف و بطونِ دِماغ و ناشايستن آن مر انسانيّت را لازم آمدى .\r\nو اگرچه حسّ لمس پوست و گوشت همه تن را هست ، حس ديدن و شنيدن و بوئيدن و چشيدن ، همه اندر سر است و عصبهاء حس نرم‌تر بايست تا محسوسات زودتر اندر يابد و زود خبر\r\n\r\n","description":"","footnote":"","page_name":" 69 ","page_number":77},
  {"content":"\r\n\r\nدهد . اين عصبها كه آلة حاسّتهاست از دماغ رسته است تا گوهر آن همچون گوهر دماغ نرم باشد و اين سه منفعت است اندر يك معنى :\r\nيكى آنكه گفته آمد تا گوهر عصبهاء حسى همچون گوهر دماغ نرم باشد .\r\nدوم آنكه حاسّتها اندر سر است تا مسافت ميان مبدأ و مقصد دور نباشد .\r\nسوم آنكه تا حاسّتها كه جاسوسان و طلايع‌اند ، بر بالا باشند و از محسوسات زود خبر يابند .\r\nو عصبها همه جفت است ، يكى از سوء راست و يكى از سوء چپ برابر يكديگر از پهلويها و مهرهاء گردن و پشت بيرون آمده است و باندامها پيوسته ، مگر يك عصب آخرين كه فرد است و پايان نخاع است ، از منفذ مهرهء آخرين كه نخاع است بيرون آمده است .\r\nاما عصبها كه از دماغ رسته است هفت جفت است و آنچه از نخاع گردن رسته است هفت جفت است و از نخاع پشت دوازده جفت و از نخاع بطن و كمرگاه پنج جفت و از نخاع مهرها كه فرود است و پايان مهرها است شش جفت و يك فرد است ، جمله سى و هشت جفت و يك فرد است .\r\nو ميان معده و دماغ مشاركتى است . بعضى از عصب جفت ششم از عصبهاء دِماغ كه يك شاخ آن اندر غشاء سينه و عصبهاء آن اندر دل و شش و اندر حجاب ، پراكنده شده است و باقى از حجاب فرود آمده است و اندر معده و جگر و ديگر احشا پراكنده شده . و بدين سبب است كه هرگاه كه مردم بوى ناخوش يابند يا چيزى كريه در وهم آرد ، غثيان و قى افتد . و هرگاه كه آب سخت سرد خورد ، حسّ آن اندر ميان دو ابرو بيابد و هرگاه كه معده ضعيف شود و هضم تمام نكند ، بخار كيلوس بد بر سر آيد و مضرتِ آن بدماغ رسد .\r\nو فايده معرفت عصبها آنست كه هرگاه كه در اندامى تشنّجى يا سستى پديد آيد ، سرهاء عصبها را علاج كنند و بر سر و بر مهرهاء گردن و مهرهاء پشت ، ضماد برنهند تا قوّت داروها بسرهاء عصب رسد باذن الله تعالى .\r\n\r\nباب پنجم از گفتار دوم اندر شناختن عضلها و غشاها و احوال‌آن\r\nاصل عضله ، عصبى است كه آن را وتر گويند و در شرح عصب ، ياد كرده آمده است .\r\nيك سر عضله اين وتر است كه از سر استخوان رسته است و يك شاخ از ميان او ، يعنى از ميان وتر راست كشيده\r\n\r\n","description":"","footnote":"","page_name":" 70 ","page_number":78},
  {"content":"\r\n\r\nاست تا بديگر سر عضله ، اين شاخ را مَحْوَر گويند و باقى بر سانِ ليف از هم باز شده است و ميان ليفَها به گوشت آكنده شده . پس ديگر ليفها بهم باز آمده و با محور بهم برتافته و به استخوان عضوى ديگر پيوسته . و ليفهاء ميانگاه فراخ‌تر باز شده است و بدان سبب ميانگاه او ستبرتر است و هر دو سر باريك‌تر بر شكل هليله و غشا بر وى پوشيده است . مجموع اين وتر و محور اين ليفها را و گوشت و غشاها را عضله گويند .\r\nهرگاه كه مردم بقوّت اختيارى خواهد كه عضوى را نزديك عضوى آرد ، عضله را كه بدان عضو پيوسته باشد بجنباند ، عضله بهم باز آيد و كوتاه گردد و ميان او پهن شود ، آن عضو بدين عضو نزديك آيد .\r\nو هرگاه كه خواهد كه عضوى را از عضوى دور كند ، عضله دراز گردد و پهناء آن تنگ شود ، دورى ميان دو عضو پديد آيد .\r\nو هر كجا حسّ است يا حركة است ، يا بعضله است يا بوترِ عضله يا بغشا .\r\nو غشا جسمى است لطيف ، از عصب و رباط بافته شده است .\r\nو منفعت غشا دو گونه است : يكى آنكه عضوى را كه در ميان او باشد ، حس دهد . دوم آنكه عضو را بر شكل و نهادِ خويش نگاه دارد . و از اندرون شكم نيز بغشائى پوشيده است تا قوّتِ حس مىدهد و اندرونِ شكم را چون آستر و بطانهء باشد .\r\nاما عضلهاء اندامهاء روى چون عضلهء پيشانى و رُخساره و عضلهء چشم و كنارهء بينى و لبها و فكّ زبر چهل و پنج عدد است .\r\nاما عضلهء پيشانى با پوست آميخته است ، چنان كه از پوست جدا نشود ، و عضلهاء لب و عضلهاء مقعد هم‌چنين .\r\nو تشريح عضلها اندر كتاب ذخيره ياد كرده آمده است و آنچه اندر ياد كردن اندرين كتاب فايده باشد ، شرح آن گفته آيد ان شاء الله عزّ و جل .\r\nاز جمله آن ، يكى عضلهء رُخساره است و آن دو عضله است پهن از هر سوء يك و هر يكى چهار وتر است . يكى از وترهاء آن از چهار از مهرهء دوم رسته است از مهرهاء گردن و گذر آن نزديك گوش است . و در بعضى مردمان در گوش نزديك‌تر افتد يا خود به گوش پيوسته باشد ، بدين سبب بعضى از مردمان ، گوش بتوانند جنبانيدن . و عضلها كه حركتهاء سر سوء پيش بدان باشد ، يك سرِ آن عضله از استخوان چنبر گردن رسته است و از استخوان سينه و سر ديگر به استخوان بناگوش پيوسته است .\r\nهرگاه كه كسى را قوّت\r\n\r\n","description":"","footnote":"","page_name":" 71 ","page_number":79},
  {"content":"\r\n\r\nبرجاء باشد و سر از پيش بر نتواند آورد آفت اندر عضلها باشد ، ضماد بر چنبر گردن و بناگوش و استخوان سينه بايد نهاد .\r\nو هشت عضله است كه حركت سر بسوى قفا بدان باشد ، و اوتارِ آن از مهرهاء گردن رسته است و به استخوان پس سر پيوسته است .\r\nهرگاه كه سر سوى پيش نتواند آورد ، آفت اندرين هشت باشد يا اندر بعضى از اين عضلها ، ضماد بر پس گردن بايد نهاد .\r\nو چهار عضله است كه حركت سر بسوى چپ بدان باشد ، و سوء راست هم ، دو اندر پس گردن و دو از پيش گردن ، آفت آن و علاج آن بر قياس ديگر عضلها باشد .\r\nعضلهاء حنجره و عظمِ لامى بيست و دو است ، عضلهاء حلقوم شش است و عضلهاء زبان نه است ، اوتار شش عضله از جملهء اين نه عضله از كنار استخوان گوش رسته است كه آن را العظمُ الحنجرى گويند و سوراخ گوش اندرين استخوان است .\r\nو از كنار استخوان پسِ سر دو عضله از كنار فكّ زيرين رسته است . و عضلهء نهم از عضلهء لامى رسته است .\r\nو عضلهاء كتف دوازده است هر كتفى را شش عضله ، سه عضله از پس گردن رسته است و چهارم از عظم لامى . برآمدنِ كتف نزديك گوش بدين چهار عضله است و دو عضلهء ديگر از خارهاء مهرهاء پشت است ، فرو رفتن كتف بسوى زير ، برين عضله باشد .\r\nعضلهاء بازو بيست و شش عضله است ، هر بازوى را سيزده ، ازين جمله سه عضله از استخوانهاء سينه رسته است . و حركةِ بازو بسوى سينه بدان باشد .\r\nو دو عضله از استخوان تهىگاه رسته است و بپيش سر تا بازو پيوسته ، حركةِ بازو بسوى پشت بدان باشد .\r\nو باقى عضلها بر كتف نهاده است و بيشتر گوشت كتف و بازو از آنست و سر آن با استخوان بازو پيوسته است ، حركت بازو بسوى بالا بدين عضلها باشد .\r\nو عضلهاء ساعد هجده است ، ازين جمله ده عضله است كه ساعد را نزديك آورند و از وى دور كنند ، پنج ازين جمله ، نزديك آرنده‌اند و پنج دوركننده و همه اندر بازو نهاده است . و هشت آنست كه ساعد بسوى پيش و پس اندر گردانند و باز گردانند و اين هشت همه بر ساعد نهاده است .\r\nو عضلهاء خورده و مُشط و عضلهاء انگشتان ،\r\n\r\n","description":"","footnote":"","page_name":" 72 ","page_number":80},
  {"content":"\r\n\r\nبيست و شش است اندر هر دستى ، سيزده همه بر ساعد نهاده است و ازين سيزده ، يك عضله از بهر حسّ است و باقى از بهر حركتهاء خورده و مشط و انگشتان .\r\nاما عضلهاء حس ، لطيف است ، وَتَر او زير پوست كف دست و انگشتان گسترده است ، كف را و انگشتان را حس دهد و نگذارد كه آنجا موى برآيد .\r\nعضلهاء دم زدن ، عضلهاء سينه است و عضلهاء پى كه در ميان پهلوهاست هشتاد و هشت است . اما عضلهاء حركت سينه ، بيست است و حجاب از آن جمله است . و عضلها كه در ميان پهلوها است ، هشتاد و هشت است .\r\nو حجاب ، دو عضله است ، يكى سوء راست و يكى سوى چپ و سر هر يك از مهرهء دوازدهم رسته است از مهرهاء پشت و از آنجا پس پهلوء آخرين پيوسته است و براستاء سرِ پهلوها برآمده بوريب ، تا استخوان سينه به دو پيوسته . و عضله نخستين اندر دم زدن و مدد او آن را جنبانيدن اوست . و منفعة او اندر دم زدن ، فزون از منفعتِ ديگر عضلها است ، از بهر آنكه دم زدن اندر خواب و اندر حال غشى بحركة حجاب است و اين حركة ، بىقصد حيوان باشد و ديگر عضلها اندر دم زدن ، يارى دهنده‌اند و حركتهاء آن به قصد حيوان باشد .\r\nو عضلهاء حركت پشت ، چهل و هشت عضله است ، ازين جمله دو عضله است كه آن را بتازى العضلة الصّلب خوانند و اين دو عضله به صورت دو است و ليكن هر يك از بيست و سه عضله ، جمع شده است . و دليل برين آنست كه سرهاء عضلهاء هر يك از مهرهاء پشت و مهرهاء كمرگاه و سرين و نشستگاه رسته است . و اين مهرها بيست و چهار است ، لكن مهرهء نخستين از مهرهاء پشت از آن خالى است ، پس عضله ، بيست و سه باشد . هرگاه كه ازين دو عضله كه وصف كرده آمد ، كوتاه شود ، پشت بسوى قفا ميل كند ، و اگر ازين دو يكى كوتاه شود ، پشت بجانب آن ميل كند .\r\nو دو عضلهء ديگر از مهرهء دهم و يازدهم رسته است از مهرهاء پشت و از اندرونِ شكم بسوى زير فرود آمده است ، اين دو عضله با دو عضلهء ديگر كه اندر حركة سر ، ياد كرده شده است كه حركة سر بسوى پيش بدان باشد ، پشت را بسوى پيش آرند .\r\nو عضلهاء شكم هشت است و عضلهاء قضيب چهار است ، عضلهاء انثيين مردان را چهار است و ديگران را ، دو و عضلهء مثانه يكى است و عضلهاء مقعد\r\n\r\n","description":"","footnote":"","page_name":" 73 ","page_number":81},
  {"content":"\r\n\r\nچهار است .\r\nو عضلهاى رانها بيست و دو است ، هر رانى را يازده .\r\nو عضلهاء بندگاه زانو هجده است ، هر زانو را نه .\r\nو عضلهاء بندگاه قدم ، هفت است و عضلهاء انگشتان بيست و دو است .\r\n\r\nباب ششم از گفتار دوم از بخش اول اندر شناختن رگها و احوال آن\r\nرگها كه اندر همهء تن روان است دو نوع است : يكى نوع از دل رسته است آن را شريان گويند و جمع آن را شرائين گويند . نوع ديگر از جگر رسته است و آن را وريد گويند و جمع آن را آورده گويند .\r\nو آورده دو نوع است : نوع اول از جانب مقعّر جگر رسته است ، و اصل او اندرون جگر پنج شاخ است و هر شاخى شاخهاء بسيار كرده است بر سان بيخ درخت كه اندر زمين پراكنده شود . اينجا كه از جگر بيرون آمده است ، آن را باب گويند ، هشت رگ از وى برخاسته است . آن رگها را بلغت يونان ماساريقا گويند . و هر يك ازين رگها شاخها زده‌اند و بقعر معده و بجمله رودَها پيوسته . فعل همه آنست كه كيلوس را بجگر آرند ، آنچه بمعده پيوسته است از معده آرد ، و آنچه برودها پيوسته است باقى كيلوس را كه از معده با ثفل برودَها فرود آمده است بقوّت مصّاصه از ثفل جدا كند و بجگر آرد تا غذا گردد .\r\nو منفعت اين ، آنست كه آنچه غذا را شايد از كيلوس ، جمله غذا گردد تا مردم را زود بطعام ديگر حاجت نيايد و زود گرسنه نشود .\r\nو نوع دوم آن وريد از جانب محدّب جگر رسته است و از اندرون جگر بيخ كرده ، چنان كه در باب ديگر ياد كرده آيد .\r\nو سرهاء شاخهاء بيخ هر دو نوع به يكديگر پيوسته است و درهم گشاده ، تا هرچه شاخهاء ماساريقا مىكشد از بيخ هر دو بگذرد و در وى پراكنده شود تا همچنان باشد كه جملهء كيلوس مماسِّ جملهء اجزاء جگرست و بقوّت جگر پخته شود و خون گردد .\r\nو هرگاه كه تمام پخته شد ، بدين رگ برآيد كه از جانب محدّب رسته است و اين رگ را كه اينجا از جگر برآيد اجوف گويند كه آنجا كه برآمده است به دو شاخ شده است و از هر شاخى رگهاء بسيار برخاسته است و شاخهاء يك بخش بنيمهء بالا برآمده است و اندر همهء اندامهاء اندرونين و بيرونين پراكنده شده و غذا مىرساند و شاخهاء بخش ديگر بنيمهء زيرين\r\n\r\n","description":"","footnote":"","page_name":" 74 ","page_number":82},
  {"content":"\r\n\r\nآمده است و همچنان اندر همه اندام پراكنده شده و غذا مىرسانند .\r\nو اين رگها را اجوف از بهر آن گويند كه ميان او تهى است و فراخ گشاده تا خون اندر وى ، به آسانى بگذرد . و ميان رگهاء ماساريقا چنان گشاده نيست و بقياس با ميان اجوف ، سخت ناپيدا است و تنگ است ، لكن قوت مزيدن و كشيدن او قوى است .\r\nو منفعت آنكه تجويفِ او چون تجويفِ اجوف نيست ، آنست كه جز كيلوس صافى نكشد و هيچ جزوى از ثفل كه غذا را نشايد در وى راه نيابد . و حاجت به آب كه از پسِ طعام در بايد از بهر آنست كه كيلوس بدان آب رقيق شود و بصحبت آن اندر شاخهاء ماساريقا بگذرد . و بدين سبب گفته‌اند : آب ، گوارش است از بهر دو كار : يكى آنكه قوام كيلوس به آب ، رقيق شود ، دوم آنكه فم معده بسبب سردى آب فراهم آيد و معده بدان سبب بر طعام مشتمل گردد و زودتر هضم كند و بحقيقة ، گوارش است .\r\n\r\nباب هفتم از گفتار دوم از بخش اول اندر شناختن شريان و احوال آن\r\nشريان ، رگهايى است دو تو ، از دل رسته است . از جانب چپ دل ، حرارت غريزى و روح حيوانى اندر وى بگذرد و از دل بهمهء تن برسد .\r\nيك رگ از رگهاء شريان يك توست ، بدين سبب آن را شريان وريدى گويند .\r\nو شريان آنجا كه از دل برآمده است ، به دو شاخ شده است : يكى كه كوچك است از دل بشش اندرآمده است ، شريان وريدى آنست . و شاخ ديگر بزرگست كه آن را بتازى ابهر گويند ، آن نيز دو شاخ شده است و از هر شاخى رگهاء بسيار برخاسته است . رگهاى يك شاخ بنيمهء بالا برآمده است و رگهاء شاخ ديگر بنيمهء زير فرود آمده است و همه رگهاء روح حيوانى و حرارت غريزى بهمهء اندامها مىرساند .\r\nآفريدگار تبارك و تعالى از بهرِ صيانت هر دو يعنى روح حيوانى و حرارت غريزى ، شريان را كه وعا و منفذ هر دو است ، دو تو آفريد تا گذر هر دو اندر چيزى استوار باشد .\r\nو شريان وريدى كه يك تو است ، از بهر آنكه او غذا دهندهء شش است و گوشت شش نرم است و متخلخل و هميشه متحرك است ، پس نشايست كه اين شريان كه در ميان او مىگذرد مضاعف و صلب باشد ، چون شريانهاء ديگر\r\n\r\n","description":"","footnote":"","page_name":" 75 ","page_number":83},
  {"content":"\r\n\r\nليكن واجب كرد كه نرم و موافق گوشت او بود تا از حركت شريان و حركة شش كه بر هم كوبند ، آسيبى بدل نرسد و تا غذا به آسانى ازين شريان بيرون‌تر آيد .\r\nو از جملهء رگهاء ديگر كه آن را آورده گويند ، رگى است دو تو همچون رگهاء شريان ، آن را وريد شريانى گويند . و اين رگ ، شاخى است از شاخهاء اجوف كه بنيمهء بالا برآمده است و آنجا روى سوء بالا كرده است ، بحجاب اندر آمده و اندر وى بگذشته و دو رگ باريك از وى برخاسته است و اندر حجاب پراكنده شده ، و آنچه از حجاب بيرون آمده است چون برابر دل رسيده است ، از وى رگهاء باريك چون موى برخاسته است و اندر غلاف دل پراكنده شده و باقى به چهار شاخ شده است ، يك شاخ نزديك گوش راست دل آمده است و بدل اندر آمده ، وريد شريانى اينست . و بزرگترين رگهاء دل اينست از بهر آنك رگهاء ديگر نسيم هوا بدل مىرساند و آن رگ غذا مىرساند و قوام غذا غليظ است ، واجب گردد كه منفذ غذا فراخ‌تر باشد . و اين رگ اينجا كه بدل اندر آمده است دو غشاى صفيق يعنى محكم تافته بر وى پوشيده شده است ، محكم‌تر از غشاء رگهاء ديگر ، از بهر آنك آن را از تجويف راست رگ بجانب شش رفته است و غذا مىرساند .\r\nو غذاء شش ، خون لطيف و رقيق است موافق گوهر او ، پس واجب گردد كه غشاء اين محكم‌تر باشد تا خون كه از وى برآيد ، بغايت لطافة باشد تا موافق گوهر شش آيد .\r\nو اگر كسى را برين معنى سئوالى افتد و گويد كه اگر شريان وريدى ، يك تو و نرم از جهت نرمى و نازكى گوهرش مىبايد تا از صلابت شريان بر گوشت او آسيب نرسد و آن را نكوبد ، پس وريد شريانى هم اندر ميان گوشت اوست و بدين دو غشاء صفيق همان صلابة شريانى حاصل است و ازين صلابت همان آسيب و همان بركوفتن كه احتراز از آنست ، برجاى اوست و اين معنى ، تناقضى واجب مىكند .\r\nدر جواب گوئيم ، فرق ميان وريد شريانى و شريان وريدى ، ظاهر است از بهر آنك شريان وريدى و گوهر شش ، هر دو متحرك‌اند و از دو متحرك كه ملاقى و مماس يكديگر باشند آسيبى حاصل آيد بضرورت ، خاصّه كه يكى صُلب‌تر باشد ، واجب كند كه صلب نرم را بكوبد .\r\nو پيوند استخوانها با عصبها بميانجى غضروف از بهر اينست تا صُلب نرم را نكوبد و پيوند ميان هر دو بتدريج باشد .\r\nو اينجا وريد شريانى ، متحرك نيست و حركة جز\r\n\r\n","description":"","footnote":"","page_name":" 76 ","page_number":84},
  {"content":"\r\n\r\nشش را نيست ، پس ميان ايشان آسيب و زحمت نيست ، نبينى كه قصبهاء شش كه اندر ميان اوست سخت صُلب است كه از آن هيچ آسيب و زحمت نيست ، از بهر آنك متحرك نيست ، پس از غشاء وريد شريانى هم نباشد و تناقض لازم نيست .\r\nاز بهر آنك شريان بزرگ كه آن را ابهُر گويند ، رگى معروف است ، تشريح آن فرو نتوان گذاشت .\r\nببايد دانست كه اين رگ آنجا كه از دل برآمده است ، دو رگ از وى برخاسته است و هر دو گرد دل اندر آمده‌اند ، يكى اندر همهء دل پراكنده شده و ديگر اندر تجويف راست دل پراكنده شده است . و باقى از ابهُر دو بخش گشتست ، يكى خردتر و ديگر بزرگتر ، اما خردتر بسوء بالا برامده است و هم دو شاخ گشته است همچنان متفاوت .\r\nشاخ بزرگتر بوريب اندر سينه بگذشته است و نزديك وداجين آمده و اين را وداج غاير گويند ، بسه شاخ شده است دو شاخ بنزديك وداج كه غاير گويند آمده از هر سوى يكى اين هر دو شاخ عِرق سُباتى گويند و يك شاخ بقحف دماغ آمده است و آنجا متفرق شده و شبكه كه اندر زير دِماغ است از شاخهاء او بافته شده است و آخر اين شاخها جمع شده به دو بخش و هر دو بدماغ اندر آمده .\r\nاما وِ داج ، رگى است از رگهاء گردن ، يكى سوء راست و يكى سوء چپ و اصل او شاخى است از شاخهاء رگ اجوف كه بسوء بالا برآمده است ، ز اندرونِ چنبر گردن برآمده است و به گردن اندر آمده و نزديك قصبهء شش و مرى نهاده است اندر پس شريان .\r\nو حيوان را كه بسمل كنند تا اين دو رگ بريده نشود بسمل تمام نباشد و الله اعلم و احكم .\r\n\r\nگفتار سيم از بخش اول از كتاب الاغراض الطّبّية اندر تشريح اندامهاء مركّب و اين گفتار هفده بابست\r\n\r\nباب اول از گفتار سيم اندر احوال كلّى اندر اندامهاء مركّب و قوّتهاء آن\r\nببايد دانست كه همه آلتها و قوتها كه مردم محتاج‌اند تا زنده بمانند و يا غذا كه قوام تن او بدان است و مدد قوتهاء او از آنست كه مىيابد و فرزند مىآرد با اوست آن اندامهاء مركّب و قوّتهاء آنست ، ليكن مادّت قِوام او بيرون تن اوست و آن غذا است كه آفريدگار تبارك و تعالى\r\n\r\n","description":"","footnote":"","page_name":" 77 ","page_number":85},
  {"content":"\r\n\r\nاز بهر بدست آوردن و نكاه‌داشتن آن اندامها كه آلة بدست آوردن و به كار بردن است داده است ، و حاسّتها ارزانى داشته تا نيك از بد و سود از زيان بشناسد و سودمند بدست آرد و زيان‌كار دور دارد و از آن دور باشد و از بهر آنك تا غذا بر وجهى خوب‌تر به كار برد و تا در تن او هضم شود و مدد زندگانى او گردد او را چهار قوت داده است :\r\nيكى را قوّت نفسانى گويند و آغاز حركة اختيارى و شناختن سودمند از زيان‌كار و تدبير بدست آوردن سودمند و دور داشتن زيان كار بدان است و معدن آن دِماغ است .\r\nدوم را قوّتيست كه آن را قوّت حيوانى گويند ، مدد و آغاز حرارت غريزى و روح حيوانى ازوست و معدن او دل است .\r\nسوم قوت طبيعى است كه پرورش تن و طعام را غذا گردانيدن ازوست و معدن او جگر است .\r\nچهارم قوّة مولّده است غذا را مادّة تخم و شايسته كردن آن بدوست و معدن او اندامهاء توليد است .\r\nپس جمله اندامها يا معدن قوتهاست ، يا آلة بدست آوردن غذا است ، يا آلة به كار داشتن غذا است و گواريدن است ، يا آلة پروريدن است ، يا آلة تخم جدا كردن ، يا آلة فضله از تن بيرون كردن .\r\nو مادة پرورش تن ، خونست و مركب قوّت طبيعى اوست ، اين قوة با خون از جگر بيرون آيد ، اندر شاخهاء رگ اجوف بگذرد و اندامها از آن غذا يابد و بدان پرورده شود .\r\nو روح حيوانى و حرارت غريزى كه مركب آن خون شريان است از دل برآيد و اندر شاخهاء شريان بگذرد و به همه اندامها رسد و همه تن بدان زنده باشد و همه قوّتها بدان برجاء باشد .\r\nو حسّ لمس ، يعنى اندر يافتن سردى و گرمى پوست و گوشت همه تن را هست .\r\nو حسّ ديدن و بوئيدن و شنيدن و چشيدن ، اندر سر است و آلة آن چشم و گوش است و بينى و زبان و كام .\r\nو رسانندهء قوت بدين آلتها و بجملهء احشا ، عصبها است كه از دِماغ فرود آمده است و از نخاع رسته است چنانك اندر گفتار دوم ياد كرده آمده است .\r\nو مبدأ اين همه قوّتها و اين كارها قوّت نفسانى است .\r\n\r\nباب دوم از گفتار سيّم از بخش اول اندر تشريح دِماغ و احوال آن\r\n\r\n","description":"","footnote":"","page_name":" 78 ","page_number":86},
  {"content":"\r\n\r\nدِماغ عضوى است مركب از مادهء نرم و چرب و لزج و از شاخهاء باريك كه از آورده و از شرائين در وى پراكنده است . و آن دو غِشا كه در وى پوشيده است يكى مُماس اوست لطيف‌تر است و نرم‌تر و ديگر كه مُماس قَحف دماغ است غليظتر و صُلب‌تر و مزاج او سرد و تر است .\r\nو جملهء او به دو بخش است از درازنا يعنى از پيش سر تا پس سر و در وى سه تجويف است كه آن را بطون دِماغ گويند .\r\nو غشا و تجويف هر بخشى جداست و هر دو بخش مماس يكديگراند و جدايى هر بخشى اندر پيش دماغ پيداتر است يكى آن دو فزونى كه آن را الزّايدتان الشّبيهتان بحلمَتى الثّدى گويند و حاسّت بوييدن بدان است .\r\nاما منفعت سردى مزاج او آنست كه از ادراك محسوسات و از قوّت تفكر و تذكر گرم نشود و حرارت روح حيوانى و حرارت غريزى كه پيوسته از دل به دو مىرسد ، او را معتدل دارد .\r\nو منفعت ترى آنك ازين حرارتها و حركتها در وى خشكى تولد نكند .\r\nو منفعت چربى و لزجى آنك عصبها كه از وى رويد گسلنده و شكننده نباشد .\r\nو منفعت نرمى آنك محسوسات و مدركات را زود اندر يابد .\r\nو آورده و شرائين كه بدماغ اندر آمده است ، نخست اندر فروسوى دماغ اندر هم بافته شده است و دهنهاء هر يك اندر وى گشاده و از آن گشادگيها لختى فراخى حاصل آمده ، آن را طبيبان مِعْصَرَه گويند و خون كه اندرين رگها مىگذرد ، نخست آنجا گرد آيد و اندر تُوَها و شكنَهاء آن بگردد و بمزاج دماغ نزديك شود و شايستهء غذاء او گردد .\r\nو از تجويفهاء دماغ ، تجويف نخستين بزرگ‌تر است و ميانين از وى كِهتر و بازپسين از ميانين كهتر بتدريج تا پندارى كه نخاع ، دنبال دماغ است .\r\nو هوا كه اندرين تجويفها است ، طبيبان آن را روح گويند و اجزاء آن هوا درهم پيوسته است .\r\nو محل قوّت ادراك محسوسات روح ، تجويف نخستين است ، و محل قوّت ياد داشتن تجويف بازپسين است .\r\nو تجويف ميانين همچون منفذى است ميان هر دو ، تا هر چه بجزو نخستين ادراك افتد ، بر جزو ميانين بگذرد و بجزو بازپسين سپرده شود بدين سبب جزو ميانين ، محل قوت تفكر آمد تا هر چه ادراك افتد ، تصرف مىكند و نيك از بد جدا مىكند و به محل قوت حِفظ مىسپارد و هنگام ياد آوردن از وى باز خواهد و به محل ادراك باز آرد ، باذن الله تعالى .\r\n\r\n","description":"","footnote":"","page_name":" 79 ","page_number":87},
  {"content":"\r\n\r\nاما شِكَنها و نَوَردها كه در جرم دماغ پيدا است ، بر سان پارهاء جوشن است كه در هم بافته و بسته باشد ، طبيبان آن را تزريد گويند و يك پاره را زرد گويند .\r\nو اجزاء دماغ كه قاعدهء سقف تجويف ميانين است دو جانب تجويف است ، آن را دوده گويند از بهر آنك لختى درازى است در وى و اندر طول دماغ است و حركة انقباض و انبساط آن بر سان حركة كرم است ، گاهى به حركت درازتر مىشود و گاهى بحركة انبساط پهن مىشود و كوتاه مىگردد و بدين سبب اين تجويف و اجزاء دماغ را كه از دو جانب اوست و قاعده و سقف اندر وى دوده گويند . و معنى دوده اندر وى اينست كه گاهى درازتر شود و گاهى پهن و كوتاه همچون حركت كرم .\r\nو گفته‌اند كه شكل و قاعدهء هر دو همچون شكل ران است و معنى شكل ران اندر وى آنست كه هر دو گاهى به يكديگر نزديك شوند چنانك مماس گردند و تجويف بسته شود و اين بحركة انقباض باشد و گاهى دور شوند و تجويف گشاده گردد و اين بحركة انبساط باشد و اين قاعده هر يك بيك‌باره است ، تزريد نيست تا حركتهاء او بقوّت باشد ، از بهر آنك حركة چيزى كه بيك‌باره باشد ، قوىتر بود از حركت چيزى كه بچندباره باشد .\r\nو فضلهء دماغ اندر دو مجرى دفع شود ، يك مَجرى آنجاست كه حد مشترك است ميان بخش پيشين و بخش ميانين و مجرى ديگر آنجا كه حدّ مشترك است ميان بخش ميانين و بازپسين . و بخش بازپسين را مجرى خاصه هست ، ليكن سخت ناپيدا است از بهر آنك او كوچك است و فضلهء او بيشتر بجانب نخاع دفع شود . اما اين دو مجرى كه ياد كرده آمد ، آغاز مجرى و نهايت آن بر سان قمع است ، سر او فراخ و آخر او تنگ ، بدين سبب او را قَمع گويند ، از ميان دماغ بيامده است و اندر هر دو غشاء دماغ و اندر غدهء كه ميان غشاء صُلب و استران حنكست گشاده . و فضلهء دماغ ، بدين مجرى بكام فرود آيد . و بخش نخستين را مجرى خاصه هست و آن دو فزونى است آن را الزّايدتان الشبيهتان بحلمَتَى الثدى گويند و فروسوى آن استخوانى است بر شكل پالونه ، آن را بدين سبب ، مصفاة گويند ، فضلهء اين بخش بيشتر بدين مجرى فرود آيد باذن الله تعالى .\r\n\r\nباب سوم از گفتار سيم از بخش اول اندر تشريح چشم و احوال آن\r\n\r\n","description":"","footnote":"","page_name":" 80 ","page_number":88},
  {"content":"\r\n\r\nچشم عضوى است مؤلّف از طبقتها و رطوبتها و عضلها و عصبها و غشاها و رگهاء اجوف و شريانها ، و تركيب هر يك چنانست كه نخست سه طبقه اندر سُكره چشم گسترده شده است :\r\nنخستين را كه مماس استخوان است طبقهء صلبيّه گويند .\r\nدوم را مشيميّه گويند .\r\nسيم را شبكيّه گويند .\r\nو سه رطوبتها اندر ميان اين طبقها نهاده است ، نخست را زجاجيّه گويند ، دوم را جليديّه گويند سيم را بيضيّه گويند .\r\nنخستين را زجاجيه از بهر آن گويند كه قوام او همچون آبگينه است گداخته و رنگ او سرخ است از بهر آنك گوهر خونست .\r\nو دوم را جليديه از بهر آن گويند كه صافى و روشن و فسرده است همچون يخ و شكل او گرد است بر سان ژاله يعنى تگرگ و بدين سبب آن را بَرَدِيّه نيز گويند و روى بيرونين او اندكى پهنى دارد تا اشباح ديدنيها در وى پديد آيد و پشت وى از گردى تيزى گرايد تا از عصب مجوّف كه گرد رطوبتها اندر آمده است بهندام اندر نشيند .\r\nو رطوبت سيم را بيضيّه از بهر آن گويند كه قوام او همچون قوام سپيدهء خايهء مرغ است و جليديّه از زجاجيّه و بيضيّه خوردتر است تا از زجاجيه غذا مىستاند ، و بيضيه فروغ آفتاب و چيزهاء درفشان از وى باز مىدارد تا بتدريج به دو رسد .\r\nو چهار طبقه ديگر در پيش رطوبتها است ، نخستين را عنكبوتيَّه خوانند از بهر آنك همچون تار عنكبوت است بلطافت و دوم را عِنَبيَّه گويند از بهر آنك بر ميانگاه او برابر موضع ديدار ثقبه است بر سان ثقبهء دانهء انگور كه دنبال او بركشند ، هر گاه كه آن ثقبه بسته شود بينائى باطل شود . رنگ اين طبقه ، آسمان‌گون است تا نور ديده اندر وى معتدل گردد ، از بهر آنك هيچ رنگى نور ديده را موافق‌تر از رنگ آسمان‌گون نيست ، سپيدى ، نور ديده را بپراكند و سياهى فراز هم گيرد ، آسمان‌گون معتدل بدارد و اندرون اين طبقه خملهاست نرم ، كحّالان آب را كه در چشم فرود آيد بدست‌كارى در آن خمل نهان كنند تا خمل آن را نگاه دارد و نگذارد كه ديگرباره پيش ثقبه باز آيد .\r\nو سيم را طبقهء قرنيَّه گويند از بهر آنك صلب است و صافى و شفاف همچون سروى تراشيده .\r\nطبقه چهارم را ملتحمه گويند ، گوهر او گوشتى است سپيد و چرب و با عضلهاء چشم آميخته\r\n\r\n","description":"","footnote":"","page_name":" 81 ","page_number":89},
  {"content":"\r\n\r\nاست و بر طبقهء قرنيَّه سخت شده و لحام پذيرفته ، بدين سبب ملتحمه گويند .\r\nو اما عصبها دو نوع است ، يكى آنك عصب حسّ بينايى مجوّف است بر خلاف همه عصبها ، دوم عصبهاء حركة است . اما عصب مجوّف از كنار تجويف نخستين رسته است از تجويفهاء دِماغ و اندر ميان دماغ بگذشته است و از نزديك فزونى دماغ كه آن را حلمَتان گويند بيرون آمده ، يكى از سوى راست و يكى از سوى چپ . آنچه از سوى راست رُسته است بسوى چپ آمده است و آنچه از سوى چپ رُسته است بسوى راست آمده است و بضرورت در ميانهء مسافت بهم رسيده‌اند بدين شكل + .\r\nو آنجا كه بهم رسيده‌اند ، در هم پيوسته‌اند ، چنانك تجويف هر دو در هم گشاده است و بدان اندازه آنجا تجويفى فراخ‌تر پديد آمده از بهر آنك دو تجويف در هم گشاده است و يكى گشته و تجويف هر يك بيش از آن نيست كه سوزنى باريك در وى بگذرد .\r\nو نور ديد كه آن را روح باصره گويند اندرين تجويف بگذرد و به رطوبت جليديه اندر آيد و به دو برتابد .\r\nاين جايگاه كه هر دو عصب مجوبّف بهم رسيده‌اند و درهم گشاده آن را مجمع النّور گويند ، از آنجا ديگرباره عصب راست و چپ از هم جدا شده‌اند و عصب راست به چشم راست آمده است و عصب چپ به چشم چپ شده و هر دو عصب را لبها فراخ شده است و ستبر و گرد رطوبت زجاجيّه و جليديّه اندر آمده .\r\nو شريف‌تر اجزاء چشم ، رطوبة جليديّه است ، همه رطوبتها و طبقها از جهت مصلحة آنست و رطوبت زجاجيّه و طبقها از پس آنست تا يك نيمهء جليديّه رسيده‌اند و گرد او اندر آمده‌اند و رطوبت بيضيّه و طبقها كه در پيش اوست گرد يك نيمهء او اندر آمده از بهر صيانت او را ، و او در ميان همه نهاده است .\r\nو عضلهاء چشم ، بيست و چهار است اندر هر چشمى دوازده .\r\nو عضلهاء پلك چشم پنج است ، سه آنست كه پلك را بردارد و دو فرو خواباند و يك عضله از اندرون چشم ، عصب مجوّف را نگاه دارد تا چشم بيرون نخيزد ، و شش عضله كه حركات چشم بدان است ، جمله دوازده باشد ، و الله اعلم .\r\n\r\nباب چهارم از گفتار سيم از بخش اول اندر تشريح گوش و احوال آن\r\n\r\n","description":"","footnote":"","page_name":" 82 ","page_number":90},
  {"content":"\r\n\r\nگوش عضوى است از غضروف و عصب و گوشت آفريده و بر سان بادبان كشتى برداشته تا هوا كه از آواز سخن‌گوى بجنبد و موج كند در وى افتد و اندر سوراخ گوش بگذرد و بر عصب حسّ آيد .\r\nو سوراخ گوش پيچيده است بر سان لبلاب تا گذر هوا اندر آن پيچد كى اندر مسافت دراز باشد ، تا آوازهاء قوى بيك‌بار بر عصب سمع نكوبد .\r\nو از اندرون گوش فضائى است ، عصب حسّ بر محيط آن فضا گسترده است و از اندرون فضا هواى است ايستاده ، هر گاه كه اين هواى بيرونين كه از آواز سخن‌گو بجنبد به گوش اندر آيد اين هواى اندرونين را بجنباند و اين هوا را در جنبيدن با عصبِ حس مصادمتى باشد بدان سبب شنوايى حاصل گردد .\r\n\r\nباب پنجم از گفتار سيم از بخش اول اندر تشريح بينى و احوال آن\r\nبينى آلة حس بوييدن است و آلة فضلهء دِماغ بيرون آوردن و آلة صافى كردن آواز .\r\nو تأليف او از استخوان است و غضروف و عصب و عضلهء نيمهء بالا كه نزديك ابرو است از استخوان فروسوى غضروفست .\r\nو حركت كنار بينى به دو عضله است يكى آنك با عضلهء رخسار آميخته است . و مجرى بينى از سوى بالا تا بدان استخوان كه آن را مصفاة گويند همىرسد و از استخوان برگذشته .\r\nاندر هر دو غشاء دماغ برابر آن استخوان منفذى است بويَها بَدان منفذ بينى بدماغ مىرسد و حسّ بوئيدن بدان دو فزونى است كه آن را حلمتان گويند .\r\nو ازين هر دو منفذ بينى دو منفذ بكام اندر گشاده است آواز بدين دو منفذ صافى شود و هر گاه كه آن منفذها گرفته شود ، آواز گرفته باشد ، چون آواز كسى كه او را زكام باشد .\r\nو هم از بينى اندر هر گوشهء چشمى منفذى است كه بدين منفذ بوى سرمَه بينى باز آيد و از بينى بدان منفذ كه آواز صافى كند ، طعم سرمه بحاسّة ذوق رسد باذن الله تعالى .\r\n\r\nباب ششم از گفتار سيم از بخش اول اندر تشريح زفان و احوال آن\r\n\r\n","description":"","footnote":"","page_name":" 83 ","page_number":91},
  {"content":"\r\n\r\nزبان ، گوشتى است سپيد و نرم ، غشائى در وى كشيده و رگهاء بسيار وريدى و شريانى در گوشتاو پراكنده شده است . سرخى لون او از خون رگها است و از عصب حس نصيبى تمام اندر غشاء او آميخته است ، حسّ ذوق بدان است .\r\nو گوشت زفان دو شاخ است همچون زبان مار ، لكن بسبب آنك هر دو شاخ اندر يك غشا است ، زفان يكى بود و غشاى او نيز به دو بخش است ليكن بهم پيوسته است و دردى بميان او پيدا است باذن الله تعالى .\r\n\r\nباب هفتم از گفتار سيم از بخش اول اندر تشريح حلق و مرى و حنجره و آلتهاء دم زدن\r\nببايد دانست كه اندر گردن از سوء پيش ، فضاء است خالى ، مَرى كه مجرى طعام و شرابست و قصبهء شش كه مجرى آواز و مجرى دم زدن است ، هر دو اندرين فضا است .\r\nو مَرى مُماس مهرهء گردن است و قصبهء شش اندر پيش اوست و هر دو بهم پيوسته است ، اين فضا را حلق گويند .\r\nو آلة آواز كنار قصبهء شش است آن را طبيبان لسان المِزْمار گويند . و اعضاء ديگر چون حنجره و لَهاة و لوزتين و علقمه و عضلهاء سينه و حجاب همه يارىدهنده است .\r\nنخستين آلتى كه هوا را بجنباند و مادّت آواز گرداند و حجاب و عضلهاء سينه يارىدهنده‌اند تا هوا بآلة آواز رسد .\r\nاما لَهاة عضوى است بر زَبَر حنجره آويخته و هرچه از حنجره برآيد چون آواز و نفس و نفث و هرچه به دو فرو رود چون هواء سرد و گرم و غبار و دود ، نخست به دو رسد و مضرَّت و قوّت آن از حنجره و قصبهء شش بازدارد . و بدين سبب است كه هركرا ملازه ببرند آواز متغيّر شود و حنجرهء او را رنج رسد .\r\nاما لوزتان دو فزونى است از بن زفان برداشته بر سان دو گوش و هر دو چون دو اصل‌اند هر دو گوش را . و گوهر آن گوشتى است غليظ چون غدد ، چون طعام به حلق فرو رود اندر ميان اين لوزتين گذرد .\r\nو بر پشت حنجره و علقمه گوشتى سپيد همچون صفاقى و غشائى بكام باز پيوسته است و بر سر قصبهء شش ايستاده ، منفعت آن و منفعت لوزتين همچون منفعت ملازه است .\r\nو كام همچون قبّه است\r\n\r\n","description":"","footnote":"","page_name":" 84 ","page_number":92},
  {"content":"\r\n\r\nكه آواز اندر وى افتد مضاعف گردد . و هوا كه مادّت آواز است تا در قصبه است دَوِى است چون بكنار قصبه آيد آواز گردد و حنجره راه آن مىگشايد و مىافزايد و مىكاهد .\r\nو حركت زفان بمعونت دندانها ، حرفها پديد مىآورد و آواز ، سخن گردد باذن الله عز و جل .\r\nاما قصبهء شش را لسان المزمار گويند از بهر آنكه قصبه همچون ناى است كه بتازى مزمار گويند ، ليكن هوا اندر مزمار از بالا فرود آيد و همان جا آواز گردد كه سر مزمار است و بميان مزمار فرود آيد ، و زمّار اندر آن تصرف كند بانگشتان كه بر ثقبهاء آن مىنهد و برمىدارد ، و اندر قصبهء شش مادَّت آواز فروسوى برآيد و بكنارهء بالا رسد آواز گردد و حنجره اندر آن تصرف كند ، بتگريج مىبندد و مىگشايد بدين سبب سر قصبه را لسان المزمار گويند و بدان ماند كه قصبهء مزمارى باژگونه است .\r\nو حنجره سه غضروف است :\r\nيكى را درقى گويند بين زفان پيوسته است بوقت طعام خوردن ، سر سوى مهرهء گردن آرد و مجرى طعام را بپوشاند .\r\nدوم را طبيبان قديم الّذي لا إسم له گفته‌اند ، برابر درقى رسته است ، هنگام گشادن پشت او سوى مهره باشد .\r\nسيم را مكبّى گويند ميان آن و ميان الذي لا إسم له مفصلى است هر دو بوقت طعام خوردن سوى درقى آيند و آن را بپوشند و فرو گيرند تا طعام بمجرى آواز فرو نرود . و بوقت سخن گفتن غضروف مكبّى از پشت درقى دور شود و حنجره گشاده گردد و بدين سبب است كه هر گاه كه مردم اندر ميان طعام ناگاه سخن گويند ، چيزى اندر قصبه افتد ، سعالى پديد آيد و قوت دافعه آن را بسعال بازگرداند ، از بهر آنك شش را منفذى ديگر نيست كه چيزى به دو فرو مىافتد بدان منفذ بيرون شود ، پس بضرورت هم بدان منفذ كه فرو رفته باشد برآيد و برامدن آن بسعال باشد ، و سبب عُسرى علة سل اينست .\r\nو از جمله اجزاء حنجره رطوبتى است چرب و لزج اندر ميان غضروفها ، آواز بدان رطوبت صافى شود و هر گاه كه كسى را تب محرقه آيد ، اين رطوبت بسوزد آواز نتواند داد . و همچنانك كسى اندر هواء گرم و خشك سفر كند ، يا سخن بسيار گويد ، آواز ضعيف شود و تا حلق تر نكند سخن دشوار تواند گفت و\r\n\r\n","description":"","footnote":"","page_name":" 85 ","page_number":93},
  {"content":"\r\n\r\nآواز نتواند داد .\r\nو از آنجا كه نهايت ملازه و حنجره است و قصبه شش است تا آنجا كه از چنبر گردن فرو گذرد ، درازى قصبه چندان درازى هفت مهره گردن است . آنجا كه از چنبر گردن فرود آيد به دو بخش گردد از بهر آنك فضاء سينه به دو بخش است و حايل اندر ميان غشا اوست .\r\nو شش نيز دو بخش است يكى سوى راست و ديگر سوى چپ و دل اندر ميان هر دو بخش است . و بخش سوى راست بزرگتر است و سه بخش است . و بخش سوء چپ كوچكتر است و به دو بخش است از بهر آنك دل ميل سوء چپ دارد .\r\nو از فضاء آن جانب سينه لختى فرو گرفته است و سوى راست لختى فراخ‌تر است ، بدين سبب بخش سوى راست زيادة آمد تا نقصان سوى چپ بدان فزونى جبر افتد تا بخزانهء نسيم هوا اندران اندازه كه آفريدگار داند ، كه مىبايد ، كمتر نباشد .\r\nو خزانهء نسيم هوا گوشت شش است و جرم او بدين سبب نرم است و متخلخل تا هميشه از نسيم هواء تازه ذخيرهء تمام در وى آماده باشد تا هرگه كه مردم خواهد كه آواز دهد و درازتر كشد يا بسبب غبارى و دودى و غير آن نفس فرو گيرد و هواء ناخوش را راه ندهد و از هواء بيرونى مستغنى باشد و از نسيمى كه دارد ذخيره مىستاند .\r\nاز بهر آنك شش مروحهء دل است و حركت او از بهر اندر آمدن نسيم تازه است اندر وى و رسانيدن او تازگى و خنكى آن را بدل مىرساند و بيرون كردن هواء گرم شده را و سوخته را از وى ، تا پيوسته روح تازه باشد و از نسيم تازهء خوش ، مددى مىيابد . و مدد دادن نسيم هوا روح را چنان نيست كه قومى گمان برده‌اند كه هوا روح گردد ، لكن همچنانك آب خورده شود ، مركب غذا گردد و غذا را اندر رگهاء باريك بگذراند و بهمهء تن رساند ، هواء تازه مركب روح گردد تا وى را به همه تن رساند .\r\nو اما قصبهء شش ، غضروفها است ، حلقه حلقه بر هم ساخته ، بعضى حلقهاء كوچك و تمام و بعضى بزرگ و ناتمام . و پيوند حلقهاء تمام و ناتمام بغشاء است تا بوقت دم زدن فراخ‌تر تواند شد و هواء بسيار تواند گرفت . و اندرون و بيرون قصبه به دو غشاء پوشيده است ، و غشاء اندرونين صُلب‌تر است و املس‌تر است تا مادهء تر كه به دو فرو آيد در وى اثر نكند\r\n\r\n","description":"","footnote":"","page_name":" 86 ","page_number":94},
  {"content":"\r\n\r\nو بيرونين لطيف‌تر است و با گوشت آميخته‌تر تا بحركة انبساط فراخ‌تر تواند شد و هوا بسيار تر شود و تواند گرفت .\r\nو گفته‌ايم كه قصبه با مرى مماس است و . يوسته است غضروفهاء قصبه يعنى حلقها ناتمام است اما چندانك درازى گردن است با مرى پيوسته است و حلقهاء ناتمام قسمت دو بهر و سبك دو بهر حلقه است و يك بهر ناقص .\r\nو تمامى حلقه ، غشاست نرم .\r\nو پيوستگى مرى با قصبه بدين جانب ناقص است تا بوقت طعام خوردن كه مرى فراخ‌تر مىشود ، غشاء باندرون قصبه اندر شود و منفذ دم زدن تنگ شود تا جاء بر مرى فراخ‌تر گردد .\r\nو هرگز دم زدن و طعام فرو بردن هر دو اندر يك جاء نباشد ، بوقت دم زدن كه غشاء قصبه از هوا پر شود ، مرى فراز هم آيد و جاء بقصبه باز گذارد و بوقت طعام و شراب فرو بردن ، غشاء قصبه جاء بمرى باز گذارد باذن الله تعالى .\r\nو شاخهاء قصبه اندر ميان شش است ، همه حلقهاء ناتمام است از بهر آنك آنجا با عضوى ديگر چنين همسايگى نيست .\r\nو منفعت آنك قصبه از غضروفست ، آنست كه منفذ دم زدن پيوسته گشاده باشد و فراز هم نشود تا پيوسته نسيم هوا در وى مىگذرد و مدد روح ، پيوسته بدل مىرسد و هواء گرم شده و سوخته از وى بيرون مىشود بمشيَّة الله و عزته .\r\nو تشريح حجاب كه نخستين آلتى است اندر دم زدن و آلتهاء او اندر تشريح عضلها ياد كرده آمده است و الله اعلم .\r\n\r\nباب هشتم از گفتار سيم از بخش اول اندر تشريح دل و احوال آن\r\nاجزاء دل ، گوشت است و عصب و غضروف و رگهاء شريانى كه از وى رسته است و رگ اجوف كه از جگر به دو اندر آمده است ، و روح حيوانى و حرارت غريزى كه اندر تجويفهاء اوست و خون غذايى و خون شريانى كه اندر رگهاست و غشا كه غلاف اوست .\r\nاما گوشت او گوشتى است سخت و شكل او صنوبرى است و طرف بزرگترين كه قاعدهء اوست سوء بالا و شريانها ازين طرف رسته است و رباطها كه او را بر جاء خويش مىدارد ، بدين طرف پيوسته است .\r\nو غضروف او قوىتر از همهء غضروفها است و هم اندرين طرف است ، از بهر آنك بنياد دل اوست .\r\nو غشاء او صلب‌تر از غشاهاء\r\n\r\n","description":"","footnote":"","page_name":" 87 ","page_number":95},
  {"content":"\r\n\r\nديگر اندامها است از بهر آنك او عضوى بس شريف است و معدن روح حيوانى است و حرارت غريزى و غشاء از وى جدا است و اندكى فراخى دارد تا خون دل بحركة انبساط در وى فشرده نشود .\r\nو تجويفهاء دل سه است ، دو بزرگ‌تر است يكى سوى راست و يكى سوى چپ ، و ميانين كوچك است ، بلكه چون منفذيست كه بهر دو تجويف بدان اندرهم گشاده است .\r\nو قاعدهء تجويف راست كه فروتر است تا راه غذا به دو نزديكتر باشد و اين تجويف بزرگتر است تا راه غذا بسيار اندر وى آماده باشد .\r\nو گوشت جانب چپ سخت‌تر است از بهر آنك اندر تجويف چپ ، روح بيشتر است از خون و خون او رقيق‌تر است ، پس گوشت اين جانب صُلب‌تر بايد تا نه خون بيرون ترايد و نه روح بتحليل خرج شود .\r\nو به طرف بزرگتر كه قاعده است دو پاره گوشت غليظ رسته است بر شكل دو گوش و راه اندر آمدن نسيم هوا اين دو گوش است ، هر گاه كه دل حركت انبساط كند هر دو منبسط شوند تا نسيم بيشتر گيرند و هر گاه كه حركت انقباض كند ، هر دو منقبض شوند تا نسيمى كه گرفته باشد بدل اندر شود و الله اعلم .\r\n\r\nباب نهم از گفتار سيم از بخش اول اندر تشريح مرى و معده و احوال آن\r\nاجزاء مرى ، گوشت است و غشاها و رگها كه غذا دهد و شريانها كه حرارت و قوّت حيوانى به دو آورد و عصب كه قوت حس به دو رساند . اما غشا يكى از اندرون اوست و يكى بيرون او و ليفهاء غشاء بيرونين از پهناست و كار قوّت دافعه اندر همه اندامها بليف پهناى باشد و ليفهاى غشاى زاندرونين از درازاست و كار قوّت جاذبه اندر همه اندامها بليف درازناى باشد . پس فرو بردن طعام بمعاونت هر دو باشد ، و قى به قوت غشاى بيرونى تواند بودن . و بدين سبب است كه قى كردن دشوارترست ، از بهر آنكه قى بقوّت يك آلت است و فرو بردن طعام و شراب به قوت دو آلت ، خاصه كه آنچه آلت قى تواند بود ، بيرونست .\r\nو مرى براستاى مهرهاء گردن فرود آمدست و دو عصب دماغى با وى همراه است تا نزديك حجاب و به دو فرود آمده و برباطها به دو پيوسته . و مرى و هر دو عصب كه همراه اوست هريكى برباطى ازين رباطها استوارست و از\r\n\r\n","description":"","footnote":"","page_name":" 88 ","page_number":96},
  {"content":"\r\n\r\nيك‌ديگر جدا ، تا هرگاه كه مرى طعام فرو مىبرد و فراخ‌تر مىشود اين عصبها و رگهاء ديگر را كه اندر حجاب به دو نزديك باشند نفشارد و زحمت نكند . و تا هرگاه كه معده از طعام سنگى شود اين عصبها را فرو نكشد . و مرى اينجا كه بحجاب فرو آمدست ، بتدريج فراخ‌تر شدست و آن جايگاه كه آغاز فراخ‌تر شدنست ، فم معده گويند .\r\nو جرم معده بمرى پيوسته است و غشاء معده و مرى و غشا زاندرون دهان همه به يكديگر پيوسته است ، و بدين سببها است كه اندر دهان قوّتى هاضمه است و چيزى كه مردم بخايد ، در حال اثر هضم اندر وى پديد آيد و متغير شود . و بدين سبب است كه گندم خاييده بر دمّل نهند ، آن را بپزاند و اگر گندم برنهند ، هيچ اثر نكند . و غشاء رودها نيز هم بدين غشا پيوسته است .\r\nو مرى فراخ‌تر از روده است و غشاء زاندرونى او قوىتر است ، از بهر آنكه مرى مجرى طعام درشت است و ناگواريده است و روده مجرى چيزهاى پخته و گواريده .\r\nو معده دو طبقه است و ليفهاء طبقه زاندرونى بعضى از درازنا است و بعضى بوريب نهاده است و درهم بافته تا آنچه ليف درازناى جذب كند ، ليف مورب نگاه دارد ، از بهر آنكه نخستين كار معده جذب است و كار دوم امساك . پس واجب گردد كه هرچه بمعده فرود آيد ، اين هر دو نوع ليف ، ملاقى آن باشد تا جذب و امساك هر دو تمام آيد . و ليفهاء طبقه بيرونين ، پهناى است از بهر آنكه وى آلت دفع است ، اولىتر آن بود كه اين آلت بيرون باشد تا كار او ديرتر پديد آيد ، از بهر آنكه دفع بازپسين كار معده است .\r\nو اندر مرى هيچ ليف مورّب نيست از بهر آنكه آنجا بامساك حاجت نيست ، و قوّت ماسكهء همه اندامها اندر ليف مورب است . و شكل معده گردست و پشت او كه ملاقى مهرهاء پشت است ، بپهنى گرايد تا ملاقات هر دو بهندام باشد . و طبقه بيرونى معده آنجا كه قعر اوست ، گوشت بيشترست تا گرم‌تر باشد و هضم بهتر كند ، از بهر آنكه قعر او از همسايگى دل و جگر كه او را گرم كند ، دورترست .\r\nو شاخى از عصب حس بفم معده آمده است و اندر وى گسترده شده تا حسّ نقصان غذا و حاجتمندى بدان زود اندر آيد .\r\nو حسّ گرسنگى و تقاضاء غذا بدين سبب جز از فم معده پديد نيايد و اگر همه اندامها حس گرسنگى يافتندى ، چنان كه فم معده يابد ، همه اندامهاء روزه‌داران و گرسنگان اندر\r\n\r\n","description":"","footnote":"","page_name":" 89 ","page_number":97},
  {"content":"\r\n\r\nخارش و سوزش مبتلا بودى و بىقرار بودى .\r\nو شريانى و رگى اجوف از دل و جگر بجانب محدّب معده رسيده آمد و شاخها زده و درهم بافته شده ، اصل ثرب از آنست و از شاخهاء صفاق كه بر همه احشاء پوشيدست ، و رطوبتى چرب كه آنجا مىرسد پيه ثرب است .\r\nو ظاهر معده و رگهاء ماساريقى را گرم همى دارد ، از بهر آنكه رطوبت چرب ، حرارت را بهتر نگاه دارد ، و شاخها را كه اصل ثرب است بحرارت خويش آن را مدد مىدهد و از سوى بالا حرارت دل به دو مىرسد .\r\nو از سوى راست ، جگر گرد يك نيمه معده اندر آمدست و از سوى چپ سپرز اندر زير او نهادست و بر وى مشتمل شده و از پيش ثرب اين اندامها از همه جانبها او را گرم دارد . و از سوى پشت ، رگى بزرگ و شريانى بزرگ ، بدرازى صلب فرود آمدست ، حرارت هر دو هم بصلب و هم بغشاء معده مىرسد . و بر بالاء ثرب غشايى قوى است ، آن را صفاق گويند و بر بالاء صفاق عضلهاء شكم است آن را مراق گويند . اين صفاق و اين عضلها حرارت احشا را نگاه دارند .\r\nو اصل صفاق از سوى بالا از حجاب رسته است و بر همه پهلوها و زاندرون شكم گسترده و زير مثانه اندر آمده و آنجا دو منفذ تنگ به اندازه آنكه رگها و رباطها كه بخايه مردم پيوسته است ، اندر وى گذر يافته است . هرگاه كه اين منفذ بسببى فراخ‌تر شود ، روده بدان منفذ فرود آيد ، فراخ شدن آن منفذ را فتق گويند و رودها را نيز همين صفاق بر نهاد خويش نگاه مىدارد .\r\nو منفذ معده را كه ثفل طعام از وى بروده اثناعشرى فرود آيد بوّاب گويند ، از بهر آنكه تا طعام هضم نشود ، اين منفذ فراز هم آمده باشد و بسته . و چون هضم تمام شود ، بواب گشاده شود و تا قوّت دافعه كار خويش تمام نكند ، بواب گشاده باشد .\r\n\r\nباب دهم از گفتار سيم از بخش اول اندر تشريح جگر و احوال آن\r\nجگر عضوى است كيلوس را از معده بقوّت مصاصه بطبع خويش كشد و آلت او اندرين كارها رگهاء ماساريقى است كه از جانب مقعّر او رسته است و آن موضع را كه رگها از وى رسته است ، باب گويند .\r\nو اندرين رگها قوّتى است مانند قوّت جگر ، چنان كه اندر پوست دهان ، مانند قوت هاضمه\r\n\r\n","description":"","footnote":"","page_name":" 90 ","page_number":98},
  {"content":"\r\n\r\nمعده ، قوّتى است . و گوشت جگر همچون خون فسرده است . و اندر جگر تجويفى نيست كه كيلوس آنجا جمع شود ، لكن اندر رگهاء باريك كه با گوشت او آميخته است پراكنده شود ، تا همچنان باشد كه همه اجزاء كيلوس را با همه اجزاء جگر ملاقات اوفتاده باشد تا قوت و حرارت جگر همه اجزاء كيلوس را هضم كند و خون گرداند .\r\nو هرگاه كه كيلوس تمام پخته شود و خون گردد ، جگر بهرهء هر اندامى به دو فرستد ، و آلت وى اندرين كارها رگهاست كه از جانب محدّب او رسته است و هم از جانب محدب ، آب را كه خورده باشد از خون جدا كند و اندر دو رگ كه از وى بكليتين پيوسته است ، به دو فرستد . قوت جذب كليتين و قوت دفع جگر اندرين كار ، يار باشد .\r\nو كفك خون را كه آن صفرا است از جانب مقعر اندر منفذى كه زير بابست بزهره فرستد .\r\nو دردى خون را كه سودا است هم از جانب مقعر اندر منفذى كه از وى بسپرز پيوسته است ، به دو فرستد . و غشايى از عصب اندر گوشت جگر پوشيدست تا گوشت و رگهاء او را بر نهاد خويش نگاه دارد ، و هم بدين غشا با معده و رودها پيوسته باشد ، و هم بدين غشا حسّ المها بيابد . و عصبى باريك از عصبهاء معده با جگر پيوسته است و بسبب باريكى آن معده را با جگر مشاركتى نيست و بيمارى شركتى نباشد مگر بسبب المى و آفتى عظيم كه اندر جگر پديد آيد .\r\nو بر جگر فزونيهاست برسان انگشتان ، بدين فزونيها گرد معده اندر آمدست ، چنان كه كسى چيزى را بانگشتان بگيرد ، اين فزونيها معده را همچنان گرفته است .\r\nو اين افزونيها را بتازى زوايد الكبد گويند ، اندر بعضى مردمان چهار باشد و اندر بعضى پنج .\r\nو زهره بر بزرگترين زايده‌يى نهادست و اندر بعضى مردمان پشت جگر مماس بعضى پهلوهاست و اندر بعضى نيست .\r\nو بيماريهاء شركتى ، جگر را با حجاب و با پهلوها باندازهء مماست باشد .\r\n\r\nباب يازدهم از گفتار سيم از بخش اول اندر تشريح زهره و احوال آن\r\nزهره بالوعهء صفرا است ، خريطهء است يك تو از هر سه نوع ليفها بافته و بر زايدهء بزرگترين از زوايد جگر نهادست و به دو پيوسته ، و از جانب مقعر جگر منفذى است اندر وى گشاده و صفرا بدين\r\n\r\n","description":"","footnote":"","page_name":" 91 ","page_number":99},
  {"content":"\r\n\r\nمنفذ اندر وى شود .\r\nو منفذى ديگر از زهره بروده اثناعشرى گشادست و لختى صفرا بدين منفذ ، بدين روده فرود آيد و از وى بديگر رودها رود و ثفل را دفع كند و روده را از رطوبتهاء غليظ بشويد .\r\nاندر بعضى مردمان زهره را اين دو منفذ بيش نيست ، و اندر بعضى منفذى كوچك از زهره اندر قعر معده گشاده و لختى صفرا بدين منفذ بمعده اندر آيد . و باشد كه اندر بعضى ، اين منفذ بزرگتر از آن منفذ باشد كه اندر روده گشادست و بدان سبب صفرا بمعده بيشتر آيد . و خداوند اين معده پيوسته از صفرا و تلخى دهان و تباه شدن غذا در معده او و از خشكى طبع و از غثيان به رنج باشد . و اين از بيماريها باشد كه آن را سوء هيئة الاعضاء الاليّه گويند .\r\nهرگاه كه صفرا از زهره جذب نكند يا اگر جذب كند ، فزونى از وى بيرون نشود ، آفتها پديد آيد ، چنان كه اگر جذب نكند جگر آماس گيرد . و اگر صفرا اندر جگر عفن گردد ، تبهاء گرم تولد كند ، و اگر بيش از آن مقدار كه بايد باعضاء بول دفع كند ، ريشى و سوزش مثانه پديد آيد .\r\nو اگر دفع آن ماده بعضوى ديگر افتد حمره و نمله اندر آن عضو پديد آيد ، و اگر در همه تن پراكنده شود يرقان پديد آيد و اگر بروده فرود آيد اسهال صفراوى و سحج پديد آيد ، باذن الله عز و جل .\r\n\r\nباب دوازدهم از گفتار سيم از بخش اول اندر تشريح سپرز و احوال آن\r\nهمچنانكه زهره بالوعهء صفرا است ، سپرز بالوعهء سودا است . شكل او شكل زبانست و موضع او سوى چپ معده است ، بيشترين از وى اندر زير معده است . گوهر او گوشتى است متخلخل تا خلط سودا اندر ميان اجزاء او تواند بود . و رگها و شريانها بسيارست در وى تا بحرارت رگها و شريانها با سردى سودا برابرى كند و غشايى در وى پوشيدست تا او را بر شكل خويش نگاه دارد و او را حس دهد . بدين غشا او را با حجاب شركتى است .\r\nو از يك سوى سپرز منفذى بقعر جگر پيوسته است ، آلت سپرز اندر جذب سودا از جگر و آلت جگر اندر دفع سودا آن منفذ است .\r\nو از باطن سپرز منفذى ديگرست بمعده اندر گشادست و لختى سودا بدين منفذ بمعده برآيد و فم معده را خبر دهد و شهوت طعام را بجنباند .\r\nهرگاه كه سپرز سودا جذب نكند ، اندر تن مردم بيماريهاى سودايى\r\n\r\n","description":"","footnote":"","page_name":" 92 ","page_number":100},
  {"content":"\r\n\r\nتولد كند ، چون ماليخوليا ، و بهق اسود و برص اسود و جذام و قوبا و دوالى و داء الفيل .\r\nو اگر جذب كند و فزونى دفع نكند ، سپرز آماس گيرد و شهوت طعام نباشد ، از بهر آنكه آنچه بفم معده رسيدى از سودا به دو نرسد .\r\nو اگر بيش از اندازه بمعده آيد شهوت كلبى تولد كند .\r\nو اگر سودا كه بمعده آيد ترشى و عفوصت ندارد و اندك باشد ، غثيان آرد و اگر بسيار باشد قى آرد ، و اگر سوداء ترش بروده فرود آيد سحج سودايى تولد كند و هلاك‌كننده باشد .\r\n\r\nباب سيزدهم از گفتار سيم از بخش اول اندر تشريح رودها و احوال آن\r\nروده آلت دفع ثفل طعام است و گوهر او عصبانى است و ليفهاء او از پهنا است از بهر آنكه قوت دافعه اندر ليف پهناى باشد .\r\nو جملهء روده شش نوع است و همه بهم پيوسته است .\r\nنخست روده اثناعشرى است و بقعر معده پيوسته است ، و بوّاب دهانه اوست كه از معده اندر وى گشادست و اين روده را اثناعشرى از بهر آن گويند كه هر شخصى را بدرازناء دوازده انگشت اوست كه بهم باز نهد . و اين روده راست فرو آمده است و در وى هيچ خمى نيست ، تا حوالى او از بهر احشاء ديگر خالى باشد و تا دافع او قوىتر باشد .\r\nنوع دوم ، به دو پيوسته است آن را صايم گويند از بهر آنكه هميشه خالى باشد ، و سبب خالى بودن او آنست كه منفذ زهره كه صفرا از وى بروده فرود آيد و روده را از ثفل بشويد و آن را دفع كند ، اندرين روده گشاده است . و نخست كه به دو فرود آيد صفراء صرف باشد ، او را زود بشويد و ثفل را به قوت دفع كند .\r\nنوع سوم ، بدين روده صايم پيوسته است ، روده‌يى باشد دراز توتو نهاده تا هرچه غذا را شايد و با ثفل به دو فرود آمده باشد ديرتر از وى بيرون شود و اندر شكن و توهاى او مىگذرد تا رگهاء ماساريقى غذا از ثفل جدا كنند و بكشند . و بسبب دير ماندن ثفل اندر وى ، مردم را بقضاء حاجت برخاستن ، ديرادير باشد .\r\nاين سه نوع روده را امعاء دقاق گويند از بهر آنكه اين رودها لطيف‌ترست ، حرارت اندامهاء گرم زودتر به دو رسد و آنچه غذا را شايد تمام پخته شود و از ثفل\r\n\r\n","description":"","footnote":"","page_name":" 93 ","page_number":101},
  {"content":"\r\n\r\nجدا گردد .\r\nو از بهر آنكه رودها حرارت بيشتر يابد بر ظاهر او پيه نيست و زاندرون او رطوبت لزج كه طبيبان آن را صهروج الامعا خوانند بيشترست تا صفرا كه در وى بگذرد او را نخراشد .\r\nو سه نوع ديگر كه بدين رودها پيوسته است آن را امعاء غلاظ گويند ، و اگرچه كيلوس كه غذا را شايد ، بدين رودها كمتر فرود آيد ، هم از آن خالى نيست .\r\nو اين امعاء غلاظ نخست ، رودهء است چون خريطه از سوى راست نهاده است و اندكى ميل بسوى پشت دارد ، او را يك منفذ بيش نيست و آنچه به دو فرود آيد هم از آن منفذ بيرون آيد ، بدين سبب او را اعور گويند .\r\nو او چون معده‌يى ديگر است كه تا چيزى كه اندر معده هضم تمام نيافته باشد ، در وى هضم يابد بسبب همسايگى جگر .\r\nو نهاد اين روده را ، چون بر پهلو افتاده‌اى است تا هرچه در وى شود هم بدان منفذ بيرون آيد .\r\nو اندر علّت فتق ، اين روده باشد كه بخايه فرود آيد از بهر آنكه به هيچ رباط بسته نيست .\r\nو روده دوم از امعاء غلاظ ، روده قولون است و باعور پيوسته است و بسوى راست آمدست و نزديك جگر رسيدست ، پس بسوى چپ باز آمدست و فروسوى گرايندست تا نزديك بيغولهء ران چپ . باز سوى راست بازگشته است تا برابر مهرهء قطن و گرايش هم فروسوى دارد ، اينجائى كه بسوى چپ مىگذرد چون بنزديك سپرز رسيدست ، تنگ شدست و فراز هم آمدست . و بدين سبب است كه آماس سپرز نگذارد كه باد از رودها به آسانى بيرون آيد و حاجت افتد كه بمالند تا بيرون آيد و نام قولنج از نام اين روده شكافته‌اند .\r\nو منفعت اين روده همچون منفعت روده اعور است .\r\nروده سيم از امعاء غلاظ ، روده مستقيم است و بقولون پيوسته است . و اين روده‌اى است كه فراخى او بفراخى معده نزديكست و بر مهره قطن اعتماد كردست و بعضى ليفهاى او ليف جاذبه است تا از ديگر رودها جذب تواند كرد و قولون و اعور را پاك تواند كرد . و منفعت فراخى او آنست كه ثفل اندر وى جمع مىشود تا چون بحاجت برخاسته باشد ، بيكبارگى فارغ شود ، و هر زمان برنبايد خاست .\r\nو بر بيرون اين هر سه روده پيه پوشيده است تا حرارت اندر رودها نگاه دارد .\r\nو همه رودها برباطها با مهرهاء پشت پيوسته است ، پيوستنى كه بر نهاد خويش بمانده است و همه دوتو است .\r\n\r\n","description":"","footnote":"","page_name":" 94 ","page_number":102},
  {"content":"\r\n\r\nو تولد كرم كدودانه اندر اعور باشد و ثفل اندر اعور و قولون عفن گردد و بوى بگرداند .\r\nو بر آخر روده مستقيم چهار عضله است گرد او اندر آمده ، يكى عضله مقعد را فراهم كشيده دارد چون سفره را ، تا ثفل بىمراد بيرون نشود ، و ديگر بر بالاء اوست بوقت دفع ثفل قوت كند تا ثفل تمام بيرون شود .\r\nو هر دو سر عضله دوم به بن قضيب پيوسته است ، و دو عضله ديگر بوريب نهاده است بر بالاء عضلهء دوم ، هر دو عضله ، مقعد را برجاى مىدارند .\r\nو هرگاه كه اين دو عضله سست شود ، مقعد بيرون آيد ، كه تمسك مقعد بدان دو عضله باشد .\r\n\r\nباب چهاردهم از گفتار سيم از بخش اول اندر تشريح گرده و احوال آن\r\nگرده دو است ، يكى سوى راست و ديگر سوى چپ ، شكل هر يك چون نيم دايره‌يى و پشت محدب او سوى مهره پشت است .\r\nو گوهر او گوشتى است آكنده و سخت و مزاج او ميل بسردى و ترى دارد ، از بهر آنكه در وى رگها و شريانها بسيار نيست و او را حس نيست ، لكن غشاء عصبانى در وى پوشيده است ، آن‌قدر حس كه هست از غشاء عصبانى راست .\r\nو گردهء راست برتر از گردهء چپ نهاده است .\r\nاما دو از بهر آنست كه تن مردم را اگرچه يكى است ، به حكم آنكه بيشتر اندامهاء او دوگانه است و استخوانها و عصبها و عضلها و رگها و شريانها همه به دو بخش است و دماغ هم به دو بخش است ، پس يك تن همچون دو تن است ، پس بدين سبب واجب گردد كه گرده دو باشد تا هريكى از يك جانب كار خويش مىكند .\r\nو ميان گرده و جگر منفذى است همچون رگى و آب كه از خون جدا شود و از جگر بيرون آيد ، بدين منفذ بگرده آيد و آلت گرده اندر كشيدن آب ، اين منفذ است تا غذاها كه باندامها رسد ، بىآب فزونى نباشد تا مردم را علت استسقا نيافتد . از بهر آنكه آب غذا نيست لكن مركب غذايى است و هرگاه كه از خون جدا شد حاجتمندى به دو زايل شد و چيزى كه تن را بدان حاجت نباشد اگر اندر تن بماند از وى بيمارى تولد كند .\r\nو از بهر آنكه شريف‌ترين همه اندامها دل است ، و شش نيز از بهر آنكه خادم دل است\r\n\r\n","description":"","footnote":"","page_name":" 95 ","page_number":103},
  {"content":"\r\n\r\nو غذاء هر دو صافىتر و پخته‌تر از همه غذاهاء اندامها بايد . آفريدگار تبارك و تعالى رگى را كه غذاء اين هر دو عضو ، او رساند از جگر بسوى گرده فرود آورد و بر گرده بگذراند و باز به بالا برآورد تا گرده بقوّت خويش آب را بتمامى از آن غذا جدا كند .\r\nو تا آن غذا اندر درازاى راه و فرود آمدن و برآمدن تمام پخته شود تا چون بدين دو اندام رسد پختهء تمام باشد ، و بدين سبب بسيار باشد كه اندر آماسها و ريشهاء گرده بوى دهان ناخوش كند و رنج و بيمارى بدل و شش باز دهد .\r\nو بسيار باشد كه بخار پليد كه از ريش گرده مىپالايد ، بدل برشود و خفقان و غشى آرد . و از هر گرده منفذى اندر مثانه گشاده است و آب اندرين منفذ بمثانه آيد ، طبيبان اين منفذ را برابخ گويند . و جانب محدّب او سوى مهرهء پشت است تا مردم پشت را خم به آسانى تواند داد .\r\nو گوشت او را حس نيست تا از تيزى و سوزانى صفرا كه با آب آميخته باشد بىخبر باشد تا آب را چندان نگاه دارد كه در وى پخته باشد و تا مقدارى خون كه با آب به دو آيد آن را هضم كند و غذاى او گردد و بسبب سردى و ترى مزاج او ، تيزى صفرا شكسته شود تا چون بمثانه رسد او را نسوزاند ، و گوهر او سخت و آكنده تا جز آب رقيق در وى گذر نيابد .\r\nو گرده راست از برابر گرده چپ لختى برتر نهاده است ، از بهر آنكه روده اعور بسوى راست آمدست ، لختى جاى به دو باز گذاشته شدست تا جاى بر هيچ دو تنگ نباشد .\r\n\r\nباب پانزدهم از گفتار سيم از بخش اول اندر تشريح مثانه و احوال آن\r\nمثانه آلت دفع بول است و شكل او بلوطى است همچون خريطه‌اى و هر دو سر او ميل بتيزى دارد چون خايهء مرغ و ميان او فراخست و جرم او عصبانى است و دوتوى است .\r\nتوى اندرونين از عصبهاء جاذبه و ماسكه و دافعه بافته شده است تا هر سه كار حاصل مىشود . و توى بيرونين صفاقى قوى است تا هرگاه كه مثانه پر شود ، اين صفاق توى زاندرونين ، نگاه دارد تا از هم باز نشود .\r\nو دو منفذ از گرده بمثانه اندر گشادست ، لكن نخست اندر ميان صفاق و عصب\r\n\r\n","description":"","footnote":"","page_name":" 96 ","page_number":104},
  {"content":"\r\n\r\nدو منفذ گشادست ، پس هر دو منفذ كه از گرده آمده است اندرين دو منفذ گشادست و آنجا كه نزديك بمجرى بيرون شدن بول است ، آنجا اين دو منفذ كه ميان صفاق و عصب مثانه است يكى شده است و اندر توى زاندرونين گشاده ، آب آنجا بمثانه اندر آيد .\r\nو اين منفذى است پوشيده ، از بهر آنكه زاندرون مثانه غشايى كوچك ، همچون پرده‌اى پيش اين منفذ آويخته است .\r\nهرگاه كه مثانه پر شود ، راه پس بازگشتن آب بدين غشا بسته شود .\r\nو مثانه را گردنى است كه آب از مثانه بدان بيرون شود ، و اندر گردن مثانهء مردان سه خم است و اندر ديگران يك خم بيش نيست و بدين سبب است كه مردان ديرترك پاك شوند از بول .\r\nو بر دهانه مثانه كه آب بيرون آيد عضلهء است ، ليفهاء آن از پهنا گرد دهنه اندر آمده است .\r\nآلت بازداشتن بول و بيرون كردن بوقت حاجت اين عضله است . هرگاه كه مردم خواهند كه بقوّت اختيارى آب بيرون كنند ، ليفهاء عضله سست گردد و دهنهء مثانه گشاده شود ، باذن اللّه .\r\n\r\nباب شانزدهم از گفتار سيم از بخش اول اندر تشريح قضيب و اوعيهء منى\r\nخايه آلت و معدن تولد منى است و ماده منى از همه اندامها به دو مىترابد و آن ماده خونى است كه همه اندامها از هضم آن فارغ شده باشد .\r\nو از پس هضم چهارم از هر اندامى ، جزوى بدين عضو مىآيد و بدان ماند كه فضلهء هضم چهارم است .\r\nپس ازين وجه ماده منى خونى است بغايت پختگى ، مزاج و طبيعت و قوّت همه اندام اندر وى موجود .\r\nو گوهر اين عضو ، گوشتى است مانند گوشت غدد ، و سپيد همچون گوشت پستان ، همچنانكه خون اندر پستان سپيد گردد و شير شود ، مادهء منى اندرين عضو سپيد گردد و منى شود ، خاصه كه اين ماده اندر صحبت روح از اندامهاء دور اندر شاخهاى و رگهاى اجوف و شريانها بدين عضو همىآيد و اندرين حركت مستعد سپيد گشتن مىشود .\r\nو نشان بسيارى رگها كه بدين عضو مىپيوندد ، در حال خصى كردن پديد آيد ، از بهر آنكه اگرچه به صورت يك رگ باشد ، چون بريده شود بمعنى همچنانست كه از هر عضوى رگى بريده مىشود ، و اثر آن اندر مفاصل خصى و اندر رفتن و اندر آواز\r\n\r\n","description":"","footnote":"","page_name":" 97 ","page_number":105},
  {"content":"\r\n\r\nو اندر تدبير و عقل او پديد آيد .\r\nو اين رگها اندرين منفذهاء آب كه اندر بيغولهء ران است و اندر حوالى آن و اندر صفاق كه بر زهار پوشيدست بگذرد و بوقت مباشرت بادى برانگيزد و باوعيهء منى آرد . قوت بيرون جستن منى آن باد باشد .\r\nو اوعيه منى ، جسمى است بر شكل مورى و آن را بتازى بربخ گويند طرف اين مورى بخايه پيوسته نيست لكن مماس اوست و طرف ديگر بسوى قضيب آمدست و اندر زير مجرى بول بقضيب اندر آمده لكن نخست بمعاليق خايه اندر بگذشتست ، پس بقضيب اندر آمده .\r\nو اندر بيشتر مردمان ، خايه راست قوىتر باشد مگر شخصى كه چپ باشد .\r\nو اما قضيب ، مؤلّف است از رباطها و عصبها و شاخها و رگهاء اجوف و شاخهاى شريان و از عضلها .\r\nو اصل او رباطى است كه از استخوان زهار رسته است و اندر وى تجاويف بسيارست و نعوظ آن وقت باشد كه از تجاويف پرباد شود .\r\nو حوالى اين رباط شاخهاى شريان است افزون از آنكه لايق آن عضو باشد . و عصبها از مهرهاء سرين رسته است و به دو پيوسته و او را چهار عضله است ، دو از استخوان زهار به بن قضيب پيوسته است .\r\nهرگاه كه هر دو عضله بيكجا كوتاه شوند و بهم باز نشينند ، قضيب راست و هرگاه كه يكى كوتاه شود ، قضيب بجانب آن ديگر ميل كند و هرگاه كه هر دو سخت كوتاه شوند قضيب بجانب زهار ميل كند .\r\n\r\nباب هفدهم از گفتار سيم از بخش اول اندر تشريح رحم و خايهء زنان\r\nرحم جايگاه تولد فرزندانست و شكل او همچون آلت مردانست باژگونه چنان كه گويى رحم بجاى خريطهء خايه است و گردن رحم بجاى قضيب .\r\nو رحم ميان مثانه و رودهء مستقيم نهاده است و از سوى بالا از مثانه درازترست و درازى آن ميان شش انگشت است بهم باز نهاده تا يازده انگشت و رباطها كه آن را بر نهاد خويش مىدارد .\r\nو آن رباطها بمهره پشت و بجانب ناف و مثانه پيوسته است .\r\nو رحم دو توست ، توى زاندرونين همچون دو رحم است بهم باز نهاده ، چنان كه اگر توى بيرونين جدا كنند دو رحم پديد آيد و گردن ، يكى . و منفعت اين دوگانگى آنست كه اگر يك جانب را آفتى رسد ، جانب ديگر درست باشد .\r\nوز اندرون رحم عصبى است\r\n\r\n","description":"","footnote":"","page_name":" 98 ","page_number":106},
  {"content":"\r\n\r\nهمچون طوقى گرد ، حس او بدان عصب است .\r\nو گردن رحم ، جسمى است چون گوشتى با غضروف آميخته يعنى سخت‌تر از ديگر گوشتها است و شكن بر شكن نهاده است و به مقدار آلت مردى كه به دو رسد دراز گردد .\r\nو تجويف رحم تمام گشاده نشود تا زن تمام نشود و از باليدن فرو نايستد و پستان همچنين .\r\nو شاخهاء رگهاء پستان برحم پيوسته است و فضلهء كه به حيض بيرون آيد از آن رگها ترابد . و گوهر رحم غشايى است كه بعصب ماند و چنان كه فرزند در وى بزرگ مىشود او كشيده مىشود و چون فارغ گردد بهم باز آيد و او را حس نيست .\r\nو ديگر ، زنان را نيز دو خايه است ، لكن خايه ايشان كوچك است و گرد است و ميل به پهنى دارد و هر دو اندر يك غشا نيست ، لكن هريك را غشايى جداگانه است و اندر هر دو جانب فرج نهادست .\r\nو اوعيه منى زنان هم برسان اوعيه مردانست ، لكن اوعيه ايشان بخايه پيوسته و اين سر كه منى از وى بيرون آيد ، سوى رحم است تا منى اندر رحم افتد .\r\nو بر كنار فم رحم دو فزونى است برسان دو سرون ، آن را قرنى الرّحم گويند ، از سوى بيرون بيغوله ران آمدست ، يكى سوى راست و يكى سوى چپ .\r\nو بوقت مباشرت هر دو طرنجيده شوند و فم رحم بدان طرنجيدگى بيشتر آيد ، يعنى كه باستقبال منى آيد ، برابر راست گشاده تا منى در وى افتد . و اندر رحم دو تجويف است بعدد پستان و اندر جانوران ديگر ، تجاويف رحم بعدد پستان باشد . و از اندرون گردن رحم رگها است سخت باريك درهم بافته چون غشاى دوشيزگى آنست .\r\nتمام شد عرض اين كتاب اندر تشريح اندامهاء بسيط و مركب .\r\n\r\nگفتار چهارم از بخش اول از كتاب اغراض اندر تشريح قوّتها و اين گفتار پنج بابست\r\n\r\nباب اول از گفتار چهارم اندر قول كلى قوّتها و احوال آن\r\nببايد دانست كه اندامهاء جانوران را قوّتهاست و فعلها ، و فعل از قوّت پديد آيد و قوّت را بفعل توان دانست .\r\nو فعلهاى اندامها سه جنس است ، پس واجب كند كه قوّتها سه جنس باشد .\r\n\r\n","description":"","footnote":"","page_name":" 99 ","page_number":107},
  {"content":"\r\n\r\nنخستين قوت طبيعى است ، دوم ، حيوانى ، سوم ، نفسانى . و معدن هر قوتى عضوى است مخصوص اثر آن قوّت و فعل از آن عضو پديد آيد ، اين عضوها را اعضاء رئيسه گويند .\r\n\r\nباب دوم از گفتار چهارم از بخش اول اندر تشريح قوّت طبيعى و انواع قوّتها\r\nقوت طبيعى در اصل دو نوع است :\r\nنخستين غايت كار او آنست كه اثر آن اندر غذا پديد آيد و تن حيوان بدان پرورده شود . و اين اثر و فعل ازين قوّت بر سبيل تسخير پديد آيد ، بىقصدى و اختيارى كه اين قوت را يا معدن او را درين كار باشد ، و معدن اين قوّت ، جگر است .\r\nنوع دوم ، غايت كار او آنست كه گوهر تخم از نبات و مادّت منى را از امشاج و اخلاط تن حيوان جدا كند و اندر آن تصرف كند و معدن اين قوت ، اندر تن حيوان ، خصيه اوست .\r\nو آلت هر دو نوع اندرين كارها اندر تن حيوان رگها است كه از جگر رسته است .\r\nو اندر تحت اين هر دو نوع قوتهاى ديگرست و كار هر دو نوع از پس كار آن قوت باشد .\r\nاول قوت جاذبه است ، پس ماسكه ، پس هاضمه ، پس غاذيه ، و بعضى گفته‌اند ، از پس غاذيه ، قوتى است آن را قوت منميه گويند .\r\nو اندرين ميان از پس هاضمه قوت دافعه است كه هرچه غذا را نشايد دفع كند .\r\nو اين قوتها بعضى خادمه است و بعضى مخدومه .\r\nخادمهء مطلق ، جاذبه است و مخدومهء مطلق غاذيه ، و بقول بعضى ، منميه و ديگرها هريكى بوجهى خادمه‌اند و بوجهى مخدومه .\r\nامّا آثار هاضمه چند نوع است ، گاهى چيزى را كه ماسكه دارد ، هضم كند و گاهى فضلهء را كه اندر عضوى باشد ، بپزاند تا غذا گردد .\r\nو گاهى فضلهء را مستعد دفع گرداند و اين چنان باشد كه اگر فضلهء رقيق باشد ، آن را بپزاند تا قوامى گيرد معتدل ، و اگر غليظ باشد هم بطريق پزانيدن آن را بقوام معتدل باز آرد تا دافعه ، دفع كند .\r\nو همه قوتهاء معده را و همه اندامها را كه هست ، هر اندامى نصيب خويش به قوت جاذبه خويش جذب كند ، چنان كه از غذاء يكسان آنچه گوهر استخوان را شايد و از وى استخوان پديد آيد ، استخوان كشد ، و آنچه گوهر دماغ را شايد ، دماغ كشد و ديگر اندامها همچنين . لكن نخست هاضمهء\r\n\r\n","description":"","footnote":"","page_name":" 100 ","page_number":108},
  {"content":"\r\n\r\nمعده ، طعام را كيلوس گرداند ، و جگر كيلوس را خون گرداند و خون از جگر باندامها رسد ، پس جاذبهء هر اندامى آنچه گوهر او را شايد جذب كند و ماسكه نگاه دارد و هاضمه آن را كيموس گرداند و غاذيه آن اندام را بپروراند . و اين غاذيه را مغيّره نيز خوانند از بهر آنكه كيموس را بدان عضو ماننده كند ، و منميه قبول كند و بدان اندام پيونداند .\r\nآفريدگار تبارك و تعالى اين قوتها را اسباب بقاى اشخاص كردست تا چندانكه ممكن باشد باقى باشند .\r\nو دو قوت ديگرست كه سبب بقاى نوع كردست ، يكى قوت مولّده است و ديگر مصوّره .\r\nاما مولده دو نوع است ، يكى توليد منى كند اندر نر و ماده ، و ديگر قوتها را كه اندر منى باشد از هم جدا كند . و اين چنان باشد كه منى اگرچه به صورت يكسان است ، از هر جزوى از وى عضوى ديگر آيد ، آن جزو كه از وى استخوان آيد مزاجى ديگر دارد و آنچه عصب را شايد مزاجى ديگر .\r\nپس قوت مولده ، اين اجزا را بدان مزاج گرداند كه آن عضو را شايد ، طبيبان آن قوت را مغيرهء نخستين گويند .\r\nقوت مصوّره به تسخير آفريدگار سبحانه و تعالى خطها و شكلهاء اندامها پديد آرد .\r\nو ببايد دانست كه هرگاه كه اندر كارهاء معده و جگر يا اندر كار قوتهاء اندامها تقصير افتد ، خلل اندر تن پديد آيد . مثلا اگر اندر كار قوت جاذبه يك اندام يا همه اندامها تقصير افتد ، علتى است كه آن را عدم الغذا گويند ، اين علت پديد آيد .\r\nو اگر اندر كار قوت مغيره و جگر و ديگر اندامها تقصير افتد و قوت دافعه اندامها نيز تقصير كند ، استسقاء لحمى تولد كند ، از بهر آنكه غذا جذب كرده شدست ، لكن در گوهر اندام نفزودست و به دو ماننده نشدست ، و دافعه اندامها نيز تقصير كردست .\r\nو اگر غذا جذب كرده باشد و در گوهر اندام فزوده ، لكن مانند او نشود ، بهق و برص تولد كند .\r\n\r\nباب سيم از گفتار چهارم از بخش اول اندر قوت حيوانى\r\nقوت حيوانى ، قوتى است كه اندامها بوجود او پذيراى قوت حس و حركت گردد و فعل و معنى حيوة اندر همه بوجود او پديد آيد .\r\nو روح نزد طبيبان ، گوهر لطيف است از بخار خون\r\n\r\n","description":"","footnote":"","page_name":" 101 ","page_number":109},
  {"content":"\r\n\r\nو لطافت اخلاط تولد كند ، همچنانكه مادت اندامها از كثافت اخلاط است ، مادت روح ، لطافت اخلاط است و همچنانكه لطافت طعام اندر جگر ، خون گردد ، لطافت خون اندر دل ، روح گردد و قياس خون با روح همچنان قياس خون است با طعام .\r\nو هرگاه كه روح تولد كند ، اندر حال پذيراى قوت حيوانى گردد و همه اندامها به قوت حيوانى قابل قوتهاء نفسانى و غير نفسانى شوند .\r\nو اگر قوتهاء نفسانى از عضو زايل گردد و قوت حيوانى بر جاى باشد ، عضو زنده باشد ، چون عضو مفلوج كه او را حس و حركت نباشد و زنده باشد و تباه نشود .\r\nو عضو مرده از بهر آنكه قوت حيوانى او باطل شده باشد ، زود تباه گردد . و عضو مفلوج از جهت آنكه قوت حيوانى با وى است شايسته قبول حس و حركت است تا چون علت زايل گردد ، حس و حركت به دو باز آيد .\r\nو نزديك ارسطاطاليس ، روح نفس را كه مبدأ همه قوتها است به قوت حيوانى قابل گردد ، لكن كار قوتهاء نفس آن وقت پديد آيد كه روح اندر همه اندامها اندر آيد و هر جزوى از وى اندر اندامى استحالتى ديگرگون پذيرد و مزاج آن اندام گيرد ، چنان كه اندر تجويف دماغ مزاج دماغ گيرد و ديگر اندامها همچنين تا بدان مزاج شايسته آن گردد كه اثر قوت نفس از آن عضو پديد آيد .\r\nو نزديك طبيبان نيز اگرچه روح به قوت مزاج خويش قابل قوت حيوانى است ، بدان حاجت است كه اندر هر اندامى استحالتى يابد و مزاج آن اندام گيرد تا افعال قوتهاى نفسانى پديد آيد .\r\nو با آنكه روح را بمزاج خويش و بقبول قوت حيوانى كمالى است ، اين كمال او را كفايت نيست اندر آنكه قوتهاى نفس گردد .\r\nو تا هر اندامى استحالتى نيابد و مزاج آن اندام نگيرد ، قابل قوتهاء نفس نگردد و افعال آن قوتها اندر آن اندامها پديد نيايد ، چنان كه حس بصر و سمع و شم و ذوق و لمس از اندامها كه آلت اين حاستها است آن وقت پديد آيد كه روح به قوت حيوانى ، قوت نفسانى را از دماغ به رطوبت جليديّه و به عصب سمع و بينى و زبان رساند تا افعال قوتهاى نفسانى را اندرين اندامها پديد آيد . برين جمله معلوم گردد كه روح به مجرد مزاج خويش قابل قوتهاى نفسانى نگردد تا نخست قوت حيوانى اندر وى موجود نگردد و قوتهاى نفسانى را\r\n\r\n","description":"","footnote":"","page_name":" 102 ","page_number":110},
  {"content":"\r\n\r\nبوجود قوت حيوانى قبول كند تا افعال قوتها پديد آرد ، چنان كه ياد كرده آمد .\r\n\r\nباب چهارم از گفتار چهارم از بخش اول اندر تشريح قوت نفسانى\r\nقوت نفسانى را حس و حركت گويند و بدان ماند كه قوت نفسانى ، جنس است ، و در تحت او دو قوت است ، يكى قوت حس و آن را قوت مدركه گويند و ديگر قوت حركة .\r\nو قوت حس نيز بر دو نوع است ، يكى را حس ظاهر گويند و ديگر را حس باطن .\r\nاما حس ظاهر ، محسوسات ظاهر را كه ملاقى او باشد ، ادراك كند و بدان ماند كه حس ظاهر پنج نوع است : حس بينايى و شنوايى و بوئيدن و چشيدن و لمس كردن .\r\nگروهى گفته‌اند كه حس ظاهر ، هشت نوع است از بهر آنكه حس لمس را چهار نوع شمرده‌اند .\r\nو گفته‌اند ، چنان كه كيفيتهاى لمس ، چهارست ، حرارت است و برودت و رطوبت است و يبوست ، هريك ازين كيفيتها بقوّتى جداگانه ادراك افتد . لكن هر چهار به يك بار اندر همه اندامها كه آلت ادراك محسوسات است با قوت خاصيت آن اندام موجودست . چنان كه قوت بينايى و قوت لمس اندر چشم موجودست ، و قوت چشيدن با قوت لمس اندر زبان موجودست ، و اندر گوش و بينى همچنين .\r\nو امّا حس باطن ، پنج نوع است ، يكى حس مشترك است و اين قوتى است كه ادراك همه محسوسات ، نخست به دو رسد و در وى مجتمع گردد ، بدين سبب او را حس مشترك گويند و آلت اوست كه تأثير محسوسات اندر وى پديد آيد .\r\nو آن آلت جزو اوّل است از مقدّم دماغ ، از بهر آنكه اين جزو لطيف‌تر و نرم‌ترست از همه اجزاى دماغ . دوم قوت مخيّله است ، سوم مفكّره ، چهارم متوهّمه ، پنجم حافظه .\r\nامّا مخيّله ، قوتى است كه صورتى را كه ادراك افتد و آن صورت غايب شود ، اين قوت خيال آن را نگاه دارد و آن را بعينه چنان كه ادراك افتاده باشد ، پيش حس باز آرد ، با غايبى صورت ، تا پندارى كه آن صورت را حاضر مىكند .\r\nو آلت اين قوت ، جزو پسين است از مقدم دماغ ، و اين جزو پسين با قياس با جزوى كه ياد كرده آمد ، كثيف‌ترست .\r\nدر جمله مقدم دماغ ، آلت و محل اين دو قوت است ، لكن جزو اول ، آلت حس مشترك است و جزو پسين آلت قوت مخيّله .\r\nو مثال\r\n\r\n","description":"","footnote":"","page_name":" 103 ","page_number":111},
  {"content":"\r\n\r\nهر دو آلت ، مثال آبست و مثال خاكست تر كرده ، از بهر آنكه آب هميشه نقشها زود پذيرد و هيچ نگاه ندارد و زود رها كند و خاك تر كرده هم نقش پذيرد و هم نگاه دارد ، اين جمله قول محققان است .\r\nو نظر طبيب ز آنجا كه صنع اوست اندر سه قوت بيش نيست ، يكى حس مشترك و ديگر قوت مفكّره و سه ديگر قوت حافظه .\r\nپس نزديك طبيب ، قوت دوم ، مفكّره است و بعضى محققان اين قوت را گاهى مخيّله گويند و گاهى مفكّره . هرگاه كه اين قوت را قوت متوهّمه به كار دارد يا اين قوت خود به كار خويش قيام كند او را مخيّله گويند .\r\nو شرح متوهّمه هم اندرين باب ياد كرده آيد .\r\nو اگر اين قوت دوم را عقل انسانى كار فرمايد او را مفكّره گويند .\r\nو فرق ميان تخيّل و تفكّر آنست كه مخيّله ، خيال صورت محسوس نگاه دارد و آن را با غايتى پيش حس باز آرد ، چنان كه يافته باشد ، بىهيچ تصرفى .\r\nو مفكّره اندر صورتها كه ادراك افتاده باشد تصرفها عجب كند ، گاهى تركيب كند و گاهى تفصيل و گاهى صورت محسوس را از قوت حافظه باز خواهد و گاهى صورت نامحسوس تصور كند . اما تركيب كه اين قوت كند ، چون صورت انسان پرنده و انسان با دو سر و مانند آن باشد .\r\nو امّا تفصيل ، چون صورتى نفسانى بىسر يا بىدست . و اما صورت نامحسوس ، چون كوهى زمرّد و چون خانه‌يى ياقوت و مانند آن . و آلت و محل اين قوت جزو ميانين است از دماغ .\r\nو قوت مخيله اندر حيوان ، بجاى مفكره است اندر انسان ، از بهر آنكه ، حيوان را مفكره نيست البته و مخيله نيز ضعيف است ، از بهر آنكه صورت محسوس نيز چندان نگاه ندارد كه مخيله انسان .\r\nو اين قوت ، اعنى مخيله اندر حيوان ، آلت قوت متوهمه است .\r\nو متوهمه قوتى است ، حيوان را كه از چيزى محسوس ادراك كارى كند نامحسوس ، و حكم كند بر چيزى محسوس بكارى نامحسوس ، چنان كه از صورت گرگ دشمنى و درندگى ادراك كند و حكم كند بر وى بدشمنى ، و از صورت كسى كه او را بعلف تعهد كند ، صورت دوستى ادراك كند و حكم كند كه او دوست است .\r\nو معلوم است كه اين حكم بقوتى مىكند كه از چيزى محسوس ، معنى نامحسوس ادراك كند و اين قوت انسان را نيز هست . و فرقى هست ميان اين قوت و قوت مفكره ، بدانچه اين قوت را اين معنى ادراك كند و اين حكم كند كه ياد كرده آمد .\r\nو قوت مفكره ميان نيك\r\n\r\n","description":"","footnote":"","page_name":" 104 ","page_number":112},
  {"content":"\r\n\r\nو بد فرق كند و تركيبها و تفصيلها محسوس و نامحسوس كند ، چنان كه ياد كرده آمدست .\r\nو اما قوت سيم نزديك طبيب ، قوت حافظه است كه نزديك محققان ، قوت پنجم است و اين قوت را نيز قوت مذكّره گويند و او خازن معانى نامحسوس است كه از همه صورتهاى محسوس ادراك كند و اين حكمها ياد دارد .\r\nو آلت و محل اين قوت ، جزو پسين از دماغ است . و بر طبيب ز آنجا كه صنعت اوست ، بيش از آن نيست كه سه قوت را كه نظر او اندر آنست بشناسد و محل و آلت هريك بشناسد تا اگر اندر كار قوّتى ، آفتى و تقصيرى افتد ، آلت آن قوت را علاج كند و داند كه موضع علاج كدام است .\r\n\r\nباب پنجم از گفتار چهارم از بخش اول اندر آنك هر فعلى از فعلهاء اندامها به چند قوت تمام شود\r\nببايد دانست كه افعال بعضى اندامها به يك قوت تمام باشد ، و بعضى به دو قوت .\r\nاما آنچه به يك قوت تمام گردد ، فعل اندامهاء متشابه الاجزا است اندر جذب غذا ، از بهر آنكه هريك بطبع غذاى موافق گوهر خويش جذب كند . مثلا استخوان غذا سرد و خشك جويد كه موافق گوهر اوست و جز آن را جذب نكند ، و گوشت جز غذاى گرم و تر جذب نكند و ديگر اندام‌ها برين قياس ، كار همه به مجرّد قوت طبيعى باشد .\r\nو اگرچه قوت جاذبه عضو جاذب را معونت قوت دافعه آن عضو كه از وى جذب مىكند به كار آيد ، جاذبه اين و دافعه آن هر دو طبيعى است . و پس جذب عضو جاذب و دفع عضو دافع به مجرد قوت طبيعى است . و پس فعل زهره و فعل سپرز و فعل گرده اندر جذب فضله خون و جذب غذاى خويش همه به قوت طبيعى مجردست . و فعلهاء عضلها كه حركت اندامها بدان است به يك قوت تمام گردد و آن قوت اختيارى مجردست . و دفع مثانه و دفع امعاء مستقيم هم به مجرد قوت اختيارى است از بهر آنكه دفع هر دو به حركت عضله است و حركت عضله به قوت اختيارى مجردست .\r\nو آنچه به دو قوت تمام گردد فعل معده است و فعل رحم و فعل مرى .\r\nاما فعل معده و رحم به قوت حساسه و قوت\r\n\r\n","description":"","footnote":"","page_name":" 105 ","page_number":113},
  {"content":"\r\n\r\nطبيعى است از بهر آنكه حاجتمندى او را به قوت حس ادراك كند و ليفهاى جاذبه او بطبع در حركت آيد و دليل برين آنست كه هر غذا كه در گرسنگى خورده شود بدان ماند كه معده باستقبال آن مىآيد و آن را بشتاب مىربايد .\r\nو هر غذا كه بر سيرى خورده شود ، معده اندر قبول آن كسلان باشد . و نيز هرگاه كه معده ممتلى باشد و حس گرانى يابد ، دافعه در حركت آيد و رحم همچنين هرگاه كه حس مباشرت يابد جاذبهء او در حركت آيد ، و در آخر حمل حس گرانى بيابد ، دافعهء او بطبع در حركت آيد ؛ بدين طريق درست گردد كه فعل هر دو عضو به قوت حس و قوت طبيعى تمام مىشود .\r\nو فعل مرى به قوت اختيارى و قوت طبيعى است و آلت قوت طبيعى ليف جاذبه است و آلت قوت اختيارى عضله حلق است . و دليل برين كه فعل او بدين دو قوت است آنست كه دارويى كه طعم او خوش نيست اگرچه داروخوار كوشد كه به قوت اختيارى فرو برد جاذبه آن را جذب بدشوارى كند ، بدين سبب به قوت جاذبه ، گاه باشد كه باز گردد ، يعنى قى كند .\r\nو ببايد دانست كه حرارت را و برودت را اندر قوتها و فعلهاى اندامها معونتى است از بهر آنكه حرارت ، يار قوت جاذبه است ، از بهر آنكه حرارت جذب كننده است و ماده غليظ را گدازنده و رقيق‌كننده و قوت برودت را شكننده و از فعل خويش بازدارنده تا قوت جاذبه ضعيف نشود ، از بهر آنكه فعل برودت بازداشتن مادّت است از حركت و از تحليل و آن را غليظ كند و منفذها را فراز هم آرد و تنگ كند و حرارت را از گداختن باز دارد تا قوت امساك قوت ماسكه تمام آيد ، باذن الله .\r\nو ببايد دانست كه بعضى طبيبان گفته‌اند كه باطن معده از كيلوس كه در تجويف او باشد غذا يابد ، بحث است ، از بهر آنكه معلوم است كه تا كيلوس از معده بجگر اندر نيايد و مستحيل نشود و خون نگردد و فضلهاى ( فضله‌هاى ) خون كه صفراست و كفك اوست و سودا كه ثفل اوست و آب كه با وى آميخته است از وى جدا نشود ، غذا را نشايد .\r\nچگونه تواند بود كه معده از كيلوس غذا گيرد ، و اگرچه كيلوس خام غذاء معده شود ، چگونه ممكن گردد كه بر مزاج ، صحت بماند و آن را چگونه هضم كند تا غذاء او گردد . پس رأى صواب آنست كه بدانى كه قوتهاء جاذبه و ماسكه و هاضمه معده ، هر يك دو نوع است ، جاذبهء نخستين ، طعام از مرى وز دهان جذب كند از بهر همه تن ،\r\n\r\n","description":"","footnote":"","page_name":" 106 ","page_number":114},
  {"content":"\r\n\r\nو جاذبه دوم ، غذاء حقيقى را از شاخهاء رگها جذب كند از بهر خود .\r\nو ماسكه و هاضمه و دافعه نخستين ، امساك و هضم و دفع از بهر همه تن كنند ، و ماسكه و هاضمه دوم ، امساك و هضم از بهر او كنند .\r\nو طعامهاء رقيق چون چيزهاء آشاميدنى ، ماسكه معده آن را چندان نگاه دارد كه هاضمه آن را هضم كند ، همچنانكه طعام غليظ را .\r\nو آنچه قومى گمان برده‌اند كه طعام رقيق ، به زودى هضم ناشده از معده فرو آيد ، گمانى باطل است ، از بهر آنكه كار ماسكه نگاه داشتن است رقيق را هم‌چنانكه نگاه دارد غليظ را ، و بر آن همچنان مشتمل شود كه بر غليظ ، تا هاضمه كار خود تمام كند ، پس آن را بدافعه باز گذارد ، باذن الله تبارك و تعالى .\r\nتمام شد سخن اندر اجزاء بدن انسان از كار اركان و اخلاط و مزاج و اعضاء بسيط و مركب و ارواح و قوتهاء طبيعى و حيوانى و نفسانى ، به حمد الله و منّه .\r\n\r\nگفتار پنجم از بخش اول از كتاب اغراض اندر شناختن تندرستى و بيمارى و سبب و عرض و بيماريهاء شركتى و مزاجى و بيماريهاء اندامهاء مركّب و غير آن و اين گفتار پنج بابست\r\n\r\nباب اول از گفتار پنجم از بخش اول اندر تندرستى و بيمارى مطلق و احوال آن\r\nتندرستى مطلق آنست كه مزاج و تركيب اندامهاء بسيط و مركب بر هيئتى باشد كه افعال اندامها همه تمام باشد و بىآفت . اعنى مزاج اندامهاء بسيط معتدل باشد ، اعتدال خاصه كه هريك را بايد . و اشكال اندامهاى مركب اندر كميّت و كيفيت بر هيئتى باشد كه منفعت و فعل هريك بىمضرت و بىآفت باشد .\r\nو هر مزاج و تركيب كه از آنچه بايد بگردد و بدان سبب ضرر اندر فعل او پديد آيد ، بيمارى باشد .\r\nو اما بيمارى حالى است ناطبيعى چون مزاج يا تركيبى ناطبيعى و بدان سبب اندر يك قوت از قوتهاى اندامها يا اندر بيشترى ، آفت پديد آيد بذات . پس تندرستى مطلق يك جنس است و ياد كرده آمد .\r\nو بيمارى سه جنس است :\r\nيكى آنكه مزاجهاء اندامهاى بسيط ، معتدل نباشد ، آن را سوء المزاج اعضاء بسيط گويند .\r\nدوم آنكه تركيب\r\n\r\n","description":"","footnote":"","page_name":" 107 ","page_number":115},
  {"content":"\r\n\r\nاندامهاء مركب بر آن شكل و عدد كه بايد نباشد و آن را سوء هيئة الاعضاء المركّبه گويند .\r\nسيم آنكه اجزاء اندامها كه پيوسته بايد ، پيوسته نباشد يا پيوستگى آن گسسته شود و آن را تفرّق الاتصال گويند .\r\nو بسيار باشد كه قوتى از قوتهاء اندامها توقف كند و از كار باز ايستد و آن توقف ضرر نباشد ، چنان كه قوت جاذبه معده كه جذب او جز بوقت غذا خوردن نباشد و ماسكه نيز چندان در كار باشد كه هاضمه كار خويش تمام كند و دافعه نيز جز بوقت دفع ، كار خويش نكند ، ديگر وقتها متعطّل باشد .\r\nو گروهى پنداشته‌اند كه قوت مغيّره را هيچ توقف و تعطّل نيست ، و بر خلاف آنست ، از بهر آنكه بسيار وقتها متوقف شود . چنان كه اندر تن مردم متفكر كه اندر تفكرى غايص گردد و از احوال خويش بىخبر شود ، و اندر بعضى مردمان بوقت ترس نيز متوقف شود .\r\nعلى الجمله و وقتها كه مهمى پيش آيد ، مغيره متوقف شود ، لكن توقف او اندر فصل زمستان اندر جانوران اندك خون ظاهرترست ، كه پنهان شوند و خدر گردند و غذا نخورند ، مغيره ايشان متوقف شود .\r\nو قوتهاى نفسانى نيز اندر خواب متعطل شود .\r\nقوت مخيله نيز بسيار باشد كه متعطل شود و مردم خفته هيچ خواب نبيند و توقف اين قوتها هيچ مرض نباشد .\r\nپس معلوم شد كه مرض آنست كه توقف قوت نه اندر آن وقت باشد كه شايد كه توقف كند ، چنان كه با حاجتمندى بفعل آن عضو كه آلت اوست ، متوقف شود ، و سبب توقف ، عجز آلت او باشد .\r\nپس توقف ، عرض باشد ، و مرض ضعف آلت ، چنان كه توقف هاضمه عرض باشد و ضعف معده مرض .\r\n\r\nباب دوم از گفتار پنجم از بخش اول اندر فرق ميان سبب و عرض و مرض\r\nاما سبب چيزى را گويند كه نخست آن باشد و از هستى آن حالى نو ، پديد آيد ، و عرض حالى باشد ناطبيعى كه بر تبع بيمارى پديد آيد و بيمارى اندر باب گذشته ياد كرده آمدست . و عرض را سبب مطلق بيمارى است .\r\nو مثال سبب و مرض و عرض ، هرگاه كه اندر تن عفونتى باشد و از آن عفونت تبى تولد كند و نبض مختلف گردد ، عفونت سبب است و تب مرض و اختلاف نبض عرض .\r\nمثال ديگر ، شخصى را سنگ اندر مثانه تولد كند ، مجرى بول بسته شود ، عسر البول پديد آيد ، سبب تولد\r\n\r\n","description":"","footnote":"","page_name":" 108 ","page_number":116},
  {"content":"\r\n\r\nسنگ است و مرض بسته شدن مجرى بول و عرض عسر البول .\r\nمثال ديگر ، خلطى گرم اندر عضوى گرد آيد و عضو آماس گيرد و پوست عضو و رگها طرنجيده شود ، درد پديد آيد ، سبب ، گرد آمدن خلط است و مرض آماس است و عرض طرنجيدگى و درد .\r\nو سبب و مرض و عرض ، هر سه ناطبيعى است و مقصود طبيب ، هميشه زايل كردن مرض باشد ، لكن اندر علاج ، نخست سبب زايل كند تا مرض زايل شود . و عرض را طبيبان گاهى عرض گويند و گاهى علامت .\r\nاما از آنجا كه عرض تبع مرض باشد ، عرض است و از آنجا كه طبيب بتأمل اندر احوال آن ، بيمارى را بشناسد ، علامت است .\r\nو بسيار باشد كه يك چيز از يك روى مرض باشد و هم آن چيز بعينه از روى ديگر ، سبب باشد . چنان كه سدّه كه اندر منفذ بينى پديد آيد ، آواز متغير شود ، سدّه از آن روى كه منفذ گشاده را بسته است مرض باشد و از آن روى كه آواز بر تبع آن متغير شدست ، سبب است .\r\nو باشد نيز كه مرضى سبب مرضى ديگر شود ، چنان كه قولنج سبب غشى و فالج سبب صرع شود . و باشد كه عرض مرضى سبب مرضى ديگر شود ، چنان كه درد صعب سبب ورم گردد .\r\nو باشد كه عرض ، خود مرض شود ، چنان كه ، چون صداع كه تبع تب باشد محكم شود و مرض گردد .\r\nو باشد كه يك چيز بقياس با حال خويش و بقياس بحالى كه پيش از وى بوده باشد و بقياس بحالى كه پس از وى پديد آيد هم مرض باشد و هم عرض و هم سبب .\r\nچنان كه تب كه اندر بيمارى سل تولد كند ، تب ، مرض باشد و بقياس با سل عرض باشد و بقياس با ضعف معده مثلا يا به اسهال كه از پس وى پديد آيد ، سبب باشد .\r\nو چنان كه صداع صعب كه عرض تب بوده باشد ، محكم گردد ، مرض گردد و بسبب صعبى صداع ، ماده بجانب دماغ آيد و سبب سرسام گردد .\r\nو باشد كه بيمارى عضوى سبب بيمارى عضوى ديگر شود ، بسبب مشاركتى كه ميان هر دو عضو باشد .\r\n\r\nباب سيم از گفتار پنجم از بخش اول اندر بيماريها كه بسبب مشاركة اندامها پديد آيد\r\nبيماريها كه بسبب مشاركت است پنج نوع است .\r\nيكى ، چون مشاركت معده با دماغ بسبب عصبى از عصبهاى دماغى كه بمعده پيوسته است و به قوت حس اين عصب است كه بوى ناخوش كه بدماغ رسد ، منش\r\n\r\n","description":"","footnote":"","page_name":" 109 ","page_number":117},
  {"content":"\r\n\r\nگشتن آرد . و هرگاه كه مردم آب سرد خورد ، حس آن در دماغ پديد آيد .\r\nو دوم ، چون دو عضو بهم نزديك باشند ، يكى كه ضعيف‌تر باشد ، فضلهء عضو قوىتر قبول كند ، چنان كه گوشت بغل ، فضلهء دل و غدد بن ران فضله جگر .\r\nسوم ، آنكه عضوى اندر زير عضوى باشد ، فضلهء عضو زبرين بعضو زيرين فرود آيد ، چنان كه نزله از دماغ به شش فرود آيد .\r\nچهارم ، چنان كه دو عضو اندر يك كار شريك باشند ، يكى مبدأ باشد و ديگر آلت آن كار باشد .\r\nهرگاه كه اندر مبدأ آفتى پديد آيد ، فعل آلت بسبب مشاركت ، با آفت شود ، چون شش كه آلت دم زدن است و مبدأ كار او حجاب است ، بدين مشاركت آفت حجاب ، اندر دم زدن كه شش آلت آنست ، پديد آيد . و چنان كه حنجره آلت آواز است و ماده آواز به حركت سينه به حنجره رسد ، هرگاه كه اندر حركت سينه آفتى پديد آيد ، آن كار حنجره با آفت باشد و آواز يا ضعيف گردد يا باطل شود .\r\nو چنان كه عصب آلت حس و حركت است و مبدأ آن دماغ است ، آفت دماغ اندر فعل عصب پديد آيد .\r\nپنجم ، اگر عضوى را با عضوى مشاركت باشد و بميانجى عضو دوم عضو نخستين را با عضو سوم مشاركت افتد ، چنان كه دماغ را با جگر مشاركت است به رگها كه از جگر بدماغ بر مىشود و غذا مىرساند ، و جگر را با گرده مشاركت است به رگهاء غذادهنده و بمنفذ كه آب از خون جدا شود ، بدان مقدار به گرده آيد ، پس به ميانجى جگر ، دماغ را با گرده شركتى افتد .\r\n\r\nباب چهارم از گفتار پنجم از بخش اول اندر بيماريهاء مزاجى و احوال آن\r\nبيماريهاء مزاجى چنان باشند كه مزاج عضوى يا مزاج شخصى از آن مزاج كه صحت او بدانست بگردد .\r\nاما گاه باشد كه مزاج اندر يك كيفيت بگردد ، چنان كه اندر گرمى بافراط شود يا اندر سردى يا اندر خشكى يا اندر ترى و اين را سوء المزاج مفرد گويند . يا چنان باشد كه اندر دو كيفيت بگردد ، چنان كه يا گرم و خشك شود يا سرد و خشك ، يا گرم و تر ، يا سرد و تر ، و اين را سوء المزاج مركب گويند . اين هشت نوع است ، چهار مفرد و چهار مركب ، از بهر آنكه بيرون ازين هشت ،\r\n\r\n","description":"","footnote":"","page_name":" 110 ","page_number":118},
  {"content":"\r\n\r\nمزاجى ديگر ممكن نيست .\r\nچنان‌كه مزاجى گرم و سرد با مزاجى خشك و تر ممكن نيست .\r\nو سوء المزاج ، يا با ماده بود يا بىماده ، سوء المزاج بىماده را سوء المزاج بىماده گويند و با ماده را سوء المزاج ماده‌ئى گويند .\r\nپس انواع سوء المزاج شانزده است ، چهار مفرد ، چهار مركب ، چهار ساده ، چهار با مادت .\r\nمثال سوء المزاج گرم بىماده ، تب دق است .\r\nو مثال سوء المزاج با ماده ، تبهاى خونى و صفرايى ، و مثال سوء المزاج سرد بىماده ، جمودست كه اندر هواى سرد و باد دمه باشد .\r\nو مثال سوء المزاج سرد با ماده ، فالج و مثال سوء المزاج تر بىماده ، نرمى گوشت و پوست و بتازى ترهّل گويند .\r\nو مثال سوء المزاج تر با ماده ، استسقاء لحمى گويند .\r\nو مثال سوء المزاج خشك بىماده ، تشنج خشك كه از پس استفراغها و از پس رنج و رياضت پديد آيد .\r\nو مثال سوء المزاج خشك با ماده ، سرطان و جذام .\r\nاين شانزده گونه سوء المزاج ، گاه باشد كه اندر همه تن افتد و گاه باشد كه اندر يك عضو يا ضعيف‌تر .\r\nو هر خلطى كه فزون‌تر از مقدار طبيعى گردد يا كمتر يا كيفيت آن قوىتر باشد يا ضعيف‌تر ، سبب بيمارى شود ، از بهر آنكه هرگاه كه يك خلط فزون‌تر شود يا كيفيت آن قوىتر شود ، فزونى آن يا قوّت كيفيت آن بر تن يا بر يك اندام غلبه كند ، مزاج را از اعتدال بيرون برد .\r\nو هرگاه كه كمتر شود يا كيفيت آن ضعيف باشد ، ضد آن خلط غلبه كند و مزاج را بگرداند .\r\nو از سوء المزاج خون و از عفونت آن تب دموى تولد كند و از سوء المزاج ديگر اخلاط هيچ تب تولد نكند تا عفونت نپذيرد . و خون جز اندر تجاويف عروق نباشد و ديگر اخلاط هم اندر تجاويف عروق باشد و هم بيرون تجاويف عروق باشد . و هرگه كه خلط عفونت پذيرد تب تولد كند .\r\nو بسيار باشد كه از انواع سوء المزاج مفرد يا مركب يك نوع اندر عضوى پديد آيد يا اندر همه تن ، آن را سوء المزاج نگويند تا از اعتدال چندان دور نشود كه آفت و ضرر اندر فعل آن عضو پديد آيد .\r\nو هرگاه كه از سوء المزاج ، آفتى اندر عضوى پديد آيد ، درجه اول باشد ، و درجه آخرين ، آن باشد كه سوء المزاج طبيعت عضو را بگرداند و از اعتدال\r\n\r\n","description":"","footnote":"","page_name":" 111 ","page_number":119},
  {"content":"\r\n\r\nمزاج خاصه بيرون برد و تباه كند . و الله اعلم .\r\n\r\nباب پنجم از گفتار پنجم از بخش اول اندر بيماريهاء اندامهاء مركّب و غير آن\r\nانواع بيمارى اندامهاى مركب بسيارست ، بعضى اندر شكل اندام افتاده باشد و خلقتى باشد ، چون عضوى كه صحت و منفعت آن اندر شكلى مخصوص است و شكلى ديگر افتد ، چون قحف دماغ كه مسفّط بايد و رطوبت جليديه كه مفرطح بايد و معده كه همه جوانب او گرد بايد و استخوان بازو و استخوان ران كه كوژ بايد تا شكل او طبيعى باشد .\r\nهرگاه كه بر خلاف اين افتد ، ناطبيعى باشد و بعضى فزون عضوى باشد و بعضى نقصان .\r\nاما فزون چون انگشت فزونى و ناخنه اندر چشم و سلعه اندر اندامها و سنگ و ريگ اندر گرده و مثانه و داء الفيل و دوالى اندر پاى . و علت رجا و ثولول و بواسير . و نقصان چون جسمى كه كوچك‌تر باشد و عضوى كه ناقص آيد چون علت ذبول .\r\nو بسيار باشد كه اين علت اندر چشم و اندر زبان پديد آيد و بعضى چنان باشد كه اندامى از جاى خويش بيرون آيد و چون مورسرج اندر چشم ، و فتق اندر خصيه و اندر ناف و اندر حوالى آن . و چون لقوه كه شكل روى بگرداند و بعضى اندر منفذها و مجريها افتد چون انتشار و سبل كه اندر چشم پديد آيد ، بسبب فراخ شدن ثقبهء عنبيه و عروق چشم و چون خناق كه بسبب آماس حلق افتد .\r\nو چون دوالى كه بسبب فراخ شدن رگهاى پاى افتد ، و چون صرع و سكته كه بسبب سدّه دماغ افتد ، و چون يرقان كه بسبب سده جگر افتد و مانند آن .\r\nو بعضى درشتى و نرمى اندامها باشد ، چنان كه خمل معده كه درشت بايد ، نرم شود و حنجره و حلق كه املس بايد ، درشت .\r\nو بعضى تفرّق الاتصال باشد ، چون خدش و قطع و كسر و خلع و مانند آن .\r\nو آماسها هم نوع تفرق الاتصال است از بهر آنكه تا اجزاى ماده آماس اندر ميان اجزاى عضو جاى نگيرد آماس پديد نيايد .\r\nو جاى گرفتن اجزاء مادّت اندر اجزاء عضو ، تفرق الاتصال باشد .\r\nو آماس را خاصيتى است كه او مرضى است مركب اندر همهء اجناس بيماريها ، از بهر آنك\r\n\r\n","description":"","footnote":"","page_name":" 112 ","page_number":120},
  {"content":"\r\n\r\nهيچ آماس از ماده خالى نباشد و از سوء المزاج و از تغيير شكل و حجم عضو خالى نباشد . و آماس بيشتر اندر اندامهاى نرم افتد .\r\nو گروهى گمان برند كه اندر اندامى كه بغايت نرمى باشد يا بغايت سختى آماس نيوفتد از بهر آنكه تمدد نپذيرد و اين گمان باطل است ، از بهر آنكه دماغ كه بغايت نرمى است و استخوان كه بغايت سختى است هر دو آماس پذيرد .\r\nنبينى كه هر دو غذا پذيرند و ببالند و فزون شوند و اندر طول و عرض و عمق كشيده شوند . مانع چيست از آنكه بدين طريق فضله قبول كنند و آماس پذيرند .\r\nو اگر دندان فضلهء اخلاط قبول نكردى و فضله اندر گوهر او نفوذ نيافتى ، رنگهاى ناطبيعى اندر وى پديد نيامدى و حس ضربان دندان گواهى دهد كه اندر وى عصبى است و سبب ضربان ، حركت شريانى است كه در وى است .\r\nو عضوى كه حس حركت شريانى بدان باريكى بيابد و بىطاقت شود ، چرا ممكن نباشد كه ماده آماس اندر وى نفوذ يابد .\r\nو تا در عضوى جاى آن نباشد كه شريان اندر وى نبض كند ، ضربان پديد نيايد و آنجا كه جاى گنج نبض شريانى باشد ، چگونه شايد گفت كه ماده آماس در وى نگنجد و نفوذ نكند .\r\nو هر آماسى كه ماده آن از عضوى بالاتر بعضوى آماسيده فرود آيد آن را نزله گويند و بسيار باشد كه مادهء بد با اخلاط نيك آميخته باشد و بدان سبب ، بدى ماده ظاهر نشود .\r\nپس اگر استفراغى اتفاق افتد و اخلاط نيك بدان استفراغ كم شود و خلط بد اندر تن بماند ، مضرت آن ظاهر شود .\r\nو باشد كه طبيعت آن را به ظاهر بشره دفع كند و آماس‌ها و بثرها پديد آيد .\r\nو باشد كه دفع نتواند كرد ، اعيا و تكسّر اندر تن پديد آيد . و مثال اين ، زنى كه اندر تن او اخلاط بد با نيك آميخته باشد و بچه را شير مىدهد ، خلط نيك بدان طريق خرج مىشود و خلط بد اندر تن وى بماند ، مضرت آن پديد آيد و طبيعت آن را دفع كند بر تن او گر و خارش پديد آيد .\r\nو همچنين مردى كه در تن او خلط بد با نيك آميخته باشد اگر او را جراحتى رسد و خون بسيار از وى برود ، خلط بد اندر تن او بماند ، اگر طبيعت آن را دفع نكند ، بر تن او آماس‌ها و بثرها پديد آيد .\r\nو بعضى حالهايى است كه طبيبان آن را از جمله حالهاء بيمارى شمارند ، چون داء الثّعلب و داء الحيّه و چون شكستن و ريزيدن موى و از رنگ خويش\r\n\r\n","description":"","footnote":"","page_name":" 113 ","page_number":121},
  {"content":"\r\n\r\nبگشتن . و چون بهق و برص و نمش كه بر بشره پديد آيد .\r\nو بعضى پوست را بخراشد چون پريون و حصف و سحج و مانند آن . و بعضى اندر سحنه پديد آيد چون فربهى بافراط و لاغرى بافراط .\r\nو بعضى بيماريها است كه اندر قبيله‌يى باشد و بميراث يابند ، چون سل و نقرس و برص و جذام و صلع .\r\nعلى الجمله هر عضوى كه از پدر ضعيف باشد ، اندر فرزند ، همان عضو ضعيف آيد اندر بيشتر حالها .\r\nو بعضى بيماريهاست كه از يك‌ديگر گيرند ، خاصه اندر جايهاء تنگ ، چون درد چشم و آبله و تب و با و سل و برص و جذام . و بر متوضّا كه خداوند بواسير نشيند ، نشستن زيان دارد .\r\nچون صحت مطلق و چون بيمارى مطلق و فرق ميان سبب و مرض و عرض و انواع بيماريهاى مزاج و بيماريهاء اندامهاء مركب از هر بابى آنچه در اين موضوع و اين كتاب لايق بود ياد كرده آمدست ، اوليتر آنست كه بر اثر آن ، طريق استدلال بر احوال بيماريها كه از نبض و بشره و غير آن ياد كرده آيد ، ان شاء الله .\r\n\r\nگفتار ششم از بخش اول از كتاب اغراض اندر شناختن نبض و احوال آن و اين گفتار بيست بابست\r\n\r\nباب اول از گفتار ششم اندر قول كلى اندر نبض و احوال آن\r\nنبض حركت شريانست و هر نبضى به دو حركت و دو سكون تمام شود . فرض كنيم با حركت اول انبساط است و سكونى از پس آن ، و حركت دوم انقباض است و سكونى از پس آن . از بهر آنكه ممكن نيست كه چيزى بجانبى حركت كند و بنهايت آن جانب رسد و از آن جانب باز گردد و بجانبى مخالف باز آيد و اندر ميان اين دو حركت ، سكونى نباشد ، از بهر آنكه دو حركت مخالف به يكديگر پيوسته محال باشد .\r\nپس چاره نيست از آنكه اندر ميان بنهايت رسيدن حركت انبساط و آغازيدن حركت انقباض و همچنين اندر ميان بنهايت رسيدن حركت انقباض و آغازيدن حركت انبساط ، سكونى باشد ، اگرچه هيچ دو سكون محسوس نباشد .\r\nو حركت انبساط ، ظاهرترست و هميشه آن را بانگشت بتوان يافت مگر وقتى كه قوّت بغايت ضعيفى باشد .\r\nو نزديك بعضى چنانست كه حركت انقباض اندر\r\n\r\n","description":"","footnote":"","page_name":" 114 ","page_number":122},
  {"content":"\r\n\r\nنتوان يافت ، لكن درست آنست كه اندر نبض عظيم و صلب و قوى و بطى ، اندر توان يافت .\r\nاما اندر عظيم و صلب چنان بتوان يافت كه در حركت انبساط بسبب عظيمى و صلابت ، نرمى پديد آيد و انگشت به رگ اندر نشيند ، آن نرمى و مقاومت ناكردن ، بازگشتن رگ است از حركت انبساط ، بدين طريق حركت انقباض يافته شود .\r\nو اندر نبض قوى ، به قوت مصادمت حركت انبساطى و به ترك مصادمت ، حركت انقباضى اندر دو حركت انبساطى يافته شود .\r\nو حركت همه شريانها با حركت دل برابر باشد و حركت هيچ دو پس‌تر و پيشتر از يك‌ديگر نباشد ، از بهر آنكه شريانها شاخهاء دل است و از وى رسته است . لكن هرگاه كه اندر عضوى بسبب جراحتى يا قرحه‌يى يا غير آن ، حرارتى افزوده شود ، شريانى كه بدان جراحت يا قرحه نزديك باشد ، حركت زودتر از حركت دل كند بسبب الم . و حركت شريانهاء ديگر اعضاء با حركت دل برابر باشد و زودى حركت شريان اين عضو كه در وى المى است ، دليل است بر آنكه همه شريانها بطبع خويش حركت كنند ، اگرچه حركت همه شريانها تبع حركت دل است . و اگر حركت شريانها بطبع خويش نبودى ، حركت شريان عضو با الم ، مخالف حركت شريانهاء ديگر اعضا نيامدى .\r\nو همچنين تغيّر حركت شريان عضو با الم دليل است بر آنكه حركت شريانها بر سبيل مد و جزر نيست ، چنان كه قومى پنداشته‌اند كه حركت انبساط ، مدّ خون و روح است و حركت انقباض جزر است ، از بهر آنكه ممكن است كه اجزاء مد و جزر مختلف گردد .\r\nو اگر كسى را شبهت افتد كه حركت اجزاء مد و جزر اندر عضوى مخالف آن باشد كه اندر اعضاى ديگر بسبب ورمى و المى كه اندر آن عضو باشد ، ببايدش دانست كه واجب كند كه حركت شريان عضو با الم كمتر و ديرتر از حركت شريانهاء ديگر اعضا باشد ، از بهر آنكه ورم شده باشد و رگها درهم فشارده و جاى حركت بر وى تنگ كند و نگذارد كه مد و جزر اندر ميان رگ بگذرد . و اما حركت شريان عضو با الم و ورم زودتر و بيشتر مىيابيم ، پس اين شبهت باطل است .\r\n\r\nباب دوم از گفتار ششم از بخش اول اندر منفعت نبض و آنچ از نبض معلوم كنند\r\nببايد دانست كه دل به مثل چون شريان همه تن است و شريانها هريك چون دل يك عضو است .\r\nو همچنانك\r\n\r\n","description":"","footnote":"","page_name":" 115 ","page_number":123},
  {"content":"\r\n\r\nروح را كه اندر دل است حاجت است بدم زدن از راه شش ، اندر شريانها همان حاجت است از راه مسام . پس منفعت نبض ، نسيم تازه بروح رسانيدن است و بخار دودناك شده از وى دور كردن ، چنان كه اندر موضع آن ياد كرده آمدست .\r\nو از بهر آنكه حركت شريان و حركت دل به يك بارست و مبدأ قوت حيوانى و حرارت غريزى دل است و تن به قوت حيوانى زنده است و بحرارت غريزى گرم است ؛ و قوت حيوانى به همه اندامها به قوت حرارت غريزى رسد و اندامها همه قوت بدنى و نفسى را به قوت حيوانى قبول كند و قوام تن همه بدين دو قوت است ، اعنى قوت حيوانى و قوت حرارت غريزى ، و مبدأ و معدن اين هر دو دل است ، بدين سبب حال همهء قوتها از حال دل معلوم توان كرد و حال دل از حركت شريان .\r\nو طبيب را حاجت است بدانكه حال قوت حيوانى و حال حركت دل و شريانها و حال روح بداند و اين حال از حركت شريان تواند جست ، از بهر آنكه فاعل ، قوت حيوانى است و فعل او نبض است و دل و شريانها آلت است .\r\nو اندر تجويف دل و شريانها خون است و روح ، پس طبيب كه دست بر شريان نهد ، از فاعل ، قوت جويد و از فعل ، زودى و ديرى و هموارى و ناهموارى و درازى روزگار آن و كوتاهى ، و از آلت ، سردى و گرمى و سختى و نرمى ، و از آنچه در تجويف دل و شريانهاست ، بسيارى و اندكى . هرگاه كه اين احوال اندر يابد ، احوال همه تن و احوال سببها كه قوام تن بدان است ، اندر يافته شود .\r\n\r\nباب سوم از گفتار ششم از بخش اول اندر آنك نبض كجا و چگونه بايد جست\r\nنبض از شريان ساعد بايد جست ، از بهر آنكه ساعد زود بيرون توان داشت و بتوان نمود و از نمودن آن شرم نباشد .\r\nاز بهر آنكه اين شريان ، برابر دل است و به گوشت اندر نشسته نيست چون شريانهاء ديگر و از بخارها ممتلى نيست چون شريان صدغ .\r\nو اما چگونه بايد جست ، به چهار انگشت مسبّحه و وسطى و بنصر و خنصر ، و بر شريان بايد نهاد و ساعد بر پهلو بايد داشت نه پيش اندر گردانيده و نه پس بازگردانيده و دست اندران حال بايد كه آسوده باشد و كارى ناكرده بود و بدان سبب بر چيزى\r\n\r\n","description":"","footnote":"","page_name":" 116 ","page_number":124},
  {"content":"\r\n\r\nاعتماد كرده و چيزى ناكرده بدست ناگرفته و نبض قوى را و ضعيف را نخست ببايد آزمود ، اگر قوى بايد آن را بقوتى ميانه ببايد گرفت و اگر ضعيف بايد ، انگشتان بر وى سبك بايد داشت و به رفق بايد جست .\r\nو اگر طبيب دست بر مجسّ بيمار چندان نگاه دارد كه درستى نبض حاصل آيد ، ممكن گردد كه حالى از احوال نبض درين مدّت بگردد و طبيب آن را اندر يابد . منفعت آن بزرگ باشد و حال حاضر معلوم گردد . و ممكن نيست كه شريان اندر وى اندرين مدت از حال نرمى بصلبى شود يا از پس پرى ، تهى گردد ، يا از پس تهى ، پر گردد . لكن ممكن است كه اندر سردى و گرمى و عظيمى و صغيرى و اندر تفاوت و تواتر بگردد ، و اندر تقدم و تأخر و قوت و ضعف و دريافتن آن منفعتى بزرگ باشد .\r\nو انگشتان طبيب ، لطيف بايد و بسر انگشتان كارى كند كه پوست آن سخت شود و هرگاه كه انگشت بر شريان نهد يك نوع از انواع نبض كه در وهم او باشد ، بجويد تا نبض آن شخص اندر يابد .\r\nو نبض وقتى بايد جست كه مردم از خشم و اندوه و شادى و مانند آن خالى باشد ، و از ماندگى و رياضت و گرماوه و از خواب بافراط و بيدارى بافراط و از گرسنگى و سيرى دور باشد .\r\nو همچنانكه مزاج هر شخصى ، ديگرست ، نبض نيز ، ديگرست . و نبض هريك در خورد مزاج و سحنه و عمر او باشد ، و در خورد فصل سال و در خورد طبع و هوا و مسكن . پس بايد كه طبيب نبض هر شخصى كه دست بر شريان او نهد بسيار بارها ديده و دست برنهاده باشد ، و نبضهاء او از پس همه حركتها و حالتها كه ياد كرده آمد ، آزموده باشد و عادت نبض او اندر همه حالها بشناخته تا اگر وقتى از آن عادت بگردد آن تغيّر اندر يابد و سبب اين بجويد تا بر آن حكم تواند كرد .\r\nو همه انواع نبض را قياس با معتدل ، تا سريع و بطى و طويل و قصير و غير آن معلوم گردد .\r\n\r\nباب چهارم از گفتار ششم از بخش اول اندر اجناس و انواع نبض و احوال‌آن\r\nاجناس نبض ، هفت جنس است :\r\nيكى آنكه از مقدار مسافت ، حركت رگ جويند و انواع آن نه است ، طويل است و قصيرست و عريض و دقيق و عظيم و صغير و شاهق و منخفض و\r\n\r\n","description":"","footnote":"","page_name":" 117 ","page_number":125},
  {"content":"\r\n\r\nمعتدل .\r\nجنس دوم آنكه از حركت جويند و انواع آن ، سه است ، قوى و ضعيف و معتدل .\r\nجنس سوم آنكه از كوتاهى و درازى زمان حركتها جويند و انواع آن ، سه است ، سريع و بطى و معتدل .\r\nجنس چهارم آنكه از زمان سكون رگ جويند و آن سكونى است كه اندر ميان دو حركت انبساطى يافته باشد و انواع آن سه است ، متواترست و متفاوت و معتدل .\r\nجنس پنجم آنكه از كيفيت رگ جويند و انواع آن پنج است ، سرد و گرم و صلب و نرم و معتدل .\r\nجنس ششم آنكه از روح جويند كه در ميان رگ است و از خون كه مركب اوست و انواع آن سه است ، ممتلى و خاوى و معتدل .\r\nو جنس هفتم از راستى حركت جويند و انواع آن شش است ، مستوى است و مختلف و منتظم و نامنتظم و موزون و ناموزون كه آن را ردى الوزن گويند .\r\nو اما طويل ، نبضى است كه از درازى رگ ، انگشتان را فزون از آن خبر دهد كه معتدل و افزون از آن باشد كه عادت آن شخص باشد .\r\nو قصير ، يك انگشت را خبر دهد .\r\nو عريض نبضى باشد كه انگشت از حركت ستبرى رگ ، تمام خبر يابد و ستبرى رگ ، پهناء او باشد .\r\nو دقيق ، ضد عريض باشد .\r\nو عظيم نبضى باشد كه حركت او اندر درازا و پهناء رگ ، تمام افراشته مىشود .\r\nو صغير ، ضد عظيم باشد .\r\nو شاهق ، نبضى باشد افراشته و اندر افراشتگى تمام و او را عميق نيز گويند .\r\nو منخفض نبضى باشد افتاده و هيچ افراشته نشود و ضد شاهق باشد .\r\nو معتدل ، اندر ميان هر دو ضدى معتدل باشد .\r\nو نبض قوى است كه بر انگشت كوبد به قوت ، و حركت انبساط او با قوت انگشت ، اندكى باز كوشد .\r\nو ضعيف ضد قوى باشد .\r\nو سريع ، نبضى باشد كه زمان حركت انبساط او سخت كوتاه باشد .\r\nو بطى ضد او باشد .\r\nو متواتر نبضى باشد كه زمان سكون او كه اندر ميان دو حركت انبساطى افتد ، سخت كوتاه باشد .\r\nمتفاوت ضد متواتر باشد .\r\nو نبض گرم و سرد را به شرحى حاجت نيست .\r\nو نبض نرم ، نبضى باشد كه قوت انگشت باعتمادى ضعيف ، حركت انبساط او دفع كند و فرونشاند ، صلب\r\n\r\n","description":"","footnote":"","page_name":" 118 ","page_number":126},
  {"content":"\r\n\r\nضد او باشد .\r\nو ممتلى نبضى باشد كه حس انگشت ، حرارت و رطوبت چيزى كه در ميان رگ باشد ، اندر يابد و معنى حرارت و رطوبت ، گرمى و نرمى است يا مقاومتى كه از بسيارى چيزى باشد .\r\nنرمى نه از نرمى رگ باشد ، لكن از نرمى آنچه در ميان رگ باشد .\r\nو مقاومت نه از عظيمى نبض و نه از قوت آن باشد ، لكن از بسيارى آنچه در ميان رگ باشد .\r\nو خاوى ضد ممتلى باشد ، و گفته‌ايم كه اندر ميان هر دو ضدى ، معتدل باشد .\r\nو بسيار باشد كه فرق ميان نبض صلب و قوى مشتبه گردد . و فرق آنست كه نبض قوى به قوت انبساط ، انگشت را دفع كند و باعتماد انگشت باز كوشد و بسكونى كه از پس انبساط باشد و به حركت انقباض باز گردد و صلابت ناپيدا شود .\r\nو قوت نبض صلب از قوت حركت نباشد و حركت او انگشت را دفع نكند و اندر حال سكون باز نگردد ، و صلابت و مقاومت او با انگشت بر جاى باشد .\r\nو نبض صغير و متواتر نيز مشتبه گردد ، بسبب كوتاهى زمان حركت . و فرق آنست كه كوتاهى زمان صغير ، بسبب كوتاهى مسافت باشد و اندر سريع بسبب سرعت باشد و سريع و متواتر نيز مشتبه گردد . و فرق آنست كه اندر سريع ، روزگار حركت كوتاه است و اندر متواتر روزگار سكون كوتاه است .\r\nاما نبض مستوى ، نبضى است كه حركت بازپسين او به حركت نخستين ماند ، اندر همه بابها ، بدين سبب آن را مستوى گويند .\r\nو مختلف نبضى است كه اندر يك باب ، حركت بازپسين او به حركت نخستين ماند و اندر بابى ديگر نه .\r\nو تحقيق اندرين باب آنست كه گفته‌ايم كه هر جزوى را از شريان ، حركت بطبع خويش است ، و از بهر حاجت خويش و بدين اعتبار ، ممكن است كه حركت يك جزو از شريان ، مخالف جزوى ديگر باشد اندر يك زخم كه بر انگشت كوبد .\r\nو چنان كه اين معنى از طريق قياس درست است ، از طريق تجربه نيز درست است و آزموده است و يافته . پس اختلاف دو گونه است ، يكى اختلاف ميان دو نبض ، دوم اندر يك نبض . و اين چنان باشد كه حركت يك رگ اندر يك انگشت تا انگشت ديگر بگردد و ازين باريكتر باشد و آن اختلاف باشد كه اندر يك انگشت افتد ، چنان كه زخم بر نيم انگشت ، مخالف زخم ديگر نيمه باشد .\r\nبدين سبب نبض مختلف ، سه نوع است :\r\nيكى آنكه زخم پسين ، مخالف زخم نخستين باشد اندر همه بابها .\r\nدوم ، نبضى كه زخم يك انگشت ، مخالف ديگر انگشت باشد .\r\nسوم آنكه اختلاف\r\n\r\n","description":"","footnote":"","page_name":" 119 ","page_number":127},
  {"content":"\r\n\r\nاندر يك انگشت باشد .\r\nپس آنچه از استوا و اختلاف جويند ، چهار نوع است ، يكى مستوى و سه مختلف .\r\nو آنچه از نظام و بىنظام جويند ، نوعى است از مختلف ، از بهر آنكه اين نظام ، نظام اختلاف است ، و اين دو گونه باشد :\r\nيكى آنكه نبض مختلف باشد و اختلاف آن با نظام باشد ، چنان كه آن اختلاف هم بر آن سان باز مىآيد و اين دو نوع باشد :\r\nيكى آنكه اندر يك باب ، مختلف باشد و هم آن اختلاف هم بر آن نظام باز مىآيد .\r\nو دوم اندر دو باب مختلف باشد يا اندر بيشتر و هم آن اختلاف هم بر آن نظام باز مىآيد ، مثلا اندر ميان چند نبض راست ، يك نبض مختلف افتد ، يا اندر پنج نبض دو نبض مختلف افتد ، اختلاف هريك اندر بابى ديگر باشد ، لكن بر يك نسق باز مىآيد ، آن را مختلف با نظام گويند و اگر هم بر آن نسق باز نيايد نامنتظم گويند .\r\nو استوا و اختلاف اندر پنج بابست ، يا اندر عظيمى و صغيرى يا اندر سرعت و بطى يا اندر تفاوت و تواتر ، يا اندر صلابت و نرمى .\r\nو هرگاه كه همه نبضها يا اجزاء يك نبض اندر يك باب ازين بابها مانند يكديگر باشند ، آن را مستوى مطلق گويند . و اگر از پنج نبض ، يك نبض از بابى ديگر شود يا از اجزاى يك نبض يك جزو از بابى ديگر شود و ديگرها مانند يكديگراند ، گويند مستوى است اندر فلان باب ، اندر قوت يا اندر سرعت يا اندر غير آن .\r\nو اگر مثلا از پنج نبض ، يكى يا دو مخالف آيد ، گويند مختلف است اندر فلان باب و فلان باب .\r\nو اختلاف كه ميان نبضها بسيار افتد دو گونه باشد ، يكى بتدريج و ديگر بىتدريج .\r\nو بتدريج آن باشد كه مثلا از سريع آغاز كند و سرعت بتدريج كمتر مىكند تا به حدى باز آيد كه آنجا بسر باز شود ، اگر هم برين نسق كه آمده باشد ، بسر باز شود ، مختلف منتظم گويند و متصل نيز گويند و اگر خلافى كند ، مختلف نامنتظم گويند .\r\nو مختلف منتظم هرگاه كه بسر باز خواهد شد ، بدان نبض سريع‌تر يا عظيم‌تر يا غير آن باز شود . لكن باژگونه باز شود ، و اين را عايد گويند ، يعنى بازآينده از كوچكتر به بزرگتر .\r\nو اختلاف كه اندر اجزاء يك نبض افتد ، شش نوع است :\r\nيكى اندر نهاد رگ و اين اندر زير انگشت چنان نمايد كه يك جزو ، ميل سوى راست دارد ، مثلا و ديگرى\r\n\r\n","description":"","footnote":"","page_name":" 120 ","page_number":128},
  {"content":"\r\n\r\nسوى چپ يا بدان ماند كه يك جزو ميل بسوى بالا دارد و ديگر سوى زير .\r\nدوم ، اندر عظيمى و صغيرى و آن چنان باشد كه بر يك انگشت ، زخم بزرگتر آيد و بر ديگر انگشت خردتر .\r\nو سوم ، اندر متواتر و متفاوت ، و اين چنان باشد كه بر يك انگشت ، متواتر آيد و بر ديگر متفاوت .\r\nچهارم ، اندر تقدم و تأخر ، و اين چنان باشد كه جزوى كه توقع طبيب آن باشد كه نخست حركت كند ، يا توقع آنكه حركت بازپس‌تر كند ، بر خلاف آن آيد .\r\nپنجم ، اندر قوت و ضعف ، ششم اندر گرمى و سردى ، و اين اختلافها اگرچه ممكن است كه باشد ، كمتر اتفاق افتد و دشوار اندر توان يافت .\r\nو اما نبض موزون ، نبضى باشد كه زمان حركت انبساط و زمان حركت انقباض و زمان هر دو سكون كه از پس هر دو حركت باشد ، همه متناسب باشد ، آن را احسن الوزن گويند و مستقيم الوزن گويند .\r\nو نوعى ديگر از نبض موزون ، نبضى است كه اگرچه زمان حركتها و سكونهاى آن متناسب باشد ، طبيعى نباشد ، آن را ردى الوزن گويند و اين چنان باشد كه وزن نبض كودك ، چون وزن نبض جوان باشد يا وزن نبض جوان ، چون وزن نبض پير باشد و آن را متغيّر الوزن و مجاوز الوزن گويند نيز .\r\nو نوعى ديگرست آن را مباين الوزن گويند و اين چنان باشد كه وزن نبض كودك چون وزن نبض پير باشد .\r\nو نوعى ديگر است كه آن را خارج الوزن گويند و اين چنان باشد ، كه نبض كودك نه چون وزن نبض جوان باشد و نه چون وزن نبض پير .\r\nو كيفيت نبض جوان و پير و كودك ، اندر موضع خويش ، ياد كرده آيد ، ان شاء الله .\r\n\r\nباب پنجم از گفتار ششم از بخش اول اندر اسباب نبض و احوال‌آن\r\nاسباب نبض ، آنچه اصلى و ذاتى است ، سه است ، آن را اسباب ماسكه گويند .\r\nاول دل است و شريانها و آن را آلت گويند .\r\nدوم قوت حيوانى است و آن را فاعل گويند .\r\nسيم ، اندر كشيدن دل است و شريانها هواى تازه را به حركت انبساط و بيرون كردن هواء گرم را به حركت انقباض و آن را حاجت گويند .\r\nو اين سه جنس اسباب پديد آمدن نبض است و بدين سبب ، الاسباب الماسكه گويند .\r\nو اندر همهء انواع نبض ، سبب حركت\r\n\r\n","description":"","footnote":"","page_name":" 121 ","page_number":129},
  {"content":"\r\n\r\nانبساط ، حاجت است و انبساط همه انواع باندازهء حاجت است . لكن با حاجت ، قوّت فاعل و نرمى آلت بايد تا حركت تمام آيد .\r\nو اگرچه فاعل ، قوى باشد ، حركت به اندازه حاجت كند ، همچنانكه اگرچه آلت نرم باشد ، حركت فاعل به اندازه قوت و به اندازه حاجت باشد و ممكن نيست كه حاجت بيشتر يا كمتر از معتدل باشد ، يا آلت صلب‌تر يا نرم‌تر از معتدل باشد و قوت بر حال خويش باشد . از بهر آنكه اين حالها ناطبيعى باشد و با احوال ناطبيعى قوت بر حال خويش نماند .\r\nپس بهر گاه كه نبض از حال طبيعى بگردد ، سبب آن يا زيادت حاجت باشد يا نقصان ، يا توانايى قوت باشد يا ضعف آن ، يا صلابت آلت باشد يا نرمى آن ، از بهر آنكه اسباب ماسكه جز اين سه نيست .\r\nو قوىتر سببى ، حاجت است .\r\nو اسباب زيادت حاجت سه جنس است :\r\nيكى زيادت حرارت ، دوم درد صعب يا تعب و ماندگى مفرط ، سوم بسيارى بخار دخانى كه از عفونت اخلاط ، تولد كند .\r\nو سرعت نبض ، دلالت‌كننده است برين هر سه جنس ، پس هر گاه كه حركت انقباض ، سريع‌تر باشد و زمان سكون كه از پس حركت انبساط باشد كوتاه‌تر ، معلوم گردد كه حاجت به بيرون كردن هواى گرم دخانى بيش است .\r\nو هر گاه كه حركت انبساط سريع‌تر باشد و زمان سكون كه از پس حركت انقباض باشد كوتاه‌تر ، معلوم گردد كه حاجت بنسيم هواى تازه ، بيش است .\r\nو هر گاه كه هر دو حركت سريع باشد و زمان هر دو سكون كوتاه ، معلوم گردد كه بسبب ضعيفى قوّت است و تحليل روح .\r\nو فرق ميان زيادت حاجت بسبب حرارتى عارضى چون حرارت خشم و رياضت و گرمابه ، و ميان زيادت آن بسبب حرارتى ثابت چون حرارت تب و سوء المزاج گرم آنست كه حرارت عارضى ، زود زايل شود و نبض به حال طبيعى باز آيد ، و حرارت ثابت لازم باشد و با سبب ، زايل شود .\r\nو فرق ديگر آنكه قوت ، بسبب حرارت عارضى ، ضعيف نگردد و بسبب حرارت ثابت ، ضعيف گردد .\r\nپس معلوم شد كه هرگاه كه اسباب ماسكه معتدل باشد و همه احوال بدن معتدل باشد ، نبض معتدل باشد .\r\nو ببايد دانست كه سبب قوىتر اندر عظيمى نبض ، حاجت است ، پس نرمى آلت ، از بهر آنكه اگر آلت نرم نباشد ، نبض سريع آيد ، از جهت آنكه هرگاهى كه قوت از عظيم كردن نبض باز ماند ، بسرعت تدارك كند ، و هرگاه كه آلت بسرعت مساعدت نكند ، بتواتر\r\n\r\n","description":"","footnote":"","page_name":" 122 ","page_number":130},
  {"content":"\r\n\r\nتدارك كند .\r\nو هر گاه كه قوت ، قوى باشد و حاجت عظيم و آلت نرم ، اندر عظيمى فزايد . و اگر حاجت سخت عظيم باشد ، نبض با عظيمى ، سريع آيد و اگر حاجت ، زيادت باشد ، عظيم و متواتر آيد ، و بيرون ازين ، چاره‌يى ديگر و نبضى ديگر نيست كه بدان تدارك افتد ، جهد و كوشيدن قوت ماند ، يا عاجز آيد ، يا حاجت كمتر شود .\r\nو اگر حاجت عظيم باشد و قوت ضعيف و آلت صلب ، نبض عظيم نتواند شد ، سرعت بجاى عظيمى باشد .\r\nپس سبب نبض سريع ، بسيارى حاجت است و ضعيفى قوت يا بسيارى حاجت است و صلبى آلت .\r\nو اگر قوت ضعيف باشد و حاجت سخت بسيار ، نبض متواتر آيد . پس سبب تواتر ، ضعف قوت است و بسيارى حاجت و صلبى آلت .\r\nو آنجا كه قوت ضعيف باشد و آلت صلب و حاجت اندك ، نبض متفاوت آيد ، لكن قوت اندر متواتر ، ضعيف‌تر از آن باشد كه اندر متفاوت ، از جهت آنكه حاجت كمتر باشد و به مقدار كمترى حاجت ، توانايى قدرت پديد آيد .\r\nپس سبب تفاوت ، كمى حاجت باشد و قوتى كه سخت ضعيف نباشد ، از بهر آنكه آنجا كه حاجت كمتر باشد ، سرعت و تواتر نباشد .\r\nو چون قوت ، سخت ضعيف نباشد ، اندر عظيمى كوشد ، بدين سبب بجاى سرعت و تواتر ، حركت انبساط آهسته‌تر آيد و آهستگى بر تفاوت باشد .\r\nو آنجا كه اين اسباب ، زيادت گردد نبض بطى آيد ، از بهر آنكه متفاوت و بطى اندر تحت يك جنس است ، و فرق ميان هر دو آنست كه اندر متفاوت ، زمان سكون كه از پس حركت بانقباض باشد ، كوتاه‌تر باشد و اندر بطى درازتر .\r\nو آنجا كه با كمى حاجت ، ضعيفى قوت باشد و صلبى آلت ، نبض صغير باشد .\r\nپس نبض صغير ، سه حال است ، كمى حاجت و ضعف قوت و صلبى آلت .\r\nو اسباب صلبى آلت ، پنج نوع است :\r\nيكى خشكى از حرارت تبهاى محرقه و از تحليل رطوبتها تولد كند .\r\nدوم ، ضعيف شدن حرارت غريزى و فسرده شدن اخلاط بسبب به كار داشتن چيزهاى سردكننده و نشستن در آب سرد .\r\nسوم ، خشكى و كشيده شدن رگها بسبب استفراغ مفرط .\r\nچهارم ، ورم صلب اندر احشا .\r\nپنجم ، بىخوابى و نايافتن گرمابه و غذاهاى خشك به كار داشتن يا كم‌غذايى .\r\nو بسيار باشد كه نزديك بحران ، نبض صلب شود ، بسبب فشاردگى و مجاهدت طبيعت ، مگر بحرانى كه به عرق خواهد بود ، آنجا نبض موجى باشد .\r\nو اسباب نرمى آلت ، دو نوع است طبيعى و ناطبيعى :\r\n\r\n","description":"","footnote":"","page_name":" 123 ","page_number":131},
  {"content":"\r\n\r\nاما طبيعى ، به كار داشتن طعامها و شرابهاء ترىدهنده و گرمابه معتدل و مانند آن .\r\nو ناطبيعى ، استسقاء زقّى و ليثرغس و فالج .\r\nو اسباب ضعف قوت ، سه نوع است :\r\nيكى استفراغ و نايافتن طعام و شراب .\r\nدوم تعب و رياضت بافراط و تخلخل مسام .\r\nسوم بيماريها و دردها كه غشى آرد .\r\nو اصل هر سه نوع ، تحليل بافراط است .\r\nو اسباب باز آمدن قوت اندر بيماريها ، نضج مادّت است ، و بحران نيك ؛ و اندر تندرستى ، شادى معتدل و خشم معتدل و رياضت معتدل و طعام و شراب اندر كميّت و كيفيت معتدل .\r\nو اسباب نبض طويل ، اسباب نبض عظيم است ، لكن مانعى باشد كه از عرض و ارتفاع باز دارد .\r\nاما مانع از عرض دو چيزست ، يكى ذاتى و ديگر عرضى ، اما ذاتى ، صلبى آلت است ، و عرضى ، فربهى و آكندگى گوشت ، و مانع از ارتفاع ، گوشت است كه بر سر رگ نهاده باشد .\r\nو اسباب نبض عريض دو است نرمى و خالى شدن رگ .\r\nو اسباب نبض قصير ، اسباب نبض صغيرست بعينها ، ضعف قوت و كمى حاجت و صلابت آلت .\r\n\r\nباب ششم از گفتار ششم از بخش اول اندر اسباب نبض و احوال آن و انواع نبضهاء مختلف\r\nهر نوعى از انواع سوء المزاج كه اندر دل و شريانها پديد آيد ، حال قوت بگردد و نبض بدان سبب مختلف گردد .\r\nو هرگاه كه اندر امتلا تولد كند يا سدهء يا عارضى از اعراض نفسانى پديد آيد ، نبض مختلف گردد و هرگاه كه قوت قوى باشد و نبض مختلف باشد ، سبب اختلاف ، امتلاء همه تن باشد ، يا گرانى معده از طعام .\r\nو هرگاه كه قوت ضعيف باشد و نبض مختلف باشد ، سبب آن مجاهدت طبيعت باشد و بسبب بسيارى خون اندر تن ، نبض مختلف گردد و آن اختلاف بفصد زايل شود .\r\nو اگر خون غليظ و لزج باشد ، روح را اندر شريان خبه كند ، خاصه اگر امتلا از حوالى دل باشد .\r\nاگر فصد اتفاق نيفتد و قوام خون باعتدال باز نيايد ، خناق قلبى تولد كند و حالى مانند سكته پديد آيد و هلاك كند .\r\nو اين امتلا مردم شراب‌خواره را و كسانى را كه اندر طعام و شراب افراط كنند ، بسيار افتد .\r\nو انواع نبضهاء مختلف كه آن را نامهاست ، نبضى است آن را ذنب الفار گويند و اين ذنب الفار\r\n\r\n","description":"","footnote":"","page_name":" 124 ","page_number":132},
  {"content":"\r\n\r\nگاهى اندر يك نبض افتد و گاهى اندر نبضهاء بسيار . اما آنچه اندر نبضهاى بسيار افتد ، چنان باشد كه نخست نبضى قوى يا عظيم يا سريع يا غير آن آغاز كند و بتدريج ضعيف يا صغير يا بطى مىشود ، همچون شكل مخروط و از دو حال بيرون نباشد : يا به حدى رسد كه هيچ نماند و آن را ذنب منقضى گويند ، يا به حدى كمتر باز مىآيد و باز دگرباره آغاز كند و بتدريج باز مىآيد ، قوىتر ، يا عظيم‌تر يا سريع‌تر مىشود هم برسان مخروط .\r\nو اندرين باز آمدن از دو حال بيرون نباشد : يا هم بدان حد كه آغاز كردست باز آيد ، يا به كمتر از آن باز آيد ، هر دو را ذنب الراجع گويند ، لكن آن را كه هم بدان حد باز آيد كه آغاز كردست ، تام الرجوع گويند و آن را كه به كمتر باز آيد ، ناقص الرجوع گويند .\r\nو آنكه در يك نبض باشد ، چنان باشد كه انگشت خنصر ، نبض را قوى يابد و بنصر بتدريج ضعيف‌تر يابد و وسطى و مسبحه همچنين و باز هم بدين نسق باز آيد .\r\nو سبب ذنب الفار ، ضعف قوت باشد ، لكن بدان قدر كه تواند جهد مىكند .\r\nو معلوم است كه همه انواع حركتهاء انبساطى اندر همه انواع نبضها از بهر حاجت است و هرگاه كه قوت ضعيف باشد و از بهر حاجت ، حركتى قويتر آغاز كند ، مانده شود ، بتدريج آسودن گيرد تا به حدى باز آيد كه قوتى ديگر نتواند كرد تا منقطع گردد ، پس ديگرباره همچنان تا نزديك بدان قوت آغاز كند .\r\nپس ذنب الفار دلالت كند بر قوتى ضعيف ، و دلالت نبض ثابت بر ضعف قوت بيش از دلالت ذنب الفار باشد ، و ذنب الراجع قوىتر باشد .\r\nو ذنب الفار كه اندر يك نبض باشد ، سخت بد باشد ، از بهر آنكه دلالت او بر قوتى سخت ضعيف باشد .\r\nنبض مسلى ، نبضى است كه اندر قوت مثلا يا اندر عظيمى يا غير آن نخست ناقص باشد و بتدريج اندر نوع خويش مىافزايد بر شكل مخروط تا به حدى رسد و ز آنجا باز گردد بتدريج بر شكل دو ذنب الفار كه هر دو به طرف بزرگتر به يكديگر پيوسته باشند .\r\nپس واجب كند كه قوت مسلى دو بار چند قوت ذنب الفار باشد از بهر دو معنى :\r\nيكى آنكه مسلى از ضعيفى آغاز كند و روى بفزودن آرد .\r\nدوم آنك دو ذنب الفار است بهم پيوسته ، و سبب فزودن مسلى برين شكل فزودن حاجت است . پس مسلى از آنجا كه دلالت او بر فزونى قوّتست فاضلترست و ز آنجا كه سبب فزودن او فزودن حاجت است ، تأمل بايد كردن .\r\n\r\n","description":"","footnote":"","page_name":" 125 ","page_number":133},
  {"content":"\r\n\r\nاگر مزاج مرض از نوعى است كه فزودن حاجت ، اعنى فزودن حرارت ، مصلحت است ، دلالت او بر چيز قوى است .\r\nو اگر از آن نوع نيست كه مسلى و ذنب الفار ، هر دو ناطبيعى است و صلاح و فساد حال مرض ، تعلق بتدبير و علاج موافق دارد .\r\nنبض منقطع ، اين اندر يك نبض باشد و چنان باشد كه حركت انبساط مثلا نزديك انگشت وسطى بگسلد و بر مسبحه تمامى آن پديد آيد .\r\nو نبضى ديگرست مانند اين ، آن را ذو الفتره گويند .\r\nسبب منقطع و سبب ذو الفتره ، سقوط قوت باشد ، و اين چنان باشد كه قوت حركتى آغاز كند و زود مانده شود تا ناگاه عارض نفسانى پيش آيد و بدان سبب نبض فروگسلد ، دلالت آن بر غايت ضعف باشد .\r\nو نبض غزالى هم اندر يك نبض باشد و همچون منقطع باشد بعينه ، لكن تمامت حركت غزالى قوىتر از آغاز باشد و ميان آغازيدن حركت و تمام كردن ، سكونى نباشد .\r\nنبض ذو القرعتين ، سبب اين نبض و سبب غزالى ، بسيارى حاجت است و توانايى قوت و صلابت آلت . قوت جهد كند تا رگ را به اندازه حاجت بجنباند ، لكن بسبب صلابت آلت ، حركت به يك بار نتواند كرد ، اندر ميانه ، توقفى افتد اندك و پوشيده ، پس حركت تمام كند ، چنان كه يك حركت به دو دفعت آمده باشد ، و اندر ميان اين دو دفعت ، حركت انقباض نباشد .\r\nاين نبض و نبض غزالى ، هر دو دلالت بر فزونى حاجت كنند ، از بهر آنكه حركت دفعت دوم اندر غزالى قوىتر است ، دلالت بر فزونى حاجت بيشترست .\r\nمختلف القرعه ، نبضى است كه آغاز حركت انبساط او ضعيف باشد و آخر او قوى يا آغاز ، قوى باشد و آخر آن ضعيف و سبب آن مجاهدت طبيعت باشد .\r\nو اين اختلاف اندر يك نبض باشد و آنچه آخر آن قوىتر باشد ، دلالت آن بر بسيارى حاجت و بر مجاهدت طبيعت قوىتر باشد .\r\nنبض موجى ، نبضى باشد پهن و نرم و اندر بلندى معتدل ، حركت او اندر درازنا و پهنا بر مثال موج باشد ، چنان كه يك نبض به چند جزو از پس يكديگر مىآيد .\r\nو اين از پس گرمابه و شراب خوردن بسيار باشد و اندر استسقا و فالج و ذات الريه ، و اگر اندر تب پديد آيد ، نشان عرق باشد .\r\nو سبب اين نبض ، ضعف قوت باشد و بدان سبب ، حركت انبساط به يك دفعت نتواند كرد ، جزوجزو را مىجنباند از درازا و پهنا .\r\nو نيز باشد كه قوت ، سخت\r\n\r\n","description":"","footnote":"","page_name":" 126 ","page_number":134},
  {"content":"\r\n\r\nضعيف نباشد ، لكن بسبب نرمى آلت ، موجى شود .\r\nنبض دودى ، نبضى است مانند موجى ، لكن اين صغيرتر باشد و متواتر ، همچون حركت دود و اندر يك نبض باشد و چنان گمان برند كه سريع است و نباشد ، لكن بدان مىماند كه مركب است از نبض بطى و متواتر و مختلف ، و هر سه نوع اندر يك نبض باشد ، هر نوعى اندر جزوى ديگر از اجزاى رگ .\r\nو سبب آن سقوط قوت باشد و عاجزى از آنكه آلت را به يك بار بجنباند .\r\nو نبض نملى ، اين به بسيارى متواترتر از دودى باشد و افتاده‌تر ، مانند نبض طفلى باشد كه نوزاده باشد و اين اختلاف هم اندر يك نبض باشد ، لكن بسبب غايت ضعف اندر يك نبض پديد نيايد ، پس دلالت اين بر غايت ضعيفى قوت باشد و نزديكى مرگ .\r\nنبض منشارى بموجى ماند ، از بهر آنكه اجزاء رگ اندر بلندى و افتادگى و نرمى و ناهموارى باشد ، و فرق ميان اين هر دو آنست كه منشارى ، صلب متواتر باشد و يا صلب سريع و بسبب ناهموارى ، منشارى گويند .\r\nو سبب او آماس گرم باشد كه بعضى مادهء آن پخته باشد و بعضى نه . بسبب نيم‌پختگى ، اندر بعضى اجزاء رگ نرمى پديد آيد و اندر بعضى صلبى ، و بسبب بسيارى حاجت و صلبى آلت ، سريع و متواتر باشد ، اين نبض بيشتر اندر ذات الجنب باشد ، بسبب آماسى كه اندر غشاء عصبانى باشد .\r\nو نبض متخلخل ، دو گونه باشد :\r\nيكى آنجا كه حركت گوش دارند ، سكونى افتد و سبب آن سقوط قوت باشد ، اين را ذو الفتره گويند .\r\nدوم آنجا كه سكون گوش دارند ، حركتى افتد ، سبب آن باز آمدن قوت باشد و فرو بردن حاجت ، و اين را الواقع فى الوسط گويند .\r\nانواع نبض متشنّج و متواتر و ملتوى ، رگها اندر اين انواع همچون دوالى كشيده باشند .\r\nاما ملتوى بر خود همى پيچد و متواتر نبضى است كه اندر وى انبساط كمتر و پوشيده‌تر باشد و كشيدگى بظاهرتر .\r\nاين انواع از پس استفراغ افتد و اندر بيماريهاى خشك ، چون دق و ذبول .\r\nاما آنچه اندر دق و ذبول افتد ، با كشيدگى ، صلب‌تر از ديگر انواع باشد ، آن را نبض ثابت گويند ، باريك باشد و كشيده و صلب ، اين نبض مختلف نباشد ، لكن از بهر آنكه اندر بيمارى خشك افتد ، اينجا ياد كرده آمد .\r\nنبض مرتعش ، نبضى است ، لرزان ، نشان گران‌بارى قوت باشد ، بسبب بسيارى اخلاط ، و سبب ارتعاش ، صلابت آلت باشد و توانايى قوت\r\n\r\n","description":"","footnote":"","page_name":" 127 ","page_number":135},
  {"content":"\r\n\r\nو كوشيدن او با علت و بسيارى حاجت .\r\nنبض ناموزون ، سبب آن حاجت باشد و مجاهدت طبيعت و گران‌بارى قوّت .\r\nاما اگر ناموزونى اندر نقصان زمان سكون افتد ، سبب آن فزونى حاجت باشد و اگر اندر زمان حركت افتد ، سبب آن ضعف قوت باشد يا عدم حاجت ، و نقصان زمان حركت كه بسبب سرعت انبساط باشد نه اين است .\r\n\r\nباب هفتم از گفتار ششم از بخش اول اندر نبض سالهاء عمر كودك و جوان و كهل\r\nنبض كودك ، سريع باشد يا متواتر و اندر عظيمى ميانه باشد ، لكن بقياس با تن ايشان عظيم باشد و بقياس با تن بالغ عظيم نباشد . اما سبب سرعت و تواتر ، بسيارى حاجت باشد ، و قوت ناتمام .\r\nو سبب بسيارى حاجت ، بخارهاء تر و پيوستگى هضم باشد ، و سبب ناتمامى قوت ، ترى اندامها و تمام نارسيدگى باشد .\r\nو نبض جوانى ، قوى باشد ، از بهر آنكه قوت دل و قوت اندامهاى او تمام شده باشد و تريهاء كودكى رفته و اگر عظيم شود ، سخت عظيم باشد ، بسبب بسيارى حاجت .\r\nنبض كهل بقياس با نبض جوان ، صغير و بطى باشد و اندر عظيمى و قوت ميانه باشد ، از بهر آنكه حاجت بدان بسيارى نباشد و قوت حيوانى ميانه باشد .\r\nنبض پير ، ضعيف و متفاوت باشد و بسبب رطوبتهاء غريب ، نرم باشد .\r\n\r\nباب هشتم از گفتار ششم از بخش اول اندر نبض مزاجها\r\nآنجا كه مزاج طبيعى گرم باشد ، اگر فاعل قوى باشد و آلت نرم ، نبض قوى باشد و عظيم و باسباب ديگر مىگردد .\r\nو آنجا كه گرمى مزاج ، ناطبيعى باشد ، هرچند كه ناطبيعى قويتر باشد ، قوت ضعيف‌تر باشد ، چنان كه اندر تبهاى محرقه و غير آن .\r\nو نبض مزاج سرد ، يا صغيرتر باشد يا متفاوت يا بطى به اندازه مزاج و بحسب صلبى و نرمى آلت .\r\nو نبض مزاج تر ، يا موجى باشد يا عريض .\r\nو نبض مزاج خشك ، اندر بيشتر وقتها دقيق باشد و صلب و اگر قوّت قوى باشد و حاجت بسيار ذو القرعتين باشد يا متشنج يا مرتعش .\r\n\r\n","description":"","footnote":"","page_name":" 128 ","page_number":136},
  {"content":"\r\n\r\n\r\nباب نهم از گفتار ششم اندر نبض نرى و مادگى\r\nنبض نرى بقياس با نبض مادگى ، قوى و عظيم باشد ، از بهر آنكه مزاج مردان گرم‌تر باشد و اندامها صلب‌تر و حاجت بيشتر . و از بهر آنكه نبض عظيم اندر مسافتها بيشتر و تمام آيد و قطع مسافتها اندر زنان درازتر باشد ، واجب كند كه نبض مردان بقياس با نبض ديگران متفاوت باشد يا بطى .\r\n\r\nباب دهم از گفتار ششم از بخش اول اندر نبض لاغرى و فربهى\r\nنبض لاغرى بقياس با نبض فربهى عظيم و بطى باشد .\r\nاما عظيم از بهر آنكه حركت او را اندر طول و عرض و عمق ، مانعى نيست .\r\nو از بهر آنكه عظيم باشد ، واجب كند كه بطى باشد ، چنان كه اندر باب گذشته ياد كرده آمدست .\r\nو نبض فربهى بقياس با نبض لاغرى ، صغير و سريع باشد ، از بهر ضدّى مزاج و ضدى سحنه ، لكن اگر فربهى ، گوشت باشد سرعت و قوت بيشتر باشد و اگر پيه باشد ، بر خلاف آن باشد .\r\n\r\nباب يازدهم از گفتار ششم از بخش اول اندر نبض فصلهاء سال و شهرها و مسكنها\r\nنبض بهارى اندر همه بابها معتدل باشد و اندر قوّت زيادت ، بسبب اعتدال فصل .\r\nو نبض شهرهاى معتدل همچنين باشد .\r\nو نبض تابستان ، سريع يا متواتر يا صغير و ضعيف باشد . اما سبب سرعت و تواتر حرارت فصل باشد و بسيارى حاجت ، و سبب صغيرى و ضعيفى ، بسيارى تحليل و عرق . و نبض شهرها و مسكنهاء گرم همچنين باشد .\r\nو نبض خريف معتدل باشد و بضعيفى ميل دارد ، بسبب اختلاف هوا و بسبب ضدى طبع فصل مر طبيعت حيوانى را ، و ضدى موجب ضعف باشد . و شهرها و مسكنها كه هواى آن مخالف باشد ، همچنين باشد .\r\nو نبض زمستان متفاوت باشد ، يا بطى يا صغير ، بسبب كمى حاجت ، لكن نبض محرور ، قويتر باشد . و نبض شهرها و مسكنهاء سرد همچنين باشد .\r\nاين چند نبض و اسباب آن را ، الاسباب الطبيعة اللّازمه گويند ، از بهر آنكه مردم در كودكى و جوانى و كهلى و پيرى از محرورى و مبرودى و نرى و مادگى و فربهى و لاغرى و از فصلهاء سال و مسكنها خالى نتواند بود .\r\nو اسبابى ديگر است آن را الاسباب المتوسطه\r\n\r\n","description":"","footnote":"","page_name":" 129 ","page_number":137},
  {"content":"\r\n\r\nگويند ، از بهر آنكه هرگاه كه چنان به كار دارند كه بايد و چندانكه بايد و در آن وقت كه بايد ، سبب تندرستى باشد ، و هرگاه كه بر خلاف اين به كار دارند ، سبب بيمارى باشد . و اين سببها ، الاسباب السّته گويند .\r\nو الاسباب السته ، حركت و سكون ، و طعام و شراب ، و هوا و مسكن ، و خواب و بيدارى ، و استفراغ و احتقان ، و اعراض نفسانى . و همچنانكه احوال تن مردم اندر درستى و بيمارى بدين اسباب بگردد ، نبض نيز بگردد و تغيير نبضها اكنون ياد كرده آيد .\r\n\r\nباب دوازدهم از گفتار ششم از بخش اول اندر نبض رياضت كردن\r\nاندر رياضت معتدل ، نبض بتدريج قويتر و عظيم‌تر مىشود ، از بهر آنكه حرارت غريزى مىفروزد و قوت حيوانى قوىتر مىشود و اندر آخر رياضت ، سريع و متواتر شود ، از بهر آنكه حرارت تمام افروخته شود و حاجت فزوده .\r\nو هرگاه كه رياضت از اعتدال بيرون شود ، نبض صغير و ضعيف گردد و اگر قوت سخت قوى نباشد ، سريع گردد . و سبب صغيرى و ضعف ، گشاده شدن مسام باشد بافراط و تحليل بسيار و مانده شدن قوت .\r\nو اگر رياضت ، سخت بافراط باشد ، نبض دودى شود يا نملى و سبب آن بسيارى تحليل باشد و ماندگى قوت .\r\n\r\nباب سيزدهم از گفتار ششم از بخش اول اندر نبض خواب و بيدارى\r\nاحكام خواب ، مختلف است و نبض اندر اول خواب صغير و ضعيف شود و با صغيرى و ضعيفى يا متفاوت باشد يا بطى ، از بهر آنك حرارت غريزى اندر خواب بقعر تن بازگردد و بهضم غذا و پزانيدن فضلها مشغول گردد .\r\nو هرگاه كه طعام را هضم يابد و حرارت غريزى و روح از غذا مدد گيرد و به ظاهر تن ميل كند ، نبض عظيم و قوى گردد .\r\nو هرگاه كه خواب بافراط شود ، به صغيرى و ضعيفى و متفاوت و بطى باز گردد ، از بهر آنكه فضلهاء غذا اندر تن بماند و آنچه مىبايد كه به حركت بيدارى تحليل پذيرد ، بخارات آن باندرون تن بازگردد ، و حرارت و قوت بدان سبب ، گران‌بار شود ، و مسترخى گردد و نبض صغير و ضعيف شود .\r\nو اگر وقت خواب ، اندر معده\r\n\r\n","description":"","footnote":"","page_name":" 130 ","page_number":138},
  {"content":"\r\n\r\nچيزى نباشد كه طبيعت آن را هضم كند و بمدد روح و قوت فرستد ، نبض سخت صغير و ضعيف و بطى شود ، از بهر آنكه حرارت غريزى از غذا گواريده و باندامها رسيده ، خرج كند .\r\nو اين خرج همچون استفراغ باشد كه آنچه در تن به كار آيد ، بدان استفراغ خرج شود ، بدين سبب صغر و ضعف زيادت شود و مزاج سرد شود ، و از بهر آن گفته‌اند كه بامداد ناشتا نبايد خفت .\r\nو آنچه در آثار مىآيد كه\r\nترك العشاء مهرمة ،\r\nهم از بهر اين معنى است .\r\nو بيدارى را همچنين احكامى هست از بهر آنكه نبض بيدارى از پس خواب طبيعى ، نخست عظيم و سريع باشد ، پس به نبض طبيعى آن كس باز گردد .\r\nنبض كسى كه ناگاه او را بيدار كنند و بترسانند ، ضعيف‌تر باشد ، از بهر آنكه روح را از آن ترس هزيمت شود ، پس عظيم و سريع و مختلف و مرتعش گردد ، از بهر آنكه بيدار شدن او طبيعى نباشد و از بهر آنكه قوت بمنع و دفع آن ترس مىكوشد ، نبض ، مضطرب و مختلف و مرتعش گردد . لكن اگر ترس حقيقى نباشد ، آن حال زود باطل شود و نبض بحالى طبيعى باز آيد و اگر ترس حقيقى باشد ، مدتى بر آن حال بماند .\r\n\r\nباب چهاردهم از گفتار ششم از بخش اول اندر نبض طعام و شراب\r\nطعام يا اندكى خورده شود يا بسيار ، يا قدرى معتدل و يا چيزى نيك خورده شود يا چيزى بد يا گرم يا سرد ، و خورنده نيز خالى نباشد از آنكه محرور باشد يا مبرود يا معتدل .\r\nاما نبض بسيار خوردن از بهر آنكه گرانى كند ، مختلف باشد و اندر اختلاف ، سريع باشد .\r\nو اما مقدار معتدل از طعام و شراب از بهر آنكه روح و قوت از هضم آن مدد همى يابد ، نبض قوى و عظيم و سريع گردد .\r\nو نبض اندك خوار ، به اندازه قوّتى باشد كه از آن قدر يابد .\r\nو اما نبض محرور كه چيزى گرم خورد ، ضعيف گردد ، از بهر آنكه مزاج او گرم‌تر شود و سوء المزاج تولد كند ، و سوء المزاج ، ضعف واجب كند و از بهر آنكه سوء المزاج او گرم باشد ، حاجت زيادتى شود ، و حاجت زيادتى سرعت واجب كند يا تواتر .\r\nو اگر چيزى سرد خورده شود واجب كند كه مزاج او معتدل گردد و نبض او قوى باشد .\r\nو همچنين اگر مبرودى چيزى سرد خورد ، سوء المزاج سرد تولد كند و نبض او ضعيف و صغير و متفاوت و بطى گردد .\r\n\r\n","description":"","footnote":"","page_name":" 131 ","page_number":139},
  {"content":"\r\n\r\nو اگر چيزى گرم خورد معتدل گردد و نبض او قوى شود و اگر چيزى بد خورده شود يا نيك ، بحسب هضم آن و بحسب مضرت و منفعت آن نبض بگردد ، طبيب را تصرف بايد كرد و آن نبض كه واجب كند جستن .\r\nو اما شراب اندرين موضع خمر را گويند ، بسيارى آن نبض را مختلف كند ، بسبب گرانى ، همچون بسيارى طعام . و لكن اختلاف شرابى چند اختلاف طعامى نباشد ، از بهر آنكه جوهر شراب لطيف است و سبك . لكن افراط شراب رگها را ممتلى كند و بيم باشد كه حرارت غريزى را خبه كند و فرو مىراند ، و اندر مستى هلاك شود .\r\nو شراب گرم بفعل و شراب سرد بفعل همان واجب كند كه طعام گرم و سرد بفعل . لكن شراب گرم بفعل از غريزت دور نباشد و طبيعت آن را زود تحليل كند و با تحليل پذيرفتن همان واجب كند كه طعام سرد و گرم بفعل . لكن سرد بفعل اگر بسيار باشد و گرم ناشده از معده بيرون شود ، مضرت آن بزرگ باشد ، از بهر آنكه سخت گذرنده است ، بيم باشد كه با قوت سردى بمعدن حرارت غريزى رسد و فرو مىراند .\r\nو اما آب از بهر آنكه غذا را بگذراند ، قوت را مدد كند و نبض بدان سبب قوى گردد .\r\nو از بهر آنكه مزاج را گرم نكند و حاجت زيادت نگرداند ، اندر عظيمى و سريعى و تواتر بيفزايد و حكم بسيارى و اندكى همچون حكم بسيارى و اندكى طعام است .\r\n\r\nباب پانزدهم از گفتار ششم از بخش اول اندر نبض استفراغ و احتقان\r\nنبض استفراغ تهى باشد و ضعيف و بطى ، و اگر استفراغ بافراط باشد ، دودى باشد و نملى . و نبض احتقان ، ممتلى باشد و اگر احتقان بافراط باشد ، مختلف باشد .\r\n\r\nباب شانزدهم از گفتار ششم از بخش اول اندر نبض اعراض نفسانى\r\nاعراض نفسانى ، شادى است و غم و ترس و خشم و مانند آن . اما نبض شادى ، عظيم باشد و متفاوت .\r\nو سبب عظيمى ، حركت روح و حرارت غريزى باشد بجانب ظاهر و طلب ادراك زيادت شادى و تمامى آن و سبب تفاوت ، عظيمى باشد چنان كه معلوم است .\r\nو نبض غم ، ضعيف و صغير باشد و متفاوت يا بطى ، بسبب هزيمت روح از غم و ميل كردن بجانب باطن .\r\nو نبض خوف ، سريع باشد\r\n\r\n","description":"","footnote":"","page_name":" 132 ","page_number":140},
  {"content":"\r\n\r\nو مرتعش و مختلف و مضطرب ، بسبب اضطراب روح .\r\nو نبض غضب ، عظيم باشد و شاهق و سريع و متواتر ، بسبب آنكه غضب حرارت برفروزاند و در نبض غضب اختلاف نباشد ، لكن اگر غضب با خوف و خجالتى آميخته باشد يا تكلّف كند تا خشم بنشاند ، مختلف گردد بسبب احوال مختلف .\r\nو نبض لذت ، عظيم باشد از بهر آنكه لذت ، قوت را برفق بجنباند ، نه سرعت واجب كند و نه تواتر ، و از بهر آنكه حركت خالى نباشد ، اندر عظيمى فزايد و بس .\r\n\r\nباب هفدهم از گفتار ششم از بخش اول اندر نبض گرمابه و آبهاء سرد و گرم\r\nاما اگر آب گرم استعمال كند ، نبض عظيم شود و قوى و نرم ، پس سريع شود يا متواتر ، بسبب حركت حرارت و بسبب حاجت .\r\nو اگر مقام بسيار كند و حرارت تحليل پذيرد ، نبض ضعيف و متفاوت باشد و بطى .\r\nو اگر آب سرد استعمال كند و سردى بقعر تن رسد ، نبض صغير و متفاوت و ضعيف و بطى گردد .\r\nو اگر ظاهر تن سرد شود و حرارت اندر باطن جمع شود ، نبض قوى و عظيم و سريع شود .\r\nو آبهاء معدنها ، آنچه خشك‌كننده است ، چون آب معدن شبّ و زاج ، نبض را صلب كند .\r\nو آنچه گرم‌كننده است ، چون آب معدن گوگرد ، نبض را سريع كند .\r\nاسبابى ديگر هست ، آن را الاسباب الخارجة من الطّبع گويند و آن انواع دردها و بيماريها است و هريك نبض را بگرداند .\r\n\r\nباب هجدهم از گفتار ششم از بخش اول اندر نبض دردها و آماسها از هر نوع\r\nنبض درد ، سريع باشد و متواتر و اگر درد عظيم باشد و بىطاقت ، ضعيف و صغير شود و دودى و نملى . و سبب سرعت ، برجاى بودن قوت باشد و هرگاه كه درد بىطاقت شود ، قوت ضعيف شود و نبض ضعيف و صغير گردد .\r\nو نبض آماس گرم ، منشارى بود و مرتعش و سريع و متواتر ، از بهر آنكه آماس ، طرنجيدگى و كشيدگى رگ ، واجب كند و كشيدگى ، صلابت واجب كند ، و آماس و درد ، مجاهدت طبيعت واجب كند ، بدين سبب نبض ، منشارى و مرتعش\r\n\r\n","description":"","footnote":"","page_name":" 133 ","page_number":141},
  {"content":"\r\n\r\nو سريع و متواتر باشد .\r\nنبض آماس صلب ، بسبب مجاهدت طبيعت ، منشارى باشد و هرچند كه آماس صلب‌تر ، نبض منشارىتر .\r\nو نبض آماس نرم ، موجى باشد بسبب ناطرنجيدگى و بسبب نرمى آلت .\r\nو نبض آماس سرد ، متفاوت باشد و بطى ، از بهر آنكه سوء المزاج سرد ، صلابت واجب كند و تمدّد ، و نبض بسبب تمدد ، بطى شود .\r\nو نبض آماس پخته ، موجى باشد ، از بهر آنكه هرگاه كه آماس پخته شود ، تمدد زايل گردد و آلت نرم شود و نرمى ، تموج واجب كند .\r\n\r\nباب نوزدهم از گفتار ششم از بخش اول اندر نبض بيماريهاء سر و احوال آن\r\nنبض سرسام گرم ، صغير و ضعيف و فشارده باشد و صلب و با صلابت ، تموج كند .\r\nو هرگاه كه تب گرم شود ، عظيم و سريع و متواتر شود و با عظيمى و سرعت ، مختلف و مرتعش گردد .\r\nاما سبب صلابت ، آماس باشد از بهر آنكه آماس طرنجيدگى و تمدد واجب كند ، و تمدد صلابت واجب كند ، و با صلابت ، تموج كند . از بهر آنكه آماس اندر غشاء ليّن باشد كه مماس دماغ است و غشاء ليّن ، تموج واجب كند .\r\nو اندر ابتداء تب ، صغير و ضعيف باشد و فشرده بسبب حركت ماده تب و اندر ميانه كه تب گرم شود ، نبض بسبب فزونى حاجت ، عظيم و سريع و متواتر شود .\r\nو بسبب مجاهدت قوت و صلابت آلت ، مختلف و مرتعش گردد ، خاصه اگر قوت ، ميانه باشد ، و آنجا كه قوت ضعيف باشد ، ارتعاش ، مقدمه غشى باشد .\r\nنبض سرسام سرد ، بسبب سوء المزاج ، متفاوت باشد و بطى و بسبب ماده بلغمى ، موجى باشد ، و نفس نيز بسبب بسيارى بلغم ، تنگ شود .\r\nنبض صداع گرم ، سريع باشد و متواتر ، و نبض صداع سرد ، بسبب سوء المزاج سرد ، متفاوت و بطى باشد .\r\nنبض ديوانه ، بسبب ماده سودا و سوء المزاج خشك ، صلب و صغير باشد ، و نخست سريع و قوى باشد ، پس صلب و صغير و ضعيف شود .\r\nنبض عاشق ، نامنتظم باشد و هرگاه كه معشوق را ببيند يا آواز او شنود ، عظيم و معتدل گردد ، از جهت خوش آمدن ديدار او و شنيدن آواز و نام او .\r\nو نبض لقوه تمددى صلب باشد ، و نبض لقوه استرخايى متفاوت باشد .\r\nنبض فالج ، موجى باشد و ضعيف و متفاوت و بطى ، و اگر قوت ضعيف باشد ، نبض ضعيف و نامنتظم باشد .\r\n\r\n","description":"","footnote":"","page_name":" 134 ","page_number":142},
  {"content":"\r\n\r\nو نبض صرع ، آنجا كه ماده بلغمى باشد ، نبض متفاوت و بطى باشد و آنجا كه ماده سودايى باشد ، صلب و صغير باشد .\r\nنبض سكته ، موجى باشد .\r\n\r\nباب بيستم از گفتار ششم از كتاب اول از اغراض اندر نبض انواع تبها\r\nنبض حمى يوم ، ميل بعظيمى و تواتر دارد و اگر مختلف گردد ، منتظم باشد . پس اگر نبض نامنتظم گردد ، حمى يوم نباشد .\r\nنبض تب عفونى ، اندر اول نوبت فشرده باشد ، يعنى غاير و صغير و سريع و مختلف و اندر ميانه تب ، عظيم و قوى باشد .\r\nو نبض غبّ خالصه ، نخست ضعيف و صغير و متفاوت باشد ، پس نبض عظيم و سريع شود .\r\nنبض غبّ غير خالصه ، ضعيف و صغير و مختلف باشد ، و اندر ميانهء تب ، عظيم شود ، لكن به عظيمى خالصه نشود .\r\nنبض شطر الغب ، نخست بسبب گران‌بارى طبيعت ، سخت ، مختلف و فشرده باشد و اندر ميانه تب ، به عظيمى مايل گردد ، بسبب حاجت .\r\nنبض تب بلغمى ، نخست منخفض و ضعيف و صغير و متفاوت باشد ، پس متواتر و مختلف شود .\r\nنبض تب مطبقهء خونى ، ممتلى و نرم و عظيم و قوى باشد ، و باشد كه با عظيمى ، سريع شود بسبب حاجت و اگر خون عفن باشد ، عظيم و سريع و مختلف باشد .\r\nنبض ربع ، اگر ماده بلغمى باشد ، نرم و بطى و اگر صفرايى باشد ، سريع و متواتر باشد و اگر خونى باشد ، نرم و عظيم باشد و اگر سودايى باشد ، صلب و صغير باشد .\r\nتمام شد ، نصيب اين كتاب از علم نبض .\r\n\r\nگفتار هفتم از بخش اول از كتاب اغراض اندر دم زدن و احوال آن و اين گفتار مفرد است بىباب\r\nمنفعت دم زدن همچون منفعت نبض باشد و حالهاء دل و تن و حال قوتها و حال روح بسبب حالهاء دم زدن بگردد ، همچنانكه حال دم زدن بسبب حالهاء دل و تن و روح بگردد .\r\nبدين سبب احوال دم زدن همچون احوال نبض ، نشان‌دهنده است از احوال دل و روح و احوال تن .\r\nو اسباب دم زدن ، همچون اسباب ماسكه نبض ، سه است ، فاعل و آلت و حاجت .\r\nاما فاعل ، قوت حيوانى است ، و آلت قصبهء حلق است ، و حاجت نسيم هواى خوش بسوى دل كشيدن و هواء دودناك\r\n\r\n","description":"","footnote":"","page_name":" 135 ","page_number":143},
  {"content":"\r\n\r\nشده از دل بيرون كردن . هرگاه كه اين سببها طبيعى باشد ، نفس طبيعى باشد و اگر يكى يا دو يا هر سه از حال طبيعى بگردد ، نفس نيز بگردد يا عظيم شود يا صغير يا سريع يا متواتر يا متفاوت يا بطى يا منقطع يا سرد يا نوعى كه ازين انواع مركب باشد . و هر نوعى از حالى كه موجب آن نوع باشد نشان دهد .\r\nو هر گاه كه با سوء المزاج گرم خون ، تب و مانند آن ، نفس طبيعى باشد نشان قوت روح و اعتدال حرارت غريزى باشد و نشان بىآفتى آلتهاى دم زدن و نشان سلامت احشا باشد ، چون معده و جگر و سپرز .\r\nو دم زدن ناطبيعى ، نشان صعبى بيمارى و نشان آفت احشا و درد و آماس باشد .\r\nدر جمله ، نشانهاء دم زدن همچون نشانهاء نبض است و تفسيرهاى اين همچون تفسيرهاى آن است و اسباب اين همچون اسباب آن . بدين سبب اندرين كتاب برين اشارت اقتصار كرده شد ، تا دراز نگردد و ملال نيفزايد و السلام .\r\n\r\nگفتار هشتم از بخش اول از كتاب الاغراض الطبية اندر تفسره يعنى آب و قاروره و احوال آن و اين گفتار بيست بابست\r\n\r\nباب اول از گفتار هشتم اندر آنك دلائل تفسره بر احوال معده و جگر و احوال اخلاط دلالتى درست است\r\nاز بهر آنكه هضم سه است :\r\nنخستين اندر معده است ، طعام آنجا كيلوس گردد .\r\nو هضم دوم ، اندر جگر است ، كيلوس اندر جانب مقعر ، خون گردد .\r\nو هضم سوم نزديك اندامهاست ، خون آنجا بتصرّف قوت مغيّره هر اندامى غذا گردد .\r\nو قوام تن به غذا است ، و تولد خلط صفرا و خلط سودا از لوازم هضم جگرست ، از بهر آنكه كيلوس به قوت جگر ، خون گردد و پخته شود و اندر پختن ، لختى كفك شود و لختى ثفل ، آنچه كفك شود صفرا است و آنچه ثفل گردد ، سودا است ، و آنچه صافى گردد خون است .\r\nو بيشترى از صفرا و سودا هم از جانب مقعر جگر ، از خون جدا گردد .\r\nو آب كه خورده شود ، قوام خون را رقيق كند و اندر رگهاء باريك بگذراند و بجانب محدّب جگر برآرد ، آنجا بيشترى آب از خون جدا گردد و بجانب گرده و مثانه فرود آيد ، و لختى غذا را بگذراند و اندر صحبت آن برود تا غذا آن جايگه رسد و بعضى هم آنجا كه رسيده باشد ، به تحليل و به عرق دفع شود و بعضى هم بدان طريق كه رفته باشد ، باز گردد و به گرده و مثانه آيد .\r\nپس بضرورت ، از هرچه با خون تولد كرده باشد\r\n\r\n","description":"","footnote":"","page_name":" 136 ","page_number":144},
  {"content":"\r\n\r\nاثرى با آب بمثانه رسد ، بدين سبب گفته‌اند كه آب از مثانه بيرون آيد از احوال همه تن و احوال هضم جگر و احوال اخلاط به تحقيق خبر دهد .\r\nو اندر معنى آب كه اندر صحبت غذا باندامها رود و اندر بازگشتن آن و بجانب گرده و مثانه باز آمدن سؤال كردند و الحق موضع بحث است ، اين سؤال و اين جواب ، اندرين موضع ياد كردن واجب است و شرط رفته است كه اندر موضع بحث ، سخن گفته آيد و به تحقيق رسانيده شود .\r\nسؤال اينست كه گفتند ، شك نيست كه رگها كه از جگر باندامها پيوسته است ، هرگز از خون كه ماده غذا است ، خالى نيست و جگر را و رگهاى او را قوتى دافعه است كه غذا را دفع كند و بجانب اندامها فرستد ، و اندامها را قوتى جاذبه است كه آن را جذب مىكند و اين هر دو قوت بمعاونت يكديگر كار خويش تمام مىكنند ، دافعه رگها بمعونت جاذبه اندامها چيزى را كه در ميان آن است ، دفع مىكند و جاذبهء اندامها چيزى كه در ميان رگها است ، جذب مىكند ، پس چگونه ممكن گردد كه آب را اندر ميان اين هر دو قوت متعاون ، حركتى باشد ضدّ آنكه اين دو قوت واجب كند .\r\nبه همه حال واجب است كه آب را اندر بازگشتن با غذا كه سوى اندامها مىرود ، اندر تجويف رگ ، ملاقات و مصادمت افتد ، آب پيش آن غذا باز آيد و غذا پيش آب باز شود ، چگونه بر يكديگر بگذرند و چگونه هر يك ناآميخته بجايگاه رسد ؟\r\nجواب آن گفتيم ، مىبينيم با آنكه قوت دافعه جگر و جاذبه اندامها در كاراند ، قوت دارو كه خورده شود ، اخلاط متمكّن را از اندامها جذب كند و هم بدان راه كه رفته باشد ، باز گرداند ، و اندر تجويف رگها اندر آرد ، نه جاذبه اندامها اخلاط را كه از دارو جذب كند ، از حركت باز دارد و نه دافعه رگها آن را باز گرداند ، لكن خاصيت دارو اندر ميان هر دو قوت كار خويش بكند و اخلاط هر دو بگذرد ، نه چيزى از اخلاط به غذا بياميزد و نه چيزى را با خويشتن باز گرداند ، از بهر آنكه خاصيت دارو ، تعلق باخلاط دارد ، نه به غذا ، خاصه كه فعل طبيعت آنست كه هر قوتى را بوقت خويش كار فرمايد و بوقت ديگر ساكن دارد .\r\nدافعه جگر را و جاذبه اندامها را بوقت استغنا از غذا و بوقت نابايستن طعام ، توقفى است و در وقت دارو خوردن همچنين توقفى هست تا خاصيت دارو بىمزاحمت آن دو قوت ، كار خويش بكند .\r\nحال بازگشتن آب همين است ، چون غذا باندامها رسد هر دو قوت توقف كنند تا جاذبه گرده به كار خويش بايستد و آن آب را جذب كند ، از بهر آنكه قوت گرده اندر جذب آب ، همچون قوت مغناطيس است ، اندر جذب آهن ، اگرچه ، چند گوهر ديگر چون سيم و زر\r\n\r\n","description":"","footnote":"","page_name":" 137 ","page_number":145},
  {"content":"\r\n\r\nو مس و غير آن سوهان كنند و با آهن سوهان كرده ، بياميزند ، خاصيت مغناطيس تعلق به آهن دارد و جز آن را جذب نكند .\r\nهمچنين خاصيت گرده تعلق بجذب آن آب دارد ، تا آن را بىممانعت و مجاذبت قوتهاء ديگر جذب كند .\r\n\r\nباب دوم از گفتار هشتم از بخش اول اندر آنك آب كى بايد گرفت و كى عرضه بايد كرد\r\nآب را بر طبيب عرضه كنند ، نخستين آب بايد كه مردم پس از آنكه تمام‌ترين خوابى يافته باشند ، بخواهند ريخت و پيش از آن بايد گرفت كه بيمار شربتى يا غذايى خورد ، از بهر آنكه حرارت غريزى روى بدان آرد و رنگ آب كمتر شود .\r\nو آن شب كه بامداد ، دليل عرضه خواهند كرد ، شام كه عادت است نبايد خورد و نه آب و نه چيزى كه رنگ آب بگرداند ، چون سبزيها و زعفران و آبكامه و خيار شنبر .\r\nو صبر و حنا كه بر دست و پاى نهند ، رنگ آب بگرداند بخاصيت .\r\nو گرسنگى و خشم و ماندگى آب را رنگين كند ، از بهر آنكه مزاج آب را گرم كند .\r\nو بىخوابى ، آب را تيره كند و كم‌رنگ كند ، از بهر آنكه اندر بىخوابى ، طعام نيك هضم نيابد و كيموس خام تولد كند و آب از كيموس خام بازگشته باشد ، اثر تيرگى و خامى با وى باشد .\r\nو از پس جماع آب چرب شود و ثفل سپيد بر شكل رشته در وى باشد ، بدين سبب از پس اين احوال بر دليل اعتماد نباشد .\r\nو حيض و نفاس نيز رنگ آب بگرداند .\r\nو آب از پس يك ساعت عرضه بايد كرد تا آنچه بر سر آب خواهد آمد ، برآيد و آنچه رسوب خواهد كرد ، بكند . و پيش از آنكه عرضه كند ، شيشه را ساكن بايد داشت و بروشنايى هوا ، عرضه بايد كرد و از آفتاب دور بايد ، از بهر آنكه آفتاب اندر آب ، خيال شيشه همچون سحابى نمايد . و از پس شش ساعت ، آب عرضه نبايد كرد ، از بهر آنكه لون او و قوام او بگرديده باشد .\r\nو شيشه ، سپيد بايد و صافى و شسته و بزرگ بر شكل مثانه ، تا آب جمله در وى گرفته شود و بر آن شكل باز آيد كه اندر مثانه بوده باشد . و بوقت عرضه كردن ، شيشه بدست چپ بايد گرفت و از سايهء خويشتن دور بايد داشت ، تا هيچ خيالى غريب ننمايد .\r\n\r\nباب سيم از گفتار هشتم از بخش اول اندر آنك طبيب را از آب ، چند چيز بايد جست\r\nطبيب را از آب ، هفت چيز بايد جست : رنگ و قوام و روشنى و تيرگى و بسيارى و اندكى و ثفل\r\n\r\n","description":"","footnote":"","page_name":" 138 ","page_number":146},
  {"content":"\r\n\r\nكفك و بوى .\r\nو ببايد دانست كه حال روشنى و تيرگى كه آب را است ، جز حال قوام است ، از بهر آنكه بسيار چيزها است كه قوام آن غليظ است ، لكن روشن است و شفاف ، چون سپيده خايه مرغ و صمغ و سندروس ، و بسيار چيزها است كه قوام آن رقيق است و تيره ، چون شير و آب تيره . و تيره آبى را گويند كه چيزى غريب با وى آميخته باشد نه از گوهر آن ، و شفافى از وى بستده .\r\n\r\nباب چهارم از گفتار هشتم از بخش اول اندر عدد رنگهاى آب\r\nاز بهر آنكه اخلاط ، چهارست ، بلغم ، خون ، صفرا ، سودا ، رنگهاء اصلى آب را چهارست ، سپيد ، سرخ ، زرد ، سياه ، لكن در زير هر جنسى انواع بسيارست .\r\nاما سپيد ، چهار نوع است ، سپيدى همچون آب ، دوم همچون فقاع ، سوم همچون منى ، چهارم همچون شير .\r\nجنس زرد ، شش نوع است ، تبنى ، ترنجى ، اشقر ، نارنجى ، زعفرانى ، نارى .\r\nو جنس سرخ چهارست ، گل‌گونه است و بتازى وردى گويند ، و سرخ بغايت است و بتازى احمرقانى گويند ، و سرخى است كه بسياهى زند ، الاحمر الاقتم گويند ، و سرخى است همچون رنگ خون ، بىآنكه ز اندرون قرحه باشد ، يا رگى گشاده .\r\nجنس سياه دو نوع است ، يكى سياه مطلق ، ديگر سياهى است كه از زردى بسياهى زند ، چون آب يرقان . و اندر همه انواع ، كمابيشى بسيار افتد .\r\nو رنگهاء مركب ، بعضى از تركيب دو رنگ اصلى باشد و بعضى از تركيب سه رنگ يا چهار رنگ ، بدين سبب هر رنگى مركب را نامى خاصه نيست .\r\nو آنچه آن را نامى خاصه است ، اغبر است ، آسمان‌گون است ، كراثى است ، نيلى است ، مخاطى است ، نيلگون است ، ازرق است ، زنگارى است ، ارغوانى است ، رصاصى است ، غسالى است ، زيتى است و اين از زردى بسبزى گرايد . و لونى ديگرست ، سخت آميخته آن را وسخ گويند .\r\n\r\nباب پنجم از گفتار هشتم از بخش اول اندر آب زرد و اسباب و دلالات آن\r\nآب زرد ، نخستين درجه تبنى است و دليل اعتدالست و آهستگى حرارت .\r\nو ترنجى هم نزديك اعتدالست و اندكى ميل بگرمى دارد ، و آنجا كه ترنجى رقيق باشد ، رنگ او نشان نضج است و قوام نشان خامى .\r\nو آب نارى و رقيق هم نشان اين دو حال بود ، ليكن بر اثر آن زود ، سحابهء پديد\r\n\r\n","description":"","footnote":"","page_name":" 139 ","page_number":147},
  {"content":"\r\n\r\nآيد و هرچند آب زردتر ، دلالت او بر حرارت قوىتر ، پس اشقر نارى بغايت گرمى باشد و هر گاه كه سرخ‌تر شود بدان مقدار كه بسرخى ميل كرده باشد ، حرارت كمتر شده باشد ، از بهر آنكه اندر لون سرخى اجزاى ترى و زمينى بيش باشد .\r\nو اندر لون زردى اجزاء آتشى و هوايى ، پس اشقر نارى كمتر از همه لونها باشد .\r\nمحمد زكريا مىگويد : بسيار بيماريهاء حاده ديدم كه از روز اول آب ترنجى بود و بدان بماند و بيمار پيش از روز چهارم هلاك شد .\r\nو مىگويد اندر سرسام گرم كشنده هميشه آب اشقر ديدم و اشقر نارى اگر رسوب نكند ، سخت بد باشد .\r\nو مردم تندرست را بسبب رنج و رياضت و بسبب كم‌طعامى ، آب زرد شود و سبب آن حركت صفرا باشد .\r\n\r\nباب ششم از گفتار هشتم از بخش اول اندر آب سپيد و اسباب و دلالات آن\r\nيكى از اسباب سپيدى آب ، بسيار خوردن ميوهاء ترست چون خيار و خربزه و غير آن .\r\nو دوم ، برآمدن صفرا و حرارت آن بجانب دماغ ، و نشان اين است كه بيمارى گرم باشد و در آب رسوب نباشد يا اندك باشد . و هرچه قوام رقيق‌تر باشد و سپيدى او خالص‌تر ، بدتر باشد و مقدمه اختلاط ذهن باشد .\r\nو سبب سوم ، آنكه در تب صفرا دماغ بسلامت باشد و آب سپيد گردد بسبب فرود آمدن صفرا بروده و بيم سحج و اسهال صفرا بود .\r\nچهارم ، بسيارى بلغم اندر تن ، و نشان بسيارى بلغم ، ستبرى قوام و بسيارى رسوب و سپيدى آب ، همچون منى باشد يا سپيدى فقاع و اين نوع بر سكته و فالج دلالت كند . و آنجا كه مدتى آب برين رنگ و قوام باشد و بيمارى بلغمى ظاهر نشود ، سلامت و نشان استفراغ بلغم باشد بطريق ادرار بول .\r\nو سبب پنجم ، گداختن پيه باشد و اين نوع با سپيدى چرب باشد و زود بفسرد و اگر با اين نوع ، تب آيد ، نشان دق باشد يا نشان بدى حال بيمار و نزديكى مرگ باشد كه بسبب گداختن پيه ، اسهال و ضعيفى رودها تولد كند .\r\nسبب ششم ، ريش مثانه و آلتها ، بول برنگ فقاع باشد و رقيق باشد و با ريم باشد ، پس اگر ريم نباشد ، نشان بسيارى بلغم خام باشد يا نشان سنگ مثانه و در اصل قضيب خارشى و سوزشى باشد .\r\nسبب هفتم ، بحران بيمارى بلغمى باشد و قوام آب ، غليظ باشد و ثفل بسيار و بيمارى بلغمى حاصل .\r\nسبب هشتم ، سدّه‌يى باشد و نشانهاى آن ظاهر و آب رقيق باشد .\r\nسبب نهم ، سوء المزاج سرد باشد و آب همچون آب ساده باشد و قوام آن معتدل است .\r\nسبب دهم ، علت ذيابيطس ، آب صافى باشد و تشنگى غالب و هر آب كه خورده شود ، در حال بيرون آيد .\r\nسبب يازدهم ، آماسى باشد اندر هر اندامى جز آلتهاء بول و ميل كردن حرارت بدان اندام تا بدان سبب ، آب سپيد آيد .\r\nو ببايد دانست كه زود سپيد شدن آب ، پس از بحران نشان نكسى باشد و اگر روز نخست كه تب آيد ، آب سپيد باشد و دماغ با سلامت و آب بر آن سپيدى بماند ، نشان آن باشد كه تب بربع باز خواهد گشت .\r\nو اگر در بيماريهاى حاده ، بول سپيد باشد و با سپيدى غليظ و تيره باشد و تشنّج پديد آيد ، نشان مرگ باشد .\r\nو اگر مدتى دراز آب رقيق باشد و سپيد و دماغ بسلامت باشد ، نشان بحران انتقال باشد به خراجى و آماسى اندر عضوى كه زبون‌تر باشد ، خاصه اگر اندر آن عضو المى بوده باشد .\r\nآب سپيد و رقيق كه بر سر او ثفلى رقيق و زرد و كفك‌ناك باشد ، بد بود .\r\nكفك نشان اضطراب باشد و زردى نشان حرارت ، و بر سر آب بودن ثفل نشان ميل حرارت بجانب دماغ .\r\nو اگر با اين نشانها رعافى كند خطر باشد ، از بهر آنكه اين رعاف نشان تيزى خون باشد كه دماغ را مىسوزاند نه نشان بحران .\r\nو اگر آب مرطوب و آب مادينه سپيد باشد ، كم خطر باشد از بهر آنكه مزاج او چنان واجب كند .\r\n\r\nباب هفتم از گفتار هشتم از بخش اول اندر آب سرخ و اسباب و دلالات آن\r\nآب سرخ ، سليم‌تر از آب زرد است ، از بهر آنكه سرخى نشان غلبت خونست و خون بهترين خلطى است اندر تن و حرارت خون كمتر از حرارت صفرا است .\r\nو اگر با سرخى رقيق باشد نشان بيمارى باشد ، از بهر آنكه رقت نشان خامى باشد .\r\nو آب سرخ بىرسوب نشان غليظى ماده و بسيارى آب باشد و نشان عاجزى طبيعت يا نشان ضعف قوت و آماس جگر .\r\nو اگر اندر آب سرخ رسوب سپيد پديد آيد ، نشان سلامت باشد ، و اگر رسوب سرخ پديد آيد ، اوميدوار باشد .\r\nو اگر با آب سرخ صفراء سوزنده باشد ، نشان سوزانى صفرا و قوت حرارت باشد .\r\nو اگر ديگر نشانها نشان سلامت بود ، دليل آن بود كه بحران زود خواهد بود .\r\nبه تقطير آمدن آب سرخ و غليظ و گنده اندر بيماريهاء حاده ، نشان خامى و عفونت باشد و نشان عاجزى طبيعت يا نشان قرحه گرده و مثانه .\r\nآب سرخ و اندك رسوب زرد ، سخت بد باشد .\r\nآب سرخ از آن پس كه تبها زايل شده باشد ، نشان گرمى جگر باشد .\r\nآب سرخ رقيق با ضعيفى معده و خارش اندامها ، مقدمه يرقان باشد .\r\nسرخى آب با خشكى طبع و با سعال نشان بيمارى سل باشد ، خاصه اگر مدتى بر آن بماند .\r\nو اگر آب با خون و اخلاط آميخته باشد\r\n\r\n","description":"","footnote":"","page_name":" 140 ","page_number":148},
  {"content":"\r\n\r\nو اندر شيشه زود از اخلاط جدا گردد نشان آن باشد كه منفذهاء گرده فراخ شده است .\r\nو اما اسباب سرخى آب :\r\nيكى درد صعب است ، چنان كه اندر قولنج سرد ، بسبب صعبى درد ، جگر گرم شود و صفرا تولد كند ، آب رنگين شود .\r\nسبب دوم ، سدّه است و آن چنان باشد كه از منفذى كه ميان روده و جگر است صفرا اندر آن منفذ از جگر بروده فرود آيد و بسبب آن سدّه آن صفرا به راه بول فرود آيد و بدان سبب ، قولنج سرد تولد كند .\r\nسبب سوم ، ضعيفى جگر و جدا ناكردن آب از خون ، چنان كه اندر استسقا باشد ، دليل سرخ و علت سرد . و اندر بيشترين بيماريهاى جگر ، آب همچون غساله گوشت باشد ، هم بسبب جدا ناشدن خون از آب .\r\nسبب چهارم ، سدّه كه اندر رگها افتد و رطوبتها اندر رگها بماند و عفن گردد و بسبب حرارت غريب ، سرخ شود .\r\nسبب پنجم ، قوت حرارت و غلبه صفرا . سبب ششم ، ضعيفى و عاجزى گرده از غذا گرفتن از آن‌قدر خون كه بصحبت آب به دو آيد ، از بهر غذاء او .\r\n\r\nباب هشتم از گفتار هشتم از بخش اول اندر بول سياه و اسباب و دلالات آن\r\nبول سياه و آنچه رسوب او سياه باشد و آنچه مدتى بر سياهى بماند و برنگ طبيعى باز نيايد ، سخت بد باشد .\r\nو رسوب سياه معلق ، اوميدوارترست از راسب .\r\nو آنچه بر سر آب بايستد ، اوميدوارتر از معلق باشد ، از بهر آنكه رسوب سياه ، ضدّ رسوب سپيد است ، احوال و قرارگاه اين ، ضدّ احوال و قرارگاه آن باشد . پس همچنانكه رسوب نيك راسب ، اوميدوارتر از معلق باشد و معلق اوميدوارتر از طافى ، رسوب سياه بر خلاف آن باشد .\r\nبول سياه هرچه اندك‌تر ، بيمارى خطرناك‌تر ، خاصه اگر بيمارى حاده باشد ، از بهر آنكه اندكى ، نشان نيستى رطوبت باشد ، و همچنين هرچه غليظتر باشد ، بدتر ، از بهر آنكه نشان خامى و عجز قوت باشد ، از پختن ماده و نشان عسرى علت .\r\nو خطرناك‌تر آن باشد كه در اول بيمارى سياه و غليظ باشد و آنچه در آخر بيمارى پديد آيد ، بيشتر بر سبيل بحران باشد .\r\nرسوب طافى سرخ بر سر بول سياه ، اندر بيمارى حاده نشان ورم دماغ و نزديكى مرگ باشد .\r\nثفل معلق اندر بول سياه و رقيق و بوى تيز\r\n\r\n","description":"","footnote":"","page_name":" 141 ","page_number":149},
  {"content":"\r\n\r\nاندر بيمارى حاده ، نشان صداع و هذيان باشد ، و ممكن باشد كه برعاف يا به عرق ، تحليل افتد .\r\nبول سياه كه بوى آن تيز نباشد ، اندر تشنج نشان آن باشد كه غريزت منهزم است ، و اگر عرق كند ، بسبب مقهورى قوت باشد ، از بهر آنكه عرق تحليل است و بدان حاجت نيست .\r\nبول اشقر و غليظ پس از بول سياه رقيق ، نشان نضج باشد ، پس اگر از آن راحتى پديد نيايد ، نشان خراج باشد اندر جگر يا سدّه .\r\nو اندر تب محرقه بول سياه و رقيق و ثفل معلق و پراكنده با سهر و گرانى گوش ، مقدمهء رعاف باشد .\r\nاز بهر آنكه محرقه ، دموى باشد ، و سياهى بول از نشان سوختگى ماده باشد .\r\nو تعلّق و پراكندگى ثفل و بىخوابى ، نشان اضطراب باشد . و گرانى گوش نشان برآمدن ماده باشد بر دماغ و نشان رعاف ، از بهر آنكه چون ماده بدماغ آيد و قوت بر جاى باشد ، طبيعت ، دفع آن بمنفذى نزديك كند .\r\nبول سياه رقيق اندر ذات الجنب و ضيق النفس نشان درازى بيمارى و خطرناكى باشد ، از بهر آنكه رقت نشان خامى باشد و سياهى نشان رطوبت غريب باشد .\r\nبول يرقانى كه از سرخى بسياهى زند اگر غليظ و تيره شود ، نشان خير و گشادن سدّه باشد .\r\nاندر بيمارى سپرز ، بول سياه و رقيق و سرخ رقيق و ثفل اندك ، بد باشد . سرخى نشان حرارت باشد و سياهى نشان سوختگى مادت و هزيمت طبيعت . و اندكى ثفل ، نشان صعبى سدّه باشد .\r\nبول سياه و زنگارى از پس تعب ، نشان تشنج و خرج رطوبت باشد و زنگارى بتر باشد .\r\nاگر مدتى بول مردم تندرست ، سياه باشد ، نشان تولد سنگ باشد اندر گرده و مثانه .\r\nو سبب سياهى بول ، يا غايت حرارت و سوختگى مادت باشد ، يا غايت سردى علت ، يا فرو مردن حرارت ، يا بحرانى سودايى .\r\n\r\nباب نهم از گفتار هشتم از بخش اول اندر دلايل رنگهاء مركب و مختلف\r\nبول سبز ، نشان تركيب علت بود از سودا و بلغم ، از بهر آنكه سبزى اندر نبات از تركيب آب و زمين تولد كند . و باشد كه بول سبز ، مقدمه سياه باشد و گفته‌اند كه بول سبز ، مقدمهء جذام باشد .\r\nسبزى بول اطفال مقدمهء تشنج باشد و قتّال باشد .\r\nبول آسمان‌گون ، بول كسى باشد كه او را زهر داده باشند و اگر اندر بول ، ثفلى باشد ، اوميد خلاص باشد .\r\nبول زيتى ، همچون روغن زيت باشد ، خطرناك باشد و نشان اختلاط عقل باشد ، از بهر آنكه دليل گدازش و سوختن اخلاط باشد .\r\nو رسوب زيتى\r\n\r\n","description":"","footnote":"","page_name":" 142 ","page_number":150},
  {"content":"\r\n\r\nنشان بيمارى سل باشد و نشان گدازش . و اگرچه بول چرب بدست ، آنچه از گدازش پيه باشد ، صلاح پذيرد و آنچه از گدازش گوشت باشد ، نشان افراط حرارت باشد . و آنچه از پيه گرده باشد ، ناگاه پديد آيد و بسيار باشد و آنچه از همه تن باشد ، بتدريج و اندك‌اندك آيد .\r\nبول زيتى اندر روز چهارم ، نشان مرگ در روز ششم باشد .\r\nبول ادكن ، نشان خامى باشد و افراط حرارت غريب و سرخ لعل‌گون اين رنگ را گويند .\r\nبول نيلى ، حكم آن همچون حكم ادكن باشد .\r\nبول ازرق نشان اول حمل باشد و به آخر حمل سرخ شود .\r\nو بول حامل اگر بجنبانند تيره شود ، آخر حمل باشد و اگر تيره نشود ، هنوز اول حمل باشد .\r\nبول ارغوانى نشان سوختن صفرا باشد و سودا و سخت بد باشد .\r\nبول وسخ همچون شراب بد رنگ و آب نخود و آب پايچه دارد ، نشان آماس احشا باشد و بسيار باشد كه بول حامل بدين رنگ باشد ، و بول مستسقى بدين رنگ باشد .\r\nمحمّد زكريا مىگويد ، بول مستسقى ، بيشترين بقوام كشكاب ديدم و بعضى سرخ و بعضى را سرخى كمتر ديدم ، هرگاه كه هرچند روزى بول برنگى ديگر باشد ، نشان اخلاط گوناگون باشد .\r\n\r\nباب دهم از گفتار هشتم از بخش اول اندر قوام بول و دلائل آن\r\nقوام بول يا غليظ باشد يا رقيق يا معتدل و باشد كه اندر بول تيره گمان افتد كه غليظ است .\r\nفرق آنست كه غليظ خالص باشد و شفاف و اندر تيره چيزى جز از گوهر او آميخته باشد .\r\nاما اسباب بول رقيق نه است :\r\nيكى ، ناگواريدن طعام .\r\nدوم ، سدّه است .\r\nسوم ، مزاج خشك است و سرد .\r\nچهارم ، ضعيفى حرارت غريزى و خامى ماده .\r\nپنجم ، آب خوردن بسيار .\r\nششم ، ضعيفى گرده تا بدان سبب كه هيچ جزوى از اجزاى اخلاط جذب نتواند كرد .\r\nهفتم ، تولد سنگ است اندر گرده و مجارى بول .\r\nهشتم ، آماس .\r\nنهم ، عاجزى طبيعت همه قوتها از تصرف اندر آب تا بدان سبب همچنانكه خورده شود ، فرود آيد .\r\nاما بيرون آمدن صافى هيچ تغيّر ناپذيرفته ، دوگونه باشد :\r\nيكى آنكه مدتى اندر تن بماند ، پس همچنان صافى بيرون آيد و سبب آن سوء المزاج سرد باشد و ضعيفى قوت مغيّره و علامت اين آنست كه تشنگى كمتر باشد .\r\n\r\n","description":"","footnote":"","page_name":" 143 ","page_number":151},
  {"content":"\r\n\r\nدوم نشان علت ذيابيطس باشد و تشنگى غالب باشد و آب كه خورده شود ، پس درنگى نكند و زود بيرون آيد ، و سبب آن حرارت گرده و ضعيفى قوت ماسكه باشد .\r\nبول كودك آنچه طبيعى باشد ، غليظ و سپيد باشد ، رقيق ناطبيعى باشد ، بول رقيق از بالغ نيز بد باشد ، خاصه اندر بيمارى حاده .\r\nو اگر پس از مدتى ، نشان نضج ظاهر شود و نشانهاء ديگر ، نشان سلامت باشد ، علامت بحران انتقال باشد .\r\nبول رقيق از مردم تندرست اگر در عضوى المى يابد ، نشان آماسى يا خراجى باشد اندر آن عضو ، خاصه الم اندر گرده باشد ، و خلاص از آن بدان باشد كه غليظ گردد و اگر غليظ نشود و اندر هيچ عضوى هيچ المى نباشد ، لكن اندر پوست خارش و اندر تن گرانى باشد ، نشان پديد آمدن بثرها باشد چون آبله و گر و غير آن .\r\nو باشد كه بول رقيق اندر تندرستى ، نشان سردى مزاج باشد ، چون مزاج پيران ؛ لكن اندر بيمارى ، نشان خامى ماده باشد يا نشان صداع و اختلاط عقل .\r\nاما بول زرد رقيق اندر بيمارى ، نشان آغاز نضج باشد و اگر بر آن حال بماند سخت بد باشد ، از بهر آنكه نشان نضج از قوام بايد جست نه از رنگ ، و زردى از آميختن صفرا باشد با آب ، پس نشان پختگى اعتدال قوام است .\r\nبول سرخ رقيق ، از تندرست نشان غذا نايافتن و نشان رنج و رياضت باشد يا نشان خشم ، و از بيمارى ، نشان قوت حرارت و خامى باشد .\r\nثفل پراكنده و زرد و سرخ اندر بول رقيق ، نشان حرارتى باشد كه از رنج تولد كند ، و اگر ثفل همچون سبوس باشد نشان سوختن بلغم باشد .\r\nو اگر با درد شراسيف بول رقيق بود و صافى همچون آب ، نشان بسيارى بلغم بود اندر تن .\r\nآمدن بول رقيق نه اندر وقت عادت ، مقدمهء صداع و رمد و ضيق النفس و درد گردن و سفت باشد .\r\nاين معنى اندر كتب همچنين مطلق آورده‌اند نامعلّل ، و اندر اول اين كتاب ، ضمان كرده آمدست كه اندر مواضع بحث ، بيانى و كشفى تمام كرده آيد ، پس واجب است اينجا بيان كردن كه چرا بول رقيق نه اندر وقت عادت سبب آن دردها باشد .\r\nببايد دانست كه محرك بول نه اندر وقت عادت ، حرارتى غريب و حادث باشد .\r\nو رقت بول با حرارت ، نشان جدا شدن ماده باشد از آب و برآمدن بجانب دماغ و اعالى تن ، و اندر آمدن مادت بجانب دماغ ، اين اعراض تولد كند .\r\nو اگر بول ، سرخ ، صافى و رقيق باشد ، نشان درازى بيمارى باشد .\r\nو اگر بول گاهى صافى باشد و گاهى تيره ، نشان تحيّر و عجز طبيعت باشد ،\r\n\r\n","description":"","footnote":"","page_name":" 144 ","page_number":152},
  {"content":"\r\n\r\nگاهى بعضى اخلاط را مىپزاند و گاهى عاجز مىشود .\r\nبول رقيق از پس بحران نشان نكس باشد ، و اگر پس از آنكه اثر نضج پديد آمده باشد ، بول رقيق شود و اندر بيمار ، از نضج نشان بهترى پديد نيايد ، از آن باشد كه بيمارى يك نوع نيست .\r\nبول رقيق با درد گرده و ضعف ساق پاى ، نشان آماس صلب باشد اندر گرده .\r\nبول رقيق و بسيار از پس گرانى اندامها و سقوط شهوت ، نشان خير و پاك شدن تن باشد .\r\nو اما بول غليظ اگر به يك بار به مقدارى بيشتر آيد و بر عقب آن راحتى پديد آيد ، نشان نضج و نشان توانايى قوت باشد ، و اگر اندك‌اندك آيد ، نشان ضعف قوت باشد و بسيارى خلط غليظ باشد .\r\nمنفعت بول غليظ آنجا پديد آيد كه نخست رقيق بوده باشد و پس قوام گيرد .\r\nو آنچه از اول غليظ و با رسوب باشد ، قوام آن از تيرگى باشد ، قوام حقيقى نباشد ، و تيرگى ، نشان بسيارى ماده باشد و اثر نضج نيز باشد و اعتماد بر حال بيمار باشد .\r\nبول غليظ كه سبب آن حرارتى عظيم باشد ، اگر اندر ماده غليظ اثر كند ، چنان باشد كه بقراط مىگويد : « من كان بوله خاثرا مثل بول الحمير فيه صداع حاضر أو سيحدث » يا نشان تباه شدن اخلاط باشد .\r\nبول غليظ كه از پس يك ساعت رسوب نكند نشان حرارتى عظيم باشد كه ماده غليظ را بجوشاند و نشان عجز طبيعت و بسيارى ماده .\r\nو آنچه در وقت بحران تيره شود ، خبر دهد از بحران بد و آنچه در اول بيمارى تيره بوده باشد و پيش از وقت بحران صافى شود ، نشان خامى و غليظى باشد و نشان آنكه هرچه رقيق است مىپالايد و غليظ باز مىآيد .\r\nاگر اندر وقت تب محرقه پس از آنكه رقيق بوده باشد ، غليظ شود نشان آن باشد كه بحران به عرق خواهد بود و اگر غليظ نشود ، نشان آن باشد كه اندر دل و حوالى جگر المى است .\r\nبول غليظ اندر فالج ، بحران فالج باشد .\r\nبول تيره اندر بيمارى سپرز و بيماريهاى سودايى نشان دفع طبيعت باشد .\r\nبول غليظ كه سبب آن نقصان حرارت غريزى باشد ، به مقدار اندك باشد و رسوب آن چون چيزى فسرده باشد ، و آنچه سبب آن گدازش تن باشد ، رسوب رنگ آن عضو دارد كه مىگدازد و زود بفسرد .\r\nو آنچه سبب آن بسيارى غذا و رياضت ناكردن باشد ، رسوب همچون ريم باشد يا همچون صديد و تن بدان پاك شود .\r\nو آنچه سبب گشادن سدّه باشد ، رسوب آن نيز همچون ريم باشد . و آنچه سبب آن تولد سنگ و ريگ باشد ، رسوب بسيار كند و از درد\r\n\r\n","description":"","footnote":"","page_name":" 145 ","page_number":153},
  {"content":"\r\n\r\nگرده و حوالى آن خالى نباشد ، و اگر گرانى و الم بر ران و ساق پاى فرود آيد ، سنگ اندر گرده باشد ، و اگر بن قضيب مىسوزد و مىخارد ، اندر مثانه باشد .\r\nو آنچه تيره بيرون آيد و زود صافى شود ، نشان بهترى باشد ، لكن هنوز اضطرابى مانده باشد .\r\nو آنچه همچنان تيره بماند ، نشان صعوبت اضطراب باشد .\r\nو آنچه صافى بيرون آيد و پس تيره شود ، نشان آن باشد كه علت هنوز اندر حركت است و اضطراب زيادت خواهد بود و باشد كه نشان ديوانگى باشد و دير ماندن آن ديوانگى .\r\nو آنچه روشن و صافى همچون آب بيرون آيد و رسوب نكند و تيره نشود ، از طريق نضج سخت دور باشد و نشان عجز طبيعت باشد .\r\nبول غليظ و سپيد ، نشان بسيارى رطوبت باشد و غليظ و سرخ نشان غلبه خون بود .\r\nو اگر غليظ و سرخ با درد معده و خارش همه تن باشد ، مقدمه يرقان باشد و اندر تب لازم ، خامى علت باشد .\r\nو اگر مدتى بر آن حال بماند ، نشان آماس جگر باشد .\r\nو اگر با درد گرده ، بول تيره و لزج باشد ، نشان زيادت شدن علت باشد .\r\nبول تيره و گنده و با عسر ، نشان سقوط قوت باشد .\r\n\r\nباب يازدهم از گفتار هشتم از بخش اول اندر بسيارى و اندكى بول\r\nبسيارى بول ، بىتشنگى نشان استفراغ رطوبت و بسيارى آن باشد .\r\nاگر بول قولنجى غليظ و بسيار آيد و بىعسر ، نشان حلّ قولنج باشد و نشان زوال علت .\r\nبول بسيار و رنگين از مردم متنعّم و كم‌رياضت ، سودمند باشد ، خاصه از خداوند سپرز و نقرس خونى ، خاصه اگر رسوب آن بسيار باشد و لزج .\r\nبول سپيد و اندك ازين طايفه بد باشد و مقدمه استسقا باشد .\r\nبول بد رنگ هرچند بيشتر آيد ، بهتر باشد .\r\nاگر اندر بيمارى حاده گاهى بول بيش آيد و گاهى كم ، نشان مجاهدت طبيعت باشد و درازى بيمارى .\r\nتقطير بول بىمراد اندر بيمارى حاده ، نشان آفت دماغ باشد و اختلاط ، و اگر نشانهاء ديگر ، نشان سلامت باشد ، مقدمه رعاف باشد .\r\nبول اندك ، نشانهء ضعف قوت طبيعت باشد .\r\nبول اندك و سياه و با عسر و با درد سر و گردن ، اندر تبهاء حاده ، نشان سوختن ماده باشد و نشان كم‌رطوبتى و بيم اختلاط .\r\nبول اندك و رقيق و سرخ ، اندر يرقان نشان قوّت سدّه و نشان استسقا باشد .\r\n\r\n","description":"","footnote":"","page_name":" 146 ","page_number":154},
  {"content":"\r\n\r\n\r\nباب دوازدهم از گفتار هشتم از بخش اول اندر كفك بول و دلايل آن\r\nبسيارى كفك ، نشان بسيارى نضج باشد .\r\nبزرگى قبّهاء كفك و ناگشادن آن قبها به زودى ، نشان لزجى خلط باشد . و اندر بيمارى گرده لزوجت خلط ، بد باشد .\r\nكفك هم‌رنگ بول زرد يا سياه نشان يرقان باشد .\r\nكفك همچون كفك شير ، نشان بيمارى شش باشد .\r\nكفك همچون كفك دريا و بول سرخ نشان سودا و ديوانگى باشد ، و اللّه اعلم .\r\n\r\nباب سيزدهم از گفتار هشتم از بخش اول اندر دلالات و احوال آن\r\nتولد رسوب اندر بول ، همچون تولد ريم است اندر آماسها و ريشها ، از بهر آنكه اخلاط اندر رگها عفن گردد و عفونت آن همچون عفونت ماده ريش است .\r\nو همچنانكه اندر ريشها ريم سپيد و هموار ، نشان پختن مادت باشد ، اندر بيماريها رسوب سپيد و هموار نشان آنست كه طبيعت ، مادهء بيمارى را بپزانيد و از خون جدا كرد .\r\nهمچنانكه ريم تباه و ناهموار و گنده ، نشان ضعف قوت آن عضو است كه ريشى بر وى است ، رسوب بد ، نشان ضعف قوت همه تن است و نشان ضعف طبيعت .\r\nو همچنانكه ميان ريم پخته و ناپخته ، درجتها است ، ميان رسوب پخته و ناپخته نيز درجتها است . و همچنانكه درد آماسها و ريشها آن روز قويتر باشد كه قوت آماس بنهايت برسد و ماده پخته مىشود ، صعوبت بيمارى نيز آن روز باشد كه بيمارى بنهايت رسد و بحران خواهد كرد .\r\nو همچنانكه ريش چون پخته شد و سر او بگشاد ، درد زايل شود ، بيمارى چون بنهايت رسد و مادت آن پخته شود ، صعوبت آن ساكن شود و پختگى اندر بول پديد آيد .\r\nبقراط مىگويد : « الرسوب هو ما يفوت الطّبيعة احالته » ، يعنى رسوب فضلهء است كه طبيعت بپزانيدن آن نرسيدست .\r\nو اين از بهر آن گفت كه هرگاه كه غذا به كميّت و كيفيت ، معتدل باشد ، طبيعت آن را هضم كند و هرگاه كه به كميّت زيادت شود ، يا كيفيت آن بر طبيعت ، غالب شود ، طبيعت از هضم و پزانيدن آن بازماند و سبب بيمارى گردد ، چنان كه از احوال اسباب ستّه معلوم است ، و غذا از بيمار بدين سبب باز گيرند و تدبير لطيف\r\n\r\n","description":"","footnote":"","page_name":" 147 ","page_number":155},
  {"content":"\r\n\r\nبدين سبب فرمايند .\r\nو از بهر آنكه طبيعت تندرست ، غذاء معتدل را تمام هضم كند ، اندر بول تندرست رسوب نباشد ، مگر اندر بول مردم فربه و اندر بول شخصى كه غذا تمام خورد و رياضت كمتر كند .\r\nو از بهر آنكه درست شده است كه رسوب نشان پختگى است و نشان قوت طبيعت ، اعتماد بر پختگى مادهء علت ، برسوب توان كرد .\r\nو اندر بول مردم لاغر و كم‌خورش ، بيش از سحابهء ، چشم نبايد داشت ، لكن سحابهء سپيد و املس ، محمود باشد . و خملهاء سحابه ، ميل سوى بن قاروره بايد كه دارد .\r\nو طبيب از رسوب ، هفت حال جويد :\r\nيكى ، حال پختگى و هموارى و ناهموارى .\r\nدوم ، حال كمى و بيشى .\r\nسوم ، حال غليظى و رقيقى .\r\nچهارم ، حال رنگ آن .\r\nپنجم ، قرارگاه اندر قاروره .\r\nششم ، روز پديد آمدن آن .\r\nهفتم ، آميختگى آن با آب و جدا گشتن آن از آب .\r\nاما فرق ميان رسوب نيك و بد آنست كه رسوب نيك اندر بن قاروره باشد و سپيد و هموار و روى آن رقيق‌تر باشد و اگر بجنبانند ، همچون مخروطى برآيد يا چون پراكندهء باشد ، پس بجاى باز شود ، و مخروط پسنديده‌تر .\r\nو رسوب خام غليظ باشد و اجزاء آن بر هم نشسته و اگر بجنبانند ، پاره‌پاره شود .\r\nپس اعتماد بر هموارى قوام رسوب بايد كرد .\r\nو بسيار ديده‌اند كه رسوب بودست ، لكن روى آن درشت بوده است و قوام هموار نبودست ، بيمار هلاك شدست .\r\nو بسيار ديده‌اند كه رنگ آب سرخ بوده است يا زرد ، لكن قوام هموار بودست ، بيمار سلامت يافت ، از بهر آنكه بسيار باشد كه رسوب نشان پختگى نباشد ، لكن قوام راست جز نشان پختگى نباشد .\r\nو رسوبها بيشتر هم‌رنگ بول باشد و آنچه هم‌رنگ بول نباشد ، سرخ بهتر ، پس زرد ، پس ترنجى . و قوام رسوب بد ، هرچه ناهموارتر و اجزاء آن پراكنده‌تر بهتر .\r\nو اما رسوب ناطبيعى سيزده است :\r\nمخاطى ، مدّى ، خراطى ، سويقى ، نخالى ، كرسنى ، لحمى ، دسمى ، رمادى ، رملى ، دموى ، شعرى ، عجينى همچون پارهاء خمير گداخته .\r\nاما مخاطى ، غليظ و سپيد باشد و قوام آن مخالف قوام رسوب پخته باشد ، نشان سردى مزاج باشد يا نشان بسيارى رطوبت غليظ باشد اندر تن و اندر مجرى بول ، يا نشان بحران عرق النّسا و اوجاع مفاصل باشد و نشان زوال آن .\r\nو مدّى ، ريم باشد ، نشان گشاده شدن قرحهء گرده\r\n\r\n","description":"","footnote":"","page_name":" 148 ","page_number":156},
  {"content":"\r\n\r\nو مجارى بول باشد . و فرق ميان ريم و رطوبت خام آن است كه ريم گنده باشد و اگر بجنبانند اجزاء آن پراكنده شود و از هم بگسلد .\r\nو بسيار باشد كه ريم با آب آميخته باشد و رنگ آب ، سپيد شود ، همچون شير .\r\nو خراطى ، همچون پارهاء پوست باشد ، سرخ يا سپيد .\r\nاما سپيد از مثانه باشد و سبب آن قرحه و جرب و ريش مثانه باشد .\r\nو سرخ از گرده باشد و سبب آن هم قرحه و جرب مثانه باشد . و بود نيز كه بلون ، ادكن و تيره باشد و همچون فلوس پوست ماهى باشد ، و اين سخت بد باشد ، از بهر آنكه رندش اندامهاء اصلى باشد ، چون رگها و عصبها .\r\nو بسيار وقتها باشد كه خراطى سرخ يا سپيد ، زيان‌كار نباشد و گرده و مثانه بدان پاك شود .\r\nو نخالى ، كوچكتر از خراطى باشد ، لكن ستبرتر و سپيد باشد ، يا نشان جرب مثانه يا نشان رندش اعضاء اصلى باشد .\r\nاما آنچه از جرب مثانه باشد ، گنده باشد ، و آنچه از اعضا باشد ، گنده نباشد ، و بلون ادكن باشد و ضعف قوت و ذبول بر آن گواهى دهد .\r\nو كرسنى ، بزرگتر از نخالى باشد و سرخ باشد ، يا از جگر باشد يا از گرده . و آنچه از جگر باشد ، سياه باشد ، از بهر آنكه يا اجزاء جگر باشد سوخته ، يا خون كه اندر جگر سوخته شده باشد و نازك باشد ، اگر بمالند ، پراكنده شود .\r\nو آنچه از گرده باشد ، همچون گوشت پارها باشد و سخت باشد و لون آن بزردى گرايد و نادر باشد كه بسياهى گرايد . و كرسنى از بهر آن شود كه اندر درازى مسافت مىگردد و گرد مىشود .\r\nو سويقى هم بزرگ‌تر از نخالى باشد و شكل و اجزاء آن مختلف باشد ، نشان سوختن خون باشد يا نشان گدازش گوشت . و شكل و اجزاء آن مختلف باشد ، از بهر آنكه گوشتها بعضى نازكتر است ، نخست آن گدازد و زرداب شود ، پس از قوّت حرارت ، خشك شود همچون سويق . بعضى همچون دانهء ارزن باشد ، لكن جرم آن ، رندش و گدازش رگها باشد و بسبب دورى مسافت پيچيده شود .\r\nو بعضى همچون سونش استخوان بسوهان باشد و سپيد و گران باشد يا اغبر باشد و همانا كه هيچ‌كس بدين حد نرسد كه رندش استخوان او بيابند ، لكن على الجمله ، سويقى سخت بد باشد .\r\nلحمى بيشتر از گرده باشد .\r\nدسمى نشان گدازش پيه باشد و گاه باشد كه همچون آب زرد باشد ، و اگر بسيار باشد و از آب جدا شود از گرده باشد ، و اگر از آب جدا نشود از اندامهاء دور تر باشد .\r\n\r\n","description":"","footnote":"","page_name":" 149 ","page_number":157},
  {"content":"\r\n\r\nاينجا بحثى كرده شود تا چرا گدازش پيه همچون آب زرد باشد ، و سبب آن جستن ، بدان مىبايد كه بعضى گدازش گوشت تازه و نازك است اجزاء صفرا با وى آميخته ، از بهر آنكه حرارت صفرا است كه عضوى را بتواند گداخت و اين درفشانى و رونق لون جز ماده صفرا را نيست .\r\nشعرى ، بعضى سپيد باشد و بعضى سرخ و تولد آن از رطوبتى باشد كه اندر مجريهاء باريك ، خشك و غليظ گردد و بر شكل موى ، بسته شود .\r\nو بسيار باشد كه درازاى آن بدستى باشد ، و گفته‌اند تولد آن اندر گرده باشد .\r\nجالينوس مىگويد از آن هيچ باك نيست .\r\nرملى ، نشان تولد سنگ و ريگ باشد اندر گرده و مثانه ، آنچه از گرده باشد ، سرخ باشد ، و آنچه از مثانه باشد ، سپيد يا اغبر .\r\nرمادى ، نشان بلغم غليظ باشد كه اندر عضوى بماند و محتقن شود و ترى آن تحليل پذيرد و باقى همچون اجزاء خاك سوخته ، از هم جدا مىشود و بسبب درازى مدت ، رنگ آن گشته باشد .\r\nدموى ، هرگاه كه خون با بول آميخته باشد ، نشان ضعيفى جگر باشد و اگر آميخته نباشد و گاهى بيشتر باشد و گاهى كمتر ، نشان ريگ گرده باشد يا نشان خدشى اندر مجرى بول .\r\nو اگر بول جدا باشد و خون جدا ، خدش اندر مثانه باشد .\r\nو هرگاه كه اندر بول مطحول پارهاء خون بسته آيد ، سپرز بدان پاك شود .\r\nرسوب عجينى پارهء خمير ، دليل ضعف معده و ناگواريدن طعام باشد و بسيار باشد كه سبب آن بسيار خوردن شير و پنير و مانند آن باشد .\r\n\r\nباب چهاردهم از گفتار هشتم از بخش اول اندر بسيارى رسوب و احوال آن\r\nرسوب اندر بول زنان بسيارتر باشد و رنگ اندك‌تر و بسيارى رسوب پس از نضج نشان زايل شدن علت باشد .\r\nو اگر رسوب نيك بسيارتر از آن باشد از آنكه بدان شخص لايق باشد ، نشان بسيارى فضله باشد اندر تن و نشان حاجتمندى باستفراغ .\r\n\r\nباب پانزدهم از گفتار هشتم از بخش اول اندر دلايل رنگ رسوب\r\nدلايل رنگ رسوب همچون دلايل رنگ بول باشد .\r\nاما دلالت رسوب سياه بر بدى حال بيمار ، سخت قوى باشد ، مگر آنكه بحران\r\n\r\n","description":"","footnote":"","page_name":" 150 ","page_number":158},
  {"content":"\r\n\r\nبيمارى ، سودايى باشد .\r\nو غمامهء سياه و رسوب سياه ، نشان افراط حرارت باشد ، يا نشان فرو مردن غريزت و افراط برودت .\r\nو رسوب سبز ، مقدمهء رسوب سياه باشد .\r\nرسوب آسمانگون نشان سردى مزاج باشد .\r\nرسوب سرخ ، نشان غلبهء خون باشد و نشان تخمه و خامى مادت و بدين سبب نشان درازى بيمارى باشد ، لكن بيشتر با سلامت باشد .\r\nو رسوب زيتى ، نشان سل باشد و اللّه اعلم .\r\n\r\nباب شانزدهم از گفتار هشتم از بخش اول اندر دلايل قوام رسوب\r\nدلايل قوام رسوب اندر همه بابهاء ديگر ياد كرده آمده است خاصه اندر فرق ميان رسوب نيك و بد و الله اعلم بالصواب .\r\n\r\nباب هفدهم از گفتار هشتم اندر دلالات روز پديد آمدن رسوب اندر بحران\r\nهرگاه كه روز چهارم ، غمامهء سرخ پديد آيد ، اندر هفتم بحران كند و اگر باز پستر ، پديد آيد ، بحران روز چهاردهم كند يا بيست و يكم .\r\nو اگر روز چهلم ، رسوب سبز پديد آيد ، نشان آن باشد كه بحران نخواهد كرد و بيمارى به تحليل زايل خواهد شد .\r\nو اگر روز ششم رسوبى نيك ، پديد آيد ، روز هشتم ، بحران كند .\r\nو اگر غمامه يا رسوب متعلّق اندر اول بيمارى پديد آيد و همچنان بماند ، نشان بحران خراجى باشد .\r\n\r\nباب هجدهم از گفتار هشتم از بخش اول اندر دلايل بوى بول\r\nبوى ناكردن بول بيمار ، نشان سردى مزاج و خامى ماده باشد . و باشد كه نيز نشان باطل شدن غريزت باشد ، خاصه اندر بيمارى حاده .\r\nبول گنده پس از نضج ، نشان جرب و قرحهء آلات بول باشد يا نشان عفونت ماده بيمارى باشد از اندرون رگها .\r\nبوى تيز و گنده اندر بيمارى و اندر ناقهى نشان افراط حرارت باشد .\r\nو بوى بول ترش ، نشان مستولى شدن حرارت باشد بر اخلاط\r\n\r\n","description":"","footnote":"","page_name":" 151 ","page_number":159},
  {"content":"\r\n\r\nسرد و عفونت پذيرفتن آن اخلاط .\r\nبوى ترش اندر بيمارى حاده نشان استيلاء حرارت غريب و باطل شدن حرارت غريزى باشد . و آنجا كه علامت سودا يابند نشان غلبهء سودا بود .\r\nبوى زهومت ، نشان تباه شدن رطوبت لزج باشد بسبب حرارتى غريب .\r\nبول سپيد و رقيق و گنده اندر تب گرم ، نشان اختلاط عقل باشد و نشان خامى و عفونت و بدحالى . و هرگاه كه اندر تب حاده ، بول گنده باشد ، پس ناگاه بوى بگذارد ، و تب بر حال خويش باشد ، نشان سقوط قوت ، و عاجزى طبيعت و بازماندن از كار خويش باشد .\r\n\r\nباب نوزدهم از گفتار هشتم از بخش اول اندر بول زنان و فرق ميان بول زنان و مردان\r\nبول زنان اندر همه حالها غليظتر و سپيدتر و بىرونق‌تر از بول مردان باشد ، از بهر آنكه فضول اندر تن ايشان بيشتر بود و حرارت كمتر .\r\nاما بىرونق ، رنگى باشد نه درفشان و نه خوب ، از بهر آنكه فضول ، رنگ و رونق هرچه با آن بياميزد ببرد .\r\nو از بهر آنكه مزاج ايشان گرم نباشد سپيدى بول ايشان بد نباشد ، پس برين قياس ، زردى و سرخى بول ايشان بد باشد .\r\nو بول مرد هر گاه كه بجنبانند تيره شود و تيرگى ميل بسوى بالا دارد ، و بول زنان تيره نشود از بهر آنكه ثفل خود با آب آميخته باشد و اگر لختى تيره شود ، تيرگى ميل بسوى زير دارد .\r\nبول آبستن صافى باشد و بر سر بول ضبابى باشد و بيشتر بلون همچون نخودآب و آب پايجه باشد و زردى آن بازرقى زند و در ميان آب ثفلى رقيق مىنمايد و باشد كه چيزى چون دانه اندر ميان آب فرو همىآيد ، و بر مىشود .\r\nو اندر اول آبستنى از رقى ظاهرتر باشد و اندر آخر بسرخى گرايد خاصه اگر بجنبانند ، تيره شود ، درست آنست كه آخر آبستنى است ، از بهر آنكه اول هيچ تيره نشود .\r\nو گفته‌اند ، هرگاه كه بر سر آب ، غمامه‌اى باشد كه همه روى آب بپوشد ، پسر خواهد آورد ، و اگر بر يك جانب باشد ، دختر آورد ، و اگر غمامه دانه‌دانه باشد ، آبستن نباشد ، لكن علامت بادها باشد .\r\nو گفته‌اند بول آبستن ، دو ماه يا سه ماه رقيق باشد و صافى باشد ، پس از آن رقيق و ترنجى شود ، و بر سر بول اندكى كفك باشد همچون چيزى چرب و از پس چهار ماه يا پنج ماه بسرخى گرايد و اندك مايه تيره شود .\r\nو هرگاه كه تيرگى بسيار گردد ،\r\n\r\n","description":"","footnote":"","page_name":" 152 ","page_number":160},
  {"content":"\r\n\r\nبچه بيوفتد ، و اگر تيرگى اندكى شود و اندر بن شيشه باشد ، سلامت باشد ، و اگر تيرگى بر سر شيشه باشد ، علامت بادها باشد و بچه را بكشد .\r\n\r\nباب بيستم از گفتار هشتم از بخش اول اندر ثمرهء بابهاء گذشته اندر تبها و بول آن\r\nبول حمى يوم از بول تندرستى دور نباشد ، مگر حمى يوم كه سبب آن غذاهاء گرم باشد ، بدان سبب لختى تيرگى دارد .\r\nو اگر تيرگى اندر ميان شيشه باشد ، حمى يوم عفنى گردد ، و اگر تيرگى زرد باشد ، غب گردد . و اگر سرخ باشد ، مطبقه گردد ، و اگر سپيد باشد ، بلغمى گردد .\r\nبول تب صفرايى زرد باشد و قوام آن اندر ميان شيشه باشد و ثفل ميل به بن شيشه دارد و اين دليل خير باشد .\r\nو اگر بول تب مطبقه سرخ و تيره و غليظ باشد ، بيمارى سبك‌تر گردد و اگر تيره باشد و سرخ نباشد ، بيمارى دراز باشد .\r\nبول تب بلغمى غليظ و تيره باشد و مدت آن دراز باشد و اگر رنگ آن زرد باشد ، زودتر گذرد .\r\nو اگر بول تب ربع صافى و ازرق باشد ، مدت آن دراز شود و اگر ميل بسرخى دارد ، زودتر گذرد . بول دق ، صافى باشد و اندكى بسرخى گرايد و روى آن چرب باشد .\r\nبول يرقان ، زرد باشد و بسياهى زند و كفك هم‌رنگ آب باشد .\r\nبول خداوند سپرز ، بيشترين سياه باشد و سخت تيره باشد .\r\nبول خداوند درد جگر ، سرخ و غليظ و تيره باشد .\r\nبول خداوند درد سر ، سپيد باشد و اندكى بزردى زند .\r\nبول خداوند سرفه ، زرد و رقيق باشد و صافى بود و باشد كه اندر وى رسوبى سپيد باشد .\r\nبول خداوند درد پشت و درد مفاصل اندر بيشتر حالها ، سپيد و غليظ باشد و ثفل آن هم سپيد باشد .\r\nاين جمله آنست كه اندر بيشتر حالها چنين باشد و آنچه ازين بگذرد ، علامتها و حالهاء آن اندر بابهاء گذشته ياد كرده شدست .\r\n\r\nگفتار نهم از بخش اول از كتاب الاغراض الطبية اندر شناختن تندرستى و بيمارى از حال ثفل و طعام و اين گفتار هفت بابست\r\n\r\n","description":"","footnote":"","page_name":" 153 ","page_number":161},
  {"content":"\r\n\r\n\r\nباب اول از گفتار نهم از بخش اول اندر بسيارى و اندكى ثفل\r\nاما سبب بسيارى ثفل دو نوع است ، يا ضعيفى قوت غاذيه يا فرود آمدن اخلاط بجانب رودها . و نشان ضعيفى قوت غاذيه ، كاهش تن است و لاغرى و ضعيفى . و نشان فرود آمدن اخلاط بجانب رودها آنست كه ثفل با اخلاط آميخته باشد ، اگر با بلغم آميخته باشد ، نشان بسيارى بلغم باشد اندر معده ، و اگر با صفرا آميخته باشد ، نشان بسيارى تولد صفرا باشد اندر جگر ، و اگر با سودا آميخته باشد ، نشان بسيارى تولد سودا باشد يا نشان ضعيفى سپرز و ناكشيدن سودا را بسوى خويش يا نضج ماده سودايى .\r\nو نشان نضج آنست كه از پس بيماريها ، سودايى پديد آيد و بيماريها بدان زايل مىشود .\r\nو اگر همچون غسالهء گوشت باشد ، نشان آن باشد كه جگر ضعيف است ، و اگر اندر ثفل پارهاء خون سياه باشد نشان سدّه باشد اندر رگها و كمتر گذشتن خون اندر رگ .\r\nو اگر اندر ثفل ، چيزى لزج باشد از آن نوع كه بر روى رودها اندودست ، نشان گذشتن طعامى يا خلطى تيز باشد كه روده را مىرندد .\r\nو اسباب اندكى ثفل سه نوع است :\r\nيكى ، سدّه است كه اندر مجرى صفرا افتد كه صفرا بدان مجرى بروده فرود آيد از بهر مصلحتى كه ياد كرده آمدست .\r\nدوم ، تولد كرم اندر رودها و خرج شدن ثفل بغذاء ايشان .\r\nسيم ، قوت جگر اندر كشيدن كيلوس بخويشتن و آن را خون گردانيدن .\r\nو ببايد دانست كه ثفل طعام فضله است كه تن را بدان حاجت نيست . و باز آمدن آن اندر روده اعور و قولون ، نشان ضعف قوت دافعه باشد و زيان‌كار باشد .\r\nو نيز ببايد دانست كه غذاهاى لطيف زودتر هضم شود و خون گردد و ثفل آن كمتر باشد ، و غذاء غليظ كه از وى ثفل تولد كند ، خون كمتر تواند بود ، ثفل آن بيشتر باشد .\r\nو غذاها كه ميان اين و آن باشد ، ثفل باندازهء آن باشد ، پس هرگاه كه ثفل كمتر يا بيشتر باشد ، اين معنى ببايد جست .\r\n\r\nباب دوم از گفتار نهم از بخش اول اندر ترى و خشكى ثفل\r\nسبب ترى ثفل آنست كه ترى و لطافت كيلوس بجگر نمىرسد و با ثفل بروده فرو مىآيد و سبب آن\r\n\r\n","description":"","footnote":"","page_name":" 154 ","page_number":162},
  {"content":"\r\n\r\nسه حال باشد :\r\nيكى ، ضعيفى جگر از جذب كيلوس و ضعيفى رگهاء ماساريقى .\r\nدوم ، سده كه اندر رگهاء ماساريقى افتد .\r\nسوم ، ناگواريدن طعام ، از بهر سه سبب :\r\nيكى ، طعام فزون از آن خورده شود كه بايد ، تا طبيعت از هضم آن عاجز آيد ، جمله ثفل گردد و ترى كيلوس با آن فرو آيد ناگواريده .\r\nدوم ، آنكه اگرچه طعام به اندازه خورده آيد ، خلطى بد بمعده اندر آيد ، كه طعام را ناگواريده دفع كند .\r\nسوم ، فرود آمدن تريها از دماغ و آميخته شدن با ثفل ، و اين حالها از رنگ ثفل معلوم گردد .\r\nهرگاه كه ثفل همرنگ غذا باشد ، دليل ضعيفى جگر و سدّهء ماساريقى باشد ، و هرگاه كه رنگى ديگر دارد نشان آمدن آن خلط باشد كه طعام را ناگواريده دفع مىكند .\r\nو اسباب خشكى ، شش نوع است :\r\nيكى ، رياضت قوت است و تحليل بسيار و حاجتمند شدن اندامها به ترى غذا تا بدان سبب ، همهء تريها جذب كند و ثفل خشك بماند .\r\nدوم ، ادرار بول .\r\nسوم ، بسيارى عرق .\r\nچهارم ، حرارت اندامها و نشف كردن تريها را .\r\nپنجم ، خوردن غذاهاء خشك .\r\nششم ، ماندن ثفل اندر روده اعور و قولون و ضعف قوت دافعه ، چنان كه اندر باب گذشته ياد كرده آمدست .\r\nو هر گاه كه قوام ثفل مختلف باشد ، نشان ناهموارى هضم باشد و ناگواريدن بعضى از طعام .\r\nپس بهترين ثفلى آن باشد كه قوام آن هموارتر باشد و پيوسته فرود آيد به آسانى و بقوام انگبين باشد و مقعد را نسوزاند و اندكى بزردى گرايد ، و سخت ناخوش بوى نباشد و بىبوى نباشد و با قراقر بادها و با كفك نباشد و بوقت عادت آيد .\r\nو هموارى قوام ثفل ناطبيعى ، سخت بد باشد ، نشان گدازش باشد و نشان آنكه هيچ جزوى از ثفل خالى نيست از جزوى از گدازش تن .\r\nو گاه باشد كه صديدى گرم از جگر بروده فرود آيد و چندان درنگ نكند كه با ثفل بياميزد ، بدان سبب ثفل بعضى سخت خشك باشد و بعضى نرم .\r\n\r\nباب سيم از گفتار نهم از بخش اول اندر رنگهاء ثفل\r\nزردى غالب ، نشان بسيارى صفرا باشد . و زرد شدن ثفل اندر آخر بيمارى نشان پرداختن ماده بيمارى باشد .\r\nو ثفل سبز يا رصاصى يا لونى تيره كه سبب آن لون طعام نباشد كه ثفل را بدان\r\n\r\n","description":"","footnote":"","page_name":" 155 ","page_number":163},
  {"content":"\r\n\r\nرنگ كند ، نشان سردى احشا باشد .\r\nثفل سپيد ، نشان ناگواريدن طعام باشد يا نشان سدّه باشد و مقدمه يرقان .\r\nثفل با ريم آميخته ، علامت انفجار دبيله باشد .\r\nبسيار باشد كه ثفل مردم تندرست همچون صديد و يا همچون ريم باشد و سبب آن رياضت ناكردن باشد و تن بدان پاك شود .\r\nسياهى ثفل همچون سياهى بول باشد ، بد بود . اگر اندر اول بيمارى سياه باشد ، نشان آفتى و حرارتى عظيم باشد اندر جگر و نشان سوختن اخلاط كه اندر جگر تولد كند يا نشان عفونت سودا باشد اندر جگر ، و مضرت اين نوع ، همچون مضرت تباه شدن طعام باشد اندر معده كه سبب تولد اخلاط بد باشد .\r\nو رنگ ثفل سودايى ، همچون رنگ خون سياه باشد ، و فرق آنست كه خون فسرده باشد و سودا فسرده نباشد . و رنگ سودا روشن باشد و مقعد را بسوزد و بوى ترش دهد و زمين از وى برجوشد .\r\nو ثفل سودايى اندر آخر بيمارى سودا نشان خير باشد .\r\nو هرگاه كه ثفل ، سودايى صرف باشد ، سخت بد باشد ، از بهر آنكه بيرون آمدن سودا نشان غايت سوختگى و نشان نيست شدن رطوبت باشد .\r\n\r\nباب چهارم از گفتار نهم از بخش اول اندر ثفل منتفخ سبك\r\nثفل منتفخ سبك ، همچون سرگين گاو باشد و نشان غلبهء بادها باشد و بر سر آب بيستد ، و ثفل خداوند قولنج بادى ، چنين باشد .\r\n\r\nباب پنجم از گفتار نهم اندر بوى ثفل\r\nثفل گنده كه سبب آن خوردن چيزى نباشد كه بوى ثفل را ناخوش كند ، چون انگدان و سير و غير آن ، دليل بسيارى خلط عفن باشد اندر تن .\r\nو ترش‌بوى ثفل ، نشان سردى مزاج و بسيارى بلغم ترش باشد .\r\n\r\nباب ششم از گفتار نهم از بخش اول اندر كفك ثفل و قراقر آن\r\nكفك يا نشان حرارتى عظيم باشد كه اخلاط را بجوشاند ، يا نشان بادها باشد كه با اخلاط آميخته گردد .\r\n\r\n","description":"","footnote":"","page_name":" 156 ","page_number":164},
  {"content":"\r\n\r\nو هر گاه كه ثفل بآواز بيرون آيد نشان تولد بادها باشد ، و آواز باريك نشان رطوبت رقيق باشد .\r\nو هرگاه كه قوت دافعه قوى باشد ، ثفل بآواز بيرون آيد . و اندر معده و امعاء سرد هيچ باد تولد نكند .\r\nو معده گرم ، بخارها را لطيف كند و بادها را بشكند .\r\nو حرارت معتدل ، رطوبت را تحليل كند و بخارها برانگيزد و بادها تولد كند .\r\nو آواز با قبقبه نشان رطوبت غليظ باشد .\r\nو آواز صافى دليل آن باشد كه روده از رطوبت خالى است و ثفل خشك است ، و نزديك شرج رطوبتى است رقيق .\r\nو آواز سخت همچون آواز در ، نشان باد غليظ باشد ، يا رطوبتى رقيق و اندك .\r\n\r\nباب هفتم از گفتار نهم از بخش اول اندر چربى و لزجى ثفل\r\nثفل چرب و لزج كه سبب آن خوردن چربو نباشد ، نشان گدازش اندامها باشد ، لكن ثفل چرب ، نشان گدازش پيه باشد ، و لزج نشان گدازش گوشت و اندامهاء اصلى .\r\n\r\nگفتار دهم از بخش اول از كتاب اعراض اندر شناختن عرق و اين گفتار پنج بابست\r\n\r\nباب اول اندر گفتار دهم از بخش اول اندر آنك عرق چيست و از چه خبر دهد\r\nببايد دانست كه غذا اندر رگهاء باريك نتواند گذشت مگر بصحبت لختى آب كه آن را رقيق كند و لختى صفرا كه به قوت تيزى و گرمى آن را بگدازد و باندامها رساند .\r\nو چون غذا باندامها رسد ، بيشترى از آن آب بازگردد و بجانب گرده و مثانه باز آيد و اندكى با غذا از رگها بيرون ترابد .\r\nآنچه غذاء صرف باشد ، اندر اندامها فزايد ، و آب بعضى بخار گردد و بمسام بيرون آيد ، آن را نتوان ديد و بعضى با فضله كه آنجا باشد بياميزد و عرق گردد ، و بدين سبب از عرق هر شخصى بوى آن خلط آيد كه اندر تن او باشد .\r\nو اگر فضله غليظتر باشد ، باقى آب را نشف كند و بصحبت آن از مسام بيرون آيد و بر ظاهر پوست بماند ، و آن شوخ باشد .\r\nو بدين سبب گفته‌اند عرق از حال خون و از حال هضم خبر دهد و از حال فضلها كه اندر اندامها باشد ، خبر دهد . و الله اعلم .\r\n\r\n","description":"","footnote":"","page_name":" 157 ","page_number":165},
  {"content":"\r\n\r\n\r\nباب دوم گفتار دهم از بخش اول اندر بسيارى و اندكى عرق\r\nاسباب بسيارى عرق ، يا بسيارى رطوبت است يا رقيقى رطوبت يا گشادگى مسام يا قوت دفع دافعه يا ضعف قوت ماسكه .\r\nو فرق ميان آنچه از قوت دفع دافعه باشد و آنچه از ضعف ماسكه باشد ، آنست كه دفع دافعه از امتلا باشد و سودمند باشد ، چه اندر تندرستى و چه اندر بيمارى ، خاصه آنچه روز بحران اتفاق افتد و بيمارى سبك‌تر شود ، و آنچه از ضعف ماسكه باشد ، ضعف آرد .\r\nو عرق بسيار اندر تندرستى ، بىسببى ظاهر نشان آن باشد كه طعام بيش از آن مىخورد كه قوت برمىتابد و اگر بسيار نمىخورد ، نشان حاجتمندى باشد باستفراغ .\r\nو بسيارى فضول اندر تن و بسيارى عرق باسهال گر بادرار بول گر باستفراغى ديگر ، سخت بد باشد .\r\nو اسباب اندكى عرق ، يا اندكى رطوبت است يا خامى خلط يا بستگى مسام يا ضعيفى قوت دافعه ، و عرق اندك با علامت امتلاء ، بد باشد .\r\nو هر گاه كه عرق جز از سر و گردن و سينه نيايد ، نشان ضعف قوت حيوانى باشد يا نشان آنكه ضعيف خواهد شد ، خاصه اندر تب حاده و تب محرقه و خاصه اگر عرق سرد باشد .\r\nو عرق طبيعى سه نوع است :\r\nيكى آنكه سبب قوت دافعه باشد ، چون عرق بحرانى .\r\nدوم آنكه سبب آن حركت و رياضت باشد .\r\nسوم آنكه سبب آن هواء گرم باشد ، چون عرق تابستان و عرق گرمابه .\r\nو عرق ناطبيعى پنج نوع است :\r\nيكى آنكه سبب آن گدازش اندامها باشد .\r\nدوم آنكه از سبب ضعف ماسكه باشد .\r\nسوم آنكه سبب آن رياضت بافراط باشد .\r\nچهارم آنكه سبب آن گرما بافراط باشد .\r\nپنجم آنكه سبب آن صعوبت بيمارى باشد و نه اندر روز بحران باشد .\r\nو اين انواع را ناطبيعى از بهر آن گويند كه رطوبتهاء طبيعى اندر وى خرج شود .\r\nو آنكه از افراط امتلا باشد ، هم ناطبيعى باشد ، از بهر آنكه نه از قوت دفع دافعه باشد ، لكن از عاجزى و گران‌بارى قوت باشد از نگاه داشتن آن و از پزانيدن .\r\nو بسيارى عرق از يك عضو ، نشان بسيارى ماده باشد اندر آن عضو .\r\n\r\n","description":"","footnote":"","page_name":" 158 ","page_number":166},
  {"content":"\r\n\r\n\r\nباب سيم از گفتار دهم از بخش اول اندر بوى و رنگ عرق و طعم عرق\r\nعرق سپيد و ترش ، نشان رطوبت باشد ، لكن ترش نشان رطوبت رقيق باشد .\r\nعرق زرد و عرق تلخ و عرق تيز ، نشان غلبه صفرا باشد .\r\nعرق شوخگن ، نشان غلبه سوداى باشد .\r\nو هرگاه كه قوت ماسكه رگها ضعيف باشد ، عرق همچون خون‌آبه باشد . و باشد نيز كه خون سخت باشد و غذا تن را نشايد و اندامها آن را قبول نكند و عرق خون باشد .\r\nو عرق گنده نشان عفونت اخلاط باشد .\r\n\r\nباب چهارم از گفتار دهم از بخش اول اندر عرق سرد و گرم\r\nعرق سرد اندر تبهاى حاده ، سخت بد باشد و اندر تب آهسته ، بدان بدى نباشد ، از بهر آنكه نشان خامى خلط باشد ؛ و تب حاده قوت را زود ضعيف كند ، و خامى خلط كه از حرارت غريزى و از حرارت تب اثر تغيّر و نضج در وى پديد نمىآيد ، قوت را با مدّت نضج آن ، پايدارى چگونه باشد . بدين سبب اندر تب آهسته ، اميد توان داشت كه قوت چندان پاى دارد كه در خلط ، نضجى پديد آيد .\r\nو عرق گرم اندر همه تبها و بيماريها اميدوارتر باشد . و الله اعلم بالصواب .\r\n\r\nباب پنجم از گفتار دهم اندر عرق رقيق و عرق لزج\r\nعرق رقيق ، نشان رقيقى ماده باشد ، و عرق لزج نشان غليظى و عسرى و درازى بيمارى باشد .\r\n\r\nگفتار يازدهم از بخش اول از كتاب الاغراض الطبية و المباحث العلائية اندر احوال نفث و اين گفتار هم پنج بابست\r\n\r\nباب اول از گفتار يازدهم اندر بسيارى و اندكى و اعتدال نفث\r\nنفث ، رطوبتى پخته را گويند كه اندر نزله و علت ذات الريه و ذات الجنب بسرفه برآيد .\r\nو آنچه خام باشد آن را بتازى بصاق گويند .\r\nاما پديد آمدن نفث نشان خامى و بىقوتى و عجز طبيعت باشد .\r\nو نفث اندك ، نشان آغاز نضج باشد .\r\nو نفث باعتدال نشان آن بود كه بيشتر از مادهء\r\n\r\n","description":"","footnote":"","page_name":" 159 ","page_number":167},
  {"content":"\r\n\r\nبيمارى پخته شد .\r\nو نفث بسيار ، نشان پختگى باشد ، خاصه اگر به آسانى و سرفهء اندك برآيد و بيمار از آن راحت يابد .\r\nو اگر بيمار از آن راحت نيابد ، نشان بسيارى ماده باشد و نشان آنكه هر وقتى نزله تازه مىگردد . و الله اعلم بالصواب .\r\n\r\nباب دوم از گفتار يازدهم از بخش اول اندر رنگهاى نفث\r\nسپيدى ، يا نشان خامى باشد يا نشان آنكه ماده بلغمى است و فرق آنست كه خام بدشوارى برآيد و پخته به آسانى . و زردى ، نشان نزله صفرايى باشد ، و سبزى و تيرگى ، يا نشان سوختگى ماده باشد يا نشان باطل شدن حرارت غريزى ، و سياهى و كبودى ، هم نشان اين دو حال باشد و فرق بعلامتهاء سردى و گرمى پديد آيد .\r\nو نفث سرخ ، نشان غلبه خون باشد يا نشان طرقيدن رگى كه اندر آلتهاء دم زدن باشد .\r\nو آلودگى سپيدى بسرخى ، نشان بيمارى سل باشد .\r\n\r\nباب سيم از گفتار يازدهم از بخش اول اندر طعم و بوى نفث\r\nنفث شيرين ، يا نشان غلبه خون باشد يا نشان بلغم طبيعى ، و فرق ميان هر دو ، بلون باشد .\r\nنفث بىطعم ، نشان بلغم معتدل باشد . نفث شور ، نشان بلغم گرم باشد و آنچه از شور در گذرد و تيز باشد ، سوختگى و غايت حرارت باشد .\r\nو ترشى ، نشان حرارتى ضعيف باشد . نفث گنده و ناخوش مژه ، نشان عفونت باشد . هو اعلم .\r\n\r\nباب چهارم از گفتار يازدهم از بخش اول اندر شكل و قوام نفث\r\nنفث رقيق ، نشان خامى باشد ، لكن نشان آغاز نضج باشد ، و غليظ ، نشان خامى و ديرپختگى باشد ، و معتدل ، نشان پختگى باشد .\r\nنفث گرد ، نشان آن باشد كه ماده غليظ اندر قصبه شش است و حرارتى عظيم ، رطوبت آن را نشف مىكند و اندر مسافت برآمدن ، گرد مىشود .\r\nبقراط مىگويد نفث بصاقى از كسى كه او را تب نباشد ، نشان ذبول باشد و مىگويد بسيار ديدم كه بيمارى از پس نفث\r\n\r\n","description":"","footnote":"","page_name":" 160 ","page_number":168},
  {"content":"\r\n\r\nگرد ، بسل بازگشت و مىگويد اگر با نفث گرد ، تب باشد و علامتى اندك از علامتهاء اختلاط يابند ، زود باشد كه اختلاط ، پديد آيد . و الله اعلم .\r\n\r\nباب پنجم از گفتار يازدهم اندر زودى و ديرى و آسانى و دشوارى نفث\r\nزودى و آسانى نفث ، نشان سلامتى و قوت طبيعت باشد ، و ديرى و دشوارى ، نشان خامى و ضعف و عجز طبيعت باشد . و الله اعلم بالصواب .\r\n\r\nگفتار دوازدهم از بخش اول از كتاب الاغراض الطبية اندر شناختن اسباب و احوالى كه اندر تن پديد آيد و هر يك سبب حالى باشد ، طبيعى و ناطبيعى و اين گفتار شانزده باب است\r\n\r\nباب اول از گفتار دوازدهم اندر شناختن اجناس سببها و انواع آن\r\nسببها ، احوالى است كه طبيب نخست آن را جويد و تدبير زايل كردن آن كند تا آنچه از هريك تولد كرده باشد ، زايل گردد ، از بهر آنكه سبب را چيزى گويند كه نخست آن چيز باشد و به تبع آن اندر تن ، حالى نو غير از آن پديد آيد .\r\nو از جمله سببها چيزهايى است كه هرگاه كه چنان باشد كه بايد و چندانكه بايد و آن‌وقت كه بايد ، سبب تندرستى باشد ، و هرگاه كه بر خلاف اين باشد ، سبب بيمارى گردد .\r\nو اين سببها را طبيبان ، الاسباب الستّه گويند : يكى ، هوا است ، دوم ، چيزهاء خوردنى و آشاميدنى ، سوم ، خواب و بيدارى ، چهارم ، حركت و سكون ، پنجم ، استفراغها و احتقان ، ششم ، اعراض نفسانى .\r\nو احوال اين سببها اندر تدبير حفظ الصحه ياد كرده آيد ، ان شاء اللّه عز و جل .\r\nو از جمله اين سببها سه نوع است ، يكى اتفاق وجود آن بر وجهى ديگر است و بدان سبب نام هريكى نامى خاص‌تر است و تدبير ازالت آن بر وجهى ديگرست خاصه‌تر :\r\nيكى را بتازى الاسباب السابقه گويند .\r\nدوم ، الاسباب الواصله گويند .\r\nسيم الاسباب الباديه گويند .\r\nاما مثال سابقه ، امتلاء تن است از اخلاط\r\n\r\n","description":"","footnote":"","page_name":" 161 ","page_number":169},
  {"content":"\r\n\r\nو مثال واصله ، پرى رگها و تولد سدّه از امتلا و تباه شدن اخلاط بسبب دم نازدن و گذر نايافتن نسيم هوا بدان و تولد عفونت اندر آن و سبب گشتن سدّه و عفونت .\r\nپديد آمدن تب را ، امتلا از جمله اسباب سابقه است ، و سدّه و عفونت ، واصله ، و تب ، بيمارى .\r\nو مثال باديه ، نشستن اندر آفتاب ، يا حركت قوى كردن ، يا چيزى گرم خوردن ، چون سير و پلپل و غير آن و تولد تب از آن .\r\nو چون زخمى كه بر سر افتد ، و فرود آمدن آب اندر چشم بدان سبب تا علت انتشار تولد كند ، و هرچه مانند اين بود ، آن را الاسباب الباديه گويند .\r\nپس طبيب بايد كه اسباب واصله را باز جويد و آن را زايل كند ، تا مرض كه از آن تولد كرده باشد ، زايل شود .\r\nو اسباب سابقه را باز جويد ، از بهر آنكه نخست سابقه بربايد داشت تا واصله برداشته شود .\r\nو اسباب باديه نيز باز جويد ، از بهر آنكه اندر بسيار بيماريها بسبب باديه ، تدبير علاج ديگرگون بايد كرد . چنان كه اگر شخصى را جراحتى رسد از گزيدن حيوانى كه زهر دارد ، جراحت را بزرگتر بايد كرد و نبايد گذاشت كه زود بسته گردد ، بر خلاف جراحتهاء ديگر .\r\nو بعضى سببها باشد كه بدان سبب ، پديد آمدن حالى نو باشد ، چون پلپل خوردن ، تولد گرمى را ، و خوردن افيون ، تولد سردى را .\r\nو بعضى باشد كه به عرض سبب گردد ، چون نشستن در آب سرد و بسته شدن مسام و كثيف گشتن پوست و فزودن حرارت از اندرون تن بدان سبب . و چون خوردن سقمونيا و استفراغ صفرا ، و ساكن شدن حرارت بدان سبب ، اگرچه سقمونيا گرم است ، بسبب استفراغ صفرا سبب سكون حرارت گردد به عرض و بسيار باشد كه يك سبب اندر هر شخصى اثرى ديگر كند .\r\nو اسباب حقيقى ، اسباب واصله باشد و اين از بهر آن باشد كه اندر هر شخصى اسباب سابقه از جنس ديگر باشد .\r\nو باشد نيز كه سببى حاصل گردد و اندر تن اثرى نكند ، از بهر آنكه تن مستعد قبول اثر آن نباشد و سبب نيز پاينده نباشد ، زود زايل گردد .\r\nو باشد نيز كه سبب زايل شود و اثر بماند ، از بهر آنكه ، سبب قوى بوده باشد و تن از وى اثرى تمام پذيرفته باشد .\r\n\r\n","description":"","footnote":"","page_name":" 162 ","page_number":170},
  {"content":"\r\n\r\n\r\nباب دوم از گفتار دوازدهم از بخش اول اندر سببها كه تن را گرم كند\r\nسببها كه تن را گرم كند ، يازده است ، ده سبب از آن جمله تن را گرم كند گرم‌كردنى طبيعى ، و يك سبب سوزاننده است و گرم‌كننده ناطبيعى .\r\nاما آنچه گرم طبيعى كند :\r\nاول طعام و شراب معتدل است بمزاج و به مقدار .\r\nدوم ، حركت و رياضت معتدل .\r\nسوم ، ضمادها و طلاهاء معتدل و محجمه بر نهادن و خون بيرون ناكردن .\r\nچهارم ، گرمابه معتدل .\r\nپنجم ، خواب و بيدارى معتدل .\r\nششم ، خشم معتدل .\r\nهفتم ، شادى معتدل .\r\nهشتم ، ماليدن معتدل .\r\nنهم ، دارو معتدل .\r\nدهم ، اندر آب سرد نشستن ، چنان كه بايد و آن وقت كه باشد .\r\nو سبب گرم‌كننده ناطبيعى ، عفونت است و اين چنان باشد كه حرارتى غريب اندر رطوبتى اثر كند و آن را از مانندگى مزاج تن بگرداند ، اجزاء رقيق را به تحليل خرج كند و باقى را غليظ كند و بسوزاند ، اين را عفونت احتراقى گويند . و باشد نيز كه اجزاء رقيق خرج نكند ، لكن گرم كند و بجوشاند و عفن گرداند .\r\nو گرم كردن طبيعى چنان باشد كه حرارت غريزى اندر رطوبت اثر كند و آن را از اعتدال بيرون نبرد .\r\n\r\nباب سيم از گفتار دوازدهم از بخش اول اندر سببها كه تن را سرد كند\r\nسببها كه تن را سرد كند ، پانزده است :\r\nيكى ، حركت و رياضت بافراط ، از بهر آنكه حرارت به تحليل خرج شود .\r\nدوم ، حركت و رياضت ناكردن و حرارت را ناجنبانيدن تا همچون فرو مرده بماند .\r\nسوم ، بسيار خوردن طعام و شراب و ناگواريدن و رطوبتها تولد كردن .\r\nچهارم ، غذا نايافتن و ماده حرارت غريزى گسسته شدن بدان سبب .\r\nپنجم ، به كار داشتن طعام و شراب و داروهاء سرد .\r\nششم ، هوا سخت گرم شدن و ضمادهاء گرم و غسل كردن به آبهاء گرم تحليل كننده .\r\nهفتم ، غسل كردن به آبهاء قابض كه مسام را ببندد و پوست را كثيف كند و حرارت غريزى بدان خبه شود و فروميرد .\r\nهشتم ، ضمادهاء سرد بفعل و قوت .\r\n\r\n","description":"","footnote":"","page_name":" 163 ","page_number":171},
  {"content":"\r\n\r\nنهم ، استفراغ بافراط و بسيارى جماع از آن جملت باشد ، از بهر آنكه حرارت گسسته شود ، و روح به تبع استفراغها پرداخته گردد .\r\nدهم ، سدّه ، از بهر آنكه گذرهاء حرارت غريزى بسته شود و بدان سبب بعضى اندامها بهره حرارت نيابد ، سرد شود .\r\nيازدهم ، اندوه عظيم از بهر آنكه حرارت به قعر دل باز گردد و خبه شود .\r\nدوازدهم ، شادى بزرگ ، از بهر آنكه حرارت پراكنده شود .\r\nسيزدهم ، لذت عظيم چون جماع و مانند آن هم از بهر اين سبب .\r\nچهاردهم ، صناعتها كه سردى آرد ، چون خدمت گرمابه كه حرارت را تحليل كند .\r\nپانزدهم ، بسيارى خلط خام اندر تن . و الله اعلم بالصواب .\r\n\r\nباب چهارم از گفتار دوازدهم از بخش اول اندر سببهاء ترىآرنده\r\nسببهاء ترى فزاينده يازده نوع است :\r\nيكى ، آسودگى و رياضت ناكردن ، از بهر آنكه بدان سبب ، حرارت غريزى نفروزد و هضم نيك نباشد و رطوبتهاء خام تولد كند و فضله تحليل نيابد .\r\nدوم ، بسيارى خواب كه حرارت را ساكن بگذارد و تحليل را باز دارد تا فضله اندر تن بماند و رطوبت زيادت گردد .\r\nسوم ، باز ايستادن استفراغها كه عادت رفته باشد و باز ماندن فضله اندر تن .\r\nچهارم ، استفراغ صفرا تا بدان سبب رطوبتها بيشتر تولد كند .\r\nپنجم ، بسيارى غذا و بسيارى مستى .\r\nششم ، بسيار خوردن شير و جغرات و ثريد و آنچه بدين ماند ، و بسيار خوردن ميوه تر .\r\nهفتم ، گرمابه پس از طعام .\r\nهشتم ، اندر هواء سرد مسكن ساختن .\r\nنهم ، هواء معتدل ، از بهر آنكه رطوبت را بجنباند و تحليل نكند .\r\nدهم ، نشستن اندر آبهاء خوش ، خاصه هنگام اعتدال هوا .\r\nيازدهم ، شادى معتدل ، از بهر آنكه حرارت را بجنباند و تحليل نكند .\r\n\r\nباب پنجم از گفتار دوازدهم از بخش اول اندر سببهاء خشكىآرنده\r\nسببهاء خشكى آرنده يازده نوع است :\r\nيكى ، حركت و رياضت بافراط كه ترى بگدازد و تحليل كند .\r\n\r\n","description":"","footnote":"","page_name":" 164 ","page_number":172},
  {"content":"\r\n\r\nدوم ، بىخوابى بافراط .\r\nسوم ، استفراغ بافراط و مجامعت بسيار و نايافتن غذا .\r\nچهارم ، داروها و غذاهاى خشك .\r\nپنجم ، خشم بافراط .\r\nششم ، انديشه بسيار .\r\nهفتم ، سرماء سخت كه باندامها رسد و بسبب سوء المزاج سرد قوت اندامها را از غذا كشيدن و پروريدن باز دارد .\r\nهشتم ، غسل كردن بآبهاء قابض .\r\nنهم ، سدّه كه منفذ غذا بسته دارد .\r\nدهم ، ضمادهاء گرم گدازنده و تحليل‌كننده .\r\nيازدهم ، درنگ بسيار اندر گرمابه و عرق بسيار آوردن .\r\n\r\nباب ششم از گفتار دوازدهم از بخش اول اندر اسباب سدّه و احوال آن\r\nاسباب سدّه ، هفت چيز است :\r\nيكى ، تولد سنگ اندر مجرى بول .\r\nدوم ، فسرده شدن خون بر سر جراحت .\r\nسوم ، ملتحم شدن ريشى و جراحتى ، و گوشتى فزونى رستن .\r\nچهارم ، ثولولى اندر منفذ پديد آمدن .\r\nپنجم ، اندر نزديكى منفذى آماسى پديد آمدن و منفذ را تنگ كردن .\r\nششم ، داروهاء گرم بر عضوى ضماد كردن .\r\nهفتم ، غبارى بر بشره گرد آمدن و مسام را بسته كردن .\r\nهشتم ، غذاهاء لزج و مغرى خوردن ، چون پنير و نان ميده و حلوا كه در وى نشاسته باشد ، و چون هريسه و پايجه و مانند اين ، خاصه كه از پس غذاها در گرمابه شوند . و الله اعلم .\r\n\r\nباب هفتم از گفتار دوازدهم اندر اسباب گشادن سدّه و مسام\r\nاسباب گشادن سدّه و مسام ، سه نوع است :\r\nيكى ، داروهاء گشاينده به كار داشتن .\r\nدوم ، داروها كه رگها و اندامها را نرم كند به كار داشتن .\r\nسوم ، نفس باز كشيدن و خويشتن فرو گرفتن .\r\n\r\nباب هشتم از گفتار دوازدهم از بخش اول اندر اسباب نرم‌كننده\r\nاسباب نرمى ، سه نوع است :\r\nيكى ، به كار داشتن چيزهاى نرم و لزج چون لعابها و كثيرا و مانند آن .\r\n\r\n","description":"","footnote":"","page_name":" 165 ","page_number":173},
  {"content":"\r\n\r\nدوم ، چيزهاء چرب و نرم ، چون مسكه و روغن گاو و پنير .\r\nسوم ، شيرينيها ، چون فانيد و شكر و مويز و انجير و بادام و مانند آن . و الله اعلم .\r\n\r\nباب نهم از گفتار دوازدهم از بخش اول اندر سببهاء درشتىآورنده\r\nاسباب درشتى ، پنج نوع است :\r\nيكى ، داروهاى قابض چون هليله و خرنوب و مانند آن .\r\nدوم ، غذاهاء زداينده و تيز چون انگبين و سركه و خردل و جمله ترشيها .\r\nسوم ، هواء سرد و داروهاء سرد .\r\nچهارم ، دود و گرد .\r\nپنجم ، غذاهاء درشت چون ارزن و بلوط .\r\n\r\nباب دهم از گفتار دوازدهم از بخش اول اندر اسباب تُخَمه و امتلا\r\nاسباب تخمه و امتلا ، پنج نوع است :\r\nيكى ، بسيار خوردن طعام و شراب ، از بهر آنكه بسيارى آب اندر تن ترى فزايد ، فزون از آنكه تن را بدان حاجت بود تا قوت هاضمه از هضم آن ، عاجز آيد و بدان سبب ، تخمه و امتلا حاصل شود .\r\nدوم ، گرمابه پيش از طعام يا پس از طعام تا بدان سبب ، تصرف طبيعت اندر طعام ، تباه گردد و طعام ، ناگواريده باندامها كشيده شود و امتلا تولد كند .\r\nسوم ، به كار ناداشتن سببهاى تحليل‌كننده چون استفراغ و رياضت و مانند آن .\r\nچهارم ، ترتيب بد اندر طعام خوردن .\r\nپنجم ، ضعيفى قوت هاضمه و دافعه .\r\n\r\nباب يازدهم از گفتار دوازدهم از بخش اول اندر اسباب ضعيفى اندامها\r\nببايد دانست كه از بهر آنكه معلوم شده است كه فعلهاء اندامها طبيعى و اختيارى همه بقوتها و ليفهاء عصبها است و به بافتگى و محكمى نهاد آن ، پس قوت مطلق آنست كه بافتگى و نهاد آن محكم باشد .\r\nو ضعف مطلق ، آنكه بافتگى و نهاد آن سست گردد ، از بهر آنكه معلوم شدست كه قوت جاذبه از قوت ليفها حاصل آيد كه از درازا نهادست و ماسكه از ليفها كه بوريب نهادست و دافعه از ليفها كه از پهنا نهادست . و معلوم شدست كه اين ليفها\r\n\r\n","description":"","footnote":"","page_name":" 166 ","page_number":174},
  {"content":"\r\n\r\nدرهم بافته شدست ، چنان كه هريك آنجا كه مىبايد و چنان كه مىبايد ، نهاده آمده است .\r\nو فعلهاء اندامها ، به بافتگى و نهاد آن و قوت آن حاصل مىگردد ، و هرگاه كه بافتگى آن سست گردد ، ضعف مطلق پديد آيد ، و حال قوت آن عضو و حال قوت ليفهاء عصبهاء آن عضو ، همچون حال قوت جامه گردد كه از سپيدى و شستن و داشتن ، سست گردد و اين سستى را بتازى تهلهل گويند . ضعف مطلق اينست .\r\nاما تفصيل آنست كه بدانى كه ضعف ، پنج نوع است :\r\nيكى ، آنكه گوهر عضوى ضعيف گردد .\r\nو دوم ، آنكه روح ضعيف گردد .\r\nسوم ، آنكه قوتى ضعيف گردد .\r\nچهارم ، آنكه آفرينش گوهر عضو نازك باشد .\r\nپنجم ، آنكه اندر عضوى مرض باشد از امراض تركيب .\r\nاما سبب ضعف گوهر عضو ، سوء المزاج باشد ، خاصه سوء المزاج سرد كه حس عضو را باطل كند و بتازى آن را خدر خوانند ، از بهر آنكه عضو همچون خفته‌يى گردد .\r\nو سوء المزاج گرم نيز مزاج عضو را و روح را ضعيف كند .\r\nو سوء المزاج خشك ، منفذها را فراز هم آرد و راه قوتها بدان سبب بسته شود .\r\nو سوء المزاج تر اندامها را نرم كند و از نرمى تولد سستى كند .\r\nو هرگاه كه سوء المزاج تر با ماده باشد ، سدّه كند و منفذهاء قوتها بدان سبب بسته گردد و ضعف حاصل گردد .\r\nو سبب ضعف روح يا سوء المزاج باشد يا تحليل بسيار و انواع استفراغها .\r\nو از وجهى ديگر هرگاه كه اسباب ضعف شمرده شود ، انواع آن بسيارست ، چون سوء المزاج و تباهى هوا و تباهى آب و تباهى غذا و بويهاء ناخوش كه آسيب آن بروح آيد .\r\nو بخارهاء آب ايستاده و تباه شده و دودها و بخارهاء زهرناك كه اندر هوا آميخته گردد ، و دردهاء صعب .\r\nو از دردها ، درد معده و دردها كه در همسايگى دل باشد ، اثر بيشتر كند .\r\nو ضعيفى فم معده ، سخت مؤثر است و ضعف آن سبب ضعف همه تن باشد ، از بهر آنكه خداوند ضعف فم معده سخت ضجر باشد و از اندك سببى دل و دماغ او از حال بشود ، و اندر همه انواع بيماريها و تبها همه سببهاء ضعف است .\r\nو گشادن آب اندر استسقا به يك بار ، و خون بسيار بيرون كردن ، و همچنين شكافتن دبيله بزرگ و ريم بسيار به يك بار بيرون كردن ، از اسباب ضعف است .\r\n\r\n","description":"","footnote":"","page_name":" 167 ","page_number":175},
  {"content":"\r\n\r\nو اما آنكه آفرينش گوهر عضو نازك باشد ، چون گوهر دماغ و گوهر شش .\r\nدماغ بسبب نازكى ، بخارها قبول كند ، و شش فضلهء ديگر اندامها كه از وى قوىتر باشد قبول كند .\r\nو اگر نه آنست كه آفريدگار تبارك و تعالى ، دماغ را بر بالاء همه تن نهادست ، و الّا هميشه فضلهء همه اندامها به دو آمدى و او بسبب نرمى و نازكى ، آن را دفع نتوانستى كرد ، همه قوتها و فعل دماغ با آفت بودى . و الله اعلم .\r\n\r\nباب دوازدهم از گفتار دوازدهم از بخش اول اندر اسباب درد و احوال آن\r\nمعنى درد ، آگاه بودن عضو است به نو گشتن حالى ناطبيعى اندر وى . و اسباب درد دو نوع است :\r\nيكى ، آنكه مزاج عضو به يك بار بگردد ناگاه و اين را سوء المزاج مختلف گويند .\r\nدوم ، تفرّق الانصال .\r\nو معنى سوء المزاج مختلف ، آنست كه بدانى كه هر عضوى را مزاجى خاصه است ، متمكن .\r\nو هرگاه كه اين مزاج متمكن ناگاه بگردد و مزاجى غريب ضد آن پديد آيد ، قوت حساسهء آن عضو از پديد آمدن مزاج غريب ، به يك بار آگاهى يابد ، اين آگاهى ، درد باشد .\r\nو سوء المزاج دو نوع است : يكى آن مختلف ، دوم سوء المزاج متّفق .\r\nو متفق از بهر آن گويند كه حس را از پديد آمدن آن ، آگاهى نباشد و درد آن نيابد ، اگرچه آن مزاج غريب باشد و بد ، از بهر آنكه بتدريج پديد آيد و بتدريج متمكن شود و همچون مزاج اصلى گردد و بجاى آن بايستد و آن را باطل كند ، حس را از الم آن آگاهى نباشد .\r\nو از بهر اين است كه خداوند تب دق از حرارت تب خويش آگاهى نيابد كه خداوند تب غب يابد ، با آنكه حرارت تب دق بسيارى فزون از حرارت غب باشد .\r\nو فرق آنست كه دق بتدريج متمكن شود و غب و حرارت آن ناگاه پديد آيد و مزاج اصلى بر جاى باشد .\r\nو چون تب گساريده و مزاج غريب باطل گردد ، مزاج اصلى به حال سلامت باز آيد و الم غريب زايل شود .\r\nو اگرچه سبب حس الم ، سوء المزاج مختلف است ، هر سوء المزاج كه مختلف باشد ، سبب الم نيست ، لكن سبب بذات ، سوء المزاج گرمست و سوء المزاج سرد .\r\nاما سوء المزاج تر به هيچ وجه سبب الم نيست ، و سوء المزاج خشك به عرض سبب الم است ، از بهر آنكه مزاج گرم و سرد هريكى\r\n\r\n","description":"","footnote":"","page_name":" 168 ","page_number":176},
  {"content":"\r\n\r\nفعلى پديد آرنده‌اند و اثركننده .\r\nو مزاج تر و خشك هريك همچون فرعىاند كه از مزاج گرم و سرد ، پديد آيد . و بدين سبب طبيبان مزاج گرم و سرد را الكيفيتان الفاعلتان گويند و تر و خشك را الكيفيتان المنفعلتان گويند .\r\nو دليل راستى اين معنى آنست كه مىبينيم كه هرگاه مدّت مزاج گرم ، دراز گردد ، خشكى به تبع آن پديد آيد ، از بهر آنكه مزاج گرم ، ترى را مىگدازد و تحليل مىكند و هرگاه كه مدت مزاج سرد دراز گردد ترى به تبع آن تولد كند ، از بهر آنكه هر روز از غذاها و تدبيرها ، ترى فاضل آيد و هيچ تحليل نپذيرد ، ترى بسيار گردد .\r\nو معنى آنچه گفتيم كه سوء المزاج خشك ، سبب حس الم به عرض است ، آنست كه خشكى فراز هم آرنده است و بدين طريق كنارهاء عضو را كشيدن گيرد و اين تفرق الاتصال باشد ، و بسبب تفرق الاتصال حس الم يافته شود ، پس سوء المزاج خشك سبب حس الم به عرض است و بذات ، تفرق الاتصال .\r\nو نزديك جالينوس ، چنانست كه سبب ذاتى حس الم را تفرق الاتصال است ، پس مىگويد ، حس الم مزاج سرد و گرم همه بسبب تفرق الاتصال ، يافته شود ، از بهر آنكه گرمى محلّل است و تحليل ، تفريق باشد .\r\nو سردى ، اجزاء اندامها فراز هم آرد و هر جزوى كه بجزوى ديگر نزديكتر آيد بضرورت از جزوى ديگر دور تر شود و دورى تفرق الاتصال باشد . پس حس الم از تفرق الاتصال است ، نه از مزاج .\r\nو اندر ادراك محسوسات ، ازين نوع تعليل مىكند ، اندر ادراك بصر مىگويد ، سپيدى مفرق است و سياهى ، جامع . و اندر حس سمع مىگويد ، الم سمع از آوازهاى قوى بسبب تفرق الاتصال باشد .\r\nو اندر حس بوئيدن همچنين مىگويد ، الم حساسيت بوئيدن از بويهاء قوى ، بسبب تفرق الاتصال باشد .\r\nو اندر حس ذوق مىگويد ، ترشى و شورى مفرّق است و عفوصت جامع و تحقيق اين بر طبيب نيست .\r\nليكن اين‌قدر ببايد دانست كه الم هموار باشد ، و تفرق الاتصال ، اندر سطحى متصل هموار نباشد ، پس اوليتر آنست كه گويند ، سبب حسّ الم ، جمع سوء المزاج است با تفرق الاتصال .\r\n\r\nباب سيزدهم از گفتار دوازدهم از بخش اول اندر انواع الم و سبب هر يك از آن\r\n\r\n","description":"","footnote":"","page_name":" 169 ","page_number":177},
  {"content":"\r\n\r\nالم ، پانزده نوع است :\r\nيكى ، خارش است و سبب آن خلطى باشد شور و يا تيز . و خارش كه از خلط تيز تولد كند ، سوزان‌تر باشد .\r\nو ببايد دانست كه الم ، يافتن آگاهى است از حال ناموافق ، و لذّت ، آگاهى است از حالى موافق . و سبب آگاهى ازين دو حال آنست كه هريك به يك بار به تن مردم رسد .\r\nو خارش ، الم است كه از خلط شور يا تيز تولد كند ، و چون مردم خويشتن را بخارد ، مسام گشاده شود و خلط تحليل پذيرد و بسبب تحليل ، الم خارش ، زايل شدن گيرد ، بدين سبب ، لذت يافته مىشود . از بهر آنكه تحليل ، حالى موافق است و به هر جزوى كه تحليل مىكند ، لذتى يافته مىشود ، پس لذت خارش ، آگاهى است از حال موافق ، و آن حال تحليل خلط بد است كه سبب خارش است .\r\nنوع دوم ، المى است كه گويى چيزى درشت ، بدان مىرسد و بتازى آن را خشونت گويند و سبب ، خلطى تيز باشد يا چيزى غريب چون ريگ كه اندر گرده باشد و به مجرى بول فرود آيد .\r\nنوع سوم ، المى است خلنده و بتازى نخس گويند و سبب آن هم تفرق الاتصال باشد بسبب ماده افزونى كه غشاء عضوى را از هم بكشد .\r\nنوع چهارم ، المى است كه گويى اين موضع را مىفشارد و بتازى ضاغط گويند و سبب آن خلط بسيار باشد يا باد بسيار كه در عضوى جمع شود و جايگاه بر عروق و اجزاء عضو تنگ كند و درهم فشارد .\r\nنوع پنجم ، المى است كه گويى آن عضو را و اجزاى آن را مىكشند و بتازى تمدّد گويند و سبب هم بسيارى خلط يا بسيارى ماده باشد كه آن عضله را از هم بكشد .\r\nنوع ششم ، گويى اجزاى آن عضو از هم باز مىشود و بتازى منفسخ گويند و سبب آن مادتى باشد اندر ميان اجزاء عضله و ميان گوشت و غشاء او ، و غشاء او عضلها را از هم باز مىكند .\r\nنوع هفتم ، گويى ضعفى اندر آن موضع پديد مىآيد و بتازى مرّخى گويند و سبب آن مادتى باشد اندر ميان گوشت عضله ، به وتر عضله و عصب و غشاء او نارسيده . و اين المى باشد ، نرم و آهسته از بهر آنكه در عضوى نرم است ، چه از اجزاء اندامهاء مركب ، گوشت عضله نرم‌تر است .\r\nنوع هشتم ، گويى آن عضو را مىشكند و بتازى تكسّر گويند ، سبب آن ماده‌يى باشد يا بادى اندر ميان استخوان و غشاى او يا سرمايى كه بغشاء استخوان رسد\r\n\r\n","description":"","footnote":"","page_name":" 170 ","page_number":178},
  {"content":"\r\n\r\nو آن را فراز هم فشارد و اينجا موضع بحث است .\r\nو گفته‌اند كه تكسّر استخوان را تواند بود و گوهر استخوان را حس نيست تا الم فشاردن و تكسر يابد ، و گوهر غشاء او شكننده نيست و در وى بيش از تمددى نتواند بود . و كيفيت و سبب تمدد معلوم است ، پس موجب تكسر چيست و آن الم از كجا يافته شود .\r\nجواب ، گفتيم بدان مىماند كه اين نوع الم استخوان نمىيابد ، لكن گوهر رباطها يابد كه از سر استخوان رسته است و به اوتار عضلها پيوسته و پيوستگى استخوانهاء همه تن و پيوستگى اندامها به يكديگر آن است و بسبب پيوستگى رباطها باوتار عضلها و بسبب آميختگى اوتار از رباط و از عصب ، حس اين الم را گوهر رباط يابد ، و اين فشارش بوى آيد ، تا الم تكسر يافته شود .\r\nو نشان درستى اين معنى آنست كه اين انواع المها اندر مفاصل يافته شود ، و موضع رباط مفصل است ، و اوتار عضلها برباط پيوسته است .\r\nنوع نهم ، گويى اين عضو را به برماهه مىسنبد و بتازى ثاقب گويند ، و اين الم بيشتر اندر علت قولنج يافته شود . سبب آن ماده و بادى غليظ باشد اندر روده قولون ، هروقت كه آن ماده بجنبد آن المها يافته شود بسبب غليظى ماده و بسيارى آن و تنگى جاى .\r\nنوع دهم ، چنان كه گويى جوالدوز اندر مىخلند و بتازى مسلى گويند ، سبب آن هم ازين نوع باشد .\r\nنوع يازدهم ، گويى اين عضو خفته است و بتازى خدر گويند ، سبب آن يا سرد شدن مزاج عضو باشد ، يا سدّه كه منفذ روح حساس كه بدان عضو آيد ببندد .\r\nنوع دوازدهم ، المى است كه بتازى ضربان گويند ، سبب آن آماس گرم باشد يا سرد ، يا صلب يا نرم و نزديك آماس ، شريانى باشد ، بسبب حركت شريان الم ضربانى پديد آيد .\r\nنوع سيزدهم ، المى باشد گران و بتازى ثقيل گويند ، سبب آن آماسى باشد اندر عضوى كه گوهر آن را حس نباشد ، چون شش و گرده و سپرز ، و بسبب آماس ، معاليق او كشيده ، حس ثقل و الم آن يافته شود ، يا آماس اندر عضوى حساس باشد ، لكن صعبى علت ، حس عضو را باطل كند ، چون سرطان كه اندر فم معده باشد ، بيمار حس گرانى همى يابد ، و حس الم نيابد .\r\nنوع چهاردهم ، انواع ماندگى است و بتازى اعيا گويند ، سبب آن امتلاء همه تن است\r\n\r\n","description":"","footnote":"","page_name":" 171 ","page_number":179},
  {"content":"\r\n\r\nاز نوعى از اخلاط ، و حرارت غريزى چندان قوت ندارد كه آن را تحليل كند ، لكن بجنباند و از وى بادى و بخارى تولد كند .\r\nاگر ماده امتلا لطيف‌تر يا كمتر باشد ، اندامها يازيدن سازد و بتازى تمطّى گويند .\r\nو اگر بسيارتر يا غليظتر باشد و به حركت تمطى دفع نشود ، الم اعيا تولد كند ، و اگر اين ماده حركت كند ، اعياء تمددى و قروحى باشد .\r\nنوع پانزدهم ، المى سوزاننده و بتازى لذع گويند ، سبب آن خلطى گرم يا تيز باشد ، اندر آن عضو . و الله اعلم .\r\n\r\nباب چهاردهم از گفتار دوازدهم از بخش اول اندر سببها كه اندامها را از جاء خويش بيرون آرد\r\nاين سببها چهار نوع است :\r\nيكى ، كشيده شدن رباط و عصب عضوى است بسبب اعتمادى كه بر آن عضو كرده شود اندر سقطه و آسيبى و مانند آن .\r\nدوم ، رطوبتى لزج كه عضوى را از جاى خويش بلغزاند .\r\nسيم ، ماده غليظ كه اندر مفصلى بماند و جاى بر عضو تنگ كند و سر استخوان عضو ديگر را از مفصل بيرون آرد . چنان كه اندر نقرسهاء بلغمى عسر افتد .\r\nچهارم ، ماده بد كه گوهر رباطى يا عصبى را تباه كند ، چنان كه اندر علت جذام افتد .\r\n\r\nباب پانزدهم از گفتار دوازدهم از بخش اول اندر آماسها\r\nسبب آماس ، دو جنس است ، يكى ماده و ديگر هيأت اندامها . اما آنچه از جهت ماده است ، فزونى ماده ناطبيعى باشد اندر عضوى . و آنچه از جهت هيأت اندامها باشد هفت نوع است :\r\nيكى ، آنك گوهر عضو ، فضله‌پذير باشد و از بهر اين كار آفريده باشد و طبيعت او قبول اخلاط باشد ، چون پوست كه همه باقيها و فضلها روى به دو دارد ، چون عرق و شوخ ، و بخار خالص كه بمسام بيرون آيد و بخار دخانى كه ماده موى است ، و چون ماده بثرها و ريشها .\r\nدوم ، آنك گوهر عضو ، نرم و متخلخل باشد و بدان سبب زبون اندامهاء ديگر باشد و فضلهاى بد ، به دو آيد ، چون گوشت نرم كه از پس گوش است و چون گوشت بغل دست و بغل ران .\r\nسيم ، آنك عضوى كوچك باشد و در وى گنج ماده بسيار نباشد ، بدان سبب زود آماس گيرد .\r\nچهارم ، يا عضو\r\n\r\n","description":"","footnote":"","page_name":" 172 ","page_number":180},
  {"content":"\r\n\r\nضعيف باشد بذات خويش ، يا بسبب آفتى ضعيف شده باشد ، از هضم غذا و دفع فضله ، عاجز باشد .\r\nپنجم ، آنك عضوى را زخم رسد و دردمند شود و بسبب درد ، مادتها رو به دو نهد و بسبب درد و ضعف ، مادهء كه به دو آيد در وى باز ماند و سبب آماس شود .\r\nششم ، آنك عضوى باشد كه از رياضت ، نصيب كمتر يابد ، بدان سبب تحليل از وى كمتر باشد .\r\nهفتم ، آنك مزاج عضو ، گرم باشد و گرمى ، مادتها را سوى خويش كشد .\r\n\r\nباب شانزدهم از گفتار دوازدهم اندر آنك چرا بعضى چيزها ز اندرون تن اثر نكند و بيرون اثر كند و بعضى برعكس اينست\r\nاما هرچه به مجرد ملاقات ، اندر پوست اثر كند و بسوزد و اگر بخورند ، از اندرون اثر نكند چيزى باشد گزنده و تيز و اندر طبيعت وى قوتى باشد قوى ، بدان قوت ، اجزاء لطيف او بمسام اندر شود و با هرچه مماس گردد آن را بسوزد و از حال بگرداند و حرارت غريزى ، قوت آن را بفعل آرد .\r\nو چيزهاء ديگر است كه به خوردن اثر كند و بيرون هيچ اثر نكند .\r\nاما آنچه از بيرون اثر كند چيزهاء تيز است چون سير و پياز ، و سبب اثر ناكردن آن از اندرون آنست كه هرگاه كه خورده شود ، قوت او چندان با او نماند كه فعل خويش تواند كرد ، و از بهر آنكه قوت هاضمه اندر حال ، قوت آن را شكستن گيرد پيش از آنكه او فعل خويش بكند .\r\nسبب دوم ، آنكه چون مردم چيزى بخورد آن چيز با رطوبت دهان و رطوبت معده و احشا سرشته شود و قوت آن به دو شكسته شود .\r\nسبب سوم ، آنكه چون خورده شود تصرف قوت طبيعت آن را از حال خويش بگرداند ، آنچه هضم را شايد به هضم كشد و آنچه دفع را شايد ، دفع كند ، بدين سبب قوت او ظاهر نشود .\r\nسبب چهارم ، آنكه اگر آن چيز را ضمادى كنند ، مدتى بر يك موضع لازم باشد تا پس اثر كند ، و چون خورده شود بر يك موضع نپايد ، لكن مىگذرد و هر اندامى قوت او ضعيف‌تر مىكند . و چيز گذرنده را آن اثر نتواند كرد كه چيزى را كه بر يك موضع لازم باشد ، خاصه كه در گذشتن ، هر اندامى قوت او ضعيف‌تر مىكند .\r\nسبب پنجم ، آنكه مردم ازين نوع چيزها را با نان و گوشت و غير آن\r\n\r\n","description":"","footnote":"","page_name":" 173 ","page_number":181},
  {"content":"\r\n\r\nخورد و در اندرون مردم ، آميخته و سرشته رسد ، بدين سبب اثر فعل او پديد نيايد .\r\nو اما آنچه از بيرون اثر نكند و به خوردن اثر كند ، چون اسفيداج و مانند آن .\r\nسبب آنست كه وى چيزى غليظ است و اجزاء آن را قوت آن نيست كه اندر مسام بگذرد و اگر چيزى بگذرد و بقعر پوست و بمنفذ روح نرسد ، و اندر وى لطافت و تيزى نيست ، لكن چون خورده شود بقعر تن رسد و از بهر آنكه گوهر او سخت غليظ است طبيعت اندر وى آن اثر نتواند كرد كه اندر چيزهاء ديگر كند و هيچ چيز از وى هضم نتواند كرد و آن را نشايد ، بدين سبب بر حال خويش بماند و اثر فعل او پديد آيد .\r\n\r\nگفتار سيزدهم از بخش اول از كتاب الاغراض الطبية و المباحث العلائية اندر اسباب و احوال لذت لمس و احوال زادن و مردن و اين گفتار شش بابست\r\n\r\nباب اول از گفتار سيزدهم از بخش اول اندر سبب لذت جماع و سبب بيرون جستن آب\r\nهر عضوى را كه با عضوى گرم كه بگرمى مانند او باشد بسايد و با گرمى ، نرم باشد ، از بسودن آن ، لذت يافته شود ، چنان كه دست و پاى مردم را كسى بدست گرم و نرم بمالد و به سينه باز نهد و گرم كند از آن لذت يابد .\r\nقضيب ، عضوى عصبانى است و حس وى قوى است ، لاجرم از بسودن با رحم ، لذت بسيار يافته شود .\r\nاما سبب بيرون جستن آب مرد آنست كه بسبب حركت جماعى ، حرارت بجنبد ، اين حرارت كه جنبيده باشد و آن باد را كه قضيب برانگيزانيده باشد ، هر دو يار شود و سبب بيرون جهانيدن آب باشد ، همچون حال زرّاقه كه به قوت هوا آب از وى بيرون جهد . و الله اعلم .\r\n\r\nباب دوم از گفتار سيزدهم از بخش اول اندر سبب باز استادن حيض اندر مدت آبستنى\r\nسبب باز ايستادن حيض اندر مدت آبستنى آنست كه آنچه به حيض خواهد پالود ، از جهت پروردن نطفه به كار آيد ، تا چنان كه تخم اندر زمين كه زور دهند پرورده شود و غذا يابد ،\r\n\r\n","description":"","footnote":"","page_name":" 174 ","page_number":182},
  {"content":"\r\n\r\nنطفه هم بدين طريق پرورده شود .\r\nو از بهر آنكه تندرستى زنان اندر آنست كه حيض ايشان بوقت و به اندازه برود و اخلاط بد از تن ايشان بدين طريق پاك شود ، هرگاه كه آبستنى از پس پاكى اتفاق افتد ، قياس آنست كه فرزند در بيشتر حالتها تندرست و خوش‌خوى باشد ، و آفت آبله كمتر رسد ، از بهر آنكه رحم از مادتهاء بد ، پاك شده باشد ، و مدد پرورش فرزند از غذاء پاكيزه باشد .\r\nو هرگاه كه فرزند بزرگتر شود و آن غذا كه اندر رحم همى ماند او را تمام نباشد ، از بهر طلب غذا بجنبد و پيوندها كه بدان با رحم پيوسته است ، گسسته شود .\r\nو هرگاه كه پيوندها گسسته شود ، بيش نتواند بود ، راه بيرون آمدن جويد بالهام ايزد جل جلاله .\r\nو زادن و سبب آن اين است و شرح پروردن فرزند و كيفيت احوال آن ، اندر كتاب ذخيره خوارزمشاهى ياد كرده آمده است . بتوفيق بارى عز شأنه .\r\n\r\nباب سيم از گفتار سيزدهم از بخش اول اندر سبب آنك بچه كه بهفت ماه زايد تندرست باشد و بقا يابد و آنك بهشت ماه آيد ، بميرد يا مرده زايد يا زود بميرد\r\nببايد دانست كه نطفه اندر كمابيش چهل روز ، جنين گردد و بچه را كه اندر شكم مادر باشد ، بتازى جنين گويند . اما آنچه زودتر جنين گردد ، اندر سى و پنج روز باشد و آنچه ديرتر ، اندر چهل و پنج روز ، آنچه ، اندر سى و پنج روز جنين گردد از پس هفتاد روز بجنبد و آنچه اندر چهل و پنج روز جنين گردد ، از پس نود روز جنبد .\r\nعلى الجمله هرگاه كه مدت آن روزگار كه اندر وى جنين گردد ، مضاعف شود ، جنبيدن آغاز كند . و هرگاه كه مدت جنبيدن سه بار گردد ، وقت زادن باشد .\r\nبرين قياس اين حساب واجب كند كه آنچه در مدت هفتاد روز جنبد ، از پس دويست و ده روز زايد كه هفت ماه تمام باشد ، لكن اندر حساب كم‌وبيش بسيار افتد و شرح و تحقيق و تفصيل ، در كتاب ذخيره ياد كرده آمده است ز آنجا برخواند . و الله اعلم .\r\n\r\n","description":"","footnote":"","page_name":" 175 ","page_number":183},
  {"content":"\r\n\r\n\r\nباب چهارم از گفتار سيزدهم از بخش اول اندر سبب افتادن دندانها بهفت سالگى و برامدن\r\nاز بهر آنكه ماده دندانهاء نخستين ، باندكى و ضعيفى در خور اندامهاء طفل باشد ، و هرگاه كه قوىتر شود و بغذاهاء قوى و بسيارتر حاجت آيد ، قوت دندان نخستين ، به خدمت همه عمر و به خدمت خاييدن و شكستن غذاهاء غليظ وفا نكند ، بدين سبب ، طبيعت بفرمان آفريدگار عزّ و جل ، دندان نخستين را بيرون اندازد و از ذخيره‌يى كه دارد ديگر قوىتر آرد .\r\nو دندان خرد كه بعضى مردمان را از پس بلوغ برآيد ، و دندان فزونى كه بعضى مردمان را برآيد ، و آنچه بعضى پيران بر آن دعوى كنند كه عوض دندانهاء افتاده باز برآمده است ، هم از آن ذخيره تواند بود .\r\nطبيعت ، آن ذخيره را بر سبيل تسخير نگاه دارد و هم بدان سبيل به كار برد ، و آن عنايت آفريدگار است تبارك و تعالى كه طبيعت را مسخّر اين معانى كرده است .\r\n\r\nباب پنجم از گفتار سيزدهم از بخش اول اندر برآمدن موء روى و اعضاها و رستن ناخن\r\nموى از بخار دخانى رويد و هميشه بخار از مسام بيرون شود ، آنچه لطيف باشد هيچ درنگ نكند و آنچه كثيف‌تر باشد ، اندر مسامها بماند و موى گردد .\r\nو اندر حال كودكى از بهر آنكه بخار دخانى كمتر باشد ، و پوست كودك لطيف باشد ، آن‌قدر بخار كه آنجا برسد باز نتواند ماند ، به تحليل دفع شود ، بدين سبب موى روى نرويد .\r\nچون از كودكى درگذرد و پوست او كثيف‌تر شود و ماده موى بيشتر گردد ، موى روى برآيد . و الله اعلم .\r\n\r\nباب ششم از گفتار سيزدهم از بخش اول اندر سبب مرگ طبيعى و مرگ مفاجاه\r\nببايد دانست كه سبب زندگى ، حرارت غريزى است كه اندر دل است و از دل به همه تن مىرسد ، چنان كه اندر خانه آتش باشد و اجزاء لطيف از آن آتش اندر هواء خانه پراكنده مىشود ، همه خانه گرم شود .\r\nو اصل تولد حرارت غريزى ، قوت حيوانى است و شرح اين قوت ، اندر موضع خويش ياد كرده آمدست .\r\nو معنى زندگى اينست كه حيوان را ادراك محسوسات\r\n\r\n","description":"","footnote":"","page_name":" 176 ","page_number":184},
  {"content":"\r\n\r\nو حركت اختيارى باشد .\r\nو مرگ ، باطل شدن قوت حيوانى و حرارت غريزى است و باطل شدن ادراك و حركت بدان سبب .\r\nو سبب باطل شدن قوت حيوانى و حرارت غريزى دو نوع است :\r\nيكى ، انواع سوء المزاج ، ديگر تركيب حيوانى بر كسى پايدار نيست و مادتها همه اثرپذير و تباه‌شونده است ، بلكه اندر يك‌ديگر اثركننده‌اند و از يك‌ديگر اثرپذيرنده ، چنان كه معلوم است .\r\nاما آنچ از جهت سوء المزاج است چنانست كه انواع سوء المزاج كه بر عضوى غالب گردد ، فعل آن عضو باطل كند ، پس هرگاه كه سوء المزاج سرد بر دل غالب گردد و خون دل بفسراند و حرارت غريزى باطل شود ، چنان كه باد و دمه و سرماء سخت ، حيوان را هلاك كند .\r\nو سوء المزاج گرم مفرط ، روح را ضعيف كند و بسوزاند .\r\nو معنى ضعيف گردانيدن و بسوزانيدن آنست كه قوت حرارت ، همه چيزها لطيف كند و اتصال اجزاء آن را مستعد قبول پراكندن و متلاشى شدن گرداند تا بدان سبب باطل گردد .\r\nو سوء المزاج خشك بافراط ، مدد روح را منقطع كند و سوء المزاج‌تر بافراط ، سبب غلبهء سوء المزاج سرد شود ، از بهر آنكه سردى ، تبع ترى است و سردى و ترى ضد حرارت است .\r\nو اندر امراض حاده ، سوء المزاج دل ، زودتر بافراط گرايد ، بدان سبب بيمارى دراز نگردد .\r\nاما آنچ از جهت تركيب مادتها است ، آنست كه مادتها هميشه اندر تحليل است و ممكن نيست كه تن حيوان را از تحليل نگاه توان داشت تا هميشه بدل آنچه به تحليل از تن او خرج مىشود ، همچندان و هم آن باز توان آورد . بدين سبب بضرورت ، مادت پايدارى او منقطع گردد .\r\nو معلوم گشته است كه مزاج جوانى ، معتدل‌تر از مزاج همه عمر باشد ، و از پس سالهاء جوانى گرمى نقصان گيرد تا چون بكهولت رسد ، گرمى و ترى ، بسيار نقصان گرفته باشد ، و اندر پيرى گرمى و ترى اصلى ، سخت اندك شده باشد و روى در نقصان دارد تا هيچ نماند ، و اين نقصان ضرورتى است ، از بهر آنكه مادهء گرمى ، ترى است ، چنان كه مادهء فروغ چراغ ، روغن است ، پس از بهر آنكه ترى اصلى هميشه نقصان مىپذيرد ، حرارت اصلى همچنان نقصان مىگيرد .\r\nو اسباب نقصان ترى اصلى ، بسيار است ، لختى حركتها و كارها و رنجها مىگدازد و تحليل\r\n\r\n","description":"","footnote":"","page_name":" 177 ","page_number":185},
  {"content":"\r\n\r\nمىپذيرد و لختى حرارت اصلى خرج مىكند ، چنان كه فروغ چراغ ، روغن را خرج مىكند ، و لختى باسباب ديگر چون شادى و غم و مانند آن خرج مىشود . و از غذا بدل آن تمام بجاى باز نيايد ، از بهر آنكه اندر پيرى هضم كمتر باشد و تولد رطوبت غريب بيشتر . پس به يك‌باره تريهاء غريب سرد و تر آن حرارت اندك كه مانده باشد ، هم از روى آنكه اين ترى بسيار باشد و حرارت اندك و هم از روى آنكه بر تبع ترى ، سردى غالب‌تر شود و سردى و ترى ضد آن حرارت باشد ، آن را بتدريج فرو گيرد و بتدريج فروميراند .\r\nو بدين سبب ضرورتى است كه تن حيوان هميشه پايدار نباشد و زنده نماند ، و طبيبان آن را مرگ طبيعى گويند .\r\nو اما مردن مفاجا ، بيرون آمدن روح باشد از دل به يك بار ، چنان كه اندر شادى بافراط ، يا فسردن خون اندر دل ، چنان كه از حال باد و دمه و سرما ياد كرده آمده است .\r\nيا از اندرون گريختن خون و خبه شدن روح اندر دل ، چنان كه از غمى بزرگ كه ناگاه افتد .\r\nيا پر شدن تجويف دل از خون ، چنان كه هرگاه كه خون اندر تن بسيار گردد و منفذها و رگها ممتلى شود ، روح و حرارت غريزى را جاى دم زدن نماند و روح بيرون گريزد و حرارت فرو ميرد .\r\nو بيشترى چنان باشد كه تجويف دل و منفذهاء روح همه ممتلى گردد و خناق قلبى تولد كند و مردم مفاجا بميرد ، مدتى به لمس ، گرم باشد و طبيب جاهل پندارد كه سكته است و مرده باشد . اين كسى را افتد كه پيوسته شراب خورد و گوشت بسيار خورد ، و اندر حال مستى بيشتر افتد ، خاصه كه فصد و استفراغهاء ديگر اتفاق نيفتد .\r\n\r\nگفتار چهاردهم از بخش اول از كتاب الاغراض الطبية و المباحث العلائية اندر تقدمة المعرفة\r\nو اين گفتار سه جزو است :\r\nاتفاق است كه تقدمة المعرفة تأمل طبيب است اندر احوال كه اندر تن بيمار و اندر بيمارى پديد آيد ، و استدلال كردن است از آن حالها تا بداند كه حال بيمار و بيماريها چه خواهد بود و چگونه خواهد بود .\r\nو پس واجب آنست كه اين استدلال پس از آن كند كه نوع بيمارى باز جسته باشد و باز جسته كه بيمارى كدام نوع است و كدام بيمارى است . و بر حال پختگى و خامى بيمارى واقف شدن تا بر نسق راست رفته باشد ، بدين سبب ترتيب اين گفتار\r\n\r\n","description":"","footnote":"","page_name":" 178 ","page_number":186},
  {"content":"\r\n\r\nبرين نسق نهاده است و اين گفتار سه جزو است .\r\nجزو اول اندر طريق بيرون آوردن بيماريها كه هر بيمارى كدام بيماريست .\r\nجزو دوم اندر نضج و احوال آن\r\nجزو سيم اندر استقبالى كه دلالت كند بر نيك و بد حال بيمار و بيمارى .\r\n\r\nجزو اول از گفتار چهاردهم از بخش اول از كتاب اغراض اندر بدست آوردن بيمارى كه كدام بيماريست و اين سه بابست\r\n\r\nباب اول اندر آنك طريق بازجستن بيمارى از كدام نوعست و كدام بيماريست و چيست و كدام و چگونه است\r\nطريق شناختن بيمارى كه از كدام نوع است و كدام بيمارى است ، آنست كه نخست بر سبيل اطلاق ، جنس و نوع و فصل و خاصّه و عرض بداند ، و چون نظر او اندر بيمارى است ، جنس و نوع و فصل و خاصّه و عرض بيمارى پيش خاطر آيد .\r\nو جنس را قسمت كند و نوعها كه اندر زير او باشد يك به يك بجويد ، و فصل هر نوعى ، اعنى آنچه هر نوعى بدان از نوع ديگر جدا شود همچنان بجويد و نوع آخرين بدست آرد .\r\nو نگاه مىكند تا هيچ نوعى از ميانه فرو نگذارد ، تا هرگاه كه خواهد بشناسد كه هر بيمارى از كدام نوع است و كدام بيماريست ، جنس و نوع و فصل آن بيمارى زود بتواند شناخت و بر حقيقت آن واقف تواند شد ، و از خطا و غلط ، ايمن باشد .\r\n\r\n","description":"","footnote":"","page_name":" 179 ","page_number":187},
  {"content":"\r\n\r\n\r\nباب دوم از جزو اول از گفتار چهاردهم از بخش اول اندر بيان جنس و نوع و فصل و خاصه و عرض\r\nجنس بر دو وجه آيد :\r\nيكى ، جنس الاجناس است كه اندر زير آن جنسها بسيار باشد ، چون جسم كه اندر زير او جماد و نبات و حيوان اندر آيد و اين را جنس اعلى نيز گويند ، از بهر آنكه نام جسمى هم بر نبات و هم بر جماد و هم بر حيوان برافتد راستار است .\r\nو جماد و نبات و حيوان بقياس با جسم ، انواع‌اند .\r\nدوم ، جنسى است خاص‌تر ، از بهر آنكه جماد و نبات و حيوان كه انواع جنس اعلى است ، هر نوعى ازين بقياس با انواع كه اندر زير هريكى است ، جنس است ، چون حيوان كه اندر زير او مردم و اسب و مرغ و غير آن اندر آيد ، پس حيوان جنس خاص‌تر باشد و مردم و اسب و ديگر جانوران ، هر يك نوعى باشند اندر زير او .\r\nپس جنس ، نامى است كه بر چيزها افتد ، كه به نوع و معنى از يكديگر جدا باشند .\r\nو نوع ، خاص‌تر از جنس ، نامى است كلى و ذاتى كه بر اشخاص بسيار افتد كه به عدد از يكديگر جدا باشند ، چون نام مردم كه بر عمر و زيد افتد ، زيد و عمر به نوع يكىاند و به شخص و عدد از يكديگر جدا باشند .\r\nو فصل ، خاص‌تر باشد از نوع ، نامى است و صفتى كلى و ذاتى كه بر نوع اوفتد و هر نوعى بدان از يكديگر جدا شود ، چون ناطق كه مردم بدان از ديگر جانوران جدا گردد .\r\nو خاصّه ، صفتى است خاص‌تر از فصل ، كلى است ، لكن ذاتى نيست بلكه عرضى است ، چون ضاحك و كاتب مردم را .\r\nو عرضى عام ، صفتى است نه ذاتى ، و اندر بسيار چيزها كه به نوع مخالف‌اند ، موجود باشد ، چون سپيدى اندر برف و غير آن و سياهى اندر غراب . و الله اعلم .\r\n\r\nباب سيم از جزو اول از گفتار چهاردهم از بخش اول اندر آنك طبيب جنس و نوع و فصل و خاصّه و عرض بيمارى چگونه باز جويد و بر حقيقت بيمارى كه از كدام نوع است و كدام بيماريست چگونه واقف گردد\r\nطبيب آنست كه جنس اعلى بگيرد و گويد بيمارى است ، و علاج بيمارى بضد مزاج بيمارى بايد .\r\nپس انواع كه در زير جنس اعلى باشد بجويد و هريك را به فصل ذاتى از يكديگر جدا كند .\r\nمثلا گويد ، انواع بيمارى بسيار است ، درد است ، آماس است ، تب است ، اسهال است ، قولنج است و مانند آن . و اندر زير هر نوعى ، انواع ديگر است .\r\n\r\n","description":"","footnote":"","page_name":" 180 ","page_number":188},
  {"content":"\r\n\r\nپس هر نوع بقياس با آن نوع كه در زير اوست ، جنس خاص‌تر است ، از جنس خاص بگيرد .\r\nمثلا گويد اين بيمارى ، تب است و تب انواع است ، حمى يوم است ، دق است ، سونوخس است ، تب عفونى است .\r\nديگرباره فصل هر نوعى بدست آرد تا نوعى خاص‌تر بدست آرد ، مثلا گويد ، اين تب عفونى است و عفونى از عفونت همه اخلاط باشد ، پس تب عفونى انواع است .\r\nديگرباره فصل هريك بدست آرد ، مثلا بدست آرد كه اين تب غب است و تب غب خالصه است يا غير خالصه و شطر الغب است و فصل هريك بجويد تا خاصه و بيمارى بدست آرد ، مثلا گويد اين بيمارى غب خالصه است و از عفونت صفرا است تا بدين طريق بيمارى او را مشخص گردد و عين آن و حقيقت آن بداند و بر طريق علاج واقف گردد ، و بداند كه اين بيمارى ، سخت گرم است و علاج آن تسكين حرارت است و استفراغ صفرا .\r\nو خاصه صفتى باشد كه يك نوع از انواع را باشد و روا باشد كه گاهى باشد و گاهى نه ، لكن هرگاه كه باشد ، جز آن انواع را نباشد ، چون تلخى دهان اندر تب صفرا .\r\nو عَرَض حالى باشد كه بر تبع بيمارى پديد آيد ، چون تكسّر و صداع و غير آن .\r\nهرگاه كه طبيب ، جنس و نوع و فصل و خاصه و عرض بيمارى ، برين ترتيب باز جويد ، زود بر بيمارى واقف گردد . و اگر ازين طريق غافل باشد ، ممكن نيست كه بر هيچ بيمارى واقف گردد . و الله اعلم .\r\n\r\nجزو دوم از گفتار چهاردهم از بخش اول از كتاب الاغراض الطبية اندر نضج و احوال و اين جزو چهار بابست\r\n\r\nباب اول از جزو دوم از گفتار چهاردهم از بخش اول اندر آنك نضج چيست\r\nنضج ، پخته شدن بيمارى است ، لكن نضج از دو گونه باشد : يكى ، نضج حقيقى است و ستوده است ، و ديگر ، نضج بد و ناستوده ، لكن از بهر آنكه اندر هر دو ، ماده بيمارى از حال بگردد ، هر دو را نضج گويند .\r\nاما نضج حقيقى آنست كه قوّت مغيّره ماده بيمارى را ساختهء دفع طبيعت گرداند و بر وى غالب شود .\r\nو اندر نضج ناستوده ، ماده بيمارى بر قوت مغيره غالب شود و عجز او پديد آيد و عفونت اندر ماده ظاهر گردد و از قبول صلاح دور افتد .\r\nمثلا نضج ستوده آنست كه اندر ذات\r\n\r\n","description":"","footnote":"","page_name":" 181 ","page_number":189},
  {"content":"\r\n\r\nالجنب مثلا بسرفه رطوبتى پديد آيد بقوام معتدل و بلون سپيد و اندكى بزردى زند و به آسانى برآيد و اگر بر آتش افتد ، بوى آن ناخوش نباشد .\r\nو اگر بقوام غليظ باشد يا رقيق و بلون سياه يا به سبزى گرايد و ناخوش بوى باشد ، نشان عفونت و تباهى باشد .\r\nو اگر هيچ برنيايد ، نشان خامى و دورى باشد از نضج و نشان عجز قوّت .\r\n\r\nباب دوم از جزو دوم از گفتار چهاردهم از بخش اول اندر منفعت نضج و احوال آن\r\nخطر و خوف اندر بيمارى پيش از پديد آمدن نضج حقيقى باشد و هرگاه كه نضج پديد آيد ، بيمارى اندر نقصان افتد و خطر بگذرد ، مگر اندر تدبير علاج خطايى رود .\r\nو اگرچه نضج نشان سلامت باشد ، پديد نابودن نضج ، نشان هلاكت نيست ، از بهر آنكه بسيار بيماريهاست كه دراز گردد و به تحليل دفع شود و اعتماد بر قوت باشد ، اگر قوت بر جاى باشد ، و اگر قوت ضعيف باشد ، با خطر باشد .\r\nو حال خداوند تب ، همچون حال عضوى باشد كه در وى آماس بود كه بخواهد پخت ، و چنان كه درد آماس آن روز صعب‌تر باشد كه پخته مىشود ، تب نيز آن روز گرم‌تر باشد كه مادت آن پخته گردد ، هرگاه كه پخته شد ، تبها كه از پس آن پديد آيد ، آهسته آيد . پس منفعت نضج آنست كه غايت قوت بيمارى تا بوقت پديد آمدن نضج ، بيش نباشد .\r\nو از بهر آنكه حال تب و حال ماده تب ، همچون حال آماس است كه پخته خواهد شد ، تا اندر آماس ، ريم سپيد و هموار پديد نيايد ، پخته نباشد ، اندر تب نيز تا در بن شيشه ، رسوب سپيد و هموار پديد نيايد ، ماده اندر رگها پخته نباشد .\r\nو از پس نضج ، امنى از خطر بيمارى به اندازه اثر نضج باشد . و اگرچه بيمارى صعب باشد و علامتها پديد مىآيد ، اگر يك علامت قبل از اثر نضج پديد آيد ، بدان مقدار نقصان قوت بيمارى ظاهر گردد .\r\nو هرگز نشان نضج حقيقى با نشانهاء مرگ به يك جا نباشد ، لكن اندر بعضى بيماريها نشان نضج حقيقى با نشان خطرناك به يك جا افتد ، و بدان مقدار كه نشان نضج باشد ، خطر كمتر باشد .\r\n\r\n","description":"","footnote":"","page_name":" 182 ","page_number":190},
  {"content":"\r\n\r\n\r\nباب سيم از جزو دوم از گفتار چهاردهم از بخش اول اندر آنك اين نضج چگونه و از كجا پديد آيد\r\nاز بهر آنكه نضج اندر ماده بيمارى تواند بود ، طبيب نگاه كند تا ماده اندر كدام عضو است ، اثر نضج از آن عضو جويد . چنان كه اندر بيماريهاء آلات دم زدن ، اثر نضج از نفث جويد ، و اندر بيمارى روده ، اندر حال ثفل نگاه كند ، اندر بيماريهاء جگر اندر حال بول ، و از بيمارى دماغ چون زكام و سرسام ، اندر حال رطوبتها كه از بينى فرود آيد ، و اندر بيمارى چشم اندر حال رمص .\r\nو اندر تب ، اندر رسوب بول نگاه كند ، از بهر آنكه ماده تبهاء عفونى ، بيشتر اندر رگها باشد .\r\nو اگر با تب آماسى باشد اندر عضوى ، اثر نضج هم اندر رسوب بول و هم اندر موضع آماس بايد جست .\r\nو همه بيماريها كه اندر همه مزاجهاء خشك افتد ، اثر نضج اندر وى كمتر پديد آيد و استفراغ نيز دشوار باشد كردن آن ، مثلا اندر ذات الجنب اگر مزاج بيمار خشك باشد ، با آنكه قوت بر جاى باشد ، بوقت نضج ، نفث نباشد يا اندك باشد ؛ و اندر بيماريهاء جگر و سپرز و معده و رودها ، طبع خشك باشد ؛ و اندر تبها ، دهان خشك و زبان درشت و سياه باشد ؛ و اندر درد چشم ، رمص نباشد ؛ و اندر زكام و سرسام ، مجرى بينى خشك باشد ؛ و اندر آماسها و ريشها موضع آن سخت باشد و چيزى كمتر پالايد .\r\n\r\nباب چهارم از جزو دوم از گفتار چهاردهم از بخش اول اندر فرق ميان نضج ناقص و نضج تمام\r\nهر گاه كه اندر بيماريهاء سر ، چون زكام و سرسام ، رطوبتى رقيق باشد و تيز ، پالودن گيرد ، آغاز نضج باشد .\r\nو اگر قوام معتدل شود ، نضج تمام باشد .\r\nو اندر درد چشم اشك رقيق و گرم و بسيار ، نشان خامى و آغاز نضج باشد ، و اگر كمتر شود و قوامى گيرد ، نضجى ناقص باشد ، و اگر باندكى باز آيد و رمص كند ، نضجى تمام باشد .\r\nو اندر بيماريهاء سينه و آلت دم زدن ، حال نفث هم برين قياس باشد .\r\nو اندر ريشها حال زرداب و ريم هم برين قياس باشد .\r\nو اما اندر بول ، نشان خامى و نضج ناقص و نضج تمام ، از سه وجه بايد جست .\r\nنشان خامى آنست كه سپيد و رقيق باشد ، و اگر از پس سپيدى ، اندكى بزردى گرايد يا از پس آنكه رقيق باشد تيرگى اندر آرد و رسوب نكند يا بقوام رقيق باشد\r\n\r\n","description":"","footnote":"","page_name":" 183 ","page_number":191},
  {"content":"\r\n\r\nو برنگ نارى ، همه نشان آغاز نضج باشد .\r\nو اگر بر سر آب يا در ميان آب ، چيزى هموار چون ابرى سپيد پديد آيد ، نشان نضج ناقص باشد .\r\nو اگر در بن شيشه رسوبى سپيد و هموار و پيوسته پديد آيد ، نشان نضج تمام است .\r\nو اگر نضج ناقص باشد ، بحران هم ناقص باشد .\r\nو هواء سرد ، نضج را بازپس افكند و غذاها و شربتهاء خنك همچنين . بدين سبب ، ماليدن و گرمابه و نطولها و شربتهاء معتدل اندر نضج يارى دهد .\r\nو هر گاه كه ماده اندر عضوى باشد و مزاج عضو باعتدال باشد ، قوت عضو ، ماده را بپزاند . و اگر مزاج عضو ، تباه شود ، و مزاج ماده گيرد ، علت متمكن گردد و قوت عضو ، عاجز آيد . و الله اعلم .\r\n\r\nجزو سيم از گفتار چهاردهم از بخش اول از كتاب اغراض اندر احوالى كه دلالت كند بر نيكى و بدى حال بيمار و بيمارى و اين شش بابست\r\n\r\nباب اول از جزو سيم از گفتار چهاردهم اندر نشانهاء سلامت و خلاص از بيمارى\r\nنشانهاء سلامت و خلاص اندر بيمارى از نه چيز بايد جست :\r\nيكى ، از قوت طبيعت ، و آن چنان باشد كه نبض قوى باشد و دم زدن طبيعى و برخاستن و نشستن و حركتهاء ديگر بر وى آسان باشد و اگر بر پهلو خسبد بر آن شكل بماند و به پشت باز نيوفتد بىمراد و اندر بستر بجانب پاى فرو نگرايد . و اندر شبها خواب يابد و از خواب آسايش يابد و خواب او مضطرب نباشد .\r\nاگر اين حالها برين جمله باشد و قوت برجاى باشد ، خلاص زود يابد . و اگر قوت ، ضعيفى دارد ، خلاص ديرتر يابد ، لكن نوميدى نباشد .\r\nدوم ، از حال دماغ بايد جست ، و اين‌چنان باشد كه نظر او نظر درستان باشد و حاستها بسلامت و انديشها درست و عقل برجاى و هيچ غفلت و شوريدگى نباشد و صداع نباشد ، و اندر بيمارى حاده از پس تبها عطسه آمدن ، نشان قوت دماغ باشد .\r\nسيم ، از حال تب بايد جست ، و اين‌چنان باشد كه حرارت تب اندر همه تن يكسان باشد ، و بر موضع دل و معده و احشا ، گرم‌تر\r\n\r\n","description":"","footnote":"","page_name":" 184 ","page_number":192},
  {"content":"\r\n\r\nاز جاى ديگر نباشد . و پديد آمدن لرزه اندر تبهاء مطبقه ، نشان بيرون آمدن ماده عفونت باشد از رگها خاصه اگر اندر روز بحران پديد آيد . و بثرها كه بر لب و بينى پديد آيد خاصه اندر غب خالصه ، نشان خير باشد .\r\nچهارم ، از حال سحنه بايد جست ، و اين‌چنان باشد كه هيئت روى بر حال خويش باشد و باريك شدن و انخراط و تغيّر لون و چشم دور اندر افتادن و گرانى پلك چشم اگر بسبب تفكرى و استفراغى و بىخوابى پديد آيد ، باكى نباشد و زود به حال طبيعى باز آيد ، و اگر بخلاف اين باشد ، بد باشد .\r\nپنجم ، از حال بحرانها بايد جست ، و اين‌چنان باشد كه روزى از روزهاء بحران نيك مثلا ، رعافى يا پالودن رطوبتى از بينى پديد آيد و صداع بدان زايل شود .\r\nيا اندر روز بحران بيماريهاء حاده ، يرقان پديد آيد .\r\nيا اندر بيماريهاء عفونى ، به قى يا به اسهال اندر روز بحران ، كرمى بزرگ بيرون آيد ، نشان دفع طبيعت باشد و بيرون انداختن عفونت را .\r\nو پديد آمدن بواسير اندر خداوند ماليخوليا و خداوند سرسام ، نشان بحران انتقال باشد .\r\nو نفث پخته برآمدن اندر بيماريهاء ذات الريه و پديد آمدن خراجى اندر عضوى نزديك بحوالى سينه نشان انتقال و اوميدوارى باشد ، لكن باشد كه آن خراج ، ناصور گردد بسبب بدى ماده .\r\nو بسيار باشد كه اندر خايه آماسى پديد آيد و سعال مزمن بدان زايل شود ، و علت داء الثعلب به علت دوالى زايل شود .\r\nو باشد كه جرب و بهق و برص ، بحران انتقال باشد ، و از مرض قوى بدان خلاص يابد .\r\nششم ، از حال نفث بايد جست ، و اين‌چنان باشد كه از پس نفث رقيق و سپيد ، نفثى با قوام و معتدل آمدن گيرد و لون آن اندكى بزردى گرايد و به آسانى برآيد ، نشان پختن ماده باشد . و اندر ذات الجنب ، نفث ريم سپيد هموار كه ناخوش بوى نباشد ، هم نشان پختگى باشد ، خاصه كه از پس آن ، تب زايل شود .\r\nهفتم ، از حال شهوت و هضم بايد جست ، و اين‌چنان باشد كه شهوت غذا پديد آيد و آنچه بخورد هضم شود و در قوت او پديد آيد .\r\nهشتم ، از حال استفراغ و احتقان بايد جست ، و اين‌چنان باشد كه اندر بيمارى صفرا گوش گران گردد ، نشان برآمدن ماده باشد بر سر و نشان خشكى طبع باشد .\r\nو هر گاه كه اسهال پديد آيد ، گرانى\r\n\r\n","description":"","footnote":"","page_name":" 185 ","page_number":193},
  {"content":"\r\n\r\nگوش زايل گردد . و درد چشم باسهال صفرا زايل شود ، و استسقا باسهال رطوبت زايل گردد .\r\nنهم ، از حال بول بايد جست و اين‌چنان باشد كه اگر بول ترنجى باشد و اندر ميان آب ، غمامهء باشد معلق و خملهاء آن ميل سوى زير دارد ، نشان سلامت باشد و نشان ابتداء نضج .\r\nو اگر اندر بن قاروره ثفلى باشد سپيد و هموار ، نشان تمامى نضج باشد .\r\nو نيكويى لون بول و رسوب نيك اندر تبها و بيماريهاء احشا و آماسها نشان خير باشد ، و اندر بيمارى دماغى با آن نشانها ، سلامت دماغ بايد تا اميدوارى باشد .\r\n\r\nباب دوم از جزو سيم از گفتار چهاردهم اندر نشانهاء بد كه نشان نااميدى باشد\r\nنشانهاء بد بسيار است و بقراط هر نشانى را كه بغايت بد باشد ، اندر بعضى جايها مهلك گويد و اندر بعضى قاتل گويد ، و اندر بعضى جايها گويد ، الموت قريب ، و آن را كه دون او باشد گويد مذموم جدّا ، و آنچه دون او باشد ، گاهى مذموم گويد و گاهى ردى .\r\nو آنجا كه نشانهاء بد ، يكى باشد يا دو و هيچ نشان نيك با آن نباشد ، سخت بد باشد و بهترين نشانها قوت است .\r\nو از نشانهاء بد :\r\nيكى ، آنست كه از سحنه جويند ، و اين‌چنان باشد كه چشم دور اندر شود و بينى تيز و گوش سرد و نرمهء گوش باز گردد و پوست پيشانى كشيده شود و رنگ روى سبز گردد يا زرد يا سياه و چون غبارى بر روى پديد آيد ، و رونق و تازگى زندگى نماند ، مرگ نزديك باشد .\r\nو سبب اين حالها قوت حرارت غريب ، و ضعف حرارت غريزى باشد ، از بهر آنكه چشم و گوشت صدغ ترست و نازك و گوشت پيشانى و بينى اندك است ، حرارت غريب اندر بن گوشتها زود اثر كند و آن را بگدازد و روح نيز با آن گوشتها و تريها تحليل پذيرد و سحنه متغير شود و گوش و بينى و اطراف سرد شود .\r\nدوم ، آنكه از احوال سر جويد و اين‌چنان باشد كه اگر قوت ضعيف باشد و بيمارى گرم باشد و با صداع ، علامتى بد ظاهر شود ، بيمارى قتّال باشد .\r\nو اگر علامتى بد نباشد و اندر پيشانى و صدغ ، گرانى باشد و بيمار جوان باشد ، توقع كند كه روز هفتم رعاف كند ، و اگر رعاف نكند ، توقع كند كه پس از آن ،\r\n\r\n","description":"","footnote":"","page_name":" 186 ","page_number":194},
  {"content":"\r\n\r\nسيلان رطوبتى يا سيلان ريمى باشد از گوش يا بينى يا از پس گوش خراجى پديد آيد ، خاصه پس از بيست روز ، و از پس آن رعاف نباشد اعنى از پس بيست روز .\r\nو بيشتر چنان باشد كه اندر ابتداء بيمارى صداعى پديد آيد ، روز چهارم و پنجم صعب شود و هفتم زايل شود .\r\nو اگر اندر روز سوم آغاز كند ، روز پنجم صعب شود و روز نهم گر يازدهم زايل شود . و اگر روز پنجم آغاز كند روز چهاردهم زايل شود .\r\nسيم ، آنكه از احوال حاستها جويند ، چنان كه اگر بيمار چيزى نبيند و نشنود و روشنايى نخواهد و رمدى و صداعى نباشد از آن جمله باشد كه بقراط مهلك گويد ، نشان ضعيفى روح نفسانى و باطل شدن قوت حس باشد .\r\nو اگر دست پيش روى مىآرد برسان آنكه مگس گيرند يا زئبر از جامه مىچيند يا كاه از ديوار مىكند از آن نوع باشد كه بقراط ردى گويد .\r\nو اگر اين حال پيوسته گردد و دايم باشد و قوت ضعيف باشد ، مهلك باشد .\r\nو اگر خيالى بيند كه قصد او مىكند و از آن مىترسد ، علامت خلط سودايى سوخته باشد اندر دماغ .\r\nو اگر اندر ميان تب مىپندارد كه برف بر وى مىبارد يا اندر ميان برف است ، علامت بسيارى خلط خام باشد .\r\nچهارم ، از هيئت چشم جويند ، چنان كه اگر چشم فراز كند سپيدى چشم پديد آيد و عادت او در درستى اين نباشد ، علامت ضعيفى عضلهاء چشم باشد .\r\nو تنجيده شدن چشم ، علامت تشنّج باشد يا علامت ضعيفى عضلهء چشم .\r\nيا يك چشم از ديگر چشم كوچك‌تر شدن ، علامت باطل شدن قوت چشم باشد .\r\nسرخى چشم علامت بسيارى ماده باشد اندر دماغ يا علامت آماس .\r\nاحول شدن چشم علامت تشنج باشد و اگر اختلاط عقل نباشد ، تشنج اندر عضلهاء چشم باشد ، خاصه اشك از يك چشم علامت ضعيفى قوت ماسكه دماغ باشد ، خاصه اگر علامتى نيك از علامتهاء رعاف نباشد .\r\nبيرون خاستن چشم اندر بيمارى حاده بىسببى ظاهر ، علامت بسيارى نزله باشد ، و بسيارى ماده اندر دماغ ، يا علامت ورم دماغ باشد .\r\nو هر گاه كه چشم گشاده بماند ، چنان كه اگر انگشت بوى نزديك برند ، برهم نزند ، قاتل باشد .\r\nگرد آمدن رَمَص اندك اندك تا بسيار\r\n\r\n","description":"","footnote":"","page_name":" 187 ","page_number":195},
  {"content":"\r\n\r\nو رمص خشك ، ردى باشد .\r\nاگر بر ديده گشاده چيزى چون خانه عنكبوت پديد آيد ، پس بكنار چشم آيد چون رمص ، از آن جمله باشد كه بقراط گويد ، الموت قريب .\r\nچشم ، سخت فراخ باز كردن و هذيان گفتن ، قاتل باشد .\r\nخيالهاء سياه پيش چشم اندر بيشتر حالها علامت قى باشد ، و سرخ علامت رعاف ، خاصه اگر علامتى ديگر با آن باشد .\r\nگفته‌اند هرگاه كه در زير چشم بثره سپيد پديد آيد ، چند عدسى ، بيمار پس از ده روز شربتى آرزو كند و هلاك شود .\r\nخيالهاء درفشان علامت بسيارى مادهء گرم باشد .\r\nپنجم ، از احوال بينى جويند ، چنان كه اگر بينى پيچيده شود يا پهن شود ، علامت تشنج باشد .\r\nاندر دم زدن همه اعتماد بر بينى كردن ، ردى باشد .\r\nهر گاه كه بيمار گويد بوى مشك مىيابم يا بوى روغن گاو يا بوى گل تر كرده ، ردى باشد .\r\nهر گاه كه اندر تب حاده زرداب از بينى گشاده شود ، علامت انحلال قوت و قرب الموت باشد .\r\nاگر بداروهاء عطسه آرنده ، عطسه نيايد ، علامت باطل شدن قوت حس باشد و هلاك نزديك .\r\nاگر بينى پاك مىكند بىسببى ، ردى باشد .\r\nششم ، از احوال گوش جويند ، نرمه گوش ، خشك شدن و باز گشتن ، ردى باشد .\r\nدرد گوش اندر تب حاده قاتل باشد ، از بهر آنكه علامت آماس باشد اندر عصب حس ، پس اگر ريش گردد و ريم بپالايد ، اميدى پديد آيد .\r\nو اندر گوش پيران ممكن است كه ريش گردد و بپالايد ، اما جون بسبب قوت حس ، پيش از آنكه ريش گردد ، هلاك شود .\r\nهفتم ، از احوال دندانها جويند ، چنان كه برهم زدن دندانها برسان آنكه كسى چيزى خورد ، مذموم باشد . بر هم سودن دندانها و صرير آن ، ردى است خاصه اگر عادت او نباشد ، علامت تشنج عضلهاء فك باشد و علامت ديوانگى باشد .\r\nو اگر پس از ديوانگى پديد آيد ، قاتل باشد ، از بهر آنكه علامت خشكى بافراط باشد .\r\nلزوجت بر دندانها نشستن نشان مادت غليظ باشد و نشان افراط حرارت ، خاصه اندر تب حاده .\r\nهر ساعت دندانها پاك كردن بىآنكه عادت او بوده باشد ، ردى باشد .\r\nسبز شدن دندانها ، ردى باشد .\r\nهشتم ، از احوال دهان و زبان جويند ، خشكى دهان\r\n\r\n","description":"","footnote":"","page_name":" 188 ","page_number":196},
  {"content":"\r\n\r\nو كمى آب دهان ، ردى باشد ، هرگاه كه زبان نخست درشت گردد ، پس خشك شود ، خاصه نزديك انتها ، پس سياه گردد ، قاتل باشد .\r\nگشاده ماندن دهان اندر بيمارى حاده ، علامت ساقط شدن قوت باشد .\r\nگند دهان اندر بيمارى حاده ، علامت تباهى اخلاط باشد ، اگر سخت گنده باشد مهلك باشد .\r\nپيچيدن لب ، علامت تشنج باشد ، طرقيدن لب علامت خشكى باشد .\r\nلبها به پيش زبان باز جستن چنان كه بتازى تقلّص گويند و سرد شدن ، ردى باشد .\r\nگفته‌اند : هر گاه كه اندر بيمارى حاده بثره بسيار برآيد ، چند نخودى و بيمار چيزهاء تيز آرزو كند ، علامت آن باشد كه اندر مجارى غذا بثرات بسيارست و علامت نزديكى هلاك باشد .\r\nنهم ، از احوال فم معده بايد جست ، چنان كه اندر بيمارى حاده ، فواق ، خاصه از پس استفراغ ، ردى باشد ، از بهر آنكه علامت تشنج فم معده باشد .\r\nسوزش معده و گرمى آن و طپيدن فم معده اندر تب ، ردى باشد .\r\nدهم ، از احوال مرى و حلق جويند ، چنان كه اندر بيمارى حاده ناگاه خناق افتد ، ردى باشد ، خاصه اگر در روز بحران افتد .\r\nكوژ شدن گردن و چيزى به حلق فرو نارفتن ، مذموم باشد ؛ و چيزى به حلق فرو نارفتن بىكوژى گردن هم مذموم باشد .\r\nآب دهان فرو نارفتن و آب كه خورده شود اندر حلق ماندن و بجانب بينى آمدن هم مذموم باشد ، و بسيارى باشد كه سبب آن ، ريشى يا بثرهء باشد اندر حلق ، و هم مذموم باشد .\r\nو هر گاه كه آماس خناق در اندرون شود و بر ظاهر تن حوالى حلق و سينه و نزديك‌تر يا دور تر ، خراجى تولد كند و بيمار به قى ، ريم برنيارد و درد ساكن شود ، علامت نزديكى وقت هلاك باشد يا علامت انتقال ماده باشد .\r\nو سبب ساكن شدن درد آن باشد كه ماده به شش انتقال كرده باشد و شش را حس نيست ، اگر به قى ، ريم برآيد اوميدوارتر باشد .\r\nيازدهم ، از احوال دم زدن جويند ، چنان كه تواتر دم زدن علامت حرارت بافراط باشد ، عظيم و متفاوت ، علامت اختلاط عقل باشد .\r\nاندر بيمارى حاده دم زدن سرد ، علامت\r\n\r\n","description":"","footnote":"","page_name":" 189 ","page_number":197},
  {"content":"\r\n\r\nباطل شدن غريزت باشد .\r\nدم زدن منقطع ، علامت آفتى باشد اندر عضله سينه .\r\nدم زدن گنده ، علامت عفونت باشد اندر آلتهاء دم زدن .\r\nهر گاه كه اندر آخر بيمارى حاده ، دم زدن ضعيف و متواتر گردد و شكم منتفخ شود و گاه‌گاه نفس بزرگ برآيد چنان كه بتازى تنفّس الصّعدا گويند ، علامت نزديكى وقت هلاك باشد .\r\nدوازدهم ، از احوال خواب و بيدارى جويند ، خواب روز و بيدارى شب ، مذموم باشد ، از بهر آنكه مخالف حال طبيعى باشد ، خاصه كه عادت بيمار ، اين نباشد .\r\nو بىخوابى شب و روز ، علامت خشكى دماغ باشد ، ردى و مذموم باشد .\r\nغنودنى بسيار با ضعيفى نبض ، علامت ضعف باشد نه علامت ترى دماغ و بدتر آن باشد كه بيدار شود ، صداعى باشد ، يا اندر عضوى ديگر ، المى حادث شده باشد .\r\nاز بهر آنكه طبيعت اندر خواب به هضم و پزانيدن مشغول باشد و بيدار شدن با درد ، علامت صعبى بيمارى باشد و عجز طبيعت .\r\nسيزدهم ، از هيئت خفتن جويند ، هر شكلى كه عادت تندرستى نباشد ، مذموم باشد ، خاصه اگر بر پهلو خسبد و بىمراد به پشت باز افتد و اندر بستر به نشيب فرود آيد از جانب پاى .\r\nاطراف برهنه كردن و از هر جانبى انداختن نه بر عادت خويش و نه بر شكل طبيعى ، خاصه اگر به لمس سخت گرم نباشد ، علامت گرمى عظيم باشد اندر باطن ، پس اگر بيمار فربه باشد و اندامها بر وى گرانى كند و اندر تندرستى زود مسترخى شدن ، عادت او بوده باشد ، سليم‌تر باشد .\r\nو گفته‌اند كه اندر باز افتادن بيمار به پشت بىاختيار خويش فرقى نيست ميان مردم عبل و نحيف ، از بهر آنكه اين باز افتادن ، علامت بسيارى اخلاط باشد اندر احشا يا علامت سقوط قوت .\r\nبر شكم خفتن ، علامت اختلاط عقل باشد يا علامت درد شكم .\r\nچهاردهم ، از احوال پوست باز جويند ، چنان كه اگر بكشند زود بجاء باز شود ، علامت نيستى رطوبت غريزى باشد .\r\nدم زدن سرد و برخاستن بخار گرم از پوست ، علامت باطل شدن غريزت باشد ، و آن بخار گرم از حرارت غريب برمىخيزد و زود فرو ايستد .\r\n\r\n","description":"","footnote":"","page_name":" 190 ","page_number":198},
  {"content":"\r\n\r\nپانزدهم ، از احوال سرهاء پهلوها و عضلهاء شكم جويند ، چنان كه نحافت عضلهاء شكم ، علامت ضعيفى و خشكى احشا و علامت كمتر گواريدن طعام باشد ، از بهر آنكه ثرب و عضلهاء شكم ، يارى دهند بر هضم ، و بسبب نحافت آن هضم با تقصير باشد ، خاصه اگر استطلاق با آن باشد ، مذموم باشد .\r\nشكم باز گرفتن و هضم نيك نابودن باستطلاق ، علامت نزديكى مرگ باشد ، خاصه اگر بثرهء پهن و لون او تيره ، پديد آيد بر تن .\r\nو هر گاه كه سر پهلوها طرنجيده شود و يك جانب از ديگر جانب برخاسته‌تر باشد ، مذموم باشد .\r\nهر گاه كه عضلهء شكم برآيد نه از جنبيدن بادها و پوست شكم خشك باشد ، علامت آماسى باشد اندر احشا .\r\nشانزدهم ، از احوال رگها جويند ، چنان كه هرگاه كه رگهاء خرد كه حوالى چشم و پيشانى است و آنچه اندر حوالى بندگاه ساعد دست و بازو است ، سپيد شود ، مذموم است .\r\nهفدهم ، از احوال مقعده جويند ، چنان كه مقعده بيرون آيد و شرج باز گردد بذات خويش ، بىآنكه بيمار تزحّرى كند يا قصدى ، علامت سقوط قوت باشد .\r\nهجدهم ، از احوال قضيب و خايه جويند ، چنان كه هر دو متقلّص شود اندر بيمارى حاده ، علامت باطل شدن غريزت باشد يا علامت دردى صعب .\r\nنرم شدن خايه اندر بيمارى حاده و آماسيدن ، مذموم باشد .\r\nاحتلام اندر اول بيمارى علامت درازى بيمارى باشد ، و در آخر نافع باشد .\r\nبيرون آمدن رحم اندر تبهاى حاده ، مذموم باشد .\r\nنوزدهم ، از احوال اطراف جويند ، سرد گشتن انگشتان دست و پاى علامت آماس احشا باشد يا علامت ضعيفى حرارت غريزى باشد يا مقدمهء غشى و مهلك بود .\r\nكبودى اطراف و ناخنان ، علامت نزديكى مرگ باشد و سبزى و بنفشى علامت قوىتر باشد .\r\nو باشد كه با اين حال ، علامتى نيك پديد آيد و اطراف عفن شود و بيفتد و بيمار خلاص يابد ، و آن سبزى و بنفشى و غير آن ، علامت دفع طبيعت و علامت عفونت اطراف و انتقال ماده باشد . سوزش پوست و اطراف و باطن سرد ، علامت نزديكى مرگ باشد .\r\nكزاز با هذيان و تب ، مقدمه مرگ باشد .\r\n\r\n","description":"","footnote":"","page_name":" 191 ","page_number":199},
  {"content":"\r\n\r\nبيستم ، از احوال دردها جويند ، چنان كه درد سخت اندر احشا و تب گرم ، علامت آماسى باشد يا خراجى يا حرارتى بافراط .\r\nساكن شدن درد ناگاه بىسببى معلوم ، مذموم باشد .\r\nبيست و يكم ، از احوال آواز و سخن بيمار جويند ، چنان كه هذيان ، علامت اختلاط عقل باشد ، و آواز ضعيف ، علامت ضعف قوت باشد ، خاموشى و هيچ سخن ناگفتن ، مذموم باشد ، يا علامت وسواس يا علامت سستى عضلهاء زبان يا علامت آفت دماغ باشد .\r\nبسيار گفتن از مردم كم‌سخن علامت اختلاط عقل باشد .\r\nسخن بسيار گفتن ، علامت حرارت و آفت دماغ باشد .\r\nنام مردگان بردن و مردگان را آواز دادن ، علامت سوختن ماده باشد اندر دماغ .\r\nو از مرگ ترسيدن و بسيار سخن مرگ گفتن هم علامت سوختن ماده باشد اندر دماغ .\r\nهذيان و حركت سر و اطراف بينى و ديگر اندامهاء ساكن ، مهلك باشد .\r\nبيست و دوم ، شهوت غذا باطل شدن اندر بيمارى مزمن ، مذموم باشد و اندر بيمارى حاده ، سليم‌تر باشد .\r\nهر گاه كه اندر تبهاء محرقه ، تشنگى ساكن شود ، علامت باطل شدن قوت طبيعى و نفسانى باشد ، خاصه اگر زبان و دندانها سياه شود .\r\nبيست و سيم ، از احوال حركتهاء بيمار جويند ، چنان كه بىقرارى و اختلاط ، علامت برآمدن بخارهاء بد باشد بجانب دماغ .\r\nلرزيدن دست و پاى و سر كه سبب آن بحران نباشد ، علامت سستى عضلها و سقوط قوت باشد .\r\nبرجستن بيمار و در هر كسى آويختن ، علامت اختلاط و علامت برآمدن بخار عظيم سوخته باشد بر دماغ .\r\nبرخاستن و نشستن هر ساعت ، علامت آماس آلتهاء دم زدن باشد و علامت آنكه خفته نمىتواند بود و دم نمىتواند زد .\r\nهر ساعت اندامها يازيدن و دهان باز كشيدن ، چنان كه بتازى تمطّى و تناوب گويند ، علامت فضله باشد اندر عضلها و علامت آنكه طبيعت آن فضله را دفع مىكند .\r\nاگر با تمطّى ، حس سرما باشد و گرانى ، بد باشد .\r\nبيست و چهارم ، از احوال آماسها جويند ، هرگاه كه اندر تبهاء حاده اندر اطراف و بغل دست و ران ، آماسها پديد آيد ، مذموم باشد ، و اگر نخست آماس باشد ،\r\n\r\n","description":"","footnote":"","page_name":" 192 ","page_number":200},
  {"content":"\r\n\r\nپس تب آيد هم مذموم باشد ، لكن آن مذموم‌تر كه نخست تب آيد .\r\nو اگر اندر پس گوش ، آماسى پديد آيد و پخته نشود ، بد باشد و اگر نيز پخته شود و اخلاط ديگر اندر تن پخته نباشد ، بدان مغرور نشايد بود ، از بهر آنكه آزموده‌اند كه پختن آن آماس كفايت نبودست و بيمار هلاك شدست .\r\nهمه بثرها و آماسها كه باز گردد ، بد باشد ، مگر كه باز بيرون آيد تا اوميد سلامت باشد ، و علامت باز آمدن قوت طبيعت باشد .\r\nبيست و پنجم ، از احوال ريشها جويند ، چنان كه اگر بر تن بيمار ريش كهن باشد ، پس لون او سبز گردد يا سياه ، مرگ نزديك باشد .\r\nو سبزى و سياهى ريش ، علامت مردن آن عضو باشد ، از بهر آنكه عضو دردمند ، زودتر ميرد ، از بهر آنكه غريزت آن عضو ، ضعيف شده باشد .\r\nگفته‌اند هر گاه كه بر زانوء بيمار ، بثرهء چند دانه انگور سياه پديد آيد و حوالى آن سرخ بود ، بيمار زود هلاك شود ، پس اگر مهلتى در ميان افتد ، تا پنجاه روز بماند و عرق سرد كند و پس هلاك شود .\r\nهر گاه كه اندر تبهاء حاده ، بثرهاى خرد پديد آيد ، برسان گاورس ، بد باشد ، از بهر آنكه مادهء آن غليظ باشد و بيم باشد كه قوّت تب مهلت ندهد ، چندانكه ماده آن پخته شود .\r\nبثرهاء سياه چند نخود اندر تبهاء حاده ، سخت بد باشد و بيم باشد كه بيمار روز دوم هلاك شود .\r\nو هر گاه كه بر رگ گردن ، بثره چند دانهء بيدانجير پديد آيد با خشك‌ريزه بسيار و سپيد كه بتازى الحصف گويند ، بيمار چيزهاء تيز آرزو كند و روز بيستم هلاك شود .\r\nو هر گاه كه اندر تب گرم بر انگشتان دست آماسى سياه ، چند دانهء كه بتازى كرسنه گويند ، پديد آيد با درد صعب ، روز چهارم هلاك شود .\r\nو اگر با آن گرانى و سبات پديد آيد و طبع خشك باشد ، به علت سرسام ميرد .\r\nبيست و ششم ، از احوال يرقان جويند ، هرگاه كه اندر تب حاده پيش از روز هفتم ، يرقان پديد آيد بد باشد ، اگر پس از يرقان اسهالى باشد از قياس واجب كند كه بد نباشد ، و آنكه از پس هفت روز پديد آيد هم نيك نباشد ، الّا كه بيمار خفّتى يابد از آن ، و علامتى نيك جز از يرقان پديد آيد .\r\nو اگر پس از يرقان ، اسهالى افتد كفك‌ناك و زمين از آن برجوشد ، بد باشد ، پس اگر تن بدان اسهال پاك شود و يا عرقى تمام كند و خفّتى يافته باشد ، اوميدوار باشد .\r\n\r\n","description":"","footnote":"","page_name":" 193 ","page_number":201},
  {"content":"\r\n\r\nسختى جگر اندر يرقان ، بد باشد ، باستسقا ادا كند .\r\nبيست و هفتم ، از احوال نافض جويند ، هرگاه كه نافض ، معاودت بسيار كند و تبها نوبت صعب مىدارد و قوّت قوى نباشد ، مهلك باشد ، و اگر قوت قوى باشد و بسبب نافض ، تب گسسته نشود ، بد باشد .\r\nو اگر اندرين ميانه ، اسهالى افتد و تب بريده نشود ، بد باشد .\r\nو اگر اسهال نيفتد ، علامت آن باشد كه مادت تب متحرك است و طبيعت عاجز .\r\nو اگر به يك بار نافض پديد آيد و بر اثر آن عرق شامل كند ، و خفّت حاصل آيد ، سخت نيك باشد .\r\nبيست و هشتم ، از احوال عرق بايد جست ، بسيارى عرق از يك عضو ، علامت بسيارى ماده باشد اندر آن عضو .\r\nو عضوى كه عرق نكند ، يا در وى ماده نباشد يا مسام او بسته باشد و بيمار از آن پهلو كه بر وى خفته باشد ، عرق نكند يا كمتر كند ، از بهر آنكه چون بر آن جانب خفته باشد ، مسام او تنگ فرو گرفته و فشارده شده باشد .\r\nعرق بسيار اندر خواب ، بىسببى معلوم نشان آن باشد كه آن كس غذا بيش از آن خورد كه طبع او برتابد . پس اگر بسيار نمىخورد ، نشان حاجتمندى باشد باستفراغ .\r\nو ببايد دانست كه هرچند حرارت غريزى قوىتر شود ، تحليل پوشيده‌تر باشد .\r\nعرق بسبب ترى هوا و بسيارى بارانها بيشتر باشد .\r\nهر گاه كه اندر اول بيمارى عرق آيد ، علامت بسيارى خلط و مجاهدت طبيعت باشد و عاجزى از هضم و پزانيدن . و قشعريره از پس عرق ، بد باشد ، نشان پراكنده شدن خلط باشد اندر تن . عرق سرد اندر تب حاده بد باشد ، خاصه اگر جز از سر و گردن نيايد . عرق گرم نيز كه از همه تن نباشد و بجز از سر و گردن نيايد ، بد باشد ، لكن سرد بدتر باشد و علامت غشى باشد . اگر با عرق سرد ، تب سخت گرم باشد ، علامت نزديك آمدن مرگ باشد .\r\nهر گاه كه عرق اندكى پديد آيد و زود منقطع شود ، علامت ضعف غريزت باشد و علامت خامى ماده .\r\nو عرق بسيار كه تب بدان منقطع نشود و بيمار از آن راحت نيابد ، نشان بسيارى ماده و ضعيفى قوتها باشد ، خاصه ضعيفى ماسكه و نشان درازى بيمارى باشد و نشان آنكه نه فصد مىبايد كرد و نه استفراغى ديگر .\r\n\r\n","description":"","footnote":"","page_name":" 194 ","page_number":202},
  {"content":"\r\n\r\nبيست و نهم ، از احوال رعاف جويند ، رعاف اندك و رعاف بسيار و رعاف سياه ، بد باشد .\r\nرعاف سياه و پراكنده كه بر سبيل ترشح آيد ، علامت طاعون باشد اندر دماغ .\r\nرعاف زرد و سبز ، علامت سوختگى صفرا باشد و سوزانيدن آن باشد دماغ را .\r\nرعاف نيك آن باشد كه از بينى آيد كه بيمارى در آن جانب تن باشد ، و آنچه از بينى ديگر آيد بدان نيكى نباشد .\r\nبحران رعافى اندر بيماريهايى باشد كه بالاء ناف باشد .\r\nسىام ، از احوال ثفل طعام جويند ، ثفل سياه و سبز و گنده و چرب اندر بيماريهاء حاده ، قاتل باشد .\r\nثفل زرد اندر اول بيمارى ، علامت بسيارى صفرا باشد و بد باشد ، لكن اندر وقت انتها نيك باشد .\r\nاگر پس از ثفل صفرايى ، راحتى نيابد ، علامت آن باشد كه اخلاط همه صفرايى شده است و نشان سقوط شهوت باشد .\r\nثفل چون آب سپيد يا زرد يا كفك‌ناك ، بد باشد .\r\nثفل زرد كه بر زمين پهن باز شود و كناره باريك بود ، زردآب جگر باشد و نشان سوء المزاج باشد .\r\nاگر اندر ثفل چيزهايى چون پوست ترمس باشد ، مهلك باشد .\r\nاندر همه بيماريها اگر اندر ثفل چيزى بيند چون گوشت پاره ، علامت ريشى روده باشد و علامت عفونت ريش باشد .\r\nثفل سودايى از پس بيمارى دراز و از پس اسهال كهن ، هلاك‌كننده باشد ، از بهر آنكه علامت ضعيفى قوت ماسكه باشد .\r\nلونهاء مختلف ، روز دارو خوردن و روز بحران سودمند باشد .\r\nسى و يكم ، از احوال بول جويند ، چنان كه هرگاه كه بول گاهى اندك و گاهى بسيار و گاهى باز گيرد ، علامت مجاهدت طبيعت باشد كه به هر گاهى علت قوىتر آيد بول باز گيرد و گاهى طبيعت قوىتر آيد ، دفع كند ، و علامت غليظى ماده و درازى بيمارى باشد .\r\nو سپيدى و رقيقى بول اندر بيمارى حاده يا علامت عجز طبيعت باشد يا علامت بازگشتن ماده از مجرى بول ، و از دو بيرون نباشد ، يا بجانب دماغ برآيد و سرسام تولد كند ، يا بجانب احشا ميل كند و آماس تولد كند ، يا اندر حوالى شراسيف يا اندر اسافل ، خراجى كند .\r\nو هر گاه كه بول سپيد و رقيق ، دشوار بيرون آيد ، علامت ضعيفى قوت مغيّره باشد و علامت ضعف طبيعت باشد .\r\nهر گاه كه بول سپيد و رقيق ، غليظ شود و تيره و بر آن تيرگى\r\n\r\n","description":"","footnote":"","page_name":" 195 ","page_number":203},
  {"content":"\r\n\r\nبماند ، خاصه اندر بيمارى حاده ، علامت تشنج و هلاك باشد .\r\nهر گاه كه اندر بيمارى حاده ، بول غليظ و تيره ، صافى شود بحران نابوده ، علامت عجز طبيعت باشد .\r\nگفته‌اند هرگاه كه بول سياه و رقيق باشد و بيمار طعام آرزو كند ، علامت مرگ باشد .\r\nهر گاه كه بول سرخ و رقيق باشد و با آن علامت نيك باشد ، دليل زودى بحران باشد ، و اگر با آن علامتى بد باشد ، دليل زودى مرگ باشد .\r\nبول رنگين كه در وى رسوب نباشد ، علامت پختگى و علامت خير نباشد ، از بهر آنكه بسيار باشد كه بسبب دردى يا بسبب قوت حرارت غريب يا بسبب غذا نايافتن رنگين گردد .\r\nباز گرفتن بول اندر تبهاء لازم كه با درد سر باشد و عرق بسيار كند ، علامت كزاز باشد .\r\nتقطير بول اندر تبهاء آهسته ، علامت رعاف باشد يا علامت ضعف طبيعت و اگر تب محرقه باشد ، علامت آفتى باشد اندر دماغ .\r\nسى و دوم ، اندر احوال قى جويند ، قى كه با صفرا و بلغم آميخته نباشد ، نافع نباشد ، خاصه اگر هر دو غليظ باشد . قى صفراء صرف و بلغم صرف ، نيك نباشد ، از بهر آنكه صفرا علامت سوء المزاج گرم باشد و بلغم علامت مزاج سرد باشد ، هر قى كه مخالف لون معتاد باشد ، بد بود .\r\nلون معتاد ، سپيد آب‌ناك باشد يا زرد با بلغم آميخته يا آنكه بلون و قوام كشكاب باشد . و آنچه معتاد نيست ، آب كراثى باشد خاصه اگر گنده باشد و سلقى و سرخ و تيره و بدتر از همه زنگارى است و سياه .\r\nسى و سيم ، از احوال نفث جويند ، نفث نافع آنست كه بسرفه اندك برآيد و بدرنگ نباشد و گنده نباشد و خلط صرف نباشد ، لكن با آب دهان آميخته و اندكى بزردى گرايد .\r\nبرآمدن نفث صرف همچون قى صرف ، بد باشد . نفث سخت سرخ و سخت زرد و آنچه بسرفه بسيار برآيد و نفث سبز و كفك‌ناك و سياه ، همه بد باشد و بدتر از همه سياه باشد .\r\nهر نفثى كه درد سينه بدان زايل نشود بد باشد ، خاصه سياه .\r\nنفث اندك و برآمدن بدشوارى ، خاصه اندر علت سل سخت بد باشد ، علامت ضعف قوت و خامى ماده باشد و قتّال باشد .\r\nاندر نفس انتصاب ، نفث نابودن ، دليل آماس عظيم باشد اندر آلتهاء دم زدن و دليل ضعف قوت .\r\nو هر گاه كه درد علت ذات الريه به فصد و اسهال\r\n\r\n","description":"","footnote":"","page_name":" 196 ","page_number":204},
  {"content":"\r\n\r\nو ضماد ، ساكن نشود ، علامت آن باشد كه ريش خواهد گشت و ريم خواهد كرد .\r\nو هر گاه كه ريم كرده باشد و اندر نفث گاهى ريم باشد و گاهى رطوبت صفرايى ، علامت عجز طبيعت باشد .\r\nهر گاه كه اندر ذات الريه اندر اول بيمارى يا اندر روزگار چهارم ، نفث ريم پديد آيد ، روز هشتم بكشد ، و اگر علامت نيك باشد ممكن باشد كه تا هفدهم يا بيستم مهلت دهد ، پس اگر قوت ضعيف باشد ، اندر نهم يا اندر يازدهم بكشد .\r\nعلت ذات الجنب ، اندر كهولت و پيرى بد باشد ، زيرا كه قوت ايشان اندر پزانيدن وفا نكند ، و اگر چيزى پخته شود ، بر نتواند آورد .\r\nعلت ذات الصدر ، اندر جوانى بد باشد ، از بهر آنكه حرارت جوانى قوىتر باشد و تبهاء محرقه ، رطوبت اصلى بگدازد و قوت ساقط گردد .\r\nباز ايستادن نفث اندر علت سل ، نشان ضعف قوت و نزديكى مرگ باشد .\r\nاگر ريم اندر سينه بماند ، شش را بسوزد و بخورد و فساد آن بدل باز دهد و بكشد .\r\nسى و چهارم ، از انتقال بيماريها جويند ، چنان كه اگر قرانيطس ، ليثرغس گردد ، ماده گرم به تحليل دفع شده باشد ، و ماده عسر مانده .\r\nهر گاه كه با رعشه ، اختلاط عقل پديد آيد ، ماده رعشه از رگها به عصبها انتقال كرده باشد و مضرت آن بدماغ باز دهد ، يك بيمارى ، دو گردد .\r\n\r\nباب سيم از جزو سيم از گفتار چهاردهم از بخش اول اندر دلالتهاء مختلف كه از ذات بيمارى جويند و از احوال انواع بيماريها و بيمارى مطلق\r\nببايد دانست ، هر بيمارى كه مخالف طبع و مزاج بيمار باشد و مخالف مزاج عمر او و مخالف مزاج فصل سال ، بد باشد .\r\nو هر بيمارى كه پرهيز و علاج صواب در وى اثر نكند ، بد باشد .\r\nو هر گاه كه بيمارى زايل شود و بر اثر آن بيمارى قوىتر پديد آيد ، بد باشد .\r\nهمچنين هر گاه كه بيمارى از عضوى زايل شود و اندر عضوى شريف‌تر بيمارى پديد آيد ، بد باشد .\r\nصداع ، هرگاه كه با صداع سخت و با تب ، علامتى ضعيف از علامتها پديد آيد ، سخت بد باشد ، از بهر آنكه صداع سخت با تب ، علامت آماسى باشد اندر غشاء دماغ و علامت بد با آن اگرچه ضعيف باشد ، دلالت ضعف طبيعت باشد .\r\nو اگر علامت بد ، پديد نيايد و بدل آن علامت\r\n\r\n","description":"","footnote":"","page_name":" 197 ","page_number":205},
  {"content":"\r\n\r\nنيك پديد آيد ، اگر بيمار جوان باشد ، روز بيستم رعاف كند و اگر باز پس‌تر افتد ، خراج كند ، خاصه اگر بيمار كهل باشد يا پير .\r\nسرسام ، با صداع و گرانى سر ، دليل حدوث كزاز و قى زنگارى و نزديك شدن مرگ باشد ، از بهر آنكه صداع اندر سرسام ، بسيارى صفرا و قوت برآمدن حرارت آن بود بر دماغ و حرارت صفرا ، دماغ را و غشاء او را خشك كند تا بدان سبب كزاز تولد كند .\r\nو هر گاه كه حرارت بدان حد باشد كه سبب كزاز گردد ، ماده را بسوزاند و ماده سوخته ، زنگارى باشد ، اما اگر قوت ، قوى باشد ، ممكن گردد كه پس از قى ، سه روز مهلت دهد و اگر ضعيف باشد ، در حال بكشد .\r\nذات الجنب هر گاه كه ذات الجنب ، ذات الريه گردد علامت بسيارى ماده و عجز طبيعت باشد كه نمىتواند پزانيدن و نه دفع مىتواند كرد .\r\nو هر گاه كه اندر ذات الجنب ، جايگاه علت سياه شود ، مرگ نزديك باشد ، چنان كه جايگاه علت نخست مرده باشد .\r\nپيشتر از روز هفتم ، اندر ذات الجنب و ذات الريه ، اسهال بد باشد و علامت ضعف قوت ماسكه باشد و علامت عجز طبيعت از نضج بود .\r\nعلت سل ، و اما اسهال اندر سل بد بود ، علامت گدازش و علامت ضعف ماسكه باشد .\r\nاختلاط عقل اندر سل بد باشد ، از بهر آنكه اندرين علت ، عارضى غريب است و سبب قوى باشد تا عارضى ، غريب افتد .\r\nو درد سر و موى ريزيدن اندر سل ، علامت ضعيف شدن ماسكه باشد و بىطاقتى و نزديك آمدن مرگ .\r\nعرق بسيار علامت گدازش و تحليل تريها باشد .\r\nخفقان و غشى بسيار افتادن بىسبب معلوم ، مقدمه مرگ مفاجا باشد ، از بهر آنكه دليلى كند كه مادتهاء بد روى بجانب دل مىدارد ، خفقان دايم هم بر آن دلالت كند .\r\nاستسقا ، و اما پديد آمدن استسقا يا تب پس از بيماريهاء حاده ، بد باشد ، از بهر آنكه سبب استسقا سرد شدن جگر بود و ضعيفى قوت مدبّره .\r\nو تب و استسقا ضد يكديگراند و علاج تب ، اندر استسقا فزايد ، و علاج استسقا اندر تب فزايد .\r\nو استسقا با سرفه ، بد باشد خاصه اگر سبب ، رطوبت شش باشد ، پس اگر جز از آن سببى ديگر باشد ، سهل‌تر بود .\r\nو استسقاء كبدى بىسبب ، از برآمدن بثرهاء بزرگ باشد بر جگر و بتازى آن را نفّاخات گويند و اندر غشاء جگر افتد .\r\nو هر گاه كه آن نفاخات شكافته شود و صديد آن بر ثرب ريخته شود ، غشاء آن بسوزد و بيمار هلاك شود .\r\nو استسقا با اسهال صفرائى\r\n\r\n","description":"","footnote":"","page_name":" 198 ","page_number":206},
  {"content":"\r\n\r\nبد باشد ، از بهر آنكه بسبب اسهال صفرا ، استسقا محكم شود .\r\nقولنج فواق و قى اندر قولنج ، بد باشد . و سبب فواق و قى ، برآمدن ماده باشد بمعده و بخار آن بدماغ برآيد و سبب اختلاط عقل و تشنج گردد و بكشد .\r\nقولنج ايلاؤس با تقطير بول ، بد باشد و روز هفتم بكشد . و پس اگر رطوبتى ظاهر شود و ادرار بول كند ، اوميد سلامت پديد آيد .\r\nمغص و قى ، مغص و قى و اختلاط عقل اگر دايم باشد ، مهلك بود و هر گاه كه به قى خلطهاء گوناگون برآيد يا اسهال گوناگون باشد يا عرق پراكنده اندر بشره و لون هر اندامى ديگر باشد ، علامت بسيارى اخلاط بد بود و علامت ضعيفى قوت ماسكه و عجز طبيعت .\r\nباز ايستادن اسهال سبز و گنده و ماده بد از تن پاك ناشده ، بد باشد ، از بهر آنكه فساد آن بدل و دماغ باز دهد و بكشد .\r\nاختلاج شراسيف ، با اضطراب حركت چشم ، بد باشد ، خاصه اندر تب ، علامت آماس باشد يا علامت نفخ اندر جايگاه اختلاج .\r\nسست شدن تب محرقه ، بىآنكه بحران كند ، و ساكن شدن نبض سريع ، و ساكن شدن تب محرقه بىاستفراغى و انتقال و تبديل مزاجى بنوعى از تدبير صواب ، علامت فرو مردن غريزت بود .\r\nپديد آمدن خفقان ، ناگاه اندر تب با امساك طبع ، مقدمه مرگ باشد . و سرد شدن ظاهر تن با سوزش باطن و غلبهء تشنگى اندر تب لازم ، كشنده باشد .\r\nبول صفرائى ، كه نخست سپيد بوده باشد و با كفك بود و با آن خونى سياه از بينى مىرود ، بد باشد از بهر آنكه نشان غلبت حرارت غريزى و جوشيدن ماده و سوختن خون باشد . و الله اعلم .\r\n\r\nباب چهارم از جزو سيم از گفتار چهاردهم اندر آنك علامتهاء كدام اندام قوىتر باشد و اعتماد بر دلالتهاء كدام بيشتر باشد\r\nببايد دانست كه دلالتهاء لون چشم سخت قوى باشد ، از بهر آنكه هرچه به دو رسد ، بسبب صفاء لون او در وى پديد آيد .\r\nو دلالت زبان هم قويست ، لكن ضعيف‌تر از دلالت چشم است و سبب قوّت دلالت زبان آنست كه اندر وى رگها بزرگست و گوشت او متخلخل است ، مادتها و رنگهاء آن زود قبول كند . و بدين سبب است كه سپيدى زبان دليل سردى\r\n\r\n","description":"","footnote":"","page_name":" 199 ","page_number":207},
  {"content":"\r\n\r\nمعده است و سردى جگر و نشان بسيارى رطوبت اندر سر و نشان يرقان .\r\nو خشكى و درشتى زبان با سرخى ، نشان آماس خون است اندر معده يا اندر دماغ .\r\nو زردى زبان و سبزى رگهاء زير زبان ، علامت صرع است و علامت آرزوها . پس قوى نيست ، از بهر آنكه گاه باشد ، كه چيزى موافق آرزو افتد و گاه باشد كه چيزى ناموافق .\r\nو علامتهاء بول ، سخت قوى است از بهر آنكه اخلاط با وى آميخته باشد ، چنان كه اندر تفسره معلوم شده است .\r\nو علامت خوابها نيز قوى است ، خاصه اگر چند كرّت يك نوع بيند ، چنان كه اگر باران و برف و سرما بيند ، نشان غلبهء رطوبتها باشد و اگر آتشها و حرارتها و چيزهاء زرد بيند علامت آن باشد كه صفرا غالب است .\r\nو اما سرخيها ديدن در خواب علامت آن بود كه خون غالب است .\r\nو خرابى و تاريكى و دودها و چيزهاء بيمناك در خواب ديدن ، علامت آن باشد كه سودا غالب است . و الله اعلم .\r\n\r\nباب پنجم از جزو سيم از گفتار چهاردهم اندر حالها كه در تن پديد آيد و خبر دهد از بيمارى كه بر اثر آن پديد خواهد بود\r\nسرگشتن دايم در كابوس بيم‌كننده است از صرع و سكته .\r\nاختلاج همه اندامها بيم‌كننده است بر تشنج و سكته .\r\nاختلاج يك چشم و يك نيمهء روى ، بيم‌كننده است به لقوه و كسلانى و خدر .\r\nو كندى حاستها بيم‌كننده باشد به فالج .\r\nاشك بسيار و سرخى چشم و روى و كراهت روشنايى خاصه روشنايى آفتاب ، بيم‌كننده باشد بر سرسام .\r\nدل ناخوش و ترسيدن و غم بىموجبى ، مقدمه ماليخوليا باشد ، لامحاله .\r\nروى سرخ و تيره و ممتلى ، مقدمه جذام بود .\r\nگرانى همه تن و امتلاء رگها بيم‌كننده باشد به سكته يا به شكافتن و طرقيدن رگها يا مفاجا مردن .\r\nو چشم و روى و اطراف برتميده شدن كه بتازى آن را تهبّج گويند بيم‌كننده باشد به استسقا .\r\nبول و برازگنده ، بيم‌كننده باشد به تبهاء عفونى .\r\nتغيّر علامتهاء طبيعى و ناطبيعى از حال معهود ، چون شهوت غذا و خواب و بيدارى و عرق و ادرار بول و اجابت طبع و خوابها ديدن و شهوت مباشرت و سيلان لعاب و نفث و مخاط و قى و سيلان خون بواسير ، هركدام كه بگردد از اين عادتها ، خبردهنده باشد از تغيّر حال تندرستى .\r\nصداع و شقيقه دايم ، بيم‌كننده باشد ، به تب و برآمدن آب اندر چشم .\r\nو نقطهء سياه و خطهاى\r\n\r\n","description":"","footnote":"","page_name":" 200 ","page_number":208},
  {"content":"\r\n\r\nسياه و چون دودى و خيالى پيش چشم ديدن پيوسته ، مقدمه آب اندر چشم فرود آمدن باشد .\r\nو هر گاه كه اندر جانب پشت ، حس گرانى يافته شود و عادت معهود اندر بول بگردد ، علامت آفتى باشد اندر گرده .\r\nخارش پيوسته اندر مقعد نه بسبب كرم خرد ، مقدمه باسور باشد .\r\nحس گرانى اندر پهلوء راست ، علامت المى باشد اندر جگر . و براز سپيد ، بيم‌كننده باشد به يرقان و براز زرد و سوزاننده ، بيم‌كننده است به سحج .\r\nبسيارى دمل و بثرات ، مقدمهء خراجى عظيم باشد يا مقدمه دبيله و سلعه عظيم .\r\nقوباء بسيار ، مقدمه برص سياه باشد بهق سپيد ، مقدمه برص سپيد باشد .\r\nسقوط شهوت و قى و نفخ اندر امعاء و درد اطراف ، مقدمهء قولنج باشد .\r\nپيچيدن ناف و درد پشت كه هر دو با يكديگر دايم باشد و بدارو مسهل و غير آن گشاده نشود مقدمه استسقاء طبلى بود .\r\nكند شدن حاستهاء ناقه و خدر شدن موضعى از تن او ، بيم‌كننده باشد به خراجى اندر آن موضع خاص .\r\n\r\nباب ششم از جزو سيم از گفتار چهاردهم اندر بيماريها كه بيماريهاء ديگر زايل شود\r\nببايد دانست كه مصروع را نقرس و دوالى و داء الفيل و اوجاع المفاصل چون پديد آيد ، از صرع خلاص يابد ، از بهر آنكه ماده صرع بدين اندامها انتقال كند .\r\nاصلعى و داء الثعلب و تباه شدن موى به دوالى زايل گردد .\r\nدرد چشم مزمن باسهال صفرا زايل گردد و اين معنى شبه دستورى است طبيب را تا به طبيعت اقتدا كند .\r\nگرى باسهال صفرا ، زايل شود .\r\nصداع صعب مزمن به سيلان ريم و صديد از گوش يا از بينى زايل شود كه خود حادث گردد .\r\nديوانگى و ماليخوليا به دوالى زايل شود و من ديدم كه ماليخوليا به عرق مدينى زايل گشت .\r\nدرد جگر كه سبب آن بادى غليظ باشد ، به تب گرم زايل شود ، از بهر آنكه باد غليظ به حرارت تب ، گشاده شود .\r\nدرد سرين و كليه و رحم به سيلان خون مقعد زايل شود .\r\nدردهاء شراسيف كه با تب و آماس نباشد به تب حاده زايل شود .\r\nنقرس بلغمى و اوجاع المفاصل و دوالى بلغمى به تب حاده زايل شود .\r\nگر و خارش و دردهاء سوداوى به تب ربع و اندر نوبتهاء آن پخته شود و زايل گردد .\r\nتشنج امتلايى به تب حاده گشاده شود .\r\n\r\n","description":"","footnote":"","page_name":" 201 ","page_number":209},
  {"content":"\r\n\r\nبيماريهاء حاده و تبهاء محرقه به بحران يرقانى زايل شود .\r\nفواق امتلايى به حركت عطسه زايل شود .\r\nكسى را كه طعام اندر معده او ترش شود ، علت ذات الجنب نباشد ، از بهر آنكه اين علت از ماده صفرايى تولد كند و اندر معدهء كه طعام در وى ترش كرده صفرا تولد كمتر كند ، و اگر تولد كند مادهء ذات الجنب به هيچ‌گونه نباشد .\r\n\r\nگفتار پانزدهم از بخش اول از كتاب اغراض اندر بحرانها و روزهاء آن و اين گفتار هشت باب است\r\n\r\nباب اول از گفتار پانزدهم از بخش اول اندر آنك بحران چيست\r\nبحران اندر لغت يونان لفظى است شكافته از چيره گشتن يك خصم بر خصم ديگر ، از بهر آنكه دو خصم مدتى بر يكديگر چيرگى جويند و هرگاه كه فرصت يابند و چيره شوند آنكه فرصت يافته باشد ، و قوت تمام‌تر دارد در حال كار خويش بكند و به هيچ‌گونه مهلت ندهد .\r\nو ممكن باشد كه خصم مقهور ، بعد از مدتى نزديك ، فرصتى يابد و قوتى حاصل كند و چيره شود ، مراجعت كند و خصم اول را مقهور كند .\r\nهمچنين طبيعت با مادهء بيمارى برسان دو خصم مىكوشند و مجادله مىكنند ، تا در مدت كوشيدن و مجادله ، يا ماده پخته گردد و طبيعت چيره شود ، در حال چيرگى طبيعت پيدا آيد و غالب شود و بحران نيك پديد آيد ، يا حال برعكس افتد و ماده مستولى گردد ، در حال نشان عاجزى طبيعت پيدا گردد و بحران بد پديد آيد .\r\nپس بحران ، تغيّر حال بيمارى است از حالى بحالى بهتر يا از حالى بحالى بدتر از آن .\r\n\r\nباب دوم از گفتار پانزدهم از بخش اول اندر آنك بحران چند نوع است\r\nببايد دانست كه بحران شش گونه است :\r\nيكى ، آنكه طبيعت به يك بار قوت گيرد و ماده بيمارى را به يك بار دفع كند ، اين را بحران تمام گويند و بحران نيك گويند .\r\nدوم ، آنكه طبيعت به يك بار عاجز گردد و ماده مستولى گردد و حال بيمار به يك بار بد شود و بيمار هلاك گردد و اين را نيز بحران تمام گويند ، هر دو اندر بيمارى حاده باشد .\r\nسوم ، آنكه طبيعت اندك‌اندك قوت مىگيرد و ماده را مىپزاند و دفع مىكند و مدتى بايد تا تمامى قوت او پديد آيد و ماده را بتمامى بپزاند و دفع كند ، اين را تحليل گويند .\r\nچهارم ، آنكه ماده پخته نگردد و طبيعت عاجز باشد ، لكن عجز او بتدريج پديد مىآيد و\r\n\r\n","description":"","footnote":"","page_name":" 202 ","page_number":210},
  {"content":"\r\n\r\nبيمارى مستولى مىگردد تا پس از مدتى عجز طبيعت آيد و بيمار هلاك شود ، اين را ذبول گويند ، و كاهش نيز گويند ، از بهر آنكه اندامها مىگدازد و حرارت غريزى اندك‌اندك نقصان همى كند تا سپرى شود ، اين هر دو ، اعنى تحليل و ذبول اندر بيمارى مزمن باشد .\r\nپنجم ، آنچه حال بيمارى بگردد ، گرديدنى آميخته و بحرانى كند مركّب و آخر سلامت باشد .\r\nو اين چنان بود كه نخست بحرانى كند سره ، لكن ناقص و باقى سره ، كه بحران اندر مدتى ديگر تمام شود و خلاص ، پديد آيد و اين از جملهء بحرانهاء نيك باشد ، لكن ناقص بود .\r\nششم ، آنكه بحران مركب باشد ، لكن نخست بحرانى كند بد ناتمام و از پس آن اندك اندك قوت بيمار ضعيف مىشود تا آخر به يك بار ساقط شود و بمرگ انجامد .\r\nو اين هم از جمله بحران ناقص باشد .\r\nو اين نوع پنجم و ششم اندر بيماريهايى باشد كه نه از جمله بيماريهاء حاده باشد و نه از جمله بيماريهاء مزمن ، لكن اندر بيماريهاء متوسطه باشد .\r\nو بحران تمام با صعوبت و اضطراب عظيم باشد و اعراض بيمارى قوىتر گردد و اندر بحران ناقص اضطراب و صعوبت كمتر باشد .\r\nو سبب صعوبت ، مجاهدت طبيعت بود با ماده علت و مقاومت كه ميان طبيعت و ماده مىرود و بسيار باشد كه طبيعت غالب‌تر آيد و بحران پيشتر آن وقت كند .\r\nو هر گاه كه قوت طبيعت قوى باشد ، بيمارى از اعضاء رئيسه و از همه تن دفع كند .\r\nو اگر بدان قوت نباشد ، از اعضاء رئيسه دفع كند ، و از اعضاء ديگر و از اطراف ، دفع نتواند كرد .\r\nو اندر عضوى خراجى يا آماسى يا بيمارى ديگر كه از آن ماده نتواند بود ، پديد آرد ، اين را بحران انتقالى گويند و بحران انتقالى بسيارگونه باشد .\r\nيرقان و جرب و قوبا و غدد و دوالى و اوجاع مفاصل و پشت ، و آماسهاء سنگى و دمّلها و گرانى گوش و لقوه و دبيله و برص و آبله و نمله و سرطان و داء الفيل و تشنج و طاعون و آتش فارسى و گرانى زفان و بواسير و خناق و خوره .\r\n\r\nباب سيم از گفتار پانزدهم از بخش اول اندر وقت بحران و نيك و بد آن\r\nببايد دانست كه بيماريها را ابتدا است و آن را وقت ابتدا گويند ، و فزودن است آن را وقت تزايد گويند ، و بغايت رسيدن است و آن را وقت انتها گويند ، و نقصان گرفتن است و آن را وقت انحطاط\r\n\r\n","description":"","footnote":"","page_name":" 203 ","page_number":211},
  {"content":"\r\n\r\nگويند .\r\nو بحران تمام و نيك جز بوقت انتها نباشد ، و مرگ هم اندر وقت ابتدا و هم در وقت تزايد و هم در وقت انتها باشد ، و هرگز در وقت انحطاط ، نه بحران افتد و نه مرگ .\r\nو هر بحران كه در ابتداء بيمارى افتد ، هلاك‌كننده باشد و آنچه در وقت تزايد باشد اگر نيك بود ، ناقص افتد و اگر بد باشد ، بيمار اندر آن بحران ، سوخت با رنج باشد .\r\nو آنچه اندر وقت انتها بود ، تمام باشد ، يا به يك بار بيمار از خطر بيرون آيد ، يا بيمارى به يك‌باره مستولى گردد و طبيعت عاجز شود .\r\nو هر بحران كه اندر روزهاء بحران افتد ، اوميدوار باشد و آنچه پيشتر از آن افتد ، نشان بسيارى ماده و گران‌بارى طبيعت باشد و با صعوبت بود مثلا اگر انذار روز چهاردهم باشد ، پس اندر روز ديگر افتد پيش از چهاردهم و اگر اين روز بحرانى باشد ، چون روز يازدهم ، اگر بحران نيك افتد ، ناقص باشد ، از بهر آنكه سبب زودى حركت بحران ، بىطاقتى طبيعت باشد .\r\nو بدين سبب است كه اندر بيماريهاء با سلامت ، بحران بوقت خويش باشد ، از بهر آنكه طبيعت بآهستگى ماده را مىپزاند و آنجا بىطاقتى و اضطراب نباشد .\r\nعلى الجمله ، حركت بحران پيش از وقت انتها ، يا بسبب قوت بيمارى و بىطاقتى طبيعت باشد ، يا بسببى بيرونى كه طبيعت را بىهنگام بجنباند ، چون اعراض نفسانى يا طعامى و شرابى نه بوقت و نه لايق حال .\r\nو اگر اندرين روزى كه بحران نيك ، توقع كند ، علامتى بد پديد آيد ، سخت بد باشد .\r\nو ببايد دانست كه اعراض نفسانى را هم قوت آنست كه بحران را بجنباند و هم قوت آنكه جهت حركت آن بگرداند ، چنان كه اگر عارض خوف باشد ، بحران باسهال باز گردد يا به قى يا بادرار بول .\r\nو اگر شادى باشد ، بحران يا به عرق باشد يا برعاف .\r\nو بسيار باشد كه بيمار اندر اول ، سخت مضطرب باشد ، پس ساكن گردد و بسيار بود كه بيمار ساكن باشد و پس مضطرب گردد و حال وى سخت‌تر شود و اعراضهاء مخوف و غير آن ظاهر گردد .\r\n\r\nباب چهارم از گفتار پانزدهم از بخش اول اندر شناختن روزهاء بحران\r\nببايد دانست كه روزگار بيمارى بعضى روزهاء بحران است ، اين را الايّام الباحوريّه گويند ، و بعضى روزها خبردهنده است كه بحران خواهد بود و كدام روز خواهد بود ، و اين را الايام الانذار گويند و بعضى روزهاست كه اندر ميان اين روزها باشد اين را الايام الواقعة فى الوسط گويند .\r\n\r\n","description":"","footnote":"","page_name":" 204 ","page_number":212},
  {"content":"\r\n\r\nاما بحرانهاء قوى تا روز چهاردهم باشد تا روز بيستم بدان نزديك باشد .\r\nپس هر روزى كه پس‌تر باشد ، قوت بحران بتدريج ضعيف‌تر باشد تا تمام چهل روز .\r\nمحصول سخن آنست كه بحرانها را قوت تا روز بيستم باشد ، و آنچه آن پس بيستم باشد ، آهسته‌تر بود .\r\nو بقراط از پس چهل روز جز روز شستم و روز هشتادم و روز صد و بيستم را از روزهاء بحران نه شمرده است ، و اين نيز نادر باشد و سخت ظاهر نباشد .\r\nو روزهايى كه در وى بحرانها باشد ، نيك يا بد ، تمام يا ناقص ، بيست و پنج روز است :\r\nروز سوم و چهارم و پنجم و ششم و هفتم و هشتم و نهم و دهم و يازدهم و دوازدهم و سيزدهم و چهاردهم و پانزدهم و شانزدهم و هفدهم و نوزدهم و بيستم و بيست و يكم و بيست و چهارم و بيست و هفتم و بيست و هشتم و سى و يكم و سى و چهارم و سى و هفتم و چهلم .\r\nروز نخستين را و روز دوم را از روزهاء بحران شمرده‌اند ، از بهر آنكه حال حمى يوم روز نخست يا دوم بگردد و بيمارى بگذرد .\r\nو گفته‌اند پس از چهل روز بحران نباشد ، لكن بيمارى به تحليل گذرد .\r\nو بهترين روزهاء بحران روز هفتم است ، از بهر آنكه بحران او تمام آيد و بىصعوبت و باستفراغ و هميشه روز چهارم از روز هفتم خبر دهد به تغيّر كه اندر دليل پديد آيد يا اندر نفث يا اندر ثفل يا اندر حاستها و هرگاه كه اين حالها روز چهارم پديد آيد ، نيك باشد .\r\nبحران روز هفتم نيك باشد و كم اتفاق افتد كه بيمار روز هفتم بميرد .\r\nو گروهى گفته‌اند كه اگرچه حالها كه روز چهارم پديد آيد بد باشد ، بحران روز هفتم بد نباشد ، اين خاصيت روز هفتم است . و بيشتر چنان بود كه اگر حالهاء روز چهارم بد بوده باشد ، بيمار از پس روز هفتم روز ديگر بميرد يا روز ششم بميرد .\r\nو گاه باشد كه روز چهارم ، حالى خواب پديد آيد ، و بحران بسببى از اسباب پيشتر افتد و روز ششم بحران كند ، بحرانى با خطر و اضطراب و اگر استفراغى افتد با غشى و با سقوط قوت باشد ، و اگر در خواب شود ، خوابى باشد كه بشكسته ماند ، و بدان ماند كه روز ششم ، ضد روز هفتم است .\r\nدر جمله بحران روز ششم ، اگر نيك باشد ، ناقص بود و نكس كند .\r\nو روز هشتم و دهم ، بروز ششم نزديك است و بحران اندرين دو روز ، نادر باشد ، سخت ظاهر نباشد يا ناقص باشد يا بد بود و بر آن اعتماد نتوان كرد .\r\nو هيچ روز\r\n\r\n","description":"","footnote":"","page_name":" 205 ","page_number":213},
  {"content":"\r\n\r\nاز بحران اين دو روز خبر ندهد ، چنان كه روز چهارم از بحران روز هفتم خبر دهد .\r\nو روز دوازدهم و شانزدهم و نوزدهم بدين دو روز يعنى روز هشتم و دهم نزديك است ، لكن بحران روز نوزدهم بد نباشد . و روز چهاردهم اندر فضيلت و قوّت ، بروز هفتم نزديك است و از پس وى نهم و يازدهم ، لكن اين اندر بيمارى حاده كه نوبت آن روزهاء طاق باشد چون غب خالصه ، بحران يازدهم ، قوىتر از بحران چهاردهم باشد .\r\nو از پس يازدهم ، روز بيستم ، پس روز هفدهم ، و همچنانكه يازدهم ، متناسب چهاردهم است ، هفدهم ، متناسب بيستم است .\r\nو از پس هفدهم ، اندر درجهء قوت ، روز پنجم است و روز چهارم و پس روز سوم و پس روز هجدهم ، و اسباب اين اندر باب ديگر ياد كرده آيد .\r\nو اندر بيست و يكم بسيار بحرانها افتد و هجدهم بدان انذار كند ، لكن قوت آن كمتر از قوت بحران بيستم باشد .\r\nو قوت بحران بيست و هشتم نيز كمتر از قوت بحران بيست و هفتم باشد .\r\nو بحران سى و چهارم نيز قوتى دارد ، لكن بحران چهلم قوىتر از آن باشد .\r\nو بحران بيست و چهارم و سى و يكم ضعيف‌تر از بحران اين روزها باشد كه ياد كرده آمد ، و ضعيف‌تر از هر دو ، بحران سى و هفتم است .\r\nو ايام بيمارى از روز نخست تا چهل روز ، بعضى روزهاست كه در وى بحران حقيقى باشد ، آن را باحورى حقيقى گويند ، و بعضى در وى بحرانهاء بىاصل باشد ، آن را باحورى مزوّر گويند .\r\nو بعضى در وى بحران نباشد ، الّا به نادر و آنچه باشد بد بود ، و بعضى در وى هيچ بحران نباشد .\r\nالبته روزهاء باحورى را درجاتست :\r\nدرجهء تمام‌تر و قوىتر روز هفتم است ، چهاردهم و بيستم را .\r\nدرجه دوم : بيست و چهارم را و بيست و هفتم و چهلم را .\r\nدرجه سوم : روز چهارم را و بيست و يكم و سى و چهارم را و سى و هفتم را .\r\nدرجه چهارم : روز سوم را و پنجم را و نهم را و يازدهم را و سيزدهم را و هفدهم را و روزهاء درجه چهارم را باحورى مزوّر گويند .\r\nو روزها كه در وى بحران نادر باشد و بد بود ، روز ششم است و روز هشتم و روز دهم و روز دوازدهم و پانزدهم و شانزدهم و هجدهم و نوزدهم .\r\nو باقى روزها بيست و دوم است و بيست و سوم و بيست و پنجم و بيست و ششم و بيست و هشتم و بيست و نهم و سىام و سى و دوم و سى و سوم و سى و پنجم و سى و ششم\r\n\r\n","description":"","footnote":"","page_name":" 206 ","page_number":214},
  {"content":"\r\n\r\nو سى و هشتم و سى و نهم ، جمله سيزده روز است از جمله چهل روز ، اندرين سيزده روز بحران نباشد .\r\nو اين مشجّر ساخته شد تا ترتيب و قوت روزهاء بحران بر خواننده اين كتاب زودتر ظاهر گردد ان شاء الله عز و جل و هو اعلم .\r\nروز نخست :\r\nروز بحران نيست .\r\nروز دوم :\r\nروز بحران نيست .\r\nروز سوم :\r\nروز بحران است و بيماريها و تبها كه بغايت گرمى باشد ، اين روز بحران كند\r\nروز چهارم :\r\nروز بحران است و خبر دهنده است به بحران روز ششم و هفتم اگر اين روز نشانهاء بد ظاهر گردد ، بحران روز ششم كند و اگر نيك ظاهر گردد ، بحران روز هفتم كند .\r\nروز پنجم :\r\nروز بحران است اندرين روز بحرانهاء نيك بسيار افتد ، باتفاق جمله .\r\nروز ششم :\r\nروز بحران است ، لكن بحران نيك نادر بود ، و اگر اتفاق افتد ، با رنج باشد و نكس افتد .\r\nروز هفتم :\r\nروز بحران است و ضد روز ششم ، از بهر آنكه بحرانهاء اين روز بيشتر نيك و تمام و بىرنج باشد .\r\nروز هشتم :\r\nروز بحران نيست و اگر به نادر بحرانى كند ، نيك نباشد .\r\nروز نهم :\r\nروز بحران است و حكم او حكم روز سوم است و پنجم ، خبر دهنده است از روز پانزدهم ، چنان كه چهارم ، خبردهنده است از روز ششم و هفتم .\r\nروز دهم :\r\nچون روز هشتم است .\r\nروز يازدهم :\r\nروز بحران است و همچون روز سوم و پنجم و نهم است و خبر دهنده است از روز چهاردهم .\r\nروز دوازدهم :\r\nهمچون روز هشتم است .\r\nروز سيزدهم :\r\nدرجهء او ميانه است ، از جمله روزهاست كه در وى بحران است و نيز از جمله روزهايى است كه در وى بحران نباشد .\r\nروز چهاردهم :\r\nروز بحران است و از پس هفتم ، هيچ روز قوىتر ازين نيست .\r\nروز پانزدهم :\r\nاندر اين روز بحران كم بود و اگر باشد ، نيك نباشد .\r\nروز شانزدهم :\r\nهمچون روز دهم است .\r\nروز هفدهم :\r\nروز بحران است ، حكم او چون حكم روز نهم است و خبردهنده است از بيست و يكم .\r\nروز هجدهم :\r\nاندرين روز بحران كمتر باشد از روز هفدهم و اگر باشد ، نيك نباشد .\r\nروز نوزدهم :\r\nروز بحران كمتر باشد و آنچه باشد ، نيك نباشد .\r\nروز بيستم :\r\nروز بحران است ، پس از چهاردهم هيچ روز ازين قوىتر نباشد .\r\nروز بيست و يكم :\r\nروز بحران است ، لكن اندر بيستم ، بيشتر و قوىتر باشد .\r\nروز بيست و دوم :\r\nروز بحران نيست .\r\nروز بيست و سيم :\r\nروز بحران نيست .\r\nروز بيست و چهارم :\r\nروز بحران است و از پس بيستم هيچ روز بدين قوت نيست .\r\n\r\n","description":"","footnote":"","page_name":" 207 ","page_number":215},
  {"content":"\r\n\r\nروز بيست و پنجم :\r\nروز بحران نيست .\r\nروز بيست و ششم :\r\nروز بحران نيست .\r\nروز بيست و هفتم :\r\nروز بحران است ، و از پس بيست و چهارم ، هيچ روز بدين قوت نيست .\r\nروز بيست و هشتم :\r\nروز بحران نيست .\r\nروز بيست و نهم :\r\nروز بحران نيست .\r\nروز سىام :\r\nروز بحران نيست .\r\nروز سى و يكم :\r\nروز بحران نيست .\r\nروز سى و دوم :\r\nروز بحران نيست .\r\nروز سى و سوم :\r\nروز بحران نيست .\r\nروز سى و چهارم :\r\nروز بحران است .\r\nروز سى و پنجم :\r\nروز بحران نيست .\r\nروز سى و ششم :\r\nروز بحران نيست .\r\nروز سى و هفتم :\r\nروز بحران است .\r\nروز سى و هشتم :\r\nروز بحران نيست .\r\nروز سى و نهم :\r\nروز بحران نيست .\r\nروز چهلم :\r\nروز بحران است ، و هرچه پس ازين باشد ، ضعيف باشد .\r\nاين است روزهاء بحران كه ياد كرديم ، و طبيب بايد كه اين جمله معلوم خود كند .\r\n\r\nباب پنجم از گفتار پانزدهم از بخش اول از كتاب اغراض اندر ايام الانذار و احوال آن\r\nايام الانذار ايامى باشد كه اندر آن ايام اثرى از آثار دست يافتن طبيعت بر مادهء بيمارى ، يا اثرى از آثار عاجزى طبيعت از پزانيدن ماده و دفع آن پديد آيد .\r\nو همچنانك دو لشگر مخالف ، حركت كنند ، نخست نعره و غبار برخيزد ، پس ظفر و هزيمت ظاهر گردد ، اندر ايام انذار بسبب كوشيدن طبيعت با مادهء بيمارى ، اثرى پديد آيد چون عرقى اندك يا صداعى يا خيالى پيش چشم همىآيد يا نفس تنگ مىشود ، يا گرمى و تاسه مىكند ، يا استفراغى اندك پديد آيد يا مانند اينها حالى و تمامت آن روز بحران باشد .\r\nمثلا اگر اندر بيمارى حاده ، روز نخست اثر نضج پديد آيد ، تمامت آن روز چهارم باشد .\r\nو اگر ماده سخت گرم باشد و سريع الحركة باشد ، بحران روز سيم بود .\r\nو اگر آهسته باشد ، بحران روز پنجم كند .\r\nو اگر روز انذار روز چهارم بود و بيمارى گرم بود ، بحران روز\r\n\r\n","description":"","footnote":"","page_name":" 208 ","page_number":216},
  {"content":"\r\n\r\nهفتم باشد .\r\nو اگر آهسته‌تر بود بحران روز نهم باشد .\r\nو اگر انذار روز چهارم بود و نشانهاء بد باشد بحران روز ششم بود .\r\nو اگر روز انذار روز هفتم بود ، بحران اندر يازدهم بود يا اندر چهاردهم ، و به زودى و ديرى بحسب گرمى و آهستگى بيمارى باشد .\r\nو اگر اندر روز يازدهم ، سه حال جمع شود :\r\nيكى آنكه نوبت تب زود اثر آغاز كند .\r\nدوم آنكه تب گرم‌تر باشد .\r\nسوم آنكه اثرى از آثار نضج پديد آيد ، بحران اندر چهاردهم باشد .\r\nو اگر اثر نضج ، روز چهاردهم پديد آيد بحران اندر هفدهم باشد يا اندر هجدهم يا اندر بيستم يا اندر بيست و يكم و بيشتر اندر بيستم باشد .\r\nو همچنانكه ، چهارم انذار بروز هفتم كند ، يازدهم انذار بروز چهاردهم كند ، و روز هفدهم انذار بروز بيستم يا بيست و يكم كند .\r\nو بسيار باشد كه اثر نضج اندر هفدهم پديد آيد و ضعيف باشد ، بحران از بيستم بگذرد و بچهلم افتد ، و انذار بيستم بروز چهلم باشد .\r\nو روزها كه اندر ميان افتد چون روز سوم كه انذار بروز پنجم كند .\r\nو اگر نشانها كه روز سيم پديد آيد ، بد باشد بحران بروز ششم افتد و چون روز پنجم كه انذار بروز نهم كند ، و اگر نشانهاء روز پنجم ، بد باشد ، بحران روز هشتم كند .\r\nو اگر پس روز انذار هم نشانها كه روز انذار بوده باشد ، همىباشد ، نشان گرمى و حركت بيمارى بود .\r\n\r\nباب ششم از گفتار پانزدهم اندر دورهاء بحران و احوال آن\r\nروزهاء بحران سه است ، چهارگانى و هفت‌گانى و بيست‌گانى .\r\nچنان كه اندر مدت چهل روز ، دوازده روز بحران چهارگانى افتد يا شش روز بحران هفت‌گانى .\r\nو پيوستن دورها به يك‌ديگر بر دو وجه است ، يكى پيوستن اتصالى است و ديگر انفصالى .\r\nاما اتصالى چنان باشد كه يك روز در ميان دو روز مشترك باشد ، يعنى يك نيمه روز از حساب دور نخستين باشد و ديگر نيم از حساب دور دوم .\r\nچنان كه اندر دور چهارگانى ، روز مشترك روز چهارم است ، يك نيمهء روز ، آخر دور نخستين است و ديگر نيمه ، آغاز دور دوم ، و چون روز چهارم ، آغاز دور دوم باشد ، آخر آن روز هفتم باشد ، از بهر آنكه چون روز آغاز را با روزهاى دور دوم بشمارى ، روز چهارم كه قيامت دور است ، روز هفتم باشد و روز سوم از دور دوم منفصل باشد ، يعنى پيوستن آن بدور دوم به روزى مشترك نباشد و روز هفتم ، ميان دور دوم و سوم ،\r\n\r\n","description":"","footnote":"","page_name":" 209 ","page_number":217},
  {"content":"\r\n\r\nمشترك نباشد بدين سبب ، بحران سوم اندر دور چهارگانى ، روز يازدهم باشد ، پيوستن انفصالى ، بدين‌گونه باشد .\r\nو پيوستن دور چهارم ، بدور سوم ، اتصالى باشد و روز يازدهم ، ميان هر دو مشترك باشد ، بدين سبب بحران اندر روز چهاردهم افتد ، از بهر آنكه روز چهاردهم ، روز چهارم باشد از روز يازدهم .\r\nو اگر پيوستن دور پنجم بدور چهارم ، اتصالى باشد ، بحران اندر هفدهم افتد ، از بهر آنكه هفدهم ، چهارم باشد از چهاردهم ، و اگر انفصالى باشد ، بحران اندر هژدهم افتد .\r\nو اگر پيوستن دور ششم بدور پنجم ، اتصالى باشد ، بحران اندر بيستم افتد ، از بهر آنكه چهارم از هفدهم ، روز بيستم باشد ، و اگر انفصالى باشد ، بحران اندر بيست و يكم افتد .\r\nو پيوستن دور هفتم بدور ششم ، انفصالى باشد و بحران آن اندر بيست و چهارم افتد .\r\nو پيوستن دور هشتم بدور هفتم ، اتصالى باشد و بحران اندر بيست و هفتم افتد .\r\nو دور نهم از بيست و هفتم تا سى و يكم انفصالى باشد . و دور دهم ، از سى و يكم تا سى و چهارم اتصالى باشد .\r\nو دور يازدهم از سى و چهارم تا سى و هفتم اتصالى باشد . و دور دوازدهم از سى و هفتم تا چهلم اتصالى باشد .\r\nو اما بحرانهاء هفت‌گانى پيوستن دور دوم بدور نخستين انفصالى باشد بدين سبب ، بحران نخستين ، روز هفتم باشد و بحران دوم ، روز چهاردهم ، و هفت سوم به هفت دوم ، متصل باشد و بحران روز بيستم كند .\r\nو روز چهاردهم ، مشترك باشد ميان دور دوم و سوم ، بدين سبب اندر هر بيست روزى ، سه دور افتد .\r\nدور نخستين و دوم منفصل و سوم با دوم متصل تا تمامت چهل روز ، و از چهل تا شصت و تا هشتاد و تا صد و بيست .\r\nو ببايد دانست كه بحران چهارگانى تا دور بيستم قوى باشد ، پس ضعيف شود ، لكن از آن بيرون نشود كه از جمله روزهاء انذار باشد .\r\nو بحران هفت‌گانى تا چهل روز قوى باشد ، پس ضعيف .\r\nو قوت بحران بيست‌گانى را باشد تا صد و بيست روز و پس از صد و بيست روز ، بحران تا پس از هفت ماه باشد ، يا پس از هفت سال ، يا پس از چهارده سال ، يا پس از بيست و يك سال .\r\nو بحران همه بيماريهاء حاده اندر روزهاى طاق باشد و بدين سبب است كه بحران تب غب ، روز يازدهم بيشتر از آن چشم دارند كه روز چهاردهم .\r\nو اندر بيشتر بيماريها دور تبها همچون عدد روزهاء بحران باشد ، مثلا هفت دور غب\r\n\r\n","description":"","footnote":"","page_name":" 210 ","page_number":218},
  {"content":"\r\n\r\nهمچون هفت روز تب محرقه باشد .\r\nو اندر بيماريهاء مزمنه ، عدد ماه و سال همچون عدد روزهاء بيماريهاء حاده باشد ، مثلا اندر تب ربع ، هفت ماه چون هفت نوبت غب باشد .\r\nو اندر بحران بيمارى مزمن نيز تقديم و تأخير افتد ، همچنانكه اندر بحران بيماريهاء حاده باشد .\r\nو ببايد دانست كه حركت بحرانها بر حركت و گردش ماه قسمت كنند ، از بهر آنكه هر كارى كه زود متغيّر شود ، به حركت ماه منسوب كنند .\r\nو نيز ماه را شركتى است اندر دلالت بر كارها كه به حركت ستارگان ديگر منسوب است ، از بهر آنكه ماه بدين عالم نزديك‌تر است از ديگر ستارگان . و اثرهاء حركت ماه چنانست كه هر گاه كه ماه از نقطه اجتماع ، چهل و پنج درجه دور شود يا نود درجه يا صد و هشتاد درجه ، اثرى پديد آيد .\r\nاما چهل و پنج درجه ، نيمهء تربيع باشد ، از بهر آنكه جملهء فلك ، سيصد و شصت درجه قسمت كرده‌اند ، و چهل و پنج درجه ، هشت يك فلك باشد ، و نود درجه تربيع تمام باشد ، از بهر آنكه نود درجه ، چهار يك فلك باشد .\r\nو صد و سى و پنج درجه ، تربيع و نيمه درجه تربيع باشد ، و صد و هشتاد درجه مقابله باشد ، از بهر آنكه نيمه فلك باشد و برابر نقطه اجتماع باشد . و نيمه تربيع روز چهارم باشد ، اثر آن سخت قوى نباشد و تربيع روز هفتم باشد و اثر آن قوى باشد .\r\nو تربيع و نيمه تربيع روز يازدهم باشد و اثر آن ضعيف‌تر از روز هفتم باشد .\r\nو مقابله روز چهاردهم باشد و اثر آن قوىتر از روز هفتم باشد و حال ضد آن گردد كه بوده باشد .\r\nو روز هفدهم از مواضع مقابله ، چهل و پنج درجه دور شده باشد ، و شكل دورى او از نقطه مقابله ، نيمهء تربيع باشد و از نقطه اجتماع تربيع و نيمه تربيع باشد .\r\nو روز بيستم از نقطه مقابله ، نود درجه دور شده باشد و شكل دورى او از هر دو نقطه تربيع تمام باشد .\r\nو روز بيست و چهارم ، از نقطه مقابله ، صد و سى و پنج درجه دور شده باشد و شكل دورى از نقطه اجتماع بر نيمهء تربيع باشد .\r\nگفته‌اند هر چهار روزى كه ماه بدين جايها مىرسد ، اين شكلها بريده مىآيد ، اندر كارها كه به حركت ماه منسوب است اثرى و تغيّرى پديد مىآيد .\r\nو گفتند اگر ماه اندرين روزها بدين جايها رسد و به ستاره سعد پيوندد و بجاء نيك باشد ، اثرها كه پديد\r\n\r\n","description":"","footnote":"","page_name":" 211 ","page_number":219},
  {"content":"\r\n\r\nآيد ، خوب باشد .\r\nو اگر به ستاره نحس پيوسته باشد يا بجايگاهى نيك نباشد ، اثرها كه پديد آيد ، بد باشد .\r\nو از بهر آنكه بيمارى حاده از جمله كارهايى است كه زود بگردد و گفتند هر گاه كه ماه ازين نقطه كه ابتداء بيمارى بوده باشد ، بدرجات نيمه تربيع و درجات تربيع و درجات مقابله دور مىشود ، به اندازه آن تغيّرى اندر بيمارى پديد مىآيد ، اگر بيمارى سخت گرم باشد ، بحران اندر نيمه تربيع كند يا اندر مقابله و اين معنى بر وجهى ديگر ياد كرده‌اند .\r\nگفته‌اند ، كه گردش ماه اندر فلك بروج اندر بيست و نه روز و سيك روز تمام شود ، يعنى بدين مدت ، بدان نقطه باز رسد كه از وى حركت كرده باشد .\r\nو چون ايام اجتماع ازين مدت بفكنند ، بيست و شش روز و نيم بماند .\r\nو ايام اجتماع دو روز و نيم و سيك روز است و ماه اندرين ايام ، اندر نور آفتاب ناپيدا شود .\r\nو اگر مدت بيست و شش روز و نيم را كه ماه پيدا شود و بيست و نه روز و سيك روزى را كه مدت گردش ماه است ، اندر فلك بروج ، هفته هفته قسمت كنند ، هفتهء مدت گردش ماه اندر فلك بروج ، درازتر از هفته روزگار پيدا بودن ماه باشد .\r\nو چون روزگار پيدا بودن ماه به چهار هفته قسمت كنند ، هر هفتهء شش روز و نيم و هشت يك روزى باشد ، و سه هفته بيست روز باشد كم يك هشت يك ، بدين سبب گفتند كه بحران بروز بيستم اوليتر از آن باشد كه بروز بيست و يكم .\r\nو اندر بيمارى مزمن ، بحران بقياس با گردش آفتاب باشد و آنچه مزمن‌تر باشد ، بحران بقياس با گردش زحل باشد .\r\nو بحران آفتاب ، به شش ماه ، همچون چهارده روز باشد ، و بحران زحلى ، چهارده سال همچون چهارده روز باشد ، از بهر آنكه آفتاب ، صد و هشتاد درجه كه نيمه فلك است ، به شش ماه رود و زحل به چهارده سال ، و ماه به چهارده روز .\r\nو قياس بحرانهاء چهارگانى با گردش آفتاب و زحل ، هم بر آن مثال كه ياد كرده آمده است . لكن عدد ماه و سال اين بحرانها همچون عدد روز آن بحران باشد .\r\nو ميان طبيبان اندر روزهاء بحرانى تا چهارده روز هيچ خلاف نيست ، لكن از پس چهارده خلاف كرده‌اند .\r\nبقراط مىگويد ، روز هفدهم روز بحران است و انذاركننده به بحران روز بيست و يكم .\r\nو اركاغانيس و ديگران مىگويند روز هژدهم روز بحران است\r\n\r\n","description":"","footnote":"","page_name":" 212 ","page_number":220},
  {"content":"\r\n\r\nو انذاركننده است ببحران بيست و يكم ، از بهر آنكه روزهاء بحران هفت‌گانى ، هفت هفت تمام شمرده است .\r\nو همچنين روز بيست و هشتم را بر روز بيست و هفتم فضل نهاده است و سى و دوم را بر سى و يكم ، و سى و پنجم را بر سى و چهارم ، و چهل و دوم را بر چهلم .\r\nو گروهى ديگر ، چهل و پنجم را و چهل و هشتم را از جمله روزهاء بحران شمرده‌اند .\r\nو بقراط آنچه به تجربه يافته است اندر مقالت نخستين از ابيديميا ياد كرده است .\r\nو روز هفدهم را با روز هژدهم قياس كرده است ، و روز بيستم را با بيست و يكم ، و بيست و چهارم را با بيست و پنجم ، و بيست و هفتم را با بيست و هشتم ، و سى و يكم را با سى و دوم ، و سى و چهارم را با سى و پنجم ، و چهلم را با چهل و دوم ، و اين همه روزها با يك‌ديگر قياس كردست و تجربه كه ديدست و قياس كه كردست و حكايت كرده است از حكايتها ، اندر ذخيره خوارزمشاهى ياد كرده آمدست .\r\nو ببايد دانست كه بسيار باشد كه نكس اندر روز بحران افتد و حركتهاء حادى كه به نكس باز آمده باشد اندر روز بحران باشد ، و روز بحران زايل شود ، و هر دورى از آن دورهاء بيمارى حاده باشد كه حادث مىشود ، لكن بسبب پيوستگى دورها به يك‌ديگر ، بيمارى دراز نمايد و طبيب ناآزموده اندر غلط افتد و پندارد كه بيمارى مزمن است . و الله اعلم .\r\n\r\nباب هفتم از گفتار پانزدهم از بخش اول اندر آنك بحران هر بيمارى كى و چگونه باشد\r\nمدت بيماريهاء گرم ، هفت روز باشد و روز هفتم بحران كند و آنچه بدان گرمى نباشد ، مدت آن چهارده روز باشد و بحران روز چهاردهم زايل شود .\r\nو آنچه آهسته‌تر باشد ، مدت آن بيست روز باشد تا چهل روز . و بحرانها بر آن ترتيب افتد كه اندر باب گذشته ياد كرده آمدست .\r\nو هر گاه كه نوبتهاء تب محرقه اندر روزهاء جفت گرمتر شود ، بد باشد .\r\nو باشد كه روز ششم بحران بد كند و روز چهارم از آن خبر دهد ، چنان كه حالى از آن حالها پديد آيد ، چون عرق سرد و غير آن .\r\nو بحران سرسام گرم بيشتر اندر يازدهم باشد ، از بهر آنكه پس از روز سوم و چهارم قوى گردد و بحران بهفت روز كند .\r\nو بحران بيمارى تابستانى مزمن اندر زمستان باشد\r\n\r\n","description":"","footnote":"","page_name":" 213 ","page_number":221},
  {"content":"\r\n\r\nو بحران بيمارى زمستانى مزمن اندر تابستان .\r\nو بحران تبهاى غب محرقه يا به عرق باشد يا بقى يا باسهال .\r\nو بحران محرقه خالصه برعاف باشد ، و بحران سرسام گرم ، بيشتر يا به عرق باشد يا برعاف . و بحران تب بلغمى و تب ربع يا به عرق باشد يا باسهال .\r\nو آماس جگر اگر اندر جانب مقعر باشد ، بحران يا به عرق كند يا بقى يا باسهال و اگر اندر جانب محدب بود يا به عرق باشد يا بادرار بول .\r\nو بحران بيماريهاء سر بيشتر به مخاط باشد يا به دمعه يا به رمص . و بحران بيماريهاء سينه ، نفث باشد .\r\nو بسيار باشد كه يك بيمارى دو گونه بحران كند ، چنان كه تب محرقه گاه باشد كه بحران برعاف آغاز كند ، پس به عرق باز گردد و عرق بسيار ، و باشد نيز كه هم به عرق بحران كند و هم بقى باشد و باشد كه هم رعاف كند و هم قى .\r\nو بسيار باشد كه بيمارى زن حامل باسقاط ، بحران كند و بيمار بدان خلاص يابد . و بسيار باشد كه نشان بحران پديد آيد و بحران باز گردد يا بازپستر افتد .\r\nو باشد كه سبب بازگرديدن بحران ، نزديكى مرگ باشد يا عسرى بحران .\r\nبقراط گويد اندر ابيديميا : انّ الاعراض الّتى يكون فى وقت البحران اذا اظهرت ثمّ لم يكن بحرانا ربّما دلّت على الموت و ربّما دلّت على انّ البحران يعسره . و الله اعلم .\r\n\r\nباب هشتم از گفتار پانزدهم از بخش اول اندر علامتهاء بحرانها\r\nبحران خالى نباشد از آنكه ماده ميل بر بالا كند و دفع آن برعاف باشد يا بقى يا بدمعه و مخاط و مانند آن . يا بسوى زيرين ميل كند و دفع آن باسهال باشد يا بادرار بول يا به طمث يا به ظاهر پوست ميل كند و دفع آن به عرق باشد يا بجرب و بثرات ديگر يا اثرى كه بر پوست پديد آيد چون بهق و برص و يرقان ، يا به عضوى ميل كند و آماسى و خراجى كند .\r\nو شك نيست اندر آنكه بعضى بحرانها نيك باشد و بعضى بد و هر نوع را علامتها است .\r\nاما علامتهاء ميل كردن ماده بسوى بالا آنست كه ناگاه صداعى و گرانى در سر پديد آيد و سرگشتن و طنين و دوى ، و صدغها ممتلى گردد و خيالهاء گوناگون پيش چشم آيد و گوش ناگاه كر شود و نفس تنگ شود .\r\nو سر پهلوها و عضلهاء شكم به بالا بركشيده شود ، بىدردى .\r\nاگر با اين نشانها ، لب زيرين\r\n\r\n","description":"","footnote":"","page_name":" 214 ","page_number":222},
  {"content":"\r\n\r\nاختلاج كند و لعاب رفتن گيرد و غثيان پديد آيد و معده درد كند و دل طپد و نبض پست و فسرده باشد و نافضى پديد آيد ، نشان آن باشد كه بحران بقى خواهد بود ، خاصه اگر بيمارى صفرايى باشد .\r\nو اگر بيمار پيش چشم خيالهاء سرخ بيند و روى و چشم و بينى سرخ گردد و اشك آمدن گيرد و نبض بلند شود و سريع و موجى باشد ، و رگهاء سر ضربان كند و بينى خاريدن گيرد ، علامت رعاف باشد ، خاصه اگر بيمارى دموى باشد و عمر كم از سى سال باشد .\r\nو گاه باشد كه ماده صفرايى نيز رعاف كند و علامت آن خيالهاء زرد باشد .\r\nاما آنچه علامت رعاف است ، خاصه سرخى روى است و خيالهاء سرخ و خارش بينى و دمعه .\r\nو آنچه علامت قى است ، خاصه تنگى نفس است و بركشيدن سر پهلوها و اختلاج لب فروسوى . و سرما يافتن بيمار روز بحران و خشكى پوست هم از علامتهاء رعاف است ، اگر ديگر نشانها باشد ، نشان سلامت است و اگر نه علامت مرگ است .\r\nو علامتهاء ميل ماده بطريق اسهال ، گرانى است زير ناف و نفخ و هيچ عرق نكند و نبض ، صغير و قوى باشد و بول سپيد و رقيق يا سبز و عادت بيمار چنان باشد كه بيشتر وقتها طبع او نرم باشد .\r\nاگر ديگر نشانها ، نشان سلامت باشد ، اين همه علامت آن باشد كه بحران اسهال خواهد بود .\r\nو علامات ميل ماده بطريق بول ، گرانى اندر مثانه و سوزش سر قضيب و طبع خشك و عرق ناكردن و بول غليظتر شدن ، اين جمله علامتهاء آنست كه بحران بادرار بول خواهد بود ، خاصه اگر فصل زمستان باشد ، از بهر آنكه بحران بطريق بول اندر زمستان بيشتر باشد .\r\nو علامات ميل ماده بطريق حيض آنست كه هيچ نشان از نشانهاء بحران ظاهر نباشد و اندر پشت و رحم گرانى پديد آيد ، خاصه اگر روزگار عادت نزديك باشد .\r\nو علامت گشادن رگهاء مقعد آنست كه اندر آن موضع گرانى يابد و پشت و كمرگاه درد كند و نبض عظيم و قوى باشد ، و عادت بيمار آن باشد كه گاه گاه اين رگها گشاده شود و هيچ نشان ديگر از نشانهاء بحران ظاهر نباشد .\r\nو علامتهاء ميل ماده بجانب پوست و بحران عرق آنست كه بول كمتر باشد و طبع خشك و ظاهر بشره سرخ باشد و گرم و نبض موجى و نرم ، و گرمابه و آب‌دان بخواب ديدن و مانند آن .\r\nو حرارت تب ، روز بحران قوىتر باشد و ابتدا نافض كند و بخارى گرم از پوست او برمىخيزد .\r\nو رنگين شدن بول نيز علامت عرق\r\n\r\n","description":"","footnote":"","page_name":" 215 ","page_number":223},
  {"content":"\r\n\r\nباشد از بهر آنكه رنگين شدن بول ، نشان ميل ماده باشد بجانب رگها .\r\nو هر گاه كه ماده بجانب رگها ميل كند ، استفراغ يا به عرق باشد يا بادرار بول .\r\nو علامتهاء بحران انتقال آنست كه تب قوى باشد و هيچ استفراغى نباشد ، و هيچ علامتى از علامتهاء بحرانها و استفراغها ظاهر نباشد ، و اندر بول اثر نضج نباشد ، و اندر همه اندامها يا اندر يك عضو المى باشد لازم ، لكن قوت قوى باشد و از علامتهاء بد جز خامى و نضج ناپذيرفتن ماده ، چيزى ديگر نباشد .\r\nو اما علامت آنكه انتقال بكدام عضو خواهد كرد آنست كه اندر عضوى حرارت و الم ، زيادت از اعضاء ديگر باشد و بوقتهاء ديگر اندر آن عضو ، عادت بوده باشد و المها و آماسها اندر آن عضو . يا پيش از آن اندر آن عضو ، آفتى افتاده باشد كه بدان سبب ، زبون ديگر اعضا شده باشد .\r\nو آماس و خراج انتقالى ، بيشتر اندر بيماريهاء سرد و اندر فصل خريف و زمستان و اندر سالهاء كهولت افتد ، از بهر آنكه ماده بيمارى سرد ، تحليل و نضج كمتر پذيرد ، و فصل زمستان و مزاج آن طبيعت را از نضج و تحليل باز دارد .\r\nو اندر سالهاء كهولت نيز قوت ضعيف‌تر باشد ، نه نضج تواند بود و نه دفع تمام .\r\nو بدين اسباب هرگاه كه طبيعت قوتى يابد ، دفع ماده جز برين طريق انتقال ممكن نشود .\r\nو گاه باشد كه علامت بحران انتقالى پديد آيد و بر اثر آن استفراغى افتد خاصه بادرار بول و ماده بدان استفراغ پاك شود و انتقال باطل گردد .\r\nو هر عضوى كه اندر بيمارى عرق بيشتر كند ، انتقال بدان عضو گوش بايد داشت .\r\nو اگر در وقت زيادت تب ، بول بسيار آيد نشان آن باشد كه اندر تن نيمه زيرين دردى تولد كند .\r\nو اگر بيمار بگرمى ميل دارد و هيچ بحران نكند و از بيست روز درگذرد و ناگاه عضوى را المى پديد آيد ، علامت آن باشد كه اندر روزى از روزهاء بحران ، اندر آن عضو خراجى پديد آيد .\r\nو علامتهاى آنكه بيمارى خاص به بيمارى ديگر خواهد شد آنست كه بيمارى حاده نزديك انحطاط قوىتر شود يا عارضى ديگر زيادت شود ، خاصه كه اندر علاج و تدبير خطاى نرود و دليل آن باشد كه بيمارى ديگر حادث مىشود .\r\nو علامت آنكه بيمارى اندر بحران است ، صداع است و گرمى سر و بىقرارى بيمار و گشتن از دست بدست .\r\nو برجستن و در هركسى و هر چيزى آويختن و سبات و اختلاط عقل و غفلت\r\n\r\n","description":"","footnote":"","page_name":" 216 ","page_number":224},
  {"content":"\r\n\r\nو كند شدن حاستها و تنگى نفس و سرخى روى و چشم .\r\nو علامت بحران نيك ، نضج است و آمدن بحران اندر روز نيك از روزهاء بحرانى و انذار كردن روزى مناسب آن روز .\r\nو استفراغ از ماده بيمارى باندازهء بىتقصير و بىافراط و بدان طريق كه لايق آن بيمارى باشد ، چنان كه اندر تب محرقه ، رعاف و اندر غب ، عرق يا قى . و نبض چنان كه بايد .\r\nو بسيار باشد كه نشانهاء صعوبت بحران پديد مىآيد و نبض قوىتر و بانظام‌تر مىشود .\r\nپس اندر همه احوال اعتماد بر قوت بايد كرد .\r\nو علامتهاء بحران بد ، بر خلاف بحران نيك باشد ، خاصه آنكه پيش از نضج و پيش از وقت انتها و نيز اندر روز بحران نيك پديد آيد ، از بهر آنكه سبب حركة آن بحران ، بسيارى و بدى مادّه باشد و بىطاقتى و عجز طبيعت . هو اعلم .\r\nتمام شد بخش اول از كتاب الاغراض الطبية و المباحث العلائية و بعد ازين بخش دوم باشد از حفظ الصحة چنانك ياد كرده شود ان شاء الله عز و جل .\r\nو بالله التوفيق و الصحة و هو حسبي و نعم المعين .\r\nبسم الله الرحمن الرحيم و عليه التكلان\r\nالحمد لله حق حمده و الصلاة و السلام و التحية على محمد و آله و أولاده و أصحابه الخواصّ و سلم تسليما .\r\n\r\nكتاب دوم از كتاب الاغراض الطبية و المباحث العلائية اندر تدبير حفظ الصّحه يعنى نگاه‌داشتن تندرستى و اين كتاب يك گفتارست\r\n\r\nگفتار اين كتاب يعنى حفظ الصّحه اندر تدبير نگاه‌داشتن تندرستى و اين گفتار شانزده باب است\r\n\r\nباب اول از گفتار اول اندر تدبير حفظ الصّحه اندر تدبير هوا و شناختن احوال آن\r\nببايد دانست كه اسباب تندرستى و بيمارى ، شش نوع است و طبيبان آن را الاسباب الستّه گويند و آن هوا است ، و حركت و سكون ، و بيدارى و خواب ، و طعام و شراب ، و استفراغ\r\n\r\n","description":"","footnote":"","page_name":" 217 ","page_number":225},
  {"content":"\r\n\r\nو احتقان ، و اعراض نفسانى .\r\nاندر تدبير نگاه داشتن تندرستى تدبير اين سببها واجب است ، از بهر آنكه اين شش سبب ، كارهايى است كه هر گاه كه چنان باشد كه بايد و چندان كه بايد و آنگاه كه باشد ، سبب تندرستى باشد و هر گاه كه بر خلاف اين باشد ، سبب بيمارى گردد .\r\nو اين سببها هيچ سبب بمردم نزديك‌تر و با او ملازم‌تر و تن او بدان محتاج‌تر از هوا نيست ، از بهر آنكه قوام همه تن به سه قوتست ، حيوانى و طبيعى و نفسانى . و اين قوتها كار خويش بميانجى روح توانند كرد ، و ماده و مركب روح ، هواست كه حيوان آن را به نفس مىستاند . و بدين سبب است كه از همه چيزها كه بيرون تن حيوانست ، هواست كه باندرون تن او رسنده‌ترست . و اگرچه هوا گرم و ترست آن هوا كه نزديك ماست ، بقياس با مزاج روح و حرارت غريزى ، سردست .\r\nو اين هوا كه بدم زدن حيوان بحرارت غريزى رسد با روح بياميزد و گرم شود و از حرارت روح ، دودناك شود ، و اگر بدم زدن ديگر از روح جدا نشود ، مزاج روح از اعتدال بگردد و روح و آن هوا كه مدد او گشتست بسوزد .\r\nو هر گاه كه بدم زدن ديگر هواء دودناك از روح جدا گردد و هواء تازه اندر آيد ، راحتى از هواء تازه بروح برسد .\r\nاز اينجا معلوم شد كه هوا مددى و مركبى نافع است . و دليل بر آنكه اين هوا كه نزديك ماست بقياس با مزاج روح سردست ، آنست كه هر گاه كه اندر گرماء سخت هوا را بجنبانيم ، خنكى هوا را بيابيم ، از بهر آنكه اين هوا كه مماس پوست ماست و ساكن است ، اندر مدت سكون از پوست ما حرارتى يافته است ، و كيفيت آن همچون كيفيت پوست گشته و حس لمس از كيفيت چيزى كه مانند او باشد ، خبر ندهد .\r\nو هر گاه كه هوا را بجنباند آن هوا كه مماس پوست ماست دور شود و هواء تازه مماس گردد ، پوست از كيفيت هواء تازه خبر يابد .\r\nو ببايد دانست كه اين هوا كه نزديك ماست هواء محض نيست ، لكن با بخارها و دودها و غير آن آميخته است و از هر چيزى اثرى پذيرد .\r\nو از اين جهت باشد كه و با پيدا آيد ، سبب آن را كه عفونت بر هوا غالب شود و مزاج او منحرف و متغيّر گرداند ، و استنشاق هوا ضرورتست لاجرم امراضهاء مختلف عسر قتّال پيدا شود .\r\nو همچنين اندر هر فصلى از فصلهاء سال از طبع خويش بگردد و طبع آن فصل گيرد و بهتر آن باشد كه هر فصلى بطبع خاصه خويش باشد .\r\nو هر گاه كه فصلهاء سال از طبع خويش بگردد ، سبب بيماريها گردد .\r\nو بهترين هواها هواء باشد كه از بخار دريا و ديگر آبها\r\n\r\n","description":"","footnote":"","page_name":" 218 ","page_number":226},
  {"content":"\r\n\r\nو از بخار مرغزارها و بيشها و درختان بد چون انجير و گوز و بيدانجير و از بخار پاليز تره كه در وى كرنب و باقلى و سير و جرجير باشد و از بوى آهك و گلخن و از عفونتها دور باشد ، و اندر ميان درختان انبوه و ديوارهاء بلند نباشد ، و گذر او از جانب شمال گشاده بود ، و اندر تابستان بخار غبارناك و اندر زمستان نژم‌ناك نباشد و حركاتش معتدل باشد .\r\nو هواء گرم ، تن را لاغر كند و روى زرد كند و تشنگى آرد و دل را گرم كند و قوتها ضعيف كند و اندر رطوبتها فزونى عفونت پديد آرد ، و مردم سرد مزاج را سود دارد و همه خداوندان بيمارى سرد را سخت موافق و سازگار باشد و رطوبتها را تحليل كند و مسام بگشايد .\r\nو هواء سرد اندر بيشترين حالها مر تندرستى را موافق بود و مادتها را غليظ كند و فرو آراماند ، بدين سبب آماسها و خراجها كمتر افتد ، لكن زكام و نزله بسيار افتد و مسام بسته شود و سينه درشت گردد .\r\nو هواء تر مردم لاغر را سود دارد و پوست را نرم كند ، و هواء خشك ، ضد اين باشد .\r\nو هواء غليظ ، هوايى باشد كه اندر وى ستارگان خرد اندر شبها پديد نباشد و دم زدن اندر وى ناخوش بود . و هواء نژم‌ناك زيان‌كارتر از هواء غليظ باشد .\r\nو هواء خانه زيان‌كارتر از هواء صحرا باشد .\r\nو هر گاه كه هوا بد شده باشد ، و با پديد آيد ، و معنى و با آنست كه هوا بد شده باشد و بيمارى و مرگ بسيار افتد .\r\nو هر گاه كه و با پديد آيد سوختن عود و عنبر و كندر و مصطكى و صندل و سعد و لادن و قسط و چوب سرو و چوب گز و بادام تلخ سود دارد و اصلاح هوا بود .\r\nو سركه اندر خانه و حوالى خانه پراكندن سود دارد ، خاصه اگر اندكى انگزد در وى حل كنند .\r\n\r\nباب دوم از گفتار اول اندر تدبير حفظ الصّحه اندر تدبير فصلهاء سال\r\nاما اندر فصل بهار ، مادتها كه اندر زمستان اندر تن گرد آمده باشد و فسرده ، پيش از آنكه بحرارت تابستان گداخته و منبسط گردد ، كم بايد كرد از دو وجه :\r\nيكى آنكه از طعام كمتر و لطيف‌تر خورند و معده را از طعام لطيف نيز پر نكنند و هر بامداد ، پيش از طعام اندكى رياضت كنند و از طعام گرم و تر ، چون رشته و تتماج و گوشت بسيار و از شراب و از طعامهاء تلخ و شور\r\n\r\n","description":"","footnote":"","page_name":" 219 ","page_number":227},
  {"content":"\r\n\r\nو تيز پرهيز كنند .\r\nدوم آنكه استفراغ كنند تا ماده كمتر شود و اولىتر استفراغى اندر فصل بهار ، استفراغ خون باشد .\r\nو اندر فصل تابستان ، رياضت و طعام و شراب و جماع كمتر بايد كرد و آسودگى بايد گزيد . و شربت و غذا بايد كه ميل به خنكى دارد . و كسانى كه قى توانند كرد ، قى بايد كرد چند بار و مسهل قوى نشايد خورد ، و اگر ضرورتى بود آب ميوها و آب لبلاب و شراب بنفشه و شراب گل و خيارشنبر و سفوف بنفشه ، كفايت بود .\r\nصفت سفوف بنفشه ، بگيرند بنفشه خشك ، هفت درم يا ده درم ، بكوبند و به‌بيزند و باهم چندان شكر سوده بياميزند و با آب سرد بخورند .\r\nو فصل تابستان ، پيران را و خداوندان مزاج سرد را و بيماريهاء سرد را سود دارد .\r\nو اندر فصل خزان ، گوشت صيد و گوشت قديد و از جماع و از هرچه خشكى فزايد ، دور بايد داشت ، و شبها بر امتلاء معده نشايد خفت ، و جايگاه خنك نشايد خفت .\r\nو اندر گرماء نيم‌روز و خنكى بامداد ، خود را نگاه بايد داشت ، و اندر آب سرد نشايد نشست .\r\nو اندر آخر فصل ، استفراغى بايد كرد يا داروى مسهل تا تن از اخلاط كه از ميوهء خريفى تولد كرده باشد و جمع شده پاك شود ، و قى نبايد كرد .\r\nو شراب كهن را ممزوج بايد كرد .\r\nو اندر فصل زمستان ، رياضت ، بسيارتر و غذاها تمامتر بايد . و اگر زمستان ، طبع زمستانى ندارد ، غذاها به اندازه بايد خورد و رياضت تمام .\r\nعلى الجمله غذا اندر زمستان ، اسفيدباها بايد و قليه خشك و كباب مانند اين ، همه با دارچينى و كرويا و غير آن .\r\nو شراب صرف بايد خورد .\r\nو هر كه اندر زمستان بيمار شود ، زود تدبير استفراغ بايد كرد ، از بهر آنكه تا سبب قوى نباشد ، اندر سرماء زمستان مادتها حركت نكند ، و استفراغ اندر زمستان باسهال ، صواب‌تر از آنكه به قى .\r\n\r\nباب سيم از گفتار اول اندر تدبير حفظ الصّحه اندر تدبير مسكنها و خانها و شهرها\r\nهر مسكن كه افراشته‌تر ، هواى آن خنك‌تر و نسيم آن خوش تر و دم زدن در آن هوا آسان‌تر ، و هر مسكن كه نشيب‌تر ، هواى آن گرمتر و گرفته‌تر و بخارهاء آن بدتر و دم زدن اندر وى\r\n\r\n","description":"","footnote":"","page_name":" 220 ","page_number":228},
  {"content":"\r\n\r\nناخوش‌تر .\r\nو هر مسكنى كه از يك جانب آن كوه باشد و از ديگر جانب دريا ، هواى آن تر باشد و بارانها بسيار آيد ، و اگر زمين آن صلب باشد و خشك باشد و كوه آن سنگ باشد ، مضرت كمتر باشد .\r\nو اگر كوه ، گل باشد و زمين آن سست ، ترى آن زيان‌كارتر باشد .\r\nو اگر مزاج ولايت گرم باشد ، عفونتها و بيماريهاى عفونى بسيار افتد ، خاصه اگر مسكن اندر نشيب باشد .\r\nو اگر با اين حالها جانب شمال بسته باشد و دريا از جانب جنوب باشد ، و با و بيمارى اندر آن شهر بسيار بود .\r\nو مسكنى كه در ميان شوره و معدن گوگرد و نفط و مانند اين بود ، همه را اعتدال دور باشد و مسكنهاء بيابان ، خشك باشد و هواء آن درست ، و مسكن دريا تر باشد .\r\nمسكن كوهى ، خاصه اگر كوه مقابل مشرق باشد ، هواء آن درست باشد و مردم با قوّت و درازعمر و درشت‌سخن .\r\nو مسكن زمينى كه گل آن پاكيزه باشد و كوه و دريا از وى دور باشد ، هواء آن خوش و معتدل باشد .\r\nو مسكن كه در ميان آبدانها باشد و در ميان بيشه باشد ، بد باشد ، خاصه كه حشرات آبى و غير آن بسيار تولد كند .\r\nمسكنى كه بر ساحل دريا باشد ، هواء آن درست‌تر باشد ، از بهر آنكه دريا عفونت‌پذير نيست .\r\nو اگر نهاد شهر ، بد افتاده باشد و كسى خواهد كه خانه و مسكن خويش بر نهاد نيك بنا كند ، تواند كرد ، و اين‌چنان باشد كه خانه بلند بر آرد و غرفها سازد و همه خانها را روى سوى مشرق فكند ، و گذر شمال در وى گشاده كند و چنان سازد كه شعاع آفتاب اندر بيشترين خانها درآيد و سقف خانه بلند كند و دريچها فراخ كند .\r\n\r\nباب چهارم از گفتار اول از بخش دوم كه حفظ الصّحه گويند اندر جامهاء پوشيدنى و تدبير آن\r\nهر جامهء كه مردم پوشد ، نخست جامه از تن گرم شود ، پس ويرا گرم كند .\r\nو جامه گرم ، جامهء را گويند كه مردم را گرمى بسيارتر از آن دهد كه از تن وى پذيرد ، چون جامه پشمين و پوستين ، و اين از بهر آنست كه آنچه جامه از تن مردم پذيرد ، بخارى گرمست كه از تن او برآيد و اندر ميان درشتى و كيسهاء جامهء پشمين و اندر ميان موى پوستين بازماند و اندر وى جمع گردد و از وى به زودى جدا نشود .\r\nو چنان كه هواء سرد اندر تخلخل و مسام آن ، راه اندر آمدن نيابد ، بخار تن مردم ، همچنان به زودى راه بيرون شدن نيابد ، بدين سبب آن گرمى كه بايد ، نگاه\r\n\r\n","description":"","footnote":"","page_name":" 221 ","page_number":229},
  {"content":"\r\n\r\nدارد و جمع كند و فزون از آنكه يافته باشد ، باز دهد .\r\nو هم بدين سبب است كه قبا و صدرهء تنگ ، تن مردم را زود گرم كند و هواء خنك نيز اندر ميان تن مردم و ميان قبا راه نيابد .\r\nو جامه خنك ، آن جامه را گويند كه گرمى كم از آن باز دهد كه پذيرفته باشد و اين جامهء باشد متخلخل و مسام او گشاده و بخار تن مردم بدان مسام بيرون شود و اندر وى باز نماند و جمع نشود ، بدين سبب گرمى بيش از آن پذيرد كه باز دهد ، چون جامهء كتان و توزى و مانند آن ، و جامهء پنبه ميان اين و آن باشد . و ابريشم از كتان گرمتر است و از پنبه خنك‌تر ، اما گرمتر از بهر آنست كه حيوانيست و از جمله اجزاء اوست چون ، گوشت و پوست و غير آن ، و خنك‌تر از پنبه از بهر آنست كه املس است و زئبر ندارد چنان كه پنبه دارد .\r\nو جامه نرم خاصه آنچه خمل و زئبر دار تن را گرم كند ، جامه زمستانى باشد و آنچه به تن باز نگيرد و صقال گازر دارد ، جامه تابستان باشد .\r\nو جامه درشت ، تن را درشت كند و لاغر و پوست را سخت كند و جامهء نرم بر ضد اين باشد .\r\nو سمور و روباه و مرغزى ، پشت را گرم كند .\r\nو پوست بره نيز گرمست و گرمى سنجاب كمتر از گرمى بره و روباه است .\r\nو قاقم و سنجاب به يك‌ديگر نزديك است ، و حواصل گرم‌تر از هر دو است و هر سه جامه بهار و خزانست . و الله اعلم .\r\n\r\nباب پنجم از گفتار اول از بخش دوم از حفظ الصّحه اندر تدبير غذاها و احوال آن\r\nغذاء نيك چيزى باشد كه در وى هيچ معنى دارو نباشد ، چنان كه اندر تره و ميوه باشد ، و هرچه ازين نوع باشد كه در وى معنى دارو است ، آن را غذاء دوايى گويند ، آن را جز بر سبيل علاج نبايد خورد . از بهر آنكه هرچه گرمست خون را بسوزاند و صفرا زيادت كند ، و هرچه گرم نيست غليظ است ، ترى و بلغم آرد .\r\nلكن غذاء نيك نان پاكيزه است از گندم آفت نارسيده و گوشت گوسفند پختهء تندرست و آسوده و شيرينيها كه در خورد مزاج هر شخصى باشد .\r\nو بهتر و باينده‌تر ميوهء به غذا انگورست و انجير كه تمام رسيده باشد .\r\nاما انگور با رسيدگى بايد كه چند روز آونگ كرده باشند .\r\nو هر گاه كه از غذاء نيك اندر تن فضلها پديد آيد ، استفراغ بايد كرد بطريقى كه عادت\r\n\r\n","description":"","footnote":"","page_name":" 222 ","page_number":230},
  {"content":"\r\n\r\nدارند يا بطريقى كه آسان‌تر آيد .\r\nو هر گاه كه از غذاهاء دوايى چيزى خورده شود بر عقب آن چيزى بايد خورد تا مضرت آن باز دارد ، مثلا اگر خيار و كدو و كوك و مانند آن خورده شود و از مضرت آن ترسند ، مقدارى سير و گندنا و نعناع با آن يا بر عقب آن بخورند .\r\nو اگر سير و پياز و گندنا و مانند آن خورده شود ، چيزى چون كدو و برگ خرفه و كوك و خيار بر عقب آن بخورد .\r\nو اگر طعامى غليظ خورده شود كه از آن سدّه تولد كند ، چون هريسه و پايجه و نان فطير و حلواء نشاسته ، بر ضد آن چيزى سدّه گشاينده و لطيف‌كننده با آن به كار برد ، چون آبكامه و ترب به سركه ، و كبر به سركه و پياز به سركه ، و چگندر پخته و بخردل خوش كرده و ديگر روز سكنگبين خورند و طعام اندك‌اندك خورند .\r\nو اگر چيزى تيز و شور خورده شود بر عقب آن چيزى تر و تفه خورند ، چون خيار و كدو و مانند آن . و تفه چيزى را گويند كه طعمى قوى ندارد .\r\nو اندر زمستان يخنى و بوارد و مانند آن نبايد خورد ، و اندر تابستان بيشتر بوارد بايد خورد .\r\nو هر گاه كه شهوت راستينى پديد آيد اندر طعام خوردن ، تأخير نبايد كرد و چنان بايد كه دست از طعام بدارد و هنوز شهوت مىباشد .\r\nو پس از آنكه طعام تمام خورده باشد ، طعامى ديگر خوردن و معده گران كردن ، سخت بد باشد .\r\nو اگر روزى معده گران كرده شود ديگر روز بسيار نبايد خفت ، و رياضتى بسيار بكردن بآهستگى پس از آنكه از خواب برخيزند ، و اندكى گوارش موافق مزاج يا اندكى شراب صرف خوردن .\r\nو اندر خوردنيها ترتيب نگاه بايد داشت ، هرچه نازك‌تر و لطيف‌تر ، و آشاميدنى نخست بايد خورد ، مثلا نخست شوربا بايد آشاميدن پس ثريد خوردن ، پس گوشت .\r\nو از پس رياضت و رنج ، چيزهاى نازك چون شير و ماهى تازه و مانند آن نشايد خورد ، از بهر آنكه معده گرم شده باشد و چيز نازك ، زود اندر معده گرم تباه شود و اخلاط تباه كند .\r\nو كسى را كه غذا بد گواريده مىشود بر آن اعتماد نشايد كرد ، از بهر آنكه بروزگار ، اخلاط بد تولد كند و بسيار گردد و از آن بيماريها تولد كند .\r\nو بسيار غذاها است كه اندر آن نوعى مضرت است و گروهى با آن خو كرده باشند ، آن گروه را آن غذا به از غذاء ديگر باشد كه اندر آن هيچ مضرت نباشد و با آن\r\n\r\n","description":"","footnote":"","page_name":" 223 ","page_number":231},
  {"content":"\r\n\r\nخو كرده نباشد .\r\nو بسيار كسان باشند كه غذا اگرچه نيك باشد ، ايشان را زيان دارد ، آن كسها را از آن غذا پرهيز بايد كردن .\r\nچند گونه طعام مخالف خوردن اندر يك نوبت سخت بد باشد و مدت دراز اندر يك نوبت بودن بد باشد ، از بهر آنكه آنچه اندر اول نوبت خورند هضم پذيرد و آنچه اندر آخر نوبت خورند از آن دور افتد و هضم ناهموار گردد .\r\nو بهترين نوبتهاء طعام خوردن آنست كه اندر دو روز ، طعام سه بار خورند ، يك روز بامداد و شبانگاه و ديگر روز نماز پيشين .\r\nو هر كه اندر يك روز دو بار خوردن عادت دارد اگر به يك بار اندر آيد ضعيف شود ، و هركه به يك بار عادت دارد ، اگر به دو بار خورد ، كسلانى و ضعف و امتلا پديد آيد .\r\nو خداوند معده گرم را صواب آن باشد كه بامداد ، چند لقمه نان با شراب غوره ، يا با شراب انار ، يا با شراب ليمو و مانند آن بخورد ، پس برياضت و حركت مشغول شود .\r\nطعام بايد كه پراكنده و اندك‌اندك خورد و هرگه كه گرسنه گردد و صفرا را بچنين تدبيرى ساكن كرده نباشد ، صفرا اندر معده وى بسيار گردد و طعامها را كه خورده تباه كند .\r\nو هر گاه كه حسّ آن بيابد كه طعام تباه شد ، زود معده و روده را از آن پاك بايد كرد ، و طبع را نرم كردن به شراب آلو و شراب بنفشه ، و اگر قى تواند كرد به آب گرم و سكنگبين قى بايد كرد ، يا نخست صفرا را ساكن كردن به شراب انار و شراب غوره و غير آن ، پس طعام خوردن .\r\nو هر كه از پس طعام بخواهد خفت ، لختى ببايد رفت بآهستگى تا طعام از فم معده فرو رود پس بخسبد .\r\nو هر كه اندر تندرستى هر گاه كه طعام خورد تن او گرم شود ، ويرا چندان طعام كه كفايت او باشد به يك بار نبايد خورد و بتفاريق بايد خورد .\r\nو هر كه رياضت كمتر كند ، قوت هاضمه او ضعيف باشد ، و مردم پير همچنين باشد ، طعام كمتر و لطيف‌تر بايد خورد ، و گوشتهاء قوى نشايد خورد ، به گوشت مرغ و مرقه قناعت بايد كرد .\r\nخداوند صفرا را غذاى سرد و تر بايد خوردن چون كشك جو و قليه خيار و قليه كدو و ماش مقشّر با كدو و كوك و اباهاى ترش كه از غوره و آلو و نيشو و دوغ پالوده سازند و مانند آن .\r\nو غذاهاء خداوند سودا بايد كه ميل به ترى دارد و اندك مايه گرم باشد ، چون رشته و اسفيدباها و شورباى گوشت بره فربه ، و خايه مرغ و مرغ فربه نيم‌برشت .\r\nو مبرود و مرطوب را غذا گرم و\r\n\r\n","description":"","footnote":"","page_name":" 224 ","page_number":232},
  {"content":"\r\n\r\nلطيف‌كننده بايد ، چون نخودآب و اسفيدباها به گنجشك و كبك و تذرو و آهو و بط فربه و توابل دارچينى و كرويا و زيره و سعتر ، و مرطوب را خاصه قليهء خشك و قليهء آب‌كامه به سعتر و اندكى سير و گوزمغز .\r\nو قليهء خشك از گوشت سرخ بايد ساخت كه سپيدى از وى جدا كرده باشند و بروغن گوز بريان كرده يا بروغن زيت يا بروغن زردآلو .\r\nو غذا لطيف و سبك چون گوشت جوژه مرغ خانگى و گوشت درّاج و طيهوج و مانند آن ، تندرستى بهتر نگاه دارد و از آن فضول كمتر خيزد .\r\nو غذاها غليظ قوت بيش دهد .\r\nو هر كه غذا غليظ از بهر قوت خورد بر گرسنگى راستين بايد خورد و به اندازه بايد خورد كه قوت معده آن را هضم كند تمام ، تا همه قوت گردد و فضول ، تولد نكند .\r\nو لونهاء بسيار اندر يك نوبت بسيار نبايد خورد از بهر آنكه قوت معده اندر هضم الوان بسيار ، عاجز آيد و متحير بماند و هضم آن ، تمام و هموار نيايد و بيشتر فضول گردد .\r\nو بر يك لون اختصار بايد نمودن و بدان قناعت كردن .\r\nو غذاهاى خشك چون گاورس و عدس و گوشت نمكسود ، شهوت طعام ناقص كند و لون بشره تباه كند و طبع خشك دارد .\r\nو غذاهاء چرب ، شهوت طعام ببرد و معده را ضعيف كند و گرانى و كسلانى آرد .\r\nو غذاهاى سرد ، سستى و گرانى كند ، و ترشيها اعراض پيرى پديد آرد .\r\nو غذاهاء شور و تيز ، چشم را زيان دارد .\r\nو بسيار غذاهاست كه اندر يك روز و يك نوبت ، دو بهم نشايد خورد چون دوغ‌با و غوربا ، و هيچ دو از پس انار ترش و از پس آلو و شفتالو و زردآلو نشايد خورد . و كرنج با چيزى كه از سركه سازند نشايد خورد .\r\nكبوتربچه و سير و پياز و خردل ازين هيچ با يك‌ديگر نشايد خورد .\r\nو گوشت نمكسود و سركه و سير نشايد پخت . و جغرات و شير و ماهى تازه و انجير اندر يك مجلس و اندر يك روز نشايد خورد كه بيم باشد كه بهق و برص آرد .\r\nاز پس ميوه تر آب يخ نشايد خورد ، انگبين و خربزه از پس يك‌ديگر نشايد خورد .\r\nسير و پياز به يك جا نشايد خورد .\r\nگوشت بريان كه از تنور برآيد ، نشايد پوشيد و اگر پوشيده باشد ، نشايد خورد .\r\nبسيار خوردن پياز ، كلف و سرگشتن آرد . شير و شراب اندر يك روز خوردن ، نقرس آرد .\r\nاز پس فصد و حجامت ، چيزى شور خوردن گر و بهق آرد .\r\nسركه در چيزى كه از مس و ارزيز و روى باشد نشايد داشت ، و روغن و شير اندر جاى\r\n\r\n","description":"","footnote":"","page_name":" 225 ","page_number":233},
  {"content":"\r\n\r\nمس و روى نشايد داشت .\r\nماهى تازه و شير و خايهء مرغ و پنير تر به يك جا نشايد خورد .\r\nباقلى و جغرات به يك جا نشايد خورد .\r\n\r\nباب ششم از گفتار اول از حفظ الصّحه اندر تدبير آب\r\nآب ، سرد و تر است و باشد كه بسبب نزديكى با آتش يا بسبب گرمى هوا ، گرمى عارضى پذيرد بىآنكه چيزى با وى بياميزد .\r\nو همچنين بسبب سردى هوا ، سردى عارضى پذيرد ، بىآنكه چيزى سرد با وى بياميزد تا طبع او بگردد .\r\nو هرگز آب ، خشكى نپذيرد ، مگر آن وقت كه بفسرد .\r\nاما فعل خاصه آب ، ترى كردن است و اگر آبى باشد كه گرمى يا خشكى از وى پديد آيد ، سبب آن چيزى زمينى باشد كه با وى بياميزد يا كيفيتى عاريتى كه در وى پديد آيد .\r\nآب باران ، ترى فزون از ديگر آبها دارد و باران زمستانى ، خالص‌تر از باران تابستانى باشد ، از بهر آنكه حرارت آفتاب اندر زمستان ، ضعيف باشد ، بخارهاء غليظ نتواند كشيد و بخارهاء سوخته و غبارها نباشد يا كمتر .\r\nو باران تابستانى بر خلاف باران زمستانى باشد ، و بارانهاء بهارى ميان اين و آن باشد .\r\nو آب باران اگرچه سخت نيك باشد ، زود عفن گردد ، از بهر آنكه لطيف است و لطيف زود اثر پذيرد و اگر بپزند دير عفن شود .\r\nيخ كه از آب نيك فسرده شود و برف كه بر زمين پاك افتد ، فرقى نيست ميان آنكه در آب افكنند ، يا آب را از بيرون بدان سرد كنند .\r\nآب سرد عصبها را زيان دارد ، بدين سبب خداوند اوجاع مفاصل را و كسانى را كه اندر عضوى عصبانى علتى و عارضى دارند ، چون معده و مثانه زيان دارد و خداوندان بيماريهاء سرد و تر را و خداوند نقرس بلغمى را و خداوند رعشه و استسقا و فالج را سخت بد باشد .\r\nآب دريا و آب شور ، مردم را لاغر كند و همه خداوندان بيماريهاء سرد و تر را و خداوند نقرس بلغمى را و رعشه و فالج و استسقا را و خداوند ريشها و دملها را سود دارد .\r\nو اگر آب خوش را نمك درافكنند و بپزند يا چند روز اندر آفتاب نهند ، بجاى آب دريا شود .\r\nو آب شور خوردن ، خون را تباه كند و خارش آرد و نخست اسهال آرد ، پس طبع را خشك كند .\r\nو آب تلخ هميشه اسهال آرد .\r\nو از آب تيره سدّه\r\n\r\n","description":"","footnote":"","page_name":" 226 ","page_number":234},
  {"content":"\r\n\r\nو سنگ گرده و مثانه تولد كند .\r\nآب گرم طعام را بر سر معده آرد و تشنه را خرسندى ندهد .\r\nآب سرد باعتدال ، همه تندرستان را آسوده دارد و معده گرم را همچون گوارش بود و دل گرم را بجاء هواء خنك بود و بخارها از دماغ باز دارد و نگذارد كه خون و ديگر اخلاط ، تباه شود و عفونت باز دارد لكن آنجا كه مىبايد ماده پخته شود ، زيان دارد .\r\nو آب گرم منش گشتن آرد و اگر سخت گرم باشد بادها را بشكند و قولنجى را سود دارد و تشنگى دروغ باطل كند و معده را بشويد و خداوند نزله و ماليخوليا و خداوند درد چشم را سود دارد و ادرار كند و حيض فروآرد .\r\nآب چاه و كاريز بقياس به آب جوى ، بد باشد .\r\nو آب جوى و آب چاه باهم نبايد آميخت .\r\nو آب ايستاده خاصه آنكه در ميان درختان و ميان نى باشد ، سخت بد باشد ، سپرز را بزرگ كند و همه احشا را زيان دارد و باشد كه باستسقا ادا كند و خصلتهاء بد بسيار دارد .\r\nو آبهاء بد را بصلاح توان آورد ، بتدبيرهاء بسيار و آسان‌تر و بهتر آنست كه آب را با خاك پاكيزه بياميزند ، خاصه خاك شهر خويش و بجنبانند و بنشانند .\r\nكمترين تدبيرى آنست كه بپزند و بنشانند ، و اگر همچون گلاب بچكانند ، سخت نيك باشد .\r\nو آب غليظ با شراب بايد خورد گر با سير ، و آب شور با سركه و سكنگبين و اگر چيزى قابض چون خرنوب و حبّ الآس و مانند آن در وى افكنند يك شبانروز ، مضرت باز دارد .\r\nآب زاك با شراب خورند يا چيزى كه طبع را نرم كند و آب تلخ با چيزى چرب و شيرين خورند ، و آب تيره با سير خورند .\r\nو ترياق همه آبهاء مخالف ، پيازست خاصه به سركه پرورده .\r\nو با آب ايستاده هيچ چيز گرم نشايد خورد ، چيزهاء خنك بايد خورد .\r\nو آنجا كه آب اندكى بود و روزگار گرم ، آب را با سركه بياميزند ، تشنگى كمتر آرد .\r\nو اگر تخم خرفه بكوبند و با سركه بياميزند و نان در وى زنند به آب كمتر حاجت آيد .\r\nو بر سر طعام آب بسيار نشايد خورد ، و اگر كسى را صبر نباشد ، اندكى آب سرد ببايد مزيد ، و هر چه سردتر تشنگى زودتر نشاند .\r\nو صبر كردن بر تشنگى ، مرطوب و مبرود را سود دارد و محرور را زيان دارد .\r\nو آب خوردن ناشتا و از پس رياضت و گرمابه ، سخت زيان دارد و جگر و گرده را سرد كند و بيم باشد كه باستسقا ادا كند .\r\nو اگر كسى را از آب خوردن ناشتا صبر نباشد ، آب با شراب ممزوج كند ، زيان\r\n\r\n","description":"","footnote":"","page_name":" 227 ","page_number":235},
  {"content":"\r\n\r\nكمتر كند .\r\nو اندر زمستان ، شراب كه به آب ممزوج كنند ، ناشتا خورند گرم كرده بايد ، و اندر تابستان سرد بايد .\r\nو آب خوردن بشب كه از خواب بيدار شوند زيان دارد ، خاصه اگر تشنگى را سببى نباشد ، لكن محرور را و مخمور را باشد كه زيان ندارد .\r\nو از پس طعام گرم ، آب سرد زيان دارد ، و اگر چاره نباشد ، آب را زمانى در دهان نگاه بايد داشت ، پس فرو بردن .\r\nو اگر تشنگى دروغين غلبه كند صبر بايد كرد و بخفتن ، از بهر آنكه طبيعت اندر خواب آن ماده را كه تشنگى مىآرد پزاند و تحليل كند .\r\nو اگر بر تشنگى دروغين آب خورده شود ، تشنگى زيادت گردد ، از بهر آنكه ماده مدد يابد و قوىتر شود .\r\nتخم باديان و آب باديان تر ، تشنگى را زايل كند .\r\n\r\nباب هفتم از گفتار اول از حفظ الصّحه اندر تدبير شراب و منفعت و مضرت آن\r\nاگرچه اندر دين اسلام ، شراب حرامست ، از بهر آنكه اندر ملتهاء ديگر مباح بودست و طبيبان سود و زيان آن اندر كتب آورده‌اند ، و بعضى مردمان از اهل اسلام ، لذت و منفعت آن مىطلبند ، از آنجا كه طريق طب است ، شرط آنست كه منفعت و مضرت آن ياد كرده شود .\r\nاما منافع شراب آنست كه مزاج و حرارت آن مناسب حرارت غريزى است ، و بدين سبب است كه حرارت غريزى بفزايد ، و طعام را نيك بگوارد ، و خلطهاء خام را بپزاند و بگدازاند ، بعضى باسهال و بعضى بادرار بول و بعضى به عرق و بعضى بقى دفع كند و از بهر اين است كه هركه شراب خوردن عادت دارد ، هرگاه كه دست از آن كوتاه كند ، هضم او ناقص گردد و حرارت غريزى و قوتهاء اندامهاء او همه ضعيف شود ، و خلطها كه باسهال و بادرار و به عرق و بقى دفع شدى اندر تن بماند و بسيار گردد و بدان سبب علتهاء گوناگون تولد كند .\r\nو منافع ديگر آنست كه رنگ روى را برفروزاند و قوت روح و قوتهاء اندامها را مدد كند و رگها را از اخلاط بد بشويد و شهوت كلبى ببرد و قولنج و سدّه بگشايد و رگها را فراخ كند ، و غذا را به همه تن برساند ، بدين سبب ناقه را سود دارد و فربه كند ، و خواب خوش آرد .\r\nو مضرت زهرهاء سرد را باز دارد ، چون افيون و شوكران و مانند آن ، و كژدم گزيده را\r\n\r\n","description":"","footnote":"","page_name":" 228 ","page_number":236},
  {"content":"\r\n\r\nشراب قوى گرم كرده آرام دهد .\r\nلكن اين منفعتها آن وقت باشد كه بوقت و اندازه به كار برند ، و هرگاه كه از اندازه بگذرد همه مضرت گردد ، از بهر آنكه منفعت بزرگ اندر شراب آنست كه حرارت غريزى را مدد كند و هرگاه كه بسيار خورده آيد ، حرارت ضعيف گردد ، از بهر آنكه شراب ، حرارت غريزى را غذاست ، و غذاپذيرنده آنگاه قوى گردد و آنگاه غذا پذيرد كه غذا باندازهء قوت او باشد .\r\nو هر گاه كه غذا افزون‌تر شود ، و قوت هاضمه و غاذيه از تصرف كردن اندر آن عاجز آيد ، و چون اين دو قوت عاجز آيند ، ناچار غذاپذيرنده غذا نيابد و ضعيف شود .\r\nو حال حرارت غريزى با شراب بسيار ، همچون حال آتش اندك بود كه هيزم بسيار بر وى نهند ، تا چنان كه آتش اندك از فروزانيدن هيزم بسيار ، عاجز آيد ، حرارت غريزى همچنان از هضم شراب بسيار عاجز آيد و ضعيف گردد و بدين سبب است كه هر گاه كه افراط كند ، بيم باشد كه مفاجا اندر ميان شراب خوردن يا اندر خواب مستى هلاك شود ، از بهر آنكه شراب زود با خون بياميزد و رگهاء همه تن و اندامها ممتلى گردد و هوا كه مدد روح است اندر رگها و منفذهاء شش و منفذهاء دل راه نيابد ، در حال مفاجا فرو ميرد .\r\nو مضرتهاء ديگر وسواس است و ماليخوليا و غفلت و كندفهمى و رأى ناصواب و خيرگى چشم و تباه شدن حاستها و ترسيدن اندر خواب و بيدارى بىسببى و سكته و صرع و رعشه و فالج و نقرس و سرسام و خناق و ديوانگى ، و تبهاء محرقه و هذيان و استسقاء ، و چگونگى تولد اين علتها اندر كتاب ذخيره ياد كرده آمدست .\r\nو ببايد دانست كه بعضى مردمان باشند كه هرگاه كه قدحهاء بزرگ خورند ، دير مست شوند ، و اگر قدحهاء كوچك خورند زود مست شوند ، از بهر آنكه معده و جگر ايشان گرم نباشد و آن قدح بزرگ ، بخار بر نتواند انگيخت و چون بخار بدماغ بر نشود ، دير مست شوند ، و از قدح كوچك ، بخار زودتر تواند انگيخت ، بدين سبب دماغ زودتر از بخار شراب ممتلى گردد و زود مست شوند .\r\nو ببايد دانست كه محرور را شراب سپيد و رقيق ، موافق‌تر باشد ، و اگر شراب قوى را اندر كعك كوفته بچكانند ، رقيق شود خاصه اگر ممزوج كنند .\r\nو شراب زرد ، قوىتر باشد و هرچه رنگين‌تر و قوىتر پيران را و مرطوبان را شايد .\r\n\r\n","description":"","footnote":"","page_name":" 229 ","page_number":237},
  {"content":"\r\n\r\nو شراب سياه ، غذا بيش دهد ، لكن حرارت آن كمتر از حرارت شراب زرد باشد ، خاصه شرابى كه رنگ آتش دارد .\r\nو شراب كه طعم و بوى آن ضعيف باشد ، محرور را شايد ، لكن از معده دير بيرون شود .\r\nو شراب ريحانى يعنى لطيف و خوش‌بوى و خوش‌طعم ، خداوند خفقان و غشى را شايد .\r\nو شراب ناخوش‌بوى ، دماغ را زيان دارد و اخلاط بد ، فزايد .\r\nشراب شيرين فربه كند و آواز صافى كند ، لكن دير گوارد و از وى سدّه تولد كند و جگر و سپرز را زيان دارد .\r\nشراب تلخ زود گوارد و سدّه بگشايد و خلط خام بلغمى را لطيف كند .\r\nشراب رقيق زود بر رگها گذرد و بدماغ رسد و زود مست كند و ادرار بول بيشتر كند ، شراب غليظ بر خلاف اين باشد .\r\nو از شراب خام ناجوشيده ، مستى و هشيارى زودتر باشد و نشاط زيادت كند و خون صافى كند ، لكن از مداومت آن دهان ناخوش گرداند و دماغ را ترى فزايد .\r\nشراب جوشانيده ، آنچه تلخ باشد گوارنده باشد و هشيارى از وى دير باشد و خمار قوى و نشاط آن همچون نشاط خام باشد . و آنچه شيرين باشد اندر مثانه سنگ و ريگ پديد آرد و باشد كه سدّه افكند و باستسقا ادا كند .\r\nو شراب ميويزى را حرارت و رطوبت كمتر از شراب انگورى باشد و غذا كمتر دهد و نفخ كند و كسانى را كه مزاج ايشان سرد و خشك باشد ، نشايد و پيران را هم بدين سبب نشايد .\r\nو از انواع شرابها كه از كرنج و گاورس و غير آن كنند ، فعل و منفعت آن نباشد جز آنكه دماغ را ممتلى كنند .\r\nو شراب كهن ، حكم آن حكم دارو است . و شراب تمام نارسيده ، جگر را زيان دارد و باشد كه اسهال كبدى آرد .\r\nو محرور را شراب بر غذاهاء موافق مزاج بايد خورد ، چون غوره‌با ، و ريواج‌با و مانند آن و نقل انار و ليمو و ترشى ترنج بايد خورد .\r\nو آن را كه شراب صداع آرد نقل آبى و نقل انار بايد خورد و اندر ميان هر دو سه شرابى اندكى آب سرد خوردن تا قوت شراب از دماغ باز دارد .\r\nو آن را كه معده گرم و ضعيف باشد ، نقل حبّ الآس و آبى ترش بايد كرد و اگر معده سرد باشد ، نقل كمونى و سعد و قرنفل و پوست ترنج بايد كرد .\r\nو آن را كه شراب غثيان\r\n\r\n","description":"","footnote":"","page_name":" 230 ","page_number":238},
  {"content":"\r\n\r\nو قى آرد ، نقل زيره و نمك بايد كرد ، و پوست پسته كه بر ظاهر سفال او باشد .\r\nو شراب خوردن ناشتا دماغ را و عصبها را زيان دارد و تشنج آرد و خرد زايل كند .\r\nمستى متواتر ، مزاج جگر و دماغ را تباه كند و بيمارى عصبها آرد و بيم بود كه سكته و مرگ مفاجا باشد .\r\nو كودك نارسيده را شراب ، سخت زيان دارد ، حرارت غريزى را ضعيف كند و به تحليل ناقص كند .\r\nكسى كه خواهد كه از مستى زود هشيار شود ، سركه با آب بياميزد ، مقدار سه پياله و بازخورد ، و دوغ ترش و ترف گداخته خورده و كافور و صندل بويد ، و روغن گل و سركه بر سر مىنهد .\r\nو كسى را كه خواهد كه مست شود تا جراحتى يا غير آن علاج كند ، بزر البنج و قشور اليبروج اندر آب بپزند تا آب سرخ شود ، آن آب با شراب بياميزند و بدهند ، و اشنه اندر شراب ، فرغار كنند و با عود خام و آن شراب بپالايند و بدهند ، زود مستى كند .\r\n\r\nباب هشتم از گفتار اول از حفظ الصّحه اندر تدبير خواب و بيدارى\r\nبهترين وقت خواب آن وقت باشد كه طعام از فم معده گذشته باشد و در قعر معده افتاده و قوت هاضمه اندر آن تصرف كرده . و بر معده خالى خفتن ، حرارت غريزى را ضعيف كند و تن را لاغر كند .\r\nو خواب روز ، بيمارى رطوبتى و نزله آرد خصوصا اندر زمستان و رنگ روى را تباه كند و تن را سست كند و كسلانى آرد و سقوط شهوت آرد .\r\nزيان‌كارترين چيزى خداوند مزاج سرد را بسيار خفتن است و كسى را كه بروز خفتن عادت دارد ، بتدريج از آن عادت ببايد گشت ، و خواب روز بجاء خواب شب نه‌ايستد .\r\nو هنگام خفتن نخست بر پهلوء راست بايد خفت يك زمان ، پس به پهلوء چپ بازگشتن و شكم را گرم بايد داشت و چيزى گرم چون سمور و مانند آن بر شكم بايد پوشيد .\r\nو اگر بر شكم خسبد حرارت جمع شود و غذا نيك هضم شود .\r\nو به پشت بازخفتن زيان دارد ، از بهر آنكه فضلهاى دماغى كه منفذهاء آن سوء پيش است چون بينى و كام ، بدين منفذها بايد كه فرود آيد ، بسبب باز خفتن به پشت سوى پس ميل كند و به سينه و عصبها فرود آيد ، نزله و سل و درد عصبها و فالج و درد پشت تولد كند ، و از آنچ اندر\r\n\r\n","description":"","footnote":"","page_name":" 231 ","page_number":239},
  {"content":"\r\n\r\nدماغ بماند ، كابوس و صرع و سكته و بىخوابى تولد كند .\r\nو بىخوابى و شب ناخفتن گوهر دماغ را كم كند و طعام و شراب ناتمام و ناگواريده بماند و قوت را ضعيف كند .\r\nو خواب بامداد ، زيان دارد ، از بهر آنكه شب غذا هضم يافته باشد و معده خالى باشد ، همچنان باشد كه بر گرسنگى خفتن .\r\nو آوازهاى پيوسته و هموار و معتدل چون آواز آب و درخت و آواز آسيا و مانند آن ، مردم تندرست را خواب آرد .\r\nو ماندگى و رنج را ماليدن بسيار و شراب ممزوج خواب آرد .\r\nو آن را كه از بىخوابى ، رنج باشد ، نگذارند كه تكيه كند و چشم فراز كند و اطراف او ببندند و از اندك مايهء غنودنى كه باشد ، باز دارند و جماعتى سمرها گويند و كتاب خوانند ، چنان كه ملول گردد و مانده شود ، پس به يك بار از پيش او برخيزند و روشنايى بردارند ، در حال بخسبد . و الله اعلم .\r\n\r\nباب نهم از گفتار اول از حفظ الصّحه اندر تدبير حركت و سكون\r\nببايد دانست كه از بهر آنكه حرارت غريزى از سببهاء بيرونى و ز اندرونى اثرها مىپذيرد و اندك‌اندك به تحليل خرج مىشود ، حاجت است بدانكه عوض آنچه بخرج مىشود ، باز آوردن و او را مددى دادن هم از گوهر او ، از بهر آنكه هر حرارت كه به تن مردم رسد از اندرون يا از بيرون همه غريب است و از گوهر او نيست .\r\nو حرارتى كه مدد حرارت غريزى را شايد و از گوهر اوست ، حرارتى است كه از حركت اندامها تولد كند ، از بهر آنكه هرگاه كه مردم حركت كند ، اندامهاء او گرم شود و حرارت غريزى را بدان سبب برافروزد و مددى يابد هم از گوهر خويش ، اين حركت را رياضت گويند .\r\nو اصلى بزرگ اندر ترتيب نگاه داشتن رياضت ، تندرستى است ، از بهر آنكه به حركت رياضت ، حرارت غريزى برمىافروزد ، و فضله‌يى كه در تن مانده باشد از غذاء روز گذشته به تحليل خرج مىشود .\r\nو بهترين وقتى رياضت را آن وقت است كه طعام روز گذشته هضم يافته باشد و طبع اجابت كرده و روده از فضلهء طعام خالى شده .\r\nو نخست كه برياضت مشغول خواهد شد ، ببايد فرمود تا اندامها بمالند ، ماليدنى نرم و بتدريج سخت‌تر مىمالند تا به آخر سخت بمالند ، پس برياضت مشغول شوند .\r\nاين ماليدن را ماليدن استعداد گويند و چون از رياضت فارغ شوند ،\r\n\r\n","description":"","footnote":"","page_name":" 232 ","page_number":240},
  {"content":"\r\n\r\nديگرباره بمالند ، ماليدنى نرم و اندر ميان اين ماليدن دوم ، چند بار اندامهاء خويش را بكشد و بيازد و نفس باز گيرد چندانكه تواند تا فضلها كه برياضت دفع نشدست ، بدين طريق دفع شود ، اين ماليدن دوم را طبيبان ماليدن استرداد گويند .\r\nو رياضت چندانكه رنگ روى افروخته مىشود و حركت بنشاط مىتواند كرد ، و هرگاه كه مانده خواهد شد و عرق آمدن گيرد ، از رياضت باز ايستد .\r\nو رياضت بر گرسنگى زيان دارد .\r\nو انواع ماندگيها كه از رياضت و غير آن پديد آيد سه نوع است ، قروحى و تمدّدى و ورمى ، و گروهى گفته‌اند كه نوعى ديگر است و آن را قشفى گويند .\r\nاما قروحى چنان باشد كه اگر دست بر وى نهند يا حركتى كنند ، المى يابد ، چنان كه از قرحه يابند و سبب آن فضلهء باشد رقيق بسيار و حرارتى قوى كه اندامها را گرم كند و گوشت و پيه را بگدازد و اندر نواحى پوست اندامها پراكنده كند .\r\nو اگر اين فضله بسيارتر بود ، سرما اندر پشت مىيابد و اگر سخت بسيار بود ، لرزه و تب تولد كند و علاج آن اندر آبزن نشستن باشد و ماليدن نرم بروغنهاء گشاينده چون روغن بابونه و روغن شبت و روغن بيخ خطمى و گرمابهء فاتر ، و غذا چيزى لطيف دهند چون فرّوج كه به آب غوره و نلك و كشك جو پزند ، و چون قليهء كدو و اسفاناخ و ماش مقشّر .\r\nو ماندگى تمددى ، چنان كه مردم پندارد كه اندامهاء او كشيده شدست و امتلا و حرارتى همى يابد اندر همه رگها و بندها و حركت دشوار تواند كرد ، و سبب اين فضلهاء باشد كه اندر عضلها مانده بود يا بادى و علاج آن گرمابه باشد و آبزن و روغنها كه در علاج قروحى ياد كرده آمد .\r\nو اگر اين ماندگى نه از رياضت تولد كرده باشد ، از استفراغ چاره نباشد .\r\nو ماندگى ورمى ، نوعى است كه تن گرم باشد و عضلها و رگها ممتلى و اگر دست بر وى نهند ، المى يابد ، چنان كه عضوى آماسيده باشد و سبب آن همچون سبب تمددى باشد .\r\nو علاج آن به سه چيز تمام باشد ، امتلا را استفراغ بايد كرد و كم خوردن ، و حرارتها را بشربتهاى خنك تسكين دادن ، و باقى فضلها را كه اندر عضلها باشد و الم آن را بگرمابه و آبزن و به تمريخ و آسايش علاج كردن .\r\nو ماندگى قشفى ، چنان باشد كه پندارد كه اندر اندامها خشكى است و سبب آن رنجى باشد كه عرق بسيار كند ، يا اندر هواء\r\n\r\n","description":"","footnote":"","page_name":" 233 ","page_number":241},
  {"content":"\r\n\r\nگرم سفرى يا رنجى اتفاق افتد و روزه و كم خوردن و علاج آن آبزن باشد و گرمابه و تمريخ و شربت كشكاب و روغن بادام و شكر ، و لعاب اسبغول و شكر ، و غذا پايجه اندر كشكاب پخته دهند و مانند آن . و الله اعلم .\r\n\r\nباب دهم از گفتار اول از حفظ الصّحه اندر تدبير استفراغ بداروهاء مسهل\r\nببايد دانست كه مردم تندرست و كودك را و مردم پير را و خشك‌اندام را و لاغر را و كسى را كه گوشت عضلهاء شكم او اندك باشد ، و كسى را كه قوت ضعيف باشد .\r\nو كسى را كه عضلهاء زبان ضعيف باشد و اين كس باشد كه اندر سخن بجاء حرف سين حرف ثا گويد ، و كسى را كه اندر تن او خون زيادت از ديگر خلطها باشد ، اين چند گروه را كه ياد كرده آمد ، داروى مسهل نشايد خورد .\r\nو نيز اندر فصل گرما و سرما نشايد خورد ، خاصه اندر فصل گرما ، بيست روز پيش از برآمدن شعرى و بيست روز پس از برآمدن او هيچ‌كس را نشايد كه داروى مسهل خورد و نه فصد شايد كرد و نه حجامت الّا كه ضرورتى باشد سخت ، فصد كنند و شرط احتياط و تسكين بجاى آرند .\r\nو مباشرت نيز نبايد كرد خاصه در ايام باحور ، و اول باحور ، نوزدهم روز باشد از ماه تموز .\r\nو برآمدن شعرى در روزگار بقراط به اول ايام باحور اتفاق افتادست ، بدين سبب اين مدت كه ياد كرده آمد از دارو خوردن نهى كرده است .\r\nو بيست روز پيش از برآمدن شعرى و بيست روز پس از برآمدن او را حدى نهادست ، در جمله ده روز از آخر حزيران و جمله ماه تموز ، هيچ استفراغ نبايد كرد .\r\nو كسى را كه شادى بزرگ يا غمى بزرگ يا مهمى و انديشهء بزرگ دارد ، دارو نشايد خورد . و بسيار خوردن داروى مسهل ، عادتى ناستوده است ، از بهر آنكه دارو خوردن بسيار ، احشا را و قوتها را ضعيف كند و كسى كه دارو خوردن آزموده نباشد ، طبيب نشايد كه او را دارو دهد ، و صواب آن باشد كه بغذاء لطيف و اندك ، تدبير او مىكند و اگر چاره نباشد ، چيزى لطيف دهد از آن انواع كه پستر ياد كرده آيد .\r\nمردم خشك‌مزاج را داروى نرم و لغزاننده فزون از آن استفراغ آرد كه داروى تيز .\r\nداروخوار نخست بايد كه تن را بژارده دارو خوردن كند\r\n\r\n","description":"","footnote":"","page_name":" 234 ","page_number":242},
  {"content":"\r\n\r\nتا مقصود بىمضرت بحاصل آيد و اين‌چنان باشد كه چند روز چيزى كه احشا را ضعيف كند نخورد و معده را مراعات كند و گذرهاى دارو گشاده و طبع را نرم دارند و خلط را پزانيده ، پس مسهل خورد .\r\nو آن ساعت كه مسهل خورد طعام بايد كه هضم شده باشد و شهوت طعام ديگر هنوز ناجنبيده . و دارو سخت شيرين نبايد تا معده آن را بعوض غذا قبول نكند و به هضم آن مشغول نشود .\r\nو اگر دارو قوى باشد ، بيش از آنكه در كار آيد ، خفتن ، دارو بهتر كار كند ، و پس از آنكه در كار آيد نبايد خفت و اگر بخسبد فعل دارو باطل شود .\r\nو اگر دارو نرم و لطيف باشد و داروخوار پيش از آنكه دارو كار كند بخسبد ، دارو كار خويش نكند يا كمتر كند .\r\nو آب گرم پس از داروى مطبوخ ، قوت دارو ضعيف كند از پس حبهاء قوى اگر در كار تقصيرى رود ، زود آب گرم و شور ، آن را دفع كند و در كار آرد .\r\nو اگر يك درم سنگ مصطكى سوده با همچندان شكر بخورد ، داروى را يارى تمام كند ، و تا دارو تمام كار نكند طعام و شراب نبايد خورد .\r\nو اگر معده سخت گرم بود و صبر كردن احتمال نكند ، پيش از دارو بزمانى اندك ، چند لقمه نان اندر شراب ، ثريد بايد كرد و به خوردن ، يا شربتى كشكاب و يا آب انار .\r\nاگر كسى را بفصد و يا اسهال حاجت آيد ، نخست مسهل بايد داد و اگر كسى را دارو كار نكند ، تاسه و بىآرامى و تمدّد اندر اعضا پديد آيد ، شيافى يا حقنه به كار بايد داشت يا دو مثقال مصطكى سوده با شكر اندر آب گرم ببايد داد تا معده و احشا را قوت دهد و داروى ، اخلاط بد را دفع كند .\r\nو اگر رگها ممتلى گردد و چشمها بيرون خيزد ، رگ بايد زد .\r\nو بسيار باشد كه آبى و سيب ، غثيان كه از دارو باشد ، دفع كند و دارو را در كار آرد .\r\nو اگر اين اعراض تولد نكند ، لكن اجابت نيفتد هم فصد بايد كرد ، اگرچه پس از دو روز يا سه روز باشد .\r\nو اگر دارو كارى تمام نكند و تن از ماده كه مقصود باشد ، پاك نشود ، گرمابه به كار بايد داشت چند روز و عرق آوردن تا ماده كه بسوى رودها ميل نكردست و بسوى پوست ميل كردست به عرق دفع شود .\r\nو ببايد آزمود اگر از گرمابه لذت مىيابد ، نشان دفع شدن\r\n\r\n","description":"","footnote":"","page_name":" 235 ","page_number":243},
  {"content":"\r\n\r\nماده باشد ، و اگر لذت نيابد و تاسه در وى پديد آيد در حال بيرون آيد و بشربت و بغذاء موافق و اندك تدبير كردن .\r\nو چون از دارو بيرون آيند همه چيزها كه حالى از احوال مردم بگرداند چون شادى بزرگ و غمى بزرگ و چون جماع و چون خشم عظيم ، خويشتن دور بايد داشت و طعام اندك و لطيف بايد خورد .\r\nو بر اثر دارو كه از كار بايستد و از آن فارغ شوند ، مرطوب و مبرود را حب الرشاد بايد خورد يا جلاب خام ، و محرور و صفرايى ، اسپغول ، و معتدل‌مزاج را تخم شاهسپرم ، و اگر كسى را حرارت ، سخت غالب باشد اسپغول را بروغن گل چرب كنند ، پس اندر جلاب كنند .\r\nو اگر كسى سخت مبرود بود ، حب الرشاد را بروغن زيت چرب كنند . و شراب خوردن روز دارو و پس از آنكه غذا خورده باشد ، بيم باشد كه تب و اضطراب آرد .\r\nو اگر دارو اسهال فزون از اندازه كند ، شير تازه دهند تا تيزى و قوت دارو از رودها باز دارد .\r\nو اگر تخم لسان الحمل اندر شير بجوشانند و بدهند ، در حال باز دارد . و اگر تب آمده باشد ، اسپغول و گل ارمنى و صمغ عربى بروغن گل چرب كرده و با شراب آبى گر شراب مورد بدهند ، و ترياق فاروق و فلونيا ، اسهال باز دارد .\r\nو هر گاه كه اسهال چندان شود كه فواق پديد آيد ، اسپغول بروغن گل چرب كرده با آب سرد بدهند و اطراف ببندند و عطسه آرند و فلونيا دهند .\r\nو اهل تنعم را و ملوك را و كسانى را كه دارو دشوار توانند خورد ، تدبيرها لطيف بايد كرد .\r\nاما خداوند معده ضعيف و گرم را چون استفراغ حاجت آيد ، بگيرند سقمونيا مقدار يك شربت اندر جلاب خام حل كنند ، و آبى يا سيب ترش شيرين پاره كنند و بكارد بيازنند و اندر جلاب نهند يك شب تا ازين جلاب لختى اندر خورد .\r\nو بامداد از آن آبى برچينند بسر خلال و بدهند و آن جلاب دور كنند ، مضرت سقمونيا نباشد و مژه داروها ندهد . اما اگر مقدار سقمونيا زيادت از يك شربت كنند يا آنچه آبى بستاند ، مقدار يك شربت بود ، صواب باشد .\r\nو اگر باستفراغ صفرا و رطوبت حاجت آيد ، تربد تراشيده نيم‌كوفته بگيرند دو درم يا بيشتر بحسب قوت و طبع داروخوار و اندر صد درم آب بجوشانند تا بنيمه باز آيد و بپالايند و قدرى سقمونيا درين آب حل كنند و قدرى شكر سوده درافكنند ، پس آبى يا سيب پاره كرده و بكارد آزده درافكنند و يك شب بنهند ، تا بامداد آن آبى بدهند مقصود حاصل آيد .\r\nصفت مطبوخى كه خداوند نزله را سود دارد ، بنفشهء خشك پنج درم ، سوسن مقشر نيم‌كوفته ده درم ، اندر نيم من آب بپزند تا بنيمه باز آيد و بپالايند و بيست درم شيرخشت اندر وى بگدازند و بپالايند ، اين يك شربت باشد .\r\nصفت حبى كه لطيف باشد ، بگيرند بنفشه خشك دو درم ، رب سوس يك درم ، عسل خيارشنبر چندانكه كفايت بود و هر دو بدان بسرشند و حب كنند .\r\n\r\nباب يازدهم از گفتار اول از حفظ الصّحه اندر تدبير استفراغ بقى\r\nهر كس كه سينه تنگ بود و از گوشت برهنه باشد ، و گردن دراز و قصبه شش پيش گردن زاندرون پوست بيرون خاسته و پيدا باشد ، و كسانى را كه اندر سينه بيمارى باشد ، قى نشايد كردن .\r\nو كسانى را كه دماغ و اندامهاء سر ضعيف باشد ، و كسانى را كه سخت فربه باشند ، داروى مسهل اوليتر از قى كردن باشد .\r\nاما منافع قى آنست كه همه بيماريها و دردها را كه فروسوى ناف باشد ، سود دارد و معده را پاك كند ، و آرزوهاء بد چون آرزوى گل و مانند آن زايل كند ، و آرزوى غذا پديد آرد .\r\nو خداوند يرقان و رعشه و فالج و نقرس و ماليخوليا و قوبا را سود دارد .\r\nو خداوند جذام و كسانى را كه بدرنگ و زردروى باشند ، سود دارد .\r\nو كسانى را كه داروى مسهل قى و غثيان آرد ، اگر پيش از دارو بسه روز قى كنند ، چون دارو خورند ، غثيان و قى نباشد .\r\nاما مضرتهاء قى آنست كه معده را زبون كند و اخلاط بد ، روى به دو آرد و دندان و چشمها را و بيماريهاء سينه و سر را زيان دارد لكن اگر قى به اندازه حاجت و بوقت كنند ، گرانى سر و گوش و خيرگى چشم زايل كند .\r\nاما آن روز كه خواهند كه قى كنند ، چند گونه طعامها مختلف بايد خورد ، و اگر شراب‌خواره باشد ، شراب نيز چند گونه مختلف بايد خورد .\r\nو چون طعام و شراب خورده باشد ، يك زمان صبر بايد كرد تا طعام و شراب باخلاط بياميزد .\r\nو كسى را كه قى دشوار افتد ، سه روز پيش از قى هر روز يك اوقيه روغن شيرپخت با يك اوقيه شراب صرف آميخته ببايد خورد .\r\nو هر روز اندر گرمابه بايد رفت و روغن اندر همه اندامها ماليدن و غذا شورباهاء چرب و طعامها گوناگون خوردن .\r\nو اگر هوا سرد باشد ، خانه گرم بايد كرد ، يا قى اندر گرمابه بايد كرد و در وقت قى كردن رفاده بر پشت چشم بايد نهادن و ببستن ، و راست بايد نشست و چون فارغ شود ، روى و چشم به آب سرد ببايد شست و دهان به آب گرم شستن و چند بار غرغره كردن بسكنگبين يا بآبكامه .\r\nو بهترين روزگار قى تابستان است .\r\nو مرطوب را قى پس از رياضت و پيش از طعام و شراب بايد كرد .\r\nو محرور را پس از طعام و شراب بايد كرد .\r\nو پس از آنكه از قى و غرغره فارغ شده باشد ، يك مثقال عود با يك درمسنگ مصطكى سوده يا اندكى شكر يا نىشكر اندر آب سيب بخورد تا مادتها را كه روى بمعده آرد باز دارد .\r\nو باقى فضله كه اندر معده باشد ، بجانب رودها دفع كند .\r\nو اگر بجاى مصطكى ، گل‌شكر خورد يا اطريفل كوچك ، روا باشد .\r\nو آن را كه از داروى قى سوزشى اندر معده پديد آيد شورباء مرغ فربه آن را زايل كند .\r\nو اگر فواق پديد آيد ، جرعه‌جرعه آب گرم خوردن و عطسه آوردن سود دارد .\r\nو اگر اندر سينه و پهلوها دردى و تمدّدى پديد آيد ، بروغن بنفشه يا بروغن بابونه بمالد و به آب گرم تكميد كند .\r\nو داروهاء قىآور آنچه بىخطر است اينست :\r\nبگيرند تخم ترب دو درم ، تخم شبت يك درم ، بورهء نان چهار دانگ ، همه بكوبند و بانگبين بسرشند ، پيش از طعام بخورند ، اين يك شربت باشد .\r\nصفت داروى ديگر ، ترب پاره كرده چون درم درم و اندر غضاره نهند توتو ، و بر هر تويى اندكى نمك مىپراكنند ، پس مقدارى سكنگبين عسلى بر سر آن كنند و يك شب بنهند ، ديگر روز پيش از طعام بخورند و پس از طعام ، تدبير قى كنند .\r\nو اگر پياز نرگس دو تا سه در ميانه طعام با ماهى بخورد ، قى آرد و فقاع با آب شبت و ماء العسل بخورند ، قى آرد .\r\n\r\nباب دوازدهم از گفتار اول از حفظ الصّحه اندر تدبير فصد و حجامت\r\nفصد استفراغى كلى است از بهر آنكه مركب همه اخلاط خون است ، پس هر گاه كه فصد كرده شود از هر خلطى چيزى استفراغ افتد ، بدين سبب فصد را استفراغ كلى گويند .\r\nو فضيلت فصد آنست كه هر گاه كه رگ بگشايند ، رنگ و قوام خون و قوت بيرون آمدن آن مىتوان ديد ، و چندانكه مصلحت باشد ، بيرون تواند كرد ، اندك اندك يا بسيار .\r\nو داروى مسهل و داروى قى اگر تقصير كنند ، تدارك تقصير آن بداروى ديگر خطر باشد .\r\nو اگر افراط كنند بازداشتن دشوار بود ، بدين سبب فضيلت فصد فزون از فضيلت ديگر استفراغها است .\r\nو اما منافع خون اندر تن بسيار است . بعضى از منافع او آنست كه معلوم است كه جگر گرمست و معدن قوت طبيعى است ، و تولد خون اندر جگر باشد بدين سبب اندر خون حرارتى طبيعى است و همه تن را از آن بهره است و بدان پرورده شود .\r\nو مركب حرارت غريزى كه معدن آن دل است ، هم خون است و خون آن را به همه تن مىرساند .\r\nو بدين سبب است كه هر گاه كه خون لختى بيشتر از اندازه بيرون كنند ، ضعف قوت و غشى تولد كند .\r\nو منفعت بزرگتر آنست كه رگى بزرگ از جگر بدل پيوسته است و نصيبى تمام از خون به دل مىرساند ، و آن خون اندر دل مركب قوت حيوانى گردد ، و اندر همه شريانها برود ، به همه تن رسد و بدين سبب است كه هرگاه كه خون از شريانها بيرون شود ، قوت حيوانى باطل گردد ، حيوان بميرد .\r\nو كمترين منافع ، خون را آنست كه پوست را رنگين كند و تازه دارد ، و از بهر اين منافع ، پيشانيان خون بيرون كردن روا نداشته‌اند ، به هيچ حال و اين رأى خطا است ،\r\n\r\n","description":"","footnote":"","page_name":" 236 ","page_number":244},
  {"content":"\r\n\r\nاز بهر آنكه منفعت خون آن وقت باشد كه مقدار خون اندر تن چندان باشد كه بايد ، و مزاج آن‌چنان‌كه بايد ، و هرگاه كه مقدار از آن بيشتر شود يا مزاج آن بگردد و ناطبيعى شود ، سبب بيمارى گردد ، زايل كردن حال ناطبيعى واجب است .\r\nو عذرى خواسته‌اند كه هر گاه كه غذا از بيمار بازگيرند يا چيزى اندك و نافع دهند ، هم مزاج خون و هم مقدار آن باعتدال باز آيد و بيرون كردن خون حاجت نيايد .\r\nجواب گفته‌اند ، اگرچه اين تدبير صواب است مهلتى و مدتى بايد تا خون فاسد و بسيار باعتدال باز آيد ، آنجا كه ايمن نتوان بود كه آفت پيش‌دستى كند مهلت نبرد ، پس بضرورت مقدار خون كمتر بايد كرد .\r\nو صواب آنست كه اندر چنين حال ، هر دو تدبير كرده شود ، غذاء نافع و اندك دادن و مقدارى خون فاسد كم كردن تا غرض حاصل آيد .\r\nو اندر بيرون كردن خون ، اعتماد بر قوت و حال دل بايد كرد و اين از نبض توان دانست .\r\nو اوليتر آنست كه در حال فصد ، طبيب دست بر نبض دارد تا هرگاه كه اثر تغيّر و ضعف پديد آيد ، اندر حال بفرمايد بست .\r\nو آنجا كه خون فاسد باشد ، تا رنگ و قوام آن نگردد نبايد بست ، مگر اثر ضعف پديد آيد .\r\nو آن را كه سبب فصد ، بسيارى خون بود تا قوت بيرون آمدن خون كمتر نشود نبايد بست تا اثر ضعف پديد آيد .\r\nو آنجا كه سبب فصد ، آماسى باشد تا رنگ خون نگردد نبايد بست .\r\nو بقراط بدين سبب مىگويد كه اندر شوصه رگ باسليق بايد زد و تا رنگ خون نگردد نبايد بست مگر به دو سبب :\r\nيكى آنكه ضعف پديد آيد ، دوم آنكه آماسى قوى باشد و رنگ خون دير بگردد و بيم ضعف باشد ، از بهر آنكه آماس گرم و بزرگ ، گذرهاء خون را بسته باشد و خون را اندر موضع بازداشته ، از بهر آنكه آماس گرم بود و بدشوارى بيرون آيد .\r\nو محرور و مردم لاغر را كه اندر معده صفرا تولد مىكند و كسى را كه مسام گشاده باشد و كسى را كه فم معده ضعيف باشد ، و كسى را كه حس فم معده قوى باشد از غشى نگاه بايد داشت .\r\nطبيب بايد كه دست بر نبض دارد تا هرگاه كه اثر تغيّر پديد آيد اندر حال ببايد بست .\r\nو قى كردن پيش از فصد ، غشى باز دارد خاصه كسى را كه معدهء او صفرا تولد كرده باشد و فم معده ضعيف باشد .\r\nو ببايد دانست كه اندر\r\n\r\n","description":"","footnote":"","page_name":" 237 ","page_number":245},
  {"content":"\r\n\r\nحال خون آمدن غشى كمتر افتد ، بيشترى پس از آن افتد كه رگ بسته باشد ، و اگر اندر حال غشى ، قى افتد قوت باز آيد ، غشى زايل شود .\r\nو پيش از فصد بزمانى اندك ، شراب انار يا شراب غوره يا شراب سيب ترش و مانند آن بدهند ، غشى باز دارد .\r\nو مبرود را شراب پودنه دهند يا ميبه يا جلاب كه در وى افاويه پخته باشند .\r\nو مفصود را به پشت باز خفته فصد كنند ، و هم بر آن شكل باشد تا خون چندانكه بايد بيرون كنند يا كمتر ، بدين طريق از غشى نگاه دارند .\r\nو از پس فصد ، ماء اللحم دهند .\r\nو فصّاد بايد كه نافهء مشك و آلتى كه بدان قى توان افكند ، چون پر مرغ و مانند آن حاضر دارد ، و دواء المسك نيز حاضر دارد تا اگر غشى افتد در حال پر مرغ فرو كند و قى افكند و مشك ببوياند ، و دواء المسك اندر جلاب يا اندر آب انار حل كنند و به حلق او اندر چكانند .\r\nو كسى را كه تب آيد ، اندر ميان تب و روز نوبت تب ، رگ نشايد زد ، و كسى را كه دردى صعب باشد ، رگ نشايد زد ، نخست درد ساكن بايد كرد ، پس رگ زدن ، از بهر آنكه درد ، اخلاط را بسوى خويش كشد و رگ زدن خلط را بيرون كشد و منازعت ميان اين دو كشيدن پديد آيد ، و ضعف و اضطراب تولد كند .\r\nو آن روز كه رگ زنند و ديگر روز ، طعام كمتر و لطيف‌تر بايد خورد و چيزى بايد خورد كه صفرا بنشاند ، خاصه محرور را ، در جمله طعامى كه قوت بسيار دهد ، چون كباب و قليه و مانند آن نشايد خورد ، از بهر دو كار :\r\nيكى آنكه مقصود از فصد باز گرفتن قوت خونست و طعام قوى ، مقصود خون برگرفتن باطل كند ، و ديگر آنكه آن روز كه فصد كنند ، قوتهاء معده و ديگر اندامها لختى ضعيف شود و قوتها قوى بايد تا طعام قوى را هضم كند .\r\nو چون قوت ضعيف شده باشد و طعام قوى خورده شود ، هضم نيك نباشد و خلط بد تولد كند ، و در حال گرانى و كسلانى كند .\r\nو از پس قى و از پس اسهال و از پس جماع و از پس بىخوابى و رنج و از پس ناگواريدن طعام و از پس هيضه و از پس هيچ كارى كه تن را گرم كند تا بسبب آن تحليل بسيار افتد و مسام گشاده شود ، رگ نشايد زد .\r\nو اگر ضرورت بود ميان اين حالها و ميان رگ زدن ، سه روز يا دو روز ، كم نشايد ، هم از پيش رگ زدن و هم از پس .\r\nو از پس رگ زدن ، آسايش و باز غلتيدن صواب باشد ، لكن نشايد خفت از بهر آنكه كسلانى آرد ، و باشد كه احتلام افتد و ضعف آرد .\r\nو بر سر رگ رفاده بزرگ نبايد نهاد و هيچ عطر و تخلخل\r\n\r\n","description":"","footnote":"","page_name":" 238 ","page_number":246},
  {"content":"\r\n\r\nنبايد ماليد .\r\nو اگر سر رگ گرم شود ، هر ساعت مىبايد گشاد و رفاده بگلاب سرد ، تر كردن و باز ببستن .\r\nو مرطوب را پيش از آنكه رگ زند ، رياضت معتدل بايد فرمود تا حرارت برافروزد و رطوبتها بگدازد .\r\nاما رگهاء اهل تنعم را و ملوك را و كسانى را كه دارو دشوار توانند خورد ، تدبيرهاء لطيف بايد كرد .\r\nاما خداوندان معده ضعيف و گرم را چون استفراغ حاجت آيد ، بگيرند سقمونيا مقدار يك شربت اندر جلاب خام حل كنند و آبى يا سيب ترش شيرين پاره كنند و بكارد بيازنند و اندر جلاب نهند يك شب تا ازين جلاب لختى اندر خورد و بامدادان آبى برچينند بسر خلال و بدهند و آن جلاب دور كنند ، مضرت سقمونيا نباشد و مژه داروها ندهد .\r\nاما اگر مقدار سقمونيا زيادت از يك شربت كنند يا آنچه آبى بستاند ، مقدار يك شربت بود ، صواب باشد .\r\nو اگر باستفراغ صفرا و رطوبت حاجت آيد ، تربد تراشيده نيم‌كوفته بگيرند دو درم يا بيشتر بحسب قوت و طبع داروخوار و اندر صد درم آب بجوشانند تا بنيمه باز آيد و بپالايند و قدرى سقمونيا درين آب حل كنند و قدرى شكر سوده درافكنند ، پس آبى يا سيب پاره كرده و بكارد آزده درافكنند و يك شربت بنهند ، تا بامداد آبى بدهند مقصود حاصل شود ان شاء الله .\r\nصفت مطبوخى كه خداوند نزله را سود دارد ، بنفشه خشك پنج درم ، سوسن مقشر نيم‌كوفته ده درم ، اندر نيم من آب بپزند تا بنيمه باز آيد و بپالايند و بيست درم شيرخشت اندر وى بگدازند و بپالايند ، اين يك شربت باشد .\r\nصفت حبى لطيف ، بگيرند بنفشه خشك دو درم ، رب سوس يك درم ، عسل خيارشنبر چندانكه كفايت بود و هر دو بدان بسرشند و حب كنند و الله اعلم .\r\n\r\nباب يازدهم از گفتار اول از حفظ الصحه اندر تدبير استفراغ بقى\r\nهر كس را كه سينه تنگ و از گوشت برهنه باشد ، و گردن دراز و قصبه شش پيش گردن زاندرون پوست بيرون خاسته و پيدا باشد ، و كسانى را كه اندر سينه بيمارى باشد ، قى نشايد كردن .\r\nو كسانى را كه دماغ و اندامهاء سر ضعيف باشد ، و كسانى را كه سخت فربه باشند ، داروى\r\n\r\n","description":"","footnote":"","page_name":" 239 ","page_number":247},
  {"content":"\r\n\r\nمسهل اوليتر از قى كردن باشد .\r\nاما منفعت قى آنست كه همه بيماريها و دردها را كه فروسوى ناف باشد ، سود دارد و معده را پاك كند ، و آرزوهاء بد چون آرزوى گل و مانند آن زايل كند ، و آرزوى غذا پديد آرد و خداوند يرقان و رعشه و فالج و نقرس و ماليخوليا و قوبا را سود دارد و خداوند جذام و كسانى را كه بدرنگ و زردروى باشند ، سود دارد .\r\nو كسانى را كه داروى مسهل قى و غثيان آرد ، اگر پيش از دارو بسه روز قى كنند ، چون دارو خورند ، غثيان و قى نباشد .\r\nاما مضرتهاء قى آنست كه معده را زبون كند و اخلاط بد ، روى به دو آرد و دندان و چشمها را و بيماريهاء سينه و سر را زيان دارد ليكن اگر قى به اندازه حاجت و بوقت كنند ، گرانى سر و گوش و خيرگى چشم زايل كند .\r\nاما آن روز كه خواهند كه قى كنند ، چند گونه طعامها مختلف بايد خورد ، و اگر شراب‌خواره باشد ، شراب نيز چند گونه مختلف بايد خورد .\r\nو چون طعام و شراب خورده باشد ، يك زمان صبر بايد كرد تا طعام و شراب باخلاط بياميزد .\r\nو كسى را كه قى دشوار افتد ، سه روز پيش از قى هر روز يك اوقيه روغن شيرپخت با يك اوقيه شراب صرف آميخته ببايد خورد و هر روز اندر گرمابه بايد رفت و روغن اندر همه اندامها ماليدن ، و غذا شورباهاء چرب و طعامها گوناگون خوردن .\r\nو اگر هوا سرد باشد ، خانه گرم بايد كرد ، يا قى اندر گرمابه بايد كرد .\r\nو در وقت قى كردن رفاده بر پشت چشم بايد نهادن و ببستن ، و راست بايد نشست .\r\nو چون فارغ شود ، روى و چشم به آب سرد ببايد شست . و دهان به آب گرم شستن و چند بار غرغره كردن بسكنگبين يا بآبكامه .\r\nو بهترين روزگار قى تابستان است .\r\nو مرطوب را قى پس از رياضت و پيش از طعام و شراب بايد كرد .\r\nو محرور را پس از طعام و شراب بايد كرد .\r\nو پس از آنكه از قى و غرغره فارغ شده باشد ، يك مثقال عود با يك درمسنگ مصطكى سوده يا اندكى شكر يا نىشكر اندر آب سيب بخورد تا مادتها را كه روى بمعده آرد باز دارد .\r\nو باقى فضله كه اندر معده باشد ، بجانب رودها دفع كند .\r\nو اگر بجاى مصطكى ، گل‌شكر خورد يا اطريفل كوچك ، روا باشد .\r\nو آن را كه از داروى قى سوزشى اندر معده پديد آيد شورباء مرغ فربه آن را زايل كند .\r\nو اگر فواق پديد آيد ، جرعه جرعه آب گرم خوردن\r\n\r\n","description":"","footnote":"","page_name":" 240 ","page_number":248},
  {"content":"\r\n\r\nو عطسه آوردن سود دارد .\r\nو اگر اندر سينه و پهلوها دردى و تمدّدى پديد آيد ، بروغن بنفشه يا بروغن بابونه بمالد و به آب گرم تكميد كند .\r\nو داروهاء قىآور آنچه بىخطر است اينست : بگيرند تخم ترب دو درم ، تخم شبت يك درم ، بوره نان چهار دانگ ، همه بكوبند و بانگبين بسرشند ، پيش از طعام بخورند ، اين يك شربت باشد .\r\nصفت داروى ديگر ، ترب پاره كرده چون درم درم و اندر غضاره نهند توتو ، و بر هر تويى اندكى نمك مىپراكنند ، پس مقدارى سكنگبين عسلى بر سر آن كنند و يك شب بنهند ، ديگر روز پيش از طعام بخورند و پس از طعام ، تدبير قى كنند .\r\nو اگر پياز نرگس دو تا سه در ميانه طعام با ماهى بخورد ، قى آرد و فقاع با آب شبت و ماء العسل بخورند ، قى آرد و الله اعلم بالصواب .\r\n\r\nباب دوازدهم از گفتار اول از حفظ الصحه اندر تدبير فصد و حجامت\r\nفصد استفراغى كلى است از بهر آنكه مركب همه اخلاط خون است ، پس هرگاه كه فصد كرده شود از هر خلطى چيزى استفراغ افتد ، بدين سبب فصد را استفراغ كلى گويند .\r\nو فضيلت فصد آنست كه هرگاه كه رگ بگشايند ، رنگ و قوام خون و قوت بيرون آمدن آن مىتوان ديد ، و چندانكه مصلحت باشد ، بيرون تواند كرد ، اندك اندك يا بسيار .\r\nو داروى مسهل و داروى قى اگر تقصير كنند ، تدارك تقصير آن بداروى ديگر خطر باشد .\r\nو اگر افراط كنند بازداشتن دشوار بود ، بدين سبب فضيلت فصد فزون از فضيلت ديگر استفراغها است .\r\nو اما منافع خون اندر تن بسيار است و بعضى از منافع او آنست كه معلوم است كه بيشتر زنند ، قيفال است و اكحل و باسليق و حبل الذراع و اسليم و باسليق ابطى ، و صافن ، و مابض ، و عرق النسا و هر رگى را منفعتى ديگر است .\r\nاما فصد قيفال ، علتهاء سر و چشم و بينى و كام و زبان و لب و دندان را سود دارد و اكحل ، هفت اندام را .\r\nو فصد باسليق ، علتهاء جگر و سپرز و ذات الجنب و شوصه و دردهاء سرين و زانو و ساق ، و قدم .\r\nو فصد اسليم ، دنبال باسليق است ، از دست راست ، درد جگر را سود دارد ، و از دست چپ ، سپرز را سود دارد .\r\n\r\n","description":"","footnote":"","page_name":" 241 ","page_number":249},
  {"content":"\r\n\r\nو خداوند گر و خارش را نيز سود دارد .\r\nو فصد حبل الذراع اندر بعضى دستها با رگ باسليق است ، و اندر بعضى با اكحل آميخته است ، و بر زند الاعلى نهادست نزديك خرده‌دست ، و اندر كتب مىآيد كه منفعت آن منفعت قيفال است ، و قياس بر خلاف اين واجب مىكند ، همانا كه آن خلاف از سهو نسّاخان ، افتادست .\r\nو فصد صافن ، خون از بالا فرود آرد و حيض بگشايد ، و ريش و خارش ران و خايه و قضيب را ببرد .\r\nو فصد مابض كه اندر زير زانو است ، بعضى گفته‌اند كه مابض دنبال رگها است و شاخهاء آنكه يك رگ شدست ، فصد آن درد احشا و درد پشت را سود دارد ، و منفعت آن فزون از منفعت صافن است .\r\nو فصد عرق النسا ، درد عرق النسا زايل كند ، و منافع او بمنافع صافن نزديكست .\r\nاما قيفال بوريب بايد زد يا از پهنا و ربوده بايد زد تا نيش از ديگر روى بيرون نشود و بر كرانه وتر و عصب و عضله و غشاء آن برنيايد .\r\nو اندر زير اكحل ، عصبى است ، احتياط بايد كرد و ربوده بايد زد ، و از درازا نبايد زد ، و از بهر آنكه بسيار باشد كه آن رگ در ميان دو عصب باشد .\r\nو باسليق را از بهر آنكه در زير او شريانست ، از موضع خويش يكسو بايد زد ، و بوريب بايد زد يا از پهنا ، از درازا نبايد زد ، از بهر آنكه اگر از درازا زنند ، باد گيرد و باشد كه از هر دو جانب او شريان بود ، اگر چنين يابند ، دست از وى ببايد داشت و رگى ديگر بايد جست .\r\nو اندر بيشتر وقتها كه باسليق را ببندند ، باد گيرد . و نشان باد آنست كه بر رگ ، مانند عدس و نخود ناهمواريها پديد آيد ، ببايد گشاد و بآهستگى بماليدن تا ناهموارى برود و ديگرباره ببستن .\r\nو اگر ديگرباره باد گيرد ، هم ببايد گشاد ، و اگر پيوسته باد گيرد ، دست از آن رگ ببايد داشت و باسليق ابطى بايد جست .\r\nو هر رگى ديگر كه همچنين باد گيرد نبايد زد .\r\nو باسليق را اوليتر آن باشد كه به پشت نيش زنند ، چنان كه نيش حجامت زنند تا سلامت باشد .\r\nو باسليق ابطى را بسيار بايد ماليد و آب گرم ريختن به از بستن . و بند بزرگ بايد افكند و دست مفصود راست بايد داشت ، چنان كه زاويه بغل قايمه باشد و رگ را بابهام فرو بايد گرفت و نيش از بالاء رگ فرو بايد برد .\r\nو فصد اسليم را ساعد ببايد بست و بوريب بايد زد يا از درازا و دست اندر آب گرم بايد نهاد تا خون چندانكه بايد برود .\r\n\r\n","description":"","footnote":"","page_name":" 242 ","page_number":250},
  {"content":"\r\n\r\nو رگ صافن را از بالاء شتالنگ بايد بست و گامى چند برود و گروههء از پنبه در زير پاء او نهند تا پاء بفشارد بر وى ، تا رگ باريك پديد آيد .\r\nو از اصل رگ دو شاخ برخاسته است از دو جانب ساق او و اصل اندر ميان هر دو است ، اصل بايد زد .\r\nو مابض را ، ساق و ران هر دو ببايد بست و چند گام ببايد رفت و چند بار فرو بايد نشست و بربايد خاست تا رگ پديد آيد .\r\nو عرق النسا را دستارى بگيرند دراز و يك سر دستار بر ميان مفصود بندند و باقى بر ران و ساق او مىپيچند و مىبندند تا نزديك شتالنگ و چند بار فرو نشيند و برخيزد و پاى بر خشتى نهد و فصاد بر پشت پا بر ميان خنصر و بنصر رگ را بجويد ، اگر يافت از خطا ايمن باشد و اگر نيابد از پس شتالنگ از جانب وحشى بجويد ، و نشان عرق النسا آنست كه بر وى چند گره يابند و از درازا بايد زد ، از بهر آنكه از دو جانب او عصب است .\r\nو هر گاه كه فصاد را خطا افتد و سر نيش به غشاء عصبى باز آيد اگر دست باشد يا پاى ، آماس گيرد ، كزاز تولد كند ، همه تن بروغن بنفشه يا بروغن بادام چرب بايد داشت ، و اگر آب گشنيز تر و صندل سرخ و سپيد و شياف ماميثا بر آماس ضماد مىكند ، نافع باشد .\r\nو اگر قوت بر جاء خويش بود ، از دست ديگر ، رگ بايد زد يا رگ صافن بايد زد و اگر اين خطا بر پاء افتد ، از دست رگ بايد زد ، هم از آن جانب .\r\nو اگر جراحت ريم كند ، جراحت فراخ بايد كرد و رفادها برمىنهند ، چنان كه ريم را دفع كند .\r\nو اگر خطا چنان باشد كه رگ تنگ آيد و خون اندر زير پوست جمع شود و جايگاه رگ كبود شود ، تا اثر آن زايل نشود بدان دست هيچ كار سخت نبايد كرد .\r\nو اگر كبودى كمتر مىشود ، نشان سلامت باشد و اگر كبودتر مىشود يا سياه‌تر شود از دست ديگر رگ بايد زد يا رگ صافن بايد زد و آن ضماد كه پيشتر ياد كرده آمد برنهادن .\r\nو اگر نيش بشريان رسد ، اندر حال رگ ببايد بست و دارويى است آن را لازوق گويند برنهادن و ببستن و دست بر بالشى بزرگ بايد نهادن و بازوى دست ديگر و پاى كه برابر اين دست مجروح باشد ببستن تا خون بدين دست مجروح ميل نكند ، و اگر از بستن رنج باشد ، ببايد گشاد و باز ببستن .\r\nصفت لازوق ، بگيرند دم الاخوين ، انزروت ، و شبّ يمانى ، قلقطار ، و اقاقيا ، و جلنار ، و صبر ، و كندر راستار است ، صمغ عربى دو بار چندانكه دارو ، اعنى هر يكى درمسنگى ، صمغ دو درمسنگ ، همه را بكوبند و بيزند و به سپيده\r\n\r\n","description":"","footnote":"","page_name":" 243 ","page_number":251},
  {"content":"\r\n\r\nخايهء مرغ بسرشند و آن را با وَبَر خرگوش يا با قز پخته يا با خانهء عنكبوت بر جراحت و حوالى آن نهند و ببندند و ده روز نگشايند ، و پس از ده روز به رفق بگشايند ، و اگرچه خون ساكن شده باشد باز ببندند و هر چند روز مىگشايند و باز مىبندند تا معلوم گردد كه جراحت محكم شد .\r\nو اندرين موضع ، طبع مفصود نگاه بايد داشت تا نرم نشود و باعتدال باشد .\r\nو نشان رسيدن جراحت بشريان آنست كه حركت بيرون آمدن خون ، حركتى باشد بر نظام همچون حركت نبض ، و در حال نبض ضعيف شدن گيرد و خون شريان رقيق‌تر باشد و اشقر باشد .\r\nو اما حجامت ، كودكان و پيران بجاء فصد باشد و بر هر عضوى كه حجامت كنند ، آن عضو را پاك كند و با خون حجامت از گوهر روح چيزى بخرج نشود و با خون فصد ، بسيار خرج شود .\r\nو كودك را تا از شير باز نكنند ، بىضرورتى سخت ، حجامت نشايد كرد ، و پس از آن تا ضرورت نباشد هم نشايد كرد حجامت ، از بهر آنكه ضعيف شوند و بر آن ضعف بمانند .\r\nو بزرگان را از پس شصت سال ، حجامت نشايد كرد ، از بهر آنكه خشكى بر پوست ايشان غلبه كند .\r\nو اوليتر آن باشد كه روز چهاردهم و پانزدهم از ماه حجامت نكنند ، توقف بايد كرد تا نور ماه نقصان گيرد ، و آن روز شانزدهم و هفدهم باشد ، از بهر آنكه ماه اندر روز چهاردهم ، ممتلى باشد از نور ، و اخلاط در تن حركت كرده باشد و ميل بجانب پوست كرده و رگهاى باريك و شاخهاى آن پر شده ، و رگ زدن اندرين وقت ، خون صافى بيشتر خرج كند و خلط بد ، كمتر .\r\nو هر گاه كه نور نقصان گيرد ، خون صافى زودتر باز گردد و اخلاط كه با خون بجانب پوست ميل كرده باشد بسبب آنكه غليظتر باشد ، باز پستر ماند و بدان زودى كه خون صافى باز گردد باز نتواند گشت ، بدين سبب با خون حجامت ، اندر نقصان نور ماه ، خلط بد بيشتر خرج شود . و الله اعلم .\r\n\r\nباب سيزدهم از گفتار اول از حفظ الصّحه اندر تدبير استفراغهاء ديگر چون ادرار بول و عرق و آنچه بدان ماند\r\nاستفراغهاء ديگر هفت نوع است ، ادرار بول ، عرق ، مخاطى كه از بينى بيايد ، لعابى كه از دهان و بن زبان آيد ، جماع ، استفراغ بشياف ، استفراغ بحقنه .\r\nو اما ادرار بول ، ببايد دانست\r\n\r\n","description":"","footnote":"","page_name":" 244 ","page_number":252},
  {"content":"\r\n\r\nكه هر طعامى كه خورده شود آن را سه هضم است ، نخستين اندر معده است ، و هضم دوم اندر جگر ، و هضم سه‌ام اندر اندامها .\r\nو از هر هضمى چيزى كه قوت هضم مغيّره آن را تمام هضم كرده نباشد بماند ، و اندر تدبير حفظ الصحه ، تدبير دفع آن واجب است .\r\nو هر فضلهء را طريقى است كه بدان طريق دفع توان كرد دفع فضلهء نخستين بقى توان كرد يا باسهال و تدبير آن ياد كرده آيد .\r\nو دفع فضلهء دوم بادرار بول توان كرد از بهر آنكه اين فضله اندر رگها بود ، پس هر گاه كه فضله اندك باشد ، بداروى ادراركننده خرج شود ، و اگر بسيار باشد ، بداروهايى كه آن را از خون جدا كنند و باسهال خرج كنند ، حاجت آيد .\r\nو تدبير اسهال ياد كرده آمدست و تدبير ادرار بول ، اندر بخش عملى اندر علاج عسر بول ياد كرده آيد .\r\nاما منفعت ادرار البول كه باندازهء حاجت باشد ، بزرگ است ، درد بندها و درد پشت و گرانى و كسلانى و استسقا و بيشتر بيماريها را كه از ترى بود ، سود دارد .\r\nو افراط كردن اندر آن بيم باشد كه مثانه را ريش كند و تشنگى آرد و دق و گدازش .\r\nو اما اندر تدبير عرق ، ببايد دانست كه طريق دفع آن ، گذرهاء باريكست و ناپيدا كه آن را مسام گويند .\r\nبعضى ازين فضلهاء بخارست كه از همه تن به تحليل خرج شود و آن را نتوان ديد ، و بعضى شوخ است كه بر پوست بماند و اندر گرمابه پاك كنند .\r\nو بعضى عرقست كه همه بطريق مسام بيرون آيد .\r\nو اندر تدبير حفظ الصحه و اندر علاج بعضى بيماريها ، عرق آوردن سخت نافع است ، و بدين سبب است كه هر گاه كه بيمار عرق كند ، راحتى يابد .\r\nو هواء گرم چون هواء گرمابه ، و رفتن ، و رياضت ، عرق آرد ، از بهر آنكه رياضت ز اندرون تن را گرم كند و فضله را بگدازد .\r\nو هواء گرم آن فضله را بيرون كشد ، و داروى لطيف‌كننده ، خون را گرم كند و عرق آرد لكن اندر تدبير حفظ الصحه ، عرق آوردن بدارو زيان دارد ، حركت رياضت كفايت بوده ، از بهر آنكه ايمن نشايد بود كه داروها تب آرد و عرق بسيار آرد و تن را لاغر و خشك و رطوبتهاء اصلى بگدازد و دق و ذبول تولد كند .\r\nو اندر تدبير حفظ الصحه مخاط ، ببايد دانست كه مخاط رطوبتى غليظ است كه از سر به راه بينى فرود آيد و دماغ بدان پاك شود و بيماريهاء دماغى كه از اخلاط غليظ خيزد بدان زايل گردد ، چون صرع و سكته و مانند آن .\r\nو تدبير فرو آوردن\r\n\r\n","description":"","footnote":"","page_name":" 245 ","page_number":253},
  {"content":"\r\n\r\nآن غرغره است و عطسه و بخار سركه و شراب كه بر سنگهاء گرم چكانند و مانند آن .\r\nو بخار طبيخ بابونه و پودنه كوهى نافع است ، و خربق سپيد و پلپل و عرطنيثاء سوده بوييدن ، عطسه و مخاط بسيار آرد .\r\nو اين تدبيرها پس از استفراغ شايد كرد كه دماغ را و تن را لختى پاك كرده باشد تا باقى بدين طريق خرج شود .\r\nو اندر تدبير لعاب كه از بن زبان و كام آيد ، ببايد دانست كه آمدن آن ، دماغ را و چشم و گوش و حلق و حنجره و فم معده را سود دارد ، خاصه اندر زمستان و خاصه مردم مرطوب را ، از بهر آنكه اندر زمستان رطوبتها بيشتر گرد آيد و تدبير آن به عاقر قرحا ، و مويزج ، و مانند آن باشد كه لختى بخايند .\r\nو به سركه زيزى و به آبكامه و با سعتر و خردل و با ايارج فيقرا غرغره كردن نافع بود خاصه اندر گرمابه يا اندر جاء گرم .\r\nو تدبير استفراغ بشياف ، ببايد دانست كه فعل شياف اندر استفراغ ، ضعيف است و جز ماده كه به دو نزديك بود ، نتواند آورد ، و منفعت آن اندر درد پشت و سرين و حوالى آن باشد . و از بهر هر مقصودى شيافى از داروها بود كه بدان لايق باشد ، مثلا از بهر مردم محرور اندر تب ، از بنفشه و شكر و سقمونيا بايد ساخت ، و از بهر مرطوب از سكبينج و جاوشير و مقل و نمك هندى و شحم الحنظل و زنجبيل و سورنجان و تخم كرفس و جندبيذستر و قسط و زرنباد و عنزروت و برگ سداب و ماهى زهره بايد ساخت .\r\nو اندر تدبير حقنه ، ببايد دانست كه فعل حقنه قوىتر از فعل شياف است ، از بهر آنكه به مقدار بيشتر باشد ، رونده باشد و گرم باشد ، و كسانى را كه معده ضعيف باشد و دارو غثيان آورد ، يا امعا دارو را دفع نكند چنان كه بايد ، يا بر سر ، جراحتى افتاده باشد يا اندر احشا آماسى باشد ، هيچ تدبير چون حقنه نيست ، از بهر آنكه ماده را از دماغ فرود آرد و بخار بر سر نفرستد .\r\nو دارو حقنه ، گاه باشد كه به معده برآيد و بيشترى برودهاء باريك برآيد ، بدين سبب بر ريق ، حقنه نبايد كرد ، شربتى كه قوت دهد ، ببايد داد تا قوت دارو از معده باز دارد .\r\nو نگاه بايد كرد اگر حقنه از بهر درد گرده و كمرگاه مىكنند ، بيمار به قفا باز خسبد و سر بر بالشى نهد ، چنان كه سينهء او افراشته باشد و سرين او هم بر بالشى افراشته باشد و ميان\r\n\r\n","description":"","footnote":"","page_name":" 246 ","page_number":254},
  {"content":"\r\n\r\nپشت بر زمين ، و اگر از بهر درد ناف مىكنند ، بيمار بر زانو خسبد ، چنان كه شكم او آويخته باشد و سر و سينه بر بالشى افراشته باشد و بيمار بايد كه خويشتن نگاه دارد تا در آن حال سعال نكند و عطسه ندهد و فواقى نيفتد .\r\nو مقدار معتدل از حقنه پنجاه مثقال است ، و سبوس آب پخته بانطرون ، روده از ثفل پاك كند ، و طبيخ گندم با روغن زيت همين منفعت كند .\r\nو اندر حقنه خداوند درد معده و درد اندامها و خداوند سپرز و خداوند سدّه و قولنج از قنطوريون باريك چاره نباشد و حلبه و زيره و هزار اسپند و تخم سداب ، نافع بود و اندر بعضى حقنها از آبكامه ، چاره نباشد .\r\nو جاى جاى باشد كه سرگين كبوتر و فرفيون و جندبيذستر ، مقدار دو درمسنگ درافكنند .\r\nو از بهر درد سر و ليثرغس و ماليخوليا و درد چشم و درد گوش ، از شحم الحنظل ، چاره نباشد .\r\nو اندر حقنه خداوند تب را نمك و بوره نشايد كرد ، ليكن از لعاب اسبغول و از شكر و از طبيخ بنفشه و كشكاب بايد ساخت .\r\nو از بهر تب محرقه ، روغن گل به آب نيم گرم آميخته حقنه كند . و از بهر سوزش رودها و ريش روده از طبيخ خشخاش ، و روغن گل كنند ، و اندر طبيخ حقنه ، افيون و آب گشنيز تر نشايد كرد ، و صبر ، اندر هيچ شياف و حقنه نشايد كردن .\r\nصفت طلا كه بر شكم مالند ، طبع را نرم كند ، موم روغن سازند از موم زرد و روغن بيدانجير و دردى روغن زيت و شوخ خانهء مگس انگبين و قدرى عصارهء قثّاء الحمار با شير شبرم يا سقمونيا و شحم الحنظل يا زهرهء گاو و از اين همه يكى يا دو سه بدين موم روغن بسرشند و بر شكم طلا كنند و استفراغ تمام كنند .\r\nو خداوند تب را كه طبع خشك باشد يا از اندرون شكم آماسى بود ، روغن تازه به آب نيم‌گرم برزنند و بسيارى از آن بر ناف و شكم و پهلوهاء او مالند ، طبع نرم شود .\r\nاما اندر تدبير جماع ببايد دانست كه جماع نوعى است از استفراغهاء طبيعى و از جمله اسباب السته است و هرگاه كه بوقت حاجت اتفاق افتد ، مردم سبكى و نشاط يابد ، و انديشهاء بد و وسواس و قوت عشق بدان زايل شود ، و اگر اين استفراغ نيفتد ، در تن گرانى پديد آيد ، و باشد كه منى اندر جاى خويش گرم شود و بسوزد و بخار آن بدماغ برآيد ، و بدان تبها تولد كند و ماليخوليا و خيرگى چشم\r\n\r\n","description":"","footnote":"","page_name":" 247 ","page_number":255},
  {"content":"\r\n\r\nو طپيدن دل و سرگشتن پديد آيد .\r\nو ببايد دانست كه تولد منى از خون صافىتر است كه غذاء اندامهاى اصلى را شايد ، و در بايسته‌ترين خونى باشد كه اين معنى را شايد ، و بدين سبب است كه هر گاه كه مردم ، جماع فزون از عادت كند ، تن او سرد شود و ضعيف گردد .\r\nنبينى كه اگر مردم اندر جماع اسراف كند ، جمله منى كه از وى جدا گردد پنجاه درمسنگ نباشد ، و اگر رگ زنند ، صد و بيست درمسنگ خون بيرون كنند ، در او آن ضعف پديد نيايد كه از جماع آيد ، اين دليل است بر آنكه منى از خونى صافى و در بايسته است ، از بهر آنكه اوعيهء منى به دو جماع يا به سه يا به پنج جماع تهى گردد ، و اگر الحاح كند يا قايمه افتد ، بجاى منى خون بيرون آيد و آن خونى باشد كه غذاء اندامها خواهد شدن .\r\nو هر گاه كه غذا خرج شود ، مدتى دراز بايد تا عوض آن بجاى باز آيد .\r\nو بدين سبب است كه اثر جماع قوىتر از اثر خون بيرون كردن است ، از بهر آنكه ، آنچه برگ زدن بيرون كنند خونى باشد كه اندر تن نمىبايد ، و اين خون كه منى گردد ، خون در بايسته است ، پس فرق بسيارست .\r\nو جماع بر گرسنگى و از پس رياضت و از پس قى و اسهال و از پس گرمابه ، تن را خشك كند و حرارت غريزى را كم كند و چشم تاريك كند و پاى سست .\r\nو از جمله از پس هر سببى كه تحليل بسيار كند ، چون شادى بافراط و بىخوابى بافراط و مانند آن ، سخت زيان دارد ، و از پس طعام و از پس امتلا ، درد پيوندها و سستى عصبها ، سدّه و ضيق النفس و دمادما و رعشه و استسقا تولد كند .\r\nو اگر در حال جماع ، سرماى اندر پشت پديد آيد ، يا با لذت جماع ، رنجى يابند يا از اندامها بوى ناخوش آيد ، نشان آن باشد كه اندر تن ، خلطهاء بد است ، از جماع دور بايد بود و تن از اخلاط بد پاك كردن .\r\nو ببايد دانست كه خداوند مزاج گرم و تر اندر كار جماع قوى باشد و مضرت آن كمتر پديد آيد و خداوند مزاج گرم و خشك هم قوى باشد ليكن اثر خشكى و مضرت آن بر وى پديد آيد و لاغر شود و چشمها دور فرو شود .\r\nو خداوند مزاج سرد و تر و سرد و خشك هر دو را ضعيف كند و مضرت اين بر هر دو پديد آيد ، و الله اعلم .\r\n\r\nباب چهاردهم از گفتار اول از حفظ الصّحه اندر تدبير اعراض نفسانى\r\nاعراض نفسانى ، شاديست و غم و خشم و لذت و ايمنى و ترس و خجلى و انديشهء كارهاء مهم و عملهاء باريك ، و اوميد و نوميدى .\r\n\r\n","description":"","footnote":"","page_name":" 248 ","page_number":256},
  {"content":"\r\n\r\nو هريك را از تن مردم اثرى ظاهرست ، فزون از اثر طعام و شراب و غير آن ، از بهر آنكه طعام و شراب و ديگر اسباب بدان زودى اثر نكند كه اعراض نفسانى .\r\nنه‌بينى كه اثر سخن يا چيزى خوش و ناخوش كه مردم بشنود و انديشه بر خاطر بگذرد ، چگونه بىهيچ مهلت زود برنگ و روى پديد آيد و حركت و آواز مردم بگردد و اين حال نشان آنست كه اثر اعراض نفسانى قوىتر از اثر ديگر سببهاست .\r\nو از اعراض نفسانى بعضى تن مردم را گرم كند و اخلاط و ارواح را بجنباند ، چون خشم و شادى و لذت و اوميد و انديشهء كارهاء مهم ، و بعضى سردكننده است ، چون ترس و غم و نوميدى .\r\nاما خشم كه به اندازه باشد ، خون را و قوت روح را و حرارت غريزى را اندر تن بگستراند . و خشم عظيم ، صفرا را بجنباند و رنگ روى زرد كند ، و مردم محرور را زيان دارد ، و مرطوب و مبرود را زيان ندارد و سود دارد .\r\nو شادى به اندازه ، حرارت غريزى را اندر تن بگستراند و رنگ روى برافروزد و فربه كند و بدين سبب است كه بر مردم شادكام ، اثر پيرى كمتر پديد آيد .\r\nو ببايد دانست كه هرگاه كه كارى شادكننده پيش آيد ، دل لختى گشاده شود و طبع خواهد كه بدان كار شادكننده نزديك بود و ادراك آن بيشتر كند ، و اگر شادى از حد بيرون شود ، دل گشاده شود و باز شود و روح از بهر استقبال و طلب آن شادى ، خويشتن را بيرون افكند ، و دل همچنان گشاده بماند و مفاجا بدان سبب هلاك شود .\r\nو اندوه و ترس ، خون را و حرارت غريزى را بتن و بقعر او باز گرداند ، از بهر آنكه طبع خواهد كه از آن حال دور تر باشد ، از بهر اينست كه روى غمگين ، زرد شود ، و اگر اندوه يا ترس از حد گذشته شود ، حرارت همه باندرون تن باز گردد و دل فراز هم آيد و حرارت اندر وى خبه گردد و مفاجا بميرد .\r\nو مردن مفاجا بسبب اندوه و ترس ، كمتر از آن باشد كه بسبب شادى بزرگ ، از بهر آنكه حركت حرارت بسبب شادى بسوى بيرونست ، و بسبب اندوه سوى اندرون و حركت شادى ، ناگاه باشد و بيك‌بار باشد و حركت اندوه آهسته‌تر باشد .\r\nو خجالت نيز حرارت را بگستراند و خون را انگيخته كند و اندكى رطوبت را فرو گدازاند و تحليل كند و از بهر اينست كه در حال خجلى روى سرخ كند و عرق روان گردد و به آخر ، روى زرد شود ، از بهر آنكه حرارت ، لختى تحليل پذيرد .\r\nو منفعت ايمنى و اميدوارى\r\n\r\n","description":"","footnote":"","page_name":" 249 ","page_number":257},
  {"content":"\r\n\r\nهمچون منفعت شادى معتدل است .\r\nو مضرت نوميدى همچون مضرت اندوه .\r\nو خالى بودن از انديشه ، خاطر را كُند كند و همه قوتها را و حرارت غريزى ضعيف كند و رنگ روى بگرداند و بيماريها زيادت كند ، چنان كه مشغولى و انديشهء كارهاء مهم از انديشه دردها و بيماريها مشغول دارد ، تا دل كمتر در آن بندد و بديشان سبك‌تر شود .\r\nو بدين سبب است كه سفر كردن بشهرها و كارهاء عجب ديدن ، از بيماريهاء عسر و وسوسه و عشق برهاند .\r\nاما علاج خشم ، بشربتهاء خنك بايد كردن و بعذرها و حكايتهاء خندناك و بازيهاء عجب و حاضر كردن دوستان و محتشمان و اهل حرمت .\r\nو علاج اندوه و ترس باوميدهاء قوى و بسماع و بآوازهاء بلند و به شراب و مفرحهاء گرم .\r\n\r\nباب پانزدهم از گفتار اول از حفظ الصّحه اندر تدبير پيران\r\nمزاج پيرى ، سرد و خشك است و هر گاه كه مردم پير شود ، همه تدبيرهاء او بگرمى و ترى بايد كردن ، چون گرمابه و ماليدن معتدل بروغنهاء معتدل و خوش‌بوى چون روغن سوسن و ياسمين و عطرهاء معتدل و شراب صرف به مقدار معتدل ، و اندر بستر نرم غلتيدن و رياضت اندك كردن و خوش‌دلى و شادكامى جستن . و از هرچه مزاج سردى دارد و پيرى ، چون اندوه و ترس و عطرهاء سرد ، ، چون كافور و نيلوفر ، و از ترشيها ، دور بايد بودن .\r\nو ببايد دانست كه هواء بد و بخارها و بويهاء ناخوش و دود و غبار ، اندر پيران اثر زيادت از آن كند كه اندر ديگران ، ازين همه خويشتن نگاه بايد داشت . و غذا به تفاريق ، اندك اندك بايد خورد ، و اگر پيرى را معده طعام برتابد او را روا باشد كه بيك‌بار طعام تمام بخورد ، و ايشان را طعام پس از آنكه از گرمابه بيرون آيند ، موافق‌تر باشد ، لكن طعام خوردن و اندر گرمابه رفتن روا نباشد .\r\nو نشايد كه طعامهاء غليظ كه سودا افزايد خورد .\r\nو چيزهاء تيز چون آبكامه نشايد خورد مگر وقتى كه در معده رطوبتى گرد آمده باشد ، بر سبيل علاج روا باشد .\r\nو شير تازه اگر در معده ترش نشود و باد نه‌انگيزد سود دارد . و كرنج با شير و شكر يا با عسل سود دارد . و گرسنگى سخت زيان دارد .\r\nو اگر طبع خشك باشد ، پيش از طعام كه خواهند خورد ، لختى قليه گندنا بروغن زيت يا به آبكامه بخورد ، طبع را نرم كند .\r\nو لبلاب اندر آب نمك بپزند و بپالايند و با روغن زيت و آبكامه بخورند طبع را نرم كند .\r\n\r\n","description":"","footnote":"","page_name":" 250 ","page_number":258},
  {"content":"\r\n\r\nو پنج درمسنگ بسفايج با يك دسته برگ كرنب بپزند و بپالايند و مقدارى تخم معصفر پاك كرده و كوفته در وى بجوشانند ، سود دارد و اجابت كند .\r\nو دو درمسنگ علك البطم با شكر كوفته ، اجابت كند و احشا را پاك كند .\r\nو چهار درمسنگ افتيمون و چند دانه انجير خشك و لختى معصفر بكوبند نرم و بسرشند و بخورند ، اجابتى تمام كند و تا ضرورت سخت نشود فصد نكنند .\r\nو اما طعام پيران ، گوشت آبه بايد و شورباى گندم ، و رشته و مانند آن ، همه با دارچينى و اندكى زنجبيل . و اندر فصل سرما ، ترياق و مثروديطوس دو سه بار بخورند و دواء المسك به كار دارند .\r\n\r\nباب شانزدهم از گفتار اول از حفظ الصّحه اندر تدبير مسافران\r\nهركه عزم سفر دارد ، پيش از آنكه به سفر بيرون شود ، هرچه داند كه اندر سفر خواهد بود ، چون كم‌خوابى و گرسنگى و تشنگى و گرما و سرما و طعامهاء مسافران و پياده رفتن و مانند آن ، اندك اندك بدان خوى بايد كرد ، مثلا اگر وقت گرما بود ، عادت تنعم و گرما از خويشتن بازداشتن ، دست ببايد داشت . و اگر وقت سرما بود ، جايگاهى گشاده بايد نشست تا با هواى خنك خوى كند و رياضت و حركت فزون از عادت بايد كرد و نخست فصد بايد كرد به اندازه ، يا بداروى مسهل ، تن پاك بايد كرد .\r\nو ممتلى بر ستور نبايد نشست و طعام خوردن بوقت فرود آمدن به منزل بايد افكندن تا بوقت برنشستن ، معده خالى باشد و به آب حاجت نباشد ، تا آب طعام را اندر معده و احشا نجنباند و درد شكم تولد نكند .\r\nو اگر در گرما ، تشنه شوند ، سه درمسنگ تخم خرفه با سركه بخورند ، تشنگى زايل شود ، و آب با سركه ممزوج تشنگى بنشاند و سر از آفتاب پوشيده بايد داشت و هنگام برنشستن ، شربتى پست جو با آب سرد ببايد خورد و اندر منزل بينى و ناف و كف پاى و عضلها بروغن بنفشه چرب بايد كرد .\r\nو آن روز كه باد سموم آيد ، بينى و دهان پوشيده بايد داشت و بر آن رنج صبر بايد كرد ، و پياز بريده و اندر دوغ آغشته سود دارد و روغن به بينى بركشيدن . و اگر كسى را سموم بزند ، آب سرد بسيار بر دست و پاى وى بايد ريخت و روغن گل و آب بيد و گلاب بر سر او نهادن و او را اندر آب سرد نشاندن . و برگ خرفه و كوك و خيار و مانند آن آنچه بدست آيد ، لختى\r\n\r\n","description":"","footnote":"","page_name":" 251 ","page_number":259},
  {"content":"\r\n\r\nبخورند و آب مضمضه مىكنند و مىريزند و جرعه‌جرعه مىخورند .\r\nو اگر تبش نكند شير و دوغ ، سخت موافق باشد .\r\nو اگر سرما باشد ، چون به منزل رسد ، زود پيش آتش نشايد شدن ، لكن خويشتن را بتدريج به خانه گرم بايد كرد و دست و پاى بروغن زيت و روغن فرفيون گرم كرده ، چرب كردن و اندر طعام ، شير و روغن گاو بيشتر كردن ، و اگر روغن گاو نخورند و دو سه پياله شراب قوى يا مثلث بخورند ، سرما قوت نتواند كرد و روز دمه ، معده خالى نبايد داشت ، و بعوض آب مثلث موافق بود .\r\nو سرمازده را يك درمسنگ انگژد خوش ، اندر شراب يا اندر ماء العسل بدهند حل كرده ، سود دارد .\r\nو هنگام برنشستن ، پيش آتش نشايد رفت و پاى بروغن فرفيون يا بروغن بيرزد ببايد ماليد يا بسير يا بقطران .\r\nو لختى بزموى بر سر انگشتان نهادن ، و كاغذ و پاىتابه پيچيدن و بموزه فرو كردن تا از سرما بسلامت باشد .\r\nو موزه بايد كه پاى در وى جنبان باشد .\r\nو آن را كه پاى سرما يافته باشد ، شلغم بجوشانند يا برگ كرنب يا شبت يا بابونه يا انجير خشك و پاى اندر ميان آن نهند .\r\nو بهترين كارى آنست كه پاى اندر برف گيرند تا سرما از وى بيرون آيد .\r\nو پيش آتش نشايد رفت البته . و اگر پاى رنگ بگرداند ، ببايد آزدن و اندر آب گرم نهادن تا خون تمام برود ، پس لختى گل ارمنى اندر سركه و آب بگدازند و طلا كنند .\r\nو اگر پاى سياه شود ، نشان تباه شدن بود ، جز آنكه جدا كنند ، تدبير نيست .\r\nو اثر باد و آفتاب ، رنگ روى بگرداند ، لعاب اسبغول يا سپيدهء خايه يا كثيرا يا صمغ بر وى طلا كنند ، اثر آن باد باز دارد .\r\nو پياز به سركه و سير به سركه ، مضرت آبها باز دارد ، و كوك نيز سود دارد .\r\nروغن شبت و روغن بابونه اندر عضلها ماليدن ، ماندگى ببرد .\r\nو از بهر قوت عصبها از ترشى پرهيز بايد كردن .\r\nو مسافران دريا ، نخست كه اندر كشتى نشينند ، باشد كه قى بسيار كنند ، باز نبايد داشت تا خود بيارامند ، پس اگر قى بىاندازه شود باز بايد داشت به شراب پودنه و آنچه بدان ماند .\r\nو آبى و انار و عدس به غوره پخته ، فم معده را قوت دهد ، خاصه اگر با پودنه باشد ، و الله اعلم بالصواب .\r\nتمام شد بتوفيق حق تعالى بخش دوم از كتاب الاغراض الطبية و المباحث العلائية كه آن را كتاب حفظ الصحة خوانند و بعد ازين بخش سيم بود كه مشتمل است\r\n\r\n","description":"","footnote":"","page_name":" 252 ","page_number":260},
  {"content":"\r\n\r\nبر نام و حد هر بيمارى و اسباب و علامات و علاج آن چنانك ياد كرده شود ان شاء الله تعالى .\r\nتم كتابة هذا الكتابين من الاغراض الطبية و المباحث العلائية بعون الله و حسن عنايته يوم الاربعاء اواخر شهر شوال سنة ثمان و ثمانين و سبعمئه هجرية نبوية على يد العبد الضعيف الراجي عفو ربه اللطيف سعيد بن جعفر الجرجاني تذكارا لصاحبه حامدا لربه مصليا على نبيه و عترته .\r\n\r\n","description":"","footnote":"","page_name":" 253 ","page_number":261},
  {"content":"\r\n\r\nبسم اللّه الرحمن الرحيم الحمد لله القادر الفرد الحكيم الفاطر الصمد الكريم الباعث نبيّه محمّدا صلّى الله عليه و آله بجوامع الكلم و بدايع الحكم و جاعله للناس بشيرا و نذيرا و داعيا إلى اللّه بإذنه و سراجا منيرا .\r\n\r\nكتاب سيّم از بخش سيّم از كتاب الاغراض الطبّيّة و المباحث العلائيّة\r\nكه اين كتاب را كتاب معالجات خوانند اين بخش ازين كتاب مشتمل است بر نام و حدّ هر بيمارى و اسباب و علامات خاصهء هر يك و بر علامات بيماريها كه اندر عضوى بمشاركة عضوى ديگر افتد و بر مقدمات و چگونگى پديد آمدن هر بيمارى و بحرانهاء هر يك و انتقال هر يك و علاج آن و اين كتاب بيست و شش گفتار است .\r\n\r\nگفتار نخستين از بخش سيم از كتاب معالجات از كتاب اغراض اندر بيماريهاء سر و اين گفتار شش جزو است چنانك ياد كرده مىشود\r\n\r\nجزو اول از گفتار اول از بخش سيّم از كتاب اغراض اندر استدلال كلى از افعال و احوال مزاج دماغ و احوال اندامهاء مشارك دماغ و غير آن و تدبيرهاء كلى اندر آن و اين چهار بابست چنانك ياد كرده آيد ان شاء الله\r\n\r\nباب اوّل از جزو اوّل از گفتار اوّل اندر جستن نشانهاء سلامت و آفة از كارهاء دماغى\r\nجستن نشانهاى سلامت و آفة از كارهاى دماغ از احوال حاسّتها باشد چون حالهاء ديدن و شنيدن و بوييدن و چشيدن و برمجيدن و از احوال تمييز و تفكر و از خواب و بيدارى و از چگونگى حركتهاء چشم و زبان .\r\nهر گاه كه حاستها بسلامت و بىآفت باشد و خواب و بيدارى بوقت و اندازه و تفكر و تمييز بر حال طبيعى حال سلامت باشد ، نشان صحت باشد .\r\nو چون\r\n\r\n","description":"","footnote":"","page_name":" 254 ","page_number":262},
  {"content":"\r\n\r\nاز حال طبيعى بگردد نشان آفتى باشد اندر دماغ و آفت اندر كارهاء دماغ يا چنان باشد كه از حال طبيعى بگردد و مشوش گردد ؛ يا ضعيف و ناقص گردد يا باطل گردد .\r\nو اما مشوش گشتن ، نشان سوء المزاج گرم باشد يا نشان سوء المزاج خشك .\r\nو امّا ضعف و نقصان و بطلان ، نشان سوء المزاج سرد باشد و نشان رطوبت غليظ كه روح دماغى را غليظ كند تا حاستها ، كند شود و ضعف و نقصان تولّد كند .\r\nو از مزاج گرم ، ضعف و نقصان كمتر افتد ، مگر كه سوء المزاج بغايت گرمى باشد و قوتها را ضعيف كند ، از بهر آنكه حرارتى معتدل ، معين و محرك همه قوتهاست ، پس حرارت سبب ضعف و نقصان نباشد لكن چون از اعتدال بيرون شود و بجانب افراط ميل كند ، ممكن بود كه بسبب حركتى مضطرب گردد يا سبب ضعف و نقصان گردد .\r\nو خيال باطل كه پيش چشم آيد چون خيال پشه و نقطه سياه و خطى سياه و دودى و ضبابى دايم ، نشان رطوبتى باشد اندر رگهاى دماغ و نشان سوء المزاج سرد .\r\nو باطل شدن حاست شنيدن ، نشان مزاج سرد باشد اندر دماغ . و آنكه آواز نزديك چنان شنود كه گويى از دور مىشنود ، نشان رطوبتى باشد غليظ .\r\nو آنكه جز آواز بلند يا نزديك نشنود نشان مزاج خشك باشد . و آنكه آوازهاء دروغين شنود چون آواز باد كه درخت را بجنباند ، چون آواز آسيا و آواز جلاجل و غير آن ، نشان برآمدن بخارى باشد بدماغ يا نشان حركت بادى .\r\nو حال حس بوييدن اندر بويها كه حاضر نباشد يافتن ، اگر سبب آن اندر منفذ بينى نباشد ، نشان خلطى باشد اندر دماغ . و نايافتن بوى نشان سدّهء يا نشان رطوبت غليظ و سرد باشد اندر مقدم دماغ .\r\nو حال حس طعم چيزها نايافتن و حال حس بوييدن و برمجيدن و بسودن كه بتازى حس لمس گويند ، نشان سوء المزاج خاص باشد اندر آلت چشيدن و آلت لمس .\r\nو آنچه عام باشد اندر همه تن بمشاركت دماغ باشد چون علت خدر .\r\nو فامّا فساد تخيل و تفكر هم به سه نوع باشد ، يا باطل شدن يا ناقص شدن يا مشوّش شدن .\r\nاما باطل شدن را خرفى و زوال عقل گويند و دلالت آن يا بر سوء المزاج سرد ساده باشد يا بر مزاج سرد و تر يا بر مزاج\r\n\r\n","description":"","footnote":"","page_name":" 255 ","page_number":263},
  {"content":"\r\n\r\nخشك اندر جزو ميانين دماغ . و نقصان را ابلهى گويند و احمقى نيز گويند و دلالت نقصان و بطلان يكيست .\r\nو تشويش را شوريدگى گويند و بتازى اختلاط عقل گويند . و اگر شوريدگى بيرون از اندازه باشد و با حركتهاء بد باشد ، ديوانگى گويند و بتازى جنون سبعى گويند .\r\nو اگر آهسته‌تر باشد و انديشهاء باطل كند ماليخوليا گويند .\r\nامّا نشان اختلاط عقل و ديوانگى نشان آماسى باشد يا نشان مادّهء گرم خشك اندر دماغ .\r\nو ماليخوليا نشان خلط سودا باشد در دماغ و گاه باشد كه اندر بيمارى سرد ، اختلاط عقل پديد آيد چنان كه اندر ليثرغس و نشان آن باشد كه علت از حرارتى خالى نيست و هر فعلى از افعال دماغ و هر انديشهء كه ميل بآهستگى و ترس و بددلى دارد نشان مزاج سرد باشد .\r\nو هرچه بشتاب زدگى و تندى و تهور و دليرى ميل دارد ، نشان حرارت باشد .\r\nو فرامشتى بر مزاج سرد و تر گواهى دهد يا بر خشكى اندر جزء آخرين دماغ .\r\nو آنكه چيزهاء ناديده و ناشنيده ياد كند ، نشان مزاج گرم باشد اندر دماغ يا مادهء .\r\nو امّا ديدن خوابها نيز بر انواع اخلاط گواهى دهد ، چنان‌كه ديدن الوان سرخ بر بسيارى خون گواهى دهد ، و الوان زرد بر صفرا و مزاج صفراى ، و الوان سياه و خوابهاء بيمناك بر سودا و مزاج سودائى ، و الوان سپيد بر بلغم و مزاج بلغمى ، و خوابهاء شوريده بر مزاج گرم و خشك ، و آنچه فرامشت گردد و ياد نماند بر مزاج سرد گواهى دهد يا بر مزاج تر و الله اعلم بالصواب .\r\n\r\nباب دوم از جزو اوّل از گفتار اوّل از كتاب معالجات اندر نشانهاء كه از اندامهاء مشارك دماغ جويند\r\nاندامهاء مشارك دماغ و چگونگى مشاركت آن اندر بخش نخستين ازين كتاب ياد كرده آمده است .\r\nامّا آنچه از چشم جويند ، خشكى چشم ، نشان خشكى دماغ باشد .\r\nو بسيارى اشك و بسيارى رمص اگر سبب آن بيمارى چشم نباشد ، نشان ترى مقدم دماغ باشد .\r\nسطبرى رگهاء چشم نشان گرمى دماغ باشد .\r\nسيلان اشك بىمراد اندر بيمارى حاده ، نشان آماس دماغ باشد و نشان سوختن ، خاصه اگر از يك چشم باشد .\r\nبر هم زدن چشم زودازود ، نشان گرمى دماغ بود يا نشان\r\n\r\n","description":"","footnote":"","page_name":" 256 ","page_number":264},
  {"content":"\r\n\r\nديوانگى و كم‌عقلى .\r\nچشم بر يك جاى داشتن و نظر از آن برناگرفتن ، نشان وسواس و ماليخوليا باشد .\r\nبيرون خاستن چشم ، نشان آماس باشد .\r\nدور درافتادن چشم ، نشان تحليل بسيار باشد .\r\nچشم گشاده ماندن يا بر هم نهادن ماندن ، نشان آفتى بزرگ باشد اندر دماغ .\r\nو آنچه از گردن و از لهاة و از دندانها جويند آنست كه سطبرى گردن و تمامى آن اندر درازى و كوتاهى ، نشان قوت دماغ باشد خاصه كه سر بزرگ باشد و گردن و سينه درخور آن ، كوتاهى و باريكى گردن بر ضد آن نشانى دهد .\r\nپديد آمدن آماسها و ريشها بر گردن ، نشان ضعيفى قوت هضم دماغ باشد ، و دفع شدن فزونيها و به گردن فرود آمدن .\r\nو آماس لوزتين و لهاة هم بدين سبب باشد و به شهر من لهاة را ملاژه گويند ؛ و سبب تباه شدن دندانها و لون آن همين باشد .\r\nو آنچه از اندامهاء عصبانى جويند از اندامهاء باطن ، چنان باشد كه اندر دماغ آفتى باشد مضرّت آن باحشاء باز دهد ، چنان كه اندر ليثرغس و سبات سهرى ، حس برخاستن بحاجت بول و براز كمتر باشد ، و چنان كه اندر قرانيطس طعام و شراب به حلق اندر ماند بسبب ضعيف شدن قوتهاء حس و حركت .\r\nو باشد نيز كه آفت اندر عضوى مشارك باشد ، مضرت بدماغ باز دهد ، چنان كه اندر آلات دم زدن آفتى باشد و دم زدن عظيم گردد و مضرت آن بدماغ برآيد .\r\nو دم زدن عظيم نشان حرارت دماغ و نشان ديوانگى گردد ، و دم زدن ضعيف نشان ليثرغس و نشان علت سبات شود .\r\nو آنچه از مشاركت معده و جگر و ديگر احشاء جويند ، چنان باشد كه آن را كه ميان سر درد كند پس آن درد بميان دو كتف فرود آيد ، و بوقت گواريدن غذا درد زيادت شود نشان آن باشد كه درد سر بمشاركت معده است . و اگر درد سر اندر جانب راست سر باشد ، بمشاركت جگر باشد و اگر اندر جانب چپ سر باشد بمشاركت سپرز باشد .\r\nو اگر اندر پس سر باشد و رگهاء قفا ممتلى مىشود يا كشيده مىشود ، بمشاركت گرده است .\r\nو زنان را درد ميان سر بمشاركت رحم باشد و بيمارى اين احشا و علامتها بدين مشاركتها گواهى دهد .\r\n\r\n","description":"","footnote":"","page_name":" 257 ","page_number":265},
  {"content":"\r\n\r\n\r\nباب سيم از جزو اوّل از گفتار اوّل از كتاب معالجات اندر نشانها كه از مزاج دماغ جويند\r\nخداوندان دماغ گرم را از هواء تابستان و حرارت آفتاب و حرارت آتش و گرمابه و از طعام و شراب گرم و از بوى چيزهاء گرم زود صداع خيزد . و رنگ روى و چشم او ميل بسرخى دارد ، و رگهاء چشم او ظاهر باشد . و موى او نخست سرخ باشد پس بسياهى گرايد و زود اصلع شود . و فضلهء دماغ او زود پخته شود و زيرك و دريابنده باشد ، و از رايها و عزيمتها زود بگردد ، و باشد كه در وى طيشى و سبكسارى باشد و خواب او سبك باشد .\r\nو خداوند دماغ سرد را زكام و نزله بسيار افتد ، و سپيدى چشم او صافى باشد و رگهاء آن باريك و خواب او گران باشد و موى او نخست ميل بزردى دارد ، و جعدى نباشد اندر موى او و زود سپيد شود ، و حركت چشم او آهسته باشد و چشمها بگرانى گشايد ، و راى و عزيمت او ثابت باشد همچون عزيمت پيران .\r\nو خداوندان دماغ خشك را مجرى بينى از فضول پاك باشد . و زكام و نزله كم باشد و حاستهاء او قوى باشد و بىخوابى نتواند كشد و زود اصلع شود ، و علمها دير فهم كند و آنچه فهم كرد ، نيك نگاه دارد .\r\nو خداوندان دماغ تر را حاستها كند باشد و زكام و نزله و سيلان رطوبت از بينى بسيار باشد ، و بسيار خسبد و علمها دير فهم كند و زود فرامشت كند و از رأى عزيمت زود بگردد و موى او جعد نباشد و دير رويد و دير اصلع شود .\r\nو خداوندان دماغ گرم و خشك شتاب زده باشد و از راى براى مىگردد و حاستهاء او تيز باشد ، و مجرى بينى او پاك باشد ، و خواب او سبك باشد ، و موى او سياه و جعد و بسيار باشد و زود اصلع شود ، و لون روى و چشم او بسرخى ميل دارد .\r\nو خداوندان دماغ گرم و تر را از گرمابه و باد جنوب و از همه غذاهاى گرم و تر رنج بيند و پيوسته مستعد بيماريهاء سر باشد ، و حاستهاء او كند باشد و بسيار خسبد و خوابهاء شوريده بيند ، و موى او بسرخى گرايد و لون روى او تازه و درفشان باشد ، و رگهاء چشم او ظاهر باشد و مخاط او بسيار باشد .\r\nو خداوندان دماغ سرد و خشك را رنگ روى تيره باشد چون سبز سياهى ، و بر لون او رونق و تازگى نباشد ، و هيچ طعام و شراب سرد و هواء سرد او را موافق نباشد ، و اندر جوانى حاستهاء او تيز باشد و لختى سبكسارى باشد و بروزگار حاستهاء او كند مىشود ، و زود\r\n\r\n","description":"","footnote":"","page_name":" 258 ","page_number":266},
  {"content":"\r\n\r\nاثر پيرى بر وى پديد آيد ، و موى او ضعيف باشد و بزردى گرايد .\r\nو خداوند دماغ سرد و تر ، كسلان و بسيارخواب و كندفهم و بددل باشد ، و او را زكام و نزله بسيار افتد و مخاط او بسيار بود . و الله اعلم .\r\n\r\nباب چهارم از جزو اوّل از گفتار اوّل از كتاب معالجات اندر اصول و قوانين بيماريهاء سر\r\nهر صداع كه با زكام و نزله باشد تدبيرهاء سرد و تر و روغنها از آن دور بايد داشت ، لكن استفراغ و بستن و ماليدن اطراف بايد فرمود .\r\nو اندر صداع كه در پس سر باشد ، نخست به مطبوخ ، استفراغ بايد فرمودن ، پس فصد و قى كردن .\r\nو غذاهاء ترش اندر هيچ نوع صداع موافق نيست مگر اندر صداعى كه بمشاركت معده باشد ، و از ترشيها چيزى شايد كه معده را دباغت كند و قوّت دهد و مادهء بد را از معده باز دارد .\r\nو تدبير لطيف اندر صداعى كه سبب آن درآمدن صفرا باشد اندر معده ، سخت ، مضر باشد .\r\nو افاويه اندر همه انواع صداع زيان دارد خاصه سليخه و قسط و زعفران و حماما .\r\nو چيزهاء بخارانگيز اندر همه انواع صداع زيان دارد اگر سرد باشد يا گرم الّا آنجا كه مثلا چيزى بخارانگيز گرم خورده شود ، اگر چيزى كه از وى بخار سرد خيزد بر عقب آن بدهند روا باشد ، و اگر سرد خورده باشد گرم دهند روا باشد .\r\nو آنجا كه باستفراغ حاجت آيد و علامتهاء بسيارى خون يافته شود ، يا خون با ديگر اخلاط برابر ، ابتدا بفصد بايد كرد ، پس باستفراغ ديگر مشغول بودن .\r\nو آنجا كه بيمارى بنهايت رسيد و نضج پديد آمده باشد بغرغره و شمومات و عطوسات و نطولات ، سر پاك بايد كرد خاصه اگر پاك كردن سر مهم‌تر از استفراغى ديگر باشد .\r\nاما اندر غرغره احتياط بايد كرد و آنجا بايد فرمود كه ايمن باشد كه بطريق غرغره خلطى سوزاننده به سينه فرو نرود و بيمار نيز مستعد قبول بيماريهاء سينه نباشد .\r\nو آنجا كه به اياره فيقرا و سقمونيا استفراغ كرده باشد احتياط بايد كرد تا دماغ گرم نشود و سوء المزاجى باقى نماند و اگر حاجت باشد آن حرارت را بضمادها و شمومات خنك تدارك كردن . و اندر استفراغ نيز\r\n\r\n","description":"","footnote":"","page_name":" 259 ","page_number":267},
  {"content":"\r\n\r\nاحتياط بايد كرد .\r\nو داروى مسهل آنجا به كار بايد داشت كه واثق باشد كه از آن مسهل آن شخص را آن استفراغ كه مىبايد ، حاصل شود .\r\nو ببايد دانست كه امّهات داروها كه اندر پزانيدن اخلاط بلغمى به كار دارند چيزهاء لطيف‌كننده و تحليل‌دهنده باشند چون مرزنگوش و برگ غار و شيح و اذخر و بابونه و اكليل ملك و شبت و زوفا و حاشا و پودنه و سذاب و قيصوم و برنجاسف .\r\nو آنجا كه ماده بسيار باشد ايمن نشايد بود از آنكه مادّه گرم شود و متحلل گردد و برجوشد و تمددى و آماسى تولد كند . نخست لختى ماده را كمتر بايد كرد و استفراغ فرمود ، پس بداروهاء معتدل بپزانيدن مشغول شدن .\r\nو اندر پزانيدن مادهء سودايى نخست داروهاء مليّن و مرطّب به كار بايد داشت تا خشكى زيادت نگردد ، پس دارو محلّل كه اندر درجه دوم باشد اندر تلطيف و تحليل ، و اوليتر آن باشد كه ملين و مرطّب با ملطّف و محلّل بياميزد .\r\nو آنجا كه ماده گرم باشد اندر پزانيدن آن ماء الشعير و طبيخ بنفشه و برگ بيد و نيلوفر و اندكى سركه ، تا قوت داروها به مقصد رساند تمام باشد .\r\nو آنجا كه حاجت آيد بابونه و خطمى با آن بياميزند . و اگر سهرى باشد لختى پوست خشخاش اندر فزايند .\r\nو آنجا كه با صداع ضعف باشد شير به كار نشايد داشتن البته و بدل آن طبيخ بنفشه و نيلوفر و خطمى و بيد و مانند اين باشد .\r\nو آنجا كه شير به كار توان داشتن بهترين شيرى شير بز باشد .\r\nو اما سركه اندر همه انواع صداع به كار آيد از بهر آنكه لطيف‌كننده و گذراننده است و قوت داروها بموضع رساند و سردى او را باندك چيزى بتوان شكست و تدارك توان كرد اگر بدان حاجت آيد .\r\nو آنجا كه ماده صفرايى باشد و بغرغره حاجت آيد سكنگبين بزورى يا ساده با آب كسنه يا سكنگبين عنصلى با آب لبلاب يا آب آلوى سياه يا اندكى سقمونيا و شراب بنفشه و شراب خرماء هندو با سقمونيا موافق بود .\r\nاگر ماده غليظتر باشد سكنگبين بزورى با ايارج فيقرا و آب كامه با صبر .\r\nو همچنين آنجا كه ماده گرم باشد عطسه آوردن ببخار سركه و سقمونيا و بوييدن فقاع ترش و تيز تمام باشد .\r\nو اگر ماده غليظ باشد كندش و پلپل و خردل و پياز به كار دارند .\r\n\r\n","description":"","footnote":"","page_name":" 260 ","page_number":268},
  {"content":"\r\n\r\nو آنجا كه بدارو اندر بينى چكانند حاجت آيد ، نخست دارو با روغن گل اندر چكانند يا با شير پس با عصاره چگندر ، پس با آب مرزنگوش .\r\nو آنجا كه بداروى مسهل حاجت آيد و خواهند كه دماغ و همه تن را از اخلاط سوخته پاك كنند و خاصه كه اگر با آن مادّهء غليظ باشد موافق‌تر چيزى حب ايارج باشد و حب قوقايا و حب اسطوخودوس و نقيع صبر اندر آب كسنه .\r\nو اگر اخلاط رقيق باشد مطبوخ هليله و شراب بنفشه و مطبوخ شاهتره و مطبوخ خرماء هندى و مطبوخ خيارشنبر هريك با مقدارى سقمونيا كفايت باشد . و اگر خلط غليظ باشد ايارج لوغاديا و ايارج جالينوس و ايارج روفس ، و حبهاء كه بحجر لاژورد و حجر ارمنى و خربق و شحم حنظل قوت داده باشند موافق‌تر .\r\nو اندر علاج آماس گرم ابتدا بداروى سرد بايد كرد و بتازى آن داروها را رادع گويند ، با سركه و روغن گل . و اگر درد صعب باشد سركه از آن دور دارند و روغن گل سرد كرده بجاى آن به كار دارند ، يا سركه اندك‌تر كنند خاصه آنجا كه احتمال كند و آب عنب الثعلب و فوفل و صندل و شياف ماميثا و گل ارمنى و عدس مقشر موافق باشد .\r\nو داروهاء مخدّر چون پوست خشخاش و افيون دور دارند ، الّا آنجا كه ضرورت باشد .\r\nو روغن بابونه قوت مخدّرات بشكند . و داروى پزاننده و تحليل‌كننده آماس گرم را ، كشك جو و بيخ كرفس بپزند و با روغن بابونه ضماد كنند ، و اگر ماده غليظتر باشد ، بيخ كرفس و بيخ باديان و سبوس و خطمى و اكليل ملك و اقحوان و تخم كرفس و تخم باديان بپزند و بدان تنطيل كنند و ضماد كنند ، و روغن شبت ، محلّلى نيكست .\r\nو اما اندر آماسهاء سرد ، ماء الاصول با روغن بيدانجير كه با روغن بادام طلخ و روغن زردآلو طلخ و ايارج فيقرا دادن صواب باشد و از رادعات ، روغن گل با پوذنه و حاشا و جندبيذستر موافق باشد . پس عنصل و سركهء آن دادن و ضماد كردن و غرغره كردن موافق باشد .\r\nو آنجا كه علت دماغى باشد شراب مسكر ، سخت بد باشد و گرمابه نيز موافق نباشد .\r\nو آنجا كه اندر غشاء دماغ علتى باشد آب ، سخت زيان‌كار باشد و حبهاء شبيار كه از بهر صداع سازند حبها بزرگ بايد كرد و بشب بايد داد تا بر آن خسبند تا اندر معده دير بماند و فعل آن پديد آيد .\r\n\r\n","description":"","footnote":"","page_name":" 261 ","page_number":269},
  {"content":"\r\n\r\n\r\nجزو دوم از گفتار اوّل از كتاب معالجات از كتاب اغراض اندر آماس دماغ كه در غشاء دماغ افتد و اسباب و علامات و علاج آن و اين هفت بابست\r\n\r\nباب اول از جزو دوم از گفتار اوّل از كتاب معالجات اندر علت فرانيطُسْ\r\nفرانيطس سرسام گرم را گويند و اين نامى است خاصه آماس گرم را كه اندر غشاء دماغ افتد نه اندر گوهر دماغ .\r\nو سرسام تيز اينست از بهر آنكه تا خلط تيز و گرم نباشد اندر غشا گذر نتواند كرد و اندر ميان اجزاء آن جاى نتواند گرفت و آماس نتواند كرد .\r\nو آماس گوهر دماغ را نيز سرسام گويند ، از بهر آنكه اعراض آن همچون اعراض فرانيطس باشد ، تب گرم و هذيان و اختلاط عقل .\r\nو ترجمهء قرانيطس هذيان است و مادهء آن خون صفرايى ، يا صفرايى صرف سوخته و سودايى سدّه .\r\nو اين علت را مقدماتست چون تبهاء گرم و خشكى طبع و فرامشتكارى كارهاء قريب عهد و اندوهمندى بىسببى و سرخى چشم و امتلاء رگهاء گردن و رگهاء چشم و رميدن چشم از روشنايى آفتاب و درد سر با گرانى و بىخوابى ، و خوابهاء شوريده ديدن ، اين اعراض بيم‌كننده‌اند بدين علت .\r\nو اما انواع اين علت بسيارست ، يك نوع آنست كه آماس اندر غشاء بيرونى باشد كه بر قحف دماغ پوشيدست ، و باشد مر كه رگهاى كه از درزهاء قحف مىبرآيد و بغشا مىپيوندد آماس گيرد .\r\nو بعضى آماس اندر غشاء جزو مقدم دماغ افتد ، و اندر بعضى اندر جزو ميانين و اندر بعضى اندر جزو پسين ، و بعضى بمشاركت حجاب و عضلهاء سينه افتد . و باشد نيز كه از انتقال مادهء ذات الريه افتد و بعضى بمشاركت معده و اندامهاء عصبانى افتد ، چون مثانه و رحم .\r\nو گروهى گفته‌اند نوعى فرانيطس است بىتب و بىآماس ، لكن خداوند علت ، سخت بىقرار باشد و متحرك چنان كه خواهد كه به ديوار برجهد و ضجر و دلتنگ باشد و تشنگى غالب و نفس‌تنگ و اگر آب خورد به حلق او فرو نرود و براندازد ، و روى زبان او سياه\r\n\r\n","description":"","footnote":"","page_name":" 262 ","page_number":270},
  {"content":"\r\n\r\nشود و چشمهاء او باز مانده و حركتهاء او سست شدن گيرد و قوت بيك‌بار باطل شود و در حال بميرد . بعضى روز نخست ميرند ، و بعضى روز چهارم .\r\nخواجه بو على سينا مىگويد ، همانا اين علت تشنجى است يا آفتى ديگر اندر عضوى از اعضاء دم زدن ، و بسبب مشاركت دماغ باعضاء دم زدن آفت بدماغ باز دهد .\r\nعلامتها ، همچنانكه اين علت انواعست علامتهاء خاصّهء هر نوعى ديگرست و علامتهاء عامى ديگر .\r\nامّا عامى ، آنست كه گاهى سخن بيهشانه گويد و گاهى خاموش باشد . و بكسلانى آواز دهد و گاهى آواز منقطع شود . و دم زدن عظيم باشد و بىنظام و خواب مضطرب و در خواب نعره زند و بدان بيدار شود . و بيدار شدن نيز با اضطراب باشد ، و باشد كه زبان آماس كند و زبان را بگزد ، و بول رقيق باشد .\r\nو نبض بسبب آماس ، صلب باشد ، و بسبب امتلاء رگهاء دماغ فشرده باشد ، و بسبب اختلاف اجزاى ماده اندر خامى و پختگى منشارى باشد ؛ و بسبب آنكه آماس اندر غشاء نرم باشد يا اندر گوهر دماغ ، موجى باشد . و باشد نيز كه نبض مرتعش گردد يا متشنج ؛ و مرتعش ، مقدمهء غشى باشد و متشنج ، علامت تشنج .\r\nو چشمها نخست خشك باشد و به آخر دمعه پديد آيد ، خاصه از يك چشم .\r\nو امّا علامتهاء خاصه هر نوعى چنانست كه اگر آماس اندر غشاء جزء مقدم دماغ باشد تخيل فاسد گردد ، و زئبر از جامه و كاه از ديوار كندن گيرد ، و دست پيش چشم همىآرد برسان آنكه كسى مگس راند يا مگس گيرد ؛ و اگر اندر جزء ميانين باشد ، انديشهاء او تباه گردد و هذيان و بيهشانه گويد . و اگر اندر جزء پسين باشد ، هرچه بگويد و بخواهد فراموش كند ، چنان كه آب خواهد خوردن فرامشت كند .\r\nو اگر آماس اندر همه اجزاء دماغ باشد ، اين علامتها جمله پديد آيد .\r\nو اگر آماس اندر حجاب بيرونى باشد ، و اندر رگها كه از درزهاء قحف مىآيد ، صداعى باشد كه گويى درزهاء سر همى بگشايد .\r\nو اگر مادهء آماس ، خونى باشد ، چشمها و رخساره سرخ باشد .\r\nو اگر صفرايى باشد زرد باشد ، و بيمار متحرك‌تر باشد ، و حركات او مضطرب باشد .\r\nو اگر سودايى باشد ، مستوحش و ضجر باشد و خوابهاء ترسناك بيند ، و اندر بيدارى نيز خيالهاء ترساننده بيند .\r\nو آنچه بمشاركت اندامى ديگر افتد ، بيك‌بار افتد ناگاه ، و علامتهاء\r\n\r\n","description":"","footnote":"","page_name":" 263 ","page_number":271},
  {"content":"\r\n\r\nبيمارى اندام بر آن گواهى دهد ، چنان كه اگر بمشاركت معده افتد ، با غثيان و سوزش معده باشد ، و با تشنگى و با فواق ، و مشاركت ديگر اندامها برين قياس باشد .\r\nو بسيار باشد كه فرانيطس ليثرغس گردد .\r\nو علامت وى آنست كه نبض بطى گردد و نرم و سيلان لعاب پديد آيد ، و چشمها دور اندر افتد و فراز كرده دارد .\r\nو اگر آماس از غشاء بگوهر دماغ باز گردد ، علامت وى آنست كه بيمار بر پهلو نتواند خفت ، بقفا باز افتاده خسبد ، و گاه‌گاهى سياهى چشم او ناپيدا باشد ، و سر پهلوهاء او طرنجيده باشد ، و شكم باد گيرد ، و اختلاج اندر اندامها پديد آيد .\r\nو گاه باشد كه فرانيطس بدق باز گردد ، و علامتهاء آن پديد آيد . و بسيار باشد كه فرانيطس به علت بواسير بسيلان خون زايل شود .\r\nو گاه باشد كه خداوند اين علت ديوانه شود و بدان از علت خلاص يابد .\r\nعلاج آن از بهر آنكه مادهء اين علت ، خونست يا صفراء محض ، يا صفراء سوخته و سودا شده ، هر نوعى را علاجى خاصه است .\r\nاما آنجا كه مادهء خونى باشد و مانع نباشد ، اندر ابتداء علت فصد بايد كرد و اگر حاجت آيد و قوّت قوى باشد ، رگ پيشانى بايد زد و بيمار را اندر خانهء معتدل هوا و معتدل روشنايى خوابانند ، و ديوارها و خانه از نقش و رنگ و كتابت خالى بايد .\r\nو نزديك وى ميوها و اسفرمهاء خنك خوش‌بوى نهند ، چون سيب و آبى و بنفشه و نيلوفر و بيد شسته . و لخلخه از سركه و گلاب و روغن گل و از صندل و گلاب و اندكى كافور به سركه برچكانند ، و ماده را بهر وجهى كه ممكن گردد ، از دماغ فرو مىكشند .\r\nنشستن و ماليدن اطراف اندر آب گرم و طبيخ بنفشه و بابونه ، و شيشه برنهادن بر كف پاى ، و عضلهاء ران ، و ساق و رانها بستن تا نزديك شتالنگ ، و بوقت گشادن اندر آب گرم نهادن و از جانب شتالنگ گشادن و بستن از جانب ران . و حقنه و شياف به كار داشتن .\r\nو تدبير لطيف كردن ، چنان كه دو روز بر سكنگبين اقتصار كند ، و از پس دو روز كشكاب رقيق دهند ، و از پس سه روز يا از پس چهار روز كشكاب پختن .\r\nو هر گاه كه اعراض علت قوىتر باشد ، تدبير لطيف‌تر بايد ، مگر آنجا كه بحفظ قوت حاجت باشد .\r\nو آب سخت سرد از وى دور بايد داشت .\r\nو اگر بىخوابى باشد ، اندر كشكاب خشخاش يا كوك ، بايد پخت و ضماد برگ كوك و روغن بابونه بر سر او نهادن و طبع او\r\n\r\n","description":"","footnote":"","page_name":" 264 ","page_number":272},
  {"content":"\r\n\r\nبه شراب بنفشه و شراب آلو و آب انار نرم داشتن .\r\nو اگر بول كردن فرامشت كند ، مثانه بروغن شبت نيم‌گرم چرب بايد كردن و انگشت برنهادن تا بول جدا گردد .\r\nو اگر علت ساكن باشد ، تدبيرهاء معتدل بايد كردن و اندر نطول ، نمّام و اكليل ملك در بايد فزود .\r\nو بر سر ، ضمادى از تخم كتان و روغن زيت برنهادن .\r\nصفت حقنهء نرم ، بگيرند كشك جو بيست درم ، بنفشه و نيلوفر از هر يكى هفت درم ، عنّاب پانزده عدد ، سپستان سى عدد ، بابونه پنج درم .\r\nاگر بيمارى آهسته‌تر باشد ، بيشتر شير كنند ، همه اندر دو من آب بپزند تا بنيمه باز آيد و بپالايند ، و مقدار پنجاه درم با يك ستير شكر و يك ستير روغن بنفش .\r\nو امّا اگر ماده صفرايى محض باشد ، بنگرند اگر عفونت پذيرفته نيست ، بتسكين و اعتدال باز آوردن مزاج مشغول شوند .\r\nو اگر عفونت پذيرفته باشد ، با تسكين ، تدبير استفراغ مىكنند .\r\nاما تسكين به شراب غوره كنند و شراب ريواج و شراب ليمو و شراب ترشى ترنج و سكنگبين و شراب انار .\r\nو اگر طبع نرم نباشد شراب آلو و شراب خرماء هندو ، و از پس دو ساعت كشكاب دهند با آب كدو يا آب خربزهء هندو .\r\nو ببايد دانست كه فرق ميان علاج علت خونى و صفرايى آنست كه اندر علاج صفرايى تدبير تسكين قوىتر بايد ، و از آب سرد و شربتهاء سرد دادن نبايد ترسيد ، و خون كمتر بيرون بايد كرد .\r\nو اندر علت خونى با تسكين ، تحليل مىبايد كرد ، و اندر شربتهاء سرد دادن و آب سرد دادن چندان دليرى نشايد كرد كه اندر علت صفرايى شايد كرد .\r\nو آنجا كه به غذا حاجت باشد ، مزوّرهء كدو و مزورهء اسفاناخ و مزورهء خيار ، همه باندكى كوك و گشنيز تر بروغن بادام .\r\nو اگر ترشى خواهد طفشيل از عدس مقّشر به آب غوره بىزعفران يا از خرماء هندو يا از نيشو .\r\nو آنجا كه بحقنه حاجت آيد حقنه بدين صفت كنند : كشكاب بيست درم ، لعاب اسبغول ده درم ، روغن گل ده درم ، سپيدهء خايهء مرغ دو عدد ، شكر ده درم جلّاب كرده همه بياميزند و به كار برند .\r\nصفت حقنهء ديگر ، بنفشه خشك ، تخم خطمى ، كشك جو ، سبوس گندم ، از هر يكى يك مشت ، اندر دو من آب بپزند تا بنيمه باز آيد ، هفتاد درم از آن آب بستانند و پنج درم شكر سرخ و پنج درم روغن بنفشه برافكنند و به كار برند .\r\n\r\n","description":"","footnote":"","page_name":" 265 ","page_number":273},
  {"content":"\r\n\r\nو اگر پس از استفراغ هنوز حرارت قوى باشد ، قرص كافور با شراب صندل مىدهند .\r\nو اگر اسهالى افتد ، اقراص طباشير دهند ، و پست جو و شراب انار ، و اگر قى و غثيان رنجه دارد ، ضمادى از عود و زعفران و آب مورد و آب سيب و آب آبى و آب بيد بر معدهء او مىنهند ، و ربّ آبى دهند ، و سويق حبّ الرّمان .\r\nو آنجا كه مادهء سودايى باشد ، تا نشان نضج پديد نيايد نه حقنه بايد كرد و نه مسهل بايد داد ، بشربت كشكاب با جلّاب آميخته قناعت بايد كرد . و بشب روغن بنفش و روغن تخم كدو و روغن تخم خيار اندر كف پاى و ناف و بينى مىبايد ماليد ، و شير زنان بر سر بايد دوشيد ، و پس از دو ساعت سر او بطبيخ بنفشه و بابونه و سبوس بايد شست ، و ديگر علاجها ، از علاج مادهء خونى و صفرايى آميخته بايد كرد .\r\nو آنجا كه آماس اندر رگها باشد كه از درز قحف دماغ مىآيد ، علاج بترطيب بايد ، و اندكى چيزهاء نرم‌كننده با آن بياميختن ، چون شبت و بابونه و مانند آن . و الله اعلم بالصواب .\r\n\r\nباب دوم از جزو دوم از گفتار اوّل از كتاب معالجات اندر علت فلغمونى\r\nفلغمونى ، آماس خونى را گويند ، كه اندر جرم دماغ افتد ، و سبب آن خون فاسد باشد .\r\nعلامت آن صداع صعب باشد ، و بيم باشد كه درزهاء سرگشاده شود ، و چشم سرخ باشد و بيرون خاسته ، و خفتن بيمار بىهندام باشد و بر خلاف عادت . و بيشتر بقفا باز خسبد ، و گاه باشد كه بسبب مشاركت غشا ، كزاز تولد كند ، يا بمشاركت معده ، قى و غثيان رنجه دارد .\r\nعلاج آن همچون علاج قرانيطس خونى است ، لكن اينجا در فصد مبالغت بايد كرد ، و خون فاسد بسيار بيرون كردن . و پس از فصد قيفال ، رگ پيشانى و رگ زير زبان زدن صواب باشد .\r\n\r\nباب سيم از جزو دوم از گفتار اوّل از كتاب اغراض و معالجات اندر علت صُبارا\r\nصبارا ، نوعى ديوانگى صعب است كه با قرانيطس پديد آيد . آنجا كه قرانيطس ساده باشد ، بيش از هذيان نباشد ، و اگر ديوانگى كند صبارا باشد يا مانيا ، و تفسير مانيا ديوانگى است با خوى ددگان .\r\n\r\n","description":"","footnote":"","page_name":" 266 ","page_number":274},
  {"content":"\r\n\r\nو مادهء آن سوداء سوخته باشد ، يا صفراء سوخته و بدان ماند ، كه صبارا نام قرانيطس است كه با مانيا باشد ، و قرانيطس نام ماليخوليا است كه با آماس غشاء دماغ باشد .\r\nعلامات آنست كه هر چه بشنود ، جواب درخور آن ندهد ، و فرامشكار باشد ، و تب سخت گرم باشد ، و چشمها سرخ و بگرانى گشايد ، و بعضى را چشم زرد باشد ، و زبان خشك و درشت ، و بعضى حركتها كمتر كنند ، و هذيان بيشتر گويند و باشد كه هم از حركت و هم از گفتار عاجز شوند ، و زئبر از جامه برچيدن برگيرند .\r\nعلاج اين علت ، علاج قرانيطس صفرايى باشد و مبالغت كردن در آن و او را ببايد بست تا اضطراب نكند .\r\n\r\nباب چهارم از جزو دوم از گفتار اوّل از كتاب معالجات اندر علة جَمْرَه و قوباء دماغ\r\nاين علت اندر گوهر دماغ افتد و كودكان را بسيارتر افتد ، و سبب آن قوت صفرا باشد .\r\nعلامات آن ، ز اندرون سر سوزشى قوى باشد ، و پوست روى سرد شود ، از بهر آنكه حرارت ميل ز اندرون سر دارد . و رنگ روى زرد باشد ، و تب سخت گرم باشد ، و دهان و زبان خشك ، و بيشترى روز سوم بكشد ، و اگر از آن بگذرد ، اميد خلاص باشد .\r\nو علامت آنچه كودكان را افتد ، آنست كه قحف دماغ ، چون فرونشسته باشد ، و چشمها كوچك‌تر شود و دور اندر افتد ، و بشره خشك باشد .\r\nعلاج آن علاج صبارى است بعينه . و كودكان را سپيدهء خايهء مرغ ، با روغن گل بياميزند . و بر سر نهند سرد كرده ، و هر ساعت برمىدارند و سرد مىكنند و باز برمىنهند . و آب گشنيز تر ، و آب برگ خرفه ، و آب كوك ، و آب كدو فشارده با روغن گل آميخته ، هم برين گونه برمىنهند .\r\n\r\nباب پنجم از جزو دوم از گفتار اوّل اندر علة ليثَرغس\r\nليثرغس ، سرسام سرد را گويند . آماس بلغمى باشد اندر گوهر دماغ .\r\nجملهء اطبّا چنين گفته‌اند كه اين آماس ، اندر مجارى دماغ باشد ، نه اندر غشا باشد ، و نه اندر گوهر دماغ . از بهر آنكه ، مادهء اين علت بلغم است ،\r\n\r\n","description":"","footnote":"","page_name":" 267 ","page_number":275},
  {"content":"\r\n\r\nو بلغم خلطى گذرنده و تيز نيست ، نه اندر حجاب تواند گذشت ، و نه اندر گوهر دماغ ، از بهر آنكه حجاب صلب است و گوهر دماغ لزج ، و اين موضع بحث است ؛ مىگويد مجارى دماغ جاى گذر ارواح است و قوتها و از روح ممتلى است ، و اندر مجارى ، آماس نتواند افتاد ، و اگر ماده آنجا افتد سدّه كند ، و سدّه صرع و سكته آرد نه آماس . پس واجب كند كه اين آماس اندر حجاب افتد يا اندر جرم دماغ نه بر سبيل آنكه در وى بگذرد و جاى گيرد ، لكن حجاب يا دماغ بروزگار مادهء آماس را تشرب كند و بدان آغشته گردد تا پس اثر آماس پديد آيد ، و كيف لاله جرم دماغ بمزاج و بقوام ، بمادهء بلغمى ، سخت نزديكست .\r\nو ترجمه ليثرغس ، فرامشتكارى است و اين علت را اين نام از بهر آن نهادند كه فرامشتكارى از اعراض اين علت است .\r\nو سبب اين علت ، تخمه و ناگواريدن طعام باشد ، و بسيار خوردن پياز و ثريد و شير و آنچه بدان رطوبت زايد ، و بسيار خوردن طعام و شراب ، و مستى متواتر ، و بسيار خوردن ميوهء تر .\r\nعلامات آن ، نخست اندر سر ، گرانى و اختلاج پديد آيد و غفلت و فرامشتكارى ، و كسلانى غالب شود ، و در خواب باران و آب ، بسيار بيند .\r\nو چون اندر علت افتد ، صداعى نرم ، و تنى فاتر ، و غنودن و گرانى خواب پديد آيد ، و زبان سفيد باشد . و جواب سخن بكسلانى دهد .\r\nو اندر بستر ، بنشيب فرود مىآيد ، و نبض عظيم و متفاوت باشد ، يا بطى و موجى .\r\nو بول همچون بول خر ، و گاه باشد كه بول بازگيرد .\r\nو باشد كه دهان گشاده بگذارد و فراز كردن فرامشت كند ، و دم زدن ضعيف و بطى باشد .\r\nو اگر لختى سودا با مادهء علت آميخته باشد ، صداع سخت‌تر باشد ، و با هذيان و ضجرت باشد . و چشمها باز دارد ، همچون چشم كسى كه متحير باشد .\r\nعلاج آن اوليتر آنست ، كه نخست خرقه به سركه و گلاب و روغن گل تر مىكنند ، و بر سر او مىنهند تا ماده را باز مىگرداند و مىبويانند . و از پس دو روز ، سركهء عنصل كنند ، و اندكى جندبيذستر با آن بياميزند . و از پس روز چهارم حقنهء تيز كنند ، و اگر حقنه ميسر نشود ، ايارج فيقرا دهند .\r\nو اگر درمسنگى ايارج ، و دانگى و نيم شحم حنظل و دانگى و نيم افتيمون\r\n\r\n","description":"","footnote":"","page_name":" 268 ","page_number":276},
  {"content":"\r\n\r\nو دو دانگ غاريقون ، و دانگى مقل تركيب كنند و بدهند ، صواب باشد ، خاصه اگر تب ، سخت گرم نباشد و از عادت بيمار معلوم بود كه بدين حب باستفراغ افتد .\r\nو اگر قى كردن آزموده باشد و آسان باشد ، نخست بدان مشغول شوند . و پس از آنكه معده را بقى و بشربت ايارج فيقرا پاك كرده باشند ، گلنگبين با مصطكى مىبايد دادن و با انيسون و معجونها كه رطوبت را كمتر كند .\r\nو وج پرورده به كار داشتن و ايارج فيقرا ساده هر هفته يك درمسنگ دادن ، صواب باشد . و داروهاء ادراركننده نيز سود دارد .\r\nو بيمار را نگذارند كه در خواب شود ، هر ساعت بيدار مىكنند و آوازهاء بلند به دو مىرسانند ، و موى صدغ او مىكشند . و بسكنگبين عنصلى كه از سركهء عنصل و پوذنهء دشتى و حاشا و سعتر و زوفاء خشك ، پخته باشند غرغره فرمايند .\r\nو جندبيذستر با سركه عنصل بسايند و بر سر او طلى مىكنند ، و نمك گرم كرده بر سر او مىنهند .\r\nو اگر بيمارى دراز گردد و سردى غلبه دارد و باستفراغ حاجت آيد ، چهار دانگ جندبيذستر ، و دانگى سقمونيا بدهند .\r\nو اگر تبديل مزاج بايد كرد جندبيذستر تنها با انگبين دهند ، و غذا نخودآب و سبوساب ، با دارجينى و كرويا و با انگبين .\r\nو هر وقت كه غذا دهند ، پس از غذا يك ساعت تمام يا دو ساعت پايهاء او نيك بمالند ، تا بخار و ترى آن بر دماغ او برود .\r\nو آنجا كه بكشكاب حاجت آيد ، كشك جو و نخود نيمانيم پزند و اندكى زوفا و برگ كرفس درافكنند و بدهند نافع باشد .\r\n\r\nباب ششم از جزو دوم از گفتار اوّل از كتاب معالجات اندر سهر سباتى و سبات سهرى\r\nاين علتى است ، مركب از ، قرانيطس و ليثرغس و مادهء آن صفرا باشد و بلغم ؛ آنجا كه صفرا غالب باشد ، علامتهاء قرانيطس ظاهرتر باشد ، و علت سهر سباتى باشد .\r\nاسباب ، بسيارى بخار باشد ، و اين‌چنان باشد كه مادهء علت اندر تن آراميده باشد ، و هر گاه كه قصد خواب كنند حرارت غريزى بهضم غذا مشغول شود ، لكن اندر قوت حرارت ، تقصيرى باشد كه هضم نيك نكند ؛ و جز آن نباشد كه مادهء علت را بجنباند ، و بخارها برانگيزاند و آن بخار بدماغ برآيد ، در حال\r\n\r\n","description":"","footnote":"","page_name":" 269 ","page_number":277},
  {"content":"\r\n\r\nبيدار شود و غنودن و آرزوى خواب باشد ، ليكن از غنودن آسايش نيابد ، و اين سهر سباتى بود .\r\nو آنجا كه غالب بلغم باشد ، علامتهاء ليثرغس ظاهر باشد ، و اين سبات سهرى گويند و سبب اين از جنس سبب ليثرغس باشد .\r\nعلاج آن ، نخست فصد بايد كرد ، پس حقنهء تيز ، و اگر تواند قى فرمايند ، خاصه اگر بيمار غذاهاء ناموافق بسيار خورده باشد ، و غذاهاء سبك و اندك فرمايند .\r\nو اگر شراب‌خواره باشد از مستى باز دارند و علاج خمار فرمايند .\r\nو داروى مسهل و نطول و ضماد و عطوس معتدل و مركب سازند از ادويه قرانيطس و ليثرغس ، و بحسب علامتها كه ظاهرتر باشد .\r\nمثلا از جهت سهرسباتى ، نطول از برگ بيد و بنفشه و بيخ سوسن و بابونه و اكليل ملك و كشك جو و شبت سازند ، و از جهت سبات سهرى از برگ غار و سيسنبر و پودنهء دشتى و زوفا و سعتر و جندبيذستر و كشك جو و برگ بيد و سذاب و ديگر داروها برين قياس .\r\n\r\nباب هفتم از جزو دوم از گفتار اوّل از كتاب معالجات اندر آخذه و شخوص و جمود\r\nاين علت را طبيبان آخذه گويند ، شخوص و جمود نيز گويند .\r\nو سبب ، سوء المزاج سرد باشد كه بر دماغ غالب شود و مادهء سودايى ، عسر باشد .\r\nعلامات آن ، اين علت ناگاه افتد و در حال حس و حركت باطل شود ، چنان كه اگر بر پاى باشد يا نشسته يا خفته يا اندر كارى باشد ، چون اين علت پديد آيد هم بر آن شكل كه باشد بماند ، چشمها باز كرده ، و اگر خفته باشد چشم فراز كرده بماند .\r\nو مادّه اندر جزو پسين باشد از دماغ ، و آفت به همه اجزاء دماغ باز دهد و بدين سبب است كه حس و حركت جمله باطل گردد .\r\nو نبض بطى و صلب باشد ، از بهر آنكه ماده سرد و خشكست .\r\nعلاج آن ، طريق علاج اين علت ، همچون طريق ليثرغس است ليكن قوىتر .\r\nنخست حقنهء تيز بايد كرد بدين صفت : شحم حنظل ، افتيمون از هر يكى يك مشت ، بسفايج نيم‌كوفته دو مشت ، ملح نفطى يك درم ، بورهء نان سه درم ، فانيذ ده درم ، آبكامه ده درم ، روغن بابونه ده درم ، بپزند و بپالايند چنان كه رسمست .\r\nو داروها ، بحسب مشاهده بكاهند\r\n\r\n","description":"","footnote":"","page_name":" 270 ","page_number":278},
  {"content":"\r\n\r\nو بيفزايند و ضماد و نطول و شموم ، و شياف هم برين قياس .\r\nاين تدبير مىسازند ، تا حس و حركت به دو باز آيد .\r\nپس حبّى دهند برين صفت : ايارج فيقرا و غاريقون از هر يكى دو درم ، شحم حنظل و افتيمون از هر يكى دو دانگ ، ملح نفطى دانگى و نيم ، مقل دانگى .\r\nو اگر حب نتوان داد ، مطبوخى سازند از افتيمون و غاريقون و اسطوخودوس و بسبايج و تربد و قنطوريون باريك ، هريك به اندازه حاجت .\r\nو غذا نخودآب ، و بجاى آب ، ماء العسل دهند و از پس استفراغ ، پيوسته گلنگبين عسلى دهند .\r\nو اگر حقنه تيز بىخوابى آرد ، نطولى از اكليل ملك و شبت و بابونه و برگ كوك ، و اندكى خشخاش و گل سرخ به كار دارند .\r\n\r\nجزو سيم از گفتار اوّل از كتاب معالجات از اغراض اندر بيماريها كه سبب آن اندر گوهر دماغ باشد ، ليكن آماس نباشد و اين پنج بابست\r\n\r\nباب اول از جزو سيم از گفتار اوّل اندر علة ماليخوليا\r\nماليخوليا ، علتى است سودايى و خداوند اين علت هميشه بدانديش و ترسان و اندوهمند باشد بىسببى ظاهر . و ماده علت يا بسيارى سوداء طبيعى باشد يا سوداء سوخته يا خون كه اندر عروق دماغ باشد از حرارتى قوى كه بدماغ رسد بسوزد و سودا گردد ، چون حرارت آفتاب كه بر سر تابد يا حرارت تدبيرهاء گرم‌كننده كه مزاج جگر و دل را گرم كند ، يا بىخوابى و انديشهء بسيار اندر كارهاء مهم و علمهاء باريك .\r\nو گاه باشد كه اثر ماده اندر نفس دماغ باشد ، و گاه باشد كه اندر عضوى ديگر باشد ، چون سپرز و عضلهاء شكم و رگهاء ماساريقى و جگر و دل و رحم .\r\nو اسباب آن از بهر آنكه گوهر دماغ ، لطيفست و قابل تاثير اخلاط است ، و گوهر روح نفسانى روشن و شفاف و قابل الوانست ، و خلط سودا تيره و تاريك است ، هر گاه كه بخار آن با روح بياميزد ، روح را تاريك و تيره كند و مردم بر آن سبب ناخوش طبع و ترسان گردد ، از بهر آنكه هيچ‌چيز مردم را ترساننده‌تر از تاريكى نيست ، و هيچ‌چيز شادكننده‌تر\r\n\r\n","description":"","footnote":"","page_name":" 271 ","page_number":279},
  {"content":"\r\n\r\nو دل را و روح را برافروزاننده‌تر از روشنايى نيست ؛ از بهر آنكه روشنايى مناسب روحست ، و تيرگى و تاريكى ضد اوست بدين سبب روح هميشه روشنايى جويد و از تاريكى گريزد و ترسد .\r\nو هيچ فرق نيست ميان آنكه تاريكى از بيرون باشد و مردم اندر تاريكى ، و ميان آنكه تاريكى ز اندرون دماغ مردم باشد ، لا بل كه اين صعبتر ؛ از بهر آنكه از تاريكى بيرون ، بتوان گريخت و از تاريكى روح خويش ، نتوان گريخت بدين سبب خداوند اين علت ، هميشه ناخوش‌دل و ترسان و بدانديش باشد .\r\nو از بهر آنك خلط سودا سرد و خشكست و فعل سردى و خشكى ، قبض است ، مردم سودايى پيوسته گرفته و دلتنگ و ترش‌روى باشد . و از بهر آنكه طبع سودا سرد و خشكست و چيزهاء سرد و خشك هر اثرى كه پذيرد نگاه دارد ؛ بدين سبب هر خيالى كه خداوند اين علت را پديد آيد و هر انديشهء بد كه كند ، ديرگاه اندر آن بماند و بدين سبب حقود و لجوج باشد .\r\nعلامات آن اين علت بيشتر ، مردمان الثغ را افتد ، و الثغ بتازى كسى را گويند ، كه حرف سين نتواند گفت و بجاى سين ، ثا گويد ، و كسانى را كه سبك زبان باشند و چشمهاء ايشان متحرك باشد ، و پيوسته پلك چشم بهم برمىزنند ، و بسيار موى و سطبر موى باشند و برنگ سخت سرخ باشند يا گندم‌گون ، و باشد كه بسبزى گرايد ؛ و سينه و كتفها فراخ دارند ، و رگها سطبر ، از بهر آنكه تولد اين علّت از گرمى دل و جگر و ترى دماغ افتد .\r\nو جگر و دل گرم سبب تولد سودا باشد ، و دماغ تر قابل مادتها و بخارها باشد .\r\nو اين علامتها كه ياد كرده‌اند ، بعضى علامت گرمى جگرست و گرمى دل ، چون بسيارى موى و فراخى كتف و سطبرى رگها ، و سطبرى موى ، و بعضى علامت ترى دماغست ، چون سبك‌زبانى و سخن نامبيّن و الثغى .\r\nو علامتهاء پديد آمدن اين علت آنست كه شبق يعنى شهوت جماع ، و اختلاج اندامها و ترس و گمانهاء بد ، بر خداوند علت غالب گردد .\r\nامّا آنجا كه مادهء علت ، خونى باشد ، خداوند علت خوش‌طبع‌تر و گشاده‌روىتر باشد ، و دليل آن باشد كه مادهء علت ، سخت سوخته و عسر نباشد .\r\nو آنجا كه مادهء بصفرا آميخته باشد ، تشنگى و تندى و زردى روى غالب باشد .\r\nو آنجا كه ماده سوداء فاسد باشد ، خداوند علت ، ترش‌روىتر و گرفته‌تر و با اندوه‌تر باشد .\r\n\r\n","description":"","footnote":"","page_name":" 272 ","page_number":280},
  {"content":"\r\n\r\nو آنجا كه ماده با بلغم آميخته باشد ، كسلانى و آهستگى و كم‌سخنى غالب باشد ، و خواب بيشتر باشد .\r\nو امّا علامت آنچ بمشاركت اندامى ديگر افتد ، چنان باشد كه اگر بمشاركت سپرز است ، بيمارى سپرز بدان گواهى دهد و شهوت طعام قوى باشد ، بسبب بسيارى سودا كه بفم معده آيد ، و هضم بد باشد بسبب سرد شدن معده از مزاج سودا .\r\nو آنچه بمشاركت عضلهاء شكم افتد ، آن را مراقى گويند ، اندر آن موضع ، گرانى و بركشيدگى بجانب بالا و اختلاج و آماس ظاهر باشد . و آنچه بمشاركت معده افتد ، با تهوع و تخمه و آروغ ترش و قراقر ، و درد ميان هر دو كتف بود خاصه هروقت كه طعام خورد درد پديد آيد .\r\nو آنچه بمشاركت رگهاء ماساريقى باشد ، پس از طعام دردى اندر جانب راست معده پديد آيد و از پس خالى شدن معده ، ساكن شود ، و قى ترش و طلخ بسيار افتد .\r\nو آنچه بمشاركت دل افتد ، بددلى و مضرت ديدن آن كارها كه دل‌مشغولى آرد و منفعت يافتن از هرچه ضد آن باشد ، بر آن گواهى دهد .\r\nو آنچه بمشاركت رحم افتد احتباس طمث ، علامت آن باشد .\r\nو آنچه بمشاركت همهء تن افتد ، تدبيرهاء گذشته و مزاج سودايى و احتباس استفراغها كه عادت بوده باشد ، بر آن گواهى دهد ، چون استفراغ خون بواسير و ادرار بول .\r\nعلاج آن نخست تأمل بايد كرد تا علت دماغى است يا باشتراك عضوى ديگرست .\r\nو ببايد دانست تا مادهء علت ، خونى است يا صفرايى يا سودايى يا بلغمى ، و علاج هر نوعى درخور آن كردن .\r\nو هر گاه كه اعراض اين علت پديد آيد ، زود بعلاج مشغول بايد شد ، تا علت قوى نگردد .\r\nو تدبيرهاء همه ترىافزاى كنند از غذا و شربت و گرمابه و غير آن ، و از جماع و گرسنگى و تشنگى و تأخير طعام و از كارى كه عرق آرد و اندر آن رنجى باشد باز دارند ، از بهر آنكه اين كارها خشكى فزايد ، و خشكى مناسب علت باشد .\r\nو ابتدا بفصد كنند ، و اگر خلط اندر دماغ باشد ، رگ صافن زنند تا هم استفراغ باشد و هم جذب ماده .\r\nو ضمادها از بنفشه و نيلوفر ، و عصاره برگ خرفه با اندكى روغن بابونه ، يا اندكى عصارهء مورد با سركه و روغن گل ، و عصارهء برگ كوك .\r\nو ابتدا بگلاب و آب بيد كنند و ضماد قوى پس از استفراغها به كار دارند و استفراغ بماء الجبن كنند .\r\nو اگر مراقى و معدى باشد ،\r\n\r\n","description":"","footnote":"","page_name":" 273 ","page_number":281},
  {"content":"\r\n\r\nرگ باسليق بايد زد يا اسليم .\r\nو اندر علاج مراقى ، اگر آماسى باشد اندر مراق ، صواب آنست كه حجامت كنند بر مراق و خون تباه بيرون كنند تا جگر را گرم نكند و بخار خون بد بر دماغ نشود و هر روز اندكى ايارج فيقرا دهند با شراب افسنتين .\r\nو آن را كه معده ضعيف باشد ، رگ نشايد زد و هرگاه كه فصد كنند رنگ خون ببايد ديد ، اگر سياه باشد به قدر حاجت بيرون بايد كرد و به قدر قوت ، و اگر سياه نباشد در حال ببايد بست ، از بهر آنكه دليل آن باشد كه ماده هنوز اندر دماغ است و اندر رگها پراكنده نشدست ، رگ پيشانى زدن صواب‌تر و استفراغها بسيار بايد كرد ، و پيش از استفراغ ، شربت و غذاء لطيف و خنك بايد داد ، و گرمابه و آبزن و آسايش فرمودن .\r\nو استفراغ نخست بايارج فيقرا مركب بافتيمون و غاريقون و شحم حنظل بايد كرد . پس بيك هفته مطبوخ افتيمون دادن يا حب افتيمون يا حب اصطمخيقون .\r\nو اگر قوت قوى باشد ، و ماده عسر ، ايارج لوغاديا بايد دادن .\r\nو لوغاديا اندر طبيخ افتيمون بايد دادن و شربت از لوغاديا چهار مثقال با يك درمسنگ نمك درشت سوده و اندر مطبوخ حل كرده .\r\nصفت مطبوخ افتيمون ، هليله سياه ، اسطوخودوس از هر يكى ده درم ، بسفايج پنج درم ، سنامكى هفت درم ، بپزند چنان كه رسمست و بپالايند .\r\nو هر روز يا هر سه روز ، معجون نجاح اندر مطبوخ افسنتين دادن صواب باشد ، يا اندر شراب لسان الثور .\r\nو اگر بجاى معجون نجاح ، نيم درمسنگ غاريقون و دو دانگ نمك نفطى تا نيم درم ، يا پنج درم پانيد كوفته و سرشته بدهند روا باشد .\r\nو افتيمون كوفته با ميويز دانه بيرون‌كرده و كوفته هر بامداد مقدار پنج درم نافع باشد .\r\nو اگر هفت درم افتيمون كوفته با سكنگبين بسرشند و بدهند ، سودا فرو دارد و نافع باشد .\r\nاين همه اندر علاج خونى و سودايى و بلغمى نافع باشد .\r\nليكن اگر ماده صفرايى باشد ، گرمابه و آبزن فاتر به كار بايد داشت ، و استفراغ بماء الجبن بايد كرد .\r\nو ماء الجبن بسكنگبين افتيمونى بايد ساخت و اندر ميان روزها كه ماء الجبن مىدهند ايارج فيقرا با سقمونيا مركب بايد داد .\r\nو چهار درم اطريفل كوچك با دو درم افتيمون كوفته و يك درم ايارج\r\n\r\n","description":"","footnote":"","page_name":" 274 ","page_number":282},
  {"content":"\r\n\r\nفيقرا بسرشند و بدهند ، موافق باشد .\r\nو اگر معده ضعيف باشد ، گلشكر با عود ، گر با مصطكى گر با هر دو مىبايد داد .\r\nو آن را كه مزاج سرد باشد ، از پس استفراغها دوا المسك و مثروديطوس و ترياق فاروق بايد داد .\r\nو اندر مزاجهاء ديگر ، به شراب لسان الثور و مفرّح ، دل را قوت بايد داد .\r\nصفت اين مفرّح ، بادرنجبويه و پوست ترنج و قرنفل ، مصطكى ، قرفه ، گوزبوا ، قاقله ، نارمشك ، بهمن سرخ ، بهمن سفيد ، درونج ، زرنباد ، زعفران ، تخم بادروج ، فرنجمشك از هر يكى دو درم ، مشك دانگى و طسوجى ، هليلهء كابلى شست درم ، شير آمله شست درم ، هليله و آمله در مقدار دو من آب بپزند تا بنيمه باز آيد و بپالايند ، و انگبين برافكنند و بقوام آرند ، داروها بدان بسرشند ، شربت دو درم .\r\nو آنجا كه سبب علت ، گرمى جگر باشد ، استفراغ به ماء الجبن كنند و علاج بچيزهاء خنك كنند چون آب كسنه و آب كدو و آب خربزهء هندو و آب خيارترش و آب تخم خرفه و شراب بنفشه .\r\nو اگر علت اندر وقتى اتفاق افتد كه حيوان را شير نباشد ، استفراغ بماء لبلاب و آب كسنه و فلوس خيارشنبر و خرماء هندو و شيرخشت كنند .\r\nو هر وقت كه طعام خورد قدرى كسنه و كوك با آن بخورد . و طعام هلام و فسرد از گوشت گوساله و ماهى تازه و بطون گاو به سركه بايد داد ، و الله اعلم .\r\n\r\nباب دوم از جزو سيم از گفتار اوّل از كتاب معالجات اندر انواع ديوانگيها\r\nديوانگى چهار نوع است : مانيا ، داء الكلب ، صبارا ، قطرب .\r\nمانيا بلغت يونانست و خداوند علت ، ديوانهء باشد كه خوى ددگان دارد و نظر او نظر ددگان باشد .\r\nو خداوند داء الكلب ، خوى سگان دارد و گاهى بدخويى كند و گاهى مهربانى .\r\nو صبارا ، اندر باب قرانيطس ياد كرده آمدست از بهر آنكه از پس تبهاء محرقه پديد آيد و با سرسام بهم افتد و سبب ، خشكى طبع باشد و برآمدن بخار صفراى سوخته بدماغ .\r\nقطرب ، نوعى ماليخولياست و خداوند علت بر يك جاى قرار نگيرد .\r\nو قطرب جانورى است همچون پشه است ، بر سر آب مىدود و حركتهاء زودازود كند بىنظام ، نام آن جانور برين علت نهند .\r\nسببها : سبب مانيا و صبارا\r\n\r\n","description":"","footnote":"","page_name":" 275 ","page_number":283},
  {"content":"\r\n\r\nو قطرب صفراى سوخته باشد يا سوداء سوخته ، و سبب داء الكلب خون سوخته .\r\nعلاج آن ، اگر امتلائى باشد ابتدا بفصد كنند تا خون بد لختى كمتر شود و پس از فصد ، آسايشى دهند و تدبيرهاء ترىفزاى فرمايند چون كشكاب يا كدوء تر آميخته و پخته ، يا تخم كدو كوفته ، اندر كشكاب مىپزند و شربت با شراب بنفشه و شراب نيلوفر دهند .\r\nو اگر خواب نمىيابد شراب خشخاش دهند و اين شربت پس از گرمابه و آبزن دهند ، و پس از آنكه بروغن بنفش همه اندام او ماليده باشند ، و روغن با آب فاتر آميخته مالند .\r\nو نخست استفراغى كنند بحبّ شبيار بدين صفت :\r\nايارج فيقرا يك درم ، افتيمون نيم درم ، اسطوخودوس دو دانگ ، شحم حنظل دانگى و نيم ، حجر ارمنى ، حجر لاژورد از هر يكى دانگى و نيم خربق سياه دانگى ، كثيرا نيم دانگ ، حب كنند ، چنان كه رسم است .\r\nو اگر ماده خونى بود يا صفرائى شبيار بدين صفت سازند : ايارج فيقرا يك درم ، هليلهء زرد و افتيمون از هر يك نيم درم ، سقمونيا دانگى و نيم ، و با مطبوخ هليله دهند .\r\nو نطولهاى ترىفزاينده چندانكه توانند به كار دارند ، اگر به روزى اندر پنج بار باشد صواب بود .\r\nصفت نطول : بنفشه و نيلوفر و خطمى و برگ بيد و برگ كوك و برگ عنب الثعلب و تراشهء كدوتر و شاهسفرم و برگ مورد و برگ گل سرخ و بابونه راستار است بپزند چنان كه رسم است و بر سر او مىچكانند . و شورباء سر و پايچه بره هم سودمند باشد .\r\nو اگر شبها سر او به مسكه چرب كنند ، صواب باشد . و پايهاء او بطبيخ بابونه مىشويند و مىمالند ، و ماء الجبن اندرين علت نافع‌ترين علاجى است .\r\nو اگر خداوند قطرب را همه علاجها كرده باشند و اثر بهترى پديد نيايد ، چند طپانچه سخت بر روى او زنند ، و قوت نفسانى او را بدان بيدار كنند و يافوخ او ، اعنى ميان سر او داغ كنند نافع بود .\r\n\r\nباب سوم از جزو سيم از گفتار اوّل از كتاب معالجات اندر غفلت و نسيان و احمقى و صورت بستن چيزهاء باطل و بيهشانه گفتن و اسباب و علامات و علاج آن\r\n\r\n","description":"","footnote":"","page_name":" 276 ","page_number":284},
  {"content":"\r\n\r\nامّا غفلت و حمق ، شبه كودكى و خرفى است ، و نقصان عقل .\r\nو هرچه از جنس نقصان و بطلان باشد ، سبب آن سوء المزاج سرد باشد كه روح مفكّره را غليظ كند و محل قوت آن را بفسراند و از كار باز دارد . و آفت اندر جزء ميانين باشد از دماغ .\r\nو اختلاط ذهن و سخن بيهشانه ، مضرتى است كه هم اندر تمييز و تفكر پديد آيد ، و خداوند علت ، نه آن كند كه بايد ، و نه آن گويد كه بايد .\r\nو سبب آن يا گرمى دماغ باشد ، يا نقصان گوهر دماغ از بهر آنكه اين آفت از جنس اضطرابست نه از جنس نقصان .\r\nو همچنانكه هرچه از جنس نقصان است ، سبب آن مزاج سردست ، هرچه از جنس اضطرابست ، سبب آن مزاج گرمست .\r\nو سبب نسيان ، مزاج سرد است يا ساده ، سرد و تر يا خشك از بهر آنكه ، سرد و تر هيچ نقش نگاه ندارد ، و خشك نقش نگيرد .\r\nو خداوند نسيان هرچه بيند درست بيند ، و هرچه شنود ، درست شنود ، ليكن زود فرامشت كند ، از بهر آنكه آفت اندر جزء پسين باشد از دماغ .\r\nو فساد تخّيل اندر بيشتر وقتها باختلاط عقل باشد . و معنى فساد تخيل آنست كه بيمار ، صورت مردم و غير مردم بر خلاف آن بيند كه باشد ، يا خيال شخصى پيش چشم او پديد آيد كه حاضر نباشد ، چنان كه بگويد كه فلان كس را از پيش من دور كنيد و فلان را از من باز داريد و اين از جنس اضطراب باشد ، و آفت اندر جزء نخستين باشد از دماغ .\r\nو سبب مزاج گرم ، بخار ماده سوخته يا بخار عفن باشد اندر دماغ .\r\nعلامات آن : اما علامات سردى و خشكى ، بىخوابى است و خشكى بينى و دشوارى ادراك محسوسات ، از بهر آنكه چيز خشك ، نقشها بدشوارى بگيرد و نگاه دارد و كارهاء گذشته هم بسبب خشكى ياد دارد از بهر آنكه ، چيز خشك نقشها نگاه دارد و كارهاى وقتى زود فرامشت كند ، هم بسبب خشكى ، اثرى ضعيف پذيرد ، و اثر ضعيف زود زايل شود .\r\nو علامت سردى و ترى ، بسيار خفتن باشد ، و ترى مجراى بينى و بسيارى آب دهان و سپيدى زبان و گرانى سر و چشم ، و كارهاء گذشته فرامشت كردن و كارهاء وقتى ، بعضى مدتى اندك بماندن ، و بعضى زود فرامشت كردن .\r\nو علامت حرارت ، اختلاط عقل و سخن بيهشانه گفتن ، از بهر آنكه اختلاط ، از جنس اضطرابست .\r\nو هر گاه كه بيمار از دردى مىنالد ، و ناگاه از آن درد بىآگاه شود ، سبب درد زايل ناشده ، سبب آن بىآگاهى ،\r\n\r\n","description":"","footnote":"","page_name":" 277 ","page_number":285},
  {"content":"\r\n\r\nاختلاط باشد و بىخبرى از خود و زئبر از جامه برچيدن و كاه از ديوار كندن ازين جنس باشد .\r\nعلاج آن ، آنجا كه سبب ، مزاج سرد و خشك باشد ، غذاهاء گرم و تر و معتدل و گرمابه و آبزن بايد فرمود ، و روغنها و نطولهاء معتدل بر سر او چكانيدن .\r\nاما غذا چون رشته و اسفيدباها ، و زردهء خايهء مرغ ، و گوداب ، مرغ و بط فربه و لوزينه و روغنها چون روغن نرگس و روغن سوسن و روغن خيرى .\r\nو نطول چون طبيخ سر و پايچهء بره كه با شبت و حلبه و بابونه و اكليل ملك پخته باشند ، و پالوده بعسل يا عصيدهء خرماء نيم‌گرم بر سر او نهادن ، پس از آنكه موى برداشته باشد ، نافع باشد .\r\nو آنجا كه علامتهاء سردى و ترى ظاهر باشد ، علاج ليثرغس بايد كرد ، و نخست استفراغ بايارج فيقرا و شحم حنظل و اندكى جندبيذستر بايد كرد ، پس ايارج لوغاديا و ايارج جالينوس ، و ايارج روفس و شموم چون مشك و قرنفل ، و مرزنگوش و گوزبوّا به كار داشتن .\r\nو ضماد از خردل كوفته و بانگبين سرشته نيم‌گرم بر سر او نهادن . و غرغره بطبيخ خردل و عاقرقرحا ، و ميويزج با ايارج فيقرا و آبكامه فرمودن و معجون لبان دادن بنسخهء كه اندر قرافادين ياد كرده آمد .\r\nو اندر استفراغ رطوبت افراط نشايد كرد ، از بهر آنكه بيم باشد كه رطوبت اصلى خرج شود و خشكى حاصل گردد .\r\nو خشكى سبب زيادت سردى شود ، و سردى و خشكى ، سبب زيادت فرامشتكارى باشد .\r\nو ببايد دانست كه همچنانك مبالغت كردن اندر استفراغ رطوبت ، حرارت اصلى را ضعيف كند و مادهء آن بستاند ، امتلا از طعام و شراب و مستى ، قوىتر سببى است اندر ضعيف كردن و فرو ميرانيدن حرارت اصلى ليكن اندكى از شراب ، حرارت را برافروزاند ، و اندر تن بگستراند و روح را مدد دهد و از بسيار خوردن آب مستغنى .\r\nو موافق‌ترين غذايى اندرين علت گوشت درّاج است ، بخاصيتى كه او راست و گوهر دماغ از وى بهره بيشتر يابد .\r\nوج پرورده ، اندر فرامشكارى سود دارد .\r\nو آنجا كه علامتهاء حرارت ظاهر گردد ، علاج قرانيطس بايد كرد . و دماغ را بلخلخه از سركه و گلاب و روغن گل قوت دادن .\r\nو استفراغ باقراص بنفشه بايد كردن و پايها شستن و ماليدن .\r\nو اگر سبب حرارت دماغ ، بىخوابى و تفكّر بوده باشد ، شورباء سر و پايچهء بره ، و پالوده بشكر\r\n\r\n","description":"","footnote":"","page_name":" 278 ","page_number":286},
  {"content":"\r\n\r\nو روغن بادام بر سر نهادن سود دارد .\r\n\r\nباب چهارم از جزو سيم از گفتار اوّل از كتاب معالجات اندر سبات\r\nسبات ، علتى است كه مدت خواب بيمار از عادت و از حال طبيعى بگذرد و بدشوارى بيدار گردد ، و اندر بيدارى بيشتر وقتها همچون خفته باشد .\r\nامّا خواب طبيعى ، حالى است كه روح حيوانى اندر آن حال روى باندرون تن آرد ، تا غذا را هضم كند و فضلها را بپزاند ، و روح نفسانى بمتابعت آن از كار فرمودن آلت حسّ و حركت باز ايستد .\r\nبسبب پيوستگى و آميختگى هر دو روح به يكديگر و بسبب ضرورت خلا ، از افعال روح نفسانى جز حركت آلت دم زدن نماند ، و آن حركت حجابست كه اندر خواب و اندر حال غشى برجاى باشد ، و حيوان بدان زنده باشد .\r\nو گاه باشد كه بسبب رنجى و رياضتى ، روح تحليل زيادت پذيرد ، و از گسترده شدن اندر همه تن بازماند ، طبيعت آسايش جويد و روح نفسانى از كار فرمودن آلتهاء حس و حركت باز ايستد ، چندانكه روح حيوانى از غذا كه هضم كند مددى يابد .\r\nو سبب خواب يافتن بيمار كه تندرستى به دو باز خواهد آمد و خوشى خواب او ازين نوع باشد ، و خواب طبيعى اين باشد .\r\nو هر گاه كه تندرست اندر تندرستى بىسببى ازين گونه كه ياد كرده آمد ، خوابى گران خسبد و مدت آن دراز گردد و بدشوارى بيدار شود ، آن خواب ناطبيعى باشد .\r\nو اسباب سبات ، يكى سرد شدن مزاجست بسبب داروى سرد يا سرمايى كه از بيرون به دو رسد يا عصبها خدر گردد و روح اندر آن گذر نكند چنان كه بايد كرد ، مردم بدان سبب اندر سبات افتد .\r\nو اندر مزاج تر همين نوع مضرتى باشد و آن‌چنان باشد كه عصبها به رطوبت آغشته گردد ، و گذرهاء ارواح گرفته گردد و روح اندر وى غليظ گردد و سبات تولد كند .\r\nو خواب مستى و خواب گرانى معده از طعام ازين نوع باشد .\r\nو گاه باشد كه اندر تب كه ماده از بسيارى بلغم متعفن باشد و گران‌بارى طبيعت باشد از آن تا روح نفسانى بر متابعت طبيعت دست از كار فرمودن آلتهاء حس و حركت بدارد ، و همه كار بطبيعت باز گذارد و بدان سبب سبات تولّد كند .\r\nو سببهاء ديگر ،\r\n\r\n","description":"","footnote":"","page_name":" 279 ","page_number":287},
  {"content":"\r\n\r\nبسيارى خون باشد اندر تن ، و بسيارى بخارهاء بد كه از عضوى بدماغ برآيد ، و زخمى كه بر سر افتد و دماغ اندر زير قحف فشارده شود .\r\nعلامات سبات ، آنجا كه سبب سردى و ترى باشد ، نبض موجى و نرم و عريض باشد ، و ديگر علامتها چون سپيدى زبان و تهبّج و غير آن ظاهر باشد ، و تدبيرهاى گذشته بر آن گواهى دهد .\r\nو آنجا كه سبب ، مزاج سرد ساده باشد ، فرامشتكارى ، و نقصان تمييز و ديگر علامتها ظاهر باشد ، و سبات ، بدان گرانى نباشد و نبض صلب باشد .\r\nو آنجا كه سبب سرماء بيرونى باشد ، هيچ علامت اخلاط ظاهر نباشد و سبب او علامت او باشد ، و نبض صلب و متمدّد و متفاوت باشد .\r\nو آنجا كه سبب ، برآمدن بخارها باشد ، طنين و دوار ، و خيال ضبابى و دودى پيش چشم آيد .\r\nو آنجا كه سبب ، تب گرم باشد علامتهاء مادهء تب ظاهر باشد و سبات بدان گرانى نباشد و نبض صلب باشد .\r\nو آنجا كه سبب ضعيفى روح باشد ، اسباب آن بر آن گواهى دهد . و سببهاى ديگر چون زخم و بسيارى خون اندر تن ظاهر باشد .\r\nعلاج آن ، آنجا كه سببهاء سردى و ترى ظاهر گردد علاج ليثرغس بايد كرد ، و اگر ممكن گردد نخست قى بايد فرمود ، پس بحبّ اصطمخيقون استفراغ كلى كردن ، پس بحبّ ايارج و قوقايا جانب دماغ پاك كردن ، و از مراعات معده غافل نبايد بود .\r\nو آنجا كه علامت مزاج سرد ساده ظاهر شود ، بوى مشك و مرزنگوش ، و جندبيذستر ، و عود و مانند آن سود دارد .\r\nو دوا المسك ، و مثروديطوس و ترياق دادن صواب باشد .\r\nو غذا ، اسفيدبا و شورباء گنجشك و نخودآب ، و توابل دارچينى و نانخواه و كرويا و زيره و سير . و علاج سرماء بيرونى بدين نزديك باشد ؛ و بوى مشك و مانند آن و روغن قسط با فرفيون و جندبيذستر بر سر او چكانندن و بر صدغها ماليدن ، و نطول طبيخ سذاب و جندبيذستر و عاقرقرحا ، بر سر او چكانيدن صواب باشد ، و اندر طعام حلتيت با سير و گوزمغز افكندن .\r\nو علاج بخارها كه بر سر و دماغ برآيد ، لخلخه از سركه و گلاب و روغن گل بر سر مىنهند و پايها بطبيخ بابونه مىشويند و بسبوس مىمالند و بايارج استفراغ كنند ؛ و آن عضوها كه بخار از وى مىبرآيد علاج كنند .\r\nو آنجا كه سبب تب گرم بلغمى باشد ، بعلاج تب و استفراغ ماده\r\n\r\n","description":"","footnote":"","page_name":" 280 ","page_number":288},
  {"content":"\r\n\r\nآن مشغول بايد بود .\r\nو آنجا كه سبب ضعيف شدن روح باشد ، علاج بماء اللّحم بايد كرد ، و مفرّح و مثروديطوس دادن و ماء اللحم با شراب دهند و اگر مزاج گرم باشد با آب سيب و گلاب دهند و مثروديطوس با همسنگ آن طباشير بسرشند و با شراب سيب دهند ، گر با شراب صندل ، در جمله علاج آن علاج غشى باشد . و الله اعلم .\r\n\r\nباب پنجم از جزو سيم از گفتار اوّل از كتاب معالجات اندر بىخوابى بافراط و اسباب و علاج آن\r\nبىخوابى بافراط ، حالى ناطبيعى است ، و سبب قوى يا مزاج گرم و خشكست ، يا رطوبت شور نه سرد و سببهاء ديگر چون غم و تفكرست ، و دردها و ناگواريدن طعام و بادها كه از آن خيزد ، و بخارهاء بد و آماسها .\r\nو سبب بيخوابى پيران همين است ، از بهر آنكه رطوبت ايشان شور باشد و دماغ ايشان بقياس با دماغ جوانان خشك باشد .\r\nاز بهر آنكه رطوبت اصلى پيران اندك شده باشد .\r\nعلامات آن ، آنجا كه سبب گرمى و خشكى باشد اندر سر و چشم هيچ گرانى نباشد ، و مجراى بينى خشك و دهان خشك و تشنگى غالب و اندر قعر چشم حرارتى و سوزشى باشد .\r\nو آنجا كه سبب رطوبت باشد ، چشم و بينى تر باشد و دشوار در خواب شود و زود بيدار گردد ، آرزوى خواب و غنودن اندك باشد و خواب خوش نباشد .\r\nعلاج آن : علاج خداوند مزاج گرم و خشك را آسايش بايد فرمود و از حركتها و انديشها باز بايد داشت .\r\nو روغن بنفش ، يا روغن نيلوفر ، يا روغن مغز كدو شيرين هر شب اندر كف پاى و بينى و گوش و ناف و مقعده مىبايد ماليدن و به گوش اندر چكانيدن .\r\nو برگ خرفه و كدو تر با لعاب سبغول بر سر او نهادن .\r\nو غذا قليهء كدو و قليهء خيار و اسفاناخ و كشك جو ، و ماش مقشر ، و برگ كوك در وى پخته . و گرمابه و آبزن معتدل سخت نافع باشد . و آن را كه از پس گرمابه ، خواب نگيرد مزاج او درست نباشد و در تن او اخلاط بد باشد و حرارت آن را بجنباند و بخار آن بسر برآرد ، تن از اخلاط بد پاك بايد كرد .\r\nو آنچه مردم را خواب آرد بسماع خوش آهسته است و ايقاعهاء ثقيل ، چون پردهء بسته و نهاوند و آواز آب روان و آواز حركت درختان كه هموار باشد .\r\n\r\n","description":"","footnote":"","page_name":" 281 ","page_number":289},
  {"content":"\r\n\r\nو اگر كسى را با بىخوابى ، سرفهء خشك پديد آيد ، زود هلاك شود .\r\nو اگر شبانگاه اطراف او ببندند و او را بنشانند ، و قومى پيش او حاضر آيند و سمرها گويند ، و او را نگذارند كه باز خسبد و تكليف كنند تا سمرها نيك شنود و گوش دارد ، چندانكه ملول گردد ، و پس اطراف او بگشايند و چراغ بردارند ، و قوم از پيش او برخيزند و او را بخوابانند ، خواب خوش يابد باذن اللّه عزّ و جل .\r\nو آنجا كه سبب رطوبت شور باشد ، از غذاهاء طلخ و تيز و شور پرهيز بايد فرمود .\r\nو غذا ماهى تازه و مرغ فربه ، و اسفيدبا به گوشت بره تازه دهند .\r\nو اگر باستفراغ حاجت آيد ، ايارج فيقرا و هليلهء زرد ، و اندكى شحم حنظل تركيب كنند و بدهند .\r\nو آنجا كه رطوبت بيشتر باشد ، عوض هليله تربذ كنند ، و گلشكر با سكنگبين عسلى پيوسته به كار داشتن موافق بود .\r\nو علاج بىخوابى پيران دشوارتر باشد و اگر نطولى از بابونه و كشك جو بسازند و هر شبانگاه به كار دارند نافع بود .\r\nو روغن بابونه با روغن اقحوان ، هر شب اندكى ببينى بركشيدن صواب باشد .\r\nجالينوس مىگويد : من هر روز از بهر خويش بقليهء فرمايم ساخت از كوك ، و دارچينى اندر وى به كار دارم تا مضرت كوك باز دارد .\r\nو رياضت معتدل و از پس رياضت گرمابه و از پس گرمابه آسايش و طعام موافق خوردن ، و روغن بابونه بوئيدن و بركشيدن خواب آرد . و الله اعلم بالصواب .\r\n\r\nجزو چهارم از گفتار اوّل از كتاب معالجات از اعراض اندر بيماريهاء كه سبب آن بلغم غليظ باشد و اندر مجارى و تجاويف دماغ افتد و اين چهار بابست\r\n\r\nباب اول از جزو چهارم از گفتار اوّل اندر علة دُوار و سَدَر و اسباب و علاج آن\r\nاين هر دو علت را بپارسى ، سرگشتن گويند .\r\nامّا دوار علتى است كه مردم را چنان نمايد كه جهان گرد او مىگردد و اگر بر پاى خيزد بيفتد و سدر آن را گويند كه هر گاه مردم بر پاى خيزد چشم او تاريك شود ، و سر او بگردد و بيم باشد كه بيفتد .\r\nاسباب آن ، سبب خاصّه‌ترين بدين علت ، حركت روح است كه اندر تجويفها و گذرها و رگها و شريانهاء دماغ بگردد .\r\nو هر گاه كه روح دماغى\r\n\r\n","description":"","footnote":"","page_name":" 282 ","page_number":290},
  {"content":"\r\n\r\nاندر تجويف دماغ بگردد ، روح باصره نيز بمتابعت آن اندر معدن خويش بجنبد و بگردد ، بدين سبب چنان بماند كه جهان ، گرد او مىگردد .\r\nو معنى گرديدن جهان ، بيش ازين نيست كه چيزى كه برابر چشم بيننده باشد از برابرى او بگردد ، اين را بتازى تبدّل محاذاة گويند . و هيچ فرق نيست ميان آنكه چيزى از برابرى چشم بگردد ، و ميان آنكه چشم از برابرى چيزى بگردد ؛ از بهر آنكه حسّ بصر ، چيزها را از برابر ادراك كند و هرگاه كه روح باصره از برابرى چيزى بگردد ، حال همان باشد كه آن چيز از برابرى او بگردد ؛ از بهر آنكه اندر هر دو حال تبدل محاذاة حاصلست .\r\nو سبب حركت روح دماغى ، خلطى باشد اندر تجويف دماغ و به هر حركتى بخارى از آن خلط برخيزد و اندر منفذهاء دماغ بگردد .\r\nو بسيار باشد كه خلط اندر معده باشد يا اندر رحم يا اندر گرده و مثانه ، و بسبب مشاركت ، بخار آن بدماغ برآيد .\r\nو گاه باشد كه مردم اندر چيزى كه سخت زود مىگردد ، بسيار نگاه كند ، روح باصره اندر نظارهء آن ، هيئت گردانى گيرد ، و آن هيئت مدّتى اندر وى بماند .\r\nو گاه باشد كه ناقه را دوار افتد بسبب ضعيفى قوت كه بتكلف حركت ، روح او مضطرب شود و دوار تولّد كند .\r\nو گاه باشد كه بسبب تهيى و گرسنگى ، فم معده اضطراب كند و بخارى بر دماغ آيد .\r\nعلامات آن ، آنجا كه خلط اندر دماغ و تجاويف دماغ باشد ، دوار لازم باشد .\r\nو پيش از دوارگرانى سر و طنين گوش ، و تيرگى چشم ، و كندى همه حاستها بوده باشد .\r\nو اگر بخار از معده برآيد هضم ضعيف ، و شهوت ضعيف باشد ، و علامت امتلا و ضعف معده ظاهر باشد و دوار گاهى بيشتر باشد و گاهى كمتر .\r\nو اگر بخار از رحم برآيد ، احتباس طمث يا اختناق رحم بر آن گواهى دهد .\r\nو اگر بخار از دل يا از جگر يا از سپرز مىبرآيد ، رگهاء گردن برخاسته و ممتلى گردد و شريانها ضربان كند و اندر عصبهاء گردن دردى باشد .\r\nو سوء المزاج دل يا سوء المزاج جگر و سپرز بر آن گواهى دهد .\r\nعلاج آن آنجا كه بخار از خلطى مىخيزد كه اندر تجويف دماغست ، دماغ را بحبّ صبر ، و حب قوقايا ، و حبّ اصطمخيقون پاك كنند .\r\nو معده را با طريفل كوچك و گلشكر با مصطكى و عود خام سرشته قوت دهند .\r\nو از پس استفراغ ، غرغره و عطسه سود دارد .\r\nو غذا نخوداب و گوشت درّاج و تذرو ، و گوشت نزارى و قليهء خشك بروغن\r\n\r\n","description":"","footnote":"","page_name":" 283 ","page_number":291},
  {"content":"\r\n\r\nزيت با روغن گوز با دارچينى و گشنيز خشك .\r\nو آنجا كه بخارى از معده برآيد ، قى بايد فرمود و از پس قى ، ايارج فيقرا و قوقايا دادن .\r\nو اگر قوت ضعيف باشد ، نقيع صبر به كار داشتن و روغن گل بر صدغ طلى كردن چند روز ، پس روغن بابونه با روغن گل بياميختن ، پس روغن بابونه تنها به كار داشتن .\r\nو آنجا كه از عضوى ديگر برآيد بعلاج آن عضو مشغول بايد بود .\r\nو آنجا كه سبب بخار ، تهيى معده و گرسنگى باشد ، پيش از برآمدن آفتاب چند لقمه نان با ربّ غوره ، و شراب انار و شراب سيب و شراب ريواج و شراب ليمو و مانند آن بدهند .\r\nو آنجا كه دماغ سخت ضعيف باشد ، بامداد و شبانگاه مشتى پست جو با اندكى گشنيز خشك بريان كرده با شكر بياميزند ، و روغن گل برچكانند و بدهند .\r\nو دورانى كه اندر بيمارى پديد آيد مقدمهء بحران باشد ، بعلاج آن مشغول ببايد بود . و دوار دايم ، خاصه پيران را مقدمه سكته باشد ، زود بعلاج آن مشغول بايد شد .\r\nو اگر عضوى خدر باشد ، پس دوارى پديد آيد ، نشان انتقال ماده باشد و بيم سكته باشد ، بتدارك آن مشغول بايد بود و بسيار باشد كه از پس دوار صداعى پديد ، و دوار بدان صداع زايل شود .\r\n\r\nباب دوم از جزو چهارم از گفتار اوّل از كتاب معالجات اندر علة كابوس\r\nكابوس علتى است كه مردم چون در خواب شود پندارد كه چيزى گران بر سينهء اوست و او را مىفشارد ، نفس او تنگ شود ، آواز نتواند داد و نتواند جنبيد .\r\nو اين علت مقدمهء صرع باشد ، يا مقدمه سكته ، يا مقدمهء ديوانگى كه آن را مانيا گويند .\r\nاسباب آن ، سبب اين علت ، بسيارى خلطهاء غليظ باشد اندر تن ، چون بلغم و سودا و خون سودايى و پيوسته بخارى غليظ از آن خون برمىخيزد ، و تا مردم بيدار باشد ، بحركتهاى بيدارى تحليل مىپذيرد ، چون در خواب شود حركتهاء بيدارى باطل گردد و بخارها تحليل نيابد باز بدماغ برآيد و دماغ را پر كند و فرو گيرد ، اين برآمدن بخار و فرو گرفتن او دماغ را ، كابوس گويند .\r\nو گاه باشد كه سرماء صعب بدماغ رسد ، خاصّه وقت خواب و دماغ را كثيف كند و فراهم فشارد و كابوس تولد كند .\r\nعلامات آن ، بخار هر مادهء اندر خواب رنگ آن ماده نمايد چنان كه معلوم است .\r\nعلاج آن ، اگر مادهء خونى\r\n\r\n","description":"","footnote":"","page_name":" 284 ","page_number":292},
  {"content":"\r\n\r\nباشد ، نخست رگ بايد زد ، و پس از رگ زدن علاج هر سه نوع يكى است استفراغ بايد كرد بحبّ اصطمخيقون و ايارج لوغاديا ، و ايارج جالينوس ، و ايارج روفس .\r\nو اگر حبّى سازند ايارج فيقرا ، و غاريقون ، و افتيمون ، و شحم حنظل و نمك هندى موافق باشد . و غذا هرچه لطيف‌تر و اندك‌تر . و الله اعلم .\r\n\r\nباب سيم از جزو چهارم از گفتار اوّل از كتاب معالجات اندر علة صرع و علاج آن\r\nصرع علتى است كه اندامهاء مردم در آن حال كه علت بجنبد ، بر هيأت حال خويش بنماند و افعال اندامهاء حس و حركت بىنظام شود .\r\nو سبب آن سدّهء باشد ناتمام اندر منفذهاء جزو مقدم دماغ ، و تشنج بدان سبب كند .\r\nو اگر سدّه تمام بودى سكته كردى و حس و حركت جمله باطل شدى .\r\nو اگر سدّه نبودى افعال آلتهاء حس و حركت بىنظام نگشتى و تشنج نكردى . و سبب تشنج آنست كه دماغ از بخارى و كيفيتى ناخوش كه به دو رسد گريز جويد ، و خويشتن بدان سبب فراهم گيرد .\r\nهمچنانكه معده خواهد كه طعام ناگواريده و تباه گشته را از خويشتن دفع كند ، خويشتن فراز هم آرد و فواق و تهوّع كند .\r\nدماغ نيز هرگاه كه كيفيتى ناخوش به دو رسد ، خويشتن فراز هم آرد و بدان سبب اندر عصبها و عضلهاء چشم و روى و ديگر اندامها حركتهاء مضطرب پديد آيد و تشنج كند ، و از بهر اين گفته‌اند كه صرع دماغ را بجاى فواق است معده را .\r\nو چون معلوم شد كه صرع ، دفع دماغست همچنانكه فواق ، دفع معده است بدان مىماند كه عطسه هم دفع دماغست ، صرعى كوچك است ، و صرع عطسه بزرگ ، لكن دفع عطسه سبك باز گذرد و بمجرى بينى و بسوى پيش باشد ، و اندر عضلهء روى پديد آيد ، و از بهر آنكه قوّت قوى باشد و مادّه لطيف و اندك ، زود دفع شود .\r\nو صرع بسبب بسيارى ماده و ضعيفى قوت به همه جانبها خبر باز دهد . و تا بخارى بد بر دماغ نشود ، صرع نيوفتد و اگر اين بخار پيوسته اندر دماغ بودى صرع لازم بودى ، و مىبينيم كه ناگاه پديد آيد و زود بگذرد از اينجا بدانيم كه آن بخار پيوسته اندر دماغ نيست ، از بهر آنكه هر عارضى كه بيك‌بار پديد آيد و زود بگذرد ، سبب دايم نباشد .\r\nپس معلوم شد كه سبب صرع ناگاه بدماغ مىرسد و مدد آن زود\r\n\r\n","description":"","footnote":"","page_name":" 285 ","page_number":293},
  {"content":"\r\n\r\nگسسته مىشود ، و آن سبب اندر عضوى ديگرست و از آن عضو بدماغ مىرسد و بيشتر اندر معده باشد و اندر سپرز و اندر اطراف .\r\nو بعضى را باشد كه صرع بىتشنج باشد ، از بهر آنكه ماده رقيق و اندك باشد و سخت بد نباشد ، بدان سبب بىتشنج بگذرد .\r\nو آن را كه دماغ ضعيف باشد ، بخارها زود قبول كند و آن زمان كه دفع كند ، تمام دفع نتواند كرد ، پيوسته اثرى از آن بخار اندر دماغ او باشد ، و باندك مايه سببى و مددى بجنبد و صرع آرد .\r\nسبب صرع متواتر ازين نوع باشد . و بسيار باشد كه حسّ دماغ قوى باشد و كيفيتهاء ناموافق ، زود اندر يابد و صرع تولّد كند ؛ صرع دماغى ، اين دو نوع باشد .\r\nو بوى گوگرد سوخته و بوى قير و قطران زيان دارد . و اگر بيرزد پيش مصروع دود كنند ، صرع بجنبد ، و مر ، و سروى بز همچنين .\r\nعلامات صرع آنست كه زبان مصروع زرد باشد و رگهاء زير زبان او سبز . و از چيزهايى كه موجب خشم نباشد ، خشم عظيم گيرد و از اعراض ماليخوليا و نفخ خالى نباشد .\r\nعلاج آن ، اوّلا مصروع بايد كه خويشتن از گرما و سرما نگاه دارد . و بر گذر باد و بر كنار آب ننشيند . و جماع و مستى ، و اندر گرمابه دير ماندن ، و از جايگاه بلند فرو نگريدن ، و اسب تاختن و نظاره هرچه چشم را خيره كند ، زيان دارد . و طعامهاء غليظ و شيرينى سخت شيرين زيان دارد ، و كرفس صرع را بجنباند ، و گوشت بز بسيار خوردن بيم باشد كه صرع آرد ، و پلپل و خردل و مانند آن زيان دارد .\r\nو غذاء موافق ، گوشت درّاج باشد ، و گوشت تذرو ، و طيهوج ، و گنجشك ، و سرخى گوشت بره بروغن زيت بريان كرده ، و مرغ خانگى بريان‌كرده ، و شورباء نخود با دارچينى ، و گشنيز خشك ، و هرچه بيرون ازين باشد همه زيان دارد .\r\nو اما داروهاء گرم بتدريج و اندك‌اندك بايد داد .\r\nو اندر حال صرع ، اندامهاء مصروع راست كنند و سخت بگيرند و نگاه دارند ، و دماغ او گرم كنند ، چنان كه در علاج سكته گفته‌اند .\r\nو جندبيذستر با حلتيت در ماء العسل گدازند و به حلق او فرو ريزند . و هر دو شب يا هر سه شب ، نيم مثقال ايارج فيقرا بدهند ، و استفراغ بحبّ قوقايا و حبّ اصطمخيقون و ايارج لوغاديا و مطبوخ افتيمون كنند .\r\nو تبديل مزاج ، بترياق اربعه و معجون سيساليوس ، و مثروديطوس\r\n\r\n","description":"","footnote":"","page_name":" 286 ","page_number":294},
  {"content":"\r\n\r\nو ترياك بزرگ كنند .\r\nو امّا ترياق اربعه هر روز يك مثقال با سكنگبين عنصلى دهند يا اندر مطبوخ زوفا .\r\nثابت بن قره مىگويد ، مزاج را بمعجون نجاح بدل كنند يا بترياق ثمانيه ، شربت يك مثقال هر روز بدهند .\r\nو اگر دو دانگ شحم حنظل با شربت مثروديطوس بسرشند و بدهند صواب باشد و شليثا با آب مرزنگوش در بينى چكانند .\r\nصفة حب نافع ، بگيرند هليله كابلى و غاريقون و ايارج فيقرا ، از هر يكى يك درم و حب كنند و بدهند .\r\nو اگر بخار از معده مىبرآيد ، قى فرمايند . و ايارج فيقرا پيوسته‌تر مىدهند .\r\nو بر معده ضمادى ازين نوع برمىنهند : بگيرند گل سرخ ، سنبل ، قشور كندر ، مصطكى ، كوفته و بيخته به شراب بسرشند و بر معده مىنهند .\r\nو اگر بخار از اطراف مىبرآيد ، بگيرند پلپل ، فرفيون ، خردل ، عسل بلاذر ، همه بسرشند و بر آن موضع نهند تا ريش گردد و مدتى بگذارند تا ماده از وى بپالايد ، پس جراحت برويانند .\r\nو بسيارى خداوندان اين علت حكايت كرده‌اند و خبر داده كه اندر وقت صرع ايشان را آگاهى بودست كه چيزى چون باد سرد از پاى ايشان حركت كرده است و به بالا برمىآمده .\r\nو هر گاه كه پيش از آنكه نوبت حركت آن بوده است ، ساق ايشان ببسته‌اند ، نوبت صرع اندر گذشته است يا سبكتر بودست .\r\nو آنجا كه مادهء صرع از پس عضوى برآيد ، اگر آن عضو را داغ كنند ، يا ريش كنند نافع باشد .\r\nو صرع كودكان ، از بسيارى رطوبت افتد ، اگر بتدبيرى موافق رطوبت ايشان كمتر كنند و از غذاهاى ترىفزاى باز دارند ، چون بالغ شوند زايل گردد ، باذن اللّه تعالى .\r\nو بسيار باشد كه پس از بلوغ ، صرع افتد ، لكن بسبب حرارت قوت غريزى اگر بتدبير و علاج صواب بود ، زود زايل شود .\r\nامّا آنچه از پس بيست و پنج سال افتد ، دشوار زايل شود .\r\n\r\nباب چهارم از جزو چهارم از گفتار اوّل از كتاب معالجات اندر علة سكته\r\nسكته ، علتى است كه ناگاه افتد و بيك‌بار افتد ، از بهر آنكه بيك‌بار راه قوت حسّ و حركت كه از دماغ باندامها مىرسد و راه قوت روح حيوانى كه از دل بسوى دماغ مىبرآيد ، بسته شود . و همه اندامها بىكار و بىخبر بماند ، و همه حاستها باطل شود ، و جز حركت دم زدن هيچ حركت ديگر نماند .\r\nاسباب سكته ،\r\n\r\n","description":"","footnote":"","page_name":" 287 ","page_number":295},
  {"content":"\r\n\r\nسبب كلّى ، سدّه تمام باشد ، كه همه منفذهاء قوتها بيك‌بار بسته شود .\r\nو سبب اين سدّه ، ماده غليظ و لزج باشد كه دماغ را و منفذها را پر كند ، يا سرماء قوى بدماغ رسد ، و همه اجزاء دماغ بدان سبب بهم بازآيد و درهم نشيند ، و منفذها بدان سبب بسته شود .\r\nو سكتهء قوى را علاج نيست و ضعيف را علاج دشوارست .\r\nو بقراط گويد : السّكتة اذا كانت قوية لم تبرأ و اذا كانت ضعيفة لم يسهل برؤها .\r\nو گاه باشد كه بسبب سكته ، خشكى طبع باشد و بدين سبب علاج بحقنه و شياف كنند ، و بسيار باشد كه سبب سكته ، غلبه خون باشد و رگها و شريانهاء همه تن و تجويفهاء دل و دماغ پر شوند و حركت شريانها فرو ايستد و همه اندامها سرد شود ، و دم زدن باطل شود و سكته تولد كند ، بعضى طبيبان اين را خناق قلبى گويند .\r\nو باشد نيز كه مادهء فالج هر دو جانب دماغ پر كند و فالج سبب سكته گردد .\r\nعلامات آن ، هر گاه كه گرانى سر و دوار و طنين و كسلانى اندر حركتها ، و خيرگى چشم ، و اختلاج اندامها ، و دندانها در خواب برهم سودن پديد آيد ، و رگهاء گردن ممتلى مىشود و اطراف سرد ، و بول زنگارى يا سياه گردد ، و رسوب آن نخالى باشد ، مقدمهء سكته باشد .\r\nو علامت صعبى و سهلى سكته ، دشوارى و آسانى دم زدن است . و كف اندر سكته علامت زيادت شدن سبب علت باشد ، و اندر صرع ، نشان گشاده شدن باشد .\r\nو آنكه اندر سكته ، دم به آسانى زند ، لكن دم زدنى باشد بىنظام ، نشان صعبى علت باشد ، و آنكه به آسانى دم زند و بىنظام نباشد ، اميدوار باشد .\r\nو فرق ميان سكته و سبات آنست كه سكته ناگاه افتد ، و سبات بتدريج .\r\nو آنجا كه شبهت افتد كه مسكوت زنده است يا مرده ، پلك چشم او بگشايند يا باز گردانند ، اگر حدقه ناپيدا باشد ، مرده باشد و اگر پيدا باشد ، زنده باشد .\r\nعلاج آن : علاج نخست پر مرغ بروغن سوسن ، يا روغنى ديگر چرب كنند ، و با يارج فيقرا پالوده كنند و به حلق او فرو كنند كه قى افتد پس حقنهء تيز كنند و مهرهء گردن و پشت او بروغن فرفيون گرم بمالند و ترياق بزرگ يا مثروديطوس يا سجزينا يا انقرديا ، يا حلتيت يا جندبيذستر يا سكبينج اندر ماء العسل حل كنند و به حلق او فرو چكانند ، و موى سر او بسترند .\r\n\r\n","description":"","footnote":"","page_name":" 288 ","page_number":296},
  {"content":"\r\n\r\nو خردل و جندبيذستر با سركه گرم بسايند و بر سر او طلى كنند . و سذاب و مشك و جندبيذستر مىبويانند . و زهرهء كلنگ اندر آب مرزنگوش حل كنند و اندر بينى او چكانند .\r\nو قرنفل ، و بسباسه و خيربوا و گوزبوا و وج همه با آنچه حاضر باشد كوفته و بيخته و گرم كرده ، اندر خرقهء بسته بر سر او مىنهند . و نمك گرم كرده بر سر نهادن سود دارد .\r\nو از پس استفراغها ، گرمابهء خشك ، و اندر آب گوگرد نشاندن سود دارد .\r\nو هر گاه كه سكته گشاده شود ، بيست و چهار روز همين علاج مىكنند .\r\nو غذا نخوداب ، و شورباء گنجشك و كبوتربچه دهند با سعتر و دارچينى ، و هر بامداد ماء الاصول دهند با روغن بيدانجير ، گر با روغن بادام طلخ و هر هفتهء ايارج فيقرا دهند با شحم حنظل و نمك و افتيمون و غاريقون .\r\n\r\nجزو پنجم از گفتار اوّل از كتاب معالجات از كتاب اغراض اندر بيماريها كه سبب آن رطوبة فزونى باشد اندر عصبها كه آلة حس و حركة است و اين جزو هشت بابست\r\n\r\nباب اول از جزو پنجم از گفتار اوّل از كتاب معالجات اندر علة خَدَر و سُبات\r\nمعنى خدر ، باطل شدن حسّ لمس باشد . و عوام مردم اندامى را كه خدر شود گويند خفته است .\r\nو اين علت اندر اندامهاء حسّ و حركت افتد ، و نخست حسّ لمس باطل گردد ، از بهر آنكه عصبهاء حسّ ديگرست و عصب حركت ديگر .\r\nاسباب آن ، اسباب خدر بسيار است .\r\nيكى ، آنكه مردم داروى سرد خورد كه روح را ضعيف و غليظ كند ، چون افيون .\r\nدوم ، آنك حيوانى زهرناك سردمزاج ، چون كژدم زخمى زند بر عصب حس ، و حسّ آن عضو باطل كند .\r\nسيم ، آنكه عصبى فشارده شود يا پيچيده ، چنان كه كسى بر پاى نشسته باشد ، چون خواهد كه برخيزد ، پاى خفته باشد .\r\nچهارم ، آنكه جالينوس مىگويد ، گاه باشد كه مردم خشك‌مزاج ، داروى گرم خورد و خشكى زيادت شود ، و بدان سبب سر انگشتان او خدر گردد ، و آن خدر بديگر اندامها برآيد .\r\nو آنچ اندر تبهاء محرقه بسبب تحليل رطوبت اصلى و غلبهء خشكى ، خدر اندر اطراف پديد آيد\r\n\r\n","description":"","footnote":"","page_name":" 289 ","page_number":297},
  {"content":"\r\n\r\nازين نوع باشد .\r\nپنجم ، آنكه قوت حيوانى ضعيف گردد و نخست حسّ اطراف ناقص شود ، چنان كه اندر حال غشى و نزديك مرگ .\r\nو مادهء اين علت بلغم غليظ باشد اندر دماغ يا اندر عضوى ديگر يا اندر عصبى از عصبهاء نخاعى . و گاه باشد كه مادّه ، خون غليظ باشد يا سودا ، لكن نادر باشد . و بسيار باشد كه ذات الجنب و ذات الريه ، و ليثرغس ، به علت خدر و استرخا باز گردد .\r\nعلامات خدر ، هر گاه كه سبب اندر دماغ باشد و بسيار باشد كه حس و حركت همهء تن باطل شود ، و هم آن روز هلاك كند .\r\nو اگر اندر نخاع باشد ، نقصان حس و حركت باندازهء سبب يا اندر همهء تن باشد يا اندر يك نيمهء تن . و اگر اندر يك عصب باشد ، آفت و خدر اندر آن عضو افتد كه آن عصب به دو پيوسته است .\r\nو اگر خدر بلغمى لازم شود ، بفالج باز گردد . و بسيارى خدر مقدمهء فالج باشد ، يا مقدمهء صرع يا مقدمهء سكته يا مقدمهء تشنج .\r\nعلاج آن علاج خدر بلغمى ، از جنس علاج رعشه و فالج بايد كرد .\r\nو علاج خدر كه از خشكى بود ، علاج از جنس علاج تب دق و علاج بىخوابى بايد كرد .\r\nو اگر خدر ، اندر يك عضو لازم باشد ، بعلاج عصب آن عضو مشغول بايد شدن .\r\nو ضماد بر مبدأ آن عصب بايد نهاد ، و از پرهيزها و تدبيرهاء موافق غافل نبايد بود ، چون حقنهء تيز و داروى مسهل و ماء الاصول دادن ، و روغن قسط و مانند آن ماليدن ، و الله تعالى اعلم .\r\n\r\nباب دوم از جزو پنجم از گفتار اوّل از كتاب معالجات اندر علّت رعشه\r\nرعشه ، علتى است كه هرگاه كه مردم خواهد كه حركتى كند ، حركتى ديگر نه به اختيار او با حركت اختيارى آميخته شود ، و حركت اختيارى ناقص آيد .\r\nو اگر خواهد كه عضوى را فرو آراماند ، حركتى نه به اختيار با سكون اختيارى بياميزد ، و رعشه تولّد كند .\r\nاسباب رعشه ، سبب كلّى ضعيفى قوت است ، و ضعيفى آلت حركت .\r\nآنچه از ضعيفى قوت افتد ، چنان باشد كه كسى را افتد كه بيماريها كشيده باشد ، و كسى را كه جماع بسيار كند ، يا كسى را كه از كارى عظيم بترسد ، يا بر سر ديوارى برود ، يا از شادى بزرگ يا از خشمى صعب دل او بطپد و اندامها بلرزد .\r\nو آنچه از ضعيفى آلت باشد ، چنان باشد كه اندر عصبها رطوبتى فزونى باشد ، و مزاج عصب از اعتدال بيرون شود و سست گردد ،\r\n\r\n","description":"","footnote":"","page_name":" 290 ","page_number":298},
  {"content":"\r\n\r\nچنانك از مستى متواتر و بسيار خوردن آب سرد و فقاع ، و ناگواريدن طعام افتد .\r\nامّا آنكه از ناگواريدن طعام افتد ، سبب قريب‌تر سدّه باشد كه از مادهء غليظ تولد كند ، و قوتهاء نفسانى گذر نيابد و بدان عضو نرسد .\r\nو آنچ از خشم صعب افتد ، بيشتر چنان باشد كه اندر عصبها رطوبتى باشد و بحرارت خشم گداخته شود و در حركت آيد ؛ و آن حركت را بتازى ترجرج گويند .\r\nو رعشه ، بيشتر اندر دست افتد ، يا اندر سر ؛ از بهر آنكه آلت حركت ، عصب است ، و مبدأ عصب دماغست ، و موضع دماغ سرست و دست نيز به دو نزديكترست .\r\nو عصبها كه بدماغ نزديكترست نرم‌ترست ، بدين سبب رعشه اندر سر ، و اندر دست بيشتر افتد .\r\nو عصبهاء اندامهاء زيرين قوىترست ، از بهر آنكه از مبدأ دورترست ، و اندامها نيز قوىتر است و سنگىتر از جهت آنكه باركش همه تن است ؛ بدين سبب آفت رعشه آنجا كمتر رسد ، و اگر نيز مادهء به آنجا رسد در فعل آن خللى پديد نيايد ، الّا كه سبب ، سخت قوى باشد .\r\nعلاج آن علاج رعشهء كه مادهء آن رطوبت باشد ، گرسنگى و تشنگى و رياضت ، و استفراغ بلغمست .\r\nو آنجا كه سبب ، شراب و مستى متواتر باشد ، يكبارگى دست از شراب ببايد داشتن . و روغن مورد يا روغن گل با اندكى سركه بر سر مىنهادن .\r\nو غذا نوعى بايد كه خون را غليظ كند ، چون عدس ، و كرنب و مغز سر خرگوش بريان‌كرده ، سود دارد .\r\nو از داروها ، يك درمسنگ اسطوخودوس با يك درم ايارج فيقرا حب كنند و بدهند ، يا دو درم اسطوخودوس اندر ماء العسل ، يا هر ده روزى يك درم قوقايا مىدهند .\r\nو اگر مزمن گردد ، اندك‌اندك جندبيذستر اندر ماء العسل مىبايد دادن . و آنچه سبب آن خشكى باشد علاج آن ، علاج تب دق باشد . و الله اعلم .\r\n\r\nباب سيم از جزو پنجم از گفتار اوّل از كتاب معالجات اندر علة فالج و علاج آن\r\nفالج مطلق ، سستى عصبها و عضلها و اوتار عضلهاست ، و باطل شدن حس و حركتهاى آن .\r\nو از آنجا كه لغت عربست ، فالج حالى است كه اندر يك نيمه چيزى پديد آيد و حال يك نيمه آن چيز مخالف حال ديگر نيمه شود ، نام آن علت ازين معنى شكافته‌اند .\r\nگاه باشد كه فالج از گردن و فرود گردن\r\n\r\n","description":"","footnote":"","page_name":" 291 ","page_number":299},
  {"content":"\r\n\r\nآغاز كند ، و سر و اندامهاء روى را سلامت باشد .\r\nو باشد نيز كه از سر تا پاى مفلوج گردد .\r\nو باشد كه يك نيمه تن مفلوج گردد و همه اندامها بسلامت باشد .\r\nاسباب فالج ، سبب كلى يا سدّه است ، و اسباب سدّه ، يا قوت حس و حركت باندامها نرسد ، يا تباه شدن مزاج عضلها و عصبها و اوتار عضلها و از مزاج گرم يا خشك فالج نيوفتد ، بلكه از مزاج سرد افتد يا از مزاج تر .\r\nامّا فالج كه از سردى ساده باشد ، بيشترى اندر يك عضو باشد ، عام نباشد و علاج آن سهل باشد ، به ضمادها و روغنها زايل شود .\r\nو ترى ، آلتها را آغشته كند و ليفهاء عصبها را برهم نشاند و گوهر روح را غليظ كند و قوتها را از فرود آمدن بعصبها و عضلها باز دارد و مزاج مستعد قبول سردى كند ، كه ضد مزاج روحست .\r\nو ببايد دانست همچنانك دماغ دو بخش است ، نخاع دو بخش است ، لكن جدائى بخش دماغ محسوس است و جدائى بخش نخاع محسوس نيست .\r\nو از بهر آنكه نخاع دو بخش است ، ممكن است كه فضلهء كه از دماغ فرود آيد ، اندر يك بخش افتد ، از بهر آنكه هر بخشى از دماغ فضلهء خويش بدان بخش فرستد كه اندر وى رسته است .\r\nو ممكن باشد كه پوست روى خدر شود ، از بهر آنكه عصب حس پوست روى از نخاع رسته است و از مهرهء گردن بيرون آمدست .\r\nو ممكنست كه اندر فالج ، حسّ عضو مفلوج بسلامت باشد و قوت حركت باطل ، از بهر آنكه آفت اندر آلت حركت افتاده باشد ، و آلت حس بسلامت .\r\nو بسيار باشد كه بسبب خشمى عظيم يا بسبب خوفى يا اندوهى يا بسبب حركتى ، رطوبتى فزونى كه اندر تن باشد به اطراف فرود آيد و عضوى مفلوج گردد ، يا اندر مفصلى افتد ، و آن مفصل آماس گيرد ، يا دردى پديد آيد .\r\nو بسيار باشد كه فالج ، بحران قولنج باشد و اين‌چنان باشد كه طبيعت مادت قولنج را كه برودها فرود مىآيد ، بپزاند و رقيق گرداند و به ظاهر تن دفع كند ، و از بهر آنكه ماده سخت غليظ باشد ، چنان رقيق نگردد كه به عرق دفع شود ، اندر عصبى افتد .\r\nو طريق دفع چنان باشد كه طبيعت ، ماده را از امعا باز دارد و بدماغ برآرد ، و از دماغ باعصاب فرود آرد ، بدين سبب ممكنست كه صرع و اختناق رحم بفالج باز گردد .\r\nو علامات فالج ، آنجا كه سبب سوء المزاج سرد ساده باشد يا سوء المزاج‌تر ساده ، فالج بتدريج افتد .\r\nو نبض مفلوج ، ضعيف و بطى باشد يا متفاوت . و اگر قوت ضعيف باشد ، نبض ضعيف و متواتر بود ،\r\n\r\n","description":"","footnote":"","page_name":" 292 ","page_number":300},
  {"content":"\r\n\r\nو اندر ميانه فترتى افتد بىنظام .\r\nو بول سپيد باشد ، و ممكن است كه سرخ باشد .\r\nو سببها : يكى ضعيفى جگر باشد از قسمت كردن خون ، دوم ضعيفى رگها كه از گرده بجگر پيوسته است از بهر جدا كردن آب از خون ، سيم ضعيفى گرده از برداشتن نصيب خويش از خونى كه با آب به دو آيد از بهر غذاء او ، چهارم دردى كه پديد آيد يا آماسى .\r\nو آنجا كه عضو مفلوج برنگ تندرستى باشد و لاغر و كوچك نشود ، علاج پذيرد ، و آنچه رنگ بگرداند و كوچك‌تر و لاغرتر شود ، علاج‌پذير نباشد .\r\nعلاج آن ، طريق صواب اندر علاج اين علت آنست كه بعلاج قوى مشغول نشوند بآمدن چهار روز يا هفت روز بگذرد .\r\nو اگر علت قوى باشد تا چهارده روز بگذرد علاج قوى نكنند .\r\nو آنچه اندر ابتداء علّت شايد كرد ، حقنهء تيز است .\r\nامّا شربتها ، چون ماء الاصول بايد داد كه سخت قوى نباشد ، و چون زوفاء خشك با سكنگبين عسلى ، و اندكى مثروديطوس اندر آب باديان و مسهل چون ايارج فيقرا ، و اندكى شحم حنظل و غاريقون .\r\nو غذا نيز اندكى نان با ماء العسل ، يا طبيخ خندروس . و اگر قوت ضعيف باشد گنجشك بريان‌كرده سخت اندك ، و از پس گرسنگى صادق ، يا درّاج يا تذرو بريان‌كرده .\r\nو صبر كردن بر تشنگى و بجاى آب ماء العسل .\r\nو شراب اندرين علت سخت زيان دارد ، از بهر آنكه شراب اندر معدهء مفلوج ترش گردد و سركه شود ، و سركه اندر فالج بدترين چيزى است .\r\nو آنجا كه فصل سال ، و عمر و مزاج و قوت مساعد باشد ، آغاز علاج بفصد كند .\r\nاز بهر آنكه فصد استفراغ كلى است و خون مركب همه اخلاطست .\r\nو اگر ماده بلغمى باشد ، نخست يك شربت ترياق ، يا مثروديطوس يا سجزينا يا انقرديا ، اندر ماء العسل يا اندر شراب كهن حل كنند و بدهند ، پس از يك ساعت فصد كنند .\r\nو آنجا كه فصل سال و عمر و مزاج و قوت مساعد فصد نباشد ، استفراغ بحبّ فرفيون و حب شيطرج و حب منتن و مانند آن كنند .\r\nو قى فرمودن ، علاجى سخت موافق باشد .\r\nو از پس استفراغ ، مزاج را بدل بايد كردن . مثروديطوس از دانگى آغاز كنند تا بدرمسنگى رسانند ، و هم بتدريج بدانگى باز آرند .\r\nو آنجا كه اين معجونهاء بزرگ نباشد ، سكبينج با جاوشير اندر ماء العسل حل كنند مقدار يك باقلى بدهند ، و انكژد بامداد و شبانگاه اندر ماء العسل دادن صواب باشد ، خاصه كه سردى\r\n\r\n","description":"","footnote":"","page_name":" 293 ","page_number":301},
  {"content":"\r\n\r\nسخت غالب باشد .\r\nو بعضى طبيبان قديم فرموده‌اند كه ايارج فيقرا بايد دادن يك مثقال و هر پنج روزى يك مثقال مىفزودن تا بپنج مثقال رسد .\r\nو بعضى هر روز يك مثقال ايارج فيقرا و نيم مثقال پلپل بهم سرشته فرموده‌اند ، و هر شب نيم مثقال پلپل و نيم مثقال جندبيذستر . و بعضى ايارج فيقرا و جندبيذستر نيمانيم فرموده‌اند .\r\nو بعضى فرموده‌اند كه هر هفته استفراغ بايد كردن بحبّ قوقايا ، و هر روز گوارش بلاذر دادن و روغنهاء گرم ماليدن سود دارد ، خاصه اين روغن :\r\nبگيرند روغن زيت يك رطل ، قسط مر سه وقيه ، سنبل يك وقيه ، نيم‌كوفته كنند و اندرين روغن بجوشانند و بپالايند پس بگيرند جندبيذستر دو درم ، فرفيون و پلپل از هر يكى يك درم ، كوفته و بيخته اندر ده درمسنگ ازين روغن حل كنند ، پس باقى روغن با آن بياميزند هموار ، و اندر مهرهاء گردن و پشت مىمالند ، چنان كه رسمست . و گرمابه خشك و اندر ريگ گرم نشستن و غلتيدن نافع بود .\r\nو ببايد دانست كه هيچ آب گرم بر عضو مفلوج نشايد ريخت جز آب دريا و آب معدن گوگرد از بهر آنكه آب خوش ، چون گرم باشد ماده را اندر عصبها منتشر كند .\r\nو بسيار باشد كه حنجره و مرى مفلوج سخت گردد و چيزى به حلق فرو نرود .\r\nعلاج وى آنست كه محجمه زير زنخدان برنهند تا گرم شود و بيازنند و خون بيرون بكشند و سكبينج و جندبيذستر طلى كنند .\r\nو اگر زبان مفلوج ، گران شود ، همين علاج كنند و بخردل غرغره فرمايند .\r\nو اگر مثانه و معاء مستقيم مفلوج شود و بول و براز بىخواست بيرون آيد ، علاج بحقنهء تيز كنند ، از روغن سذاب و جندبيذستر و اندر قضيب بيرزد ، و جاوشير ، و حلتيت به شراب حل كرده اندر چكانند ، و روغن سذاب اندر مىمالند .\r\nو اگر از جهت فالج امعاء مستقيم ، حقنه از قنطوريون و شحم حنظل سازند ، صواب باشد . و اندر آب دريا و آب معدن گوگرد نشستن ، سود دارد .\r\n\r\nباب چهارم از جزو پنجم از گفتار اوّل از كتاب معالجات اندر علت لقوه و علاج آن\r\nلقوه اندر عضلهاء چشم و روى افتد و چشم و ابرو ، و لب و پوست پيشانى از نهاد طبيعى بگردد .\r\n\r\n","description":"","footnote":"","page_name":" 294 ","page_number":302},
  {"content":"\r\n\r\nاسباب لقوه : يك سبب آنست كه عضلها از رطوبت غليظ ممتلى گردد ، و پهناء هريك زيادت شود و درازا كمتر ، بدين سبب اين اندامها ، تشنج كند .\r\nسبب دوم ، سستى عضلهاء يك جانب روى باشد و آغشتگى آن به رطوبت رقيق كه از دماغ ، بدين اندامها فرود آيد . و بدان سبب حركت اندامهاى آن جانب سست شود ، و عصبها و عضلهاء آن درازتر شود ، و اندامها چون فرو آويخته گردد ليكن لقوهء تشنجى بيشتر افتد ، و اين نوع دوم كمتر افتد ، و اين را لقوه استرخائى گويند .\r\nعلاج هر دو نوع يكسانست ، لكن طبيب را اين فرق ببايد دانستن . و بسيار باشد كه اندر آخر تبهاء محرقه و از پس استفراغهاء بسيار تشنج خشك پديد آيد ، و چشم و روى از نهاد طبيعى بگردد . و لقوه ، خشك باشد و سبب آن نيست شدن رطوبت اصلى باشد ، و سوختگى و بريان شدن دماغ و نخاع .\r\nو گاه باشد كه آماس عضله گردن اندر علت خناق ، سبب لقوه گردد ؛ از بهر آنكه بعضى اوتار عضلهاء روى و لب از چنبر گردن و استخوان سينه و خرك كتف رسته است ، و اين لقوه اندر لبها پديد آيد . و باشد نيز كه بسبب آماس عضلهء گردن ، منفذ فرود آمدن قوت حس و حركت بسته گردد ، و دست خدر و مفلوج شود ، از بهر آنكه عصب دست از مهرهء گردن بيرون آمدست .\r\nگروهى گفته‌اند كه جانب لقوه ، جانب ديگر را كه بسلامت باشد ، بكشد بدين سبب جانب لقوه راست باشد ، و ديگر جانب از نهاد بگردد و اين درست نيست ؛ از بهر آنكه اگر علت اندر جانب درست بودى نقصان حس و طرنجيدگى اندر آن جانب بودى .\r\nعلامات لقوه ، خداوند لقوه آب دهان راست بيرون نتواند انداخت ، و باد راست نتواند دميدن .\r\nو اندر لقوه تشنجى ، حاستها بسلامت باشد و پوست عضلهء روى سخت و طرنجيده باشد ، و خطها و شكنهاء پوست ناپيدا .\r\nو صداع از جملهء علامتهاء تشنجى است .\r\nو اندر استرخا ، حاستها كند و پلك چشم ، خاصه پلك فروسوين ، فرود آمده‌تر باشد ، و غشاء كام از آن جانب كه علّت باشد ، فرو آويخته باشد ، و لعاب دهان باز نتواند داشت .\r\nو اختلاج عضلهاء روى و چشم ، و درد استخوان روى از جملهء مقدمات لقوه است .\r\nعلاج آن ، اندر علاج احتياط آنست كه ، تا چهار روز نگذرد يا هفت روز علاج نكنند ، جز آنكه اگر طبع خشك باشد روز دوم حقنهء\r\n\r\n","description":"","footnote":"","page_name":" 295 ","page_number":303},
  {"content":"\r\n\r\nنرم ، طبع او بگشايند . لكن اگر بالقوه مقدّمهء فالج يا مقدّمهء سكته مىبيند ، ببايد شتافت و استفراغى قوى كرد بحقنهء تيز يا مسهلى قوى .\r\nو اندر هفتهء نخستين ، غذاء معتدل اندر خشكى و ترى بايد داد ، چون نخودآب بروغن زيت ، و چيزها كه رطوبت را كمتر كند چون انگبين ، نبايد داد .\r\nو تا استفراغ كرده نشود از علاجها كه بلقوه مخصوص‌ترست ، چون عطوس و غرغره ، و سعوط هيچ نشايد كرد ليكن صبر بايد كرد ، تا مادّه كه بموضع علت روى نهادست قرار گيرد و جز بدان مشغول نبايد بود كه ماده مدد نيابد و قوّت بر جاى بماند . و تا چهل روز نگذرد ، سعوط به كار نشايد داشت . و سعوط دارويى باشد كه اندر بينى چكانند .\r\nو امّا تدبير صواب آنست كه از پس چهار روز ، يك مثقال ايارج فيقرا بر سبيل شبيار بدهند و از پس يك هفته حقنه تيز به كار دارند و پيوسته گوزبوا اندر دهان مىدارد .\r\nو اندر خانهء كه سخت روشن نباشد اندر آينه چينى نگاه مىكند ؛ از بهر آنكه آينهء چينى سخت روشن نباشد صورت خويش را بتكلّف تواند ديد ، آن تكلف سود دارد ، و هيئت روى بجاى باز آرد .\r\nو گوشت روباه و گوره‌خر و كفتار ، و آهو و گاو كوهى ، آنچه حاضر باشد بپزند و بكوبند ، و با روغن زيت بر سر او نهند سخت نافع باشد .\r\nو بگيرند حاشا و سعتر ، و زوفاء خشك و پوذنه همه يا آنچه حاضر باشد ، اندر سركه بجوشانند و بپالايند ، ابرو و پيشانى بدان سركه مىمالند ، و از آن سركه ببينى برمىكشند و مىبويند تا رطوبتها از راه بينى فرود آيد ؛ لكن سركه ببينى بركشيدن از پس چهل روز صواب باشد .\r\nو خردل به سركه سوده طلى كردن و مرزنگوش و حرمل و قيسوم ، و سذاب اندر آب پخته به آتش گز ، بخار آن سود دارد .\r\nو اندر لقوه تشنجى ، نخست عضلها را نرم بايد كرد ، پس ماده را تحليل كردن و روغن پيه بط ، و پيه مرغ اندر صدغها و مهرهاء گردن ماليدن ، و اين گوشتها كه ياد كرده آمد ، عضلها را نرم كند . و از بهر عضلهاء چشم ، دماغ را با يارج فيقرا مركّب با شحم حنظل و بحبّ قوقايا ، پاك بايد كرد . و غاليه و روغن بان ماليدن سود دارد .\r\nمحمّد زكريا مىگويد ، طعام از وى باز گيرند تا تن او گرم شود و رگها خالى ، پس روى ببخار آفتابهء آرد كه داروهاء لطيف در وى\r\n\r\n","description":"","footnote":"","page_name":" 296 ","page_number":304},
  {"content":"\r\n\r\nپخته باشند . و روغن قسط يا روغن سذاب گرم كرده اندر سر و صدغ او ماليدن سود دارد .\r\nجالينوس مىگويد ، اندر علتهاء عصب ، جندبيذستر نافع‌تر است . و پلپل نيز عصب را گرم كند ، بسايند چون غبار و با روغن سذاب طلى كنند ، هيچ دارو اندرين باب با او برابر نيست .\r\nقرنفل و وج خاييدن سود دارد . و الله اعلم .\r\n\r\nباب پنجم از جزو پنجم از گفتار اوّل از كتاب معالجات اندر علة تشنج و علاج آن\r\nتشنج سه نوع است :\r\nيكى تشنج امتلايى است ، كه عصب و عضلهء عضوى پر شود و كوتاه گردد و بهم باز آيد ، و پهناء آن زيادت شود .\r\nدوم تشنج خشك است ، كه عصبها و عضلها از رطوبت اصلى خالى گردد ، و اين از پس استفراغها و رنجها افتد .\r\nسيم ، تشنج صرع ، چنان كه اندر باب صرع ياد كرده آمدست .\r\nو مادهء تشنج امتلايى اندر بيشترى رطوبت باشد ، خون و سودا كمتر باشد .\r\nو تشنج خونى آماس باشد ، و ماده اندر ميان ليفهاء عضله اندر آيد و جاى گيرد .\r\nو گاه باشد كه مادهء تشنج باد باشد و بيشترى زود زايل شود .\r\nاسباب تشنج ، بسيار باشد كه سبب تشنج ، بحران انتقال باشد ، و باشد كه بسبب ترسى و غمى عظيم ، روح به باطن باز گردد و عضلها بمتابعت روح تقاص كند كه تشنج پديد آيد . و اطفال را بسبب ترى و نازكى ، تشنج زود افتد ، چنان كه بسيار باشد كه بسبب خشكى طبع و بىخوابى و گريستن بسيار بود ، و بسبب تب گرم اندر تشنج افتند ؛ و بسبب آنكه قوت جگر ايشان قوى باشد و اخلاط عسر نباشد ، تشنج ايشان زودتر گشاده شود ، و از تشنج كه از پس تب گرم افتد ، بسيار هلاك شوند ، و از پس هفت سالگى تشنج كمتر افتد .\r\nو ببايد دانست كه بسبب مشاركت رحم و مثانه و ديگر احشا با دماغ ، تشنج بسيار افتد ، از بهر آنكه آفت بخار بد ، بدماغ برآيد ، و تشنج كه بسبب كرم كدودانه افتد ازين نوع باشد .\r\nعلامات تشنج آنست كه رگها كشيده باشد و حركت اجزاء آن مختلف باشد . و تشنج امتلائى ، بيك‌بار افتد ، و تشنج خشك بتدريج افتد و بتدريج قوى گردد .\r\nو تشنج كه بسبب مشاركت افتد ، الم آن عضو بر آن گواهى دهد ، و آنچ از پس جراحت افتد\r\n\r\n","description":"","footnote":"","page_name":" 297 ","page_number":305},
  {"content":"\r\n\r\nعلامت مرگ باشد .\r\nو اگر از پس تشنج اندر عضوى المى پديد آيد ، تشنج سبب آن باشد ، نه الم سبب تشنج .\r\nبسيار باشد كه چشم احول شود و روى سرخ و دم زدن دشوار گردد .\r\nو باشد كه بدان ماند كه مىخندد و خنده نباشد .\r\nو باشد نيز كه طبع و آب تاختن باز گيرد . و گاه باشد كه بول همچون خونابهء باشد با كفك .\r\nو پديد آمدن بادهاء بسيار اندر معده و شكم علامتى بد است .\r\nو بول تيز و گرم ، علامت حرارت باشد و علامت آنكه تشنج يابس است .\r\nعلاج آن ، اگر قوّت قوى باشد ، طعام اندكى نان با ماء العسل دهند ، و نخودآب با آبكامه و خردل بروغن گاو و يا روغن زيت يا روغن مغز زردآلو طلخ با اندكى سعتر و كرويا .\r\nو اگر قوت ضعيف باشد ، گوشت كبك و گنجشك و طيهوج و تذرو فرمايند ، يا ازين گوشتها ماء اللحم سازند و با سعتر و شبت و كرويا دهند .\r\nو استفراغ بداروها كنند كه اندر علاج فالج ياد كرده آمدست از حقنه و داروى مسهل و داروى قى و غير آن ، تا عصبها پاك شود .\r\nو آنجا كه علامت خون باشد ، نخست اندكى خون بيرون بايد كرد ، تا ماده كمتر شود و باقى خون نگاه دارند تا ماده را تحليل تواند كرد .\r\nو اگر استفراغى ديگر بايد كرد ، احتمال كند .\r\nو آنجا كه تشنج اندر همه تن و همه عصبها افتد ، بيمار را بيك‌بار اندر آب سرد زدن و برآوردن علاجى قوى است ، پوست را كثيف كند و حرارت غريزى را زندرون تن باز دارد و بدان سبب قوى گردد ، و ماده را تحليل كند ليكن هر تنى اين علاج را نشايد ، لكن مردم جوان و گوشت‌آلود را شايد ، كه بتازى لحيم گويند ، شحيم را نشايد ، و فصل تابستان شايد كرد .\r\nو بر تن بيمار هيچ ريش نبايد كه باشد ، و بسيار تشنجها بدين علاج زايل شدست .\r\nو آنكه اين علاج را برنتابد او را اندر آب معدن گوگرد و اندر طبيخ روباه و اندر طبيخ كفتار بايد نشاند .\r\nو طبيخ عقاقير ، چون قيسوم و پوذنهء دشتى و هزار اسفند و برگ غار و سعد و شبت و مرزنگوش ، سود دارد .\r\nو روغن سوسن ، و روغن كفتار ماليدن ، سود دارد .\r\nو اگر خداوند تشنج را تب آيد ، تشنج گشاده شود . و تب ربع اندرين علت ، نافع است ، و گفته‌اند تب ربع امان است از تشنج .\r\nو عضو متشنج را دنبهء شرحه كرده برنهادن و بستن و ناگشادن تا كنده شود ، پس برداشتن\r\n\r\n","description":"","footnote":"","page_name":" 298 ","page_number":306},
  {"content":"\r\n\r\nو تازه برنهادن ، و ضماد از ميعهء تر و جندبيذستر ، و فرفيون و موم زرد و روغن سوسن سازند ، و از ثفل روغن كتان و روغن كنجيد و لعاب حلبه .\r\nو اگر حلتيت و جندبيذستر بهم سرشته ، چند گوزى بدهند تب آرد و تشنج در حال بگشايد .\r\nو گرمابه خشك ، و اندر ريگ گرم نشستن سود دارد .\r\nو امّا تشنج خشك را علاج دشوارست و اگر تب نباشد اندر آبزن مىبايد نشاند ، و روغنهاء تر ماليدن ، و مفاصل بروغن چرب داشتن . و ضماد بنفشه و خطمى و موم صافى و روغن بنفش ساختن .\r\nو اگر تب باشد ، اندر آبزن ، بنفشه و كشك جو و نيلوفر و كدوتر و برگ بيد و خيار و برگ كوك پزند و حقنهاء ترىفزاينده فرمايند .\r\nو آنجا كه تب نباشد ، شير تازه و شير خر با شكر و روغن بادام دادن .\r\nو خداوند تب را كشكاب و آب كدو و آب خيار و آب خربزهء هندو دهند با روغن بادام . و اگر با اين شربتها اندكى شراب رقيق سپيد بياميزند تا زودتر اندر رگها بگذرد صواب باشد . و آب نيز با اندكى شراب ، ممزوج كنند .\r\nو لعاب اسبغول و آب برگ خرفه و كدوتر كوفته بر سر او مىنهند .\r\nو از آرد جو و برگ خطمى و بنفشه ضمادى بر مفاصل او مىنهند نافع باشد .\r\n\r\nباب ششم از جزو پنجم از گفتار اوّل از كتاب معالجات اندر علت كزاز\r\nببايد دانست كه كشيده شدن عضلها و عصبهاء گردن را كه از پيش و پس كشيده شود و گردن راست بماند ، كزاز گويند .\r\nو گروهى تشنجى را كه سبب آن سردى و فسردگى باشد كزاز گويند .\r\nو متأخران اصطلاح كرده‌اند بر آنكه كزاز آن را گويند كه عصبها و عضلها سخت شود و از سوى پيش و پس كشيده شود و راست بماند و نتواند جنبيد و التفات نتواند كرد و نتواند خسبيد .\r\nاسباب گزاز اسباب خاصهء كزاز بادهاء غليظ باشد كه عصبها را كشيده دارد و باشد نيز كه مادهء اندر ليفهاء عصب و اجزاء عضله گذر يابد ، و بسبب كزاز سرمايى به دو رسد ، فسرده شود و ليفها فراز هم گشاده گردد ، و بدان سبب دردها تولد كند و حركتها باطل گردد .\r\nعلامات گزاز ، هرگاه كه عضلهء قفا و پشت سخت شود ، و آب دهان و شربت\r\n\r\n","description":"","footnote":"","page_name":" 299 ","page_number":307},
  {"content":"\r\n\r\nبه حلق فرو نرود ، و اختلاج و خارش اندر همه اندامها پديد آيد و از آن خارش لذت نيابد ، و زبان گرانى كند ، اين اعراض مقدمهء كزاز باشد .\r\nو روى و چشم خداوند كزاز همچون چشم و روى خداوند خناق باشد ، روى سرخ و چشمها بيرون خاسته .\r\nو گاه باشد كه چشمها زودازود برهم مىزند و اشك مىريزد ، و دندانها برهم نشيند . و باشد نيز كه بيمار خندان نمايد و خنده نباشد ، و سبب آن كشيده شدن عضلهء رخسار باشد .\r\nو بعضى را عضلهاء شكم كشيده شود بر شكلى كه قوت دافعه باطل گردد ، و بول باز گيرد .\r\nو بعضى را عضله مثانه كشيده شود بر شكلى كه قوت ماسكه باطل گردد ، و بعضى را چنان كشيده شود كه بگسلد ، و بول خون گردد .\r\nو بعضى را معاء مستقيم و عضلهء مقعد بر شكلى كشيده مىشود كه ثفل باز نتواند داشت .\r\nو بعضى را بسبب فسردگى قولنج گيرد . و اندر بيشتر حالهاء بول همچون آب و با كفك باشد .\r\nو بسيار باشد كه عصبها با كشيدگى پيچيده شود ، چنان كه بيمار از جامه و بستر بيرون افتد و بغلتد .\r\nو همه انواع كزاز از بىخوابى و درد خالى نباشد ، خاصه در ميان دو كتف .\r\nعلاج آن ، علاج كزاز ، علاج تشنج است بعينه ليكن از بهر آنكه سبب كزاز اندر بيشتر حالها سردى و فسردگى باشد ، ضمادها و روغنهاء اين را ، ميل بگرمى و نرمى بيش از آن بايد كه ضمادها و روغنهاء تشنج را .\r\nپيه گوره‌خر و پيه شير و پيه خرس و پيه كفتار و پيه گاو كوهى گداختن و ماليدن سود دارد ، و شير بر عضلها دوشيدن .\r\nو اندر كزاز امتلايى ، حقنه كردن سوزش بنشاند .\r\n\r\nباب هفتم از جزو پنجم از گفتار اوّل از كتاب معالجات اندر علاج و علة اختلاج\r\nاختلاج ، حركتى است كه اندر عضلها افتد بىمراد ، و تولد آن حركت از بادى غليظ افتد .\r\nو علامت باد آنست كه زود تحليل پذيرد و بگذرد .\r\nاسباب اختلاج ، مزاج سرد باشد يا مادهء سرد و تر و بسيار باشد كه اعراض نفسانى سبب اختلاج گردد ، از بهر آنكه اعراض نفسانى روح را بجنباند و حركت روح ، ماده را تحليل كند و از تحليل ، بادى تولد كند .\r\nو اختلاج كه اندر\r\n\r\n","description":"","footnote":"","page_name":" 300 ","page_number":308},
  {"content":"\r\n\r\nهمه تن افتد ، مقدمهء سكته يا مقدمهء كزاز باشد ؛ و اگر اندر عضلهاء شكم افتد و دايم گردد ، مقدمهء ماليخوليا و صرع باشد ؛ و اگر اندر روى افتد مقدمهء لقوه باشد ؛ و اگر اندر سر پهلوها افتد ، مقدمه آماس حجاب باشد .\r\nو باد غليظ ، بادى باشد كه اندر تجاويف اندامها باز مانده باشد و كثيف گشته همچون هواء چاه آب كه از وى نكشند و هوا را نجنبانند .\r\nعلاج آن ، نخست از هر چيز كه سبب آن را زيادت كند پرهيز بايد كرد ، چون آب يخ و غذاهاء سرد بادناك و شراب بافراط .\r\nو آن موضع را بخرقهء درشت ماليدن تا سرخ شود ، پس روغن گرم چون روغن فرفيون و روغن قسط طلى كردن ، و هر بامداد گلنگبين و تخم باديان دادن و تدبير لطيف كردن و به آب دريا گرم كرده تكميد كردن .\r\nو آب كه آن را نمك بسيار درافكنند و در آفتاب نهند چند روز ، بجاى آب دريا باشد .\r\n\r\nباب هشتم از جزو پنجم از گفتار اوّل از كتاب معالجات اندر علتى كه بتازى اللّوى و الفنجيدج گويند\r\nاين علتى است كه از ناگواريدن طعام و شراب افتد و از بسيارى خوردن و رياضت ناكردن تا بدان سبب ، رگها و عصبها و عضلها ممتلى گردد و ماندگى پديد آيد و مردم تمطّى و تناوب مىكند و رنگ روى سرخ شود .\r\nعلاج آن ، زود تدبير استفراغ بايد كرد و لختى مادهء خون و صفرا كم كردن . و اندر بيشتر حالها محرور به آب سرد و سفوف گشنيز خشك و شكر ، آسايش يابد از بهر آنكه چيزى خنك و آب سرد ، اخلاط را از حركت باز دارد .\r\nو آنجا كه بادها و بخارهاء غليظ تولد كرده باشد و مزاج گرم نباشد ، وج پرورده و ناپرورده سود دارد و بادها را بشكند .\r\nو تدبير لطيف و رياضت و گوارشى معتدل به كار داشتن ، و اگر امتلائى باشد ، استفراغ لايق حال كردن .\r\n\r\nجزو ششم از گفتار اوّل از كتاب معالجات از كتاب اغراض اندر انواع صداع و اسباب و علامات آن و اين جزو هفت بابست\r\n\r\n","description":"","footnote":"","page_name":" 301 ","page_number":309},
  {"content":"\r\n\r\n\r\nباب اوّل از جزو ششم از گفتار اوّل اندر انواع صداع گرم و علاج آن\r\nصداع گرم يا بىماده باشد يا با ماده ، و ماده يا خون باشد يا صفرا .\r\nاسباب صداع گرم ، اما اسباب صداع گرم بىماده ، حرارت آفتاب باشد كه بر سر بتابد ، يا نزديك آتش يا حرارت گرمابه ، يا سخن بسيار گفتن و چيزى بآواز بلند خواندن ، يا بوى چيزى گرم يا خوردن طعامى گرم ، يا تأخير طعام از وقت عادت .\r\nعلامات صداع گرم بىماده ، كم‌خوابى و صداع بىگرانى سر ، و خشكى چشم و بينى و بول رقيق .\r\nعلاج آن ، صندل و گلاب و كافور و بنفشه و نيلوفر بوييدن . و سركه و گلاب و روغن گل با روغن بيد با روغن بنفش با گلاب آميخته ، بوييدن و طلى كردن .\r\nو از برگ سيب و برگ بيد و برگ آبى و برگ خرفه و برگ كوك و برگ رز ، و عنب الثعلب كوفته ، و گلاب و سركه و روغن گل ، ضماد سازند و بر سر نهند ، و چون گرم شود بردارند و ديگرى خنك برنهند .\r\nو آنچه بر سر نهند بر پيش سر نهند كه جاى مقدم دماغست و از پس سر دور دارند كه جاى مبداء عصبهاء حركتست .\r\nو ضمادهاى سرد ، آن موضع را زيان دارد و از پس سه روز كه اندر انحطاط افتد ، روغن بابونه با آن بياميزند و خنكيها باندازهء حاجت به كار دارند .\r\nببايد دانست كه صداعى كه از حرارت آفتاب بود ، اگر زود علاج نكنند عسر گردد ، و باشد كه بخارها را بجنباند و بجانب دماغ برآيد ، بدين سبب اندر علاج آن از استفراغ ، چاره نباشد .\r\nو شربتها چون پست جو با شكر و چون كشكاب و چون اسبغول اندر جلّاب خام و چون آب انار و مزوّرها ، و چون طفشيل و مزورهء غوره ، و مزورهء نيشو و مزورهء خرماء هندو ، و قليه خيار و قليه كدو ، و سنبوسهء اسفاناخ و كوك و مانند اين .\r\nو امّا علامات صداع خونى ، گرانى چشم و سرست و گرانى اندامها ، و ماندگى بىسببى معلوم ، و غنودن بسيار ، و شيرينى طعم دهان ، و سرخى چشم و پرى رگها و خاريدن جايگاه فصد و جايگاه حجامت .\r\nعلاج آن ، نخست رگ قيفال يا اكحل بايد زد ، يا حجامت كردن بحسب عادت و قوت و پس از فصد ، استفراغ كردن بطبيخ\r\n\r\n","description":"","footnote":"","page_name":" 302 ","page_number":310},
  {"content":"\r\n\r\nهليله و شربت و غذا و ضماد آنچه اندر علاج صداع بىماده ياد كرده آمد .\r\nو اگر همه تدبيرها كرده باشد و صداع زايل نشود ، رگ بينى يا رگ صافن بايد زد ، يا بر ساق حجامت كردن .\r\nو امّا علامات صداع صفراوى ، تشنگى است و طلخى دهان و درشتى زبان و بىخوابى و نبض سريع .\r\nعلاج آن ، استفراغ به شراب بنفشه و سفوف بنفشه ، و شراب آلو ، و آب ميوها و خرماء هندو و آب انار ترش و شيرين ، يا شيرخشت . و اگر حرارت آهسته‌تر باشد ، استفراغ بمطبوخ هليله و نقيع صبر بايد كرد ، و شربتهاء سكنگبين و شراب غوره و آب تخمها و اسبغول و شكر ، و پست و شكر . و اگر حاجت آيد كه بخار از دماغ باز دارند ، گشنيز خشك و بنفشه و گل سرخ كوفته از هر يكى راستار است با شكر آميخته ، بامداد و شبانگاه مقدار دو درمسنگ با آب سرد بدهند . و باقى علاج ، آنچه در علاج صداع بىماده ياد كرده آمدست .\r\nو اندر همه انواع صداع ، پاى ماليدن و به آب گرم و طبيخ بنفشه و بابونه شستن سود دارد ، و از بن ران تا نزديك شتالنگ بستن ، و بوقت گشادن اندر آب گرم نهادن ، و بستن از نزديك ران و گشادن از جانب شتالنگ .\r\n\r\nباب دوم از جزو ششم از گفتار اوّل از كتاب معالجات اندر صداع سرد\r\nصداع سرد يا بىماده باشد يا با ماده ، و ماده يا بلغم باشد يا سودا .\r\nعلامات صداع سرد بىماده ، اندر سر و چشم گرانى نباشد و ترى نپالايد و انديشهاء فاسد كند از جنس رعونت و بول سپيد و رقيق باشد .\r\nعلاج آن ، روغن سذاب گرم كرده بر سر نهادن كفايت باشد .\r\nو اگر سردى ، سخت غالب باشد ، روغن فرفيون با روغن سذاب بياميزند ، يا روغنى ديگر چون روغن قسط و روغن سوسن و مانند آن .\r\nو نمك و ارزن گرم كرده بر سر نهادن ، و بوى مشك و عود و بوى مرزنگوش سود دارد . و سركه بر خاكستر ريختن و بر سر طلى كردن ، صداع سرد زايل كند .\r\nو اگر واثق باشد كه اندر تن خلطى بد نيست ، در آفتاب سر برهنه كردن سود دارد .\r\nو آن را كه سرمازده باشد ، غذا اندك بايد داد ، و طبع را نرم بايد كرد و از آب سرد\r\n\r\n","description":"","footnote":"","page_name":" 303 ","page_number":311},
  {"content":"\r\n\r\nو بيرون آمدن بسرما ، و از همه حركتهاء بدنى و نفسانى ، و از جماع باز بايد داشت .\r\nو غذا نخودآب بروغن زيت ، و چيزى كه در وى سذاب و گندنا و سير و خردل و سعتر و زيره و كرويا و پلپل ، و حلتيت كرده باشند .\r\nو اگر طبع خشك باشد ، چكندر بخردل و آبكامه آچار كرده ، و انجير اندر ماء العسل فرغار كرده ، موافق باشد .\r\nو امّا علامات صداع سرد و بلغمى ، گرانى سر و چشمست و كسلانى و بسيار خفتن ، و تريها پالودن از بينى و بسيارى آب دهان ، و بول غليظ و سپيد ، و نبض متفاوت و بطى باشد .\r\nو ببايد دانست كه هميشه از رنگ روى و چشم بتوان دانست كه ماده صداع كدام خلطست ، مگر آنجا كه خلطى ديگر جز آنكه سبب صداع باشد ، اندر تن آراميده باشد ، و بسبب درد آنجا كشيده از بهر آنكه عضو دردمند ، زبون باشد و اخلاط بجانب او كشيده شود ، بدين سبب ممكنست كه اگرچه مادهء صداع بلغم باشد ، از بهر كشيده شدن خون مثلا بموضع درد ، رنگ چشم و روى سرخ شود و بلمس نيز گرم شود .\r\nعلاج آنن ، تدبير استفراغ بلغم بايد كرد ، بحبّ صبر و حب شبيار و بايارج فيقرا ، و شحم حنظل و بحب قوقايا و حب اصطمخيقون .\r\nو اگر حاجت آيد حقنهء تيز كردن و از پس استفراغ ، غرغره كردن و عطسه آوردن ، و روغنهاء گرم بر سر نهادن .\r\nو طعام نخودآب بروغن زيت يا بروغن گوز ، و نطولهاء گرم محلل به كار داشتن .\r\nاگر با صداع سرد ، خواب كمتر آيد ، روغن شبت بر سر و بينى و گوش اندر چكانند .\r\nو اگر بدين علاجها زايل نشود ، سلّ كنند . و بسيار باشد كه بسبب صعبى درد ، آواز باطل گردد .\r\nآب گرم بسيار بر سر مىبايد ريخت ، و روغنى گرم يا نفط به گوش اندر چكانند .\r\nو اگر صداع بمشاركت معده باشد و غثيان و آروغ ترش رنجه دارد ، قى بايد فرمود .\r\nو امّا علامات صداع سودائى آنست كه صداع با وسواس و كم‌خوابى و تيرگى رنگ روى باشد و گرانى سر ، كمتر از گرانى بلغمى باشد ، و مزاج و تدبير گذشته بر آن گواهى دهد .\r\nعلاج ، تدبير استفراغ سودا بايد كرد بمطبوخ افتيمون و حبها كه اندر علاج ماليخوليا ياد كرده آمدست و همه تدبيرها از آن نوع بايد ساخت .\r\n\r\n","description":"","footnote":"","page_name":" 304 ","page_number":312},
  {"content":"\r\n\r\n\r\nباب سيم از جزو ششم از گفتار اوّل از كتاب معالجات اندر صداعى كه از باد غليظ تولد كند\r\nعلامات اين صداع آنست كه تمددى اندر قعر چشم پديد آيد ، و صداع صعب باشد بىگرانى و درد خلنده و گردان باشد از جاى به جائى .\r\nو بسيار باشد كه طنين و دوى و با ضربان باشد .\r\nو اگر بمشاركت معده باشد ، درد از ميان سر آغاز كند .\r\nعلاج آن ، نخست معده را بحبّ ايارج و قوقايا و نقيع صبر پاك كند . و هر بامداد ناشتا گرمابه ، و بوئيدن شونيز و مرزنگوش و جندبيذستر و مشك سود دارد ، و دود كردن تخم باديان ؛ و روغن بادام طلخ ، بينى بركشيدن و به گوش اندر چكانيدن .\r\nو سعوطى بدين صفت به كار داشتن : ايارج فيقرا يك درم ، جاوشير ، جندبيذستر ، افيون از هر يكى نيم درمسنگ ، مشك دانگى ، شكر چند وزن همه داروها ، بسايند و مقدار دانگى به بينى بركشيدن ، يا بشير زنان حل كنند و اندر چكانند . و ماء الاصول با روغن بادام طلخ و نقيع صبر با روغن بيدانجير ، معده را از مادّتهاء بادانگيز پاك كند .\r\nو معجون سجزينا و دواء المسك مر و حلو نافع باشد . و اندر غذاها زيره و نانخواه و دارچينى و تخم باذيان درافكنند و آب كه خورند با مصطكى بپزند و از آن آب آشامند نافع باشد . ان شاء الله تعالى .\r\n\r\nباب چهارم از جزو ششم از گفتار اوّل از كتاب معالجات اندر صداعى كه از ضعيفى معده و از قوت حس دماغ خيزد\r\nعلامات اين صداع آنست كه وقت آمدن آفتاب خيزد ، و تاخير نوبت غذا زيان دارد و از هر چه بر مراد او نرود ضجر گردد و از بوى ناخوش دُوار و غثيان تولّد كند و طاقة هيچ بوى قوى ندارد و بويهاء ضعيف زود اندر يابد .\r\nعلاج آن هر بامداد ، پيش از آفتاب ، پست گندم اندر آب انار خورد . و سيب و آبى و انبرود چينى و بحرآبادى بوييدن و اندكى خوردن ، سود دارد .\r\nو اگر مزاج معده با ضعيفى سرد باشد ، گلشكر و انيسون و مصطكى بهم سرشته سود دارد و ايارج فيقرا موافق بود .\r\nو آنجا\r\n\r\n","description":"","footnote":"","page_name":" 305 ","page_number":313},
  {"content":"\r\n\r\nكه حس دماغ قوى باشد ، بامداد ، پست جو با شكر دهند و طعام غليظ فرمايند ، چون سر بره و پايچهء بگندم و كشك جو پخته ، و بكرنج پخته و سماق پخته و هريسه به گوشت گوساله و ماهى تازه .\r\nو اگر حرارت سخت قوى باشد ، اندر غذاها برگ كوك و ساق آن درافكنند ، و شراب خشخاش موافق باشد .\r\n\r\nباب پنجم از جزو ششم از گفتار اوّل از كتاب معالجات اندر صداعى كه از پسِ جماع پديد آيد\r\nسببهاء آن ، يكى خشكى باشد كه از بسيارى جماع تولد كند ، ديگر آنكه اندر تن اخلاط بد باشد ، و به حركت جماعى بخارها بجنبد و بدماغ برآيد .\r\nعلاج آن ، آنجا كه سبب ، خشكى باشد ، تدبيرهاء ترىفزاى بايد فرمودن و ماء اللحم و شورباى مرغ فربه و ماهى تازه و خايه مرغ نيم‌برشت و قليهء كدو و اسفاناخ و مانند آن بايد دارد .\r\nو آنجا كه سبب حركت بخارها باشد ، نخست تن را از اخلاط بد پاك كند و اگر فصد حاجت باشد ، نخست فصد كند ، پس استفراغ ديگر ، و دماغ را بروغن گل و روغن مورد قوت دهد .\r\nو نطولها ساختن از پس استفراغ و بر سر چكانيدن و نطول از بابونه و برگ گل و برگ مورد بايد ساخت .\r\n\r\nباب ششم از جزو ششم از گفتار اوّل از كتاب معالجات اندر صداعى كه از جراحت و زخم تولد كند\r\nعلاج اين صداع آنست كه نخست ، درد ببايد نشاند ، ببوى روغن گل و اندكى سركه .\r\nو اگر آماسى باشد بنگرند اگر بفصد حاجت آيد و مانعى نباشد ، فصد كنند يا حجامت پس طبع را به آب ميوها و فلوس خيارشنبر ، يا بحقنهء نرم بگشايند .\r\nو اگر تب آيد بامداد آب كسنه و آب عنب الثعلب دهند ، يا پنج درم فلوس خيارشنبر .\r\nو اگر حرارت سخت قوى نبود اندرين شراب مقدارى صبر درافكنند از دو دانگ تا درمسنگى و بر حوالى جراحت ضمادها از صندل سرخ و فوفل و زعفران و صبر و گل ارمنى و طحلب و آب عنب الثعلب سازند .\r\nو اگر خواهند كه مادتها از حوالى جراحت دور دارند ، ضماد از عدس و سماق و گلنار و گل سرخ و برگ مورد و نارپوست سازند ، اين جمله بپزند و خرقهء بدان تر مىكنند و بر حوالى آن مىنهند .\r\n\r\n","description":"","footnote":"","page_name":" 306 ","page_number":314},
  {"content":"\r\n\r\nصفت ضماد معتدل ، برگ مورد و برگ سرو تر و برگ بيد و برگ خطمى و اكليل ملك بپزند و آب بستانند ، و روغن سوسن و شراب كهن با آن بياميزند و بجوشانند تا اندكى آب كمتر شود و اندكى مر و قصب الذريره و شبّ يمانى و گل ارمنى ، همه كوفته اندر صرّه مىكنند و در اين آب بجوشانند ، و بدست بمالند و بفشارند و خرقه بدين آب تر مىكنند و برمىنهند .\r\nو آنجا كه بتحليل حاجت آيد بگيرند : مرّ يك درم ، كندر يك درم ، صبر سه درم ، مرداسنگ يك درم ، موم پنج درم ، روغن گل بيست درم ، و داروها بكوبند نرم و به سركه ، تر كنند .\r\nو اگر تحليل قوىتر بايد ، شراب كهن برافكنند و بدين موم روغن بسرشند و بر خرقهء طلى كنند نيم گرم برنهند و روغن سوسن با روغن شيرپخت تازه تحليل بهتر كند و بعوض روغن گل ازين روغنها كنند . و اگر دماغ بجنبيده باشد ، دو درم اسطوخودوس بكوبند و با جلّاب بدهند .\r\nو غذا ، مغز مرغ خانگى ، و مغز بره و بزغاله دهند و بر اثر مغز ، آب انار ترش و شيرين دهند .\r\nو اگر جراحت كوچك باشد يا اگر كار بدان باز آيد كه جراحت خشك بايد كرد ، برگ مورد خشك و مر ، هر دو كوفته و بيخته برمىپراكنند .\r\nو اگر جراحت بزرگ باشد و خون بسيار مىرود ، اكسير بن برمىنهند .\r\nصفت اكسيرين ، صبر و انزروت و كندر از هر يكى ده درم ، مر ، دم الاخوين از هر يكى پنج درم ، همه كوفته و بيخته ، بسپيده خايهء مرغ سرشته ، و موى خرگوش بدان آلوده كنند و برنهند يا خشك برمىپراكنند .\r\nو ضمادها و روغنها همه نيم گرم برمىنهند ، الّا آنجا كه اختلاط عقل قوى باشد و الله اعلم .\r\n\r\nباب هفتم از جزو ششم از گفتار اوّل از كتاب معالجات اندر صداعى خمارى\r\nنخست قى بايد فرمود ، بسكنگبين در آب نيم گرم ، و طبيخ شبت و تخم ترب تا معده فارغ شود و اگر قذف ممكن نشود ، يك درم ايارج فيقرا با دانگى سقمونيا گر ، نيم دانگ بدهند تا ايارج بسيار اندر معده نپايد و زود استفراغ كند و حرارتى تولد نكند .\r\nو اگر از ايارج فيقرا مانعى باشد ، آب انار ترش و شيرين با سقمونيا و شيرخشت بايد داد ، و اگر بجاى شيرخشت ، شكر كنند روا باشد .\r\n\r\n","description":"","footnote":"","page_name":" 307 ","page_number":315},
  {"content":"\r\n\r\nو اگر از استفراغ مانعى باشد ، پاى اندر آب گرم بايد نهادن و سخت بماليدن بروغن بنفش و نمك .\r\nو اگر بنفشه و بابونه اندر آب بپزند سخت نافع باشد .\r\nو خفتن و از پس خواب ، گرمابه و آب خوش نيم گرم بسيار بر سر ريختن .\r\nو اگر خواب نبرد از پس پاى شستن و ماليدن ، اندر گرمابه بايد رفت و آب بسيار بر سر ريختن و از پس گرمابه ، خويشتن خفته ساختن ، خواب خوش برد .\r\nو اما غذا ، ماهى تازه كوچك با برگ كوك و برگ كسنه و اندكى شراب كه سخت قوى نباشد و خايهء مرغ نيم‌برشته و گوشت دراج و طيهوج و تذرو و چوژه مرغ خانگى و گوشت بزغاله بغوره و زرشك و سماق و مانند اين موافق باشد و كرنب و عدس ، مخمور را موافق باشد .\r\nو اگر تشنگى غلبه كند ، آب غوره و شراب غوره و شراب ليمو و شراب ريواج و آب هريك با آن بياميزند .\r\nو اگر كسى را ازين شرابها نفرت افتد و به شراب ميل كند ، شراب سپيد رقيق چكانند ، ممزوج كنند با آب نيمانيم ، تشنگى بنشاند و خواب آرد .\r\nو اگر صداع لازم گردد ، روغن بابونه مىبويد و رياضت معتدل و ارجوحه كه بخراسان بازپيچ گويند ، سود دارد .\r\nو اندر خمار ، از سركه و آبكامه سخت ترش پرهيز بايد كرد .\r\n\r\nصفة سفوفى كه خمار زايل كند\r\nبگيرند تخم كشنه و تخم كرنب و زرشك پاك‌كرده و سماق پاك‌كرده و عدس پوست‌كنده ، و گل سرخ و طباشير ، از هر يكى راستار است كوفته و بيخته ، مقدار سه درم اندر آب انار ترش و شيرين يا اندر آب غوره با دو جو كافور يا بىكافور ، بحسب مزاج .\r\nو فقاع كه از آرد جو و اندكى سنبل سازند ، معده را از باقى شراب بشويد ، خاصه اگر با اندكى نمك خورند .\r\nو بوى صندل و گلاب و كافور ، و بوى شاهسفرم سرد كرده و گلاب سرد برزده سود دارد . و اگر بامداد آن روز كه شراب خواهند خورد ، شراب افسنتين خورند ، خمار نگيرد بادام طلخ نقل كردن خمار باز دارد .\r\nو روغن گاو ، پادزهر شرابست ، قوت شراب از معده و دماغ باز دارد ، پيش از شراب و پس از شراب و در ميانه شراب سود دارد .\r\n\r\nباب هشتم از جزو ششم از گفتار اوّل از كتاب معالجات اندر درد شقيقه و علاج آن\r\n\r\nشقيقه\r\nدرد نيم سرست ، بعضى بنوبت باز آيد هر يك چندى ، و مادهء آن در عضلهء صدغ باشد .\r\nعلاج آن ،\r\n\r\n","description":"","footnote":"","page_name":" 308 ","page_number":316},
  {"content":"\r\n\r\nآنجا كه غلبهء خون ظاهر باشد ، رگ پيشانى و رگ بينى زدن سود دارد .\r\nو ايارج فيقرا اندر همه انواع شقيقه سود دارد .\r\nو اگر بمشاركت معده باشد ، صبر اندر آب كشنه سود دارد .\r\nو اگر بنوبت باز مىآيد ، پيش از نوبت ، استفراغ بايد كرد بحبّ ايارج و مانند آن .\r\nو زعفران طلى كردن چنان كه خداوند شقيقه بوى زعفران نيابد و با آب بيد بياميزند و ناگاه بيارند و طلى كنند و بمداد طلى كردن سود دارد .\r\nو آن را كه شقيقه لازم گردد ، شريان صدغ سلّ بايد كرد تا علت انتشار تولّد نكند .\r\nتمام شد نصيب اين كتاب از سخن اندر بيماريهاء سر ، و سخن اندرين باب دراز كشيده شد ، از بهر آنكه علاج انواع صداع بقوّت علاج بيماريهاى بسيارست ، چون تب و امراض معده و جگر و غير آن و الله اعلم .\r\n\r\nگفتار دوم از كتاب سيم از معالجات از كتاب اغراض اندر بيماريهاء چشم و اين گفتار هشت بابست\r\n\r\nباب اول از گفتار دوم از كتاب معالجات اندر قوانين علاج چشم\r\nببايد دانست كه قوانين علاج چشم ، بعضى اندر مدبّر كردن داروهاست و اندر پروردن آن ، و بعضى اندر چشم بيمار گشادن و دارو كشيدن ، و بعضى اندر تدبيرهاى صواب فرمودن است .\r\nآنچه اندر مدبّر كردن داروهاست ، آنست كه بدانى كه بعضى داروها را بايد شست و آب سود بايد كرد ، و اين را بتازى تصويل گويند ، چون سادنج و مارقشيثا و توتيا و سنگ سرمه .\r\nو بعضى را نخست ببايد سوخت پس تصويل كردن چون قليمياء زر و قليمياء سيم و جمله زاكها و صدفها و حلزون .\r\nو توفال را و مس سوخته را نخست ببايد شستن ناكوفته به چند آب ، پس بكوفتن و تصويل كردن . و اسفيداج را چند كرّت تصويل بايد كرد تا ترشى و درشتى از وى برود و سنبل را نخست به ناخن براى پاره كنند پس بكوبند و بحرير ببيزند تا چون غبارى فرود آيد .\r\nو اشنه را بدست بمالند تا پوستهاء سياه از وى جدا گردد و سبك شود ، پس آب برچكانند و بكوبند تا چون مرهم شود و به هوا خشك كنند و از آفتاب و غبار نگاه دارند ، پس ديگرباره بكوبند و بحرير فرو گذارند تا چون غبار شود ، اين را مهبّا گويند .\r\nو زنگار را تصويل كنند\r\n\r\n","description":"","footnote":"","page_name":" 309 ","page_number":317},
  {"content":"\r\n\r\nو اندكى از وى با بسيار اسفيداج تركيب كنند .\r\nو اشق را و سكبينج را از چوب و برگ پاك كنند و بشكنند و اندر آب فرغار كنند ، پس بدانهء هاون بمالند و حل كنند .\r\nو كثيرا و صمغ را كه اندر شيافها به كار دارند همچنين فرغار كنند ، پس بخرقهء پاكيزه بمالند و داروها بدان بسرشند .\r\nو آنچه اندر شياف سپيد به كار دارند ، نخست بكوبند و ببيزند و با سپيدهء خايهء مرغ بسرشند و داروها بدان جمع كنند و شياف كنند .\r\nو افيون را بشكنند پاره‌هاء كوچك و بر تختهء مس كنند و بر خاكستر گرم نهند تا تخته گرم شود پس اندر آب گرم فرغار كنند تا حل شود و داروها بدان بسرشند .\r\nو داروها كه به آب غوره و آب باديان و آب هليله و آب مرزنگوش و آب سماق و آب باران پرورند ، چند كرّت داروها بدان آب ، تر مىكنند و خشك مىكنند و باز بكوفتن و بيختن و تر كردن تا قوت آن اندر دارو پديد آيد .\r\nو داروهاء كوفتنى هريك جدا بايد گرفت ، از بهر آنكه بعضى دير كوفته شود و بعضى زود ، و آنچه زود كوفته شود ، تا ديگرى بغايت نرمى او رسد قوت و لطافت اين غبار گردد و برود و وزن او كمتر شود .\r\nاما آنچ اندر چشم گشادن به كار بايد داشت ، آنست كه چشم راست ، دست راست بايد گشاد برفق ، و بانگشت مسبّحه و ابهام ، و ميل بدست چپ بايد گرفت و سر ميل بر گوشهء چشم كه سوى بينى است نهادن و ميل را بانگشت وسطى و ابهام بتافتن تا اندر چشم بگردد ، و دارو هموار به چشم رسد ، از كشيدن ميل خسته نشود .\r\nو چشم چپ ، بدست چپ بايد گشاد بانگشت خنصر و ابهام . و ميل بدست راست از گوشهء چشم تا بديگر گوشه بر چشم نهادن برفق و بتافتن . و چون ميل از چشم بردارند ، دست از پلك چشم بآهستگى بربايد داشتن تا بآهستگى بجاى باز شود .\r\nو آن را خواهند كه پلك او باز گردانند ، مژهء او بابهام و سبّابه ببايد گرفت و اندكى بركشيدن و كفچهء ميل بر پشت چشم نهادن و فرو بردن برفق تا بازگردد .\r\nو چون فارغ شود بيك‌بار دست از چشم باز نبايد داشت ، لكن چنان بايد كه برفق بجاى باز آرند .\r\nو چشمى كه سخت دردمند باشد ، ميل به دو نشايد رسانيد ، لكن دارو سوده و حل كرده ، اندر چكانند تا قوّت دست و گرانى ميل به چشم نرسد .\r\nو آن را كه داروى تيز كشند ميلها زودازود\r\n\r\n","description":"","footnote":"","page_name":" 310 ","page_number":318},
  {"content":"\r\n\r\nنبايد كشيد تا چشم از ميل اول آسوده نشود ، ميل دوم نشايد كشيد .\r\nو آنجا كه رمد با ضربان و درد صعب باشد جز داروى نرم ، نبايد كشيد .\r\nو امّا تدبير صواب آنست كه چشم را از دود و گرد ، و هواء گرم و سرد نگاه دارند .\r\nو از گريستن بسيار و نگريدن اندر چيزهاء درفشان و نقشهاء خرد و خطهاى باريك صيانت كنند ، الّا گاه‌گاه بر سبيل رياضت . و از مستلقى خفتن و از مستى متواتر و از طعام و شراب بدگوار و از هر چه بخار آن بدماغ برآيد ، و از چيزهاء تيز چون گندنا و سير و پياز پرهيز كنند و طبع نرم دارند .\r\nو گرمابهء بسيار و رگ زدن و حجامت كردن بسيار و خفتن بسيار و بىخوابى بسيار و نمك بسيار خوردن و سركهء بسيار خوردن ، و بر امتلا خفتن و شب طعام خوردن و جماع بسيار ، و شراب تيره و هر چه فم معده را برنجاند ، چشم را زيان دارد .\r\nباذروج و شبت و كوك و زيتون زيان دارد . و كرنب و عدس و باقلى و سير و آنچه از آن سازند زيان دارد . و بر گذر باد نشستن و اندر برف نگريدن اندر صحراها ، و اندر چشمهء آفتاب نگاه كردن و اندر چيزهاء درفشان نگرستن ، چشم را ضعيف كند .\r\nدارچينى خوردن و اندر چشم كشيدن و ايارج فيقرا و اطريفل كوچك به كار داشتن سود دارد .\r\nو برود رمّان كشيدن سود دارد .\r\nو اندر آب صافى چشم باز كردن سود دارد .\r\nو سرمه و توتيا به آب باديان و آب مرزنگوش پرورده اندر كشيدن سود دارد . و الله اعلم .\r\n\r\nباب دوم از گفتار دوم از كتاب معالجات اندر بيماريها كه اندر پلك چشم افتد بخاصّه\r\nبيماريها كه اندر پلك چشم افتد بيست و نه بيمارى است ليكن از جملهء بيست و نه ، ده بيمارى است كه خاصه پلك چشم است و باقى اندر پلك و ديگر اندامها نيز افتد .\r\nامّا آنچ از جملهء ده بيمارى كه خاصّهء پلك چشم است :\r\n\r\nيك نوع آنست كه برد گويند\r\nو برد ، رطوبتى است غليظ كه اندر پلك چشم گرد آيد و بفسرد همچون تذرك .\r\nعلاج آن ، بيرزد يا اشق يا سكبينج يا حلتيت به سركه ترش حل كنند و بر آن موضع نهند .\r\nو اگر تحليل نپذيرد ، پلك را از پهنا بشكافند\r\n\r\n","description":"","footnote":"","page_name":" 311 ","page_number":319},
  {"content":"\r\n\r\nبمبضع ، و برد را بكفچهء ميل بردارند .\r\nو اگر برد زاندرون پلك باشد باز گردانند و از پهنا بشكافند و برد بردارند و چشم به آب گرم بشويند .\r\n\r\nنوع دوم تحجّر است\r\nتحجر آماسى است كوچك و سخت و مادهء آن فضلهء سوداست كه اندر پلك چشم بفسرد و بعضى كحّالان اين علت را عدسه گويند .\r\nعلاج آن ، مادهء اين علّت غليظتر از مادهء بردست . بدين سبب علاج ، دست‌كارى تواند بود از بهر آنكه بدارو تحليل نپذيرد .\r\nو طريق صواب آنست كه نخست رگ قيفال بزنند ، پس استفراغ كنند بقوقايا و مانند آن تا چون دست‌كارى كنند مدد مادتها باز شده باشد تا چيزى روى بدان موضع ننهد و المى نفزايد پس يك هفته بخار آب گرم به دو مىرسانند تا نرم‌تر شود ، پس مرهم دياخيلون برنهند تا بگدازد .\r\nو اگر مدّت دراز گردد و نرم نشود ، پلك چشم باز گردانند و بشكافند به ناخن ، يا بحلقه دو انگشترى بفشارند تا بيرون آيد .\r\nو گاه باشد كه چيزى فسرده هر روز آيد ، و گاه باشد كه ريم بيرون آيد بعد از آن ، به آب گرم همى شويند .\r\n\r\nنوع سيم التصاق است\r\nالتصاق بر هم رستن لبهاء پلك چشم است . و سبب ، قرحهء باشد يا ناخنه و سبل كه علاج كرده باشند ؛ و بيمار مدتى چشم برهم نهاده دارد ، و موضع جراحت بدان سبب رسته گردد ، از بهر آنكه جراحت ناخنه را چنان كه واجب كند بزيره و نمك داغ ناكرده بگذاشته باشند .\r\nعلاج آن دست‌كارى است .\r\n\r\nنوع چهارم شتره است\r\nو شتره كوتاهى پلك چشم است ، چنان كه لبهاء هر دو پلك به يكديگر نرسد ، نه اندر خواب و نه اندر بيدارى . و خواب خداوند اين عارض را خواب خرگوش گويند و چشم او به چشم خرگوش ماننده كنند .\r\nو سبب اين عارض يا خلقتى باشد ، يا بسبب علتى پلك بريده باشد و باز دوخته ، يا تشنج عضلهاء چشم ، يا غدّه و گوشتى فزونى باشد .\r\nامّا خلقتى را علاج نيست و آنچه سبب آن غدّه و گوشت فزونى باشد ، علاج آن بدست‌كارى است و انواع دست‌كاريها و داروها كه اندر هر بابى به كار آيد . اينجا بر نام دارو اقتصار كرده آمدست ، و صفت دست‌كارى و صفت داروها اندر كتاب ذخيره خوارزمشاهى ياد كرده آمده است ،\r\n\r\n","description":"","footnote":"","page_name":" 312 ","page_number":320},
  {"content":"\r\n\r\nو اندر قرافادين اين كتاب ياد كرده شود ، ان شاء اللّه تعالى .\r\nو باشد كه گوشت فزونى را بداروهاء تيز بردارند ، و بگذارند چون باسليقون و روشنايى .\r\nو تشنج را ببخار آب گرم و ضماد موم و روغن و خطمى و بنفشه علاج كنند . و استرخا را بداروى قابض چون اقاقيا و ماميثا و آب برگ مورد علاج كنند .\r\n\r\nنوع پنجم شعيره است\r\nشعيره آماسى است از بررستن‌گاه مژه ، شكل آماس درازست همچون شكل جو ؛ و سبب آن فضلهء غليظ است سوداوى .\r\nعلاج آن ، نخست بفصد و داروى مسهل نواحى سر از مادهء گرم پاك كنند ، پس شياف ماميثا و گل ارمنى به آب گشنيز تر سوده طلى مىكنند ، و بكشكاب مىشويند و تكميد مىكنند ، و به آب گرم دمادم برنهادن . و مگس سركنده ، ماليدن ، و صبر طلى كردن ، و سكبينج اندر سركه و آب حل كرده طلى كردن ، و آرد جو با بيرزد سرشته برنهادن .\r\n\r\nنوع ششم موى فزونى است\r\nسبب موى فزونى رطوبتى تباه است لكن با تباهى عفونت ندارد و سوزاننده نيست .\r\nليكن اگر عفونت داشتى ، ريش كردى و اگر سوزاننده بودى مادهء موى نگشتى .\r\nعلاج آن ، استفراغها بايد كرد بايارج ، شحم ، و قوقايا و غرغره هم بايارج و پيوسته با طريفل كوچك به كار داشتن ، و هليلهء زرد كابلى اندر دهان داشتن .\r\nو علاج ديگر ، دست‌كارى است ، و داروهاء تيز كشيدن چون شياف اخضر و باسليقون و شياف ديزه . و اگر موى فزونى بكنند و بر جايگاه موى ، خون ضفدع سبز و خون قراد الكلب با خاكستر مازريون طلى كنند ، علاج قوى باشد ، و هريك جدايگانه سود دارد .\r\nو ديوچه كه جامه موى تباه كند با نوشادر و سمّ خر سوخته هر سه به سركه بسايند و طلى كنند و نيم ساعت بر آن صبر كنند سود دارد .\r\nو خون خارپشت و زهرهء او برچكانيدن سود دارد . و كفك دريا با لعاب اسبغول بسرشند و طلى كنند ، موضع موى را خدر كند و موى نرويد .\r\n\r\nهفتم انقلاب الشعر است\r\nانقلاب الشعر آنست كه موى مژه اگرچه فزونى نباشد ناهموار رسته باشد و بعضى بسوى ديده اندر شكند و بخلد ، و اعراض موى فزونى پديد آيد .\r\nعلاج آن ، موى ناراست يا فزونى بركنند و صدفها كوچك بسوزند\r\n\r\n","description":"","footnote":"","page_name":" 313 ","page_number":321},
  {"content":"\r\n\r\nو بقطران بسرشند و بر آن موضع طلى كنند ، ديگرباره موى برنايد . و خاصيت پيه افعى آنست كه موى فزونى بركنده را باز دارد .\r\n\r\nهشتم وردينج است\r\nاندر تذكرة الكحّالين همىآيد كه وردينج ، آماسى دموى است يا صفراوى اندر پلك چشم .\r\nو اندر كتاب قانون همىآيد كه وردينج آماس طبقهء قرنيه است و عظيمى آماس بدان حد رسد كه سپيدى چشم چنان بلند شود كه حدقه را بپوشد و چشم برهم نتوان نهاد .\r\nعلاج آن ، رگ قيفال ببايد زد و اگر نيابند حجامت كنند بر پس سر يا بر هر دو كتف ، و بمطبوخ هليله استفراغ كنند و تدبير لطيف فرمايند و سه روز جز شير زنان به چشم نرسانند و اگر چاره نباشد ، شياف ابيض بشير زنان حل كرده مىچكانند .\r\nو شياف ماميثا و حضض و صبر به آب گشنيز تر طلى مىكنند .\r\nو ضمادى از گشنيز تر و اكليل الملك و اندكى زعفران و زردهء خايه مرغ برمىنهند .\r\nو گل سرخ و عدس مقشر و آرد جو اندر گلاب و روغن گل پخته برنهادن سود دارد .\r\nو از پس سه روز ، ذرور ملكايا ، و از پس هفتهء ذرور نيمانيم ، و هرگاه كه در انحطاط افتد اصفر صغير به كار دارند و اندر آخر انحطاط ، اصفر كبير ، و اگر پلك ريش كرده باشد و اين علاج سود ندارد ، ذرور اغبر به كار دارند ، و ذرور جز بر پلك نبايد كرد و به هيچ حال به چشم نبايد رسانيدن .\r\n\r\nنهم سلاق است\r\nسلاق سطبر گشتن و سرخ شدن كنارهء پلك چشم را گويند و اگر زود علاج نكنند ، مژگان بريزد ، و كنارهء پلك بسوزد و بيشترى بنزديك بيغولهء چشم افتد ، بيغولهء بزرگ يا خرد .\r\nو سبب رطوبتى باشد غليظ كه طبع بوره دارد .\r\nعلاج آن ، آب سماق يا شياف سماق اندر مىكشند . و ضمادى سازند از شحم انار ترش و گل سرخ و عدس مقشّر ، هر سه بگلاب پخته و به ميبختج مخبّص كرده برمىنهند .\r\nو برگ كسنه ، و برگ خرفه كوفته با سپيدهء خايه مرغ و روغن گل سرشته برنهادن ، سود دارد .\r\nو هر بامداد اندر گرمابه رفتن سود دارد .\r\nو كهن شده را بر ساق حجامت كنند و رگ پيشانى زنند و اندر آخر علّت ، احمر ليّن و برود غوره و شياف ديزه سود دارد .\r\n\r\nدهم شرناق است\r\nشرناق جسمى است فزونى همچون\r\n\r\n","description":"","footnote":"","page_name":" 314 ","page_number":322},
  {"content":"\r\n\r\nپيه كه با عصبها بافته شود و غشائى در وى پوشيده ، بر پلك بالائين پديد آيد ، و خداوند زكام و نزله را و مرطوب را بيشتر افتد .\r\nعلامات آن ، پلك سطبر شود و چشم بگرانى گشايد و پيوسته چشم ، تر باشد و هرگاه كه انگشت مسبّحه و وسطى از هم گشاده بر پشت چشم نهند و بر آن اعتماد كنند ، شرناق اندر ميان هر دو انگشت پديد آيد و اندر زير پوست جنبان باشد چون سلعه ؛ و خداوند اين علت ، روشنايى آفتاب نخواهد كه بيند و زود اشك فرو ريزد و عطسه فرود آيد .\r\nعلاج آن اين علت ، دستكارى است و از خطر خالى نيست . على بن عيسى الكحّال ، اندر تذكرة الكحالين مىگويد ، ابن الخشّاب را اين علت پديد آمد و قرابات او رضا ندادند دستكارى كردن . من مدّتى آن را بذرور اغبر و اصفر و بطلى صبر و اقاقيا و حضض و سك و شياف ماميثا و اندكى زعفران به آب مورد سرشته علاج كردم ، علت زايل شد باذن اللّه عز و جل و هو اعلم .\r\n\r\nباب سيم از گفتار دوم از كتاب معالجات اندر بيماريها كه اندر پلك چشم و ديگر اندامها نيز افتد\r\n\r\nجرب\r\nجرب چشم چهار نوعست :\r\nيك نوع آنست كه زاندرون ، پلك سرخ و درشت گردد ، يعنى ناهموار و اشك آمدن گيرد . و بيشترى از پس رمد گرم و علاج ناصواب تولّد كند .\r\nو سبب ، رطوبت شور باشد و غبارها و دودها كه به چشم رسد .\r\nعلاج آن ، رگ قيفال زنند و حجامت كنند و استفراغها كنند باقراص بنفشه و نقيع هليله ، پس پلك باز گردانند و آن را بشياف احمر حاد بخارانند يا بشياف اخضر يا سرمهء روشنايى اندر كشند . و اگر به آخر رمد باشد ، شياف احمر ليّن بخارند و ذرور اغبر اندر كشند .\r\nو گفته‌اند اگر پلك باز گردانند و مازو سوده بركنند و سه ساعت باز گردانيده و مازو بركرده بگذارند ، پس شويند جرب باطل گردد .\r\nو پلك ، ماده را قبول نكند و اين نوع را بشكر خاريدن خطا باشد .\r\nنوع دوم ، درشت‌تر باشد و دردمندتر و اشك بسيارتر آيد .\r\nعلاج آن ، هم بطريق نوع نخستين ، فصد و حجامت و استفراغ و خاريدن بشيافها بعينه بر آن ترتيب .\r\nو اگر از شيافها\r\n\r\n","description":"","footnote":"","page_name":" 315 ","page_number":323},
  {"content":"\r\n\r\nحرارتى فزايد ، شادنج عدسى مغسول مىكشد تا ساكن مىشود پس باحمر ليّن مىخارند و ذرور اغبر مىكشند تا بتدريج باحمر حاد باز آيند و سرما و نشاسته و شياف ابيض از وى دور بايد داشت .\r\nو ببايد دانست كه مقصود از خاريدن و تراشيدن آنست كه خون بد از وى برود و درشتى هموار گردد . و بعضى كحالان بمغرفهء ميل خاريدن و بعضى به چوب انجير و بعضى ببرگ او .\r\nنوع سيم ، قوىتر باشد و هرگاه كه باز گردانند ، شكافها پيدا آيد همچون شكافهاء پوست انجير .\r\nعلاج آن ، نخست فصد و حجامت و مسهل به كار دارند ؛ پس رگ گوشهء چشم يا رگ پيشانى بزنند ، پس سعوط به كار دارند .\r\nصفت سعوط : صبر ، جندبيذستر ، جاوشير از هر يكى نيم درم ، سعتر ، حضض هندى ، زعفران ، شكر طبرزد ، عدس طلخ ، انزروت از هر يكى يك درم ، كندش پنج درم ، به آب مرزنگوش بسرشند و حبها كنند چون پلپل و به كار دارند ، اندر انواع رمد و جرب ، سود دارد .\r\nو بشيافها كه ياد كرده آمد بخارند ، و اگر از خاريدن بشيافها منفعتى نباشد ، بشكر طبرزد يا بكفك دريا بخارند چندانكه پلك باريك شود ، پس زيره و نمك بخايند و آب آن درچكانند .\r\nو زردهء خايهء مرغ و روغن گل بهم بزنند بر پشت چشم نهند ، و از پس سه روز سادنج عدسى و ذرور اغبر و اصفر مىكشند .\r\nنوع چهارم ، صعب‌تر باشد ، باطن پلك سياه و تيره و خشك باشد و خشك‌ريشه پديد آيد .\r\nعلاج آن ، فصد و حجامت و مسهل مقدم داشتن چنان كه معلومست و چند كرّت ايارج فيقرا دادن و سعوط به كار داشتن و غرغره كردن ، و پلك را خاريدن ، چنان كه اندر نوع سيم ياد كرده آمدست .\r\nو هر بامداد اندر گرمابه رفتن تا بر تحليل و ترطيب يارى دهد . و آنچه كهن شود ، هيچ تدبير به از تراشيدن بآهن يا بشكر نيست ، و از پس هر خاريدنى ذرور اغبر كشيدن و خارش ز اندرون پلك چشم و گوشهاء چشم و اشك ريختن .\r\nعلاج آن ، هر بامداد اندر گرمابه خوش‌آب درآمدن . و توتيا به آب غوره و آب سماق پرورده و برود غوره و داروها كه اشك فرود آرد كشيدن سود دارد ، از بهر آنكه رطوبتهاء بد بگدازد و سعوط و ضماد به آب كرسنه سود دارد .\r\n\r\nجساء الاجفان\r\nاين علّتى است كه پلك چشم سخت شود ، چنانك هر وقت\r\n\r\n","description":"","footnote":"","page_name":" 316 ","page_number":324},
  {"content":"\r\n\r\nكه از خواب بيدار شود ، چشم نتواند گشاد ، تا زمانى بدست نمالد .\r\nو اندر گوشهء چشم رمص خشك پديد آيد و سبب آن مادهء غليظ لزج باشد كه ميل به خشكى دارد و چشم سرخ باشد و از المى خالى نباشد و ماده اندر بيشتر حالها ، گرم باشد .\r\nعلاج آن ، گرمابه و بخار آب گرم و خوش ، و چشم به آب گرم شستن و احمر ليّن كشيدن و روغنهاء گرم كرده ، و ضمادها از بنفشه و خطمى بر سر نهادن ، سود دارد ؛ و عدس و ترف و دوغ و پنير و گوشت گاو ، زيان دارد .\r\n\r\nكدكد\r\nعلت كدكد و علت سطبر شدن پلك اين دو علت و اسباب هر دو علت به يكديگر نزديكست .\r\nامّا كدكد آماسى است سخت اندك اندر پلك تولد كند و عوام آن را كدكد گويند و دمل نيز گويند .\r\nعلاج آن ، تدبير لطيف بايد كرد و عادت خفتن پس از طعام ببايد گردانيد و شياف احمر ليّن كشيدن و نخست نواحى سر بقوقايا و اقراص بنفشه و فيقرا مشحّم پاك بايد كرد و بر كدكد ، دياخيلون برنهادن .\r\n\r\nتوثه\r\nگوشتى فزونى است سرخ و نرم بر شكل توث آويخته .\r\nبعضى بيرون پلك باشد و بعضى زندرون پلك و بعضى بر پلك زبرين باشد و بعضى بر پلك زيرين باشد ، و بعضى بسياهى زند و از بعضى خون برآيد ، و از بعضى نه ؛ سبب خون سوخته باشد .\r\nعلاج آن ، نخست بفصد و مسهل تن پاك بايد كرد ، و سفوف گشنيز و اطريفل گشنيزى به كار داشتن ، و ديگر دستكارى است .\r\n\r\nكَمَنَه\r\nبادى غليظ باشد اندر پلك كه هر گاه كه خداوند اين علت از خواب بيدار شود ، پندارد كه اندر چشم وى خاكست يا ريگ .\r\nعلاج آن ، تدبير لطيف ، و هر بامداد گرمابه و شياف طرحماطيقان و شياف ديزج كشيدن .\r\n\r\nثولول\r\nسبب آن خلط سودا باشد .\r\nعلاج آن ، استفراغ سودا بايد كرد و ثولول را بدردى زيت ، نيك ماليدن ، چندانكه ممكن گردد ، و شونيز و نمك سوده به سركه سرشتن و طلى كردن .\r\nو اگر بدين كفايت نشود بمنقاش بگيرند و به ناخن پيراى بردارند . و اگر خون روان شود ، لختى بگذارند تا برود ، پس بداروى لازوق و مانند آن باز دارند .\r\n\r\nشَرَى\r\nمعروفست ، پلك بخارد و آماس كند ، شبه كسى كه او را\r\n\r\n","description":"","footnote":"","page_name":" 317 ","page_number":325},
  {"content":"\r\n\r\nزنبور گزيده باشد .\r\nعلاج آن ، فصد و استفراغ بمطبوخ هليله و خرماء هندو ، و غذا از غوره ، و نلك ، و ناردانك ، و چشم را به آب غوره شستن و سادنج عدسى كشيدن .\r\n\r\nنمله\r\nمعروفست بثرهايى باشد كوچك و سوزان و آماسى اندك كند و زود ريش گردد و پهن باز شود . سبب آن صفراء سوخته باشد .\r\nعلامات آن ، مژگان بريزد و كنارهء پلك بدان ماند كه طرقد و لون سرخ باشد .\r\nعلاج آن ، استفراغ صفرا و تسكين حرارت . پس ماميثا و زعفران و حضض و مرّ ، طلى كردن و به آخر احمر ليّن كشيدن .\r\n\r\nسعفه\r\nاندر بن مژگان چون سبوسهء پديد آيد و باشد كه ريش گردد و ريم كند و مژگان بريزد .\r\nعلامات آن ، اگر لون سبوسه و موضع آن اغبر باشد ، سبب او عفونت سودا باشد و برآمدن بخارات باشد بر چشم . و اگر سپيد باشد ، سبب آن عفونت بلغم باشد و اگر سرخ باشد سبب آن عفونت خون باشد .\r\nعلاج آن ، استفراغ بايد كرد . پس احمر حاد با شياف ديزج كشيدن و پوست ساق ارزن سوخته با روغن گل آميخته طلى كردن . و آنچه كهن باشد . بمبضع بيازنند يا بشكر بخارند ، همچون جرب را ، و روشنائى مىكشند .\r\n\r\nانتفاخ\r\nيعنى برتميده شدن پلك .\r\nو اسباب آن ، ضعيفى احشا و تقصير هضم و بسيارى بلغم و تقصير حرارت غريزى يا آماس گرم از جنس فلغمونى .\r\nعلاج آن ، احشا را قوت دادن و تدبير قوت هضم كردن و استفراغ بلغم كردن و اطريفل بزرگ به كار داشتن و صبر به سركه حل كرده طلى كردن .\r\nو به سركه و آب نيم گرم بهم آميخته شستن .\r\nو فلغمونى را فصد قيفال فرمودن و شياف ماميثا و صندل و آب كشنى طلا كردن .\r\n\r\nتأكل و قرحه و جراحت كه بر پلك افتد\r\nامّا جراحت را كه پوست پلك دريده شود ببايد دوخت ، پيش از آنكه غبارى و روغنى در ميان افتد .\r\nو اگر پوست از ميان رفته باشد نبايد دوخت تا اشتر نشود ليكن صبر ، و انزروت برمىبايد كرد تا ظاهر گوشت را بطبيعت پوست گرداند تا بدل آن پوست باشد .\r\nو اگر جراحت كهن گردد ، مرهم زنگار اندكى با صبر ببايد آميخت تا خشكى كند و بسيارى آن گوشت را\r\n\r\n","description":"","footnote":"","page_name":" 318 ","page_number":326},
  {"content":"\r\n\r\nبخورد ، بدين سبب اندك به كار بايد داشت .\r\nو اگر گوشت نيز لختى رفته باشد ، مرهم اسفيداج بربايد نهاد تا گوشت برآرد پس مرهم صبر و انزروت و قشور الكندر و زعفران و دم الاخوين برمىبايد نهاد ، تا جراحت درست شود و رطوبت را كه سبب وسخ ريش باشد پاك كند .\r\nو امّا قرحه و تاكل را بفصد و استفراغ تن پاك بايد كردن ، پس قرحه را علاج كردن بمرهمها كه ياد كرده‌اند .\r\n\r\nاسترخاء پلك چشم\r\nتدبير لطيف بايد كرد و استفراغ بلغم بمسهل و غرغره و عطسه و ماميثا و اقاقيا و مرّ ، و زعفران به آب برگ مورد تر سرشته بر پشت چشم نهادن .\r\n\r\nكبودى كه بسبب زخمى پديد آيد\r\nبه سنگ ، پلپل و سفال نو برهم سوده ، طلى بايد كرد .\r\nو تخم ترب كوفته و به آب سرشته و نمك آب طلخ ، گرم كنند ، و پنبه بدان تر مىكنند و برمىنهند .\r\nو نمك گرم كرده سوده اندر خرقه بسته بر زبر پنبه نهادن ، كبودى ببرد .\r\n\r\nقمّل علت شپش كه اندر مژگان افتد پديد\r\nسبب آن تولد رطوبت غليظ ناطبيعى باشد اندر تن . و اگر اين رطوبت را طبيعت به پوست اندازد و حرارت غريب در وى اثر كند عفونت پذيرد و استعداد قبول صورت حيوانى خسيس اندر وى پديد آيد ، اندر بن موى و مژگان شپش تولد كند .\r\nعلامات آن ، اين شپش سخت خورد و سپيد باشد ، آن را الصّبيان گويند ؛ ديگر بزرگ‌تر باشد ، لون او اغبر باشد يا اسمر ، آن را القمقام گويند ؛ و ديگرى بزرگتر باشد ، پايها آن پديد نباشد ، آن را القرده گويند .\r\nعلاج آن ، نخست تن و دماغ با استفراغها پاك بايد كرد و پيوسته بگرمابه رفتن و خويشتن پاك داشتن و مژگان را به آب دريا و آب شور و طلخ گرم كرده مىشستن .\r\nو ميويزج و عاقرقرحا اندر آب بپزند و بدان آب مىشويند .\r\nو قمقام و قرده را نخست بمنقاش پاك كنند ، پس شبّ يمانى و ميويزج و صبر و بورهء ارمنى بسركهء عنصل بسرشد و طلى كنند .\r\nو بوره و ميويزج سوده ، و بر مژگان مىمالند و سرمهء روشنايى مىكشند .\r\n\r\nعلت ريزيدن مژگان\r\nاين علت بعضى چنان باشد كه مژگان بريزد و پلك غليظ شود و ريش گردد و سبب آن رطوبتى باشد تيز و عفن .\r\nو بعضى را سبب ،\r\n\r\n","description":"","footnote":"","page_name":" 319 ","page_number":327},
  {"content":"\r\n\r\nرطوبتى لزج باشد كه داء الثعلب تولد كند ، و بعضى را سبب خشكى بود .\r\nعلاج آن ، آنجا كه سبب رطوبت تيز باشد ، با خارش و سوزش بود ، شياف ماميثا طلى كردن و مانند آن ، پس حجر ارمنى كشيدن ، پس از آنكه استفراغها كرده باشد .\r\nو آنجا كه سبب داء الثعلب باشد ، باسليقون و روشنايى كشيدن و بر كنارهء پلك مىمالند بميل .\r\nو آنجا كه سبب خشكى باشد ، سرمهء اصفهانى مىبايد كشيدن و تدبير ترطيب كردن .\r\n\r\nصفت سرمه كه مژگان را نگاه دارد و كنار پلك را نيكو كند :\r\nاستخوان خرماء سوخته و سنبل هندى و سنگ لاجورد ، دود كندر همه راستار است بياميزند و به كار دارند .\r\n\r\nعلت سپيد شدن مژگان\r\nنخست استفراغ بلغم بايد كردن ، پس بگيرند لالهء دشتى با روغن زيت يا با پيه بز بسايند و طلى مىكنند .\r\nو حلزون را بگيرند و بسوزند و با پيه بز بسايند و طلى كنند ، و سرمهء روشنايى بميل بر مژگان مىمالند ، و اين حلزون با آن حيوان بايد كه در ميان او باشد .\r\n\r\nباب چهارم از گفتار دوم از كتاب معالجات اندر بيماريها كه اندر گوشهء چشم افتد\r\n\r\nغرب\r\nآماسى است كوچك از نوع خراج اندر گوشهء چشم ، ميان چشم و بينى ، هرگاه كه اين آماس بگشايد و سر بكند ، آن را غرب گويند ، درست گشتن آن عسر باشد .\r\nعلاج آن ، نخست بفصد قيفال و باستفراغ و تنقيهء دماغ مشغول بايد بود ؛ پس ماميثا و زعفران و صبر و صدف سوخته آنچه حاضر باشد ، جمله يا جداجدا طلى مىكنند به آب طلخشقوق . و گفته‌اند خاصيت ماش آنست كه او را بخايند و بر غرب نهند زايل گردد .\r\nو كندر با سرگين كبوتر سرشته و زاج سوده و سكبينج به سركه حل كرده ، پيش از آنكه خود بپزد و سر كند ، آن را بپزاند و نگذارد كه پوسيده شود و استخوان را تباه كند .\r\nو هر گاه كه پخته شود و سركند ، بفشارند و پاك كنند .\r\nو گوزمغز تيز گشته بكوبند ، بسوراخ غرب فرو نهند ، و مرّ و برگ مورد خشك و دبق بسرشند و فرو نهند خشك كند و زايل كند .\r\nباقى انواع علاج اندر\r\n\r\n","description":"","footnote":"","page_name":" 320 ","page_number":328},
  {"content":"\r\n\r\nذخيره ياد كرده آمدست .\r\n\r\nغده كه در گوشه چشم پديد آيد\r\nهر گاه گوشهء چشم كه سوى بينى است زيادت شود ، زيادتى بافراط آن را غدد گويند .\r\nو اين غدد فضلها را كه از چشم برمص و اشك بپالايد ، اندر گوشهء چشم باز دارد ، غرب تولّد كند .\r\nعلاج آن ، استفراغ بايد و تن پاك بايد كردن ، پس داروها كه در علاج ظفره و سبل ياد كرده آمد به كار داشتن .\r\n\r\nدمعه\r\nآمدن اشك بمراد نباشد ، دمعه گويند . و سبب آن نقصان گوشت گوشهء چشم باشد .\r\nببايد دانست كه مدد دمعه از سه جاى باشد :\r\nيكى از رگهاء ز اندرون قحف دماغ باشد و رگها كه اندر باطن پلك است .\r\nدوم از رگها كه بيرون قحف دماغ است .\r\nسيم از ضعف عضلهاء چشم .\r\nعلامتها ، اما علامت آنك از رگهاء اندرون قحف دماغ باشد آنست كه دمعه پيوسته باشد و با عطسه باشد . و علامت آنك از بيرون قحف دماغ باشد آنست كه رگهاء صدغ ممتلى و متمدّد باشد .\r\nو آنچه از ضعف عضلات چشم باشد آنست كه چشم بيرون خاسته باشد و پلك چشم ، تر باشد .\r\nو اسباب اين هر سه نوع ، اسباب سابقه‌اند ، و سبب نزديك‌تر ، نقصان گوشت گوشهء چشم است .\r\nعلاج آن ، شياف ماميثا يك درم ، زعفران دو دانگ ، صبر نيم درم ، شبّ يمانى سوخته دانگى ، بكوبند و به شراب كهن بسرشند و شياف كنند ، و شياف را به شراب بسايند و اندر چكانند ، گوشت نقصان گرفته را باز دارد .\r\nو غرغره كردن و عطسه آوردن و مزاج دماغ معتدل داشتن و ببوى خوش معتدل قوّت دادن ، و موى سر زودازود ستردن ، دمعه را كه از رگهاى زندرون دماغ باشد ، باز دارد .\r\nو آنچه از رگهاء بيرون دماغ باشد ، ضماد از كندر و غبار آسيا و آب كه از عوسج بفشارند ، بر سر نهادن سود دارد ، پس از استفراغ و تنقيهء دماغ .\r\nو آنچه از ضعيفى عضله باشد ، داروها مقوى و محلل بايد كشد ، چون برود غوره و باسليقون و روشنايى . و آنچه از نقصان گوشهء چشم باشد ، نخست چشم را به شراب انگورى بشويند ، پس اندكى صبر در گوشهء چشم كشند .\r\nو اسفنج به شراب ، تر كردن و پيوسته بر چشم نهادن ، و شبّ يمانى اندر شراب بپزند و اسفنج\r\n\r\n","description":"","footnote":"","page_name":" 321 ","page_number":329},
  {"content":"\r\n\r\nبدان ، تر كنند نيك بود و الله اعلم با صواب .\r\n\r\nباب پنجم از گفتار دوم از كتاب معالجات اندر بيماريها كه اندر طبقهء ملتحمه افتد\r\n\r\nرمد\r\nبحقيقت آماس ملتحمه است ، لكن از بهر آنكه اين آماس از درد و گرانى و ضربان و خليدن خالى نباشد ، همه انواع درد چشم را رمد گويند .\r\nو مادهء رمد يا خون باشد يا صفرا ، يا سودا يا بلغم يا مادهء مركب .\r\nعلامات رمد خونى ، رمص بسيار كند و چشم سرخ باشد و گران بود و گرم .\r\nو علامات صفرائى آنست كه آماس و گرانى كمتر كند ، لكن درد و خليدن و سوزش بيشتر باشد و رمص كمتر .\r\nو علامات رمد سودائى آنست كه آراميده‌تر از صفرايى و خونى باشد ، لكن عسرتر .\r\nو علامات رمد بلغمى آنست كه گرانى بيش كند و چشم ، تر باشد و همه اعراض ، ضدّ اعراض صفرايى باشد .\r\nو علامات رمد مركب آنست كه خلط غالب ، ظاهرتر باشد .\r\nعلاج آن ، اندر رمد خونى ، ابتدا بفصد قيفال كنند ، و استفراغ بمطبوخ هليله و اقراص بنفشه .\r\nو از طعام و شراب غليظ ، و از امتلا و خواب پرهيز كنند . و مسكن ، خانهء تاريك بايد ، و فرش خانه ازرق يا كبود يا سياه .\r\nو شربت ، شراب انار و آب تخمها و شراب بنفشه و مانند آن .\r\nو شياف بريوما ، اندر كشند ، و اين شيافى است كه دعوى كنند كه اندر يك روز ، رمد زايل كند .\r\nو بريوما ، سريانى است و معنى او بتازى برء يومه است .\r\n\r\nصفت شياف برء يوما\r\nماميثا ، انزروت از هر يكى هفت درم ، زعفران دو درم ، كثيرا يك درم ، افيون نيم درم ، به آب باران بسرشند و بسپيدهء خايهء مرغ حل كنند و اندر چكانند ، ماده را از چشم باز دارد ، و ضربان را ساكن كند و مزاج چشم باعتدال باز آرد .\r\nو اين شياف بريوما چند نسخه است .\r\nو شيافهاء ديگرست كه اندر رمدهاء صعب نافع باشد ، چون وردى ابيض و وردى اصفر .\r\nو از پس يك هفته چشم را بطبيخ حلبه و اكليل ملك و طبيخ بابونه مىبايد شست ، و اسفنج\r\n\r\n","description":"","footnote":"","page_name":" 322 ","page_number":330},
  {"content":"\r\n\r\nبدان ، تر كرده بر پشت چشم نهادن .\r\nو امّا طلاها كه نخست ماده بدان از چشم باز دارند ، از صمغ و صبر و زعفران ، و شياف ماميثا ، و حضض بايد ساخت ، و بر پيشانى طلا كردن .\r\nاگر ماده سخت گرم باشد ، از عصارهء خرفه و عصارهء آبى و عصارهء عنب الثعلب و پست جو و اسپغول ، و سپيدهء خايهء مرغ بايد ساخت . و اگر سخت سرد باشد ، از جندبيذستر و زعفران و راتينج و زفت بايد ساخت ، و ترياق بزرگ طلى كردن .\r\n\r\nصفة ضمادى كه اندر آخر رمد به كار آيد\r\nبگيرند اكليل ملك بيست درم ، زعفران چهار درم ، گشنيز تر ده درم ، زردهء خايهء مرغ سه عدد ، نان ميده اندر ميبختج آغشته ده درم ، چون مرهمى كنند و به كار دارند ، و اگر دردى مانده باشد ، اندكى پوست خشخاش با آن بياميزند .\r\nو بسيار باشد كه از سرما و برف رمد تولد كند .\r\nعلاج ، آنست كه گاه بپزند و سر ببخار آن فرا دارند و گرمابه به كار دارند نافع بود ان شاء تعالى .\r\n\r\nطَرفَه\r\nنقطهء باشد سرخ يا كبود بر سپيدى چشم افتد بسبب زخمى و آسيبى و حرارتى بافراط كه سبب جراحتى گردد اندر ملتحمه ، يا از قوت قى پديد آيد .\r\nعلاج آن ، رگ قيفال بزنند و شير زنان درمىچكانند . و اگر آماس كند و سخت سرخ باشد ، سپيدهء خايهء مرغ اندر چكانند و ضماد رادع برنهند .\r\nو زير بال كبوتربچه رگ زنند و خون او اندر چكانند گرم ، و خونى كه اندر پرهاء نر باشد اندر چكانند سود دارد .\r\n\r\nناخنه\r\nمعروفست آنچ سپيد و رقيق باشد سهلتر بود .\r\nعلاج آن ، جالينوس مىگويد ، بيخ سوسن ، ناخنهء ضعيف را باطل كند . كندر بسايند و اندر آب گرم كنند يك ساعت ، پس بپالايند و آن آب به چشم اندر كشند . و انگبين با زهرهء بز نافعست .\r\nو آنچه غليظ و كهن باشد ، علاج آن دست‌كارى است .\r\nبرود غوره و سرمهء روشنايى و باسليقون و شياف قيصر و شياف زنگار از جمله داروهاء ناخنه و سبل است .\r\n\r\nانتفاخ ملتحمه\r\nهمچون آماسى باشد .\r\nعلاج ، تدبير لطيف و ضمادهاء محلل و بخار طبيخ بابونه و بنفشه و صبر بر پشت چشم\r\n\r\n","description":"","footnote":"","page_name":" 323 ","page_number":331},
  {"content":"\r\n\r\nطلا كردن ، و شياف خلوقى و شياف اسود كشيدن .\r\n\r\nصلابت ملتحمه\r\nاين علتى است كه ملتحمه سخت شود و همه حركتهاى چشم ناممكن گردد ، و طبقهء ملتحمه سرخ و طرنجيده و دردمند باشد .\r\nعلاج آن ، بخار آب گرم و طبيخ بابونه و بنفشه و سپيده و زردهء خايهء مرغ با روغن بنفش و پيه بط بر پشت چشم نهادن و داروهاء مصّاصه يعنى داروهايى كه اشك آرند ، چون باسليقون و احمر ليّن و احمر حاده .\r\n\r\nخاريدن ملتحمه\r\nعلاج ، از غذاهاى تيز و گرم پرهيز بايد كرد . و طبع نرم بايد داشت . و هر بامداد اندر گرمابه بايد رفت و داروهاء مصّاصه در بايد كشيدن .\r\n\r\nسبل\r\nابتدا بفصد قيفال بايد كردن و بحبّ قوقايا و بايارج فيقرا ، دماغ پاك كردن و غرغره كردن و عطسه آوردن . و از غذاهاء مبخّر پرهيز كردن چون باقلى و عدس و گندنا و سير و پياز و از غذاهاء غليظ چون ماهى و گوشت گاو ، و از شراب و از هرچه از شير و دوغ سازند ، و از شيرينيها پرهيز كردن . و چشم را از گرد و دود نگاه داشتن و از بسيار گفتن و بالين پست و فروغ چراغ نگريدن نگاه دارد . و شياف اسود و ذرور رمادى و شياف دينارگون كشيدن سود دارد ، و ديگر دستكارى است .\r\n\r\nدبيله كه بر ملتحمه افتد\r\nدبيله ، قرحه بزرگ را گويند ، كه آن را غورى بزرگ باشد و ريم كند .\r\nعلاج آن ، ببايد شكافت و فصد كردن و مسهل خوردن و شياف ابيض افيونى كشيدن ، و چون چند روز برآيد ، شياف ابار و شياف ابيض كندر بركشيدن .\r\n\r\nتوثه كه بر ملتحمه افتد\r\nتوثه گوشتى باشد بس سرخ و بيشترى از سوى گوشهء چشم باشد كه از سوى بينى است بر شكل ناخنه .\r\nعلاج آن ، فصد و استفراغ بمسهل چند كرّت و باقى دستكارى است .\r\n\r\nجراحت كه بر ملتحمه افتد\r\nعلاج آن فصد و استفراغ بمسهل بايد كردن ، تا ماده آنجا نرود . و اگر خون بيرون آمده باشد ، خون پاك كنند و شادنج مىكشند ، با اندكى كافور بر سبيل ذرور بر وى پراكنند و سخت ببندند .\r\nو اگر خون برنيامده باشد توتياء مغسول بركنند و زردهء خايهء مرغ بر پشت چشم نهند و علاج قرحه و دبيله كنند .\r\n\r\n","description":"","footnote":"","page_name":" 324 ","page_number":332},
  {"content":"\r\n\r\n\r\nباب ششم از گفتار دوم از كتاب معالجات اندر بيماريها كه در طبقهء قرنيه افتد\r\n\r\nقرحه و دبيله\r\nيك نوع آن را بتازى القتام گويند يعنى تاريكى . علامت وى آنست كه بر ظاهر ، سياهى نقطهء چون دودى پديد آيد . نوعى ديگر آنست كه آن را الغمام گويند و اين غور بيشتر دارد ، علامت نقطهء باشد سپيد .\r\nنوعى ديگر آنست كه بر كنارهء سياهى و بر كنارهء سپيدى ، سرخى پديد آيد ، قرحه ، چون مشتركى باشد ميان سياهى و سپيدى ، طبيبان اين موضع را اكليل السّواد گويند .\r\nعلاج آن ، بشتاب بكرّات فصد كردن و مسهل دادن و شياف ابيض افيونى كشيدن و بر ساق حجامت كردن ، و اطراف بستن و ماليدن . و اگر پس از استفراغها و فصدها ضربان ساكن نشود ، اميد از علاج پذيرفتن بربايد داشت ، و بشياف ابيض تسكين مىبايد كرد .\r\nو اگر دير پخته شود ، طبيخ حلبه و طبيخ اكليل ملك اندر بايد چكانيد .\r\nو هر گاه كه پخته شود و بگشايد ، بشياف ابيض انزروتى پاك كند و شياف ابيض كه در وى اقليمياء سيم باشد سود دارد ، و پس از آنكه قرحه پاك شود ، شياف ابار بايد كشيد و صدف سوخته و شسته بر سبيل ذرور مىكشند تا قرحه را خشك كند .\r\nو چون قرحه رسته شود ، شياف احمر ليّن كشيدن . و اگر قرحه مورسرج خواهد شد ، علاج بداروهاء قابض بايد كرد .\r\n\r\nسپيده كه بر چشم افتد\r\nسبب آن قرحه يا بثره باشد ، و بسيار باشد كه پس از صداع صعب ، سپيده بر چشم پديد آيد .\r\nعلاج آن ، آنچ رقيق باشد بعصارهء شقايق و عصاره قنطوريون با عسل و دوده ، زدوده شود .\r\nو بسيار باشد كه به زبان درشت برخيزد ؛ شكر يا نمك بر زبان نهند تا درشت گردد ، پس ديده را بدان زبان بمالند . و شياف اخضر و ذرور مشكين و ذرور معسّل اندرين باب قوى است .\r\n\r\nسرطان\r\nآماسى است صلب و سودايى و علتى معروفست بر همه اندامها افتد .\r\nعلاج آن ، تن از خلط سودا پاك مىبايد كرد و جهد بايد كرد تا آنچه با درد بود ساكن شود و آنچه بىدرد باشد بدان بماندن .\r\nشير تازه خوردن ، سود دارد و اين سرمه كشيدن :\r\n\r\nصفت سرمهء سودمند\r\nبدين كار : توتياء مغسول و شادنج\r\n\r\n","description":"","footnote":"","page_name":" 325 ","page_number":333},
  {"content":"\r\n\r\nمغسول و نشاسته از هر يكى يك درم ، شياف ماميثا ، طين مختوم از هر يكى نيم درم ، مرواريد دو دانگ . و هر شب سپيدهء خايهء مرغ با زرده و روغن گل ، بر پشت چشم نهادن نافع بود و الله اعلم .\r\n\r\nباب هفتم از گفتار دوم از كتاب معالجات اندر بيماريها كه اندر طبقه عنبيّه افتد\r\n\r\nانتشار\r\nفراخ شدن ثقبه عنبيه را انتشار گويند ؛ از بهر آنكه هرگاه كه ثقبه فراخ گردد ، نور بصر پراكنده شود .\r\nو سبب آن ضربهء و سقطهء بود ، يا صداع صعب ، يا خشكى بر عنبيه غلبه كند ، يا بيضيه بسيار گردد ، آماسى افتد ، و اين با تب باشد و با صداع و ضربان .\r\nعلاج آن ، اما آنچ از پس ضربه و سقطه افتد ، علاج دشوار پذيرد ، نخست رگ بايد زد و بر پس سر حجامت كردن ، و بر صدغ شياف ماميثا و صندل طلى كردن .\r\nو چشم بگلاب سرد كرده شستن ، و آرد باقلى و آرد جو به آب بيد يا به آب برگ خرفه بر پشت چشم ضماد كردن ، و زردهء خايه مرغ و روغن گل برنهادن .\r\nو علاج آنچه از پس صداع افتد ، علاج آب فرود آمدن است .\r\nو آنچه سبب آن بسيارى رطوبت بيضيه باشد استفراغ كردن بايارج فيقرا و قوقايا صواب بود .\r\nو رگ گوشهء چشم و رگ صدغ زدن و شياف مرارات كشيدن و سل كردن و به آب دريا نشستن .\r\nو آنچ سبب آن خشكى باشد ، شير زنان بر سر دوشيدن و روغن بنفش اندر بينى چكانيدن .\r\n\r\nتنگ شدن ثقبهء عنبيه\r\nاسباب آن يا رطوبت بود كه بر عنبيه مستولى گردد و بدان سبب مسترخى شود و ثقبه فراز هم نشيند ، چنان كه غربال خشك را تر كنند و دوالهاى آن مسترخى گردد و چشمهاء غربال تنگ شود تا خشكى كند و فراز هم آيد ؛ يا رطوبت بيضيه كمتر شود ، مددى كه عنبيه را بايد از وى باز افتد ؛ و اين نوع پيران را افتد ، و از پس سرسام گرم افتد و چشم ، كوچك‌تر شود .\r\nو خداوند علت از اشخاص ، اشباح بيند ، يعنى سايه بيند و شكل و رنگ نبيند ، و تدبيرهاء گذشته بر هريك گواهى دهد .\r\nو باشد نيز كه كيموس صلب و غليظ اندر ثقبه گرد آيد و بفسرد و اين‌چنان باشد كه طبيب ثقبه را نتواند ديد .\r\nعلاج آن علاج ترى و خشكى در باب گذشته ياد كرده آمد است .\r\n\r\n","description":"","footnote":"","page_name":" 326 ","page_number":334},
  {"content":"\r\n\r\nو شياف و زعفران و داروى معسّل از داروهاء اين علت باشد .\r\n\r\nآب فروآمدن به چشم\r\nاين علتى معروفست اسباب قوىتر اندرين علت سردى و ترى است و اين علت مردم سياه چشم را بيش افتد ، از بهر آنكه چشم سياه رطوبت‌ناك‌تر بود .\r\nعلاج آن ، هرگاه كه اثر آب پديد آيد ، اگر زود بعلاج صواب پيش باز شود ، علاج فايده دهد .\r\nبو على سينا مىگويد ، من مردى عاقل و معتبر را ديدم كه او را آب فرود آمد ، و خويشتن را علاج كرد و استفراغها كرد و طعام كمتر خورد و از چيزهاء ترىفزاى پرهيز كرد ، و بر قليهء خشك و مطنجنه اقتصار كرد و سرمها محلل به كار داشت ، آب ، زايل گشت و نور بينايى باز آمد .\r\nامّا ايارج فيقرا و حب قوقايا و حب الذهب ، دماغ را پاك كند ، خاصه اگر هريك هفته يك شربت از ايارج فيقرا عسلى اندر مطبوخ قنطوريون دهند .\r\n\r\nصفت مطبوخ قطوريون\r\nبگيرند قنطوريون باريك سه درم ، تربد سپيد نيم كوفته سه درم ، بسفايج نيم كوفته هفت درم ، ميويز دانه بيرون كرده بيست درم ، همه اندر نيم من آب بپزند تا به مقدار پنجاه درم باز آيد ، بپالايند و بخورند .\r\n\r\nصفت شيافى كه اندر ابتداء آب سود دارد\r\nبگيرند خربق سپيد يك وقيه ، پلپل سپيد نيم وقيه ، اشق يك درم ، همه به آب ترب بسرشند و شياف كنند .\r\nآب پياز تنها با عسل اندر كشند ، آب را بپزد ، و انگزد با عسل اندر كشند سود دارد .\r\nزهرهء كلنگ ، زهرهء گرگ ، زهرهء كفتار ، زهرهء شبوط با عسل ، سود دارد .\r\n\r\nصفت شياف آزموده اين كار را\r\nزهرهء برزا بگيرند و يك درم و يك درم انگزد اندر خرقه كنند و اندر زهره بمالند تا حل شود ، پس روغن بلسان با وى بياميزند و خشك كنند و شياف كنند ، اندر ابتداء آب و علت انتشار سود دارد و سپيده بردارد .\r\nطريق علاج ازين نوع كنند و باقى علاج تدبير قدح است .\r\n\r\nباب هشتم از گفتار دوم از كتاب معالجات اندر بيماريهاء چشم كه خلل اندر بينائى كند و اندر اجزاء چشم خللى ظاهر نباشد و اسباب و علامات و علاج آن\r\n\r\n","description":"","footnote":"","page_name":" 327 ","page_number":335},
  {"content":"\r\n\r\n\r\nضعيفى قوت باصره\r\nطبيبان ، قوت باصره را روح باصره نيز گويند آن را كه روح باصره قوى باشد از دور و از نزديك نيك بيند ، و اگر ضعيف باشد از نزديك تواند ديد و از دور نتواند ديد .\r\nو اگر روح باصره غليظ باشد اشخاص را بيند و صورت و هيئت روى نتواند ديد .\r\nو اگر روح باصره لطيف باشد از نزديك نيك بيند و خط باريك ، نيك خواند ، و از دور دشوار بيند ، از بهر آنكه قوت روح لطيف بسبب دورى پراكنده شود .\r\nو اگر بسيار باشد و غليظ باشد از دور بهتر بيند ، از بهر آنكه بسبب دورى مسافت ، به قوت حركت لطيف شود .\r\nعلاج آن بايارج فيقرا مشحّم بايد كرد و بسرمهء روشنايى و بوى مرزنگوش . و اندر غذا دارچينى و سعتر به كار داشتن . و اگر اندك و غليظ باشد ، بسبب اندكى ، از دور نتواند ديدن و بسبب غليظى از نزديك هم دشوار بيند و اين آفت پيران را بيشتر افتد و علاج اين دشوارتر باشد .\r\nامّا از بهر غليظى ، از ايارج فيقرا چاره نباشد و از بهر اندكى ، غذاهاء لطيف زودگوار بايد خوردن ، چون اسفيدباى گوشت بره و بزغاله و مرغ فربه و مانند آن .\r\nو اگر بسيار و لطيف باشد ، از نزديك و دور بيند .\r\nو اگر اندك و لطيف باشد از نزديك سره بيند و از دور نتواند ديد .\r\n\r\nشب‌كورى و روزكورى\r\nاسباب شب‌كورى ، غليظى روح باصره است و ترى اجزاء چشم و غليظى رطوبت بيضيه ، و پيوسته اندر آفتاب بودن .\r\nو از بهر آنكه هواء روز بقياس با هواء شب لطيفست ، لطافت هواء روز و نور آفتاب ، رطوبت اجزاء چشم را و غليظى بيضيه را لطيف كند ، به روز تواند ديد . و از بهر آنكه حرارت و لطافت هواء روز ، بشب باطل گردد و روح و رطوبتها غليظ گردد ، شب‌كورى تولد كند .\r\nو پيوسته اندر آفتاب بودن لطافت روح باصره را تحليل كند و آنچه غليظ باشد ، اندر شب غليظتر شود ، شب‌كورى تولد كند .\r\nعلاج آن ، دماغ را بايارج فيقرا پاك بايد كرد و تدبير لطيف كردن ، و پيش از طعام اندكى زوفاء خشك و سذاب خشك كوفته و بيخته ، سفوف كردن و پس از هضم اندكى انگبين با سعتر خوردن ، يا اندكى شراب كهن انگورى و جگر بز به كارد بيازنند و بر آتش نهند ، و آن ترى كه از وى بترابد بردارند ، و دارپلپل سوده و نمك هندى سوده با وى بياميزند\r\n\r\n","description":"","footnote":"","page_name":" 328 ","page_number":336},
  {"content":"\r\n\r\nو به چشم اندر كشند .\r\nو سرمهء روشنايى و شياف مرارات ، سود دارد .\r\nو كباب جگر بز و قليهء آن خوردن و چشم ببخار آن فرا داشتن سود دارد .\r\nو دارپلپل و قنبيل راستار است كوفته و بيخته با آب جگر بز به چشم اندر كشند .\r\nو عسل با آب باذيان آميخته اندر كشند ، و يك زمان چشم برهم نهاده دارند ، سود دارد .\r\nاسباب روزكورى ، ضدّ اسباب شب‌كورى است و از بهر آنكه هواى شب بقياس با هواء روز ، ترست ، لطافت هواء روز خشكى و اندكى و لطافت روح باصره زيادت كند ، بدين سبب چون روز آيد بصر ضعيف گردد . و اين علت مردم ازرق و اشهل را بيش افتد .\r\nعلاج آن ، تدبير ترى فزون بايد كرد و از ترشى و تيزى و شورى پرهيز بايد كرد .\r\nو اگر بسبب در آفتاب بودن باشد و برف ديدن ، جامهء كبود و ازرق بايد پوشيدن و نظر بر چيزهاء سياه داشتن .\r\n\r\nسرمازده\r\nسرمازده را آب كاه اندر بايد چكانيد و عصارهء سير اندر چكانيدن ، و بخار شراب از سنگ آسيا گرم كرده سود دارد و بخار طبيخ زوفا و بابونه و اكليل ملك .\r\n\r\nبيماريها كه اندر رطوبتها افتد\r\nاگر قوام بيضيّه غليظتر باشد ، از دور هيچ نتواند ديد و از نزديك دشوار بيند .\r\nو اگر بعضى از اجزاء او سخت غليظ شود ، و اجزاء آنچه غليظ شده باشد پيوسته بود ، اگر اين اجزاء غليظ ميانگاه او باشد ، خداوند علت ، آنچه بيند ميانگاه او سياه بيند يا خيالى .\r\nو اگر كنارهاء او باشد ، اجسام بزرگ را بيك‌بار نتواند ديد ، مثلا اندامها جانورى بزرگ را جداجدا تواند ديد ، چنان كه ديده مىآرد و مىبرد و ديده مىگرداند تا چيزى بزرگ را تمام ببيند .\r\nو اگر اجزاء غليظ پراكنده باشد ، پيش چشم خيالها بيند چون پشه و مگس و خطها و مانند آن . و اگر همگى بيضيه سخت غليظ گردد ، بينايى باطل گردد .\r\nو اگر لون طبيعى بيضيه بگردد ، خداوند علت چيزها را بدان لون بيند .\r\nاگر لون آن اغبر بود ، ديدنى چنان بيند كه از ميان نزم يا از ميان دود بيند .\r\nو اگر بعضى اجزاء آن از لون طبيعى بگردد و بعضى نه ، خيالها بيند برنگ و شكل آن اجزا .\r\nو اگر بخارى بدين رطوبت مىرسد ، سايه آن بخار ديدنى بلون و شكل خويش بماند ، و اگر اين رطوبت ، خشك شدن گيرد ، بينايى ناقص گردد .\r\nو اگر نيك خشك شود بينائى باطل گردد . و اگر بعضى اجزاء آن\r\n\r\n","description":"","footnote":"","page_name":" 329 ","page_number":337},
  {"content":"\r\n\r\nخشك شود و اجزاء خشك پيوسته باشد يا پراكنده ، حال همچون غليظى باشد ، و فرق آنست كه خداوند خشكى را خواب نباشد و چشم كوچك شود .\r\nو اگر اين رطوبت اندر ترى از حال طبيعى بگردد ، چشم بزرگ شود و تر باشد .\r\nعلاج آن ، آنچ از غليظى از حال طبيعى بگردد ، تدبير لطيف و استفراغها و داروهاء لطيف كنند ، و آنچه اندر ترى بگردد ، علاج هم تدبير لطيف و هم استفراغ باشد .\r\nو آنچ اندر خشكى بگردد ، علاج همچون علاج صداع خشك باشد . و احوال رطوبت زجاجيه هم برين قياس باشد .\r\nو امّا رطوبت جليديه ، اگر از موضع خويش بجنبد و بيرون‌تر نشيند ، يا فروسوى گرايد ، سبب آن استرخاء عضلهء عصب مجوف باشد .\r\nو اگر بسوى چپ يا راست ميل كند چشم احول نمايد ، سبب آن تشنج باشد .\r\nو تشنج يا امتلايى باشد يا خشك . و اگر جليديه يك چشم بسوى بالا ميل كند ، يك چيز را دو بيند . و اگر بقعر چشم اندر شود و سبب غلبهء خشكى باشد ، چشم كوچك شود و ازرق نمايد .\r\nو اگر بيرون ترابد و سبب رطوبت باشد ، چشم اكحل نمايد ، چنان كه دريا آنجا كه آب بسيار شود سياه نمايد .\r\nو اگر لون او بگردد سبب آن غلبهء اخلاط باشد ، و ديدنى بلون آن خلط نمايد .\r\nو اگر ترى غالب شود ، چشم خيره شود و پيوسته .\r\nو اگر خشكى غلبه كند ، رطوبت منعقد شود و بينايى باطل گردد .\r\nعلاج آن ، امّا آنجا كه ترى و امتلا غالب باشد ، استفراغ و تحليل و غرغره و تعطيس بايد فرمودن و روشنايى و باسليقون و مانند آن بايد كشيد .\r\nو آنجا كه خشكى غالب باشد ، تدبيرهاى ترىفزاى بايد كردن ، و سرمها محلل كشيدن .\r\nو ببايد دانست كه تفرّق الاتصال را كه اندر جليديه افتد يا اندر طبقهء عنكبوتيه ، علاج عسر باشد .\r\n\r\nبيماريها كه اندر عصب مجوف افتد\r\nاندر عصب مجوّف ، همه بيماريهاى مزاجى مفرد و مركّب ساده و با ماده ممكنست كه افتد .\r\nو اسباب و علامات و علاج آن ، همچون اسباب و علامات و علاج انواع صداع باشد ، و همچون علاج بيماريهاء مزاجى كه اندر دماغ افتد و بيرون از بيماريهاء مزاجى ، سدّه\r\n\r\n","description":"","footnote":"","page_name":" 330 ","page_number":338},
  {"content":"\r\n\r\nو ضغطه و تفرق الاتصال ورمى و غير ورمى ، بسيار افتد .\r\nو بسيار باشد كه بصر باطل شود و اندر عصب مجوّف و اندر هيچ جزو از اجزاء چشم آفتى نباشد كه روح باصره را ضعيف كند يا فعل او باطل يا راه او بسته دارد ، لكن سبب آن اندر بطون دماغ باشد و بيماريهاى دماغ بر آن گواهى دهند .\r\nعلاج آن از سدّه و مانند آن بايارج فيقرا بايد كرد .\r\nو علاج ورم ، تدبير لطيف باشد و رگ گوشهء چشم زدن ، و ديوچه بر صدغ افكندن و ماده را بسوى قدم كشيدن و طبع نرم داشتن ، و علاجهاء آب فرود آمدن كردن ، و علاج انتشار .\r\nو تفرق الاتصال كه نه ورمى باشد آن را علاج نيست .\r\n\r\nعلت جحوظ\r\nيعنى بيرون خاستن چشم ، سبب آن يا قوت قى باشد ، يا قوت خناق و باشد كه بسبب صعبى طلق ، چشم بيرون خيزد .\r\nعلاج آن ، فصد و حجامت و استفراغ ، حقنه تيز و داروهاء مسهل ، و چشم بسته داشتن و رفاده بعصارهء برگ زيتون و برگ مورد و داروهاء قابض ، تر كردن و بر چشم نهادن و بر بالا رفاده تختهء سرب به اندازه چشم كرده برنهادن و بستن و بقفا باز خفتن .\r\nو طعام اندك خوردن و گوشت و شراب ناخوردن .\r\nو شياف سماق اندر چكانيدن و ضمادى از گلنار و اقاقيا و حضض نهادن .\r\nو آنجا كه سبب ، درد زادن باشد ، تدبير ادرار طمث ، بايد كرد و بر پس سر حجامت كردن .\r\n\r\nگفتار سيم از كتاب معالجات اندر احوال گوش و بيماريهاء آن و اين گفتار شش بابست\r\n\r\nباب اول اندر بيان كردن فضيلة شنوائى و ديگر حاسّتها و احوال چگونگى آن\r\nببايد دانست آلت شنوائى ، اوّل سخن آموختن است و منفذ راه گوش آنست .\r\nو شرف مردم بر ديگر جانوران سخن دانستن و گفتن است و بدين سبب آلت شنوايى را بر آلت بينايى و بويايى فضل بسيار است ، نبينى كه هركه از مادر كر زايد ، لال بماند ، از بهر آنكه سخن نشنود و نتواند آموخت\r\n\r\n","description":"","footnote":"","page_name":" 331 ","page_number":339},
  {"content":"\r\n\r\nپس بطلان آلت شنوايى ، اندر كمال فضيلت انسانى خلل آرد ، كه بطلان آلت ديگر حاستها نيارد بدين سبب واجبست گوش را تعهد كردن و از خاك و ريگ و باد سرد و گرم و از آب و از حيوانى كه به دو درآيد چون كرمى و غير آن نگاه داشتن ، و از شوخ پاك كردن .\r\nاما تعهّد آنست كه هر هفته يك بار قطرهء دو روغن بادام طلخ درچكانند .\r\nو از بهر آنكه تا از قرحه و بثره سلامت يابد ، هر هفته شياف ماميثا به سركه بسايند و اندر چكانند . و هيچ چيزى سرد به گوش اندر نبايد چكانيد ، نخست نيم گرم بايد كرد .\r\nو بر امتلا خفتن همه حاستها را زيان دارد ، و اللّه اعلم .\r\n\r\nباب دوم اندر بيان كردن باطل شدن شنوايى و چگونگى معالجات آن\r\nببايد دانست كه آفت شنوايى ، يا نقصان باشد يا بطلان يا تغيّر از حال طبيعى . و اين‌چنان باشد كه آوازهاء دروغى شنود ، چون آواز آسيا و جلاجل و غير آن .\r\nو اسباب اينها انواع سوء المزاج است ، مفرد و مركب ، با ماده و بىماده ، و سدّه ؛ و اسباب از خون خلط غليظ و آماس و شوخ و ثولول و گوشت فزونى و خون كه بفسرد ؛ و چيزى كه بمنفذ اندر ماند ، چون سنگى و دانهء و حيوانى ، و آفتهاء ديگر چون تفرق الاتصال و اسباب و بحران انتقال .\r\nعلامتهاى سوء المزاج ساده يا دردى باشد بىگرانى و تمدّدى . سوء المزاج سرد اندر هواء خنك ، زيادت گردد و از هواء گرم راحت يابد ، و سوء المزاج گرم بر خلاف اين باشد .\r\nو سوء المزاج با ماده از گرانى و تمدّد و ضربان خالى نباشد .\r\nو سوء المزاج خشك همچون سوء المزاج ساده باشد ، و تدبير گذشته بر آن گواهى دهد .\r\nو سدّه اگر بىگرانى و بىتمدّد باشد ، سبب آن شوخ باشد يا ثولول .\r\nو اگر با گرانى باشد سبب آن خلط غليظ باشد يا آماس ، لكن آماس اندر عصب باشد ، تب گرم و نافض و هذيان نشان آن باشد .\r\nو اگر نه اندر عصب باشد از تب خالى نباشد ليكن تب از جنس حمىّ يوم باشد و از ضربان و درد خالى نباشد .\r\nو اگر سبب سدّه ، تولد كرم باشد ، بيرون آمدن كرم بر آن گواهى دهد .\r\nو علامت قرحه و بثره ، ظاهر باشد و با تب و ضربان باشد ، و علامت جراحت و سنگى كه اندر ماند و غير آن .\r\nو علامت درآمدن\r\n\r\n","description":"","footnote":"","page_name":" 332 ","page_number":340},
  {"content":"\r\n\r\nحيوانى همه ظاهر باشد و سبب آن ، علامت آن باشد .\r\nو علامت بحران انتقال ، بيمارى حاده باشد .\r\nو هنگام بحران علاج همه انواع سوء المزاج ساده را بضدّ آن علاج بايد كرد .\r\nآنجا كه سوء المزاج گرم باشد ، آب عنب الثعلب و آب گشنيز تر و آب كوك اندر بايد چكانيد و تدبيرهاء ديگر در خورد اين .\r\nو آنجا كه سوء المزاج سرد باشد ، روغن بادام طلخ باندكى جندبيذستر اندر چكانند با روغن سذاب و روغن بابونه ؛ و اگر شحم حنظل اندر روغن كنجد بجوشند و اندر چكانند سودمند باشد .\r\nو آنجا كه سوء المزاج خشك باشد ، بخار آب گرم و شير زنان و روغن بنفش اندر چكانند ، نافع بود .\r\nو آنجا كه سوء المزاج با ماده باشد ، نگاه بايد كرد تا ماده كدام خلطست ، باستفراغ آن مشغول بايد شد .\r\nو اندر سوء المزاج با ماده هيچ دارو به گوش اندر نشايد چكانيد تا نخست استفراغ بكنند ، و از پس استفراغها نطولها و قطورها سود دارد .\r\nو داروهاء مسهل و نطول و قطور همه از بابهاء علاج بيماريهاء سرد و علاج صداع تر ، بايد كرد .\r\nامّا اگر خلط غليظ باشد ، چيزى كه اندر چكانند تحليل‌كننده بايد چون عصاره سذاب با عسل و جندبيذستر با روغن شبت و بيرزد اندر بول بز يا اندر زهرهء بز حل كرده .\r\n\r\nصفت قطور نافع\r\nبگيرند كندش و زعفران و جندبيذستر از هر يكى يك درم ، خربق ، بوره از هر يكى چهار درم ، اقراص كنند و به شراب بسايند و اندر چكانند .\r\nو انجير فربه بگيرند و تخم از وى جدا كنند و عسل او از پوست او جدا كنند و با خردل و نطرون بكوبند و پليته كنند و در گوش مىنهند .\r\nو آب دريا گرم كرده چكانيدن . و ابهل اندر سركه جوشانيده تا سركه سياه شود ، آن سركه اندر چكانيدن ، گرانى گوش زايل كند .\r\nو خربق سپيد اندر سركه بپزند و از آن سركه اندر چكانند .\r\nو اگر سبب كرى ، بحران انتقال باشد ، نخست بايارج فيقرا و اقراص بنفشه و حب قوقايا ، استفراغ بايد كرد ، پس روغن بادام شيرين اندر چكانيدن پس داروهاء ديگر كه ياد كرده آمد ، هر يك بحسب حاجت .\r\n\r\nامّا علاج سدّه كه از گوشت فزونى باشد\r\nاين ترتيب كنند وصف آن : بگيرند روى سوخته و زرنيخ سرخ ، هر دو را به سركه بسايند و اندر مىچكانند تا گوشت را و ثولول را بسوزد و ريش كند ، پس\r\n\r\n","description":"","footnote":"","page_name":" 333 ","page_number":341},
  {"content":"\r\n\r\nريش را علاج كنند .\r\nو آنجا كه سدّه از بسيارى شوخ باشد ، تخم سپندان و بوره بكوبند و پليته سازند و به گوش اندر نهند و سه روز بگذارند ، پس اندر گرمابه بر تابهء نهند يك زمان و پليته بيرون كنند ، شوخ بسيار بيرون آيد .\r\nو روغن كژدم ، گوش را پاك كند و شنوايى باز آرد . و اگر خربق سپيد دو مثقال ، نطرون شانزده مثقال ، زعفران سه مثقال همه بكوبند و به سركه بسرشند و اقراص كنند و بوقت حاجت به سركه حل كنند و به گوش اندر چكانند ، گوش را از شوخ پاك كند و عصب حس را از خلط غليظ پاك كند .\r\nو آنجا كه سنگى يا دانهء اندر افتاده باشد ، قطرهء دو ، روغن نيم‌گرم اندر چكانند ، و كندش يا چيزى ديگر كه عطسه آرد ببويند تا عطسه آرد ، و عطسه باز دارند و نفس فرو گيرند تا آن چيز بيرون افتد .\r\nو آن را كه حيوان به گوش اندر شود ، قطران اندر چكانند تا زود بميرد ؛ و عصارهء ترب يا عصارهء پياز ، خاصه عصاره تلخ پياز هريك تنها يا عصارهء برگ شفتالو يا عصارهء مورددانه با اندكى سقمونيا اندر چكانند ؛ يا اندكى صبر در آب نيم‌گرم حل كرده اين داروها هر يك آن حيوان را بكشد ، و اگر كرم تولد كرده باشد ، آن را بكشد .\r\nو از جمله علاجها كه آزموده‌اند ، يكى آنست كه دو درم شراب و سه درم عسل و يك درم روغن گل و سپيدهء دو خايهء مرغ بهم بياميزند و نيم‌گرم كنند و پشم‌پارهء بدان آلوده كنند و به گوش اندر نهند و خداوند علت بر آن گوش تكيه كند ، دست بر روى نهاده و اندر خواب شود يك ساعت ، پس آن پشم‌پاره را از گوش بروبايند بيك‌بار ، كرم بسيار بيرون آيد .\r\n\r\nباب سيم اندر بيان كردن آماس بن گوش و آماس اندرون گوش و چگونگى معالجات آن\r\nاندر بيان كردن آماس بن گوش و آماس اندرون گوش ببايد دانست كه آماس چون اندر بن گوش افتد از جنس آماسها است كه اندر بغل دست و بغل ران افتد و بيشترى با درد باشد .\r\nو آنچه زندرون گوش افتد با خطرتر باشد خاصّه اگر خداوند علت جوان باشد ، از بهر آنكه مزاج گرم‌تر و مادهء آن سوزان‌تر و حسّ او قوىتر باشد ، با اين اسباب پاى ندارد .\r\n\r\n","description":"","footnote":"","page_name":" 334 ","page_number":342},
  {"content":"\r\n\r\nو حال پيران بر خلاف اين باشد ، بدين سبب خطر كمتر باشد .\r\nو آماس بحرانى كه وقت بحران افتد ، بد باشد .\r\nعلاج ، امّا آنچه اندر بن گوش افتد هيچ طلى و ضماد كه ماده را باز گرداند ، به دو نشايد برد ، خاصه كه اگر آماس بحرانى باشد ؛ لكن اگر اندر بحرانى نباشد ، جهد بايد كردن تا ماده بجملگى آنجا كشيده شود بمحجمه و ضمادهاى محلّل .\r\nو اگر ماده عسرى مىكند ، و اثر بحران پديد نيايد ، و بيمار از آن علت كه بوده باشد بهتر نشود ، فصد بايد كرد تا مادّه لختى كمتر شود .\r\nو اگر ماده تمام آنجا ريخته نشود ، بطبع خويش باز بايد گذاشت تا درد و تب زيادت نشود .\r\nو اگر آماس با درد باشد ، ضمادهاء نرم بربايد نهادن چون بنفشه و خطمى و آب حلبه و ماء العسل و مانند آن .\r\nو اگر باوّل سخت دردناك باشد ، نخست خرقهء به آب نيم‌گرم تر مىكنند و برمىنهند .\r\nو اگر دردناك نباشد نمك گرم كرده برمىنهند . و اگر سردى پديد مىآرد ، تخم كتان كوفته با ماء العسل و خطمى و بابونه با آب حلبه و خمير هم به آب حلبه برنهادن تا برفق تحليل مىكند و مىپزاند .\r\nو اگر معلوم گردد كه ريم خواهد كرد ، داروهاء پزاننده بربايد نهاد ، چون آرد باقلى اندر طبيخ كرنب و بيخ سوسن پخته تا سطبر شود با اندكى روغن گل . و اگر حاجت آيد ، بشكافتن بيازنند و پاك كنند ، پس ضمادها برنهند .\r\nو سرگين گوسفند را با پيه بط و پيه مرغ خانگى خاصيتى است اندر پزانيدن و تحليل كردن . و مرهمها كه از زفت رومى و مقل و شوخ خانهء مگس انگبين و ميعهء تر و بيرزد و علك البطم و پيه بز و پيه گوسفند و مغز ساق گاو و مغز گاو كوهى و مغز مرغ خانگى و ميويزج و عاقرقرحا و قردمانا و زيره و پلپل و بيخ سوسن سازند ، پزاننده و تحليل‌كننده باشد .\r\nو اگر مزمن شود ، صدف سوخته با عسل برمىنهند .\r\nو اگر آماس سودائى باشد ، مرهم كافورى و آب عنب الثعلب و آب گشنيز تر ، برمىبايد نهادن و استفراغ سودا كردن .\r\n\r\nباب چهارم از گفتار سيم اندر بيان كردن درد گوش و چگونگى معالجاتش\r\n\r\n","description":"","footnote":"","page_name":" 335 ","page_number":343},
  {"content":"\r\n\r\nببايد دانست كه اسباب درد گوش و گرانى گوش يكسانست .\r\nو بسيار باشد كه مردم از هوايى بهوايى تحويل كند و بادى سرد يا گرم به دو رسد ، درد گوش تولد كند ، و بيشتر از باد سرد تولد كند .\r\nعلاج آنست كه اگر اندر تن و دماغ خلطى باشد ، نخست استفراغ آن خلط بايد كرد .\r\nو علامتهاء اخلاط ، بسيار جاى ياد كرده آمدست .\r\nامّا اگر ماده رقيق باشد و گرم ، نخست رگ قيفال بايد زد و طبع را به شراب آلو و شراب بنفشه و طبيخ خرماء هندو و حب بنفشه و طبيخ هليله و مانند آن نرم بايد كرد . و اگر غليظتر باشد ، استفراغ بايارج فيقرا و حب شبيار و حب قوقايا كنند ، و از پس استفراغ غرغره كنند .\r\nو اگر درد سخت عظيم باشد ، روغن بنفش نيم‌گرم با اندكى كافور اندر چكانند .\r\nشياف ابيض با شير زنان ، گر با سپيدهء خايهء مرغ اندر چكانند ، و سپيدهء خايه را در اين باب خاصيتى عجبست . و شير زنان ، تنها كه از پستان اندر چكانند و آب گشنيز تر و آب عنب الثعلب سود دارد .\r\nو اگر بسبب درد ترسند كه تشنج كند ، از چيزهاء مرخّى چاره نباشد ، هيچ بجاى روغن گاو گرم كرده نيست . و بخار طبيخ بنفشه و نيلوفر و خطمى ، بنايژهء قمع به گوش رسانند ، ضربان و درد بنشاند .\r\nو اگر بضرورت به چيزى خدركننده حاجت آيد ، شياف ماميثا و يك حبّه افيون با شير زنان اندر چكانند .\r\nو فلونيا و اقراص كوكب با شير زنان ، سوده درچكانيدن سود دارد .\r\nو اگر از مخدّرات ضررى پديد آيد ، جندبيذستر تنها بسايند و اندر چكانند .\r\nبايد دانست كه چيزهاء ساكن كننده سه روز بيش نبايد درچكانند ، و بعد از آن لعاب حلبه و لعاب تخم كتان و لعاب تخم مرو با شير زنان اندر چكانند .\r\nو روغن زيت و روغن كنجد نيم‌گرم تكميد كنند و هر ساعت قطرهء در وى مىچكانند و باز بيرون مىكنند .\r\nو اگر سرما رسيده باشد ، روغن سذاب و روغن شبت و روغن بيدانجير و اندكى غاليه با روغن بان حل كنند و اندر چكانند . و بسيار باشد كه شخصى را سرما رسد و باد سرد بر گوش زند و درد خيزد و اين شخص را شراب خوردن عادت باشد ، مقدارى بخورد و بخسبد ، بىگزند برخيزد ، خاصه شراب صرف قوى .\r\nو اگر سبب درد ، مادهء بادناك باشد ، جندبيذستر اندر روغن سذاب بپزند و اندر چكانند و تكميد كنند بجاورس\r\n\r\n","description":"","footnote":"","page_name":" 336 ","page_number":344},
  {"content":"\r\n\r\nو نمك گرم‌كرده .\r\nو اگر اميد پزانيدن باشد ، پيه روباه گداخته با پيه بط و پيه مرغ خانگى با مرهم باسليقون اندر چكانند .\r\nپيه بز و انگبين و مىپخته و زوفا از هر يكى راستار است بسرشند و گرم كنند و اندر چكانند .\r\nو اگر سر كند و بگشايد ، علاج ريش كنند .\r\n\r\nباب پنجم اندر بيان كردن ريش گشتن گوش و چگونگى معالجات آن\r\nببايد دانست كه چون گوش ريش شود اوّلا تدبير لطيف بايد كردن و از غذاهاء ناپسنديده و مبخّر پرهيز كردن و مادّه را بغرغره و عطسه بجانب ديگر كشيدن ، خاصه پس از آنكه استفراغى كرده باشد .\r\nو ريم و زرداب كه مىپالايد باز نشايد داشت ، لكن مىبايد شست .\r\nو به چيزى بايد شست كه در وى قوّت زدودن و قوت بازداشتن باشد . اعنى چيزى كه در وى جلى باشد و قوت ردع ، چون عصارهء برگ زيتون با عسل و چون طبيخ برگ مورد و گل سرخ با انگبين .\r\nو شستن چنين باشد كه اسفنج ، گر پنبه بدان تر مىكنند و سطح ريش بدان پاك مىكنند برفق .\r\nو اگر ريش زندرون منفذ او باشد ، قطره‌قطره در مىچكانند و باز بيرون مىكنند .\r\nو اگر قرحه تازه باشد ، شبّ يمانى بر كفچهء آهنين بر آتش نهند تا خشك شود و بكوبند و با مرّ صافى بياميزند راستار است ، و بانگبين بسرشند و به گوش اندر چكانند .\r\nو مرّ و صبر با عسل ، گر با سركه و مرهم اسفيداج يا مرهم باسليقون اندر چكانند سود دارد .\r\nو اگر به آخر برسد و شسته باشد ، ذرور خشك اندر نهند .\r\nصفت ذرور بگيرند صبر ، انزروت ، كندر ، دم الاخوين ، خبث الحديد ، زنگار ، راستار است بكوبند و اندر سركه حل كنند ، و پليته بعسل آلوده كنند و بدين داروها اندر گردانند ، و نيم گرم به گوش فرو نهند .\r\nو اگر ريش گردد و درد كند ، صبر و مر و زعفران با روغن بادام يا روغن گل اندر چكانند .\r\nو اگر ضرورت باشد اندكى افيون با وى بياميزند .\r\nو اگر ريش دور فرو رفته باشد و تباه باشد و منفذ آواز فراخ گشته و چيزى گنده برمىآيد ، قطران بانگبين آميخته و زهرهء غراب با شير زنان و زهرهء سلحفاة با شير زنان اندر چكانند .\r\nو فتيله از قردمانا و نطرون و گوشت انجير از تخم پاك كرده\r\n\r\n","description":"","footnote":"","page_name":" 337 ","page_number":345},
  {"content":"\r\n\r\nبه دو فرونهند .\r\nو اگر پليدى بسيار آيد ، پليتهء بزهرهء گاو برزا تر كنند و به دو فرو نهند نيم‌گرم .\r\nو ماهى شور اندر آب بپزند ، از آن آب اندر چكانند .\r\nو آب گندنا و نبيذ طلخ با روغن گل و مرهم مصرى اندر چكانيدن سود دارد .\r\n\r\nصفة مرهم مصرى\r\nبگيرند زنگار و كندر و سركه و انگبين راستار است بپزند و پليته كنند و به دو فرو نهند .\r\nنسخهء ديگر ، بگيرند انگبين هشت درم ، سركه هفت درم ، زنگار و كندر از هر يكى دو درم .\r\nو اگر خون آمدن گيرد ، مدت يك هفته باز ببايد داشت ، مگر كه سخت بافراط باشد .\r\nو آب لسان الحمل با اقاقيا اندر چكانند .\r\nو عصارهء باذروج و پنير مايه ، خرگوش ، اندر چكانند ، خون باز دارد .\r\nو اگر خون به گوش اندر بفسرد ، آب گندنا و سركه نيم گرم اندر چكانند ، نافع بود .\r\n\r\nباب ششم اندر بيان كردن آوازهاء دروغين كه در گوش افتد و چگونگى معالجات آن\r\nببايد دانست از بهر آنكه سبب رسيدن آواز بسمع شنونده ، حركت و تموّج هواء بيرونى است كه از قوت آواز سخن‌گوى بجنبد و حركت هواء متحرك بر هيأت و شكل محرّك تواند بود پس واجب كند كه حركت هوا كه سبب آن قوت آواز سخن‌گو باشد بر هيأت و شكلى حاصل آيد كه نَغَمات حروف از وى پديد آيد و با آن نغمات و بران هيأت بتجويف گوش اندر آيد و هوا كه زاندرون گوش است هم بر آن هيأت بجنباند .\r\nو اين هواء زاندرونى را با عصب حس مماس است و مصادمت افتد ، بدين سبب آواز و نغمات حروف ادراك افتد .\r\nپس واجب كند كه سبب اين عارض حركت هواء زاندرونى باشد و محرّك آن بخارى بود .\r\nو بعضى مردمان كه دماغ ايشان صافى و حس سمع و شمّ ايشان قوى باشد ، پيوسته بسبب حركة آهسته كه هواء زاندرونى باشد ، از حركتهاء قوتهاء بدنى و نفسانى يا از حركت بخار اندك اندر گوش خويش ، آواز دروغين يابند و بويهاء ضعيف و آن را ذكاء الحس گويند تا يكى سبب از اسباب طنين ، ذكاء الحس است و سبب ديگر ضعف قوت است .\r\nو حال خداوند\r\n\r\n","description":"","footnote":"","page_name":" 338 ","page_number":346},
  {"content":"\r\n\r\nقوت ضعيف همچون حال خداوندان ذكاء الحس باشد كه از حركت آهسته منفعل شود ، اين حال ناقهْ را بسيار افتد و بيمارى نباشد .\r\nو آنچه بيرون ازين باشد ، بعضى بمشاركة معده و ديگر اندامها باشد و بعضى بمشاركة بيمارى گوش باشد .\r\nو سبب آنچه بمشاركة اندامى باشد ، برآمدن بخار باشد .\r\nو آنچه بيمارى گوش باشد ، سبب آن هم حركت هواء باشد ، و محرّك ، بادى بود اندر حوالى گوش ، با صديد و جوشيدن كه از قرحه مىپالايد و از اندرون گوش جمع مىشود و يا حركت كرم باشد كه آنجا تولد كند ، يا امتلاء رگهاء سر و تن .\r\nو اين نوع بيشتر ز پس مستى و خفتن بر امتلاء معده افتد يا سوء المزاج گرم اخلاط را بجنباند و بخارات برخيزد و اين در ابتداء نوبتهاء تب بسيار افتد .\r\nو باشد كه سبب گرسنگى ، حرارت غريزى بخارى را بجنباند و اين بخار غليظ باشد كه از آن حرارت تحليل پذيرد و سبب طنين و دَوِى گردد .\r\nو اما علامتها ، از آنجا كه سبب ، برآمدن بخار باشد از عضو ، آواز همچون آواز جوشيدن ديگ باشد و بوقت پُرى و تهىء معده و بوقت حركت و آسايش و اندر گرما و سرما مىكاهد و مىافزايد .\r\nو آنجا سبب باكى باشد اندر حوالى گوش آواز همچون آواز درخت باشد كه باد آن را بجنباندز و آنجا كه سبب تحليل بخارات غليظ باشد ، گاهى آواز ضعيف گردد و گاه قوىتر شود .\r\nو طريق علاج آنست كه بداند كه حرارت آفتاب و آتش و گرما و حركتهاء عنيف و قى كردن و آواز بلند كردن و بسيار گفتن و چيزى بآواز بلند خواندن و طعام بسيار خوردن و طعامهاء غليظ و بخارانگيز ، همه اندرين عارضه زيان دارد ، و خشكى طبع زيان دارد .\r\nو آنجا كه عارضه بمشاركة عضوى باشد يا بمشاركة همه تن ، نخست تدبير استفراغ آن عضو و تدبير پاك كردن تن ببايد كرد ، پس دماغ را بروغن مورد قوت دادن و روغن بادام اندر گوش چكانيدن .\r\nو آنچه سبب آن جوشيدن ريم باشد يا اندر نوبتهاء تب پديد آيد يا سبب آن ضعف قوّت باشد ، تدبير منع سبب بايد كرد و مزاج باعتدال بازآوردن و تدبير ناقهان كردن .\r\nو آن را كه سبب تحليل خلطهاء غليظ باشد ، نطول افسنتين و مرزنگوش و شيح و پوذنه و سعتر سود دارد .\r\nو استفراغ بحبّ قوقايا هم سود دارد .\r\nو آنجا كه گوشها كوفته شده باشد\r\n\r\n","description":"","footnote":"","page_name":" 339 ","page_number":347},
  {"content":"\r\n\r\nاز زخمى بگيرند صبر و اقاقيا و مر و كندر به سركه و سپيدهء خايهء مرغ بسرشند و طلا كنند و مغز نان اندر ماء العسل بپزند و طلا كنند سودمند بود . و اللّه اعلم .\r\n\r\nگفتار چهارم از كتاب سيم اندر معالجات از كتاب الاغراض الطبية اندر احوال بيماريهاء بينى و اسباب و علامات و علاج آن و اين گفتار پنج بابست\r\n\r\nباب اول از گفتار چهارم از كتاب معالجات اندر آفتها كه اندر حسّ بويايى افتد\r\nآفتها كه اندر حسّ بويايى افتد سه نوعست : يا باطل شود يا ضعيف ، يا از حال طبيعى بگردد و پيوسته بوى ناخوش ويرا خوش آيد و از بوى خوش بگريزد ، و يا پيوسته بوى ناخوش مىآيد بىآنكه از بيرون به دو مىرسد .\r\nو اسباب اين آفتها ، يا سدّه باشد يا سوء المزاج ساده ، گر با ماده .\r\nامّا سبب سدّه يا مادهء زكام باشد يا گوشت فزونى يا آماس .\r\nو سبب تغيّر حاست از حال طبيعى ، مادهء غريب باشد عفن گشته يا ريش كهن يا ناصور كهن .\r\nعلامات آن ، امّا علامت سدّه و زكام ، گرانى آوازست و دشوارى دم زدن از راه بينى .\r\nو آنجا كه منفذ بينى گشاده باشد و حسّ بوى نمىيابد ، ببايد دانست كه سدّهء زندرون مصفاة است ، و مادهء سردست يا خام .\r\nو آنجا كه سدّه نباشد و حس ضعيف شود يا باطل ، از حال طبيعى بگردد ، ببايد دانست كه سبب اندر دماغست ، علامتهاء سوء المزاج ساده و با ماده ببايد جست ، چنان كه اندر بيمارى دماغ ياد كرده آمدست .\r\nو اگر بوى ناخوش پيوسته يافته مىشود ، ببايد دانست كه مادهء عفن اندر منفذ بينى است ، و گند بينى هم علامت مادهء عفن باشد يا علامت ريش كهن و باسور كهن .\r\nو اگر بيمار اندر بيمارى حاده بوى مشك يابد يا بوى وحل يا بوى روغن گاو و علامتى ديگر از علامتهاء بد ظاهر شود ، حال بد باشد .\r\nعلاج آن ، امّا سدّه ضعيف را شونيز به سركه تر كنند يك شبانروز ، پس بريان كنند و بكوبند و در خرقهء بندند و مىبويند و بخار سركه كه از سنگ تافته برآيد و بخار سبوس كه اندر سركه پخته باشند .\r\n\r\n","description":"","footnote":"","page_name":" 340 ","page_number":348},
  {"content":"\r\n\r\nو اگر سدّه قوى باشد خربق سياه و بوره و شونيز بسايند و با زهرهء گاو بياميزند و ببينى اندر چكانند .\r\nو اگر سبب سدّه ، بادى غليظ باشد كه بمنفذهاى مصفاة اندر بماند ، پلپل سپيد و هزار اسفند با روغن بادام طلخ ببينى اندر چكانند .\r\nو بخار سذاب و سعتر و پوذنه به سركه پخته سود دارد .\r\nو اگر حس ، بوى خوش يابد و بوى ناخوش نيابد ، جندبيذستر سوده ببينى برمىكشد و مىبويد ، و اگر ناخوش يابند و خوش نيابند ، مشك سوده مىبويند و ببينى برمىكشند يا اندر دمند .\r\nو اگر دارو كه اندر دمند ببينى نشود ، قطرهء روغن گل اندر چكانند و آب گرم بسيار بر سر او مىريزند ، و حسوى گرم بياشامد .\r\nو اگر بسبب ريشى كهن يا باسورى كهن ، بينى گنده شده باشد و يا بسبب مادهء عفن كه اندر منفذ بينى يا اندر مصفاة جمع شود ، نخست تنقيهء دماغ بايد كرد .\r\nاما اگر سبب ، عفونتى باشد اندر منفذ يا اندر مصفاة ، پس از آنكه تنقيهء دماغ كرده باشد ، غرغره و عطسه آوردن و بينى شستن و داروهاء بوييدنى سود دارد .\r\nصفت غرغره ، خردل كوفته اندر سكنگبين بزورى حل كرده بدان غرغره كنند و بر اثر آن سنبل و سعد و قرنفل و سك اجزاء راستار است اندر شراب ريحانى بپزند ، يا اندر گلاب ، و بدان غرغره كنند .\r\nو كندش و پلپل سوده بوئيدن و بدان عطسه آوردن ، ماده را بتفاريق فرود آرد .\r\nو بينى را شستن به شراب ريحانى ، و پس از شستن ، داروها در دميدن سود دارد .\r\nو داروها كه اندر دمند و بر پليته كنند و ببينى اندر نهند ازين نوع بايد : سعد ، سنبل و گل نسرين و قصب الذريره و حماما و قرنفل و برگ مورد و برگ گل سرخ و صبر و مرّ و اقاقيا و مازو و سك و كافور و مشك مفرد و مركب .\r\nمثال تركيب آن ، بگيرند مورد و قصب الذريره و گل نسرين ، از هر يكى يك درم ، مر ، و مازو و سعد ، و صبر از هر يكى دو دانگ ، قرنفل چهار دانگ ، مشك ، كافور از هر يكى نيم دانگ ، قليمياء سيم ، نمك درانى از هر يكى دانگى و نيم ، همه كوفته و بيخته بياميزند ، و پليتهء بانگبين آلوده كنند\r\n\r\n","description":"","footnote":"","page_name":" 341 ","page_number":349},
  {"content":"\r\n\r\nو بدين دارو اندر گردانند و ببينى اندر نهند .\r\nو بول خر اندر چكانيدن ، علاجى قوى است و سودمند بىخلاف .\r\nو عصارهء پوذنه سودمندست .\r\nو آنجا كه سبب گند بينى ، ريش كهن باشد ، نخست بحبّ قوقايا و مانند آن استفراغ بايد كرد .\r\nو اگر علامت خون ظاهر باشد ، نخست رگ قيفال بايد زد ، پس استفراغ كردن بدارو و پس آب انار ترش با اندكى عصارهء شحم آن اندر ديگ مسين بپزند تا بنيمه باز آيد و پليته بدان آغشته مىكنند و ببينى اندر مىنهند ، ريشهاء پليد را پاك كند .\r\n\r\nصفة داروى مركب كه ريش بينى را پاك كند ، و خون آمدن باز دارد\r\nبگيرند شبّ يمانى بريان‌كرده و اندر سركه افكنده پس خشك كرده ، مرّ ، و زرنيخ از هر يكى چهار درم ، زراوند طويل دو درم ، قليمياء سيم سوخته دو درم ، مازو يك درم ، روى سوخته يك مثقال ، گزمازو و گلنار از هر يكى سه مثقال ، بورهء ارمنى يك مثقال ، زاك سياه ، قلقطار ، قلقديس از هر يكى دو درم ، سرب سوخته سه درم ، همه بكوبند و ببيزند و به سركه بسايند ، چنان كه بقوام انگبين باشد ، پليته بدان آلوده مىكنند و ببينى اندر مىنهند .\r\nو امّا ريشهاء خشك را موم روغن از روغن گل ، مرداسنگ و اسفيداج سوده اندر وى سرشته كفايت باشد .\r\nو اگر سخت خشك باشد ، لعاب اسبغول و لعاب خطمى بگيرند و كثيراء سوده در وى بپزند ، چندانكه همه آميخته گردد ، و روغن بنفش برمىچكانند و مىسرشند و طلى مىكنند .\r\nو اگر بثرها خرد باشد ، سرب سوخته اندر شراب كهن و روغن مورد ، يا روغن گل بسايند و بر آتش نهند تا سطبر شود و اندر چنبرهء مسين نگاه دارند و طلى مىكنند .\r\nو اگر شيرينه شود اندرين طلى اسفيداج و مرداسنگ زيادت كنند ، يا چهار درم مرداسنگ و چهار درم شبّ يمانى بريان كرده و دو درم سذاب تر ، همه با روغن مورد بسايند و طلى مىكنند .\r\nو امّا باسور بينى را بگيرند ، انار ترش تازه و بكوبند با پوست و بفشارند و آب آن را با ثفل ، نيم‌پخته بكنند و يك روز اندر چنبره مسين كنند و ديگر روز بپالايند و ثفل از وى جدا كنند و بكوبند نرم و بسايند و از وى شياف كنند ، و بدين آب كه از وى پالوده‌اند\r\n\r\n","description":"","footnote":"","page_name":" 342 ","page_number":350},
  {"content":"\r\n\r\nتر كنند و ببينى اندر چكانند .\r\nو اگر اندرين شياف اندكى نوشادر درافكنند ، قوىتر باشد ؛ اين داروى است كه باسور بينى را بىرنج پاك كند ، لكن بروزگار درازتر .\r\nصفة داروى ديگر ، بگيرند جوز السّرو دو جزو ، انجير خشك يك جزو ، بكوبند نرم و پليته كنند .\r\nصفت داروى ديگر ، اشنان سبز ، مرّ صافى ، راستار است ، بكوبند نرم و پليته كنند از كتان و به سركه تر كنند ، و بدين دارو اندر گردانند و ببينى اندر نهند .\r\nو بدستكارى نيز علاج كنند ، و اين‌چنان باشد كه كاردى سازند نيم‌گرد چون نيم‌نايژهء باريك و تيز ببينى اندر كنند و بگردانند تا آن را ببرد و بتراشد ، پس به سركه و گلاب استنشاق كنند و بدان بشويند .\r\nو پر مرغى بگيرند و خرقهء بر نايژهء او بپيچند و آن را به آب انار ترش ، تر كنند و بدارويى ازين داروها اندر گردانند و ببينى اندر نهند تا بگذارد كه منفذ بينى برويد و بسته شود ، و جراحت را خشك كند .\r\nو گوشت فزونى گوشتى باشد نرم و سپيد ، بىدرد و از وى ترى نپالايد ، آن را هم بدست‌كارى توان پاك كرد ، بدين طريق كه ياد كرده آمد .\r\nو بسيار باشد كه گوشت فزونى پديد آيد سخت و رنگ او تيره و كام نيز آماس گيرد ، آماسى صلب و گمان افتد كه باسورست و نباشد ، لكن سرطان باشد .\r\nو فرق ميان هر دو آنست كه باسور نرم باشد و بيشتر از پس سرسام و نزلهء مزمن تولد كند و باشد كه دراز گردد و سر از بينى بيرون آرد .\r\nو سرطان سخت باشد و از وى هيچ ترى نپالايد ، آن را به هيچ وجه نشايد جنبانيد ، و علاج اين جز پرهيز و فصد و تن از مادهء سودا پاك كردن نباشد .\r\n\r\nباب دوم از گفتار چهارم از كتاب معالجات اندر علت خون آمدن از بينى و علاج آن\r\nاسباب خون آمدن از بينى يا چنان باشد كه خون از همه تن غالب شود و بجوشد ، و سر رگى گشاده شود ؛ يا خون اندر همه شريانهاء دماغ گرم شود و صداعى سخت ، تولد كند و سر شريانها و رگهاء ديگر گشاده شود .\r\nو آنچه از شريانها گشاده شود ، علاج كمتر پذيرد ، يا بحران بيمارى حاده باشد .\r\n\r\n","description":"","footnote":"","page_name":" 343 ","page_number":351},
  {"content":"\r\n\r\nو بسيار باشد كه بخارى گرم بدماغ برآيد و رگها را گرم كند و سر رگى باريك گشاده شود و قطره‌قطره بچكد و نايستد .\r\nو گاه باشد كه زخمى افتد بر سر ، رگها بطرقد و گشاده شود .\r\nعلامات آن ، خون شريان رقيق باشد و گرم و سرخ و درفشان .\r\nو بعضى باشد كه بنوبت آيد ، ساكن مىگردد و باز معاودة مىكند .\r\nعلاج آن ، امّا بحرانى را كه آن را سبب ، بسيارى خون باشد ، به زودى باز نشايد داشت .\r\nپس اگر افراط كند و قوت ضعيف مىشود ، باز مىبايد داشت .\r\nنخست فصد بايد كرد و رگ ، باريك بايد گشاد و از آن جانب بايد كه خون همىآيد ، و خون اندكى بيرون بايد كرد چندانكه ماده از دماغ باز گردد و بدين جانب ميل كند .\r\nو داروها كه خون باز دارد بعضى قابض است و بعضى سردكننده است ، و بعضى غليظكننده و فسراننده و بعضى لزج و تغريه‌كننده ، و بعضى تيز و داغ‌كننده ، و بعضى بخاصيت باز دارد .\r\nامّا داروى قابض ، چون عصارهء لحية التيس است و اقاقيا و گلنار و گل سرخ و مازو و عصارهء برگ انبرود و آبى و مانند آن .\r\nداروهاء سردكننده ، افيون است و كافور و تخم بنگ و عصارهء كوك و عصارهء برگ بيد و عصارهء شكوفه خرما و عصارهء برگ لسان الحمل .\r\nو داروى مغرى ، گرد آسياست و خاك كندر و گل ارمنى و عصارهء خطمى و دم الاخوين .\r\nو داروى تيز و داغ‌كننده ، قلقطارست و انواع زاج . و دارو كه بخاصيت باز دارد ، سرگين خرست و آب باذروج و آب پوذنه .\r\nو داروهاء غليظكننده ، عنّابست و عدس و خشخاش و مانند آن .\r\nامّا داروهاء داغ‌كننده كمتر به كار بايد داشت ، از بهر آنكه سر جراحت را بسوزد و داغ كند و خشك‌ريشه برآرد ، بيم باشد كه خشك‌ريشه بيفتد و جراحت بزرگتر شود و خون آمدن معاوده كند ، بيش از بار نخست .\r\n\r\nاندر صفت داروى مركب كه خون باز دارد\r\nبگيرند اقاقيا و خاك كندر و قلقطار و سرگين خر ، تر يا خشك .\r\nو موى خرگوش به آب گندنا ، گر به آب بادروج ، گر به آب خرفه بسرشند و پليتهء سازند و ببينى اندر نهند .\r\nآب گشنيز تر و آب خيار و عصارهء باذروج و عصارهء لسان الحمل هريك ازين آبها با اندكى كافور\r\n\r\n","description":"","footnote":"","page_name":" 344 ","page_number":352},
  {"content":"\r\n\r\nاندر چكانند .\r\nو عصارهء باذروج و عصارهء سرگين خر كه تازه افكند ، آزمودست .\r\nو آب سرد خوردن و اندر دهان گرفتن و بر سر زدن ، نافع است .\r\n\r\nصفت طلى نافع ،\r\nبگيرند آرد عدس و برگ خطمى و گل ارمنى و اقاقيا و عصاره لحية التيس و گلنار و صندل و اندكى كافور و اندكى افيون ، همه را به سركه بسرشند و بر سر و پيشانى طلى كنند . و گچ كشته به سركه حل كنند و بر سر طلى كنند ، علاجى صوابست .\r\nو آنجا كه خون بربايد داشت ، زودتر از آن بربايد داشت كه قوّت ساقط شود .\r\nو اگر از بينى راست مىآيد محجمه بر جگر نهادن ، و اگر از چپ مىآيد بر سپرز نهادن .\r\nو اطراف بستن صوابست تا بدان حدّ كه گاه باشد كه خايه ببايد بست ، و سرپوشيدگان را پستان ببايد بست .\r\nو اندر آب سرد نشاندن چندانكه طاقت دارند ، صوابست ، اگر مانعى ديگر نباشد ، چون پيرى و لاغرى و ضعف قوت و غير آن .\r\nو آنجا كه خون رقيق باشد ، شراب عنّاب و شراب خشخاش و تفشيل از عدس و آب غوره با آب سماق و پنير تر و خايهء مرغ نيم‌برشت و مغز مرغ خانگى دادن سود دارد .\r\nو پايچهء بره بسماق پخته سخت نافع است .\r\nو نگاه بايد داشت تا اگر چيزى بكام فرود آيد ، بمعده فرو نشود و اگر ناگاه فرو شود ، معده باد گيرد و نبض ضعيف شود و غشى افتد ، تدبير قى بايد كرد ، و اگر از معده فرو گذشته باشد تدبير حقنه بايد كرد .\r\n\r\nباب سيم از گفتار چهارم از كتاب معالجات اندر خارش بينى\r\nسبب خارش بينى يا بخارى باشد گرم و تيز كه بجانب سر و دماغ مىبرآيد ، يا مقدمهء زكام باشد ، يا مقدمهء خون آمدن از بينى ، يا مقدمهء آبله و حصبه .\r\nو علامتهاء هريك اندر جايگاهش گفته آيد .\r\nعلاج آن ، آنجا كه سبب خارش ، آمدن بخار باشد ، تن را از آن خلط پاك بايد كرد و دماغ را ببوى صندل و گلاب قوّت دادن ، و سركه و گلاب و روغن گل بويانيدن ، و بسفوف گشنيز و اطريفل گشنيزى بخار از دماغ بازداشتن .\r\nو آنجا كه علامتهاء خون ظاهر باشد و گمان افتد كه مقدمهء بحرانست ، رگ قيفال بزنند .\r\nو آنجا كه\r\n\r\n","description":"","footnote":"","page_name":" 345 ","page_number":353},
  {"content":"\r\n\r\nاثر زكام پديد آيد ، بعلاج زكام و منع آن مشغول بايد شد و آنچه مقدّمهء آبله باشد علاج آن كردن ، و اللّه اعلم .\r\n\r\nباب چهارم از گفتار چهارم از كتاب معالجات اندر بسيار آمدن عطسه\r\nعطسه ، حركت دماغ است به يارى هواء بيرونى كه اندر راه بينى اندر كشيده شود ، و اين حركة از جهة دفع خلطى تيز است كه به دو مىرسد .\r\nو عطسه دماغ را همچون سرفه است شش را .\r\nو بسيارى عطسه اندر ابتداء زكام ، مادهء خام بگدازد و از پختن باز دارد ، از بهر آنك مادّه ساكن بايد تا پخته شود و عطسه آن را مىجنباند .\r\nو اندر ابتداء تب و بيماريهاء سر ، دماغ را ممتلى كند و قوت ساقط شود .\r\nو خداوند رعاف را زيان دارد . و خداوند علّة ذات الصّدر و ذات الريه را زيان دارد و مادهء ديگر آنجا اندازد .\r\nو اندر آخر علتهاء دماغى كه مادّه پخته باشد و زنان را بوقت زادن سود دارد .\r\nعلاج آن ، روغن گل بوييدن و روغن بيد و حسو گرم آشاميدن و آب گرم بر سر ريختن و بالش گرم اندر پس گردن نهادن و روغن نيم‌گرم اندر گوش چكانيدن .\r\nو سيب و اسفنج بحرى بوييدن و تفكّر و مشغولى مهمات ، عطسه بازدارد .\r\nو چشم و گوش و اطراف ماليدن و عطسه را بتكلف بازداشتن و بازگردانيدن و دهان فراخ باز كردن و ژرف در چيزى نگاه كردن ، اندر بازداشتن عطسه يارى دهد .\r\nو گردهء گوسفند به آتش بريان كنند آبى كه از وى بچكد ببينى كودكان باز كنند ، عطسه باز دارد . و الله اعلم\r\n\r\nباب پنجم از گفتار چهارم از كتاب معالجات اندر علت زكام و نزله\r\nمبدأ زكام و نزله دماغست ، لكن طبيبان آن را كه بمنفذ بينى فرود آيد و آواز بگرداند زكام گويند ، و آن را كه به حلق و سينه فرود آيد نزله گويند .\r\nو قياس نزله با دماغ همچون قياس علت ذرب است با معده . و سبب ذرب ضعف قوت معده است و ناگواريدن طعام ،\r\n\r\n","description":"","footnote":"","page_name":" 346 ","page_number":354},
  {"content":"\r\n\r\nتا بدان سبب رطوبتهاء فزونى اندر معده بسيار شود و قوت دافعه آن را برودها اندازد و اسهال معدى تولّد كند .\r\nو هرگاه كه رطوبت بسيار جانب دماغ برآيد و دماغ از هضم آن عاجز آيد ، قوت دافعهء دماغ آن را بمجريها افكند و باندامها فرود آيد ، از بهر آنكه موضع او بالاء همه اندامهاست و حرارت غريزى هميشه رطوبتها را مىپزاند و از پزانيدن آن بخار تولّد كند .\r\nهر بخارى كه اندر همه تن بجنبد ، ميل آن بجانب بالا باشد ، از بهر آنكه سبب حركت آن قوّت حرارتست .\r\nو مثال برآمدن و فرود آمدن آن بخارها و رطوبتها همچون كارگاه گلاب‌گيران است .\r\nو مادهء نزله بعضى گرم و رقيق باشد و بعضى سرد و غليظ .\r\nامّا رقيق ، بعضى تيز و طلخ باشد و بعضى ترش و غليظ و بعضى شور باشد و بعضى طعم ناخوش دارد و بعضى هيچ طعم ندارد .\r\nو هر گاه كه زود پخته نگردد ، سبب بيماريهاء بسيار گردد ، و بهر اندامى كه فرود آيد بدانجا علتى گردد .\r\nاگر به چشم فرود آيد ، سبب بيماريهاء چشم باشد .\r\nو اگر به گوش فرود آيد ، سبب بيماريهاء گوش باشد .\r\nو اگر اندر بينى بماند ، سبب بيماريهاء بينى باشد .\r\nو اگر بكام فرود آيد ، سبب بيماريهاء ملازه باشد .\r\nو اگر به حلق و حنجره فرود آيد ، سبب خناق باشد .\r\nو اگر بمعده فرود آيد ، سبب درد معده و جوع الكلب و ذرب و ريشها باشد .\r\nو اگر بشش فرود آيد سبب سرفه و ذات الريه و سبب سل باشد .\r\nو اگر بحجاب فرود آيد ، سبب ذات الجنب و شوصه باشد .\r\nو اگر برودها فرود آيد سبب سحج و ريش رودها و سبب اسهال دماغ باشد ، خاصّه اگر ماده شور باشد يا تيز و ترش .\r\nو اگر خام و غليظ باشد ، سبب قولنج باشد .\r\nو اگر دافعه دماغ ضعيف باشد يا اندر مجريها سدّه باشد ، ماده اندر تجويفهاء دماغ بماند .\r\nو اگر بسيار باشد ، سكته آرد ، و اگر كمتر باشد ، صرع آرد .\r\nو اگر اندر رگهاء دماغ بماند و اندك باشد صداع و شقيقه آرد .\r\nو اگر بسيار باشد و بسوزد ، ماليخوليا آرد .\r\nو اگر بگوهر دماغ يا بغشاء دماغ اندر بماند ، سرسام آرد گرم يا سرد ، و سبات و مانيا .\r\nو اگر اندر رگهاء سر و دماغ ماند و بخارى آن را بجنباند ، سدر و دوار آرد .\r\nاسباب زكام ، دو نوع است :\r\nيكى ز اندرونى و دسگرى بيرونى و زندرونى هم دو نوع است :\r\nسبب اول سوء المزاج\r\n\r\n","description":"","footnote":"","page_name":" 347 ","page_number":355},
  {"content":"\r\n\r\nگرم است و بدان سبب تريها را فزون از آن بخويشتن كشد كه بتواند گواريد ، تا بدان سبب فزونيهاء بسيار اندر دماغ گرد آيد .\r\nو از وجهى ديگر هر عضوى كه در وى نوعى سوء المزاج افتاد ، ضعيفى اندر وى حادث گردد كه بدان سبب از هضم فزونيها باز ماند .\r\nبدين دو وجه فزونى بسيار گرد آيد و قوت دافعه آن را دفع كند ، زكام و نزله تولد كند .\r\nسبب دوم ، سوء المزاج سردست ، و بدان سبب هر رطوبتى كه آنجا رسد غليظ گردد و اندر وى بماند ، اگر دافعه آن را دفع كرد ، زكام تولّد كند و اگر ضعيف باشد و آنجا بماند سكته و صرع و سبات و مانند آن .\r\nو سبب زكام بيرونى هم دو نوع است :\r\nيكى آنست كه حرارت آفتاب ، حرارت گرمابه و آتش ، رطوبتها را كه اندر دماغ باشد بجنباند و بمنفذ بينى و حلق فرو افكند .\r\nو هواء خانهء گرم كه هواء بيرونى اندر وى گذر نيابد و بوى مشك و جندبيذستر و مانند آن همين كند .\r\nسبب دوم ، آنست كه اندر حركت رياضت و اندر گرمابه و مانند آن مسام گشاده شود و رطوبتها بگدازد ، و ناگاه سر برهنه كند و هواء سرد به دو رسد ، مسام بسته شود و رطوبتهاء گداخته كه اندر سر باشد ببينى و حلق فرود آيد .\r\nفصد بسيار تن را متخلخل و مستعد تولد زكام كند .\r\nو خداوند دماغ تر را زكام بيشتر افتد ، از بهر آنكه از هضم تريها عاجزتر باشد .\r\nو خفتن بروز اندر زمستان زكام آرد ، از بهر آنكه بخارها اندر خواب بيشتر آيد و خواب روز خواب فزونى باشد اندر زمستان و بدان سبب ترى دماغ آرد .\r\nو ميوهاء تر بسيار خوردن اندر زمستان خاصه خربزه ، زكام را تازه كند .\r\nو روغن بسيار به كار داشتن و ماليدن اندر زمستان و تابستان زكام آرد ، و تب نزلهء سرد را بپزاند .\r\nو هر گاه كه از پس باد جنوب باد شمال آيد ، نزله بسيار آيد .\r\nو هر گاه كه تابستان سخت گرم نباشد و تيرماه بارانها بسيار آيد ، اندر زمستان آينده نزله بسيار افتد .\r\nو اندر هواء جنوبى نزله بسيار افتد ، از بهر آنكه جنوب ، دماغ را ممتلى كند .\r\nبقراط مىگويد : اكثر من يصيبه النّوازل لا يصيبه الطّحال ، يعنى هر كه را نزله بسيار افتد از علّت سپرز ايمن باشد .\r\n\r\n","description":"","footnote":"","page_name":" 348 ","page_number":356},
  {"content":"\r\n\r\nجالينوس گويد از بهر آنست كه هر كه را يك اندام ضعيف باشد ، ديگر اندامها بسلامت باشد ، يعنى آن اندام كه زبون‌تر باشد علتها روى بدان اندام آرد .\r\nو خواجه بو على سينا رحمه الله مىگويد : اين از بهر آنست كه اخلاط خداوند نزله ، رقيق باشد و اخلاط خداوند طحال غليظ .\r\nعلامات آن ، امّا علامت زكام گرم آنست كه چشم و روى سرخ باشد و آنچه از بينى فرود آيد گرم باشد و تيز و تنك و زرد و بينى را و حلق را بسوزاند و دغدغه كند .\r\nو علامت زكام سرد آنست كه سر و روى گران باشد و آنچه از بينى فرود آيد ، سطبر و سپيد يا كبودفام و اندر هر دو نوع ، آواز گرفته باشد و حسّ بوئيدن باطل .\r\nعلاج آن ، اصل در علاج زكام گرم و سرد آنست كه ماده را بپزاند ، و پختن ماده آنست كه آنچه گرم و رقيق باشد غليظتر مىشود تا بحدّ اعتدال رسد .\r\nو آنچه غليظتر باشد ، رقيق‌تر مىشود تا باعتدال باز آيد .\r\nامّا مادهء رقيق بكشكاب و عناب و سپستان و شراب خشخاش توان پخت . و آنجا كه ماده ، سخت بسيار ، و سخت گرم باشد زود فصد بايد كرد .\r\nو اگر بدان بسيارى و گرمى نباشد ، فصد از پس سه روز بايد كرد ، تا ماده پخته شده باشد .\r\nو اندر زكام گرم و سرد ، بالين پست بايد داشت و بقفا باز نبايد خفت .\r\nو خداوند زكام گرم را سه روز جز كشكاب و شراب خشخاش نبايد داد چنان كه وصف كرده‌اند ، و تا زكام زايل نشود ، حيوان نشايد خورد به هيچ حال .\r\nو اگرچه زكام گرم باشد ، از هواء خنك و باد شمال پرهيز بايد كرد و سر پوشيده بايد داشت و اگرچه تشنه شود آب سرد بسيار نشايد خورد و كمتر بايد خفت خاصه بروز و از پس طعام .\r\nو اگر ماده اندك و رقيق باشد ، گرمابه اندر اوّل زكام سود دارد از بهر آنكه به عرق تحليل پذيرد ، و اگر بسيار باشد زيان دارد از بهر آنكه آنچه رقيق باشد تحليل پذيرد و باقى غليظ و عسر بماند ، لكن اندر آخر كه ماده پخته شده باشد سود دارد .\r\nو آن را كه زكام بسيار افتد ، اندر حال تندرستى گرمابه و عرق آوردن ، بخارها را كه سبب زكام شود به عرق خرج كند .\r\nو موى سر ستردن زودازود و سر خاريدن و شانه كردن همه از جمله اسباب منع زكامست .\r\nو اگر خداوند زكام را\r\n\r\n","description":"","footnote":"","page_name":" 349 ","page_number":357},
  {"content":"\r\n\r\nاندر ميانهء زكام بمسهل حاجت آيد ، مسهل از بنفشه و پر سياوشان و سپستان و تخم خطمى و بيخ خطمى و بيخ سوسن و عناب و خيارشنبر و شيرخشت بايد داد .\r\nو اگر ماده به حلق فرود آيد و خواهد كه باز دارد ، غرغره فرمايند به آب عدس و آب انار و تخم خشخاش و پوست خشخاش و حبّ الآس و اندكى گشنيز خشك در وى پخته ، و اگر گلنار و گل سرخ درافزايند روا باشد ، لكن بحسب حاجت و حكم مشاهده ، مىبايد فزود و مىبايد كاست .\r\nو شربت ، شراب بنفشه و بنفشه بشكر پرورده و شراب زوفا و شراب خشخاش هريك بوقت حاجت و به قدر حاجت .\r\nو باقلى به سركه تر كرده بر آتش افكنند و بخار آن منفذ بينى بگشايد . و بخار سبوس و سركه و صندل سپيد ، و سك و گل سرخ و برگ مورد و شكر طبرزد ، سوختن سود دارد .\r\nو نطول از بابونه و بنفشه و كشك جو و خشخاش و برگ مورد و برگ سيب و آبى و بخار آن سود دارد .\r\nو امّا اندر زكام سرد ، ارزن گرم‌كرده بر سر نهادن ، چنان كه حرارت بقعر دماغ رسد ، و طعام باز گرفتن چندانكه ممكن گردد و بر تشنگى صبر كردن .\r\nو اگر ماهى شور خورند تا تشنگى غالب شود ، بر آن تشنگى صبر كردن سخت سود دارد و زود زايل كند .\r\nو اگر طبع نرم بايد كرد ، حبّى دهند بدين صفت ، بگيرند صبر يك درم ، مصطكى نيم درم ، ربّ سوس دو دانگ ، تخم باديان دو دانگ ، پانيد دو دانگ ، مقل دانگى ، حب كنند به آب كرفس جوشانيده .\r\nو بخار شراب از سنگ آسيا گرم كرده و بخار طبيخ بابونه و اكليل ملك و مرزنگوش ، سود دارد .\r\nو شونيز به سركه تر كرده و بريان كرده و كوفته بوئيدن و انيسون بوئيدن و عود و قسط و كندر و لادن و شونيز سوختن ، سود دارد .\r\nو اندر كشكاب ، انجير و ميويز منقّى و بيخ سوسن و تخم باديان مىپزند و با انگبين ، گر با فانيد دهند .\r\nو اندر شراب زوفا ، ميويز و انجير و حلبه و تخم كرفس و تخم باديان و پرسياوشان و زوفاء خشك و بيخ سوسن اندر پزند .\r\nو معجون زوفا دهند .\r\n\r\nصفت معجون زوفا\r\nبگيرند رب سوس ، زوفاء خشك ، پرسياوشان ، از هر يكى ده درم ، قردمانا ، پلپل از هر يكى سه درم ، مغز بادام طلخ و زراوند گرد و بزر الانجره از هريك پنج درم ، همه كوفته و بيخته بانگبين بسرشند .\r\n\r\n","description":"","footnote":"","page_name":" 350 ","page_number":358},
  {"content":"\r\n\r\nبنفشه بانگبين سازند ، و بنفشه پرورده بانگبين و ماء العسل ، سود دارد .\r\nو سر بصابون شستن سود دارد . و غذا سبوسآب دهند بانگبين و گنجشك بريان‌كرده و كبوتربچهء بريان‌كرده و بشوربا پخته . و تخم كتان بريان كرده و كوفته با انگبين سرشته سود دارد . و حسو كه از گندم سازند نافع باشد .\r\n\r\nگفتار پنجم از كتاب سيم اندر معالجات از كتاب الأغراض الطبية اندر احوال دهان و زفان و لب و دندان و بيماريهاء آن و اين گفتار سه جزو است\r\n\r\nجزو اول از گفتار پنجم از كتاب معالجات اندر بيماريهاء لب و دندان و گوشت بن دندان و گند دهان و اين جزو هفت بابست\r\n\r\nباب اول از جزو اول از گفتار پنجم از كتاب معالجات اندر كوفتگى لب\r\nسبب آن سوء المزاج خشك باشد كه پيوسته مىطرقد و پوست باريك از وى برمىخيزد .\r\nو اگر با آن حرارتى باشد پيوسته مىسوزد و از آب و هواء خنك راحت يابد .\r\nعلاج آن ، هر شب ، ناف و مقعد ، بروغن بنفش چرب كردن و خيار بادرنگ بريده بر هم ماليدن و آن كفك كه پديد آيد ماليدن .\r\nو لعاب اسبغول ، ماليدن و خوردن سود دارد .\r\nو بگيرند موم زرد و روغن گل ، و موم روغن سازند .\r\nو اسفيداج ارزيز و مازو كوفته و نشاسته و كثيرا راستار است كوفته و بيخته ، در موم روغن بسرشند و طلى كنند . و پوست كه زندرون خايهء مرغ باشد با پوست كه زندرون نى باشد بر روى آن نهند و بگذارند .\r\nو اگر شادنج عدسى و زردچوبه و مرداسنگ زيادت كنند روا باشد . و طعام از كشك جو و پايچهء بره و خايهء مرغ نيمبرشت سازند .\r\n\r\nباب دوم از جزو اول از گفتار پنجم از كتاب معالجات اندر باسور لب و گوشت فزونى\r\n\r\n","description":"","footnote":"","page_name":" 351 ","page_number":359},
  {"content":"\r\n\r\nببايد دانست كه گوشت لب با پوست آميخته است و از پوست جدا نيست ، چون گوشت اندامهاء ديگر .\r\nو مزاج و تركيب لب همچون مزاج و تركيب مقعده است .\r\nو مرى و مقعده و رودها بهم پيوستست و از جانب بالا ، لب ، نهايت مرى است و از جانب زير مقعده نهايت روده است .\r\nو بيماريها كه بر مقعده افتد بر لب همان افتد ، چنان كه بر لب كفتگى افتد بر مقعده نيز افتد و كفتگى مقعده را شقاق گويند .\r\nو همچنانكه بر مقعده باسور و گوشت افزونى افتد بر لب نيز افتد . و انواع سوء المزاج نيز بر هر دو افتد .\r\nعلاج آن ، امّا باسور لب را و گوشت فزونى را بردارند و ببرند چنان كه باسور مقعده را بداروهاء تيز بردارند .\r\nو اگر خداوند علت طاقت دارو ندارد ، روغن گاو كهن با دارو بياميزند تا تيزى دارو كمتر شود . و گوشت فزونى كه بر بن دندان پديد آيد ، قلقند و مر بر وى كنند آن را بخورد و نيكو كند .\r\n\r\nباب سيم از جزو اول از گفتار پنجم از كتاب معالجات اندر خوره كه بر لب و گوشت بن دندان افتد\r\nسبب اين علت ، خلط تيز باشد كه گوشت را بسوزد و بخورد .\r\nعلاج آن ، نخست رگ قيفال زنند يا بر پس گردن حجامت كنند .\r\nو اگر حاجت آيد چهار رگ زنند يا آن دو رگ كه زير زفان باشد پس بداروى مسهل استفراغ كنند چون اقراص بنفشه و حب صبر بدين صفت :\r\nصبر دو درم ، هليلهء زرد يك درم ، گل سرخ ، مصطكى از هر يكى دو دانگ ، سقمونيا دانگى و نيم ، كثيرا دو دانگ ، حب كنند به آب كشنه .\r\nو از همه شيرينيها و از گوز و از شير و دوغ پرهيز كنند .\r\nو طعام از غوره و سماق و زرشك و ناردانك و نيشو و تفشيل به آب غوره و عدس .\r\nو اندر اوّل علت ، سماق را بگلاب تر كنند و بدست بمالند و بپالايند و بدان مضمضه كنند .\r\nو شبّ يمانى بر كفچهء آهنين بر آتش نهند تا سرخ شود و به سركه درافكنند پس خشك كنند و نرم بسايند ، ازين شبّ يك جزو با دو جزو نمك طعام بياميزند و بر آن موضع مىكنند .\r\n\r\n","description":"","footnote":"","page_name":" 352 ","page_number":360},
  {"content":"\r\n\r\nو ماهى طريخ نمكسود بر آتش نهند تا سرخ شود و بسوزد پس آن را بكوبند ، يك جزو ازين ماهى و دو جزو گل سرخ بياميزند و بر آن موضع مىكنند .\r\nو اگر گوشت بن دندان كمتر شود ، بگيرند ، كندر ، و زراوند گرد و دم الاخوين و آرد كرسنه و بيخ سوسن راستار است ، بسركهء عنصل و انگبين بسرشند و طلى كنند .\r\nو اگر علت محكم باشد ، اقراص نوشادر با اقراص قلقند و زنگار به كار دارند تا خون بد پاك برود پس بگيرند برگ مورد و پوذنه دشتى و گلنار و گزمازو و مازوء سبز و عاقرقرحا و پوست انار ترش همه را نيم‌كوفته اندر سركه بپزند و بدان سركه ، مضمضه كنند تا گوشت سخت شود و جراحت برويد . و هرگاه كه علت پاك شود ، مرهم اسفيداج طلى كنند تا گوشت برآرد ، و بچيزهاء قابض كه ياد كرده آمدست مضمضه كنند ، تا گوشت نو ، سخت شود .\r\n\r\nباب چهارم از جزو اول از گفتار پنجم از كتاب معالجات اندر سست شدن گوشت بن دندان و علاج آن\r\nنخست ببايد آزد تا خون برود و ببايد مزيدن ، و آنچه برمىآيد مىانداختن و صبر كردن تا خون باز ايستد پس بآبها قابض كه اندر باب گذشته ياد كرده آمدست مضمضه كردن .\r\nو گل سرخ با اقماع و جفت بلوط و گلنار و حبّ الآس و خرنوب نبطى و سماق پاك كرده و سعد و دارپلپل راستار است بكوبند و ببيزند و اندر بن دندانها مىكنند .\r\n\r\nباب پنجم از جزو اول از گفتار پنجم از كتاب معالجات اندر دميدگى دهان و بثرها و ريشها\r\nسبب دميدگى و بثرها كه اندر دهان پديد آيد ، گرمى معده باشد و بخارها كه از وى برآيد و بتازى اين بثرات را قلاع گويند .\r\nو آنچه كهن گردد و به گوشت فرو شود آن را القروح الخبيثه گويند . و مادهء قلاع بعضى را خون باشد و بعضى را صفرا و بعضى را بلغم و بعضى را سودا .\r\nعلامات آن ، آنچه خونى باشد سرخ باشد و با لعاب بسيار باشد و صفرايى ، بزردى ميل دارد و سوزان‌تر باشد و بلغمى ، سپيد باشد و آب دهان بسيار آيد و سوزش نباشد و سودايى ، سياه باشد و درد و سوزش اندك باشد .\r\nعلاج آن ، اين عارض كودكان را بسيار\r\n\r\n","description":"","footnote":"","page_name":" 353 ","page_number":361},
  {"content":"\r\n\r\nافتد و سبب آن بدى شير باشد ، يا مرضعه بدل بايد كرد ، يا شير بصلاح باز بايد آورد بفصد و حجامت و پرهيز .\r\nاگر ماده خونى باشد ، طعام آنچه بدان لايق باشد .\r\nو اگر صفرايى باشد مرضعه را به آب ميوه استفراغى فرمايند به آب انار ترش و شيرين يا شيرخشت يا بمطبوخ هليلهء زرد .\r\nو اندر دهان كودك ، طباشير و گل سرخ و صندل سفيد و آرد عدس و اندكى كافور مىپراكنند .\r\nو اگر بلغمى باشد ، مرضعه را لختى بلغم كم فرمايند كرد و هر بامدادى گلنگبين دهند .\r\nو غذا قليهء آبكامه و قليهء خشك و نخودآب با سعتر و زيره و كرويا .\r\nو اندر دهان كودك اندكى ماميران و سعد و حنّا و شبّ يمانى مىپراكنند .\r\nو اگر سودايى باشد استفراغ سودا كنند و از غذاهاى سودايى پرهيز فرمايند .\r\nو ماميران و سعد و حنا اندر دهان كودك مىپراكنند ، و اگر پراكندن دشوار باشد ، اندر بن دندانها و زفان مالند ، و اگر اندر آب بپزند و دهان كودك بدان آب بشويند ، صواب باشد .\r\nو امّا بزرگتران را استفراغها كنند هم برين قياس .\r\nو اندر قلاع خونى و صفرايى ، شراب خرتوث اندر دهان داشتن و بدان مضمضه كردن سود دارد .\r\nو برگ زيتون و برگ حمّاض و برگ رز و زرك اندر ريختن و مضمضه كردن سود دارد .\r\nو حنا و گزمازو و آرد عدس و گلنار و طباشير و سماق سوده اندر دهان مىپراكنند .\r\nو آنجا كه صفرا غالب‌تر باشد ، صندل و گشنيز خشك و كافور و تخم خرفه زيادت كنند . و آنجا كه لعاب بسيار افتد ، مازو و برگ عنب الثعلب خشك كرده و اندر گلاب حل كرده يا اقاقيا بگلاب حل كرده يا حضض به سركه پخته ، آن سركه اندر دهان گرفتن ، و حضض بدين صفت كرده قلاع سفيد و سرخ را سود دارد .\r\nو قلاع بلغمى كهن را برگ زيتون و اقاقيا از هر يكى ده درم ، شبّ يمانى و قلقطار از هر يكى درمى و نيم ، ايرسا دو درم ، سعد دو درم ، زعفران ، كبابه از هر يكى چهار دانگ بسايند و به كار دارند .\r\nو قلاع سودائى را بگيرند زرنيخ سرخ ، عاقرقرحا ، مر ، شبّ يمانى ، ايرسا ، نوشادر ، از هر يكى راستار است ، بقطران بسرشند و اندر صرّهء بندند و به گل\r\n\r\n","description":"","footnote":"","page_name":" 354 ","page_number":362},
  {"content":"\r\n\r\nدرگيرند و به آتش اندر نهند تا بسوزد ، و بسايند و به كار دارند . و از پس آن داروها ، دهان را به سركه ، كه حبّ الآس و گزمازو اندر وى پخته باشند بشويند و بدان مضمضه كنند .\r\n\r\nباب ششم از جزو اول از گفتار پنجم از كتاب معالجات اندر آب آمدن از دهان\r\nاسباب آب آمدن اندر خواب از دهان ، بسيارى رطوبت باشد اندر معده گرم ، يا حرارتى عارضى كه رطوبتها را كه حوالى كام و زفان باشند تحليل كند ، چون حرارت روده يا سردى معده و بسيارى رطوبت رقيق اندر وى .\r\nعلامات آن ، اما علامت گرمى معده آنست كه غذا و داروى گرم احتمال نكند .\r\nو علامت بسيارى و رقيقى رطوبت آنست كه با گرمى معده تشنگى كمتر باشد ، و اندر تدبيرهاء ترىفزاينده رنج بيند .\r\nو علامت حرارت عارضى آنست كه چون تسكينى كنند ، باز ايستد .\r\nو علامت سردى و ترى معده آنست كه طعامها و داروهاء خشك موافق افتد ، و از قى منفعت يابد .\r\nعلاج آن ، خداوند معده گرم را رگ باسليق بايد زد و شرابها و غذاهاء خنك فرمودن .\r\nو خداوند معدهء سرد و تر را قى فرمودن و هر هفته ايارج فيقرا دادن با نمك هندى و انيسون و نانخواه تركيب كرده ، پس ترياق بزرگ و گوارشها دادن .\r\nو غذا قليهاء خشك و گوشت بريان‌كرده با سير و خردل و پلپل و زيره و نانخواه .\r\nو هر شب يا هر بامداد اندكى نان خشك با آبكامه بخورد .\r\nو خداوند معدهء سرد و گرم را هر بامداد يك دسته برگ كسنه با يك درم نمك درشت و از پس آن پنج درم اطريفل كوچك دادن ، سود دارد . و الله اعلم .\r\n\r\nباب هفتم از جزو اول از گفتار پنجم از كتاب معالجات اندر ناخوشى بوى دهان\r\nسبب ناخوشى بوى دهان رطوبتى باشد عفن ، و آن عفونت يا از بيخ دندانها باشد ، يا اندر گوشت بن دندان ، يا مزاج سطح دهان ، اعنى پوست زندرون دهان تباه باشد و گرم ، چنان كه رطوبت دهان را از حال بگرداند ، يا آن عفونت اندر معده باشد .\r\nو مادهء عفونت\r\n\r\n","description":"","footnote":"","page_name":" 355 ","page_number":363},
  {"content":"\r\n\r\nيا خلط صفرا باشد يا بلغم .\r\nو باشد كه عفونت اندر شش افتد ، چنان كه خداوند سل را افتد .\r\nعلامات آن ، آنجا كه سبب مزاج سطح دهان باشد ، بامداد و هروقت كه يك ساعت دهان بر هم نهاده دارند ، رطوبت دهان او زرد شود و لزج و ناخوش‌بوى .\r\nو هروقت كه مسواك كند و دهان بشويد ناخوشى زايل شود .\r\nو آنچه كه سبب اندر بيخ دندان باشد ، همچنين باشد ، هرگاه كه غرغره كند و خلال كند و مادهء عفونت پاك كند ، دهان خوش‌بوى گردد و باز معاودت كند .\r\nو اگر ماده گرم است دندانها زرد باشد ، و اگر سردست يا بكبودى گرايد يا بسبزى . و آنجا كه سبب اندر بن گوشت بن دندان باشد ، گوشت سست باشد و ناخوشى بمسواك زايل شود و باز معاودت كند .\r\nو آنجا كه سبب اندر معده باشد از سوء الهضم و آروغ ترش يا گنده خالى نباشد .\r\nو آنجا كه سبب اندر شش باشد علت سل بر آن گواهى دهد .\r\nعلاج آن ، آن را كه سبب ، مزاج سطح دهان باشد يا سبب اندر بيخ دندانها باشد يا اندر گوشت بن دندان ، نخست رگ قيفال بايد زد ، يا چهار رگ زدن ، يا رگ زير زفان زدن ، يا بر گردن حجامت كردن .\r\nو پيوسته دهان به سركه و بگلاب شستن و بسركهء عنصل و سكنگبين مضمضه كردن .\r\nو بامداد و شبانگاه مسواك و خلال كردن و سنونى به كار داشتن . و تن را بمطبوخ هليله پاك كردن . و هر ساعت عاقرقرحا و فوفل و صندل و گزمازو خاييدن .\r\nو آن را كه عفونت بگوهر دندانها باز دهد ، دندان بتراشند ، و اگر دندان جمله سياه شده باشد ، بركشند .\r\nو آن را كه سبب گرمى معده باشد ، شفتالو و زردآلو رسيده و نيم‌رسيده و خربزه ناشتا خوردن سود دارد ، و اگر وقت رسيدن آن نباشد ، كشتهء آن تر مىكنند ، و آن را و آب آن را مىخورند .\r\nو پست جو اندر آب سرد با شكر خوردن سود دارد .\r\nو غذا چون غوره و سماق و زرشك و مانند آن كند .\r\nو آن را كه اندر فم معده رطوبتى تباه باشد ، نخست قى بايد كرد ، پس ايارج فيقرا با اطريفل مركّب كند و مىخورد هر هفته يك بار .\r\nو اگر پيوسته اطريفل كوچك به كار دارند ، سود دارد .\r\nو اگر معده سرد و بلغمى باشد ، از پس قى ، حب الايارج دهند بدين صفت : ايارج فيقرا يك مثقال ، تربد يك درم ، نمك هندى\r\n\r\n","description":"","footnote":"","page_name":" 356 ","page_number":364},
  {"content":"\r\n\r\nو قرنفل و انيسون و زنجبيل و نانخواه از هر يكى دو دانگ و هر بامداد مورد و ميويز دانه بيرون كرده و كوفته و بهم سرشته بدهند مقدار سه درم .\r\nو شراب افسنتين و نقيع صبر و ميبه سود دارد .\r\nو آن را كه مزاج سطح دهان نيز سرد باشد ، پوست ترنج و عود خام و مصطكى و خيربوا و كبابه و گوزبوّا و فلنجمشك و سعد و سذاب مىبايد خاييد .\r\nو اگر سبب قوى باشد و بدين زايل نشود ، بن دندانها بصبر و مر مىبايد ماليدن يا باقراص زعفران و اقراص زرنيخ مىبايد شست ، و بشخار تنها ، گر بانگبين آميخته بمالند ، عفونت را ببرد و گوشت پاكيزه بروياند .\r\n\r\nصفت سنونى كه گوشت بن دندانها سخت كند ، و بوى دهان خوش كند ، و دندان را پاك و سپيد كند ، و خون آمدن باز دارد\r\nبگيرند ابهل ، مازوء سبز سوخته و اندر سركه كشته ، شبّ يمانى گرم كرده و اندر سركه كشته ، كفك دريا و سفال چينى و مسحقونيا و شخار و نمك اندرانى ، عدس سوخته ، جو نيم‌سوخته ، از هر يكى سه درم ، سنبل و گزمازو و حبّ الآس از هر يكى دو درم ، عاقرقرحا پنج درم ، پوست بيخ كبر و سعد از هر يكى سه درم ، عود سوخته پنج درم ، گلنار ، دانهء هليلهء زرد و ترشو و سماق از هر يكى چهار درم ، همه بكوبند و ببيزند و بياميزند و به كار دارند .\r\n\r\nصفت حبّى كه پيوسته اندر دهان دارند\r\nخيربوا و قاقله و فوفل و كافور و صندل سفيد و قرنفل و دارچينى و خولنجان از هر يكى درمى ، مشك دو دانگى ، همه بكوبند و بيزند و بربّ سيب يا برب آبى يا بميبه بسرشند و حبّ كنند نافع باشد . و الله اعلم .\r\n\r\nجزو دوم از گفتار پنجم از كتاب معالجات از كتاب اغراض اندر احوال زفان و بيماريهاء آن و اسباب و علامات و علاج آن و اين شش بابست\r\n\r\nباب اول از جزو دوم از گفتار پنجم از كتاب معالجات اندر سستى و استرخاء زفان\r\nببايد دانست كه سبب سستى زفان و ديگر اندامها رطوبت باشد و آن رطوبت يا رقيق باشد و با خون آميخته\r\n\r\n","description":"","footnote":"","page_name":" 357 ","page_number":365},
  {"content":"\r\n\r\nو يا غليظ باشد ، و بسيار و بر خون غالب .\r\nعلامات آن ، اگر رطوبت رقيق باشد و با خون آميخته ، رنگ زفان بر حال خويش باشد و آب دهان بسيار باشد .\r\nو اگر غليظ باشد زفان سخت گران باشد و رنگ زفان سپيد و آب دهان كمتر .\r\nعلاج آن ، آنجا كه رطوبت خاصه باشد اندر زفان ، بغرغره و مضمضه زايل شود .\r\nو آنجا كه بشركت دماغ باشد ، نخست بايارج فيقرا و حبّ صبر و مانند آن ، استفراغ بايد كرد .\r\nو غرغره از جهت رطوبت رقيق ، بسكنگبين ساده و سكنگبين بزورى و طبيخ دارشيشعان و گل سرخ و فقّاح اذخر بايد كرد ؛ و از جهت رطوبت غليظ از سعتر و حاشا و خردل و ميويزج و عاقرقرحا و كندش و نوشادر و پوست بيخ كبر و سركهء عنصل و آب كامهء بزورى سازند .\r\nو شليثا و مثروديطوس و دحمرثا و سجزينا اندر بن زفان ماليدن و خوردن ، سخت نافع بود .\r\n\r\nباب دوم از جزو دوم از گفتار پنجم از كتاب معالجات اندر تشنج زفان و علاج آن\r\nتشنج زفان ، همچون تشنج اندامهاى ديگرست و سبب همان .\r\nو تشنج يا امتلايى است يا خشك .\r\nامّا علاج تشنج كلى ، اندر علاج بيماريهاء عصبهاء حسّ و حركت ياد كرده آمدست و علاج خاصّه زفان آنست كه اگر تشنج امتلايى باشد بر پس گردن ضمادهاء محلّل برمىنهند ، چون ضمادى كه از بابونه و حلبه و اكليل ملك و شبت و مرزنگوش خشك سازند .\r\nو غرغره فرمايند بطبيخ حلبه و انجير يا بروغن بابونه و مانند آن ، و اين روغنها اندر دهان گرفتن .\r\nو از روغن سذاب يا از روغن گوز يا از روغن دانهء زردآلو طلخ حلوا سازند با حلبه و تخم باديان و انگبين و از آن حلوا بخورد و بر پس گردن نهند .\r\nو اگر تشنج خشك باشد ، ضماد از بنفشه و خطمى و بابونه و پيه بط و موم صافى و روغن بنفش سازند . و شير خر و روغن بنفش و روغن مغز كدو و روغن بادام مىدهند و بدان غرغره مىكنند ، و اندر دهان مىدارند نيم‌كوفته .\r\n\r\n","description":"","footnote":"","page_name":" 358 ","page_number":366},
  {"content":"\r\n\r\n\r\nباب سيم از جزو دوم از گفتار پنجم از كتاب معالجات اندر آماس زفان و علاج آن\r\nآماسهاى زفان و غير زفان خالى نباشد از آنچه مادهء آن يا خون باشد يا صفرا يا سودا يا بلغم .\r\nو آماس خونى ، سرخ باشد و گرم و با ضربان . و صفرايى بدان سرخى نباشد ، لكن بزردى گرايد و خلنده و سوزاننده باشد ، و بدان زفتى نشود .\r\nو بلغمى سپيد باشد و سرد و بزرگ و نرم و گران و درد كمتر و سودايى كبودفام باشد و سخت باشد .\r\nو اگر كسى را افيون دهند يا سماروغ خورد ، زفان بياماسد .\r\nعلاج آن ، امّا آنچه سبب آن خوردن سماروغ و غير آن باشد ، علاج آن در باب علاج زهرها ياد كرده آيد .\r\nو اندر آماس خونى ، نخست رگ قيفال بايد زد ، پس بمطبوخ هليله و شاهتره ، استفراغ بايد كرد . و اندر ابتداء هر دو نوع ، آب گشنيز تر و آب كوك و آب عنب الثعلب و گلاب اندر دهان مىدارد و مضمضه مىكند .\r\nو عدس مقشّر و گل سرخ و بيخ سوسن و انار پوست و كشك جو اندر آب بجوشانند و بدان مضمضه مىكنند .\r\nو اگر به چيزى پزاننده حاجت آيد ، حلبه و انجير اندر آب بپزند و شير تازه با انگبين بياميزند و بدان مضمضه كنند ، و اندر آخر ، همه آماسهاء گرم و سرد را سود دارد .\r\nو اگر آماس كند و پالودن گيرد ، بماء العسل و كشكاب با عسل مضمضه مىكنند تا بشويد و پاك كند ، پس علاج قلاع كنند .\r\nو اگر آماس بلغمى باشد ، نخست بحبّ ايارج و قوقايا استفراغ كنند . و بيخ سوسن و ميويز و حلبه و انجير بستى بپزند و بپالايند و بدان مضمضه كنند ، و ماء الاصول دهند و بدان غرغره فرمايند .\r\nو اگر آماس سوداوى باشد ، تن از خلطهاى سوداوى پاك بايد كرد ، و پيوسته آب گشنيز تر يا آب كوك يا مانند آن چيزى خنك اندر دهان داشتن تا آماس زيادت نشود .\r\nو اگر آماس ، سرطان شود و بزرگ باشد چنان كه دهان باز ماند ، جز آنكه زفان از بن ببرند تا از آن برهند ، آن را ديگر علاجى نباشد .\r\n\r\nباب چهارم از جزو دوم از گفتار پنجم از كتاب معالجات اندر گرانى زفان و خلل كه اندر سخن گفتن باشد\r\nاسباب گرانى زفان ، يا استرخاء عضلهاء اوست ، يا تشنج ، يا آماس يا قلاع يا فضله كه اندر آخر سرسام از دماغ\r\n\r\n","description":"","footnote":"","page_name":" 359 ","page_number":367},
  {"content":"\r\n\r\nبعضلهاى زفان فرود آيد ، يا خشكى كه از تبهاى محرقه اندر عضلهء زفان تولّد كند بسبب تحليل رطوبت اصلى . و بسيار باشد كه عضلهاء حنجره مسترخى شود يا تشنج كند و بدان تشنج آواز دادن و آغاز كلمتها ، دشوار گردد .\r\nعلاج آن استرخا و علاج تشنج امتلايى و تشنج خشك و علاج قرحه و خوره و علاج آماس ، جمله ياد كرده آمدست .\r\nو علاج فضله كه اندر آخر سرسام بعضله زفان فرود آيد ، علاج آماس است .\r\nو علاج خشكى كه بسبب تحليل رطوبت اصلى تولّد كند اندر آخر تبهاء محرقه ، علاج تشنج خشك است . و علاج حنجره ، علاج زبانست ، الّا آنكه علاج زفان ، مضمضه است و علاج حنجره ، غرغره .\r\nو ديگر آنكه هروقت كه سخن آغاز خواهد كرد ، نخست دم باز كشد و مددى از هوا بستاند تا حنجره را بقوّت بتواند جنبانيد .\r\n\r\nباب پنجم از جزو دوم از گفتار پنجم از كتاب معالجات اندر ضفدع كه بر زفان پديد آيد\r\nضفدع ، غدّه سخت باشد كه اندر زير زفان پديد آيد و اين علت را اين نام از بهر آن نهادند كه لون او آميخته است از لون زفان و سبزى و رنگها همچون لون ضفدع .\r\nو ضفدع را اندر خراسان وق گويند ، و غوك نيز گويند .\r\nعلاج آن ، داروهاء تحليل‌كننده برمىبايد نهاد ، چون نمك و سركه و نوشادر و زنگار و زاك .\r\nو اگر بدين زايل نشود ، داروهاء قوىتر از داروهاء قلاع بربايد نهاد ، و رگ زير زفان زدن .\r\nو كودكان را سعتر و انارپوست و نمك برنهند و اندر زير زفان مالند و زاك سوخته و سورنجان بسپيده خايهء مرغ بسرشند و طلى كنند .\r\n\r\nباب ششم از جزو دوم از گفتار پنجم از كتاب معالجات اندر علاج ملاژه و اسباب آن\r\nملاژه لغت شهر منست و بتازى اللهاة گويند .\r\nو بيمارى آن آماسى باشد كه اندر وى پديد آيد بسبب نزلهء كه از دماغ به دو فرو آيد ، يا مسترخى گردد و بر سر حنجره و حلق بنشيند .\r\nو مادهء آماس ملاژه ، مادهء آماس زفان باشد ، و علامتها همان ليكن اينجا\r\n\r\n","description":"","footnote":"","page_name":" 360 ","page_number":368},
  {"content":"\r\n\r\nغرغره ، و دارو اندر دميدن و ملاژه را بدارو برداشتن صواب‌تر ؛ و آنجا مضمضه و اينجا داروى قابض با محلّل آميخته باشد ، تا قابض ماده را از آمدن باز مىدارد و محلّل آن را كه حاصل باشد تحليل مىكند ، چون سكنگبين با آب گرم آميخته و چون شراب خرتوث و آب گشنيز تر كه اندر هر دو قوّت باز گردانيدن است و هم قوت تحليل .\r\nو آنجا كه به چيزى قابض حاجت آيد ، رب گوز و طبيخ سماق و خرنوب و گلنار و گل سرخ به كار دارند .\r\n\r\nصفت داروئى كه اندر دمند\r\nبگيرند زردچوبه و برگ سوسن و گلنار و گزمازو و صندل سپيد و سماق و عدس مقشّر ، همه كوفته و بيخته اندر انبوبهء كنند و اندر دمند .\r\nو اگر از چيزى قابض رنجى و فشردنى باشد ، بعصارهء برگ خرفه يا به شراب خرتوث ، غرغره فرمايند .\r\nو اگر ماده بلغمى باشد ، داروئى كه اندر دمند از نوشادر و سعتر و عاقرقرحا ، پلپل ، دارپلپل ، سماق ، ربّ سوس ، زعفران ، زردچوبه ، هليلهء زرد ، شبّ يمانى ، مازو ، حنّا ، حضض ، قاقله ، قصب الذريره ، زرنيخ سرخ ، و قسط سازند .\r\nو سرگين سگى كه او را سه روز جز استخوان نداده باشند ، و خطّاف سوخته را اندرين باب خاصيتى عظيم است و منفعتى بزرگ ، اگر ازين هر دو با اين داروها بياميزند اجزاء متساوى ، سخت سودمند بود .\r\nو اگر اين ملاژه مسترخى شود و حرارتى باشد آن را بصندل و گلنار و گل و كافور ، به شراب خرتوث سرشته دارند .\r\nو اگر حرارتى نباشد ، بنوشادر و مازو بردارند ؛ مازو يك عدد ، نوشادر دانگى و بآبكامه و خردل غرغره كنند ، يا بنمك آب طلخ .\r\nو ملاژه كودكان بمازو و سركه بردارند ، مازو را به سركه بسايند و بر پيش سر او طلى كنند بر آن موضع كه بتازى يافوخ گويند ؛ از بهر آنكه اصل ملاژه بدان گوشت پيوسته است كه از گرداگرد اوست ، آن را بتازى النغنغه گويند ، و بغشا كه بر ظاهر قحف دماغ پوشيده است و به پوست سر .\r\nهر گاه كه داروى قابض بر پوست سر نهند پوست ملاژه بدين علاجها نيك نشود ، ملاژه را ببايد بريد ، و از بريدن آن خطرى بزرگست ، اندر آن احتياط بايد كرد ، چنان كه اندر ذخيرهء خوارزمشاهى ياد كرده آمدست .\r\n\r\n","description":"","footnote":"","page_name":" 361 ","page_number":369},
  {"content":"\r\n\r\n\r\nجزو سيم از گفتار پنجم از كتاب معالجات از كتاب اغراض اندر احوال دندان و اسباب و علامات و علاج آن و اين هفت باب است\r\n\r\nباب اول از جزو سيم از گفتار پنجم اندر آنك گوهر دندان چيست و مادّهء آن از كجاست\r\nبعضى طبيبان گفته‌اند كه گوهر دندان استخوانست ، از بهر آنكه سختست و خشك و شكننده ، و از سودن و تراشيدن حس الم نيابد .\r\nو بعضى گفته‌اند كه عصب است ، از بهر آنكه حس سرد و گرم و حس ضربان و درد و خارش همى يابد ، و از ترشى كند شود و اين كندى خدر اوست ، و خدر ، عصب را باشد .\r\nو درست آنست كه گوهر دندان استخوانست و سردى و خشكى بر وى غالبست ، و شاخها از عصب دماغى به دو پيوسته است و در بيخ او پراكنده ، حسّ درد و ضربان و حس سرد و گرم بدان يابد .\r\nو خلافى ديگر است اندر آنكه مادهء دندان در اصل آفرينش از تخم مادر و پدرست ، و گروهى ديگر گفته‌اند كه از غذا مىرويد .\r\nو سبب اختلاف آنست كه هرچه از تخم مادر و پدر باشد ، بچه با آن زايد ، و اگر پارهء از آن برود ، بدل آن باز نيايد ، چون استخوان و پى و رگ و غشا ؛ و هرچه از غذا رويد ، اگر لختى از آن برود ، باز برويد ، چون گوشت و پيه .\r\nاين قوم كه گفتند كه از تخم مادر و پدرست ، مىگويند اگر از غذا رستى ، بايستى كه دندانى كه اندر بزرگى بيفتد يا بشكند باز برآمدى ، چون مردم كه بسببى لاغر شود باز فربه شود .\r\nو آن گروه كه گفتند از غذا مىرويد ، مىگويند كه اگر از تخم مادر و پدر بودى بايستى كه بچه با دندان برآمدى ، و آنچه بيوفتادى باز برنيامدى .\r\nو درست آنست كه مادهء دندان در اصل آفرينش از تخم مادر و پدرست و اندر استخوان فك كه دندان از وى برنيامدست ، آماده نهادست ليكن با آنكه ماده آماده نهادست ، آفريدگار تبارك و تعالى طفل را بىدندان آفريد ، از بهر آنكه غذاء او نخست شير است ، و او را از بهر شير بدندان حاجت نيست .\r\nو نيز فكهاء او كه دندان از وى\r\n\r\n","description":"","footnote":"","page_name":" 362 ","page_number":370},
  {"content":"\r\n\r\nبرآمده است در خورد اندامهاء او باشد ، كوچك و ضعيف و نازك .\r\nو اگر طفل را باوّل آفرينش دندان آفريده شدى ، يا در خورد او بودى ، ضعيف و نازك ، يا قوى بودى ؛ اگر ضعيف و در خورد او بودى ، پس ضعيف بايستى تا درخور او آمدى ، و اگر قوى بودى ناسازنده بودى پس از روى حكمت اوليتر آن بود كه مايهء دندانها آماده باشد تا از پس مدّتى كه استخوانها بزرگتر و محكم‌تر شود و از بهر غذا بدندان حاجت آيد ، دندان برآيد .\r\nو سبب افتادن دندان بهفت سالگى آنست كه دندانهاء نخستين ضعيف باشد ، طبيعت بفرمان آفريدگار تبارك و تعالى بر سبيل تسخير آن را بفكند و ديگر قوىتر كه قوّت و طاقت كار همه عمر دارد ، برآرد .\r\nو نيز معلومست كه چون طفل هفت‌ساله شد ، استخوانهاء اندامهاء او بزرگ شود ، جاى بيخ دندانها بضرورت فراخ گردد ، و دندانها جنبان شود و بيوفتد ، و بديگر قوىتر حاجت آيد .\r\nحكم ايزدى آن اقتضا كرد كه ماده آماده باشد تا طبيعت بوقت حاجت خويش ، ديگر برآرد محكم‌تر باذن اللّه عز و جل .\r\nو آنچه بعضى مردمان مىگويند كه بعضى پيران درازعمر را دندانهاء افتاده باز مىبرآيد ، عجب نيست ، لكن شخصى را مادهء دندانها تمامتر افتد ، چنان كه ماده انگشتها ، و چنان كه بعضى را دندان فزونى برآيد آن را بتازى الشاغيه گويند .\r\nو بعضى را از پس بلوغ ، دندان خرد برآيد ، از آن ماده باشد و الله اعلم و احكم .\r\n\r\nباب دوم از جزو سوم از گفتار پنجم از كتاب معالجات اندر درد دندان و علاج آن\r\nاسباب درد دندان ، انواع سوء المزاج است با ماده و بىماده و درد كه سبب آن سوء المزاج با ماده باشد ، يا بسيارى ماده باشد ، يا بدى و تيزى يا غليظى و بادناكى .\r\nو بسيار باشد كه اندر گوهر دندان و بيخ آن كرم تولد كند .\r\nو نيز باشد كه اندر تب حاده و تب محرقه ، بسبب مشاركت همه اندامها ، دندان درد كند ، و آن را سبب ، غايت تيزى تب باشد .\r\nو سبب خورده شدن و شكستن ، مادهء تيز باشد كه به دو فرو آيد يا ماده ترش .\r\nو گاه باشد كه سبب درد دندان ، گوهر دندان باشد ، و گاه باشد كه اندر گوشت بن دندان باشد ، و اندر عصبها و رگها كه بدندان پيوستست .\r\n\r\n","description":"","footnote":"","page_name":" 363 ","page_number":371},
  {"content":"\r\n\r\nعلامات آن علامتهاء سوء المزاج و علامتهاء مادتها اندر همه بابها يكى باشد ، هر جاى بازگفتن دراز گردد .\r\nامّا اگر دندان كند شود يا آماس گيرد ، يا خورده شود ، يا رنگ بگرداند ، نشان آن باشد كه ماده اندر گوهر دندانست .\r\nو اگر درد اندر يك نيمهء فك و ردهء دندان باشد و حس ضربان همى يابد ، ماده اندر عصبها باشد كه بدندان پيوستست .\r\nو سبب حسّ ضربان ، حركت شريانست كه به دو نزديكست و به بيخ او پيوستست .\r\nو اگر ماده رقيق باشد ، منفعت دارو زود پديد آيد ، و اگر غليظ باشد درد با گرانى باشد ، و منفعت دارو دشوار پديد آيد .\r\nو اگر ماده بادناك باشد ، درد خلنده و با تمدّد باشد و از جاى بجاى مىگردد .\r\nو اگر ماده اندر گوهر دندان باشد ، چون دندان بركنند درد زايل شود .\r\nو اگر اندر عصب باشد ، هم ممكن است كه زايل شود ، از بهر آنكه جاى بر ماده ، فراخ گردد .\r\nو اگر ماده اندر گوشت بن دندان باشد ، بدانچه بركنند ، درد زايل نشود .\r\nعلاج آن ، اگر درد بمشاركت دماغ باشد ، نخست باستفراغ مشغول بايد بود ، بفصد يا باسهال .\r\nو مسهل چون اقراص بنفشه دهند ، و حبّ ايارج و حبّ قوقايا ، و حبّ شبيار .\r\nو نخست به آب گرم و سرد بيازمايند ، اگر به آب سرد ساكن مىشود ، فصد كنند .\r\nو به سركه و گلاب مضمضه كنند و برگ مورد تر اندر سركه بپزند ، و زيتون اندر آب عنب الثعلب ، و حبّ الآس اندر سركه بپزند و بدان مضمضه كنند .\r\nو رگ زير زفان با چهار رگ بزنند ، يا ديوچه كه بتازى العلق گويند برافكنند ، يا زير زنخدان حجامت كنند .\r\nو عاقرقرحا و اندكى كافور اندر بن دندان كنند .\r\nو اگر از درد بىطاقت شود ، فلونيا برنهند يا افيون اندر روغن گل بپزند و پنبه‌پارهء بدان چرب كنند و بر دندان نهند .\r\nو اگر به آب گرم ساكن شود ، تكميد كنند بگاورس و نمك گرم .\r\nو تخم باديان بخايند ؛ و عاقرقرحا و پوذنه و سعتر و زرنباد و گلنار و شحم حنظل اندر سركه بجوشانند و بدان مضمضه كنند .\r\nو سجزينا و ترياق اربعه بخورند و اندر بن دندان نهند .\r\nو اگر دندان كاواك باشد ، سجزينا و ترياق بزرگ و ترياق اربعه و شونيز بريان كرده و به سركه سوده اندر كاواكى نهند و عاقرقرحا كوفته و با بيرزد سرشته اندر نهند .\r\nو اگر اندر بن\r\n\r\n","description":"","footnote":"","page_name":" 364 ","page_number":372},
  {"content":"\r\n\r\nدندان كرم بود ، تخم گندنا و تخم فنك كه بتازى بزر البنج گويند راستار است بكوبند و با موم بسرشند و دود كنند و دهان زبر آن دارند تا دود بدندان برآيد .\r\nو بيخ حنظل و تخم آن دود كردن ، سود دارد .\r\n\r\nباب سيم از جزو سيم از گفتار پنجم از كتاب معالجات اندر جنبيدن و سستى دندانها\r\nسبب جنبيدن و سستى دندان ، يا بسيارى رطوبت باشد اندر بيخ دندان ، يا سوء المزاج خشك و لاغر شدن دندانها ، چنان كه پيران و ناقهان را افتد ، يا گوشت بن دندانها خورده شود ، يا زخمى و آسيبى رسد .\r\nعلامات آن ، آنجا كه سبب ، بسيارى رطوبت باشد ، دندانها فربه باشد و سببهاء ديگر خود ظاهر باشد و سبب ، علامت باشد .\r\nعلاج آن ، از بسيار گفتن و چيزى سخت خاييدن پرهيز كند و آن را بدست و زفان نجنباند .\r\nو اگر سبب ، بسيارى رطوبت باشد سكبينج و برگ سرو اندر آب بپزند و بدان آب مضمضه كنند .\r\nو بگيرند سماق و پوست انار ترش و ميان هليلهء زرد ، و سك و گل سرخ و گلنار و گزمازو و شبّ يمانى راستار است كوفته و بيخته اندر بن دندانها كنند .\r\n\r\nباب چهارم از جزو سيم از گفتار پنجم از كتاب معالجات اندر تغيّر لون دندان\r\nسبب تغيّر لون دندان ، يا بخارى باشد كه بر ظاهر نشيند و دندان بدان آلوده شود ، يا خلطى بد اندر گوهر دندان گذر يابد و غذاء او گردد .\r\nعلاج آن ، بخارها را بمسواك و سنون زايل كنند .\r\nو اگر بخارها بافراط باشد ، نخست استفراغها كنند بايارج فيقرا و قوقايا و حبّ صبر ، پس سنون به كار دارند .\r\nصفت سنون : بگيرند سعتر پنج درم ، سنبل دو درم ، پلپل ، قسط ، زراوند گرد از هر يكى سه درم ، كفك دريا ، مسحقونيا ، شخار ، سنباده ، نمك هندى از هر يكى دو درم ، بكوبند و ببيزند و به كار دارند .\r\nاگر دندان سياه شود ، بگيرند قنبيل ده درم ، پلپل چهار درم ، حماما سه درم ، ساذج هندى دو درم ، مازوى سوخته از هر يكى دو درم\r\n\r\n","description":"","footnote":"","page_name":" 365 ","page_number":373},
  {"content":"\r\n\r\nبكوبند و ببيزند و به كار دارند و اندر بعضى نسختها بعوض مازو ، حضض سوخته است .\r\n\r\nباب پنجم از جزو سيم از گفتار پنجم از كتاب معالجات اندر ضعيفى و كند شدن و آب گذاشتن دندان\r\nآب گذاشتن دندان حالى است كه اگر طعام و شراب گرم يا سرد باشد به دو باز آيد ، طاقت آن ندارد ، و چيزى دشوار تواند خاييدن .\r\nو سبب ، ترشيهاء بسيار باشد و چيزهاء سخت شكستن .\r\nعلاج آن ، دندان بر نان گرم و خايهء مرغ گرم نهادن و بر مغز فندق و مغز بادام طلخ و مغز گوز گرم نهادن ، و حب الغار و زراوند طويل و شبّ يمانى اندر بن دندانها ماليدن ، و بايارج فيقرا مسواك كردن . و اگر بدين كفايت نشود ، ترياق بزرگ و روغن بلسان ماليدن .\r\nو كندى دندان را اين همه سود دارد .\r\nو برگ خرفه و تخم آن و برگ باذروج خاييدن و شير خر و زيت انفاق نيم‌گرم مضمضه كردن ، سود دارد .\r\nو موم زرد خاييدن نافع بود .\r\n\r\nباب ششم از جزو سيم از گفتار پنجم از كتاب معالجات اندر تدبير دندان كودكان اندر وقت برامدن و تدبير دندانى كه ببايد افكندن و علاج آن\r\nاما تدبير دندان كودك آنست كه آن موضع را به چيزى نرم و چرب مالند تا به آسانى برآيد ، چون پيه بط و پيه مرغ و مسكه و مغز خرگوش پخته .\r\nو سر و گردن و بناگوش و حوالى زنخدان او چرب دارند .\r\nو دندانى را ببايد افكند ، نخست گوشت بن دندان را ببايد آزد و پس دارو برنهادن ازين نوع : بگيرند پوست درخت توث و عاقرقرحا و بكوبند و ببيزند و به سركه مىسايند و اندر آفتاب مىدارند مدتى ، و هر روز سه بار طلى مىكنند ، چنان كه بديگر دندانها نرسد .\r\nو عاقرقرحا و بيخ قثاء الحمار هم برين صفت بسايند و به كار دارند .\r\n\r\nباب هفتم از جزو سيم از گفتار پنجم از كتاب معالجات اندر تدبير نگاه داشتن دندان تا درست بود\r\nتدبير نگاه داشتن دندان از بسيار وجه است . يكى آنست كه از تخمه و تباه شدن طعام اندر معده پرهيز كنند\r\n\r\n","description":"","footnote":"","page_name":" 366 ","page_number":374},
  {"content":"\r\n\r\nو چيزهاء كه زود اندر معده تباه شود ، چون شير و جغرات و ماهى شور و شيرينيها كه بخار آن بدست .\r\nو اندر طعام خوردن ترتيب نگاه دارند .\r\nو آنچه لطيف‌تر و رقيق‌تر و زودگوارتر باشد ، نخست خورند ، و آنچه غليظتر باشد پس از آن خورند ، از بهر آنكه آنچه لطيفست زود گوارد ، اگر پيش از آن چيزى غليظ خورده شده باشد ، اين لطيف و گوارنده بر سر آن غليظ ناگوارنده باستد و تباه شود و آن غليظ را تباه كند .\r\nو از پس رنج و رياضت چيزها نازك چون ماهى تازه و شير نشايد خورد ، از بهر آنكه معده گرم شده باشد آن را زود تباه كند ، و از وى بخارى تباه برخيزد .\r\nو قى كردن بسيار عادت نكند خاصه اگر آنچه برآيد ترش باشد .\r\nو از ترشيها كه دندان را كند گرداند ، و از چيزهاء علك چون ناطف و مانند آن خاييدن كه دندان را برنجانند ، و از چيزها كه گوشت بن دندان را تباه كند ، چون گندنا و گوز و خرما و شير و مانند آن ، و از چيزهاء گرم از پس سرد و سرد از پس گرم ، پرهيز كند .\r\nو از پس طعام خلال كند و ميان دندانها پاك كند ، و اندر خلال كردن چندان استقصا نكند كه گوشت بن دندان را برنجاند .\r\nو هر بامداد مسواك كند ، و اندر مسواك نيز چندان استقصا نكند كه جلاء دندان را ببرد و روى دندان درشت كند .\r\nو مسواك از چوب نرم و طلخ كند .\r\nو هر وقت كه قى كند نخست دندانها چرب كند تا بخار بر وى سخت نشود .\r\nو اگر هر شب نيز بوقت خواب ، دندان چرب كند و نخست بشكر كوفته بمالد يا بعسل ، پس چرب كند بهتر باشد .\r\nو اگر مزاج گرم باشد صندل سوده و شكر بياميزند و بروغن گل چرب كنند .\r\nو ببايد دانست كه سر خرگوش ، سوخته و كوفته با نمك بانگبين سرشته سوخته و ناسوخته با شبّ يمانى به آتش بريان كرده و اندر سركه كشته و با مرّ صافى آميخته ، هر ماه دو بار يا يك بار دندانها بدين چيزها ماليدن ، دندانها را پاك كند .\r\n\r\nگفتار ششم از كتاب معالجات از كتاب الاغراض الطبية اندر علاج بيماريهاء حنجره و حلق و علاج خُناق و ذبحه و اين گفتار پنج بابست چنانك ياد كرده مىشود\r\n\r\n","description":"","footnote":"","page_name":" 367 ","page_number":375},
  {"content":"\r\n\r\n\r\nباب اول از گفتار ششم از كتاب معالجات اندر تغيّر آواز و باطل شدن آن\r\nهرگاه كه اندر حجاب يا عضلهاء سينه يا اندر حلق و حنجره يا اندر رطوبت لزج كه ز اندرون حنجره است آفتى پديد آيد ، آواز گردد ، و اگر آفت قوى باشد ، آواز باطل شود .\r\nو فاعل آواز حنجره است و مزاج او اندر ترى و خشكى معتدل است .\r\nو سبب تغيّر آواز و باطل شدن بيشتر از آن باشد كه مزاج حنجره از اعتدال بيرون باشد .\r\nعلامات آن ، هرگاه كه اندر ترى يا اندر خشكى از اعتدال بگردد آواز متغيّر شود ، و اگر از اعتدال سخت دور شود ، آواز باطل شود .\r\nو سر حنجره را بسر ناى ماننده كرده‌اند ، از بهر آنكه اگر سر ناى ، تر شود ، هر دو لب او به يكديگر فراز آيد و آواز ندهد ، و اگر خشك شود ليفهاء لبهاء او از هم باز ماند و آواز ندهد .\r\nو علامت ترى آن بود كه آواز باريك شود و لرزان همچون آواز سگ‌بچهء نوزاده ، و تريهاء گذشته بر آن گواهى دهد .\r\nو علامت خشكى آنست كه آواز همچون آواز كلنگ شود .\r\nو خشكيهاء گذشته بر آن گواهى دهد ، چون شبها بيدار بودن و بانگ بسيار داشتن و اندر هواى خشك بودن و دود و گرد بر آن گواهى دهد .\r\nعلاج آن ، اما اگر سبب رطوبت باشد ، لعوق كرنب ساده و يا اندكى انگزد و سير و گندنا و طبيخ حلبه ، و لعوق انجير سود دارد ، بدين صفت :\r\nبگيرند انجير خشك و نعنع تر يا خشك راستار است بپزند و بپالايند ، انگزد سه درم و دو دانگ ، زعفران سه درم و دو دانگ ، انگبين چند وزن انجير برين آب افكنند ، و انگزد و زعفران در وى حل كنند ، هر بامداد يك كفچه بخورد .\r\nصفت دارويى ديگر بگيرند مرّ صافى دو درم ، رب سوس ده درم ، كندر پنج درم ، زعفران دو درم و نيم ، كوفته و بيخته اندر مىبختج بسرشند .\r\nو اگر سبب خشكى باشد ، لعاب اسپغول نيم‌گرم با شكر و انار شيرين امليسى و زردهء خايه نيم‌برشت با شكر ، و شير تازه با شكر و بىشكر و مسكه و شكر و اردهء سپيد و شكر .\r\nو گرمابهء آب خوش نيم‌گرم و شورباى مرغ فربه و اسفاناخ\r\n\r\n","description":"","footnote":"","page_name":" 368 ","page_number":376},
  {"content":"\r\n\r\nسود دارد .\r\nو آنجا كه سبب ترى باشد يا خشكى ، انجير خشك سود دارد .\r\nو اگر سبب سوء المزاج سرد باشد ، خردل بريان‌كرده سه درم ، پلپل يك درم ، مرّ صافى شش درم ، كندر ، بيرزد از هر يكى چهار درم ، بكوبند و حب كنند و اندر زير زفان مىدارند .\r\nو همچنين از دو درم مرّ و ده درم كندر با ميپخته سرشته و حبّها سازند و اندر دهان مىدارند نافع باشد .\r\n\r\nباب دوم از گفتار ششم از كتاب معالجات اندر آواز تيره و مرتعش و باريك\r\nآواز تيره ، آوازى باشد گران گران همچون آواز ارزيز كه بهم باز آيد و سبب آن رطوبت غليظ باشد .\r\nعلاج آن ، رياضت باشد و كشتى گرفتن و بر و سينه بخرقهاء گرم ماليدن و نفس فرو گرفتن و عرق آوردن .\r\nو طعامهاء لطيف‌كننده و پزنده و شراب كهن و حبّ خردل كه اندر باب گذشته ياد كرده آمدست ، اندر دهان داشتن .\r\nو آواز مرتعش ، آوازى باشد كه گويى همى لرزد و سبب آن در قصبهء شش باشد و اندر عضلهء كه حركت حنجره بدانست و اين چنانست كه قوت اختيارى خواهد كه حنجره را بجنباند و مادهء غليظ با آن بجنبد ، و ماده بسبب غليظى سكون جويد و فرو گيرد ، بضرورت دو حركت تولد كند و ازين دو حركت ، ارتعاش حاصل آيد .\r\nعلاج آن ، خداوند اين علت بايد كه پيوسته بقفا باز خفته باشد و تختهء سنگين باندازهء طاقت او از سرب و غير آن بر سينهء او نهاده و تكلف سخن گفتن كند .\r\nو غذا همچنانكه در علاج آواز تيره . و بحقنه تيز يا بمطبوخ افتيمون و معجون لوغاديا استفراغ كردن ، و غرغره فرمودن بآبكامه و ميويزج و ايارج فيقرا .\r\nو حبها كه از عاقرقرحا و جندبيذستر و حب النيل و حب الغار و خربق و سكبينج و مقل و تخم كرفس و تخم باديان و بادام طلخ و پلپل سازند ، اندر دهان مىدارند .\r\nو سبب آواز باريك اندر بيشتر وقتها ماندگى باشد و بىخوابى و جماع و انواع استفراغها ، و سرما نيز حنجره را تنگ كند و آواز همچون آواز خصى و آواز كودك شود .\r\nعلاج آن ، گرمابه معتدل و غذا لطيف معتدل و زودگوار و ماء اللحم و زردهء خايهء مرغ نيمبرشت و گوشت درّاج و طيهوج .\r\n\r\n","description":"","footnote":"","page_name":" 369 ","page_number":377},
  {"content":"\r\n\r\nو اگر سبب ، سرما باشد حب خردل اندر دهان مىدارند .\r\n\r\nباب سيم از گفتار ششم از كتاب معالجات اندر خناق و ذبحه\r\nخناق ، دشوارى دم زدن است ، و سبب بيشتر ، آماس عضلهاى حنجره و مرى است و آماس رباطها و غشاهاء آن و آماس غلصمه .\r\nو بسيار باشد كه سبب آن تشنج خشك باشد و باز ماندن عضلهاء حنجره از كارهاء خويش با هم بسبب تشنج ، عضلهاء حنجره و حلقوم اندر كشيده شود و مهرهء گردن بدان سبب از جاى برود ، و اين كودكان را بيشتر افتد .\r\nو آنچه از تشنج خشك افتد بتر باشد و مادهء آماس خون و صفرا بيشتر باشد و بلغم نيز باشد و سودا كمتر باشد ؛ از بهر آنكه سودا غليظتر باشد ، بيك‌بار بعضوى ريخته نشود .\r\nو گاه باشد كه آماس گرم سودائى گردد و اين چنان باشد كه لطيف آن تحليل پذيرد و ماده غليظ سوخته بماند .\r\nو گاه باشد كه مادهء خناق به سينه فرود آيد و ذات الريه گردد .\r\nو گاه باشد كه بعصبها فرود آيد تشنج كند .\r\nو گاه باشد كه بحوالى دل فرود آيد و هلاك كند .\r\nو گاه باشد كه بمعده فرود آيد و معده را تباه كند ، لكن اين سهل‌تر باشد و علاج پذيرد .\r\nو مرگ خداوند خناق بتشنج باشد ، نخست تشنج كند ، پس برود .\r\nو ذبحه آماس لوزتان باشد از گوش تا گوش اندر پيش حلق پيدا باشد همچون طوقى ، بدين سبب آن آماس را ذبحه گويند .\r\nعلامات آن ، نفس دشوار تواند زد ، و دهان گشاده دارد و باشد كه زفان بيرون كرده دارد و چشمها بيرون خاسته و هيچ به حلق فرو نتواند برد .\r\nو آواز همچون آواز صاحب زكام باشد .\r\nو بسيار باشد كه پندارد قى مىخواهد افتاد و نيوفتد .\r\nصعبى و سهلى اين علامتها باندازهء صعبى و سهلى علّت باشد ، و علامتهاء مادتها دانسته شدست .\r\nعلاج آن ، آنجا كه خناق بمشاركت همه تن باشد و قوت قوى باشد و از فصد مانع نباشد ، فصد كنند و مبلغى تمام ، خون بيرون كنند ، چندانكه بيم باشد كه غشى افتد ، در حال علّت زايل گردد . و اگر قوت ضعيف باشد ، خون بتفاريق بيرون بايد كرد تا بيم غشى نباشد كه اندر غشى قوت ساقط شود و سقوط\r\n\r\n","description":"","footnote":"","page_name":" 370 ","page_number":378},
  {"content":"\r\n\r\nقوت با تنگى نفس بد باشد .\r\nو اگر فصد تاخير توان كرد ، تاخير بايد كرد تا نضج پديد آيد ، تا هم قوت بر جاى باشد و هم استفراغ نافع باشد ، لكن از تفاريق چاره نباشد ، راه دم زدن گشاده داشته مىآيد .\r\nو آنجا كه علّت صعب ، و زفان بيرون آمده باشد ، رگ زدن زير زفان تأخير نبايد كرد .\r\nو گاه باشد كه حاجت آيد كه زفان بيازنند و بر ساق حجامت كنند .\r\nو آنجا كه ماده جز اندر حوالى حلق نباشد ، اگر فصد نكنند و اعتماد بر باز گرفتن غذا كنند شايد ، تا بسبب فصد ، قوت ساقط نشود .\r\nو آنجا كه سبب علّت ، باز استادن استفراغى معتاد باشد چون استفراغ طمث و چون بواسير ، رگ صافن بايد زد يا بر ساق حجامت كردن .\r\nو اندر خناق صعب ، شيشه بر مهرهء دوم از مهرهاء گردن نهادن صواب باشد تا راه دم زدن بسته نماند و چيزى به حلق فرو رود ؛ چون چيزى فرو رفته باشد ، شيشه بردارند و هربار همچنين مىكنند ، و اگر نيز ببايد آزد و خون بيرون كردن ، بيرون كنند .\r\nو به هر دو جانب گردن حجامت كردن صواب باشد .\r\nو پس از آن شيشه بر ميان سر نهادن ، و بر زنخدان و بر ساق حجامت كردن ، و بر كاهل و كتف نهادن و ناآزدن . و اطراف بستن و ماليدن ، و بحقنهء نرم ، طبع فرود آوردن .\r\nو اگر چيزى به حلق فرو مىتواند برد ، خيارشنبر و شيرخشت اندر آب كسنه و آب عنب الثعلب حل كنند و بدهند .\r\nو از پس آنكه طبع فرود آورده باشند ، اطراف او بطبيخ بنفشه و بابونه و اكليل ملك و سبوس مىمالند . و كشكاب دهند از كشك و عدس مقشّر و اندكى تخم خشخاش پخته ، و اگر از كشكاب نفرتى باشد ، سكنگبين دهند .\r\nو اگر باوّل بضمادى حاجت آيد ، از چيزى خنك قابض سازند چون برگ كسنه و لسان الحمل و آرد جو و عدس مقشر و خطمى ، و اندر ميانه بنفشه و بابونه زيادت كنند ، و بروغن گل چرب كنند و بر گرداگرد گردن و قفا مىنهند .\r\nو غرغره بشير تازه باوّل و اندر ميانه و آخر سود دارد . و اگر خواهند كه به چيزى قابض غرغره كنند چون رب گوز ، آن را با سكنگبين بياميزند . و شراب خرتوث و آب عنب الثعلب خون را ساكن كند و درد بنشاند .\r\nاين جمله كه ياد كرده آمد ، چون غرغره و شيشه برنهادن روز اوّل و دوم كنند . و اگر روز دوم آب گشنيز با آب عنب الثعلب بگيرند و گل سرخ\r\n\r\n","description":"","footnote":"","page_name":" 371 ","page_number":379},
  {"content":"\r\n\r\nخشك و بيخ سوسن اندر وى بجوشانند و بپالايند و فلوس خيارشنبر اندر وى حل كنند و بدان غرغره كنند ، صواب باشد .\r\nو روز سيم انتها باشد ، آب باديان با آن بياميزند و با قدرى مىپخته اندر وى حل كرده .\r\nو اگر بينند كه آماس سخت مىشود خيارشنبر اندر شير تازه حل كنند ، يا اندكى بوره اندر شراب خرتوث ، يا خمير ترش اندر طبيخ حلبه و انجير خشك حل كنند و بدان غرغره كنند .\r\nو مسكه و روغن گاو گداخته و عصارهء كرنب با مىپخته گر با انگبين و تخم كتان و تخم مرو كوفته با شير غرغره كردن ، نرم‌كننده و پزاننده است .\r\nو آنچه عسرتر باشد ، بوره با انكژد يا سرگين خطاف يا سرگين خرگوش يا جندبيذستر يا نوشادر يا پلپل يا خردل يا هزار اسفند ، اندر شراب خرتوث حل كنند ، يا اندر سكنگبين ، و بدان غرغره كنند .\r\nو اگر آماس نرم شود ، لكن نمىگشايد ، داروهاء قابض چون گلنار و گزمازو و شبّ يمانى اندر دمند ، يا برب گوز ، غرغره كنند .\r\nو هر گاه كه گشاده شود بروغن گاو يا بروغن بنفش با آب گرم آميخته ، غرغره كنند تا آن را بشويد ، پس زردهء خايهء مرغ خام با روغن بادام اندر آب گرم كنند تا آن را بشويد و بدان غرغره كنند ، يا بيخ سوسن و اندكى نشاسته و كثيرا ، اندر آب بپزند و بدان غرغره كنند .\r\nو غذا اندرين وقت سبوساب باشد بروغن بادام .\r\nو اگر خناق صفرايى باشد ، قانون علاج همين باشد ، لكن اندر تسكين ، استقصا بيشتر كنند .\r\nو غرغره به شراب خرتوث و شراب غوره آميخته كنند يا سكنگبين يا به آب سماق گلنار اندر وى پخته يا فرغار كرده ، و شراب خشخاش با آب غوره آميخته .\r\nو اگر خناق بلغمى باشد غرغره برب گوز با اندكى عاقرقرحا و انگبين كنند ، يا ترب اندر سكنگبين عسلى بپزند و بدان غرغره كنند .\r\nو دواء الخطاطيف اندر مىپخته حل كرده ، غرغره قوى و نافع باشد .\r\nو طبع را بايارج فيقرا و قوقايا نرم‌نرم كنند ، يا بحقنهء تيز .\r\nو اگر خناق سودائى باشد ، غرغره بجلّاب گرم و ماء العسل و ميبخته كنند ، و بآبى كه اندر وى اكليل الملك و تخم كتان و بابونه و حلبه جوشانيده باشند . و طبع را بايارهء فيقرا و مطبوخ افتيمون نرم كنند يا بحقنهء تيز .\r\nو اگر سبب خناق ، از جاى بيرون آمدن مهرهء گردن باشد ، اگر بفصد حاجت آيد ، نخست\r\n\r\n","description":"","footnote":"","page_name":" 372 ","page_number":380},
  {"content":"\r\n\r\nبدان مشغول شوند ، و حيلت بجاى باز بردن مهره كنند بانگشت يا بآلتى ديگر كه آن را باشد ، و آن آلتى است از آهن بر مثال زبانهء لگام تيز ، به حلق فرو كنند و مهره را برافرازند تا بجاى باز شود ، و از بيرون داروهاء قابض برنهند تا آن را نگاه دارد .\r\nو اگر آماس باشد و بدان سبب ، كار آلت چيزى فرو بردن ضعيف يا باطل گردد :\r\nبگيرند مازو و نارپوست و قرظ و برگ مورد و سريش كفشگران و خرنوب همه بسريشم ماهى بسرشند و بر گردن نهند تا مهره را بجاى باز آرد .\r\nاگر چهار روز بگذرد و دست و پاى بيمار خدر نشود ، اميد خلاص يابد ، لكن گردن كوژ بماند از پس چهار روز اين علاجها كنند كه ياد كرده آمد و فصد و حقنه و ضماد .\r\n\r\nباب چهارم از گفتار ششم از كتاب معالجات اندر بثرها كه اندرون حلق برايد\r\nحلق ، آن گشادگى است كه پيش گردن است و قصبهء شش و مرى اندر وى است و اندرين هر دو مجرى ، بثرها برآيد .\r\nعلامات آن ، آنچه بر مرى باشد از گذشتن طعام الم يابد ؛ و آنچه بر حلق و قصبهء شش و حنجره برآيد ، از سخن گفتن و گرد و دود ، الم يابد .\r\nعلاج آن ، رگ باسليق بايد زدن و طبع را به آب ميوه و فلوس خيارشنبر فرود آوردن .\r\nو بامداد و شبانگاه ، كشكاب با روغن بنفش و روغن گل و لعاب اسبغول و شكر دادن نيم‌گرم . و از آب سرد پرهيز بايد كرد تا زود پخته شود ، و اندر پزانيدن و شستن ، علاج خناق كنند .\r\nو اگر بثره بزرگ باشد و كهن گردد ، و حلق مىخورد ، اندك‌اندك موم روغن مىدهند ، تا فرو مىبرد تا درد بنشاند . و هر ساعت اندكى مرهم كافورى با زردهء خايه مرغ آميخته فرو برد تا بروياند .\r\n\r\nباب پنجم از گفتار ششم از كتاب معالجات اندر ديوچه كه به حلق اندراويزد و علاج آن\r\nآن را كه بتوان ديد بمنقاش برچينند چنان كه نگسلد و سر و گردن او پاك برچيده شود .\r\nنخست سركه و نمك يا سركه و انگزد اندر دهان گيرند ، يك زمان تا سست گردد . و اگر دور تر فرورفته باشد ، هم بدين غرغره مىكنند ؛ و بگيرند افسنتين يك جزو ، شونيز دو جزو ، بكوبند و اندر سركه حل كنند و بدان\r\n\r\n","description":"","footnote":"","page_name":" 373 ","page_number":381},
  {"content":"\r\n\r\nغرغره كنند .\r\nو اگر بمعده فرو رفته باشد ، بگيرند ، شيح ، قيسوم ، افسنتين ، شونيز ، ترمس ، قسط ، مغز برنك كابلى ، سرخس از هر يكى يك جزو ، اندر سركهء ممزوج بپزند و بپالايند و بخورند .\r\nو اندر طعام سير و پياز و پوذنه و خردل و كرنب مىدهند .\r\nو اندر گرمابه گرم يا آفتاب بنشيند تا گرم و تشنه شود ، و كوزهء آب سرد بر لب نهد و مىدارد و البته نخورد تا از حرارت معده بگريزد و بطلب خنكى آب آيد . و اگر طحلب بر لب نهد هم صواب باشد .\r\n\r\nگفتار هفتم از كتاب سيم اندر معالجات از كتاب الاغراض الطبية اندر بيماريهاء آلتهاء دم زدن و اسباب و علامات و علاج آن و اين گفتار هفت بابست\r\n\r\nباب اول از گفتار هفتم از كتاب معالجات اندر ضيق النفس و ربو و نفس انتصاب\r\n\r\nضيق النّفس\r\nتنگى نفس را گويند و سبب آن تنگى گذرهاء دم زدن باشد ، و گذر نايافتن هوا كه بدم زدن اندر آيد اندك‌اندك و بدشوارى اندر آيد .\r\nو سبب تنگى گذر هوا ، مادهء باشد اندر قصبهء شش و رگهاء شريانهاء او ، يا آماس شش ، يا آماس بعضى احشا چون معده و جگر ، و بدان سبب حركت انبساط شش را جاى تنگ آيد .\r\nيا مادهء باشد اندر فضاء سينه ريخته ، چنان كه اندر استسقا افتد .\r\nيا بخار دخانى باشد بسيار اندر شش ، و حركت انقباض او از بهر بيرون كردن آن متواتر شود ، و بسبب بسيارى آن ، دم زدن دشوار گردد .\r\nيا بادى باشد غليظ اندر سينه و گذرهاء دم زدن تا خشكى غالب شود و تخلخل شش فراز هم آيد و حركت انبساطى دشوار گردد .\r\nيا سرمايى بآلتهاء دم زدن رسد از بادى سرد و طعامى و داروى سرد .\r\n\r\nربو\r\nو ربو بيمارى است كه دم زدن آسوده ، همچون دم زدن كسى باشد كه دويده بود ، و سبب آن هم بدشوارى گذر يافتن هواء دم زدن باشد .\r\n\r\nنفس انتصاب\r\nو نفس انتصاب ، نوعى ضيق النفس است صعبتر از ربو و خداوند اين علّت تا راست ننشيند يا بر پاى ايستاده نباشد ، دم نتواند زد .\r\nو بسيار باشد كه علّت ربو ، ذات الريه گردد ، و بيماريهاء شش نيز بسيار باشد كه بيمارى جگر گردد .\r\n\r\n","description":"","footnote":"","page_name":" 374 ","page_number":382},
  {"content":"\r\n\r\nو هر گاه كه تابستان خشك و شمالى باشد و اندر خريف بارانها بسيار افتد ، اندر زمستان بيماريهاء شش بسيار افتد .\r\nعلامات آن ، اگر سبب اندر عضلهاء باسطه باشد ، آواز صافى باشد ، و اگر سبب اندر عضلهاء قابضه باشد آواز گرفته شود ، چنان كه بتازى البحبح گويند .\r\nو اگر سبب اندر شش باشد ، سينه گرانى كند و رخسارها سرخ باشد .\r\nو اگر اندر غشاء شش و غشاء عضلها باشد ، اندر سينه دردى باشد خلنده و سوزاننده .\r\nو اگر اندر قصبه باشد ، رطوبت به آسانى برآيد بسرفهء اندك .\r\nو اگر بدشوارى برآيد ، نشان آن باشد كه ماده اندر تخلخل شش است ليكن اگر ماده تنها اندر تخلخل شش باشد و اندر جزوى ديگر نباشد از اجزاء سينه ، سرفه ديرادير افتد ، اگرچه رطوبت بدشوارى برآيد . و ليكن سبب اندر حجاب باشد ، تنگى نفس با سرگشتن باشد بسبب مشاركت دماغ .\r\nو اگر ماده اندر فضاء سينه ريخته شود ، هرگاه كه از پهلو بديگر پهلو گردد ، ماده ازين جانب بدان جانب ريزد ، و از آن آگاهى يابند ، و سرفه كمتر باشد ، لكن علاج بدشوارى پذيرد .\r\nو مادهء اين علت يا نزله باشد كه از بالا فرود آيد ، يا از عضوى ديگر بشش انتقال كند ، بسبب تخلخل و نازكى او ، يا خود اندر شش تولد كند ، امّا نزله بيك‌بار افتد و انتقال اندك‌اندك باشد .\r\nو تولّد ماده اندر شش سبب سوء المزاج سرد باشد و تهبّج روى نشان آن باشد .\r\nعلاج آن ، قانون علاج اين علت آنست كه ماده را نرم و تر مىدارد بداروهاء معتدل ، و مىپزاند از بهر آنكه بيم باشد كه داروى گرم مادّه را گرم كند و خراجى تولد كند تا آنچه لطيف‌تر باشد تحليل پذيرد و غليظ بماند و عسر گردد .\r\nامّا اگر مادّه اندر تخلخل شش يا اندر رگها و شريانهاء او باشد ، نخست رگ باسليق زنند از دست چپ يا از هر دو دست بيك‌بار ، پس تدبيرهاى مشترك كنند .\r\nو اگر اين علت كودكى را باشد ، باديان تر اندر شير پخته يا آب باديان با شير مادر آميخته ، كفايت باشد .\r\nو اندر بيشتر وقتها طبع بايد كه نرم باشد ، و ماهى شور پيش از طعام خوردن و كبر شور طبع را نرم كند . و چكندر و شورباى خروس پير و مغز تخم كاكيان اندر وى پخته ، و كشكاب با مقدار نيم دانگ فرفيون ، و مىپخته يك وقيه با يك درم افتيمون و ماء العسل اندر طبيخ حلبه و انجير ساخته ، و حلبه و ميويز\r\n\r\n","description":"","footnote":"","page_name":" 375 ","page_number":383},
  {"content":"\r\n\r\nاندر آب باران پخته ، اندرين علت سود دارد ، و پيش از طعام خوردن طبع را نرم دارد .\r\nو شراب رقيق ريحانى مقدارى اندك مادّه را بپزاند و بجاى آب ، ماء العسل با جلّاب خورد .\r\nو ميان طعام خوردن و آب خوردن ، كمترين دو ساعت صبر كردن سود دارد .\r\nو از پس طعام خواب زيان دارد ، و خواب روز سخت زيان دارد .\r\nو ماليدن سينه و پهلوهاء سينه بخرقهء درشت ، ماليدن معتدل و رياضت معتدل سود دارد .\r\nو چيزى خواندن و بتدريج آواز بلند كردن سود دارد .\r\nو امّا تدبير طبع نرم كردن ، نخست بداروء مفرد ، نرم بايد كردن چون سكبينج و زراوند گرد ، و قنطوريون و اسقيل بريان‌كرده .\r\nامّا زراوند ، هر بامداد چهار دانگ با يك وقيه ميپخته بدهند . و سكبينج از چهار دانگ تا يك مثقال اندر آب سذاب حل كنند و بدهند .\r\nو اسقيل همچندان با انگبين بسرشند و بدهند .\r\nو قنطوريون اندر آب بپزند و آب او با مىپخته ، گر با انگبين بدهند .\r\nاگر علت كهن باشد قنطوريون باريك و اگر تازه باشد ، غليظ .\r\nو هر گاه كه بدين مفردات ، كار برنيايد ، داروهاء مركب دهند بدين صفت : غاريقون چهار دانگ و نيم ، شحم حنظل دانگى و نيم ، ربّ سوس چهار دانگ ، حبّ كنند و بدهند .\r\nو اگر اندر سينه حرارتى باشد ، بگيرند : بنفشه ، ربّ سوس از هر يكى يك درم ، غاريقون نيم درم ، كثيرا نيم دانگ .\r\nو حبّها كه اندر دهان دارند كه سينه پاك كند بدين صفت : عاقرقرحا و علك الانباط كوفته و بيخته با اندكى بيرزد بسرشند و حبّ كنند .\r\nو لعوق اسقيل سخت نافع است ، هر بامداد يك كفچه بدهند .\r\nصفت لعوق اسقيل : اسقيل تر اندر انگبين مصفّى بپزند و به كار دارند .\r\nصفت لعوقى ديگر نافع : بگيرند تخم اسفندان و كنجد بىپوست از هر يكى سى درم ، زوفاء خشك هفت درم ، بكوبند و بانگبين بسرشند هر بامداد يك كفچه بدهند .\r\nو اگر قى كنند بداروهاء لطيف كند صواب باشد :\r\nبگيرند خردل و نمك طعام از هر يكى يك درم ، بوره نيم درم ، نطرون دانگى ، انگبين يك وقيه ، بكوبند و بسرشند و اندر آب نيم‌گرم حل كنند و بدهند .\r\nو چهار درم بوره و دو درم تخم اسپندان اندر پنج وقيه ماء العسل بدهند\r\n\r\n","description":"","footnote":"","page_name":" 376 ","page_number":384},
  {"content":"\r\n\r\nداروى قوىايست .\r\nو اگر نفس فرو گيرد و خناقى شود چهار درم بوره و دو درم تخم سپند اندر پنج وقيه ماء العسل بدهند در حال گشاده شود .\r\nو انواع مركبات ديگر اندر كتاب ذخيره ياد كرده شدست .\r\nو آنجا كه مادّه اندر فضاء سينه ريخته شود ، علاج استسقا كنند .\r\nو آنجا كه سبب ، آماس احشا باشد ، علاج آن اندر جايگاه آن ياد كرده شود .\r\nو آنجا كه سبب بخار دخانى باشد اندر شش ، غلبهء تشنگى و راحت يافتن از هواء سرد ، علامت آن باشد ، بهترين علاجى آنست كه بهوايى ديگر شوند يا هواء خانه خنك و خوش‌بوى كنند ، و استفراغ بماء الجبن و ايارج فيقرا كنند .\r\nو آنجا كه ماده باد غليظ باشد ، آب باديان و ايارج فيقرا و حبّ الرشاد علاج آنست .\r\nو آنجا كه خشكى غالب بود ، شير خر و شير بز نافع بود ، و علاج تقلّص الحجاب علاج اوست .\r\nو آنجا كه سبب ، سرما رسيدن بود ، طبيخ حلبه و طبيخ ميويز و مانند آن سود دارد .\r\nو غذا اندر همه انواع ، شورباى خروس پير و شورباء گنجشك و كبك و درّاج و تذرو دهند .\r\nو خرگوش و آهو و گوزن و ماهى طريخ و گوشت خارپشت و شش روباه بخاصيت سود دارد ، خشك كنند و گاه گاه با شكر مىدهند نافع بود .\r\n\r\nباب دوم از گفتار هفتم از كتاب معالجات اندر انواع سرفه و علاج آن\r\nسرفه ، شش را همچون عطسه است مر دماغ را .\r\nو اسباب سرفه سوء المزاج است ، ساده و با ماده ، و آماس آلتهاء دم زدن .\r\nو اگرچه آماس ، سوء المزاج با ماده است ، فرق ميان هر دو آنست كه مادهء آماس اندر ميان اجزاء عضو جاى گرفته باشد و آن را از يكديگر دور كرده و بدين سبب آماس را تفرّق الاتّصال گويند ، و سوء المزاج بر خلاف اين باشد .\r\nماده يا اندر فضاء عضو باشد يا اندر عروق يا مجاور باشد .\r\nو رسيدن چيزى ناطبيعى بآلتهاء دم زدن چون دودى و غبارى و طعامى ترش يا تيز و عفص .\r\nو بسيار باشد كه سرفه بمشاركت همه تن پديد آيد ، چنان كه اندر تبهاء محرقه و حاده پديد آيد .\r\nو باشد كه بمشاركت يك عضو پديد آيد ، و اين‌چنان باشد كه اندر جگر مثلا يا اندر سر حجاب يا اندر فروسوى حجاب آماسى پديد آيد ، معاليق جگر فروكشيده شود و بسبب پيوستگى غشاهاء\r\n\r\n","description":"","footnote":"","page_name":" 377 ","page_number":385},
  {"content":"\r\n\r\nمعاليق ، همهء اجزاء شش و معاليق او نيز كشيده شود ، و منفذهاء دم زدن بسبب كشيدگى اجزاء شش ، تنگ شود و المى يافته شود ، قوت طبيعت از جهت دفع الم و از جهت تنگى منفذ دم زدن بجنبد و سرفه تولد كند .\r\nاين سرفهء باشد خشك و با الم و تمدّد .\r\nو باشد نيز كه جگر ، گرم باشد و غذا كه از وى بشش رود بغايت گرمى باشد ، او را بسوزاند و بثرها بر وى پديد آيد ، آن را بثرات السّعال گويند .\r\nو ممكن باشد كه خراجى تولد كند ، و اندر آغاز تولد بثرات و خراج ، سرفه بىنفث باشد .\r\nو باشد نيز كه شش گرم باشد ، غذا كه بوى رسد طبيعى نباشد ، اندر وى گرم و متخلخل شود ، بدين سبب اندر اجزاء شش تمدّد پديد آيد و سرفه آرد .\r\nعلامات آن ؛ انواع سوء المزاج ساده و با مادّه معلوم شدست و علامات آماس شش و آماس ديگر احشا نيز معلومست و علامات بثرات السّعال ، تب گرم و نبض سريع ، و راحت يافتن از هواء خنك و شربت خنك است .\r\nعلاج آن ، امّا اندر سوء المزاج گرم و ساده ، شراب بنفشه ، و شراب نيلوفر بايد دادن ، و لعاب اسبغول و دياقوداء ساده و كشكاب اندر پخته ، و گلاب سرد و صندل و كافور و بنفشه و نيلوفر بوييدن .\r\nو ضمادى از بنفشه و نيلوفر و برگ بيد و تراشهء كدو بر سينه نهادن .\r\nو حب السّعال از صمغ بادام يا صمغ آبى و كثيرا و مغز بادام و مغز تخم كدو و تخم خيار سازند و بلعاب اسبغول حل كنند و حب كنند .\r\nو بگيرند صمغ بادام صد درم و صد درم جلّاب و دويست درم آب و پنجاه درم روغن بادام بپزند تا بقوام انگبين شود و پيوسته به كار دارند .\r\nو اندر سوء المزاج سرد ساده ، نفس فرو گرفتن چندانكه ممكن بود ، شش را گرم كند . و لعاب حبّ الرّشاد و لعاب تخم كتان با انگبين بسرشند و قوامى دهند و به كار دارند .\r\nو اندر شراب زوفا ، انجير بستى و ميويز منقّى و تخم باديان و زوفاء خشك و پرسياوشان و اندكى ايرسا مىپزند و با انگبين بدهند .\r\nو غذا سبوساب و حسوء گندم بعسل . و اندر حسو حلبه و خرما و انجير مىپزند و روغن او ، روغن جلغوزه و روغن حبّة الخضرا و روغن پسته كنند .\r\nو اندر سوء المزاج گرم با مادّه بنگرند ، اگر ماده رقيق باشد ، دياقودا دهند .\r\nو اندر كشكاب ، عنّاب\r\n\r\n","description":"","footnote":"","page_name":" 378 ","page_number":386},
  {"content":"\r\n\r\nو سپستان مىپزند .\r\nو از كثيرا و جلّاب و روغن بادام ، لعوق سازند بقوام انگبين و به كار مىدارند .\r\nو حبّ السّعال از كثيرا و نشاسته و ربّ سوس سازند ، بعصارهء برگ كوك و برگ خشخاش حبّ كنند .\r\nو تخم خشخاش كوفته اندك‌اندك با شكر مىدهند .\r\nو اگر ماده غليظ باشد كشكاب با شراب بنفشه دهند .\r\nو اندر كشكاب ، بيخ سوس و بيخ خطمى و اندكى باقلى پوست‌كنده مىپزند .\r\nو اگر پنج درم بنفشهء پرورده اندر آب باقلى بدهند ، صواب باشد .\r\n\r\nصفت شرابى كه سينه را و طبع را نرم كند :\r\nبگيرند عنّاب بيست عدد ، سپستان چهل عدد ، ميويز دانه بيرون كرده ده درم ، انجير بستى ده عدد ، بنفشه پنج درم ، پرسياوشان پنج درم ، بيخ سوسن مقشّر ده درم ، لسان الثور پنج درم ، بپزند و بپالايند .\r\nو بيست درمسنگ فلوس خيارشنبر و چهل درم روغن برافكنند ، اين جمله دو شربت باشد . و غذا از كشك جو و ماش مقشّر و اسفاناخ و روغن بادام سازند .\r\nو اندر سوء المزاج سرد با ماده بر قانون علاج ضيق النّفس روند .\r\nو اندر شراب زوفا ، فراسيون و تخم كرفس زيادت كنند .\r\nو آنجا كه سبب سرفه ، آماس و ريش شش باشد ، علاج آن علاج ذات الريه و شوصه و ذات الجنب باشد .\r\nو آنجا كه سبب ، بثرات السّعال باشد ، علاج آن و علاج بثرات كه ز اندرون حلق برآيد يكيست كه اندر باب چهارم از گفتار ششم ياد كرده آمدست .\r\n\r\nباب سيم از گفتار هفتم از كتاب معالجات اندر آمدن خون بسرفه و علاج آن\r\nبرآمدن خون از گلو ، يا از حنجره و حلقوم باشد ، يا از شش و رگهاء او و رگهاء سينه يا از مرى و معده و جگر .\r\nو اسباب آن يا سرفهء صعب باشد ، يا قى كردن بالحاح ، يا زخمى و افتادنى باشد . يا از خشمى و ضجرتى ، چنان كه ديوانگان و مصروعان را افتد .\r\nيا داروئى و طعامى تيز خوردن .\r\nيا بر زمين خشك بىبستر خفتن .\r\nيا اندر هواء گرم مقام داشتن يا ديوچه در حلق آويختن .\r\nيا طرقيدن رگى از قوّتى كه به دو رسد .\r\nيا از تيزى خلطى كه با خون آميخته باشد و تيزى آن رگ را بسنبد و بيرون ترابد .\r\nيا آماسى خونى اندر سينه و شش و معده و جگر\r\n\r\n","description":"","footnote":"","page_name":" 379 ","page_number":387},
  {"content":"\r\n\r\nپديد آيد و خون ترابيدن گيرد يا از امتلاء همه تن از خون و فزون آمدن آن از غذاء اندامها ، و اين كسى را افتد كه طعامهاء قوى خورد و رياضت كمتر كند .\r\nو ممكنست كه اندامى از كسى جدا كنند چون دست و پاى و جراحت آن بسته شود و نصيب آن اندام از خون اندر تن بماند و امتلاء خونى پديد آيد .\r\nيا باز ايستادن خونى كه استفراغ آن عادت باشد ، چون خون حيض و بواسير .\r\nيا بادى كه زندرون رگها تولّد كند و رگ را بطرقاند . يا سردى و خشكى بر آلتهاء دم زدن غلبه كند ، و بدان سبب اندر حركت انبساطى ، رگى بطرقد .\r\nيا رطوبت غلبه گيرد و رگها آغشته و سست گردد ، خون از رگها ترابيدن گيرد و بقصبهء شش اندر آيد .\r\nيا پيوسته حرارتى بآلتهاء دم زدن مىرسد ، چون حرارت آفتاب و آتش و گرمابه .\r\nعلامات آن ، آنچ از حنجره و مرى باشد خون به آب باشد و بىسرفه و بىتنحنح برآيد .\r\nو آنچه از شش باشد بسرفه سخت برآيد كم‌رنگ و رقيق و با كفك باشد ، و اگرچه با سرفه سخت برآيد با درد نباشد ، و هر چند روزى بيستد و باز برآمدن گيرد .\r\nو آنچه از رگهاء شش برآيد ، خونى گرم‌تر و بقوام‌تر و بسيارتر و رنگين‌تر باشد ، و كفك‌ناك باشد .\r\nو آنچه از رگهاء سينه برآيد ، خونى سياه و غليظ و اندك باشد و از كفك خالى نباشد ، و بسرفهء سخت برآيد و با درد باشد .\r\nدر جمله آنچه از شكافتن رگى باشد خون‌ناب و بسيار بود .\r\nو اگر سبب شكافتن رگ ، تيزى خون باشد يا تيزى خلطى كه با خون آميخته باشد ، با تب باشد ، و تدبيرهاء گذشته بر آن گواهى دهد .\r\nو آنچه از امتلاء خون و گشاده شدن سر رگى باشد خون‌ناب و بسيار و بىدرد برآيد ، و از برآمدن آن راحتى پديد آيد .\r\nو آنچه از آماس شش برآيد ، علامتهاء ذات الرّيه بر آن گواهى دهد .\r\nو آنچه از معده برآيد يا از جگر و سپرز ، بقى برآيد بىسرفه .\r\nو ببايد دانست كه آنچ از سينه برآيد بدان خطرناكى نيست كه از قرحهء شش برآيد .\r\nو آنچه از شش بآماس خونى برآيد هم بدان خطرناكى نيست كه از قرحهء شش برآيد .\r\nو اگر كسى را از شش خون برآيد ، بيم باشد كه ريش گردد و اگر برآيد و بيستد و باز برآمدن گيرد علامت آن باشد كه ريش گشت و اين‌بار دوم از ريش مىبرآيد .\r\nعلاج آن ، طريق بازداشتن\r\n\r\n","description":"","footnote":"","page_name":" 380 ","page_number":388},
  {"content":"\r\n\r\nخون ، رگ زدن است و ماده را بسوى زير فرو كشيدن ، و مزاج عضو باعتدال باز آوردن ، و داروهاء باز دارنده دادن .\r\nامّا اگر از سينه و شش برآيد ، رگ باسليق بايد زد ، و اگر از كام و ملاژه فرود آيد ، قيفال بايد زد .\r\nو اگر از معده و جگر برآيد ، اكحل بايد زد .\r\nاوليتر آنست كه رگ صافن زنند نخست تا ماده از بالا فرود آيد ، پس باسليق زنند تا ماده از سينه كمتر شود و آماس نكند .\r\nو خون بتفاريق بيرون كنند تا قوّت ساقط نشود .\r\nو اطراف بستن و ماليدن و شيشه بر ساق نهادن و صافن و مابض گشادن و حقنه كردن ، مادّه را فرو كشد .\r\nو از حركت بسيار و كارى سخت و بسيار گفتن و آواز بلند كردن و از خشم و ضجرت و از شراب و مباشرت و از طعامهاء گشاينده چون كرفس و كنجد و خرما و انگبين و جملهء شيرينيها پرهيز كردن ، مزاج عضو را باعتدال باز آورد .\r\nو غذاها ، اگر سعال نباشد از سماق و غوره و زرشك و ناردانك و حمّاض ترنج و پايچهء بره اندر وى پخته .\r\nو اگر سرفه باشد و تب باشد ، غذا كشك جو و ماش مقشّر ، و از كدوء تر و خيار و اسفاناخ سازند بمغز بادام و مسكه . و پيوسته گل ارمنى در دهان داشتن .\r\nو اگر تب نباشد ، پايچه و خايهء مرغ نيم‌برشت و پنير تر بىنمك و شير تازه جوشانيده و دوغ‌با كه از دوغ گاو و پايچه پزند .\r\nو حسو كه از كعك و گاورس مقشر سازند .\r\nو گوشت طيهوج و دراج و كبك موافق باشد .\r\n\r\nو امّا داروهايى كه خون باز دارد\r\nلسان الحمل است تنها يا با گل مختوم يا با قرصهاء كهربا . و آب برگ خرفه با كهرباء سوخته و گل ارمنى و سادنج عدسى مغسول بهترين داروى است ، از يك درم تا دو درم اندر آب عصا الراعى يا اندر آب خرفه .\r\nو لسان الحمل خون باز دارد و جراحت خشك كند و بروياند .\r\nو آب كه او خورد ، صمغ عربى و طباشير و گل ارمنى و سادنج عدسى اندر وى تر مىكنند يك روز و مىپالايند ، ازين آب خورد .\r\nو برگ لسان الحمل و برگ خطمى و آرد جو بكوبند و بگلاب ، تر كنند و بر سينه نهند .\r\nصفت داروئى نافع ، بگيرند طباشير و گل سرخ و گل ارمنى و گل مختوم و سادنج عدسى و تخم خرفه از هر يكى پنج درم ، بسد و كهربا و مرواريد و تخم خشخاش سپيد\r\n\r\n","description":"","footnote":"","page_name":" 381 ","page_number":389},
  {"content":"\r\n\r\nو ربّ سوس و اقاقيا و عصارهء لحية التّيس از هر يكى سه درم ، همه بكوبند و ببيزند ، و بيست درم اسبغول ناكوفته با آن بياميزند .\r\nو دو درم تخم لسان الحمل ، شربت دو درم اندر آب باديان يا اندر آب اطراف رز كوفته و فشرده ، يا اندر عصارهء گل تر يا اندر گلاب . و اگر حرارت ، سخت قوى نباشد سه درم كندر با اين داروها بياميزند و اندر كشكاب ميوهاء قابض مىپزند چون حبّ الآس و آبى و انبرود قديد و زعرور و كندش كوهى و بستانى .\r\nو اين كندش ميوه است اندر بعضى شهرهاء خراسان ، او را آلج گويند .\r\nو اگر سبب ، نزله باشد موى سر ببايد سترد و ضمادى از تفسيا و سرگين كبوتر بر سر نهادن و پيوسته سر خاريدن و بمحلّلات مىشستن .\r\nو اگر سبب ، تيزى ماده باشد كه با خون آميخته باشد ، اندر كشكاب كدو تر و سرطان تازه مىبايد پخت .\r\nو اگر كدوى تر مقطّر كنند و كشكاب بدان آب بپزند ، صواب باشد .\r\nو اگر سبب ، طرقيدن رگى باشد بسبب حركت سخت و مانند آن ، نخست رگ بايد زد و قانون علاج بجاى آوردن .\r\nو ضماد از خاك كندر و مازو و آرد جو و گرد آسيا و گلنار و پوست انار و برگ مورد و اطراف رز و خرماء قصب سازند ، همه بكوبند و ببيزند ، چون عصارهء سازند و روغن گل با روغن مورد با وى بياميزند و بر سينه نهند .\r\nو اگر سبب طرقيدن رگ ، سرماء سخت بود ، بگيرند ، علك شاخ سه درم ، تخم كتان يك درم ، سنبل سه درم ، بسّد و گل سرخ از هر يكى پنج درم ، كهربا پنج درم و نيم ، جندبيذستر يك درم و نيم ، اقاقيا سه درم ، شربت يك درم و نيم ، اندر عصارهء گل تر و مانند آن يا اندر نبيذ قابض .\r\nو اگر سبب طرقيدن رگ ، بادى غليظ باشد ، سجزينا و دحمرثا و ترياق بزرگ نارسيده و فلونيا سود دارد .\r\nو اگر سبب ، گشاده شدن سر رگها باشد بسبب آغشتگى از رطوبت ، نخست رطوبت را كم بايد كرد و قوانين علاج خون بازداشتن بجاى آوردن .\r\nو ترياق و مثروديطوس و سجزينا و فلونياء رومى دادن . و ضماد از كندر و زيرهء بريان‌كرده و اقاقيا و عصارهء لحية التيس و جندبيذستر و قلقديس بايد ساخت .\r\nو طعام از گوشت گنجشك و كبك و تذرو و دراج بايد داد .\r\nو اگر سبب\r\n\r\n","description":"","footnote":"","page_name":" 382 ","page_number":390},
  {"content":"\r\n\r\nبرآمدن خون ، زخمى باشد كه بر جگر افتد ، نخست علاج كلى و قوانين علاج مقدم بايد داشت و اين سفوف دادن :\r\nصفت اين سفوف ، ريوند چينى ده درم ، لك مغسول پنج درم ، گل ارمنى پنج درم ، شربت دو درم .\r\nو باقى علاج اندر باب علاج جگر بايد جست . و يك مثقال سادنج مغسول اندر عصارهء باذروج يا اندر عصارهء لسان الحمل بهترين داروى است . و پنيرمايه خرگوش اندر گلاب يا اندر عصارهء گل تر يا اندر عصارهء خرفه و عصارهء باذروج ، سخت نافع است و الله اعلم بالصواب .\r\n\r\nباب چهارم از گفتار هفتم از كتاب معالجات اندر علت ذات الرّيه و علاج آن\r\nذات الرّيه آماس شش است .\r\nو اسباب آن نزله بود يا خناق كه بگشايد و مادّه بشش فرود آيد يا ذات الجنب ، ذات الرّيه گردد .\r\nو سبب آنكه ذات الجنب ، ذات الريه تواند گشت ، تخلخل و نازكى گوشت شش است و پيوستگى حركت او .\r\nو حركت سبب جذب ماده باشد و تخلخل سبب قبول آن .\r\nو ذات الريه علتى عسر است ، از بهر آنكه شش عضوى نازكست و قوام زندگانى در حركت انبساط و انقباض اوست ، و اين فعلى شريف است از بهر نازكى او از بهر شرف فعل او ، آفريدگار سبحانه و تعالى چنان ساختست كه خونى كه غذاء او خواهد بود ، نخست اندر دل پخته شود و بتمامى پختگى نزديك آمده بود كه به دو رسد تا مؤنت پزانيدن آن بر وى سبك آيد ، تا اندر آن فعل شريف فتورى و خللى نيفتد .\r\nپس عضوى كه مؤنث پزانيدن غذاء خويش از وى مىبربايد داشت ، ماده علتى را كه اندر وى افتد دشوار تواند پزانيد و دشوار دفع تواند كرد ، خاصه كه مادهء ذات الريه اندر بيشتر وقتها بلغم باشد يا خون از بهر آنكه گوشت وى نازكست ، صفرا اندر وى باز نماند .\r\nيا آنكه گاه باشد كه ذات الريه از جنس جمره افتد و مهلت ندهد و علاج كمتر پذيرد ، از بهر آنكه بس گرم باشد و بدل نزديك باشد و منفعت شربتهاء خنك به دو كمتر رسد ، از بهر آنكه هر عضوى از شربت قوتى مىستاند و شربت از هر عضوى تغيّر و حرارتى مىپذيرد ، و از هر مادّهء كه اندر اعضا باشد\r\n\r\n","description":"","footnote":"","page_name":" 383 ","page_number":391},
  {"content":"\r\n\r\nجزوى با وى آميخته مىگردد ، و از قوّت خنكى با وى چندانى نماند كه با حرارت جمره برابرى كند .\r\nو خنكى ضماد نيز با آن حرارت برابرى نكند ، از بهر آنكه قوّت خنكى گذرنده نيست ، لكن مسام را ببندد و گذرندگى چيزهاء گذرنده را باطل كند و بخار گرم را از تحليل باز دارد .\r\nو ببايد دانست كه گاه باشد كه ذات الريه بتحليل دفع شود .\r\nو گاه باشد كه ريم كند .\r\nو گاه باشد كه ريم هموار و سپيد باشد .\r\nو گاه باشد كه همچون دردى تيره باشد .\r\nو گاه باشد كه صلب گردد .\r\nو گاه باشد كه خراج گردد .\r\nو گاه باشد كه ذات الجنب گردد و اين نادر باشد .\r\nو گاه باشد كه دست و انگشتان خدر گردد .\r\nو گاه باشد كه بجانب دل ميل كند و خفقان و غشى پديد آيد و ممكن است كه بجانب دماغ ميل كند و اين نيز نادر باشد .\r\nو گاه باشد كه اندر شش خداوند علت ، مادهء آب‌ناك گرد آيد و حال او همچون حال مستسقى گردد .\r\nو گاه باشد كه اندر ذات الرّيهء صلب ، سنگ تولّد كند .\r\nو بولس از جالينوس حكايت مىكند ، كه او ديده است كه بسرفه سنگها برآمدست همچون ژاله .\r\nو اسكندر مىگويد ، كه من ديدم كه سنگى بزرگ برآمد همچون سنگها كه از مثانه بيرون آيد و پس از آنكه آن سنگ برآمد ، سرفه زايل شد .\r\nو بولس مىگويد : من نيز ديدم كه سنگهاء خرد و درشت همچون حسك برآمد بسرفهء صعب بعدد چهار يا پنج ، هر يك به وزن سه قيراط و پس از آن سرفه كمتر شد و علّت بسل بازگشت و بيمار اندر سل هلاك شد .\r\nعلامات آن ، علامت كلى ، ذات الرّيه را ، تب است بحسب مزاج ماده و تنگى نفس و گرانى سينه ، و تمدّد باندازهء كمى و بيشى ماده ، و درد كه از ميان سينه و دو كتف ، بيرون مىدهد ، و ضربان اندر زير كتف يا اندر ترقوه يا اندر پستان ، يا اندر هر سه جاى .\r\nو هميشه رطوبتى غليظ و لزج بر زبان پديد آيد .\r\nو سرخ شدن رخسار مقدار يك درم بزرگ ، علامت خاصّهء اين علت است ، خاصه اندر تب و حركتهاء چشم آهسته‌تر و گران‌تر از حركتهاى عادتى گردد ، و رگهاء چشم اندر بيشتر وقتها ممتلى نمايد بسبب بسيارى بخار . و نبض موجى باشد و عظيم يا متواتر .\r\nو اگر ذات الريه صلب گردد ، تنگى نفس زيادت گردد و سرفه ، خشك و متواتر باشد و حرارت كمتر .\r\nو اگر ماده رطوبت رقيق باشد ،\r\n\r\n","description":"","footnote":"","page_name":" 384 ","page_number":392},
  {"content":"\r\n\r\nنفس تنگ باشد و آب دهان بسيار و رخسار اندر تب ، سرخ نشود و اندر سينه حرارت نباشد .\r\nو اگر علّت بتحليل دفع خواهد شد ، بسرفه اندك‌اندك رطوبت پخته بيرون آيد .\r\nو اگر ريم خواهد كرد ، تب لازم باشد و اندر معاليق شش درد و تمدّد باشد .\r\nو اگر ذات الرّيه ، ذات الجنب گردد ، تنگى نفس كمتر شود و پهلو خليدن گيرد .\r\nعلاج ، اگر آماس خونى باشد تامّل بايد كرد تا آماس اندر كدام جانبست .\r\nو آن چنان باشد كه بنگرند تا اندر تب ، رخسار از كدام جانب سرخ مىشود و حس گرانى سينه از كدام جانب همى يابد ، يا بر كدام پهلو خفته رطوبت بيشتر مىآيد .\r\nاز آن جانب كه سرخ شود و گرانى همى يابد ، رگ صافن بزند ، مثلا اگر از جانب راست سرخ مىشود و گرانى از سوى راست مىيابد ، از پاى راست ، صافن بزند ، و از پس سه روز از جانب مخالف ، رگ باسليق زنند ، اعنى اگر نخست صافن از پاى راست زده باشند ، باسليق از دست چپ زنند .\r\nو اگر قوت قوى باشد از پس سه روز ديگر ، اكحل بزنند و به آخر از جانب موافق باسليق زنند .\r\nو اگر تب سخت گرم باشد ، مسهل نبايد داد و رگ بايد زد ، از بهر آنكه رگ زدن بىخطرست .\r\nو دارو اگر ماده را بجنباند و اسهال نكند ، مضرّت افزايد ، و اگر اسهال كند بافراط هم مضرّت افزايد و سقوط قوّت آرد .\r\nو اگر حس گرانى و تمدّد نزديك چنبر گردن همى يابد ، ماده اندر معاليق شش باشد ، و رگ زدن سودمندتر از مسهل باشد . و اگر حس گرانى اندر شراسيف همى يابد ، اختيار بر طبيب است برحسب مشاهده ، خواهد رگ زند و خواهد مسهل دهد و خواهد هر دو علاج كند . و هيچ شربت غليظكننده و قابض نشايد داد چون دياقودا و آب سرد و آب كشنه ، الّا اندر ذات الريه كه از جنس جمره باشد ، ليكن شربتهاء زداينده بايد داد چون گلاب و كشكاب .\r\nو اگر بسبب گرمى تب ، بشربت خنك حاجت آيد ، شربتهاء خنك زداينده و ترىفزاينده دهند ، چون آب خيار و آب خربزهء هندو و آب كدو و سكنگبين كه ترش نباشد ، از بهر آنكه ترش ماده را بگسلد ، ليكن اگر قوت قوى نباشد ، بر نتواند انداخت و پاك نگردد .\r\nو آنچه سخت ترش نباشد برفق ماده را لطيف كند و بزدايد و حرارت بنشاند .\r\nو آنجا كه اختيار بر سكنگبين ترش افتد با آب گرم بايد داد و\r\n\r\n","description":"","footnote":"","page_name":" 385 ","page_number":393},
  {"content":"\r\n\r\nاندك اندك بايد داد .\r\nو آنجا كه ماده خام باشد ، يا اندر احشاء ديگر آماسى باشد ، جلّاب ممزوج با ماء العسل ممزوج دهد با كشكاب رقيق .\r\nو جهد بايد كرد تا معده و امعا ممتلى ندارد تا با سينه و شراسيف مزاحمت نيفتد ، و اين چنان باشد كه طعام اندك‌تر دهند و اگر طبع باندازهء حاجت اجابت نكند ، تدبير فرود آوردن طبع كند .\r\n\r\nصفت شربتى كه طبع نرم دارد\r\nبگيرند فلوس خيارشنبر ، ميويز دانه بيرون‌كرده از هر يكى سه ستير ، اندر صد درم آب بپزند و بيست درمسنگ آب عنب الثعلب با وى بياميزند و بپالايند .\r\nاگر قوت قوى باشد ، اين يك شربت باشد ، و اگر ضعيف باشد ، دو شربت باشد .\r\nو اگر مانند اين شربتها متعذّر بود ، هروقت كه حاجت آيد به چيزى نرم‌كننده ، مقدار يك ستير شيرخشت ، دانه‌دانه به مزد ، يا لختى بنفشه اندر كشكاب بپزند ، از آن كشكاب با شكر بدهند .\r\nو ضماد پزاننده ، نخست از موم و روغن بنفش سازند ، پس پيه مرغ و لعاب خطمى درافزايند و بتدريج بابونه و بنفشه و بيخ سوس و خبّازى بوستانى درافزايند و بپزند چون عصيدهء .\r\nو آنجا كه مادهء غليظ و خام باشد ، ضماد از كرنب پخته و برگ باديان پخته و كوفته سازند .\r\nو آنجا كه ماده بسيار باشد ، ضماد خنك زيان دارد ، و تكميد تر و خشك ، سود دارد ، ليكن اندر ذات الرّيه كه از جنس فلغمونى باشد خشك نافع‌تر ، و آن را كه از جنس جمره باشد ، تر نافع‌تر ، با آنكه تر آن را كه سود نكند زيان هم نكند ، و خشك آن را كه زيان كند زيانى بزرگ كند .\r\nامّا تر به آب گرم باشد با روغن بنفش ، و خشك ، ارزن گرم باشد يا نمك يا سبوس .\r\nو جهد بايد كرد كه بخار نمك و ارزن و غير آن به روى بيمار نرسد تا ضيق النفس و تاسه تولّد نكند .\r\nو تا ما دام كه آماس خام باشد ، غذا كشكاب و گندم‌آب و اسفاناخ و سرخ‌مرد ، و خبازى و باقلى و ماش مقشّر و سبوسآب بايد داد .\r\nو اگر حرارت قوى نباشد ، كشمش معتدلست و خندروس ، معتدلست .\r\nو اگر اندر سينه درشتى باشد ، عنّاب و سپستان ، بنفشه و بيخ خطمى و كثيرا و صمغ و دانهء آبى و بيخ سوس و مغز تخم خيار موافق باشد .\r\nآنچه اختيار افتد ازين باب ، اندر كشكاب و گندم‌آب مىپزند .\r\nو چون آماس گشاده شود ، حسوها از آرد باقلى و كرسنه و آرد نخود و خندروس پزند و با انگبين دهند .\r\nو ماء العسل اندرين وقت ، سينه را پاك كند .\r\nو لعوق كرنب\r\n\r\n","description":"","footnote":"","page_name":" 386 ","page_number":394},
  {"content":"\r\n\r\nمغز پنبه‌دانه اندر وى پخته و سرشته پاك‌كننده است .\r\nو لعوق اسقيل با شير خر ، سخت نافعست .\r\nو ببايد دانست كه هروقت كه آماس گشاده خواهد شد ، تنگى نفس و گرانى سينه و درد زيادت شود ، و تب ، گرم‌تر گيرد ، و آن روز كه گشاده شود ، نيك بلرزاند .\r\nضمادهاء پزاننده كه ياد كرده آمدست اندر آن روزى چند كه اثر پخته شدن پديد آيد به كار بايد داشت و بيمار بر آن پهلو خسبد كه ماده در آن جانب است .\r\nو اگر حرارت سخت قوى نباشد ، اندر شراب زوفا ، فراسيون و حاشا و زوفا و انجير و بيخ سوس مىپزند و با انگبين دهند .\r\nو اگر اندرين وقت خرما اندر كشكاب يا اندر شراب زوفا مىپزند و مىدهند روا باشد ، و اللّه اعلم .\r\n\r\nباب پنجم از گفتار هفتم از كتاب معالجات اندر علة ذات الصّدر و علاج آن\r\nذات الصّدر پخته شدن ريم باشد اندر فضاء سينه .\r\nو اسباب آن آماسى باشد اندر غشا و عضلهاء سينه يا قرحهء كه بگشايد و ريم اندر فضاء سينه ريخته شود ، يا ذات الرّيه يا ذات الجنب اندر فضاء سينه پاك شود .\r\nو ريم اگر اندك باشد از راه گلو پاك شود .\r\nو هرچه اندر مدّت چهل روز پاك نشود بعلّت سل باز گردد ، از بهر آنكه ريم كه از راه گلو پاك شود ، نخست بر شش گذرد و گذر او شش را بسوزد و ريش كند ، و ريش شش ، سل است .\r\nو گذر ريم بر شش چنان باشد كه بسبب حركت و تخلخل و نازكى شش ، ريم اندر وى گذر يابد ، يا از راه گلو پاك شود .\r\nو اگر طبيعت قوى باشد پيش از آنكه ريم اجزاء سينه را تباه كند ، آن ريم را هم بدان راه كه غذا بدين موضع مىرسد بادرار يا باسهال دفع كند و اين‌چنان باشد كه طبيعت ريم را به رگهايى كه دهنهاء آن از بهر غذا رسانيدن باجزاء سينه پيوستست دفع كند تا اندر آن رگها بگذرد و بقعر جگر آيد و از جگر يا بدان رگها شود كه برودها پيوستست و باسهال دفع شود و يا بدان منفذ آيد كه بگرده پيوستست و بادرار دفع شود .\r\nو آنچه بدين وجه دفع شود بيشتر باشد ، از بهر آنكه اندر آن منفذ كه ميان جگر و گرده است قوّت جاذبهء گرده و دافعهء جگر كار مىكند ، و اندر رگها\r\n\r\n","description":"","footnote":"","page_name":" 387 ","page_number":395},
  {"content":"\r\n\r\nكه از جگر برودها پيوستست جز قوّت غذا رسانيدن نيست ، پس اينجا بمعاونت طبيب حاجت آيد تا ريم باسهال دفع شود .\r\nو آنجا كه علّت درازآهنگ شود ، پاى آماس كند ، از بهر آنكه حرارت غريزى و قوت طبيعى ضعيف شده باشد و پاى از معدن حرارت دورست ، بهرهء حرارت كمتر يابد و قوت هضم او ضعيف باشد و علامتى نيك نباشد .\r\nعلاج اين ، علاج ذات الريه است بعينه ، لكن اينجا ، ريم بطريق ادرار بول دفع مىشود يا بطريق اسهال ، بداروهاء ادرار و اسهال يارى بايد داد و الله اعلم و احكم .\r\n\r\nباب ششم از گفتار هفتم از كتاب معالجات اندر علت سل و اسباب و علاج آن\r\nريش گشتن شش را سل گويند و كسانى باشند كه اگرچه اندر شش ايشان ريم نباشد لكن بسبب آنكه پيوسته رطوبتى لزج از سر ايشان بشش فرو مىآيد و سرفه و ضيق النفس تولّد مىكند ، حال ايشان همچون حال مسلولان شود .\r\nو اگرچه آن علّت ربوست ، خداوندان اين حال را مسلول خوانند .\r\nو اسباب سل نزلهء تيزست كه از سر بشش فرو مىآيد يا ذات الرّيه كه ريم كند و ريش گردد ، يا مادّه ذات الجنب كه اندر عضلهاء سينه گشايد و ريم اندر شش بگذرد ، چنان كه اندر باب گذشته ياد كرده آمد .\r\nو ميان طبيبان خلافست اندر آنكه ريش شش درست گردد يا نه ، گروهى گفته‌اند ممكن نيست كه درست گردد ، از بهر آنكه عضوى مجروح را ساكن بايد داشت تا جراحت درست شود ، و شش را هيچ سكونى نيست .\r\nو جالينوس گويد : حركت ، عضو مجروح را از درست گشتن باز ندارد اگر سببى ديگر با جراحت يار نباشد ، و دليل برين آنست كه حجاب نيز هميشه متحرّكست و خلاف نيست كه جراحت او درست مىشود .\r\nو مىگويد هرگاه كه سر رگى گشاده شود يا بطرقد ، اگر آماس نكند و ريم نگيرد و خلطى تيز و سوزاننده نباشد كه گوشت را بسوزد و بخورد ، درست گردد ؛ پس اگر سبب جراحت آماس باشد يا بدى خلط ، درست نشود ، از بهر آنكه تا جراحت از ريم پاك نشود ، ممكن نيست كه درست گردد .\r\nو پاك شدن جراحت شش بسرفه باشد و سرفه جراحت را بزرگتر كند\r\n\r\n","description":"","footnote":"","page_name":" 388 ","page_number":396},
  {"content":"\r\n\r\nو حركت سرفه درد افزايد و مادتها را آنجا كشد .\r\nاگر داروى خشك دهند تا ريم را خشك كند سرفه و درشتى سينه زيادت شود و ريم را خشك كند و از برآمدن باز دارد ، و اگر داروى نرم دهند ، ريش را تازه دارد .\r\nو آنجا كه سبب جراحت ، تيزى خلط باشد ، نخست مزاج عضو را باعتدال باز بايد آورد و تيزى خلط را زايل بايد كردن و اين بمدتى تمام شود و اندرين مدّت جزوى ديگر كه درست باشد ، سوخته مىشود و ريش فراخ‌تر مىگردد و باشد كه ناصور شود .\r\nو آنجا كه سبب ، پختن آماس و ريم كردن باشد ، ريم بسرفه پاك شود ، و سرفه ، درد و بزرگ شدن جراحت افزايد .\r\nو قوىتر از سرفه سببهاء ديگر هست ، و آن آنست كه رگهاء شش فراخست تا هواء بسيار تواند گرفت و صلب است تا با خلط كه در وى ريخته شود مقاومت تواند كرد ؛ پس هر گاه كه سوزانى و تيزى خلط بدان حد باشد كه اين رگها را جراحت كند ممكن نباشد كه اين جراحت درست شود .\r\nو چند آفت ديگر هست : يكى آنست كه قوت داروها بدين جراحت نرسد ، از بهر آنكه هر عضوى از آن دارو بهرهء بردارد و قوت او ضعيف كند چنان كه معلوم است .\r\nدوم آنكه داروى خنك ، گذرنده نباشد ، دشوار بموضع رسد .\r\nسيم آنكه داروى گرم ، تب را گرم‌تر كند ، و داروى خشك تبهاء دقّى را زيان دارد و ريش را داروى خشك درست كند ، و داروى تر ، ريش را تازه مىدارد ، اين همه آفتهاست كه جراحت را از درست شدن باز دارد .\r\nو از جراحتهاء شش آنچه ممكنست كه درست شود ، جراحتى باشد كه بر غشاء زندرونى افتد كه زندرون قصبه است و به گوشت نرسد .\r\nو اين علّت اگرچه علاج كمتر پذيرد ، مهلت دراز دهد و باشد كه از جوانى تا بكهولت مهلت دهد .\r\nخواجه ابو على سينا مىگويد : سرپوشيدهء را ديدم كه بيست و سه سال و كسرى اندرين علت بماند .\r\nو اين علّت بيشترى از هجده سالگى تا بحدّ سىسالگى افتد و كسانى را بيشتر افتد كه بر و سينهء ايشان تنگ باشد و گردن دراز و حلقوم بيرون آمده و كتفها از گوشت خالى و بسوى پشت بيرون آمده ، چون بال مرغ .\r\nو اندر كتابها كسانى را كه بدين صفت باشد مجنّح خوانند .\r\n\r\nعلامات سل\r\nهرگاه كه خداوند نزله و ذات الريه را بسرفه ، خون و ريم برآمدن گيرد و وى لاغر مىشود و تب نرم لازم گردد\r\n\r\n","description":"","footnote":"","page_name":" 389 ","page_number":397},
  {"content":"\r\n\r\nو رخسار سرخ شود ، و اندر شب يا از پس آنكه طعامى خورد تب ظاهرتر شود ، نشان سل باشد .\r\nو ببايد دانست كه سبب تب لازم ، نزديكى جايگاه علت است بدل .\r\nو سبب سرخ شدن رخسار ، برآمدن بخارها .\r\nو سبب ظاهر شدن تب اندر شب و از پس طعام آنست كه از پس طعام ، ترى حاصل آيد ، و از بهر آنكه طبيعت مقهورست و تب لازم ، تن از آن ترى بهره نيابد ، لكن مدد تب شود ، بدان سبب بر ظاهر شود .\r\nو باشد كه اندر شب يا وقتى ديگر خوى كند و سبب آن ضعيفى قوت و عاجزى طبيعت باشد از تصرف اندر غذا .\r\nو چون كاهش بغايت رسد ناخنها باز گردد و موى ريزيدن گيرد و سفتها برآيد .\r\nو بعضى را چون كار بآخرتر رسد ، پشت پاى آماس گيرد ، و سبب ، نقصان حرارت غريزى باشد و تباه گشتن مزاج و تباه گشتن اخلاط .\r\nو آن كسانى را افتد كه از طعام بازنايستند و غذا بيش از آن خورند كه اندازهء بيماران باشد .\r\nعلاج آن ، روز نخست كه خون از گلو برآيد و معلوم گردد كه از شش برآمدست ، در حال پيش از آنكه آماس كند ، رگ باسليق بزنند و خون به چند كرّت بيرون كنند تا مدد از وى باز ايستاده آيد ، و اطراف بمالند و ببندند چنان كه معلومست ، پس شربتى سازند از سركهء ممزوج به آب بسيار تا اگر لختى خون كه از جراحت جدا گشته باشد اندر جراحت و حوالى آن فسرده شود ، آن را پاك كند .\r\nاگر اندر مدّت سه ساعت سبار يا دو بار بدهند ، صواب باشد ، پس اقراص كهربا دهند اندر شراب مورد يا اقراص بسّد اندر آب باران يا اندر آب خيار .\r\nو كشكاب مىدهند و اندر كشكاب پايچهء بره و حبّ الآس و آبى كوهى و سيب كوهى و انار نارسيده مىپزند .\r\nو روز نخست هيچ طعام ندهند بدين كشكاب قناعت كنند .\r\nو اگر قوت ضعيف باشد حسو دهند تنك از آرد باقلى يا از آرد نخود بروغن بادام با شكر يا با عسل يا خايهء مرغ نيم‌برشته دهند .\r\nو اگر قوت قوى باشد ، روزى ديگر اندكى ديگر خون بيرون كنند ، و تا چهار روز هم ازين نوع دهند .\r\nو علاجها و غذا و ضماد اندر علاج خون از گلو برآمدن ياد كرده آمدست .\r\nو آب نى تر كوفته و فشرده خون باز دارد .\r\nو اگر طبيب پس از آن به دو رسد كه جراحت آماس كرده باشد و تب لازم شده ، اندر كشكاب ،\r\n\r\n","description":"","footnote":"","page_name":" 390 ","page_number":398},
  {"content":"\r\n\r\nسرطان ماده بايد پختن ؛ و نشان ماده آن باشد كه سوزنى به پشت او فرو برند ، اگر رطوبتى همچون شير برآيد ماده بود ، اطراف او دور كنند و او را به آب نمك و به آب خاكستر بشويند تا از شوخ و رطوبت لزج كه بر ظاهر او باشد ، پاك شود .\r\nو اگر قوّت ضعيف باشد پايچهء بره و بزغاله با آن مىپزند .\r\nو اگر طبع نرم باشد ، حبّ الآس و اندكى تخم خشخاش اندر پزند و شراب مورد دهند .\r\nو اگر سرفه سخت قوى باشد ، لختى تخم كوك اندر پزند . و اگر باستفراغ حاجت آيد بخيارشنبر و بنفشه و مانند آن استفراغ كنند .\r\nصفت آن ، بگيرند خيارشنبر پاك‌كرده دوازده درم ، بنفشهء خشك هفت درم ، ميويز دانه بيرون‌كرده پانزده درم ، عناب ده درم ، سپستان چل عدد ، اندر دو من آب بپزند چنان كه رسمست و بپالايند ، مقدار هفتاد درم بستانند ، و سى درم شيرخشت ، اندر وى بگدازند و بدهند .\r\nو اگر خشكى بر اندامها مستولى گردد ، شير خر و شير بز نافع بود ، و ترتيب او و چند و چگونه ، اندر كتاب ذخيره ياد كرده آمدست . و اگر علّت كهن گردد و ترى اندر شش بسيار باشد و حرارت غالب نباشد ، اندكى بيرزد با اندكى قطران تنها ، گر با انگبين سود دارد .\r\nاگر حرارت غالب باشد ، اين لعوق بسازند بدين صفت ، بگيرند شش روباه خشك‌كرده و تخم باديان و بيخ سوس ، و پرسياوشان كوفته و بيخته راستار است اندر جلّاب بسرشند و جلّاب بقوام انگبين آرند هر بامداد يك كفچه بدهند ، و با اين علاج غذا درّاج و طيهوج و كبك و تذرو و گنجشك بريان‌كرده و ماهى بريان‌كرده بىروغن .\r\nو اگر چيزى آشاميدنى خواهد با عسل دهند .\r\nو اگر تب آرد اندر كشكاب ، سرطان مىپزند و حسو از آرد عدس و گاورس و كشك جو و نشاسته سازند .\r\nو اگر بيم تب نباشد كرنب و هليون پخته روا باشد .\r\nو گاه‌گاه ماهى شور روا بود .\r\nو اگر ريش پليد باشد چيزهاء شور ، زيان دارد .\r\n\r\nباب هفتم از گفتار هفتم از كتاب معالجات اندر علة ذات الجنب\r\nذات الجنب آماسى است گرم ، دردناك اندر حجاب ، و آنچه در عضلهاء سينه باشد ، خاصّه اندر عضلهاء ز اندرونى\r\n\r\n","description":"","footnote":"","page_name":" 391 ","page_number":399},
  {"content":"\r\n\r\nآن را شوصه گويند .\r\nو آنچه اندر غشا باشد كه زندرون سينه بدان پوشيده است آن را برسام گويند ، يعنى آماس برسام ، آماس است بر سينه .\r\nمادهء اين علت صفراى خالص باشد يا خون رقيق صفرايى . و بدين سبب است كه اندرين علّت تبها بنوبت غب آيد .\r\nو هم بدين سبب است كه مردم بلغمى را و كسانى را كه از معدهء ايشان آروغ ترش برآيد اين علت نباشد ، با آنكه ممكنست كه از بلغم شور متعفّن اين علت تولد كند و ديرتر زايل شود . و تب آن همچون بلغمى باشد ، و نيز ممكنست كه سودا اندر تن گرم شود و ذات الجنب از وى تولد كند و اين نادر باشد و عسر .\r\nو اسباب اين علّت دو نوعست ، ذاتى و عرضى .\r\nامّا ذاتى نزلهء تيزست و بسيار خوردن شراب كهن ، و عرضى آب سخت سرد خوردن و باز ماندن مادتها بدان سبب اندر سينه و حجاب ، و غذاهاء غليظ خوردن چون قنّبيط و گوشت گاو ، تا بدان سبب مادتهاء غليظ اندر رگها بماند و الم آن اندر سر پستانها و پهلوها پديد آيد .\r\n\r\nعلامات ذات الجنب\r\nتنگى و تواتر نفس است و اندر كشيدن ز اندرون پهلوها و درد خلنده ، خاصه بوقت نفس باز كشيدن و تب لازم و نبض صلب و منشارى و سرفهء خشك اندر اول علّت .\r\nعلاج آن ، علاج ذات الجنب خونى و صفرايى بهم نزديكست ، ليكن اندر خونى نخست رگ باسليق بايد زد .\r\nو روز نخست كه ماده هنوز اندر حركت باشد و قرار ناگرفته از جانب مخالف بايد زد .\r\nو اگر يك شبانروز گذشته باشد و مادّه قرار گرفته از آن جانب بايد زد كه علّتست .\r\nو اگر قوّت قوى باشد خون چندان بيرون بايد كرد كه رنگ بگرداند ، لكن به دو دفعت يا بسه دفعت تا قوت ساقط نشود .\r\nو علاج صفرايى آنست كه بنگرند اگر درد به استخوان سينه و چنبر گردن مىبرآيد ، رگ زنند .\r\nو اگر بشراسيف فرو مىرود مسهل دهند .\r\nو اندر هر دو نوع بيش از استفراغ ، خاصه روز دوم و سيوم ، شراب بنفشه و شراب نيلوفر دهند با آب آميخته ، گر با جلّاب رقيق .\r\nو اگر تشنگى غلبه كند خربزهء هندو و سكنگبين كه سخت ترش نباشد با آب مىدهند گر با آب خربزهء هندو .\r\nو از پس استفراغ ، هر بامداد بنفشه پرورده دهند در جلّاب رقيق گداخته با روغن بادام ، يا كشكاب دهند عنّاب و سپستان و بنفشه اندر وى پخته با شكر و روغن بادام .\r\nصفت شرابى نافع ، بگيرند بنفشهء تازه نيم من ، دانهء آبى شيرين\r\n\r\n","description":"","footnote":"","page_name":" 392 ","page_number":400},
  {"content":"\r\n\r\nو اسبغول از هر يكى ده درم ، كثيرا بيست درم و تخم خطمى پانزده درم ، لعاب خطمى و لعاب سبغول و لعاب دانهء آبى هر يك جدا بگيرند و كثيرا جداگانه بكوبند و بنفشه اندر دو من آب بپزند جدايگانه تا بنيمه باز آيد و بپالايند و لعابها و كثيرا با وى بياميزند و يك من شكر برافكنند و بقوام آرند هر بامداد مىدهند .\r\nصفت شرابى ديگر ، بگيرند آب انار شيرين يك من ، آب نىشكر يك من ، هر دو بپزند تا بنيمه باز آيد و نيم من شكر برافكنند و بقوام آرند .\r\nصفت مطبوخى مسهل ، بگيرند عنّاب سى عدد ، سپستان چهل عدد ، بنفشهء خشك ده درم ، فلوس خيارشنبر پانزده درم ، ترنگبين سى درم ، بپزند چنان كه رسمست و اگر پنج درم لسان الثور زيادت كنند قوىتر باشد .\r\nو اگر علت خونين بود ، ده درم بيخ سوس مقشّر و سه درم تربد تراشيده نيم‌كوفته زيادت كنند ، نيك باشد .\r\nو اوليتر آن باشد كه بيخ سوس و تربد پس از آن دهند كه نفثى پديد آمده باشد .\r\nو اگر نفث آغاز كرده باشد اندر شرابها كه ياد كرده آمدست در پيش ، پرسياوشان و بيخ سوس زيادت كنند و بعوض آب ، جلّاب دهند .\r\nو لعابها و تدبير پزانيدن و پاك كردن از باب ذات الريه بگزينند . و هرگاه كه بينند كه ماده پخته شد ، جهد بايد كرد تا پيش از آنكه ريم گردد ، پاك شود ، و آب گرم و كشكاب رقيق با عسل دادن .\r\nو هرگاه كه بينند كه ضماد و تكميد ، درد نمىنشاند يا زيادت مىكند ، ببايد دانست كه ممتلى است و باستفراغ حاجتست ، خاصه بفصد .\r\nو هر گاه كه فصد كرده باشد و مسهل داده و اعراض بيمارى ساكن‌تر نشود ، ببايد دانست كه آماس ريم خواهد كرد ، ديگربار فصد نبايد كرد تا قوت ضعيف نشود و آماس خام نماند ، و تدبير پزانيدن و پاك كردن بايد كرد .\r\nو اگر بىآنكه فصد كنند ، ماده پخته گردد و نفثى نيك پديد آيد ، پس اندر قوت ، ضعيفى بيند ، فصد نشايد كرد .\r\nو اگر باستفراغ حاجت آيد حقنه اوليتر .\r\nو اگر قوّت بر جاى باشد و از پس فصد غشى افتد يا نفس تنگ شود ، نشان آن باشد كه بدان فصد مادّهء علّت كمتر نشدست ، تدبير حقنه بايد كرد .\r\nو اگر مادهء ذات الجنب بلغم باشد يا سودا ، حقنهء تيز و ضمادهاء پزاننده و تحليل‌كننده به كار بايد داشت ، يا آب گرم پيوسته جرعه‌جرعه مىدادن .\r\nو كشكاب از كشك جو و كشك گندم و نخود بايد داد ، يك درم تخم باديان و پنج درم بيخ سوس اندر وى پختن .\r\nو سكنگبين عسلى با آب آميخته ، خلط را ضعيف كند .\r\nو غذا\r\n\r\n","description":"","footnote":"","page_name":" 393 ","page_number":401},
  {"content":"\r\n\r\nنخودآب و سبوساب بروغن زيت يا بروغن بادام طلخ و شيرين آميخته و با عسل دهند گر با پانيد و شوربا كه در وى چكندر و كرنب و شبت و نخود ، پخته باشند .\r\nو حسوئى كه از حلبهء شسته و آرد باقلى و مسكه بانگبين و ماهى شور با شبت و گندنا پخته ، پزاننده و پاك‌كننده است .\r\nو اگر ماده بس غليظ باشد و نفس تنگ شود و نفث باز ايستد ، بگيرند :\r\nزوفاء خشك و خردل كوفته مقدار سه درم ، اندر ماء العسل گرم بدهند .\r\nو گاه باشد كه تنگى نفس بدان حاجت آرد كه وزن باقلى زنگار بانگبين بدهند ، و سوزانيدن زنگار بزردهء خايهء مرغ نيم‌برشت ، زايل شود .\r\n\r\nگفتار هشتم از كتاب معالجات از الاغراض الطبية اندر احوال بيماريهاء دل و اين گفتار شش باب است\r\n\r\nباب اول از گفتار هشتم از كتاب معالجات اندر انواع بيماريهاء دل و قانون علاج آن\r\nببايد دانست كه اندر دل همه انواع بيماريهاء مزاجى از مفرد و مركب و ساده و با ماده و آماسها و تفرق الاتصال ممكنست كه افتد .\r\nو بيماريها بشركت اندامها نيز افتد .\r\nامّا آماس گرم يا سرد كه اندر دل افتد هيچ مهلت ندهد و آن را علاج نيست ، از بهر آنكه آماس از سوء المزاج و از درد و تفرق الاتصال و از سدّه خالى نباشد و دل اين همه احتمال نكند و روح بسبب سدّه در حال خبه شود .\r\nو ليكن آماس غلاف دل ممكن است كه مهلت دهد .\r\nجالينوس گويد : مرا خروسى بود هر روز لاغرتر و بدحال‌تر مىشد ، او را بسمل كردم اندر غلاف دل او آماس يافتم چند عدسى و بوزنه داشتم كه بتازى القرده گويند ، بدحال مىشد ، او را نيز بكشتم اندر غلاف دل او آماس يافتم چند يك دانه باقلى ، دانستم كه آن بدحالى از آن آماس بود .\r\nو امّا تفرق الاتصال و بثره و جراحت هيچ علاج‌پذير نباشد و هيچ مهلت ندهد .\r\nگفته‌اند هر گاه كه بر گوهر دل بثره برآيد ، از بينى خون سياه برود ، بيمار هلاك شود .\r\nو بيماريها كه بشركت همه تن باشد چنان باشد كه اندر تب محرقه و حاده خفقان و غشى پديد آيد .\r\nو آنچه بمشاركت دماغ باشد چنان باشد كه بسبب ضعيفى دماغ ، عصبهاى كه بعضلهاء سينه و آلتهاء دم زدن پيوستست ضعيف گردد و نسيم هواء تازه چنان كه بايد بدل نرسد و هواء دودناك\r\n\r\n","description":"","footnote":"","page_name":" 394 ","page_number":402},
  {"content":"\r\n\r\nاز دل بيرون نشود و بدين سبب ، سوء المزاج و خفقان و غشى پديد آيد .\r\nو آنچه بمشاركت جگر افتد ، چنان باشد كه جگر ضعيف باشد ، خون نيك تولّد نيفتد ، اندامها و دل بهرهء غذا تمام نيابد ، ضعف دل پديد آيد . يا جگر گرم شود ، خون سودايى تولّد افتد و غذاء دل سودا گردد ، انديشهاء بد و غمها پديد آيد .\r\nيا جگر ، سرد باشد و خون بلغمى تولّد كند و غذاء دل و ديگر اندامها بلغمى گردد ، كسلانى و بىنشاطى و بلادت پديد آيد .\r\nيا اندرو آماسى افتد گرم و سرد و بسبب پيوستگى همه غشاء به يكديگر ، مضرّت بغشاء دل باز دهد .\r\nو آنچه بمشاركت فم معده افتد ، چنان باشد كه اندر فم معده خلطى بد باشد و بسبب همسايگى ، مضرت آن بدل باز دهد و خفقان و غشى تولّد كند ، يا بسبب حركت خلط كه بقى برآمدن گيرد ، خفقان و غشى آرد .\r\nيا معده دردمند باشد ، مضرّت آن بسبب همسايگى بدل رسد و باشد كه بكشد .\r\nو آنچه بمشاركت حجاب و شش باشد ، چنان باشد كه مادهء ذات الجنب و ذات الريه باشد ، يا مادهء خناق انتقال كند و بجانب دل رسد ، غشى و خفقان آرد ، و باشد كه روح را خبه كند و بكشد .\r\nو آنچه بمشاركت رودها افتد چنان باشد كه اندر رودها حبّ القرع و كرمان دراز باشند و بخار ايشان بدل و دماغ باز آيد ، ضعف و خفقان تولّد كند .\r\nو آنچه بمشاركت رحم افتد چنان باشد كه بسبب مشاركتى كه رحم را با دماغ است بخارهاء بد برآيد و از دماغ بطريق شريانها بدل بازآيد خفقان و غشى آرد .\r\nامّا قانون علاج دل آنست كه اندر استفراغ و تبديل مزاج ، دل را احتياط بيش از آن كند كه اندر علاج اندامهاء ديگر ، از بهر آنكه دل معدن روح است و شريف‌تر از همه اندامهاست .\r\nو استفراغ اندر علاج دل بفصد اوليتر ، از بهر آنكه اندر فصد حاجت نيست به اختيار داروها ، و اندر وى احتياط بيش از آن نمىبايد كرد كه قوت نگاه دارد و بيك‌بار خون بسيار بيرون نكنند .\r\nو ببايد دانست كه بيشتر بيماريهاء دل سدّه باشد و بسته شدن منفذ دم زدن .\r\nو سبب سدّه ، بعضى امتلا باشد و بعضى بخارهاء غليظ باشد كه از عضوى بدل برآيد .\r\nو از جهت سدّهء امتلايى ، باسليق از دست راست بايد گشاد .\r\nو از جهت سدّهء بخارى از دست چپ .\r\nو داروها كه از جهت استفراغ دهند و آنچه از جهت تبديل مزاج دهند ، دارويى كه به دل مخصوص است با آن ببايد آميخت تا قوّت او را نگاه دارد و قوّت دارو به دو رساند .\r\nو پيشينگان قرص كافور كه از بهر بدل كردن مزاج ساخته‌اند با زعفران ساخته‌اند\r\n\r\n","description":"","footnote":"","page_name":" 395 ","page_number":403},
  {"content":"\r\n\r\nو آنچه از بهر استفراغ ساخته‌اند با لسان الثور ساخته‌اند و يا چيزى كه مانند اوست .\r\nو داروها كه با دل خاصيّت و آشنايى دارد بسيار است ، آنچه معتدل است ، ياقوت است و بيجاده و زر و سيم و لسان الثور ؛ و آنچه گرمست درونج و جدوار و مشك و عنبر و زرنباد و ابريشم و زعفران و عود و بهمن سرخ و سنبل و قرنفل و بادرنجبوى و تخم او و بادروج و تخم او و فلنجمشك و برگ و پوست او و قاقله و كبابه و ساذج هندى و زاك ؛ و آنچه سردست مرواريدست و كافور و صندل و كهربا و طباشير و بسّد و گل مختوم و سيب و ترشى ترنج و گشنيز خشك .\r\n\r\nباب دوم از گفتار هشتم از گفتار هشتم از كتاب معالجات اندر علت خفقان گرم\r\nخفقان ، علتى است كه از انواع سوء المزاج خيزد و هرگاه كه اسباب خفقان قوى گردد ، غشى آورد .\r\nو بعضى عوام علت ربو و ضيق النفس را خفقان گويند ، فرق آنست كه ربو ، دم‌زدنى است كوتاه بشتاب چون دم زدن كسى كه دونده باشد ، و خفقان ، طپيدن دلست ، طپيدنى كه باختلاج ماند . و بسيار باشد كه سبب خفقان ، لطافت حسّ دل باشد و اين‌چنان باشد كه بىسببى قوى پديد آيد و بىعلاج قوى زايل شود .\r\nامّا سبب خفقان گرم ، سوء المزاج گرم باشد و اسباب آن ، اعراض نفسانى بود ، چون خشم و انديشهء كارى مهم ، يا ضيق النفس كه منفذ نسيم هوا كه بدل رسد گرفته دارد ، و طعامها و شرابهاء گرم ، يا بوى داروهاء گرم ، يا گرمى هواء گرم بافراط ، و تشنگى كشيدن ، و اندر گرمابه گرم بسيار بودن .\r\nعلامات خفقان گرم ، تشنگى و سوزش حوالى دل و اسباب كه ياد كرده آمد ، و راحت يافتن از هواء خنك و عطرهاء خنك و رنج ديدن از هواء گرم .\r\nعلاج آن ، اگر خون غالب باشد ، نخست فصد بايد كرد و هواء خانه خنك كردن و بر سينه ضماد صندل و گلاب و كافور بر نهادن و پيراهن مصندل پوشيدن و شراب صندل و اقراص كافور دادن .\r\nو نزديك من آنست كه ضماد سرد بر سينه نهادن آن منفعت نكند كه صندل و كافور و گلاب بوئيدن كند .\r\nاز بهر آنكه منفعت بوى ، زودتر بدل رسد كه ضماد ، بلكه ضماد حرارت را در دل محتقن كند و بخار حرارت بر دماغ دهد و دماغ نيز گرم شود .\r\nپس صواب آنست كه هواء\r\n\r\n","description":"","footnote":"","page_name":" 396 ","page_number":404},
  {"content":"\r\n\r\nخانه خنك كنند و عطرها و اسفرغمها و ميوهاء خنك حاضر دارند . و خداوند خفقان ، خويشتن بجامه پوشيده دارد تا تن او و بشرهء او سرد نشود و مسام بسته نگردد و حرارت زندرون باز نگردد و ليكن بخار گرم از مسام بيرون مىشود و راحت خنكى هواء خانه و منفعت بوى عطرهاء خنك از راه نفس پيوسته بدل مىرسد .\r\nو اگر جز از فصد استفراغى ديگر واجب شود ، مطبوخ هليله دهند با پنير آب .\r\nو آنجا كه حرارت بافراط باشد و ترسد كه آماس يا بثرهء تولّد كند ، بگيرند : افيون نيم دانگ ، تخم لفّاح دانگى و نيم ، كافور طسوجى ، زعفران و مشك ، هر يكى قدر طسوجى ، تركيب كنند و بدهند .\r\nاز بهر آنكه آفريدگار تبارك و تعالى طبيعت را مسخّر حكمت الهى كردست و بر نگاه داشتن مصالح تن حيوانى موكّل كرده ، و هر گاه كه طبيعت قوى باشد كارهاء او بر مقتضى حكمت الهى رود ، قوّت مشك و زعفران جدايگانه بروح رساند تا روح بدان برافروزد و قوت گيرد ، و قوت كافور و افيون و يبروح جداگانه بگوهر دل رساند تا مزاج باعتدال باز آيد بفرمان آفريدگار تبارك و تعالى .\r\nو اگر طبيعت ضعيف باشد ازين منفعت عاجز باشد و هيچ علاج سود ندارد .\r\n\r\nصفت شراب صندل\r\nبگيرند صندل سپيد كوفته و بيخته چهل درم ، گشنيز خشك پنج درم ، اندر صد درم آب غوره و ده درم سركه و يك من گلاب ، تر كنند يك شب ، روز ديگر بپزند تا آب بنيمه باز آيد ، بدست بمالند نيك و بپالايند ، و يك من طبرزد برافكنند و بپزند و كفك بردارند ، و يك درم زعفران شاخ در خرقهء بسته درافكنند ، و هر ساعت درو مىمالند و به آخر آن را بفشارند و دور كنند ، پس نيم مثقال كافور و ده درم طباشير سوده در وى كنند و نگاه دارند ، شربتى مقدار پنج درم با آب تخم خرفه .\r\n\r\nصفت قرص كافور\r\nكافور و طباشير ، گل سرخ ، نيلوفر از هر يكى سه درم ، تخم خرفه ، تخم خيار ، و تخم خيار بادرنگ ، تخم كدو ، تخم كوك ، تخم كسنه ، تخم خشخاش از هر يكى دو درم ، صندل سپيد سوده چهار درم ، سرطان نهرى بريان‌كرده سه درم ، ربّ سوس ، كثيرا ، گشنيز خشك هر يكى يك درم ، كافور ، زعفران از هر يكى دو دانگ ، ترنگبين ده درم ، بلعاب سبغول بسرشند و اقراص كنند .\r\n\r\nصفت شرابى ديگر كه تشنگى بنشاند\r\nآب انار ترش ، آب آلو ترش ، آب خرماء هندى ، آب غوره ، آب ترشى ترنج راستار است ، شكر سه بار\r\n\r\n","description":"","footnote":"","page_name":" 397 ","page_number":405},
  {"content":"\r\n\r\nوزن همه بپزند چنامك رسم است .\r\nو اگر تب نباشد دوغ گاو سود دارد .\r\nو غذا ماهى تازه به سركه پخته و مصوص و افسرد و مزوّرهء ريواج و غوره ، و نان اندر گلاب و شراب ريحانى نيمانيم ، ثريد كردن .\r\nو تحويل كردن بهواء خنك بهترين علاجى است .\r\nو ببايد دانست كه آنجا كه قوت ضعيفه باشد طبيعت با شربتهاء سخت خنك پاى ندارد ، اندكى قاقله و كبابه با آن بياميزند و لسان الثور ، سخت نافع بود . و الله اعلم بالصواب .\r\n\r\nباب سيم از گفتار هشتم از كتاب معالجات اندر خفقان سرد و علاج آن\r\nاسباب سوء المزاج سرد ، ضدّ اسباب سوء المزاج گرم باشد .\r\nعلامات خفقان سرد ، لون خداوند مزاج سرد ، سپيد و رصاصى باشد و كسلانى در كارها و آهستگى در وى ظاهر باشد و تشنگى نباشد ، و از هواء گرم و عطر گرم راحت يابد .\r\nعلاج آن ، آنجا كه علت ، محكم نباشد ، شراب ريحانى صرف مقدارى اندك ، سود دارد .\r\nو بوى مشك و عود و عنبر سود دارد و غاليه بر سينه طلى كردن موافق باشد .\r\nو ميبه و دواء المسك حلو و مر و انوش‌دارو و مفرّح گرم سود دارد .\r\nو اگر سوء المزاج سرد با ترى باشد ، خداوند علت پندارد كه دل او اندر ميان آب نهادست و خفقان همچنان باشد كه كبوتربچه اندر آب افتد و بطپد .\r\nو اينجا نخست استفراغ رطوبتها بايد كرد و قى بايد فرمود و از پس آن مفرّح و دواء المسك و غير آن دادن .\r\nو غذا همچون غذاء خداوند صداع باشد .\r\n\r\nصفت داروئى كه خفقان سرد را سود دارد\r\nبگيرند كهربا و جندبيذستر از هريك درمى ، پوست ترنج نيم درم ، و تخم فلنجمشك نيم درم بكوبند و بانگبين بسرشند و بدهند .\r\nصفت داروى ديگر ، نعنع و كهربا از هر يكى پنج درم ، بسّد و خيربوا از هر يكى سه درم ، قرنفل ده درم ، شربتى دو درم اندر ميبه .\r\n\r\nباب چهارم از گفتار هشتم از كتاب معالجات اندر خفقانى كه از خشكى بود و علامات آن\r\nسوء المزاج خشك ، يا گرم و خشك باشد ، يا سرد و خشك و احوال خداوند مزاج گرم و خشك همچون احوال خداوندان\r\n\r\n","description":"","footnote":"","page_name":" 398 ","page_number":406},
  {"content":"\r\n\r\nدق باشد و علاج همچنان ، آميخته با علاج خفقان گرم .\r\nو احوال خداوند مزاج سرد و خشك همچون احوال خداوند دق شيخوخه باشد و علاج همان و الله اعلم .\r\n\r\nباب پنجم از گفتار هشتم از كتاب معالجات اندر خفقان سودائى و اسباب و علامات آن\r\nسبب اين علت برآمدن بخار سودا باشد بسوى دل و احوال خداوند اين علت همچون احوال خداوند ماليخوليا باشد .\r\nعلاج آن چون ماليخولياست بعينه .\r\nامّا اگر تولّد سودا از بلغم افتاده باشد ، نخست استفراغى بايد كرد بمسهل بدين صفت : تربد و افتيمون و غاريقون و اسطوخودوس و هليلهء كابلى از هر يكى يك جزو ، ايارج فيقرا يك جزو و نيم ، عود هندى نيم جزو ، شربت سه درم ، حبّ كنند چنان كه رسمست .\r\nو اگر تولّد سودا از صفرا افتاده باشد : بگيرند ، تربد و افتيمون و سناء مكى و شاهتره از هر يكى يك جزو ، هليلهء زرد يك جزو و دو دانگ ، صبر دو جزو ، لاجورد مغسول دو بهر از يك جزو ، گل سرخ دو بهر از يك جزو ، مصطكى يك جزو و دو دانگ ، حب كنند به آب سيب شيرين ، شربتى چهار درم و الله اعلم بالصواب .\r\n\r\nباب ششم از گفتار هشتم از كتاب معالجات اندر غشى و اسباب و علامات و علاج آن\r\nاسباب غشى يا تحليل روح باشد يا خبه شدن روح . و اسباب تحليل روح انواع استفراغهاست ، و تحليل بافراط ، بسبب لذّتى بافراط چون لذّت جماع و دردها بافراط ، چون درد قولنج و درد معده .\r\nو اسباب خبه شدن روح ، امتلايى بافراط باشد يا غم و ترس بافراط و سدّهء رگهاء دل .\r\nعلامات غشى ، اگر سبب غشى ، امتلا باشد ، رگها فشارده بود و نبض قوى لكن سست بود و با گرانى جنبد و با ديرى . و آنجا كه سبب ، تحليل روح باشد ، نبض ضعيف و صغير و بطى باشد .\r\nو اگر غشى بتدريج افتد ، نخست نبض صغير شدن گيرد ، و رنگ روى بگردد ، و رنگ چشم ضعيف گردد و پيش چشم چون ظلمتى يا خيال رنگى ديگر پديد آيد ، و اطراف سرد شود ، و اندك مايه عرق سرد كند و باشد كه همه تن عرق كند .\r\nو اگر اندر غشى ، رنگ زرد گردد و سر و گردن اندر پيش آويخته شود چنانك\r\n\r\n","description":"","footnote":"","page_name":" 399 ","page_number":407},
  {"content":"\r\n\r\nراست نتواند داشت ، هر گاه كه سر و گردن او راست كنند ، در حال بميرد .\r\nو اگر بيش از غشى تاسه و منش گشتن پديد آيد ، از معده است و اوميد سلامت باشد .\r\nو اگر از اسباب مشاركت اعضا و علامات آن و از اسباب سابقه و باديه چيزى ظاهر نشود و سبب آن اندر دلست ، زود هلاك كند .\r\nو اگر كسى را اندر ميان رگ زدن غشى افتد علامت آن باشد كه اندر تن او بيمارى است و معده ضعيفست .\r\nعلاج آن ، علاج خداوند مزاج گرم و سودايى را اندر حال غشى ، كافور و صندل و گلاب و خيار بادرنگ سرد كرده يا اندكى مشك مىبايد بويانيد تا مشك حرارت غريزى را مدد كند ، و صندل و كافور حرارت غريب را تسكين كند .\r\nو گلاب سردكرده اندر حلق او چكانند و بر سينه و روى زنند .\r\nو آب سرد با اندكى شراب رقيق ، گر با ماء اللحم اندر حلق او چكانند . و چون بيدار شود پيراهن مصندل پوشند ، و غذا مصوص و فسرد و دوغ سردكرده دهند .\r\nو خداوند مزاج سرد را ببوى مشك و غاليه و ند علاج بايد كرد ، و دواء المسك با مقدار يك طسوج مشك به شراب كهن اندر حلق او چكانند . و فم معدهء او بروغن مصطكى و مانند آن بمالند .\r\nو اگر بسبب غشى روزه و مانند آن باشد ، علاج آن ببوى نان گرم و طعام خوش و اندكى ماء اللحم سازند .\r\nو اگر سبب ، استفراغها باشد همچنين بوى كباب و مرغ بريان و بوى سيب و آبى بر آتش سوختن و ماء اللحم و اندكى شراب رقيق .\r\nو اگر سبب هيضه باشد ، اندكى سك و مشك اندر آب آبى يا با ماء اللحم اندر حلق او چكانند و چون به هوش آيد ماء اللحم دهند با اندكى سك . و آب آبى و بوى گل نشابورى كه ببوى كافور پرورده باشند ، سود دارد .\r\nو اگر سبب عرق بسيار باشد ، اطراف بگلاب سرد و آب سرد مىبايد ماليد و برگ مورد خشك كوفته و مانند آن بر اندام او ريختن و عرق بازداشتن و به آب آبى و ماء اللحم قوّت دادن .\r\nو اگر اندر غشى تهوع و فواق مىباشد ، بوى طعام دور بايد داشت و پر مرغ به حلق او فرو كردن تا قى افكندن ، و بآواز طبل و بوق بيدار كردن و عطسه آوردن اگر بدين بيدار نشود ، اميد نماند .\r\nو اگر سبب ، عرضى از اعراض نفسانى باشد ، بوى عطرى كه موافق مزاج باشد نافع بود و اطراف\r\n\r\n","description":"","footnote":"","page_name":" 400 ","page_number":408},
  {"content":"\r\n\r\nبه آب سرد ماليدن و فم معده بروغن گرم ماليدن و گلاب و ماء اللحم اندر حلق او چكانيدن .\r\nو اگر سبب ، اختناق رحم باشد ، بوى عطر از وى دور بايد داشت ، و بوى چيزى كه معده و مزاج او را موافق بود بوئيدن ، چون اشترغاز و پنير كهن و انكزد و آنچه بدين ماند .\r\n\r\nگفتار نهم از كتاب سيم اندر معالجات از كتاب الاغراض الطبية اندر احوال مرى و معده و علاج آن و اين گفتار بيست و دو بابست\r\n\r\nباب اوّل از گفتار نهم اندر دشوارى فرو بردن طعام و شراب به حلق و اسباب و علامات و علاج\r\nسبب دشوارى فرو بردن طعام و شراب به حلق ، يا آماس مرى باشد يا آماس همسايهء او ، چنان كه اندر خناق باشد يا ضعف قوّت ، چنان كه اندر بيماريهاء آخر حاده باشد ، يا نوعى از انواع سوء المزاج ؛ يا خشك شدن رطوبتى اندر وى بسبب حرارت و غير آن ؛ يا بيرون آمدن مهرهء از مهرهاى گردن از جاى خويش ، يا قرحه و بثره اندر وى .\r\nعلامات آن ، آنچه سبب آن سوء المزاج باشد ، اندك‌اندك پديد آيد .\r\nو آنچه سبب آماس گرم باشد ، از تب خالى نباشد ، و با آماس سرد ، تب نباشد . و آنچه سبب آن بثرهء و قرحهء باشد ، از گذر طعامهاء ترش يا شور يا قابض ، رنج باشد و از طعام نرم كمتر .\r\nعلاج آن ، آنچه اندر آخر بيماريها افتد ، علاج دشوار پذيرد ، جز آن تدبير نباشد كه قوّت را يارى دهند و بر پس گردن موم روغن مىمالند .\r\nو سوء المزاج گرم و خشك را هم بموم روغن ماليدن و آب گشنيز تر و آب كوك ماليدن و ماء الشعير و مانند آن تجرّع كردن .\r\nو سوء المزاج سرد را روغن ترب و روغن بلسان و روغنهاء گرم با مشك ماليدن .\r\nو سوء المزاج تر را با نيسون و مصطكى و سنبل و بهمن سرخ و سپيد و كندر و مانند آن علاج كردن و ايارج فيقرا دادن .\r\nو خواجه ابو على سينا رحمه الله مىگويد ، انگدان اندرين باب نافع است .\r\nو سوء المزاج خشك را پيه مرغ و پيه بط ماليدن سود دارد ، و مسكه و كشكاب دادن ، و اندر هر مزاجى غذائى موافق آن مزاج دادن .\r\nو امّا\r\n\r\n","description":"","footnote":"","page_name":" 401 ","page_number":409},
  {"content":"\r\n\r\nآماس يا خونى باشد يا از جنس ماشرا باشد ، يا آماس نرم باشد ، يا صلب باشد .\r\nعلاج آن ، علاج معده باشد و فرق آنست كه آماس معده را ضمادها بر فرود سينه نهند و آماس مرى را بر ميان دو كتف نهند ، و آنچه خوردنى باشد اندر آماس معده بيك‌بار دهند و اندر آماس مرى جرعه‌جرعه دهند .\r\nو علاج قرحه و بثره مرى هم علاج قرحه و بثرهء معده است ، و فرق آنست كه اندر داروهاء مرى چيزهاء لزج بايد تا به نرمى و درنگ فرو رود و لختى بر سطح ريش نهد .\r\nو داروهاء آماس و قرحه اندر علاج معده ياد كرده شود .\r\n\r\nباب دوم از گفتار نهم از كتاب معالجات اندر سوء المزاج گرم اندر معده و اسباب و علامات و علاج آن\r\nاسباب آن همچون اسباب سوء المزاج دل باشد .\r\nعلامات آن باشد كه طعام لطيف زود تباه گردد و غليظ بهتر گوارد و آرزو كمتر باشد ، و هضم باشد الّا آنكه سوء المزاج مفرط باشد و آروغ دودناك باشد و ترش ليكن آروغ ترش بيشتر از شيرينى و حرارت ضعيف تولد كند ، و آن‌چنان باشد كه حرارت ضعيف از شيرينى قوت ديگر يابد ، بدان قوت او را بجوشاند و ترش گرداند .\r\nو اگر حرارت قوىتر باشد شيرينى را بسوزاند و آروغ دودناك شود .\r\nو علامت گرمى اندر آروغ ترش آنست كه دهان طلخ باشد و تشنگى غالب ، و آب و هواء خنك خوش آيد .\r\nو بىخوابى آروغ را دودناك كند و ترش ، از بهر آنكه از بىخوابى طبيعت بهضم مشغول نتواند بود ، طعام ناگواريده بماند و آروغ ترش و دودناك تولد كند بحسب حرارت .\r\nعلاج آن ، دوغ ترش سرد كرده و پست جو ، اندر آب سرد درين باب نافعست ، و اگر حرارت قوىتر باشد ، دوغ با طباشير و با قرص كافور دهند ، و علاج سوء المزاج دل گرم همين است .\r\nو اگر معده با گرمى ، ضعيف باشد ، سكنگبين سفرجلى و شراب انار دهند .\r\nو اگر با حرارت ، خشكى باشد ، كشكاب و روغن بادام دهند و شير خر ، و اندر آبزن مىنشانند و روغن بنفش مىمالند ، چنان كه اندر علاج دق ياد كرده شود .\r\n\r\n","description":"","footnote":"","page_name":" 402 ","page_number":410},
  {"content":"\r\n\r\n\r\nباب سيم از گفتار نهم از كتاب معالجات اندر سوء المزاج گرم با ماده اندر معده و اسباب و علامات و علاج آن\r\nآروغ گاهى بوى ماهى تباه‌شده دهد ، و گاهى بوى آب ايستاده و تباه‌شده دهد ، و گاهى بوى مغزهاء تباه شده چون مغز گوز كه تباه شود ، و گاهى بوى زنگار دهد ، و اين نشان غلبهء گرمى بود .\r\nو گاه باشد كه سبب آروغ ناخوش ، طعام لطيف باشد كه زود تباه شود ، آزمايش بنان جوين كنند ، و اگر آروغ ناخوش برآيد ، ببايد دانست كه معده ناريست .\r\nو خداوند اين عارض ، خشك‌اندام و لاغر شود ، از بهر آنكه خون او اندك باشد و تيز و ناخوش طعم و ناخوش‌بوى مخالف مزاج اصلى و مخالف مزاج تندرستى ، بدين سبب اندام او از آن بهره نگيرد و لاغر مىشود .\r\nو بدين سبب است كه مردم صفرايى لاغر باشد و رگهاء او ظاهر باشد و پرخون .\r\nو گاه باشد كه بسبب گرمى خون ، تحليل و گدازش بيشتر باشد ، طبيعت بدل آنچه تحليل افتد باز طلبد ، گرسنگى غالب شود و اندر آن گرسنگى صبر نباشد ، غشى افتد .\r\nو باشد كه بسبب حرارت غريب گدازنده اندر حال گرسنگى ، لعاب از دهان آمدن گيرد ، چون طعام خورند بايستد .\r\nو آن را كه اندر معده مادهء صفرايى باشد ، غثيان و قى بسيار افتد ، ليكن هرگاه كه معده سبك باشد و غثيان و سوزش و تشنگى غالب بود .\r\nببايد دانست كه ماده سخت رقيق است ، ليكن اگر ماده بسيار باشد غثيان پيوسته باشد ، و اگر اندك باشد غثيان پس از طعام خوردن پديد آيد .\r\nو همچنين اگر ماده اندر قعر معده باشد و طبقهاء معده آن را تشرّب نكرده باشد ، غثيان از پس طعام به دو ساعت پديد آيد ، از بهر آنكه مادّهء صفرايى با طعام بياميزد ، و بصحبت طعام از قعر معده بفم معده برآيد و غثيان پديد آيد .\r\nو اگر چيزى زداينده خورد چون ماء العسل و بدان قى كند ، آن ماده اندر قى پديد آيد .\r\nو اگر طبقهاء معده مادّه را تشرّب كرده باشد ، نه اندر قى و نه اندر بول و نه اندر براز پديد نيايد ، و قى ، خود نباشد لكن آرزوى قى ، و تهوّع باشد .\r\nو حال تشنگى بر كيفيت مادّه گواهى دهد ، از بهر آنكه سبب تشنگى ، يا گرمى مادّه باشد يا شورى .\r\nو تشنگى كه سبب آن مادهء گرم باشد به آب سرد ساكن شود ، و آنچه سبب آن رطوبت شور باشد به آب گرم ساكن شود .\r\nعلاج آن ، نخست نگاه بايد كرد تا ماده اندر قعر معده تولّد\r\n\r\n","description":"","footnote":"","page_name":" 403 ","page_number":411},
  {"content":"\r\n\r\nمىكند يا از عضوى ديگر به دو مىآيد .\r\nو همچنين نگاه بايد كرد تا طبقات معده ، ماده را تشرّب كردست ، يا اندر فضاء معده ريخته است .\r\nآنچه آمدست بقى يا باسهال پاك بايد كرد ، پس بعلاج و پاك كردن آن عضو مشغول بايد شدن .\r\nو فم معده را قوت دادن تا چيزى قبول نكند و تدبير قى بدين‌گونه كنند : ماهى تازه دهند و بگيرند كشكاب چهل درم و اندرين كشكاب بيخ خربزه و بيخ خيار اندر پخته و ده درم سكنگبين عسلى با وى بياميزند يا بيشتر و اندكى نمك طعام و بدهند .\r\nو آن را كه قى دشوار باشد استفراغ بمسهل كنند بدين صفت ، افسنتين رومى پنج درم ، گل سرخ بيست درم ، خرماء هندى بيست درم ، اندر سيصد درم كشكاب بپزند تا به صد درم باز آيد و بپالايند ، و سى درم ترنگبين اندر هفتاد درم ازين مطبوخ حل كنند ، و يك درم صبر مغسول تركيب كنند و بدهند .\r\nو اگر معده رطوبتها را تشرّب كرده باشد ، صبر آن را پاك كند و صبر مغسول قوّت‌دهنده‌ترست و نامغسول پاك‌كننده‌تر . و ايارج فيقرا نافع‌تر از صبر ساده است .\r\nو ايارج ساده اندر پاك كردن قوىترست و بانگبين سرشته اندر اسهال قوىتر .\r\nو اگر خداوند علّت را شهوت طعام ، اندك باشد و غثيان رنجه دارد ، اندر ايارج بعوض زعفران ، گل سرخ بايد كرد ، و تا حقيقت نگردد كه سوء المزاج با ماده است ، ايارج نشايد داد ، از بهر آنكه اگر ماده نباشد ، سوء المزاج زيادت شود .\r\nو اگر ايارج با هليلهء زرد دهند ، صواب باشد . و اگر صفرا از جگر بمعده مىآيد ، استفراغ بماء الجبن كنند .\r\nو چون دانند كه معده پاك شد فم معده را قوت دهند بدين صفت :\r\nبگيرند گل سرخ ، صندل سپيد ، آب آبى ، آب مورد ، آب سيب و گلاب ، اندكى كافور بياميزند و خرقهء بدان ، تر مىكنند و بر معده مىپوشند .\r\nو اگر صفرا رطوبت آميخته باشد ، معده را بنقيع صبر پاك كنند .\r\n\r\nباب چهارم از گفتار نهم از كتاب معالجات اندر سوء المزاج سرد ساده اندر معده و علامات و علاج آن\r\nعلامتها ، آرزوى طعام باشد و هضم كمتر و باد و قراقر بسيار باشد و طبع\r\n\r\n","description":"","footnote":"","page_name":" 404 ","page_number":412},
  {"content":"\r\n\r\nنرم و طعام ناگوارنده بيرون آيد .\r\nعلاج آن ، بعلاج چيزهاء گرم و تر بايد داد ، چون شير و انگبين و شراب ريحانى بمزاج اندك و روغن مصطكى و مانند آن .\r\nو اندر طعام ، زيره و نانخواه و دارچينى و پلپل و انگدان و انگزد و سير و كرويا درافكنند .\r\nو هر بامداد گلنگبين عسلى اندر آب باديان ؛ و از معجونها فنداديقون و دواء المسك و مرّ و سجزينا و فلافلى و ترياق بزرگ و مثروديطوس و معجون كندر سود دارد ، و جلّاب كه اندر وى انيسون و مصطكى و عود و سنبل پخته باشند .\r\nو اگر با سوء المزاج سرد ، خشكى باشد ، خداوند علّت هر روز لاغرتر باشد و دهان خشك باشد و آب كمتر خواهد و آروغ ترش برآيد و طعام بد گوارد ، كشكاب كه اندر وى انيسون پخته باشند با انگبين دهند .\r\nو مرغ خانگى فربه اندر شورباء گندم پخته با دارچينى و سبوساب بانگبين و شير و انگبين ، موافق بود .\r\n\r\nباب پنجم از گفتار نهم از كتاب معالجات اندر سوء المزاج سرد با ماده اندر معده و علامات و علاج آن\r\nعلامات آن ، آنست كه پيوسته دهان پر آب بود و رطوبت لزج مىشود و آروغ و طعم دهان ترش باشد .\r\nو اگر آب دهان بر ترشى آروغ غلبه دارد ، ببايد دانست كه رطوبت بيشترست ، و اگر ترشى آروغ بر آب دهان غلبه دارد .\r\nببايد دانست كه سردى بيش است .\r\nعلاج آن ، قى بايد فرمود بر ماهى شور و ترب : بگيرند تخم ترب و تخم سپندان و تخم جرجير از هر يكى يك درم ، بورهء نان و نمك طعام از هر يكى نيم درم ، بكوبند و اندر سكنگبين عسلى بسرشند و بدهند ، و بر اثر آن طبيخ شبت دهند .\r\nو از پس قى ، بر تشنگى صبر كنند و شربتى ميبه گر زنجبيل مربّى بخورند ، و از پس دو روز استفراغ كنند بحبّ اصطمخيقون .\r\nو هر هفته ايارج فيقرا خورد . و اگر رطوبت بسيار باشد ماء الاصول دهند با روغن بادام طلخ و استفراغ بايارج لوغاديا كنند ، و از پس استفراغ هر بامداد گلنگبين دهند با مصطكى ، و عود خام و قرنفل و كمونى و فلافلى موافق باشد .\r\nو اگر خداوند علت ، داروهاء كريه نتواند خورد ، حبّ الافاويه مسهل دهند بدين صفت :\r\n\r\n","description":"","footnote":"","page_name":" 405 ","page_number":413},
  {"content":"\r\n\r\nبگيرند حبّ البلسان و عود البلسان و سليخه و دارچينى و مصطكى و سنبل و اسارون و زعفران و بسباس و قرنفل و گوزبوّا از هر يكى يك مثقال ، غاريقون دو مثقال ، تربد ده درم ، سقمونياء مشوى دو مثقال ، زنجبيل دو درم ، همه بكوبند و ببيزند و به آب كرفس بسرشند و حب كنند ، و شربتى دو درم و نيم بود . و الله اعلم .\r\n\r\nباب ششم از گفتار نهم از كتاب معالجات اندر معدهء بادناك و علامات و علاج آن\r\nاسباب تولّد باد در معده دو چيز است :\r\nيكى طعام و شراب كه خورده شود ، دوم حال حرارت غريزى .\r\nامّا چون از جهت طعام و شراب باشد ، چنان باشد كه با جوهر طعام و شراب بادناكى باشد چون عدس و لوبيا و شراب نو و شراب شيرين غليظ ، يا طعامى كه در وى رطوبت بسيار باشد چون امرود و سيب و خياربادرنگ و جغرات .\r\nامّا آنچه از جهت حرارت غريزى باشد ، چنان باشد كه حرارت ضعيف باشد ، رطوبتها را نيك نتواند گواريد ، بخارها و بادها تولّد كند اندر معده و شكم بماند و قراقر و آروغ تولد كند .\r\nو بسيار باشد كه سبب بادها چيزى لطيف‌كننده باشد كه رطوبت را تحليل كند و بخارها و بادها انگيزد .\r\nو باشد كه اندر معده رطوبت غليظ باشد ، هرگاه كه معده از طعام خالى شود ، طبيعت روى بدان رطوبت آرد و تحليل كردن گيرد و بخار و هوا كه اندر فضاء معده و رودها باشد اندر حركت آيد و بادها تولد كند .\r\nو اين نوع بادها كه بحاصل آيد بطعامى كه خورده شود ساكن شود .\r\nو سبب علت مراقى اندر بيشتر وقتها سوء المزاج گرم باشد اندر معده و بخار انگيزانيدن آن ، و سدّه كه اندر منفذهاء باد افتد ، و باز داشتن سدّه آن بادها را از فرود آمدن بجانب رودها ، تا بدان سبب بجانب معده باز گردد و بعضى بآروغ ترش تحليل پذيرد و بعضى بجانب دماغ برآيد .\r\nو گاه باشد كه سبب تولّد بادها بيمارى سپرز و سوداوى سودا باشد .\r\nعلامات آن ، فرق ميان نفخ سودايى و نفخى كه از طعامهاء ترىفزاى تولد كند آنست كه نفخ سودايى غليظ بود و طبع به آن خشك شود ، و از پس گواريدن طعام دردى اندر حوالى سپرز پديد آيد ؛ و نفخ ديگر با ترى دهان و نرمى پوست و اجابت طبع باشد ؛ و احوال و تدبيرهاء گذشته بر هريك گواهى دهد .\r\n\r\n","description":"","footnote":"","page_name":" 406 ","page_number":414},
  {"content":"\r\n\r\nعلاج آن ، از طعامهاء بادانگيز و طعامهاء ترىفزاى پرهيز بايد كرد و اندر خوردنيها ترتيب نگاه بايد داشت ، چنان كه اندر كتاب حفظ الصحه ياد كرده آمدست .\r\nو اندر طعامها زيره و دارچينى و كرويا و سعتر و سير و انگدان به كار داشتن .\r\nو طبع را بحقنه تيز فرو آوردن و اندر حقنه ، زيره و باديان و تخم كرفس و دوقو و كاشم و جندبيذستر به كار داشتن .\r\nو بادى كه سخت غليظ باشد ، نمك گرم آن را تحليل كند و شيشه يا كدو كه به آتش برنهند در حال درد بنشاند .\r\nو شربت جلّاب گرم ، انيسون ، سعتر ، مرزنگوش ، مصطكى اندر وى پخته موافق بود .\r\nو آنجا كه ماده سخت غليظ باشد ، نخست طبع را بحقنهء تيز فرود بايد آورد ، پس چيزها تحليل‌كننده دادن ، از بهر آنكه بيم باشد كه ماده باز بجنبد و تحليل نپذيرد و درد زيادت شود .\r\nو روغن سذاب و جندبيذستر و فطراساليون و زيره و حبّ الغار اندر وى جوشانيده بر فم معده ماليدن سود دارد .\r\nو اگر نفخ سودايى بود ، سذاب و تخم كرفس و مرزنگوش و دوقو و حبّ الغار و شبت و بابونه و جعده اندر سركه بجوشانند و اندر آن سركه تكميد كنند .\r\nو سجزينا و فنداديقون و معجون حبّ الغار و معجون ابهل و گوارش كندر و گوارش انگدان سود دارد .\r\nو از معجونهاء بزرگ چون مثروديطوس و ترياق بزرگ دادن صواب باشد ، لكن اين معجونها پس از استفراغ دهند .\r\nو استفراغ نخست بحقنه كنند ، پس بداروى مسهل ، و حبّ سكبينج اندرين باب نافع است .\r\n\r\nصفت حب يكنجبين\r\nصبر و سكبينج و مقل و غاريقون ، راستار است حب كنند ، شربتى از دو درم تا سه درم اندر آب گرم .\r\nو اگر مزاج اصلى سرد باشد ، پيش از طعام مقدار ده درم يا كمتر شراب كهن بخورد ، پس طعام خورد و اندر طعام ، زيره و سعتر و مانند اين مىبايد كرد تا بادها تحليل پذيرد .\r\nو بسيار باشد كه چيزى خنك ، خلط رقيق را و خلط شور بلغمى را فرو آراماند و از تحليل باز دارد و بدان سبب بادها ساكن شود ، و گمان افتد كه مزاج گرمست و چيزى خنك سود مىدارد ، و حال بر خلاف آن باشد .\r\n\r\nباب هفتم از گفتار نهم از كتاب معالجات اندر درد معده كه از سودا باشد\r\n\r\n","description":"","footnote":"","page_name":" 407 ","page_number":415},
  {"content":"\r\n\r\nسبب آن بسيارى سودا باشد كه از سپرز بمعده آيد .\r\nعلامات آن ، اندر فم معده سوزشى باشد و چون طعام خورده شود لختى زايل شود .\r\nو بسيار كسان باشند كه پس از چند ساعت كه طعام خورده باشند ، درد معده بىقرار شود و تا قى نكنند و چيزى ترش برنيارند ، درد معده قرار نگيرد و سبب آن خلط سودا باشد اندر قعر معده ، و اندر وقت هضم با طعام بياميزد و بسيار گردد و بفم معده برآيد و درد آغاز كند .\r\nعلاج آن ، نخست قى بايد فرمود بداروى قوىتر چون خربق سپيد .\r\nخربق را بترب اندر نشانند و يك شبانروز بنهند يا بيشتر ، پس آن ترب را پاره كنند و خربق دور كنند و ترب اندر سكنگبين عسلى فرغار كنند يك شبانروز ، پس آن سكنگبين با طبيخ شبت و لوبيا سرخ بدهند و از آن ترب نيز لختى بدهند و بر آن قى كنند . و از پس قى بحبّ اصطمخيقون استفراغى ديگر كنند و اين قرص به كار دارند .\r\nصفت اين قرص : بگيرند انيسون رومى ، تخم كرفس از هر يكى پنج درم ، افسنتين رومى ده درم ، سليخه بيست درم ، مر ، جندبيذستر ، فلفل ، افيون از هر يكى دو درم و نيم ، بكوبند و ببيزند و اقراص كنند ، شربتى يك درم و الله اعلم .\r\n\r\nباب هشتم از گفتار نهم از كتاب معالجات اندر ضعيفى شهوت طعام اندر معده\r\nاسباب ضعيفى شهوت طعام ، سوء المزاج گرم است و ساده با ماده ، يا استغناء تن از غذا ، يا بسته شدن مسام از تحليل يافتن فضول يا جذب ناكردن جگر ، كيلوس را از معده .\r\nو اين حال بيشتر از پس اسهال خون باشد تا جگر بدان سبب ضعيف شود و قوّت شهوت و قوت جاذبه همه تن ضعيف گردد ، و علاج آن عسر باشد يا نيامدن قدرى سودا كه راتب است هر روز ، كه از سپرز بمعده آيد و شهوت را بجنباند و معده را بزدايد و آن خلط لزج پاك كند .\r\nهر گاه كه اندر آن منفذ كه ميان سپرز و معده است سدّه افتد ، راتب باز افتد و معده را تنبيه نكند و آلودگى بر سطح او بماند ، بدان سبب شهوت ضعيف گردد .\r\nيا ضعيف شدن اندامها و رگها باشد از جذب غذا و مزيدن آن تا بدان سبب تقاضاء غذا بمعده\r\n\r\n","description":"","footnote":"","page_name":" 408 ","page_number":416},
  {"content":"\r\n\r\nنرسد و معده ممتلى بماند و شهوت پديد نيايد .\r\nيا آفتى باشد اندر عصب ششم كه از دماغ بمعده پيوستست . يا بسيارى سودا باشد اندر معده تا معده بسبب بسيارى آن بقى و دفع آن حاجتمندتر از طلب غذا باشد .\r\nو هر خلطى كه اندر معده بسيار باشد حكم آن همين باشد .\r\nيا افراط گرمى هوا باشد ، يا افراط سردى هوا . گرمى هوا سستى آرد و سردى تحليل باز دارد و حسّ را باطل كند .\r\nيا كرم كدودانه باشد كه بمعده برآيد و معده از رنج آن آرزومند دفع آن باشد ، بطلب غذا مشغول نتواند بود .\r\nيا بگردانيدن عادت از شراب خوردن معتاد ، بوده باشد .\r\nيا سوء المزاج سرد اندر اندامها و رگها پديد آيد و قوت جاذبه ضعيف گردد و تقاضاء غذا بمعده نرسد .\r\nو بسيار باشد كه اندر بعضى بيماريها قوّت بر جاى باشد و شهوت نباشد و به غذا حاجت نيايد ، از بهر آنكه رگها ممتلى باشد و طبيعت بپزانيدن ماده مشغول باشد تا بدان سبب مدتى تقاضاء غذا پديد نيايد ، از بهر آنكه طبيعت بيك‌بار روى بپزانيدن و دفع مادهء بيمارى آرد و از طلب غذا روى بگرداند .\r\nو حال جانوران كه اندر زمستان پنهان شوند و خدر گردند ، همين باشد .\r\nعلامات آن ، انواع سوء المزاج معلوم است ، لكن علامت خاصّهء اين عارض آنست كه سوء المزاج گرم ساده ، طعام بيشتر خواهد ، و سوء المزاج با ماده ، شهوت را باطل‌كننده‌ترست و آب را از جهت حاجتمندى بسردى و ترى جوينده‌تر .\r\nو سوء المزاج تر بر خلاف اين باشد و شهوت با آن زيادت گردد ، و بدين سبب است كه اندر فصل زمستان و هنگام حركت باد شمال ، شهوت زيادت شود .\r\nو كسانى كه اندر سرماها سفر كنند ، شهوت قوىتر باشد ، از بهر آنكه حرارت سست‌كننده است و اخلاط را گرم كند و بگدازد ، و هر خلطى كه گرم و گداخته گردد ، خنور آن بزرگتر بايد ، بدين سبب ضعف شهوت و امتلاء عروق پديد آيد ، و برودت ضدّ آن باشد ، اندامها را فراز هم آرد و خلط را بفسراند .\r\nو هر خلطى كه بفسرد ، خنور آن فزون ازو آيد ، خلا تولّد كند و بسبب خلا قوّت مصاصهء رگها و اندامها بجنبد و از يكديگر كشيدن گيرد و تقاضاء غذا بفم معده رسد ، شهوت پديد آيد ، الّا كه سوء المزاج سرد بافراط شود ، قوّت مصاصه را ضعيف كند و حس را باطل كند .\r\nامّا آنچه سبب استغناء تن باشد از غذا ، علامت وى\r\n\r\n","description":"","footnote":"","page_name":" 409 ","page_number":417},
  {"content":"\r\n\r\nآنست كه رگها ممتلى باشد و اندامها گران و قوّت برجاى ، و تدبير گذشته بر آن گواهى دهد .\r\nو علامت بسته شدن مسام ، سختى گوشت است و اسباب گذشته بتنگ شدن مسام اتفاق افتادن . و علامت جذب ناكردن جگر ، كيلوس را ، سوء المزاج جگرست و بسيارى براز و نرمى طبع و سپيدى لون براز يا سبزى . و سبب سبزى ، تولّد صفراى كرّاثى باشد .\r\nو آنجا كه صفراء كرّاثى اندر معده تولّد كند از قى و غثيان خالى نباشد .\r\nو علامت راتب سودا بمعده ناآمدن ، آنست كه هرگاه كه چيزى تيز و ترش خورد شهوت پديد آيد ، از بهر آنكه آن چيز فعل آن سودا بكند و بجاى آن باشد و بزرگى سپرز بر آن گواهى دهد .\r\nو علامت ضعيف شدن رگها از جذب غذا آنست كه ضعف شهوت از پس بيماريهاء دراز پديد آيد ، و ضعيفى اندر همه اندامها ظاهر شود .\r\nو علامت آفت عصب ششم آنست كه معده حسّ تيزى و ترشى طعامهاء تيز و ترش دشوار يابد .\r\nو علامت آلودگى سطح معده برطوبتى لزج آنست كه طبع از طعام نفور باشد .\r\nو اگر رطوبت شور باشد يا تيز ، شهوت باشد ، لكن از پس طعام قى و غثيان پديد آيد و آسايش بآروغ يابد . و علامت بسيارى سودا اندر معده آنست كه دهان ترش مىشود و از وسواس خالى نباشد و باشد كه لون زبان سياه شود .\r\nو علامت كرم كدودانه آنست كه اندر براز پديد آيد و علامتهاء تولّد آن ظاهر باشد ، و اگر از صبر و شراب سيب ضمادى سازند ، از ناحيت معده فرود آيد .\r\nو اندر بيشتر وقتها معده از رنج آن آرزومند قى باشد و غذا نخواهد ، اگرچه از غذا خالى باشد .\r\nعلاج آن ، علاج ، انواع سوء المزاج ياد كرده آمدست .\r\nامّا اگر سبب ، استغناء تن باشد از غذا ، مدتى از طعام باز بايد داشت تا طبيعت آنچه اندر رگها از فضلهء حاصلست بگوارد و آرزوى طعام پديد آيد پس اندك‌اندك بطعام باز بايد آورد .\r\nو اگر سبب ، بستگى مسام باشد ، رياضت و گرمابه بايد فرمود و عرق آوردن .\r\nو اندر گرمابه اندامها بآرد نخود ماليدن . و اگر سبب ، جذب ناكردن جگر باشد كيلوس را ، هر بامداد مقدار ده درم شراب بايد داد ، و تدبير گشاده شدن سدّهء ماساريقا بايد كرد .\r\nو كبر به سركه و سكنگبين بزورى و زنجبيل پرورده و\r\n\r\n","description":"","footnote":"","page_name":" 410 ","page_number":418},
  {"content":"\r\n\r\nترنج پرورده دادن و رياضت و گرمابه به ترتيب فرمودن ، و ترياق و مثروديطوس نافع باشد .\r\nو اگر سبب ، سدّه مجراى سودا باشد كه از سپرز بمعده پيوستست ، آن سدّه بچيزهاء ترش بايد گشاد ، چون كبر به سركه و سير به سركه و پياز به سركه و شلغم كه آن را بخردل ، تر كنند .\r\nو انواع كامها و حلتيت اندرين باب سودمند باشد . و ايارج فيقرا بافتيمون سدّه بگشايد و معده را پاك كند .\r\nو غذا مصوص و زيربا و اناربا و غوربا و مانند آن .\r\nو اگر سبب ، ضعف قوت باشد ، انگشت فرو كنند و قى را بجنبانند ، اگرچه قى نيفتد ، باشد كه قوت شهوت بجنبد . و ترياق و مثروديطوس اندر شراب افسنتين يا اندر شراب حبّ الآس با شراب نعنع و مانند آن موافق بود .\r\nو اگر سبب ، آفت عصب ششم باشد از عصبهاء دماغ ، بتنقيهء دماغ و تقوية او مشغول بايد بود ؛ امّا تنقيه بايارج فيقرا و تقويه ببوئيدن عطرها و اسفرغم موافق مزاج .\r\nو آنچه اندر همهء انواع و اندر بيشترى ضعف قوّت شهوت سود دارد ، كندر ، مصطكى ، عود ، سنبل ، قصب الذّريره اندر شراب ريحانى و آب آبى ضماد كردن ، يا اندر عصارهء مورد تر .\r\nو بوى بزغالهء بريان‌كرده و مرغ بريان‌كرده و بوى نان خانگى گرم و ماهى آبه ، شهوت را بجنباند .\r\n\r\nباب نهم از گفتار نهم از كتاب معالجات نهم اندر شهوت كلبى كه آن را جوع الكلب گويند\r\nاين علتى است كه مردم را طعام بىاندازه آرزو كند و سير نگردد .\r\nو اسباب آن ، سودا باشد يا بلغم ترش كه فم معده را دغدغه كند و بگزد و بدان سبب شهوت غذا پيوسته گردد .\r\nو ممكنست كه بسبب بلغم ترش و خلط سودا ، خون اندر عروق متكاثف شود و بسبب تكاثف خلايى پديد آيد و بسبب خلا ، قوّت جاذبهء رگها در كار آيد ، چنان كه اندر باب گذشته ياد كرده آمدست .\r\nو نيز ترشى زداينده است ، ممكنست كه رطوبتهاء لزج كه سطح معده بدان آلوده باشد برآيد و فم معده بدان سبب حسّ دغدغه تمامتر يابد ، يا بدان سبب پيوسته گردد .\r\nو ممكن است كه سبب شهوت كلبى ، حرارت بافراط باشد اندر فم معده .\r\nو آنچه در معده باشد تحليل مىكند\r\n\r\n","description":"","footnote":"","page_name":" 411 ","page_number":419},
  {"content":"\r\n\r\nو بدل آن مىخواهد تا فم معده بدان سبب هميشه گرسنه باشد .\r\nو بسيار باشد كه از پس استفراغها و تبها و بيماريهاء دراز تحليل‌كننده و بسبب ضعيفى قوّت ماسكه همهء تن تحليل پيوسته باشد ، و بدل ، پيوسته خواهد .\r\nو گاه باشد كه حرارت از بيرون با حرارت پزاننده و تحليل‌كننده كه در باطن باشد ، يار شود تا حرارت هواء تن متخلخل كند ، و حرارت باطن تحليل مىكند .\r\nو اين‌چنان باشد كه قوت جاذبه اندامها از رگهاء يكديگر غذا مىكشند ، و جگر از ماساريقا و ماساريقا از معده و معده را از بيرونست ، بدين سبب اين علّت پديد آيد .\r\nو آنچه از پس استفراغها و تبها پديد آيد همين نوع باشد .\r\nو گاه باشد كه سبب شهوت كلبى نزله باشد ، و آن‌چنان باشد كه مادهء نزله سرد باشد ، فم معده را سرد كند ، و ممكن بود كه بحرارت ضعيف ، ترش گردد و فم معده را بگزد .\r\nو باشد كه بسبب تولّد كرم باشد اندر معده و امعا ، و غذا كه بمعده رسد ايشان بربايند و بخورند و زيادت طلبند .\r\n\r\nعلامات جوع الكلب\r\nاگر سبب آمدن سودا بسيار باشد كه از سپرز بمعده آيد ، علامت وى آنست كه ثفل بسيار باشد و تن از طعام پرورش نيابد و آنچه خورده باشد ، ناگواريده بيرون آيد ؛ و بدين سبب تن لاغر شود ، و اندامها به غذا حاجتمند و بسبب حاجتمندى به غذا ، شهوت پيوسته بر كار باشد ، و اگر ساعتى در طعام تأخير افتد معده سوزش گيرد و چون طعام خورد ، معده بيارامد .\r\nو اگر سبب ، سوء المزاج سرد باشد ، اين علامتها موجود باشد ، جز سوزش معده . و اگر سبب ، سوء المزاج گرم و تخلخل و تحليل باشد ، ثفل كمتر از طعام باشد و تشنگى غالب و تن لاغر ، و علامتهاء سوء المزاج گرم ظاهر باشد .\r\nو اگر سبب نزله باشد سبب آن ، علامت آن باشد .\r\nو اگر سبب ، نزلهء گرم باشد علامتهاء آن پديد آيد .\r\nعلاج آن ، آنجا كه علامت آمدن سودا بمعده ظاهر باشد ، نخست رگ باسليق يا اسليم زنند و بمطبوخ افتيمون و مانند آن استفراغ كنند و بر سپرز محجمه برنهند ، و خون بيرون نكنند .\r\nاگر طبع نرم باشد معده را باطريفل و گوارش خوزى قوت دهند و ناشتا آب گرم سود دارد .\r\nو غذا گوذاب و نان و مرغ فربه و بط و برهء فربه و زردهء خايهء مرغ نيمبرشت و لوزينه و حلوا بشكر و روغن بادام و نشاسته ، موافق بود .\r\nو اگر طبع خشك باشد ، شير تازه و گوشت بزغاله و برهء فربه\r\n\r\n","description":"","footnote":"","page_name":" 412 ","page_number":420},
  {"content":"\r\n\r\nبا نخود و شبت و اندكى زيره بپزند تا مهرّا شود ، و گوشت از شوربا دور كنند ، و كبوتربچه و مرغ فربه در وى بپزند تا مهرّا شود ، و اندكى دارچينى و خولنجان و عود هندى گرفته درافكنند ، ازين شوربا چندانكه خواهد بدهند .\r\nو اگر شراب از انگور كوهى كرده باشند با وى بياميزند معده را گرم كند و ترشى خلط سودا از معده باز دارد .\r\nو علاج سپرز ، و داغ كردن آن سود دارد .\r\nو آنجا كه علامت سوء المزاج سرد ظاهر شود ، نخست قى فرمايند ، پس ايارج فيقرا دهند .\r\nو غذا ، كبك و تذرو و درّاج بريان‌كرده ، و شوربا كه ياد كرده آمد با زيره و كرويا و دارچينى و كمونى و سجزينا و دواء المسك و ترياق بزرگ سود دارد .\r\nو اگر طبع نرم باشد ، معجون كندر .\r\nو آنجا كه علامت سوء المزاج گرم و تحليل و تخلخل ظاهر شود ، روغن مورد طلى كنند ، و اندر آب سرد نشاندن و شراب ترشى ترنج و شراب ليمو دادن .\r\nو غذا مصوص و فسرد و هلام از گوشت گوساله و بطون گاو .\r\nو آنجا كه سبب ، نزلهء باشد منع آن و علاج آن بايد كرد .\r\nو آنجا كه سبب ، تولّد كرم باشد ، علاج اندر موضعش ياد كرده آيد .\r\n\r\nباب دهم از گفتار نهم از كتاب معالجات اندر علت جوع البقرى\r\nاين علّت را جوع البقرى از بهر آن گويند كه گاو را بسيار افتد ، و اين علّت از پس شهوت كلبى افتد و اين گرسنگى همه اندامها باشد و معده طعام نخواهد و طبع نرم باشد و رگها بدان سبب تهى گردد و قوّت برود و بيمار بيهوش مىگردد .\r\nو گاه باشد كه سبب بيهوش گشتن بيمار بلغم زجاجى باشد بىطعم ، فم معده را گرانى كند و مزاج او را تباه كند و قوّت جاذبه از كار باز دارد و شهوت را بميراند و بدان سبب اندامها گرسنه بماند ؛ و بسبب گرسنگى اندامها و ناخواستن معده طعام را ، قوت ساقط شود و غشى افتد .\r\nعلاج آن ، علاج اين علّت مشكلست از بهر آنكه باستفراغ و پاك كردن معده حاجت افتد و ضعف و غشى از استفراغ باز دارد .\r\nتدبير صواب آنست كه قوّت نگاه دارند و تدبير آن كنند كه شهوت پديد آيد ، چنان كه اندر باب هفتم ياد كرده آمدست ازين گفتار .\r\nو ماء اللحم و سكباجى بدين صفت در حلق مىچكانند :\r\nبگيرند\r\n\r\n","description":"","footnote":"","page_name":" 413 ","page_number":421},
  {"content":"\r\n\r\nاز گوشت گوساله و سكباج پزند و ابزار آن سير كنند و سذاب و كرفس و پوذنه و پوست ترنج و زعفران و اندكى سنبل و مشك .\r\nو اگر غشى افتد ، بيدار كنند و موى صدغ او تكميد مىكنند و بآواز طبل و بوق كه ناگاه بزنند ، بيدار كنند چون بيدار شود ، ماء اللحم اندر حلق وى چكانند .\r\nآبى و سيب و مورد و بوى و عطرهاء موافق مزاج ، به دو مىرسانند .\r\nو چند لقمه نان اندر شراب ثريد كرده بدهند .\r\n\r\nصفت مطنجنهء كه بوى آن خوش آيد\r\nبگيرند كبوتربچه و چندانكه افكنند ، بپزند با نخود و اندكى زيره و قدرى زيت انفاق برافكنند و دارچينى و عود خام و خولنجان اندر وى بپزند ، تا آب باندكى باز آيد ؛ پس قدرى آب‌كامه و آب آبى ترش و آب سيب ترش برچكانند و بجوشانند تا آن آبها نيز پخته شود ، پس از آتش بردارند و سذاب كوفته بر سر آن كنند و بنهند تا سرد شود .\r\n\r\nباب يازدهم از گفتار نهم از كتاب معالجات اندر علة آرزوهاء بد\r\nآرزوهاء بد چون آرزوى گل باشد و نمك و انگشت و چيزهاء تلخ و تيز . و سبب آن خلطى بد باشد اندر معده .\r\nعلاج آن ، قى بايد فرمود بر ماهى شور و ترب و سكنگبين عسلى و طبيخ شبت و لوبياء سرخ .\r\nو معده را بايارج فيقرا پاك كردن و زيره و نانخواه از هر يكى مقدارى خاييدن ناشتا و بعد از طعام ، نافعست . و گوشت قديد كه ابزار آن نانخواه و هيل و قاقله و طباشير بود ، دفع آرزوى بد كند و لوز مرّ نيز نافعست .\r\n\r\nباب دوازدهم از گفتار نهم از كتاب معالجات اندر غالب شدن تشنگى و علاج آن\r\nسبب تشنگى غالب ، يا سوء المزاج همه تن باشد ، چنان كه اندر تبهاء محرقه و صفرايى باشد .\r\nيا سوء المزاج يك اندام باشد ، چنان كه اندر علت ذيابيطس باشد .\r\nيا سببى بيرونى اتفاق افتد ، چون خوردن ماهى شور و طعامى غليظ چون گوشت قديد .\r\nيا خوردن داروى گرم و تشنگى آرنده ، و يا خوردن طعامى بفعل و قوّت ، يا خوردن شراب كهن قوى .\r\nو آنچه ازين نوع افتد علاج دشوار پذيرد\r\n\r\n","description":"","footnote":"","page_name":" 414 ","page_number":422},
  {"content":"\r\n\r\nو هلاك‌كننده باشد .\r\nو امّا اندامها كه سوء المزاج آن تشنگى آرد ؛ مرى است و معده و رودهء صايم و جگر و گرده و دل و شش .\r\nعلامات آن ، اگر سبب سوء المزاج ، مرى و معده باشد ، خشكى حلق و تلخى دهان علامت آن باشد .\r\nو اگر سبب سوء المزاج ، رودهء صايم باشد ، شورشى و خليدنى باشد ، از بهر آنكه تريهاء كيلوس را روده بستاند و هرگاه كه مزاج كيلوس بگردد ، اندر تن خارشى و تشنگى پديد آيد .\r\nو اگر سبب ، حرارت شش و دل باشد ، از هواء خنك راحت بيش از آن يابد كه از شربت خنك .\r\nو آنچه از اسباب بيرونى افتد ، علامت آن ، سبب باشد .\r\nعلاج آن ، آنجا كه معده و مرى گرم باشد ، سكنگبين ساده و آب انار ترش و آب ميوها و سيب ترش و انبرود چينى و ريواج و آب سرد موافق بود .\r\nو آنجا كه گرمى و خشكى بهم باشد ، كشكاب و آب كدو و آب خيار و روغن بادام و لعاب اسبغول و كثيرا بر آب انار شيرين افكنده با روغن بنفش سود دارد .\r\nو آنجا كه سبب ، رودهء صايم باشد ، رگ باسليق زدن ، و دوغ و آن تدبير كه اندر علاج معده و مرى گفته آمد ، صواب باشد .\r\nو آنجا كه سبب ، حرارت دل و شش باشد ، بوى عطرها و اسفرغمها و ميوهاء خنك و هواء خنك ، سود دارد .\r\nو آب خربزهء هندو ، و آب خيار و آب كدو تازه ، و بجاى آب ، گلاب سرد كرده ، و شراب صندل و قرص كافور ، موافق باشد .\r\nو اگر سبب ، هواء گرم باشد و باد گرم ، دست و پاى اندر آب سرد نهادن و زردآلو ، كسنه و ترف و خرماء هندو اندر دهان داشتن سود دارد .\r\nو آنجا كه سبب ، رطوبت شور و عفن باشد ، قى بايد فرمود ، و ايارج فيقرا دادن و هر بامداد آب گرم دادن .\r\nو كسانى كه تشنه‌زده باشند ، چون آب يابند بيك‌بار سيراب نشايد شد ، اندك‌اندك مضمضه و غرغره بايد فرمودن و جرعه‌جرعه خوردن تا ساكن شود ، از بهر آنكه حرارت غريزى ضعيف شده باشد و آب سرد ، باقى حرارت را فرو مىراند .\r\nو باقلى آب و نخودآب كه اندر ماه رمضان خورند ، تشنگى آرد .\r\n\r\nباب سيزدهم از گفتار نهم از كتاب معالجات اندر فواق بسيار و علاج آن\r\n\r\n","description":"","footnote":"","page_name":" 415 ","page_number":423},
  {"content":"\r\n\r\nاسباب آن چيزى گرم و تيز باشد كه فم معده را بگزد ، يا مادهء غليظ كه معده خواهد كه آن را دفع كند ، يا مزاجى سرد و بادى غليظ باشد اندر معده ، يا سوء المزاج خشك كه پس استفراغها پديد آيد ، يا آماس معده و جگر .\r\nعلامتها ، آنچه سبب آن چيزى گرم باشد و تيز اندر فم معده ، چنان باشد كه مادهء گرم از جگر يا از عضوى ديگر ، اندر معده ريخته شود ، يا قى صفرا افتاده باشد و بقيّتى از آن خلط اندر فم معده مانده باشد ، يا چيزى تيز خورده باشد و قوت معده مىخواهد كه آن را براندازد .\r\nو آنچه سبب آن مادهء غليظ باشد و بادى غليظ و مزاجى سرد باشد ، چنان باشد كه طعامهاء غليظ بسيار اتفاق افتاده باشد و خام مانده باشد و بر معده گرانى مىكند ، و بادى غليظ با آن يار باشد ؛ از بهر آنكه باد غليظ از مادّهء غليظ خيزد ؛ و باشد كه ترش گردد ، و آروغ ترش و غثيان و بسيارى آب دهان ، و تدبير گذشته بر آن گواهى دهد .\r\nو آنچه سبب آن سوء المزاج سرد باشد ، چنان باشد كه پيران و كودكان را افتد .\r\nامّا پيران را بسبب نقصان حرارت غريزى افتد .\r\nو كودكان را بسبب فرو گرفته شدن حرارت باشد بسبب بسيار خوردن ايشان . و بيمار را نيز افتد بسبب ضعيفى حرارت غريزى . و آنچه بسبب آماس افتد ، تب و تشنگى و سوزش ، بر آن گواهى دهد .\r\nعلاج آن ، اگر سبب ، چيزى گرم باشد كه معده را بگزد ، آب گرم جرعه‌جرعه مىدهند با روغن بادام و كشكاب با روغن بادام . و قى بايد فرمود بسكنگبين و آب گرم يا سكنگبين و كشكاب ، و يك مثقال ايارهء فيقرا و دو درم هليله زرد بسكنگبين بسرشند و بدهند .\r\nو غذا مسكه و حسوهاء نرم و نان پاكيزه اندر آب سرد و آب انار شيرين . و اگر سبب ، مادهء غليظ و سرد و تر باشد ، قى فرمايند بر ماهى شور و ترب و سكنگبين و آب شبت و لوبياء سرخ و تخم جرجير ، و بر تشنگى صبر فرمايند .\r\nو انگدان و جندبيذستر مىبويانند .\r\nو كندر و پوذنه و مصطكى و راسن خاييدن سود دارد .\r\nو ايارج فيقرا پس از قى ، معده را پاك كند .\r\nو نانخواه و سذاب و سعتر و پوذنه همه كوفته و بيخته مقدار دو درم ناشتا بدهند و اندر طعام مىكنند .\r\nو عطسه آوردن و نفس باز كشيدن و فرو گرفتن و كمونى و سجزينا و ترياق اربعه ، سود دارد .\r\nو ترس و اندوه\r\n\r\n","description":"","footnote":"","page_name":" 416 ","page_number":424},
  {"content":"\r\n\r\nفواق باز دارد ، و انگشتان دست و پاى بستن ، سود دارد .\r\nنيم درم جندبيذستر با سركه فواق بلغمى زايل كند . و اگر سبب خشكى باشد ، علاج آن علاج تشنّج خشك باشد .\r\nو علاج آماس اندر موضعش ياد كرده آيد ، و الله اعلم .\r\n\r\nباب چهاردهم از گفتار نهم از كتاب معالجات اندر آروغ بسيار و علاج آن\r\nآروغ از باد غليظ خيزد يا از ضعيفى معده ، و اسباب ضعف معده و علامات و علاج آن ياد كرده آمدست .\r\nو هرگاه كه آروغ بسيار گردد ، طعام را بفم معده برآرد ، ناگواريده بماند ، از بهر آنكه قوّت گواريدن اندر قعر معده است و كار فم معده تقاضاء غذاست .\r\nو اگر باد اندر معده بماند و آروغ برنيارد ، بيم باشد كه استسقاء طبلى توّلد كند .\r\nعلاج آن ، اگر سبب ، خلطى بلغمى باشد يا خلطى سودائى ، قى بايد فرمود و حبّ الافاويه كه اندر باب پنجم ازين گفتار ياد كرده آمد بدهند .\r\nپس معده را بفلافلى و فنداديقون و زنجبيل پرورده قوّت دهند .\r\nو اگر برناآمدن آروغ ، معده را برنجاند ، سعتر و سذاب و پوذنه و زيره و نانخواه و كرويا و انيسون و قرنفل با گلنگبين مىبايد خاييدن ، و سجزينا و گوارش و فنداديقون ، سود دارد و الله اعلم بالصواب .\r\n\r\nباب پانزدهم از گفتار نهم از كتاب معالجات اندر اضطراب معده و سرگشتن\r\nاين عارض ، حركتى باشد اندر معده كه مىخواهد كه چيزى از خود دفع كند و نتواند .\r\nاسباب آن يا از ضعيفى معده باشد ، يا طعامى ناموافق ، يا مادهء بد اندر معده .\r\nو آنچه از جهت مادّه باشد ، يا اندر ميان طبقهاء معده باشد و معده آن را تشرّب كرده بود ، يا بر سطح معده آلوده باشد ، يا اندر فضاء معده ريخته .\r\nو مادّه ، بلغم بود ، يا صفرا ، و يا اندر فم معده باشد ، يا اندر قعر معده .\r\nعلامات آن ، اگر معده مادّه را تشرّب كرده باشد ، سستى و منش گشتن دايم بود و قى نيفتد ، و اگر بر سطح معده آلوده باشد همچنين باشد .\r\nو اگر با منش گشتن ، دهان طلخ باشد ، ماده صفراست .\r\nو اگر لعاب از دهان\r\n\r\n","description":"","footnote":"","page_name":" 417 ","page_number":425},
  {"content":"\r\n\r\nمىرود ، مادّه بلغم است .\r\nو اگر دهان شور باشد و خشكى غالب ، ماده بلغم شورست .\r\nو اگر طعم دهان ترش است ، مادّه بلغم رقيق باشد .\r\nو اگر قى مىافتد مادّه اندر فضاء معده است .\r\nو اگر بدشوارى باشد اندر قعر معده است .\r\nو اگر قى باشد ، و اضطراب معده ساكن مىشود و باز پديد مىآيد ، ماده از عضوى ديگر بمعده مىآيد ، و اضطراب معده اندر ناقهى علامت نكس باشد .\r\nعلاج آن ، اگر ماده ، صفرايى باشد و معده آن را تشرب كرده باشد ، قى بايد فرمود بسكنگبين و آب گرم ؛ و بايارج فيقرا و سقمونيا معده را پاك كردن .\r\nو پس از استفراغ ، سكنگبين دادن با شراب غوره .\r\nو اگر مادّه بلغمى باشد ، قى بسكنگبين عسلى و آب شبت و ترب بايد فرمود ، و ايارج فيقرا بسكنگبين عسلى پيوسته ، بايد داد .\r\nو پس از استفراغ ، شراب افسنتين دادن ، و اندك‌اندك شراب كهن دادن باقى خلط را بپزاند و معده را بزدايد .\r\nو غذا گنجشك بريان و مرغ مطنجنه .\r\n\r\nباب شانزدهم از گفتار نهم از كتاب معالجات اندر قى بسيار افتادن از معده\r\nقى ، حركت معده است و دفع كردن او چيزى را سوى بالا . و اسباب آن و اسباب اضطراب معده و اسباب فواق به يكديگر نزديك آيد .\r\nو بسيار باشد كه سبب قى تولّد صفرا باشد اندر معده ، يا از عضوى ديگر بمعده آمدن . و كسانى باشند كه ايشان را هر يك‌چندى گاهى بنوبت راست ، قى افتد و خلط سودا برآيد و از آن آسايش يابند . و سبب ، آمدن سودا باشد بمعده .\r\nو علامتهاء هريك اندر باب گذشته ياد كرده آمده است .\r\nعلاج آن ، نخست طبع را نرم بايد كرد بحقنهء نرم و اگر طبع نرم باشد نخست قى بايد فرمود بسكنگبين و آب گرم ، پس معده را بربّ غوره و ربّ انار و ربّ ليمو قوّت دادن .\r\nو اگر معده از ترشيها بگريزد ربّ آبى و شراب سيب و شراب حمّاض و شراب ريواج دادن .\r\nو پست جو اندر آب انار دادن و نان خشك بريان‌كرده .\r\nو جهد بايد كرد تا بخسبد و اگر بر تخت آويخته خسبد و آن تخت را بجنبانند ، صواب بود .\r\n\r\nصفت حبّى كه قى باز دارد و بخسباند\r\nبگيرند بزر البنج يك جزو و بزر الورد و خرماء قصب و سماق از هر يكى چهار جزو ، و همه بكوبند و به شراب آبى بسرشند و حبّ كنند ، شربتى نيم مثقال\r\n\r\n","description":"","footnote":"","page_name":" 418 ","page_number":426},
  {"content":"\r\n\r\nتا يك مثقال .\r\nو غذا از سماق و اناردانك فرمايند .\r\nو اگر ماده از عضوى ديگر همىآيد يا از همه تن مىآيد ، نخست حقنهء نرم كنند ، پس مطبوخ هليله دهند با نقيع صبر .\r\nو بر معده ضمادى از آبى بريان‌كرده و صندل و مورد و گل و كعك و سك و لادن و عود و كافور و زعفران برنهند .\r\nو شراب نعنع كه به آب اناردانك كنند و پوستى كه بر ظاهر سفال پسته بود مقدارى اندر وى پخته ، قى باز دارد .\r\nو كعك سوده اندر آب سيب ترش و اندكى شراب چندانكه مژهء شراب پديد نيايد ، قى صفرايى باز دارد و قوّت را نگاه دارد .\r\nو اگر قى بلغمى بود و ميل مادّه بسوى فم معده بود ، قى فرمايند ، و از پس استفراغ ، معده را بگوارش عود و ميبه و دوا المسك مرّ ، قوت دهند . و اگر ميل ، بقعر معده بود ، بحّبّ الافاويه و ايارج فيقرا پاك كنند ، پس بگوارشها قوت دهند .\r\nو اگر معده ماده را تشرّب كرده باشد ، هم قى بايد كردن بر ماهى شور و ترب و خردل و سكنگبين عنصلى و آنچه بدين ماند ، پس باقى خلط را بايارج فيقرا و نقيع صبر پاك كردن .\r\nو ببايد دانست آنجا كه معده مادّه را تشرّب كرده باشد ، هيچ داروى قابض نشايد داد تا نخست مادّه را مستاصل نكنند .\r\nصفت ضمادى نافع ، بگيرند سك و قصب الذريره و سنبل و مصطكى و عود و قرنفل و خيربوا و گوزبوّا و اندكى زعفران ، همه بكوبند و بميسوسن بسرشند و بر معده نهند .\r\nو اگر قى از خلط سودا باشد ، بحقنهء كه ميل بتيزى دارد ، ماده را فرو بايد آورد ، پس بمطبوخ افتيمون تن پاك كردن و ايارج فيقرا با افتيمون دادن .\r\nو همچنين از لادن و اشنه و اكليل ملك و برگ مورد ، ضماد ساختن به شراب قابض ، و بر معده و سپرز نهادن ، سود دارد .\r\n\r\nباب هفدهم از گفتار نهم از كتاب معالجات اندر قى كه با خون باشد و علاج آن\r\nقى خون از مرى باشد يا از معده ، يا بسبب زخمى و قوّتى كه به دو رسد ، يا گشاده شدن سر رگى بسبب نرمى و آغشتگى از رطوبت يا ريشى برآيد برين اندامها .\r\nعلامات آن ، اگر ناگاه افتد و بسيار برآيد يك رگ يا رگهاء بسيار گشاده شده باشد .\r\nو اگر اندر معده يا اندر مرى و جگر دردى\r\n\r\n","description":"","footnote":"","page_name":" 419 ","page_number":427},
  {"content":"\r\n\r\nبوده باشد ، پس خون برآيد ، ببايد دانست كه ريش بودست و گشاده شدست ، و باشد كه ريم برآيد .\r\nو اگر خون سخت گرم باشد و رگها ممتلى باشند ، ببايد دانست كه سبب ، قوّت خونست و خون صفرايى است .\r\nو اگر خداوند علّت طعامهاء ترىفزاينده بسيار خورده باشد ، ببايد دانست كه سر رگ بسبب ترى و نرمى و بسبب قوّتى كه به دو رسيدست چون آواز بلند كردن و چيزى گران برداشتن ، سر رگها گشاده شدست .\r\nعلاج آن ، اگر مانعى نباشد نخست رگ بايد زد و خون مقدارى كه بايد ، بتفاريق بيرون كردن .\r\nو اگر قى سخت بافراط باشد ، اطراف او را ببايد بستن و اقراص گلنار دادن .\r\nو اگر سبب ريش باشد ، اقراص كهربا دادن و اقراص سرمه دادن نيز نافعست اندر همه انواع .\r\nو عصارهء باذروج و عصارهء برگ خرفه و عصارهء لسان الحمل با گل ارمنى سود دارد .\r\nو غذا طفشيل به آب سماق و آب غوره .\r\nو ضمادهاء قابض بر معده و جگر نهادن .\r\nو اگر سبب گشاده شدن رگها ، سستى و نرمى رگ باشد ، فلونياء پارسى بايد داد و سجزينا و دحمرثا .\r\n\r\nباب هجدهم از گفتار نهم از كتاب معالجات اندر هيضه و علاج آن\r\nهيضه از بيماريهاء حادّه است ، هم با قى باشد هم با اسهال .\r\nو سبب آن ناگواريدن طعام است .\r\nهر چه غليظ باشد و صفرا بقى برآيد و هرچه بلغمى باشد باسهال فرود آيد .\r\nو كسانى باشند كه ايشان را هيضه بسيار افتد و تن ايشان بدان پاك شود .\r\nو كسانى ديگر را كه اين علّت نباشد ، اگر افتد خطر باشد .\r\nو نشان خطرناكى آنست كه اندر معده و روده سوزشى پديد آيد و استفراغها افتد تيز و گنده ، و بعضى همچون آب گوشت ، و ضعف و گدازش پديد آيد . و نشان گدازش آنست كه بوى بول تيز باشد و لزج و زرد .\r\nو چشمها و صدغ دور اندر شود و ناخن كبود گردد و اطراف سرد شود و نبض ضعيف و صغير گردد .\r\nامّا اگر با اين همه رنگ روى بر جاى بود و دم زدن بنظام باشد ، اميد سلامت بود .\r\nو آنچه مردم قوىاندام و سخت‌گوشت و فربه را افتد با خطرتر بود ، از بهر آنكه مادهء صفرايى اندر تن ايشان بسيار بود .\r\nو چون مادّه اندر حركت آيد و جزوى كه اندر حركت باشد جزوى ديگر را مىكشد ، باز داشتن دشوار بود .\r\n\r\n","description":"","footnote":"","page_name":" 420 ","page_number":428},
  {"content":"\r\n\r\nو حكما را مسئله است كه آن را ضرورت خلا گويند ، اين كشيدن جزوى مر جزوى را آن مسئله است .\r\nو آب دزد و پياله عدل كه ساخته‌اند دليل درستى آن مسئله مىكند .\r\nعلاج ، هرگاه كه حسّ آن يافته شد كه طعام اندر معده تباه شد ، در حال قى بايد كرد تا معده پاك شود .\r\nو محرور را كه در هيضه ، منش گشتن و تشنگى باشد ، آب نيم‌گرم بسيار ببايد خورد تا طعام تباه‌شده ، پاك بقى برآيد ، و جلّاب و ماء العسل و روغن بايد داد ؛ لكن اگر در معده سوزش پديد آيد ، اندكى جلّاب خام بخورد تا تيزى آن خلط بنشاند .\r\nو اندر هيضه هيج حركت نبايد كرد ، لكن خويشتن خفته بايد ساخت ، باشد كه خواب برد كه هيچ علاج بهتر از خواب نيست .\r\nو اگر تشنگى غلبه كند ، طباشير اندر آب انار كنند ، از آن آب تجرّع مىكند ، و آب آبى ترش و آب سيب كوهى و آب اطراف رز ، سخت سود دارد .\r\nو كعك سوده اندر شراب ، تر كنند و كفچهء دو به دو دهند تا بخسبد ، صواب باشد .\r\nو محرور را ضمادى از گل و صندل و آبى و سيب بريان‌كرده و برگ مورد و اندكى كافور بر شكم نهند ، و نان خشك كهن به سركه تر كنند و ضماد كنند .\r\nو اقراص الطين سود دارد .\r\n\r\nصفت اقراص طين\r\nبگيرند گل نجاحى نيم من ، قاقله و كبابه از هر يكى پنج درم ، فقاح الاذخر سه درم سنگ ، سك دو درم ، بگلاب بسرشند و اقراص كنند و اندر ميان كافور نگاه دارند .\r\nو اقراص كندر و اقراص راسن سود دارد .\r\nو اگر كار بدان رسد كه عرق سرد كند و اطراف سرد شود و فواق پديد آيد ، اطراف اندر آب سرد نهند و مىمالند .\r\nو گل ارمنى اندر سركه و آب مورد تر گداخته بر پاى او طلى كنند .\r\nو خرقهء بر سر آن پوشند و هر ساعت آن خرقه را سرد مىكنند و باز برمىپوشند .\r\nو اگر غشى افتد سر بينى و گوش او بمالند و صدغ مىكشند .\r\nو ماء اللحم و شراب مشك اندر حلق او مىچكانند .\r\nو اگر تشنّج خشك باشد ، علاج آن كنند .\r\nو مرطوب را اگر نخست ماء العسل دهند و بدان قى كند صواب باشد ، پس اقراص عود دهند .\r\n\r\nباب نوزدهم از گفتار نهم از كتاب معالجات اندر ضعف معده و ناگواريدن طعام و درد معده كه از پس طعام پديد آيد و اسباب و علامات و علاج آن\r\nعادت آنست كه ضعيفى معده ضعيفى قوت\r\n\r\n","description":"","footnote":"","page_name":" 421 ","page_number":429},
  {"content":"\r\n\r\nهاضمه را گويند و اين قوت را سردى و خشكى ضعيف كند و گرمى و ترى يارى دهد .\r\nو قوّت جاذبه را گرمى و خشكى معتدل يارى دهد و سردى و ترى معتدل ضعيف كند .\r\nو قوّت ماسكه را خشكى كه ميل بسردى دارد يارى دهد .\r\nو سردى و خشكى ، و گرمى و خشكى ضعيف كند . و بترين ضعف آنست كه نسج معده مترهّل شود .\r\nعلامات آن ، علامت ضعف قوت جاذبه آنست كه طعام از فم معده ، دير فرو گذرد و گرانى كند و بىقرارى آرد و خفقان و دوار و سدر پديد آيد و غثيان رنجه دارد .\r\nو علامت ضعف ماسكه آنست كه معده بر طعام مشتمل نشود و خداوند علّت پندارد اگر حركتى كند آنچه خوردست باز خواهد گشت و بقى بر خواهد آمد .\r\nو سبب آن يا رطوبتى باشد اندر فم معده يا تهلهل نسج او و ضعف جرم او اندر حركت ارتعاش پديد آيد و بسيار باشد كه خداوند علّت را نخست از ارتعاش معده آگاهى نباشد و به آخر ارتعاش غالب شود و همه اندام وى ارتعاش كند .\r\nو اسباب آن يا مادهء باشد سوزاننده كه معده را بسوزاند و ضعيف كند يا مادهء باشد سردىفزاينده يا بثرها و ريشها كه اندر معده پديد آيد تا از هرچه مماس او گردد بگريزد و از خويشتن دفع كند .\r\nو علامت ارتعاش بيش از آنكه غالب شود آنست كه معده از طعام رنجور شود و از آن تا سه پديد آيد .\r\nو علامت مادهء سوزان از علامتهاء سوء المزاج گرم باشد .\r\nو علامت ترهّل نسج معده آنست كه هيچ در وى نگوارد .\r\nو از علامتهاء انواع سوء المزاج و انواع آماسها چيزى ظاهر نباشد و غذاء نيك و ترتيب ستوده ، سود ندارد .\r\nو علامت ضعف جرم كه هنوز تهلهل نسج ظاهر نگشته باشد آنست كه هرگاه كه از طعام ممتلى شود ، گرانى و آرزوى قى پديد آيد و پندارد كه اگر حركت كند قى خواهد كرد .\r\nو علامت ضعف هاضمه آنست كه آروغ بوى طعام دهد و تن از طعام بهره نيابد و قوت نگيرد و ناگواريده بيرون آيد و بيماريها تولّد كند .\r\nاگر ترى غلبه دارد ، استسقا تولّد كند و اگر خشكى غلبه دارد ، ذبول تولّد كند .\r\nو اگر تقصير اندر هضم دوم و سيوم و چهارم افتد بهق و برص و سرطان و استسقا و گر و خارش و نمله و جمره تولد كند .\r\nاز بهر آنكه غذا پخته و\r\n\r\n","description":"","footnote":"","page_name":" 422 ","page_number":430},
  {"content":"\r\n\r\nملايم طبيعت نباشد .\r\nو تقصير هاضمه اندر معده ، به دو علت ادا كند ، يكى زلق الامعاء و ديگر باستسقاء طبلى .\r\nامّا باستسقا آن وقت ادا كند كه هاضمه اندر طعام اثرى اندك كند چندانكه بخار برانگيزاند و سبب آن ضعيفى حرارت غريزى باشد .\r\nو مثال آن مثال فروغ آفتابست كه بامداد هنوز اثر او ضعيف باشد ، از آبدانها و زمينهاء تر بخار برانگيزد و هوا تيره گردد و نزم پديد آيد ، چون فروغ آفتاب قوى گردد بخارها تحليل كند و بپراكند .\r\nعلاج آن ، آنجا كه قوت جاذبه ضعيف باشد ، غذاهاء لطيف و گذرنده و زودگوارنده دهند ، چون درّاج و طيهوج و گوشت جوژه مرغ خانگى با سفيدباها پخته ، و ابزارهاء خوش‌بوى درافكنند چون زيره و دارچينى . و از پس طعام رياضتى اندك بآهستگى فرمايند و اطراف بمالند .\r\nو بر معده ضمادى از گلنار و مصطكى و سنبل و قرنفل و افسنتين و صبر و گل و آبى پخته و آب برگ مورد تر ، برنهند .\r\nو آنجا كه ضعف اندر ماسكه باشد ، نخست مادهء را كه سبب ضعف باشد از معده پاك بايد كرد .\r\nپس ربّ سيب و رب آبى و شراب ليمو دادن . و كشكاب با گاورس پزند . و دوغ گاو آهن تاب‌كرده و گل و گلنار و قرظ و طراثيث و كهربا ، چندانكه بر مقدار ده ستير دوغ آهن تاب‌كرده ، پنج درم از اين داروها برافكنند .\r\nو غذا كرنج و گاورس و عدس مقشّر به آب غوره و آب انار ترش و آب آبى پخته و درّاج و طيهوج و كبك و تذرو بريان‌كرده .\r\nو ضماد از صندل و طباشير و گل سرخ و برگ مورد و گوشت آبى بريان كرده سازند .\r\nو اگر سبب ، رطوبت لزج باشد ، بقى و اسهال بايارج فيقرا پاك كند ، پس گوارشى خوزى دهند .\r\nو شراب مورد و ميبه و معجون حبّ الآس و اطريفل كوچك ، سود دارد .\r\nو آنجا كه قوت هاضمه ضعيف باشد ، نخست تعرّف اسباب بايد كرد و هريك را بضدّ آن تدارك بايد كرد و معده را گرم داشتن و خفتن بر پهلوى چپ ، معده را گرم كند ، از بهر آنكه جگر بر وى مشتمل گردد و حرارت او به دو بيش رسد .\r\nو خفتن بر پهلوى راست معده را زود خالى كند ، از بهر آنكه رگهاء ماساريقا بدن جانب معده پيوستست و آنچ بعلاج قوت هاضمه مخصوص‌ترست .\r\nاگر مزاج سرد باشد ، اطريفل بزرگ و اطريفل كوچك و گوارش عود و سجزينا اندر ماء العسل يا اندر شراب كهن .\r\nو اگر مزاج گرم باشد ، ميبه و سكنگبين سفرجلى\r\n\r\n","description":"","footnote":"","page_name":" 423 ","page_number":431},
  {"content":"\r\n\r\nو شراب انار .\r\nطعام مصوص و هلام به آب سماق و به آب غوره و آب انار ترش .\r\nو ضماد از ذريرهء ياسمين و ذريرهء نسرين و عود هندى و مصطكى و لادن و پوست ترنج و قشور كندر و قرنفل و سك و گوزبوّا و بسباسه و فلنجمشك و خيربوا و زعفران و بادرنجبوى و قاقلهء كبار و قصب الذريره و سنبل و ذريره به گل سرخ سازند ، از هر يكى متساوى ، چندانكه بوى او پديد آيد همه بكوبند و ببيزند و به آب مرزنگوش بسرشند و بر معده نهند ، و روغن مصطكى مىمالند .\r\nو اگر قوت دافعه ضعيف باشد ، چيزهاء نرم و تر بايد داد كه ميل بسردى دارد ، چون آب ميوها و پنير آب و فلوس خيارشنبر اندر آب كسنه و آنچه بدين ماند ؛ و هليلهء پرورده سود دارد ، و غذا همچنين چيزهاء نرم .\r\nو اگر سبب ضعف ، تهلهل نسج معده باشد ، علاج ضعف ماسكه سود دارد ، خاصه درين نوع .\r\nو پوست اندرونى كه سنگ‌دان مرغ را باشد سخت نافع باشد تنها ، و با معجونها و با شراب مورد و اطريفل بزرگ و گوارش عود و روغن مصطكى ؛ و غذا هرچه لطيفتر و اندك‌تر .\r\nو پوذنه اندر همه بيماريهاى معده سود دارد ، و اگر مقدار نيم درم سوده با معجونى ، گر با شرابى مىدهند ، منفعت آن بزرگ بود .\r\nو حجر يشب بر معده آويخته دارند ، بخاصيت سود دارد ، و اگر مقدار نيم درمسنگ سوده با معجون يا شراب آبى مىدهند ، منفعت آن بزرگ باشد .\r\nو ببايد دانست كه بهترين مراعاتى معده را آنست كه او را از طعام فزونى و گران‌بارى آسوده دارند . و بسيار وقت بود كه دارو از بيمار بازداشتن و علاج ناكردن بهترين علاجى بود ، و باشد كه سبب درازى بيمارى ، علاج كردن و دارو دادن بود .\r\n\r\nباب بيستم از گفتار نهم از كتاب معالجات اندر آماس معده و اسباب و علاج آن\r\nآماس معده بيشتر خونى باشد يا صفرايى ، لكن گاه باشد كه آماس خونى و صفرايى صلب گردد و بلغمى كمتر افتد .\r\nعلامات آن ، هرگاه كه اندر معده آماس گرم پديد آيد ، شهوت غذا باطل گردد و تبهاء گرم آيد و زبان درشت گردد .\r\nاگر آماس خونى باشد زبان سرخ بود ، و اگر صفرايى بود زرد بود و تاسه و غثيان و همه علامتهاء خونى يا علامتهاء صفرايى پديد آيد .\r\n\r\n","description":"","footnote":"","page_name":" 424 ","page_number":432},
  {"content":"\r\n\r\nعلاج آن ، اگر خونى باشد نخست رگ باسليق زنند و به هيچ حال داروى مسهل و داروى قى نشايد داد ، از بهر آنكه قى خطرناك بود .\r\nو روغن آبى و آب مورد تر و آب آبى و آب سيب و صندل و موم روغن كه از روغن گل بود اندر هاون بمالند ، و خرقه بدان ، تر كنند و بر معده پوشند .\r\nو آبى بريان‌كرده و سيب بريان‌كرده و تراشهء كدو تر و ساق خرفه و برگ او گرفتن و بر معده نهادن . و شربت از آب انار ترش و شيرين و ربّ سيب و ربّ آبى .\r\nو غذا باز بايد گرفت و تدبير لطيف بايد فرمود ، و بر كشكاب و آب انار اقتصار بايد كرد .\r\nو آب با شراب بنفشه و شراب نيلوفر بايد داد ، و از پس چهار روز ، آب لسان الحمل و آب كسنه و آب عنب الثعلب از هر يكى يك وقيه با چهار درم فلوس خيارشنبر و دانگى زعفران ، سه روز اين شربت ببايد داد .\r\nو اندرين سه روز ضماد از آرد جو و صندل سپيد و تراشهء كدو و آب عنب الثعلب و اندكى زعفران بايد ساخت تا هفت روز بگذرد روز هشتم تا تمامت چهارده روز آب عنب الثعلب و آب كسنه و آب باديان و آب كرفس ، شربتى از همه چهل درم با چهار درم فلوس خيارشنبر و دو دانگ زعفران مىبايد داد .\r\nو اگر به حكم مشاهده واجب كند كه آب باديان و كرفس كمتر كنند ، كمتر بايد كرد ، و اگر طبع نرم باشد بعوض خيارشنبر ، اقراص طباشير بايد داد ، يا نيم درم تا يك درم قرص گل به آب سيب و ربّ آبى و ضماد از عنب الثعلب و گشنيز تر يا خشك و بنفشه و خطمى و آرد جو و بابونه و اكليل ملك و بيخ سوس و موم روغن بروغن بنفش و روغن گل بايد ساخت .\r\nو از پس چهارده روز كه حرارت ساكن شده باشد ، اندر كشكاب ، بيخ باديان و بيخ كرفس مىبايد پخت و با روغن بادام بايد داد .\r\n\r\nصفت قرص گل\r\nبگيرند گل سرخ شش درم ، بيخ سوسن و سنبل از هر يكى چهار درم ، شربتى نيم درم تا يك درم .\r\nو اگر حرارت ساكن‌تر بود ، بابونه و اكليل ملك و فقاح اذخر از هر يكى سه درم ، مصطكى و كهربا از هر يكى دو درم ، اندر قرص گل زيادت كنند و به شراب بسرشند و اقراص كنند ، و با آب عنب الثعلب جوشانيده و صافى كرده دهند .\r\nو غذا ماش مقشّر و برگ چگندر و لبلاب و اسفاناخ و سرمق و كدو بروغن بادام .\r\nو اگر قوّت ضعيف باشد ، زردهء خايهء مرغ نيم‌برشت . و از پس بيست روز كه تب آهسته بود ، اگر جوژهء مرغ خانگى دهند روا بود .\r\nو اگر آماس\r\n\r\n","description":"","footnote":"","page_name":" 425 ","page_number":433},
  {"content":"\r\n\r\nپخته خواهد شد ، نخست درد زيادت شود و تب گرم‌تر آيد .\r\nو اگر پخته شود و درد و تب آهسته گردد و آماس بر حال خويش بود ، يارى بايد داد تا گشاده گردد ، شير تازه و آب گرم مىدهند و بدست مىمالند و نمىجنبانند .\r\nو اگر گشاده نشود ، ماء العسل گرم دهند و انجير خشك و ميويز .\r\nو اگر دير گشايد ، مقدارى خردل كوفته اندر ماء العسل بدهند يا اگر ترسند كه تب معاودة كند ، خمير ترش اندر آب گرم گدازند و بدهند يا خيارشنبر دهند گداخته .\r\n\r\nصفت شربتى پزاننده\r\nبگيرند شراب انجير دو وقيه ، لعاب تخم كتان و لعاب حلبه از هر يكى ده درم ، زعفران دو دانگ ، صبر دانگى و نيم ، جمله يك شربت باشد .\r\nاگر تخم مرو و تخم كتان و تخم خطمى متساوى بكوبند و شبانگاه سه درم با چهار وقيه شير خر نيز به دو بدهند ، بپزاند و بگشايد .\r\nو آن روز كه بگشايد ، بلرزاند پس آماس فرونشاند ، و اندر ثفل طعام ، ريم و خون بيند .\r\nو اگر حرارت غالب بود ، جلّاب مىدهند .\r\nو اگر آهسته‌تر باشد ماء العسل دهند تا معده را بشويد و پاك كند پس داروهاء روياننده دهند .\r\n\r\nصفت داروى روياننده\r\nدم الاخوين و كندر از هر يكى پنج درم ، گل سرخ ، گلنار ، كهربا از هر يكى دو درم ، گل ارمنى سه درم ، همه بكوبند و ببيزند و با ربّ آبى و سيب مىدهند .\r\nو اگر آماس صفرايى بود ، اندر تدبيرهاء ترىآرنده و سردكننده استقصا بيش كنند .\r\nو اندر كشكاب ، سرطان مىپزند و آب كدو با آب انار ترش آميخته دهند .\r\nو آب تخم خرفه با آب خيار ترش يا شراب غوره دهند .\r\nو ضماد از لسان الحمل و برگ خرفه و طحلب و خطمى و آرد جو سازند .\r\nو از پس چهارده روز تدبيرهايى كه اندر علاج خونى ياد كرده آمد مىكنند .\r\nو اگر آماس بلغمى باشد ، بامداد آب باديان تر و آب كرفس از هر يكى دو وقيه با دو درم روغن بادام شيرين بدهند .\r\nو از پس هفت روز ، بگيرند : اكليل ملك و بيخ باديان از هر يكى ده درم ، هر دو اندر چهار رطل آب بپزند تا بيك رطل باز آيد و بپالايند ، شربتى چهار وقيه با روغن بادام .\r\nو بگيرند خاكستر چوب رز و سعد و اذخر و سنبل ، بكوبند و ببيزند و به سركه بسرشند و روغن سنبل بر معده مىمالند .\r\nو غذا هليون و لبلاب و كرنب و برگ چكندر و روغن زيت و روغن بادام ، و بجاى آب ، ماء العسل .\r\nو اگر آماس صلب گردد ، پيوسته\r\n\r\n","description":"","footnote":"","page_name":" 426 ","page_number":434},
  {"content":"\r\n\r\nشير اشتر دادن صواب بود و خيارشنبر اندر ماء الاصول حل كرده و روغن برافكنده ، سود دارد .\r\nو اقراص سنبل با ميبختج سود دارد .\r\nو ضماد ازين نوع سازند : بگيرند اكليل ملك و بابونه و حبّ الغار و افسنتين از هر يكى يك جزو ، اشق و مقل از هر يكى ربع يك جزو ، انجير خشك بيست عدد ؛ انجير اندر شراب شيرين بپزند پس بانگبين بسايند و صمغها اندر شرابى كه انجير در وى پخته باشند حل كنند ، و داروهاء كوفته و انجير سوده با انگبين همه بيكجا بسرشند و برمىنهند .\r\nو بجاى آب ، ماء العسل با شير اشتر .\r\nو غذا همان كه اندر آماس بلغمى ياد كرده شدست .\r\n\r\nباب بيست و يكم از گفتار نهم از كتاب معالجات اندر دُبَيلهء معده و علاج آن\r\nعلامات دبيلهء معده ، هر گاه كه آماس گرم بدان ادا كند كه تن لاغر شود و چشمها دور اندر افتد و اسهال و قى پديد آيد ، و تب آهسته و بول اندك آيد ، و معده سخت شود ، چنان كه انگشت در وى اثر نكند ، نشان دبيله باشد .\r\nو اگر درد كند و اطراف سرد شود بد باشد .\r\nعلاج آن ، نخست كه آماس پديد آيد ، فصد بايد كرد و طلاها كه اندر آماس گرم ياد كرده آمدست به كار داشتن و ماده را باز گردانيدن تا دبيله باز نگردد .\r\nچون دبيله گشت ، ببايد پزانيدن ، چنان كه در باب گذشته ياد كرده آمدست ؛ و نگاه مىبايد كرد تا هيچ نرمتر مىشود ، طبيخ حلبه و حسك با روغن بادام طلخ و روغن بيدانجير مىبايد داد .\r\nو بگيرند طلخشقوق خشك درمى و نيم ، مرو و حلبه از هر يكى يك درم ، همه را بكوبند نرم با سه وقيه شير خر يا شير بز گرم‌كرده ، و بگيرند طلخشقوق خشك يك وقيه ، حلبه دو وقيه ، تخم مرو چهار وقيه ، بكوبند و ببيزند و بروغن كنجيد چرب كنند و بشير تازه بسرشند و بر آماس نهند .\r\nو ضمادى كه اندر علاج آماس صلب ياد كرده آمدست ، پزاننده است و نرم‌كننده .\r\nو چون اثر پختگى پديد آيد ، بسترى نرم و گرم بيفكنند و بيمار را بر آن بستر خوابانند ، چنان كه معده بر بستر نهاده باشد تا فشرده شود و بگشايد ، چون گشاده شود ، علاج و داروها همان كه اندر علاج آماس خونى ياد كرده آمدست .\r\nو اگر خون\r\n\r\n","description":"","footnote":"","page_name":" 427 ","page_number":435},
  {"content":"\r\n\r\nو ريم بقى برآيد ، علامت نوميدى باشد .\r\nو صبر اندر آب كسنه دادن و ايارج فيقرا دادن تا معده بشويد و ريم را باسهال دفع كند ، صواب باشد .\r\nو غذا شورباء مرغ و حلبه و شبت اندر وى پخته .\r\n\r\nباب بيست و دوم از گفتار نهم از كتاب معالجات اندر ريشهاء معده و علاج آن\r\nسبب ريش معده مادهء باشد تيز و سوزاننده .\r\nو اين ماده يا اندر معده تولد كند از خوردنيهاء گرم و تيز يا نزلهء باشد كه از سر فرود آيد ، يا از عضوى ديگر بمعده آيد .\r\nعلامات ريش معده ، تب گرم و آروغ و بوى دهان ناخوش ، و كام و زبان خشك و قى بسيار و اندر قى پوستها كه از سر ريش برخيزد ، پديد آيد .\r\nامّا اگر قرحه و بثره اندر مرى باشد ، هنگام فرو بردن طعام المى اندر حلق و از پس گردن و ميان دو كتف يافته شود .\r\nو اگر اندر فم معده باشد ، الم اندر فرود مغاك سينه يابد .\r\nو اگر اندر قعر معده بود ، پس از آنكه طعام قرار گيرد ، الم نزديك ناف يابد و پوست ريش اندر براز پديد .\r\nو اگر اندر امعا بود ، هرگاه كه ثفل طعام بروده فرود آيد ، الم اندر حوالى ناف يابند و پوست ريش اندر براز پديد آيد ، و اين پوست باريك‌تر بود .\r\nو هرگاه كه اين امتحان خواهند كرد ، بيمار را چيزى دهند كه اندر وى خردل و سركه بود .\r\nعلاج آن ، نخست كه اثر بثره و ريش پديد آيد ، فصد بايد كرد ، خاصّه اگر علامتهاء خونى باشد .\r\nدوغ ترش از شير گاو سياه مقدار ده ستير با يك درم طباشير و يك درم گل سرخ و يك درم بزر الحمّاض هر روز مىدهند .\r\nو بگيرند شير گاو ده ستير ، آب سماق ده ستير ، آب غوره پنج ستير ، بياميزند و سنگ‌تاب مىكنند تا آبها برود و شير بماند ، آن شير را با آب انار ترش مىدهند .\r\nو اگر ريش كهن شده باشد و خورده مىشود بجلّاب و ماء العسل ببايد شست ، و ايارج فيقرا دادن تا پاك كند ، پس دوغ ترش با رب انار ترش مىدهند .\r\nو اگر صفرا غالب باشد و منش گشتن رنجه دارد ، ناشتا آب سرد بسيار بدهند يا كشكاب با آب انار ترش تا قى كند ، و از پس قى ، دوغ ترش و طباشير و گل ارمنى و گل سرخ مىدهند .\r\nو اگر باستفراغى حاجت آيد ، خيارشنبر دهند\r\n\r\n","description":"","footnote":"","page_name":" 428 ","page_number":436},
  {"content":"\r\n\r\nبا آب كسنه .\r\nو اگر اسهال پديد آيد ، اقراص طباشير دهند با ربّ آبى و سيب و يا اندر كشكاب كه از پست جو پخته باشند .\r\nو اگر خورده شده باشد ، علاج خون برآمدن از حلق و گلو علاج آن باشد .\r\nو ضماد از طحلب و تراشهء كدو و برگ خطمى و سماق و مازو و گلنار و رامك و گل سرخ و آب برگ خرفه و آب غوره و آب سيب ترش و آب لسان الحمل و آب برگ مورد بايد داد .\r\nو فلونيا و شراب افسنتين اين نوع ريشها و بثرها را سود دارد .\r\nو غذا بطون گاو و بطون بز و گوشت گوساله به سركه ، و چوژهء مصوص به آب غوره و آب سماق و آب ليمو و آب انار ترش و آب ترشى ترنج .\r\nتمام شد گفتار نهم به حمد اللّه و حسن تيسيره\r\n\r\nگفتار دهم از كتاب معالجات كه كتاب سيم است از كتاب الاغراض الطبية و المباحث العلائية اندر احوال بيماريهاء جگر و علاج آن و اين گفتار هشت بابست\r\n\r\nباب اوّل از گفتار دهم از كتاب معالجات اندر فعل و خاصيت جگر و احوال آن\r\nهمچنانكه دل محلّ قوت حيوانيست و دماغ محل قوت نفسانى است ، جگر محل قوّت طبيعى است و غذا دادن اندامها و پرورش تن ، فعل و خاصيّت اوست ؛ و قوت هضم دوم كه كيلوس را خون گرداند اندر گوشت اوست ، و قوّتهاء جاذبه و ماسكه و دافعه اندر رگهاء اوست .\r\nو جگر مردم از جگر حيوانى كه تن او باندازهء تن مردم بود بزرگترست .\r\nو درازى و كوتاهى انگشتان نشان بزرگى و خردى جگرست ، و سپيدى و سرخى و تازگى رنگ روى ، نشان درستى و قوّت اوست ، و زردى روى نشان گرمى اوست ، و لون رصاصى نشان سردى اوست ، و تيرگى نشان سردى و خشكى اوست ، و گوشت‌ناكى نشان گرمى و ترى اوست ، و پيه‌ناكى نشان سردى و ترى اوست ، و لاغرى و خشكى نشان گرمى و خشكى باشد .\r\nو رگها سطبر و ظاهر نشان گرمى و بزرگى بود ، و رگهاى باريك و پوشيده نشان سردى و كوچكى بود . و هرگاه كه اندر فعلهاء سپرز و زهره و گرده كه فضلها از وى بيرون كشد تقصيرى و آفتى افتد ، اندر كار وى تقصيرى پديد آيد و خون كه اندر وى تولد كند ، صافى و پاكيزه نباشد و آفت اندر تن پديد آيد و اندر كار جگر تقصيرى و اللّه اعلم .\r\n\r\n","description":"","footnote":"","page_name":" 429 ","page_number":437},
  {"content":"\r\n\r\n\r\nباب دوم از گفتار دهم از كتاب معالجات اندر جگر گرم و اسباب و علامات و علاج آن\r\nسوء المزاج گرم يا با ماده باشد يا بىماده ، و اسباب آن بعينها اسباب سوء المزاج معده باشد و سوء المزاج دل .\r\nعلامات آن : امّا علامات سوء المزاج بىماده تشنگى است و باطل شدن شهوت طعام و خشكى طبع و درشتى زبان و نبض سريع و بول سرخ و لاغرى و گاه باشد كه گدازش پديد و روده را بسوزاند ، و سحج بر تبع آن پديد آيد .\r\nامّا علامت سوء المزاج گرم با ماده آنست كه با علامتها كه ياد كرده آمد قى زرد و سبز و كراثى و اسهال صفرايى و گرانى اندر جانب راست پديد آيد .\r\nو گاه باشد كه اخلاط را بسوزد و ماليخوليا پديد آيد و ثفل سوختن اخلاط همچون دردى شراب باشد و ثفل غسالى نشان ضعف جگر بود . و آنجا كه ثفل سياه و غليظ باشد ، نشان عفونت گوشت جگر باشد .\r\nعلاج آن علاج سوء المزاج بىماده بعينه علاج سوء المزاج دل باشد .\r\nو اگر با ماده باشد نخست ، استفراغ بايد كرد بمطبوخ هليلهء زرد و آلوسياه و خرماء هندى و شيرخشت ، يا به آب لبلاب و آب عنب الثعلب و آب كسنه هر سه با فلوس خيارشنبر يا به آب پنير يا سفوف هليله .\r\n\r\nصفت صفوف هليله\r\nهليلهء زرد ده درم ، لك مغسول سه درم ، طباشير دو درم ، تخم باديان يك درم و اگر تخم باديان احتمال نكند بعوض آن تخم كشوث كنند ، مدّتى هر بامداد سه درم ازين سفوف با پنير آب بدهند .\r\nو شير اشتر با سفوفى بدين صفت موافق باشد :\r\nبگيرند هليلهء زرد ده درم ، لك مغسول و گل سرخ و طباشير از هر يكى پنج درم ، ريوند چينى سه درم ، باديان ، انيسون از هر يكى يك درم ، شربتى سه درم .\r\nو اگر طبع نرم نشود ، اندرين سفوف پنج درم بنفشه ، زيادت كنند .\r\nو قرص انبرباريس ، جگر را قوت دهد .\r\n\r\nصفت قرص انبرباريس\r\nبگيرند زرشك پاك‌كرده ده درم ، گل سرخ ، طباشير از هر يكى پنج درم ، تخم كدو ، تخم خيار ، تخم خرفه از هر يكى سه درم ، شربتى دو مثقال با سكنگبين .\r\nو قرص كافور با دوغ ، مزاج را بدل كند .\r\nو اگر طبع نرم باشد ، قرص طباشير دهند بدين صفت : بگيرند طباشير ، بزر الحمّاض ، گل سرخ و زرشك پاك‌كرده از هر يكى پنج درم ، لك مغسول ، ريوند چينى از هر يكى يك درم ، زعفران نيم درم .\r\nو اگر سرفه رنجه دارد ، اندر قرصها ، صمغ عربى و نشاسته\r\n\r\n","description":"","footnote":"","page_name":" 430 ","page_number":438},
  {"content":"\r\n\r\nو كثيرا از هر يكى يك درم ، ربّ سوس دو درم زيادت كنند و با شراب بنفشه دهند .\r\nصفت ضمادى نافع ، بگيرند صندل ، كافور بگلاب بسايند و بر جگر نهند و برگ خرفه بكوبند و روغن گل برچكانند و چون مرهم كنند و برنهند .\r\nو آنجا كه بكشكاب حاجت آيد ، تخم كسنه و زرشك درافكنند .\r\nو غذا ماهى خورد تازه و طفشيل و اسفاناخ و برگ چگندر با اندكى گشنيز تر پخته ، و به سركه چاشنى دهند . و الله اعلم .\r\n\r\nباب سيم از گفتار دهم از كتاب معالجات اندر جگر سرد و اسباب و علامات و علاج آن\r\nسوء المزاج جگر سرد ، يا ساده بود يا با مادّه .\r\nو اسباب آن همچون اسباب سوء المزاج سرد معده و دل بود بعينها .\r\nعلامات آن ، اما علامت سوء المزاج سرد ساده آنست كه تشنگى نباشد و لبها و زبان سپيد باشد ، و رنگ روى بسياهى و سبزى فستقى گرايد و بول سپيد و رقيق باشد و نبض متفاوت و آرزوى طعام قوى . لكن اگر سوء المزاج مفرط بود ، شهوت باطل گردد . و براز سپيد و بىبوى باشد ، و طبع گاهى خشك و گاهى نرم و به آخر ثفلى همچون خون به آب گداخته و عفن بيرون آيد .\r\nو گاه باشد كه بول همچون صديدى بود رقيق ، پس غليظ گردد و سياه .\r\nو براز غسالى با شهوت طعام ، نشان سردى و ضعيفى جگر باشد . و اگر با مادّه باشد ، علامت وى آنست كه با اين علامتها مژهء دهان ترش باشد و طبع نرم ، و تبهاء عسر تولّد كند و ثفل سياه و غليظ بود و تهبّج اندر چشم و اطراف پديد آيد .\r\nعلاج آن ، آنجا كه سوء المزاج بىماده باشد ، علاج آن علاج سوء المزاج معده و دل بود بعينه .\r\nو آنجا كه با ماده باشد ، استفراغ بايد كرد بحبّ ايارج .\r\n\r\nصفت حب ايارج\r\nايارج فيقرا يك درم ، لك مغسول ، ريوند چينى از هر يكى دو دانگ ، غاريقون نيم درم ، انيسون دانگى ، مقل دانگى ، حبّ كنند به آب كرفس ، شبانگاه اين حبّ بدهند .\r\nو بامداد مطبوخ هليله دهند .\r\n\r\nصفت مطبوخ هليله\r\nهليلهء كابلى پانزده درم ، افسنتين رومى ، غافت ، افتيمون از هر يكى پنج درم ، گل سرخ ده درم ، تربد سه درم ، سنبل يك درم ، پوست بيخ باديان و پوست\r\n\r\n","description":"","footnote":"","page_name":" 431 ","page_number":439},
  {"content":"\r\n\r\nبيخ كرفس و تخم باديان و انيسون از هر يكى دو درم ، بسبايج هفت درم ، ميويز منقّى سى عدد ، بپزند چنان كه رسمست و بپالايند ، شربتى صد درم با بيست درم پانيد ماسكانى .\r\nو از پس استفراغ ماء الاصول دهند .\r\n\r\nصفت ماء الاصول\r\nپوست بيخ كرفس و پوست بيخ باديان از هر يكى ده درم ، تخم كرفس و تخم باديان از هر يكى پنج درم ، نانخواه ، انيسون از هر يكى چهار درم ، سنبل ، ادخر ، گل سرخ از هر يكى سه درم ، اندر دو من آب بپزند تا بنيمه باز آيد ، پس بپالايند ، شربتى چهل درم با سه درم روغن بادام شيرين و تلخ نيمانيم .\r\nو اگر قوىتر بايد ، قسط و زرواند طويل از هر يكى چهار درم ، شونيز و تخم سذاب و قردمانا و شيطرج از هر يكى پنج درم ، جندبيذستر يك درم ، سليخه ، اسارون ، وج ، راسن از هر يكى دو درم ؛ طبيب ماهر بحسب مشاهده مىكاهد و مىفزايد ؛ و اندر بعضى نسختها بيخ كبر و بيخ سوس آورده‌اند .\r\nو شراب افسنتين و اقراص ريوند و اقراص غافت و خنديقون سود دارد .\r\nو جگر گرگ خشك‌كرده و كوفته و بيخته يك كفچه با ماء العسل ، گر با سكنگبين سود دارد .\r\n\r\nباب چهارم از گفتار دهم از كتاب معالجات اندر سوء المزاج خشك و سوء المزاج تر اندر جگر\r\nامّا علامات سوء المزاج خشك آنست كه دهان و زبان خشك باشد و طلخ ، و بول رقيق ، و نبض صلب ، و لاغرى و ذبول پديد آيد .\r\nو امّا علامت سوء المزاج تر ، تهبّج است و سپيدى زبان ، و نبض نرم و ضعيف ، و گوشت اندامها نرم و آويخته باشد كه باستسقا ادا كند .\r\nعلاج آن علاج سوء المزاج خشك ، عسر باشد ، تدبيرهاء ترىفزاى بايد كرد چنان كه اندر علاج دقّ حقيقى و دقّ الشيخوخه ياد كرده آمد .\r\nو امّا علاج سوء المزاج تر ، علاج جگر سردست و علاج سوء القنيه كه ياد كرده آيد .\r\n\r\nباب پنجم از گفتار دهم از كتاب معالجات اندر ضعف جگر و علاج آن\r\nضعف جگر يا بسببى باشد خاصه اندر جگر ، يا بسبب مشاركت اندامهاء ديگر .\r\nامّا اسباب خاصّه را\r\n\r\n","description":"","footnote":"","page_name":" 432 ","page_number":440},
  {"content":"\r\n\r\nانواع سوء المزاج است و انواع آماسها و قرحه و بثره و جراحت .\r\nو اسباب شركتى آنست كه جگر را با معده و زهره ، و با سينه و اندامهاء دم زدن ، و با سپرز ، و با روده و گرده و رحم مشاركت است .\r\nامّا شركت او با معده چنانست كه اگر اندر كار معده خللى افتد و كيلوس ناگواريده يا تباه گشته بجگر آيد ، خلل اندر كار جگر پديد آيد و خون صافى تولّد نيفتد .\r\nو مشاركت با زهره و روده چنانست كه اگر اندر منفذى كه ميان زهره و روده است سدّه‌اى افتد و آن نصيب صفرا كه راتب روده است اندر زهره بماند ، و زهره بدان سبب ، فضلهء صفرا كه اندر خون تولّد كند از جگر نتواند كشيدن ، از بهر آنكه گنج آن نباشد ، دو مضرت تولد كند :\r\nيكى آنكه اندر روده قولنج تولد افتد چنان كه معلومست .\r\nو ديگر آنكه فضلهء صفرا كه زهره نمىتواند كشد ، اندر جگر بماند و با خون به همه اندامها برود و خلل اندر كار جگر پديد آيد و مضرّت به همه اندامها رسد .\r\nو مشاركت با سينه و اندامهاء دم زدن چنانست كه اندر سينه و حوالى آن المى و آماسى افتد ، مضّرت آن بجگر باز آيد ، بسبب پيوستگى غشاها به يكديگر و پيوستگى رگها كه از حدبهء جگر بدين اندامها آمدست و غذا مىرساند .\r\nو مشاركت با سپرز چنانست كه اگر اندر سپرز ضعيفى پديد آيد يا اندر منفذى كه ميان جگر و سپرز است سدّه افتد و فضلهء سودا اندر منفذى كه خون در وى تولّد كند سپرز از جگر نتواند كشيد ، آن فضله اندر جگر بماند ، خلل اندر كار جگر و مضرّت اندر همه اندامها پديد آيد .\r\nو مشاركت با گرده چنانست كه اندر گرده ضعفى يا اندر منفذى كه ميان جگر و گرده است ، سدّهء افتد و گرده فضلهء را كه با كيلوس اندر جگر آمده باشد نتواند كشيد ، اندر كار جگر خلل پديد آيد و مضّرت اندر همه اندامها ظاهر شود .\r\nو مشاركت او با رحم چنانست كه خون حيض بسيار رود و از جگر كشيده مىشود تا جگر بدان سبب ضعيف شود و مضرت اندر جگر و همه اندامها پديد آيد .\r\nعلامات آن ، خداوند جگر ضعيف را روى زرد بود ، بعضى را زردى بسفيدى آميخته بود و بعضى بسبزى و فستقى و بعضى را بسياهى و تيرگى .\r\nو بول و براز غسالى ، نشان ضعف و تقصير جگر باشد اندر كيلوس تمام خون ناكردن و باندامها نافرستادن .\r\nو هنگام هضم دوم ، اندر جگر المى نرم پديد آيد و تا باضلاع الخلف برسد .\r\nو جگر گرم اخلاط را\r\n\r\n","description":"","footnote":"","page_name":" 433 ","page_number":441},
  {"content":"\r\n\r\nگرم كند و باندامها فرستد و بدان سبب تن گرم شود ، آرزوى طعام برود و تب و تشنگى پديد آيد ، و بول رنگين شود . و جگر سرد اخلاط را غليظ كند و آرزوى طعام بيشتر گردد و بعد از مدتى كه خون سرد اندر جگر عفونت پذيرد ، گرانى جگر و تب عفونى پديد آيد .\r\nو جگر تر اخلاط را آب‌ناك كند و طبع را نرم كند و به آخر باستسقا كشد و جگر خشك اخلاط را غليظ كند ، و بول نيز اندك آيد .\r\n\r\nو امّا ضعف جگر كه بمشاركت زهره باشد\r\nعلامت وى آنست كه رنگ روى يرقانى شود و براز سپيد . و اگر بمشاركت سپرز باشد ، رنگ روى سياه و تيره شود .\r\nو اگر بمشاركت گرده باشد ، علامتها سوء القنيه پديد آيد .\r\nو اگر بمشاركت معده باشد ، احوال معده بر آن گواهى دهد .\r\nو اگر بمشاركت رودها باشد ، قراقر و قولنج و نفخ تولد كند .\r\nو اگر بمشاركت رحم باشد ، احوال حيض بر آن گواهى دهد .\r\nو اگر بسبب آماس و قرحه و بثره باشد ، علامتهاء آن در جايگاهش ياد كرده آيد .\r\nو اگر ضعف جگر اندر قوت جاذبهء او باشد ، تن لاغر شود و ثفل بسيار باشد و طبع نرم .\r\nو اگر ضعف اندر قوت ماسكه باشد ، طبع نرم بود و ثفل بسرخى گرايد .\r\nو اگر قوت هاضمه ضعيف باشد ، براز غسالى بود و طبع نرم و تهبّج و استسقاء لحمى پديد آيد .\r\nو اگر قوت دافعه ضعيف باشد ، فضلها از خون جدا نشود و باندامها رود .\r\nو آماسهاء دموى و صفراوى و گر و خارش و قوبا و قروح و دماميل و بثرات پديد آيد ، و لون روى بگردد و يرقان زرد و سياه پديد آيد .\r\nو بول و براز اندك و بىرنگ بود و بخارها بدماغ برآيد و صداع و رمد و خيرگى چشم تولّد كند .\r\nعلاج آن ، نخست ، سبب بايد جست و بدفع آن مشغول بايد شد ، چنان كه هريك اندر جايگاهش ياد كرده آمدست .\r\nو ببايد دانست كه سبب ضعف اندر بيشترى وقتها سوء المزاج سرد و تر باشد ، خشك كمتر بود ، بدين سبب اندر علاج او داروهاء لطيف‌كننده و پزاننده و گشاينده بيشتر به كار آيد .\r\nو از داروها كه در وى قبض و عفونت بازدارنده بود خالى نبايد كه بود ، كه چون زعفران و انار ترش و شيرين و آنچه بدين ماند ، سخت نافعست ؛ از بهر آنكه در وى قوّت قبض است .\r\nو ترشى ، رطوبت غليظ را تقطيع كند و حرارت را تسكين كند ، و شيرينى رطوبت را بزدايد و سدّه بگشايد و برودت ترشى را معتدل كند .\r\n\r\n","description":"","footnote":"","page_name":" 434 ","page_number":442},
  {"content":"\r\n\r\nو اگر كسى ميويز ، با دانه نيك بخايد ، سخت نافع بود و در وى قوّت قبض و پزانيدن و گوهر او را قوت دادن حاصلست ، لكن آنجا كه خشكى غالب بود چيزهاء قابض ، دور بايد داشت .\r\nو اگر باستفراغ حاجت آيد ، اگر ماده خونى بود فصد بايد فرمود .\r\nو اگر خلطى باشد ، استفراغ بقوّت غاريقون بايد كرد .\r\nو اگر رقيق بود ، استفراغ بقوّت افسنتين و عصارهء غافت بايد كرد .\r\nو اگر اسهالى افتد تامّل بايد كرد ، اگر دفع طبيعت باشد مدد بايد كرد و باز نبايد داشت .\r\nو اگر بازداشتى باشد ، بداروهاء خوش‌بوى و گشاينده و قوّت‌دهنده باز بايد داشت كه در وى قبض معتدل بود .\r\n\r\nصفت داروئى كه سدّه بگشايد و جگر را پاك كند و قوّت دهد\r\nبگيرند ، لك مغسول و ريوند چينى از هر يكى سه درم ، عصاره غافت ، تخم باديان ، تخم سرمق از هر يكى پنج درم ، افسنتين شش درم ، تخم كسنه ده درم ، تخم كشوث هشت درم ، تخم كرفس چهار درم ، شربتى دو درم .\r\nجالينوس را معجونى هست كه اندر بيماريهاى جگر نافع‌تر از آن دارو نيست ، صفت آن : بگيرند ميويز منقّى بىدانه بيست و پنج مثقال ، زعفران يك مثقال ، قصب الذريره دو مثقال ، مقل اليهود دو مثقال و نيم ، دارچينى يك مثقال ، سليخه نيم مثقال ، سنبل سه مثقال ، ادخر دو مثقال و نيم ، ترنگبين شانزده مثقال ، مرّ چهار مثقال ، صمغ البطم چهار مثقال ، دارشيشعان دو مثقال ، مقل را اندر شراب حل كنند و داروها را بدان بسرشند ، پس بانگبين بسرشند ، شربت يك مثقال .\r\nو اگر حرارت بسيار بود ، درمى افيون و بذر البنج درين معجون زيادت كنند .\r\nو هرگاه كه علاجها به شرط كرده باشند ، شير اشتر اعرابى سود دارد .\r\nو ضماد ازين نوع سازند كه از جهت ضعف معده ياد كرده آمدست .\r\nو اندر ضعيفى قوتهاء جگر نگاه بايد كرد ، اگر قوّت هاضمه ضعيف باشد ، سنبل و بسباس و گوزبوّا و كندر و مصطكى و قصب الذريره و سعد ، سود دارد .\r\nو اگر ماسكه ضعيف باشد ، داروهاء قابض به كار بايد داشت چون گلنار و طراثيث و گل سرخ .\r\nو اگر قوابض ، با داروهاء گرم برابر كنند ، روا باشد .\r\nو اگر دافعه ضعيف باشد ، تدبير گشادن سدّه و گرم كردن گرده بايد كرد .\r\n\r\nباب ششم از گفتار دهم از كتاب معالجات اندر سُدّهء جگر و اسباب و علاج آن\r\n\r\n","description":"","footnote":"","page_name":" 435 ","page_number":443},
  {"content":"\r\n\r\nسدّه يا اندر جانب محدّب جگر افتد ، يا اندر جانب مقعر ، يا اندر هر دو جانب .\r\nامّا آنچه اندر جانب محدّب افتد ، سبب آن بسيارى خون غليظ باشد و ضعيفى قوت دافعه .\r\nو آنچه اندر قعر افتد سبب آن غليظى و خامى كيلوس باشد .\r\nو سدّه اندر جانب مقعر بيشتر افتد ، از بهر آنكه كيلوس ازين جانب بجگر اندر آيد .\r\nو آنچه غليظتر و خام‌تر بود آنجا بماند ، و اندر جانب محدّب كمتر افتد ، از بهر آنكه هرچه رقيق و پخته باشد بگذرد و بجانب محدّب آيد .\r\nو سبب سدّه طعامهاء غليظ و لزج باشد .\r\nو از پس طعام حركتها كردن و اندر گرمابه رفتن ، و بر اثر طعام ، زود شراب خوردن و گل خوردن باشد .\r\nو باشد كه سبب ، خوردن آبهاء قابض بود ، چون آب معدن شبّ ، يا تنگى و باريكى رگها كه از آفرينش چنان آمده بود .\r\nو تحليل سدّه كه اندر جانب مقعر بود باسهال باشد ، بادرار بول كمتر بود .\r\nو تحليل آنچه اندر جانب محدب باشد بادرار بول باشد .\r\nو اگر سدّه محكم شود ، بيم بود كه آماس تولّد كند با تبهاء عفونى و بيشترى باستسقا ادا كند .\r\nعلامات آن علامتهاء سدّه ، دو نوعست : يكى آنكه ثفل رقيق باشد و بسيار و سفيد ، از بهر آنكه كيلوس كه مىبايد كه بجگر فرود آيد ، بسبب سدّه باز ماند و بروده فرود آيد ؛ دوم آنكه اندر جانب جگر گرانى كند ، خاصّه اگر سدّه اندر جانب محدب بود .\r\nو خداوند سدّه اندك خون و بدرنگ باشد .\r\nو بسيار بود كه خداوند سدّه را نيز بسبب مشاركت جگر با اندامهاء دم زدن ، تنگى نفس پديد آيد .\r\nو فرق ميان آماس و سدّه آنست كه آماس با تب بود و با درد صعب ، ليكن گرانى كمتر از گرانى سدّه باشد .\r\nعلاج آن علاج سدّه كه اندر جانب محدب باشد بچيزهاء ادراركننده بايد گشاد ، امّا اگر حرارتى باشد ، آب كسنه و سكنگبين و آب طرخسقوق با سكنگبين بزورى .\r\n\r\nصفت سكنگبين كه محرور را نافع باشد\r\nبيخ كسنه و تخم خرفه و تخم حمّاض و تخم خيار همه راستار است ، همه نيم‌كوفته اندر سركه و گلاب بجوشانند و بپالايند و از آن سركه و گلاب سكنگبين سازند .\r\nو ببايد دانست كه ريوند چينى و تخم كشوث و افسنتين رومى به يكديگر نزديك‌اند و سخت گرم نيستند .\r\nو آب كرفس تر و آب برگ ترب و آب كسنه بهم آميخته با سكنگبين ، سدّه بگشايد و حرارت فزونى\r\n\r\n","description":"","footnote":"","page_name":" 436 ","page_number":444},
  {"content":"\r\n\r\nنيارد .\r\nو طبيخ غافت و بادام طلخ و آب باديان تر ، باعتدال نزديكست ، و آنجا كه به چيزى گرم‌تر حاجت آيد ، سكنگبين بزورى از عسل سازند و تخمها بيشتر و قوىتر كنند .\r\nو سركهء سير و سركهء انگدان و سركهء كبر گشاينده است و ميل بگرمى دارد .\r\n\r\nصفت اقراص لك كه سدّه بگشايد و جگر را قوّت دهد\r\nلك مغسول و فوّه و انيسون و تخم كرفس و اسارون و افسنتين و بادام تلخ و قسط و ريوند چينى و زراوند طويل و عصارهء غافت از هر يكى متساوى ، شربتى يك مثقال .\r\nو از پس اين علاجها شير اشتر عربى يا شير اشتر مدبّر كه اندر علف او تخم باديان و تخم كرفس و بابونه و اقحوان و سنامكى و ادخر بياميزند .\r\nو سدّه را كه اندر مقعر باشد بداروى مسهل بايد گشادن ؛ نخست ببايد پزانيد تا نرم كردن و اول اين دارو دهند صفت او : بگيرند ايارج فيقرا يك درم ، غاريقون و بسبايج از هر يكى دو دانگ ، انيسون دانگى ، حبّ كنند و بدهند .\r\nو اگر ايارج با ريوند چينى و ملح هندى دهند روا بود .\r\nو اگر مسهل قوىتر بايد از طبيخ افتيمون با لوغاديا دهند .\r\nو حبّ اصطمخيقون موافق باشد . و ترياق اربعه و فنداديقون و اثاناسيا و سجزينا و امروسيا ، گشاينده است .\r\n\r\nصفت اقراص ناردين\r\nبگيرند سرخس و بيخ كسنهء دشتى از هر يكى سه درم ، ناردين سه درم ، افسنتين رومى ده درم ، شربتى يك درم با سكنگبين ، و اگر بانگبين معجون كنند ، شربتى سه درم ، معجونى است معتدل و گشاينده .\r\nو اگر سدّه كهن باشد رگ مابض از پاى راست بزنند ، سود دارد .\r\n\r\nباب هفتم از گفتار دهم از كتاب معالجات اندر درد جگر و بادها كه اندر جگر پديد آيد\r\nسبب درد جگر يا آماسى گرم بود يا بادى غليظ كه اندر زير غشاء جگر تولّد كند .\r\nو سبب آن بخارى كثيف باشد كه آنجا گرد آيد و آن بخار از غذا غليظ خيزد يا از غذا بادناك ، خاصّه اگر قوّت هاضمه ضعيف باشد .\r\nو گاه باشد كه باد اندر زير جگر باشد چنان كه اندر زير سپرز .\r\nعلامات آن ، اگر باد اندر زير جگر باشد ، هرگاه كه دست بر وى نهند و بمالند قراقر كند ، و اگر اندر زير غشاء جگر باشد ، دردى باشد اندر جگر با تمدد .\r\nعلاج آن ، اما علاج آماس ، ياد كرده آمده است .\r\n\r\n","description":"","footnote":"","page_name":" 437 ","page_number":445},
  {"content":"\r\n\r\nو علاج باد ، علاج سدّه باشد بعينه . و ناشتا اندر گرمابه رفتن يا يك قدح شراب صرف ناشتا خوردن و آب گرم خوردن و تكميد كردن سود دارد .\r\nو گاه باشد كه بادهاء غليظ بسبب تحليل كه در تكميد باشد ، درد افزايد ، از بهر آنكه اندر جگر تمددى پديد آيد .\r\nنخست اگر درد بجانب پهلو و پشت باز دهد ، استفراغى كند بداروى مدر و اگر درد برودها فرود آيد داروى مسهل دهد ، پس تدبير تكميد كند .\r\n\r\nباب هشتم از گفتار دهم از كتاب معالجات اندر آماسهاء جگر و علاج آن\r\nآماس جگر يا اندر جانب محدّب افتد يا اندر جانب مقعّر .\r\nو مادّه آماس يا خون بود يا سوداوى يا صفراوى يا بلغمى و صلب و سرطان ، يا باد باشد .\r\nو اسباب آماس جگر سدّهء باشد كه خون را و صفرا را اندر جگر باز دارد تا اجزاء جگر آن را تشرب كند و آماس گيرد .\r\nو گاه باشد كه آماس گرم اندر جگر بپزد و ريم كند و دبيله گردد ، و باشد كه صلب شود .\r\nو آنچه صلب گشت علاج نپذيرد ، خاصّه اگر كهن گردد و بيشترى باستسقا ادا كند و باشد كه زودتر هلاك كند ، كه اگر اسهال پديد آيد .\r\nو سبب اسهال ، سدّهء باشد كه اندر دهنهء رگها افتد كه غذا اندر آن رگها از جانب مقعر بجانب محدّب برآيد و چون غذا راه نيابد تا بجانب محدب برآيد ، بجانب روده فرود آيد و اسهال درپيوندد و اندامها غذا نيابد ، ضعف قوّت و ذبول تولّد كند و هلاك شود .\r\nو اسباب آماس سرد ، اسباب سوء المزاج سردست بعينها .\r\nعلامات آماس حدبهء جگر و علّت ذات الجنب بر بيشتر مردمان مشتبه گردد ، از بهر آنكه تنگى نفس و سرفه و درد بچنبر گردن برآمدن ، ملازم هر دو علتست .\r\nو فرق آنست كه اندر نفس باز كشيدن ، خداوند آماس گرانى و المى يابد در شراسيف و بالاى آن ، و خداوند ذات الجنب نيابد ، لكن اندر ذات الجنب ، اندر حجاب المى باشد خلنده .\r\nو آماس حدبه ، هلالى بود و گرانى ميل بسوى پشت دارد و بول اندك بود و از تب و تشنگى خالى نباشد و به آخر ، زبان سياه شود . و اگر آماس ماشرايى بود ، تشنگى بىاندازه بود و تب ، سخت سوزان بود و زبان سخت سياه .\r\nو اگر آماس اندر جانب مقعر باشد ، نفس باز كشيدن آسانتر باشد و سرفه كمتر و تشنگى بيشتر و شهوت ضعيف‌تر .\r\nو فرق ميان آماس حدبه و جانب مقعر آنست كه اندر آماس\r\n\r\n","description":"","footnote":"","page_name":" 438 ","page_number":446},
  {"content":"\r\n\r\nمقعر ، گرانى كمتر بود و فواق بيشتر و درد صعبتر ، بسبب فشارده شدن آماس و زحمت كه ميان معده و جگر پديد آيد .\r\nو آماس حدبه بلمس در توان يافت و آماس جانب مقعر نتوان يافت .\r\nو آماس اين جانب ، گاه باشد كه با آماس ماساريقا بود ، در جمله معده اندر آماس مقعر مشارك شود و فواق و غثيان بدين مشاركت قوىتر گردد .\r\nو اين مشاركت بسبب مجاورتست و مشاركت حقيقى هست بعصبى باريك كه از فم معده بجگر پيوستست ، ليكن اگر آماس بزرگ نباشد بسبب مشاركت ، فواق پديد نيايد ، از بهر آنكه زحمت و فشارش كمتر باشد .\r\nو اگر آماس اندر هر دو جانب باشد ، هر دو نوع علامتها پديد آيد .\r\nو اگر آماس اندر غشاء جگر بود ، درد صعبتر باشد و تب سوزان‌تر .\r\nو آماس جگر سرد و گرم ، به آخر باستسقا ادا كند ، از بهر آنكه مادهء آب‌ناك بسبب آماس اندر ماساريقا باز ماند و سبب استسقاء لحمى و زقّى گردد .\r\nو اگر آماس اندر عضلها بود شكل آماس بر شكل عضله باشد چنان كه اندر تشريح معلوم شدست .\r\nو هر گاه كه ببينند كه عضلهء شكم خشك و لاغر مىشود ، ببايد دانست كه اندر جگر ، آماس گرمست و براز غليظ و بسيار ، نشان گرمى آماس است .\r\nو اگر آماس اندر ماساريقا بود ، علامت آن همچون علامت آماس جگر باشد ، لكن تب سهل‌تر بود و گرانى ز اندرون تر باشد و تمدّد بيشتر از گرانى بود .\r\nو اگر آماس ريش گردد و ريم كند و بگشايد ، آن روز كه بخواهد گشاد ، درد زيادت شود و تب سوزان‌تر ؛ و نخست لرزاند ، لرزانيدنى سخت ، پس بگشايد و درد و گرانى زايل شود و موضع آماس نرم شود و ريم در براز يا اندر بول پديد آيد .\r\nعلامت آماس سرد ، علامت سوء المزاج سرد است بعينه .\r\nو بحران آماس حدبه ، يا برعاف باشد يا به عرق يا بادرار بول .\r\nو بحران آماس مقعر ، يا باسهال بود يا بقى يا به عرق .\r\nعلاج آن ، قانون علاج آنست كه اگر مانعى نباشد ، رگ باسليق زنند يا اكحل .\r\nو داروى رادع به كار دارند و اندر ميانه ، محلّل با رادع بياميزند .\r\nو هرگاه كه بآخرتر مىرسد ، محلل زيادت مىكنند ، رادع كمتر تا به آخر رادع و قابض بايد كه باز آيد ، و محلل بسيار ، تا قابض قوّت جگر نگاه دارد ؛ و قابض خوش‌بوى بايد ، چون سعد و قصب الذريره و افسنتين رومى ؛ و اين دقيقه نيك نگاه بايد داشت ، از بهر آنكه گوشت جگر نازكست ، اگر رادع بيشتر به كار دارند زود صلب گردد ، و اگر محلل بيشتر به كار دارند زود سست گردد و مترهّل شود .\r\nو از داروهاء\r\n\r\n","description":"","footnote":"","page_name":" 439 ","page_number":447},
  {"content":"\r\n\r\nزداينده آنچه در وى تيزى بود دردانگيز بود .\r\nو ماء العسل اگرچه تيزى ندارد و دردانگيز نيست ، سدّهء جگر و سپرز را بگشايد و بيم باشد كه سدّه زيادت كند ، از بهر آنكه سدّه اين هر دو عضو از شيرينى بود .\r\nو كشكاب زداينده است و از وى سدّه تولد نكند و زدايندگى او بداروهاء ديگر زيادت توان كرد .\r\nو شربتهاء موافق ، آب كسنه است و آب عنب الثعلب و آب كاكنج و آب كدو و سپس‌تر آب كرفس و آب كشوث ، اين آبها نخست با سكنگبين دهند و سپس‌تر با خيارشنبر ، خاصّه اگر طبع نرم نباشد .\r\nو اگر با ترانگبين دهند ، روا باشد ، و روغن بادام برچكانند .\r\nو اگر حرارت آهسته بود ، آب كرفس و طبيخ افسنتين كه در وى قصب الذريره پخته باشند و روغن بادام برچكانيده و خيارشنبر در وى گداخته ، سخت نافع بود .\r\nو اقراص انبرباريس با سكنگبين ، گر با آب كسنه ، سود دارد .\r\n\r\nصفت اقراص انبرباريس\r\nبگيرند زرشك پاك‌كرده ده درم ، گل سرخ و طباشير از هر يكى پنج درم ، مغز تخم خيار و مغز تخم كدو و تخم خرفه و تخم كسنه از هر يكى سه درم ، تخم باذيان دو درم ، شربتى دو مثقال . و اگر سرفه باشد دو درم كثيرا و سه درم رب سوس درافزايند .\r\nو طبيعت را نبايد گذاشت كه خشك بماند ، و نبايد گذاشت كه اسهال درپيوندد تا قوّت ضعيف نشود .\r\nو اندر ابتداء علت ، ضماد ازين گونه سازند :\r\nصفت آبى اندر سركه و آب بپزند و بكوبند و صندل كوفته با آن بسرشند و با روغن گل چرب كنند و بر جگر نهند ، يا آبى در طبيخ افسنتين بپزند و برنهند ، يا آبى بآرد جو بسرشند و برنهند .\r\nو اندر ميانه درين ضمادها بابونه و مصطكى و اكليل ملك و حلبه و آرد جو ، آن‌قدر كه لايق حال بود بياميزند .\r\nصفة ضمادى كه بوقت انتها سود دارد ، صندل سرخ و سپيد و گل سرخ از هر يكى پنج درم ، بابونه و آرد جو و اكليل ملك و بنفشه از هر يكى چهار درم ، افسنتين رومى و قرنفل و شياف ماميثا از هر يكى سه درم ، مصطكى و سنبل از هر يكى دو درم ، زعفران يك درم ، كافور دو دانگ ، همه را بموم و روغن بابونه و روغن بنفش بسرشته و اندر شربتها نيز آب باديان و آب كرفس و آب لسان الثور و آب لبلاب مىفزايند .\r\nصفت ضمادى ديگر كه بوقت انحطاط سود دارد : صندل سرخ و صندل سفيد و گل سرخ و فوفل و بنفشه و نيلوفر و سنبل و مصطكى و ميعه از هر يكى سه درم ، بابونه\r\n\r\n","description":"","footnote":"","page_name":" 440 ","page_number":448},
  {"content":"\r\n\r\nو تخم كتان و افسنتين رومى و اكليل ملك و پرسياوشان از هر يكى پنج درم ، سنبل ، مصطكى ، ميعه از هر يكى سه درم ، زعفران يك درم ، بروغن بابونه و موم زرد بسرشند .\r\nو اگر آماس اندر جانب مقعر بود ، پس از آنكه رگ زده باشد و قانون علاج نگاه داشته ، تدبير طبع فرود آوردن بايد كرد بشربت نرم‌كننده و گشاينده ، چون آب ميوها و سكنگبين و شراب خرماء هندى با آب عنب الثعلب با آب لبلاب و پنير آب با اندكى بنفشه .\r\nو اندر غذا چگندر و لبلاب و تخم معصفر بايد پخت و از پس روز چهارم تا هفتم ، خيارشنبر اندر آب لبلاب يا اندر آب كرفس دادن ؛ تا چهارده روز ، مانند اين شربتها مىبايد داد و از پس چهارده روز اندر مزوّرها تخم معصفر و بسفايج و افتيمون مىبايد داد ، و مسهل از صبر و غاريقون و تربد مانند آن بايد ساخت .\r\n\r\nصفت سفوفى كه آماس و سدّه را حل كند\r\nو طبع را نرم دارد ، هليلهء زرد ده درم ، تخم كسنه ، تخم كشوث ، تخم خيار و خيار باذرنگ پاك‌كرده از هر يكى دو درم ، لك مغسول ، ريوند چينى از هر يكى يك درم ، سقمونيا نيم درم ، شربتى دو درم اندر پنير آب .\r\nآماس چون پخته شود و گشاده گردد ؛ يا بروده اندر گشايد و ريم كند و اندر براز پديد آيد ، يا اندر منفذ گرده و مثانه گشايد و ريم اندر بول پديد آيد ، يا اندر فضاء شكم گشايد و ريم نه اندر بول پديد آيد و نه اندر براز ، تدبير آن باشد كه طبيعت را يارى دهند تا ريم را زودتر دفع كند .\r\nاگر بروده فرود آمدست داروهاء نرمىفزاينده و اسهال‌كننده بايد داد ، چون آب انار و آب كسنه و خيارشنبر با شيرخشت يا ترنگبين در وى حل كرده ؛ و اگر قوىتر بايد ، صبر اندر وى حل كرده يا طبيخ افسنتين با وى آميخته ، و شير خر با شكر ؛ و ماء الاصول ، ميويز و انجير و خرما و حلبه و پرسياوشان اندر وى پخته ، و روغن بادام يا چكانيده .\r\nو اگر اثر پختن پديد نيايد و دير پخته مىشود ، شراب انجير بر آن ماء الاصول نهند كه ياد كرده آمد و شراب زوفا و ماء العسل و كشكاب بانگبين پزاننده است .\r\nو از پس آنكه پخته شد ماء الاصول غافت اندر وى پخته با روغن حسك و فلوس خيارشنبر و شكر ، پاك‌كننده است . و اگر بمنفذ گرده اندر گشاده شود ، آب تخم خرفه و تخم خيار و خيار بادرنگ ، و شراب بنفشه و شراب زوفا و شراب حاشا ، و پنير آب و پوذنهء جويبارى و قنطوريون و فراسيون اندر هريك پخته و بنادق البزور بايد داد تا زود پاك شود .\r\nو احشا را از بواقى بجلّاب و\r\n\r\n","description":"","footnote":"","page_name":" 441 ","page_number":449},
  {"content":"\r\n\r\nماء العسل و كشكاب ببايد شست ، پس تدبير رويانيدن كردن .\r\n\r\nصفت سفوف روياننده\r\nمصطكى ، تخم كسنه ، گل مختوم از هر يكى يك مثقال ، كندر ، دم الاخوين ، گل سرخ ، طباشير از هر يكى دو مثقال ، شربتى سه مثقال با ماء العسل ، گر با سكنگبين ، گر با جلّاب .\r\nو غذا سبوساب با ماء العسل و اندكى نشاسته اندر وى پخته و روغن بادام برچكانند ؛ يا زردهء خايهء مرغ و شير جوشانيده و خبّازى در وى پخته و رشته و مانند آن .\r\nو اگر اندر فضاء شكم گشاده شود ، پوست بيغولهء ران بشكافند و عضله را نگاه دارند و صفاق ز اندرون را بسنبند و نايژه در وى سازند و فرو مالند بدست تا ريم پالايد ، چون پاك شود تدبير رويانيدن كنند .\r\nو اگر آماس صلب گردد ، نخست بحقنهء معتدل و شربت ، طبع فرود آرند ، و طبيخ حلبه ، شربتى است پزاننده و نرم‌كننده .\r\nصفت آن : ميويز دانه بيرون‌كرده سى درم ، انجير بستى بيست عدد ، عنّاب بيست عدد ، حلبه و حسك از هر يكى دو درم ، بپزند و بپالايند و روغن بادام برافكنند و بدهند ، و سپس‌تر ، حبّى سازند از ايارج فيقرا و غاريقون و عصارهء غافت و نمك هندى و انيسون با آب كسنه و آب عنب الثعلب دهند .\r\nو طبيخ تخم كتان و لعاب او ، پزاننده است و نرم‌كننده .\r\nو پيه بط و پيه مرغ خانگى و مغز ساق گاو خوردن و اندر ضماد به كار داشتن ، نافعست .\r\nتخم بنجنگشت يك درم با آب كرفس ، و غافت خشك يك درم با آب كسنه ، يا نيم درم قسط تا يك مثقال اندر شراب انگورى ، و حلتيت و بادام طلخ با روغن او اندر شراب ، نافعست .\r\nو اگر آماس سرد و بلغمى بود ، علاج آن از علاج سدّه و علاج آماس صلب بربايد گزيد .\r\nو ماء الاصول دادن و ايارج فيقرا و غاريقون و انيسون و ملح هندى و افتيمون ، استفراغ كردن .\r\nو اگر بسبب آسيبى كه رسد يا قوّتى كه كرده شود ، اندر شراسيف دردى پديد آيد ، علاج آنست كه راست بيستد و سينه راست كند و برافرازد و خويشتن بلرزاند ، درد زايل شود ، از بهر آنكه سبب درد ، زايل شدن زايدهء بزرگ باشد از جاى خويش .\r\nو اگر آسيب قوىتر بود و آماس كند فصد بايد كرد و بر قانون آماس گرم رفتن .\r\nو اگر حرارت ، سخت غالب نباشد دارچينى و ريوند\r\n\r\n","description":"","footnote":"","page_name":" 442 ","page_number":450},
  {"content":"\r\n\r\nو فوّه از هر يكى درمىكوفته و بيخته ، شربت يك درم اندر شراب انگورى ، و هو اعلم .\r\n\r\nگفتار يازدهم از كتاب سيم از كتاب معالجات از كتاب الاغراض الطبية اندر احوال بيماريهاء سپرز و علاج آن و اين گفتار سه بابست\r\n\r\nباب اول از گفتار يازدهم از كتاب معالجات اندر فعل و خاصيّت سپرز\r\nفعل سپرز ، سودا از خون جدا كردنست و بخويشتن كشيدن و مژهء آن را بگردانيدن و ترش كردن و غذاء خويش از آن برداشتن و هر روز نصيبى از آن بمعده فرستادن .\r\nو تا مزاج سپرز معتدل باشد ، مزاج سودا اندر وى معتدل باشد ، مگر كه اندر جگر ، سوخته نباشد .\r\nو منفعت سودايى معتدل بسيارست ، بنياد و محكمى همه تن و صبورى مردم بدان است ، و هرگاه كه از اعتدال بيرون شود ، مضرّتها تولّد كند و افعال او تباه شود .\r\nو تباهى افعال او را سبب ، تغيّر احوال و قوّتهاء او بود .\r\nاگر قوّت جاذبهء او ضعيف گردد سودا با خون باندامها رود و يرقان سياه و بهق سياه و كلف تولّد كند .\r\nو اگر سبب ضعف قوّت ، سوء المزاج گرم باشد با جگر گرم ، جذام تولد كند .\r\nو اگر قوت هاضمه ضعيف باشد سودا اندر وى گواريده نشود و از حال بگردد .\r\nو اگر سخت ترش باشد و بمعده برآيد جوع البقرى تولّد كند .\r\nو اگر بروده فرود آيد اسهال سودايى تولّد كند .\r\nو اگر اندر يك اندام گرد آيد ، آماس سودايى و سرطان و ماليخوليا و داء الفيل و دوالى و بواسير تولد كند .\r\nو اگر سودا سوخته شود و بمعده برآيد تا بروده فرود آيد ، ريش معده و ريش روده و اسهال سودايى تولد كند ، و علاج آن عسر باشد .\r\nو اگر قوّت ماسكه ضعيف شود ، سودا ناگواريده بمعده آيد و منش گشتن و قى سودا تولّد كند .\r\nو اگر بروده فرود آيد اسهال سودا تولد كند .\r\nو اگر قوّت دافعه ضعيف باشد ، سودا از وى دفع نشود ، آماس گيرد و بزرگ شود .\r\nو اگر مادهء آماس عفن گردد تبهاى سودايى تولّد كند و شهوت طعام ضعيف شود .\r\nو اگر دافعه سخت ضعيف نباشد ، سودا اندك اندك از وى\r\n\r\n","description":"","footnote":"","page_name":" 443 ","page_number":451},
  {"content":"\r\n\r\nدفع شود و اسهال بىترتيب پديد آيد .\r\nو خاصيت سپرز آنست ، هرگاه كه او فربه شود جگر و همه تن لاغر شود ، از بهر آنكه او ضدّ جگرست ، اين موضع بحث است ؛ از بهر آنكه گفته‌اند هرگاه كه مزاج او معتدل باشد ، سودا اندر وى معتدل بماند و منافع سوداء معتدل بسيارست و فربهى او قوّت او باشد ، و قوّت از غايت اعتدال بود .\r\nاين سخن متناقض مىگردد و چرا مىبايد كه جگر و همه تن بسبب قوّت او لاغر شود ؛ گوئيم كه اعتدال او آنست كه قوّت او چنان باشد كه سودا از خون جدا كند و بخويشتن كشد و غذاء خويش از آن بردارد و باقى بدان جانب كه دفع بايد كرد ، دفع كند .\r\nو هر گاه كه قوّت جاذبهء او قوىتر باشد ، سودا را بقوّت تمام بكشد و بدان قوّت ، خون صافى بسبب ضرورت غذا با آن كشيده شود ، جگر و همه تن از خون صافى كه غذاء حقيقى است ، كم بهره يابند . و از بهر آنكه سبب فزونى قوّت جاذبه ، حرارتى فزونى باشد و مزاج سودا سردست ، آن حرارت بمزاج سودا معتدل گردد و قوّت او بر جاى بماند ، و او بسبب بسيار يافتن غذا فربه شود . و بسبب فربهى او را بزيادت غذا حاجت آيد و بسبب زيادت حاجت ، جذب غذا بيشتر كند ، و اين حال درپيوندد ، جگر لاغر شود .\r\nو گاه باشد كه سبب آماس سپرز بحران بيمارى باشد . و بسيار بود كه سبب بيماريهاء سودايى طعامهاء سودايى بود نه ضعيفى سپرز و نه آماس . و الله اعلم .\r\n\r\nباب دوم از گفتار يازدهم از كتاب معالجات اندر آماس سپرز و ضعيفى قوّتهاء او\r\nآماس سپرز گرم ، كمتر افتد و آنچه افتد خونى بود ، صفرايى كمتر افتد و بلغمى نادر بود و هيچ آماسى گرم اندر وى دير نماند ، زود صلب شود .\r\nو آماس او بيشتر اندر فروسوى او بود ، از بهر آنكه مادهء او سنگى است و غليظ . هرگاه كه مطحول را اسهال خون افتد اوميد آن بود كه تحليل پذيرد ، لكن اگر كهن گردد ، بزلق الامعا و باستسقا ادا كند ، از بهر آنكه مزاج سرد بود و حرارت غريزى نماند .\r\nو بول مطحول هرچند غليظتر و رنگين‌تر بهتر .\r\nو آنچه اندر وى رسوب پراكنده باشد نشان پاك شدن علّت باشد .\r\nو اگر اندر بول مطحول كه تب دارد خون فسرده بينند ،\r\n\r\n","description":"","footnote":"","page_name":" 444 ","page_number":452},
  {"content":"\r\n\r\nآماس سپرز زايل شود .\r\nگاه باشد كه بحران آماس سپرز برعاف بود .\r\nو گاه بود كه اندر پس گوش آماسى كند صلب .\r\nو گاه باشد كه آماس سپرز بجگر انتقال كند ، و گاه باشد كه آماس جگر بسپرز انتقال كند .\r\nعلامات آماس سپرز ، همه انواع آماس سپرز با گرانى بود و با درد كه از سوى چپ بحجاب و تا بشانهء دست و چنبر گردن برآيد .\r\nو باشد كه دم زدن مضاعف شود همچون دم زدن بچگان اندر گريستن ، از بهر آنكه حجاب بسبب مزاحمت آماس ، يك حركت به دو بار تمام كند ، و لكن تا آماس عظيم نبود ، با حجاب آن مزاحمت نيوفتد .\r\nو خون خداوند آماس سپرز رقيق باشد از بهر آنكه دردى خون ازو رفته بود .\r\nو گاه بود كه زانو مطحول و پاى او گرم باشد ، از بهر آنكه فم معده با سپرز مشاركتى دارد بدان منفذ كه سودا از وى بفم معده انسان آيد ، و بسبب آمدن سودا ، معده طعام طلبد و مزاج او سرد شود و حرارت از وى به اطراف باز گردد و آن را نرم كند .\r\nو اطراف سر و گوش نيز سرد باشد از بهر آنكه هر دو عضو ضعيف‌اند و سرما يابند .\r\nو فرق ميان آماس و باد آنست كه آماس با گرانى بود ، و باد سبك بود و قراقر كند ، و هر گاه كه بمالند بآروغ برآيد . و بسيار بود كه بر ساقها بثرها برآيد و دندان بريزد و گوشت بن دندان خورده شود .\r\nامّا سبب بثرهاء ساق ، خون گرم سودايى بود كه به اطراف ميل كند ، و سبب ريزيدن دندان ، بخارهاء بد باشد بسوى بالا برآيد .\r\nعلاج آماس سپرز علاج آماس سپرز بعلاج آماس جگر نزديكست و اندر علاج هر دو احتياط بايد كرد تا صلب نشود ، و داروهاء سپرز قوىتر از داروهاء جگر بايد و لطيف و معتدل بايد تا ماده را نسوزد .\r\nدر جمله دارو طلخ و تيز بايد با چيزى قابض با وى آميخته تا قوّت او نگاه دارد و به سركه تر بايد كرد .\r\nو نخست آغاز علاج بفصد باسليق و حبل الذراع بايد كرد ، پس اسليم بايد زد ، پس بمطبوخ هليله استفراغ كردن ، و اندر مطبوخ گزمازو و كبر و تخم كشوث و غافث در بايد فزود .\r\nو سحرگاه يك مثقال ايارج فيقرا و يك مثقال غاريقون ببايد داد ، و بامداد مطبوخ و دو درم غاريقون با دو وقيه سكنگبين ، سپرز را پاك كند .\r\nو هر بامداد آب كرفس و آب عنب الثعلب ، با آب برگ بيد يا آب برگ سذاب يا آب برگ گز با سكنگبين سود دارد .\r\nو اقراص ريوند\r\n\r\n","description":"","footnote":"","page_name":" 445 ","page_number":453},
  {"content":"\r\n\r\nو غاريقون در وى زيادت كرده با آب كسنه و سكنگبين گر با ماء الجبن ، سود دارد .\r\nو برگ بذه كه بتازى الغرب گويند و برگ كبر و برگ بيد كه اندر سايه خشك كرده باشند و كوفته و بيخته ، هر بامداد يك درم با دو درم شكر نافع بود و آزموده است .\r\nپوست بيخ كبر با سكنگبين بزورى ماده را بطريق بول و براز بيرون آرد .\r\nو دو درم تخم خرفه سوده با سركه بدهند اندر تحليل سپرز خاصيتى نيك دارد .\r\nو داروهاء مركّب و اقراص كبر ، اقراص فوّه ، اقراص بنجگشت ، اقراص اشق سود دارد .\r\nو ضماد ازين گونه سازند : بگيرند پوست بيخ كبر و افسنتين و پوذنه و سعتر همه اندر سركه و آب بپزند و بر نمدى كنند و بر سپرز نهند .\r\nو برگ سذاب خشك او پنجاه درم ، اشق بيست درم ، به ورق ده درم ، همه به سركه بسايند و ضماد كنند .\r\nو كاغذى باندازهء آماس بگيرند و انگبين بر وى مالند و خردل ناكوفته بر وى پراكنند و برنهند ، و چندانكه صبر تواند كرد بر وى بگذارند ، پس بردارند و به آب گرم بشويند و باقى علاج از كتاب ذخيرهء خوارزمشاهى بايد جست .\r\n\r\nباب سيم از گفتار يازدهم از كتاب معالجات اندر علاج درد سپرز كه از باد خيزد\r\nعلاج اين بعلاج آماس صلب نزديكست از بهر آنكه اندر هر دو ، چيزهاء تحليل‌كننده مىبايد ، محجمهء آتش و تكميد نمك و ارزن . و طعام بايد كه باز آوردن و بتفاريق خوردن و بر تشنگى صبر كردن و بجاى آب ، شراب كهن سود دارد .\r\nو قرص خردل سود دارد .\r\nصفة داروى نافع ، گزمازو ده درم ، تخم مرو ده درم ، تخم كسنه و تخم خرفه از هر يكى پنج درمسنگ ، بكوبند و ببيزند و بسكنگبين بزورى بسرشند ، شربتى سه درم . و الله اعلم .\r\n\r\nگفتار دوازدهم از كتاب معالجات از كتاب الاغراض الطبية اندر بيماريهاء كه از بيمارى سپرز و جگر خيزد چون يرقان و استسقا و آنچ بدان ماند و اين گفتار دو جزو است\r\n\r\nجزو اول از گفتار دوازدهم از كتاب معالجات اندر يرقان زرد و سياه و اسباب و علامات و علاج آن و اين جزو دو بابست و الله اعلم و احكم\r\n\r\n","description":"","footnote":"","page_name":" 446 ","page_number":454},
  {"content":"\r\n\r\n\r\nباب اول از جزو اول از گفتار دوازدهم اندر يرقان زرد و اسباب و علامات و علاج آن\r\nيرقان ، تغيير رنگ روى و سپيدى چشم و رنگ پوست همه تن را گويند ؛ و يرقان يا زرد باشد يا سياه .\r\nو اسباب تولّد يرقان زرد ، بسيارى تولد صفرا بود اندر جگر ، و سدّه اندر منفذ بيرون آمدن صفرا از جگر يا اندر منفذ فرود آمدن صفرا بجانب روده از زهره ، يا بحران بيمارى گرم و تب محرقه يا آماس جگر .\r\nو اگرچه تولّد يرقان از آماس هم بسبب سدّه بود كه منفذها از مادهء آماس بسته شود و صفرا گذر نيابد ، لكن از بهر آنكه سدّه بىآماس ، بسيار باشد ، آماس را سببى جداگانه شمرند .\r\nو باشد كه بسبب آماس بيرونى يا بسبب سوء المزاج سرد ، مسام و منفذها منقبض شود و صفرا گذر نيابد و تحليل نيز نباشد ، و اين نوع بيشتر اندر زمستان و هنگام آمدن باد شمال افتد .\r\nو امّا آنچه منفذها منقبض گردد و صفرا اندر جگر بماند ، بيشترى بسبب آماس جگر بود . و يرقان بحرانى اگر پيش از روز هفتم پديد آيد بد باشد ، ليكن اگر طبع با آن نرم گردد ، اوميدوارى بود .\r\nعلامات يرقان ، يرقان زرد كه سبب آن حرارت جگر و بسيارى تولّد صفرا بود ، علامت آن تشنگى است و طلخى دهان و زردى زبان و ضعف شهوت ، و بول و كفك آن رنگين .\r\nو آنچه سبب آن سوء المزاج همه تن بود و خون بدان سبب اندر رگها صفرا مىشود ، علامت آن لاغر شدن و تب گرم و بثرها و خارش باشد اندر همه تن . و زردى بسياهى زند و بول و غايط رنگين بود و هرچند بول رنگين‌تر بود ، بهتر بود و نشان قوّت جگر و دفع كردن صفرا بود . و آنچه بحرانى بود روز بحران افتد و اندر ميان بيمارى حادّه افتد .\r\nو آنچه از گزيدن حيوان زهرناك افتد ، سبب آن علامت آن بود .\r\nعلاج آن ، آنجا كه سبب سدّه و بسيارى صفرا بود ، نخست از دست راست ، رگ باسليق يا اسيلم بايد زد يا محجمه بر فروسوى كتف برابر جگر برنهادن و حجامت كردن . و بطبيخ بنفشه و خرماء هندو استفراغ كردن ، يا فلوس خيارشنبر اندر آب كسنه و آب عنب الثعلب حل كنند و بدهند .\r\nو اگر حرارت آهسته‌تر باشد ، طبيخ هليله زرد دهند با طبيخ افسنتين .\r\n\r\n","description":"","footnote":"","page_name":" 447 ","page_number":455},
  {"content":"\r\n\r\nو اندر طبيخ افسنتين ، تخم كسنه و بيخ او و تخم كشوث و آلوسياه و خرماء هندو و عنّاب و بيخ سوس زيادت كنند ، و اگر حاجت آيد ، نمك هندى و سقمونيا زيادت كنند .\r\nو اندر كشكاب بيخ كسنه و بيخ كرفس و بيخ باديان مىپزند .\r\nو اگر تب نباشد ، ماء الجبن دهند با سفوف هليله زرد بدين صفت : هليلهء زرد ده درم ، صبر نيم درم ، سنبل ، سقمونياء مشوى از هريكى دانگى و نيم ، اين جمله سه شربت بود .\r\n\r\nصفت دارويى كه جگر را پاك كند ،\r\nصبر نيم درم ، غاريقون يك درم ، سقمونيا دانگى ، اين يك شربت بود .\r\nامّا شربتها كه حرارت جگر را تسكين كند ، آب انار ترش و شيرين است و آب كسنه و آب كدو و آب خرماء هندو و آب خيار ترش و آب تخم خرفه ، همه با سكنگبين ساده ، گر با سكنگبين بزورى .\r\nو اگر حرارت بافراط بود قرص كافور و قرص انبرباريس نافع بود .\r\nو اگر سدّه محكم بود ، آب كرفس و آب باديان و آب شبت ، همه با هم آميخته بجوشانيده و بپالايند و شكر درافكنند ، و سه درم روغن بادام شيرين و يك درم روغن بادام طلخ و يك درم روغن فستق با آن بياميزند و بدهند .\r\nو شبانگاه يك درم تخم ترب و يك درم تخم خربزه و يك درم انيسون و نيم درم تخم شبت و نيم درم تخم كرفس با يك وقيه سكنگبين بزورى بدهند .\r\nو اگر هر بامداد دو درم نمك درشت با يك دسته برگ كسنه بخورند هفت روز ، جگر و زهره از مادهء عفن پاك كند .\r\nو يك دسته برگ چگندر خشك كرده و كوفته و بيخته با انگبين بسرشند ، سدّه بگشايد .\r\nو يك درم سليخه با شراب كهن بدهند و بفرمايند تا بدود ، مادهء يرقان بادرار بول بيرون آرد .\r\nو گرمابه و آبزن سود دارد .\r\nو اگر اندر آبزن ، تقاضاء بول پديد آيد هم اندر آبزن بول كند ، سود دارد .\r\nو زيربا با نخود و ميويز و انجير در وى پخته ، و اگر زيربا از سركهء كبر سازند صواب بود .\r\nو برگ ترب با برگ كرنب بروغن زيت يا بروغن بادام شيرين و طلخ بريان كرده ، و خلّ الزيت با كوك و كسنه ، و فسرد از گوشت بزغاله ، و جوژهء مصوص به آب غوره .\r\n\r\nباب دوم از جزو اول از گفتار دوازدهم از كتاب معالجات اندر يرقان سياه و علاج آن\r\nيرقان سياه بيشتر از سپرز بود و از جگر نيز بود .\r\nو آنچ از سپرز بودست ، آن سدّهء باشد اندر\r\n\r\n","description":"","footnote":"","page_name":" 448 ","page_number":456},
  {"content":"\r\n\r\nمنفذى كه ميان جگر و سپرز است و سودا از آن منفذ بسپرز آيد ، يا ضعف سپرز از كشيدن سودا از جگر بسبب نوعى از انواع سوء المزاج ، يا بسبب آماسى . و آنچه از جگر باشد سبب آن سوء المزاج گرم بود اندر جگر و سدّه اندر منفذى كه ميان جگر و زهره است و صفرا بدان سبب اندر وى بسوزد و سودا گردد و با خون باندامها رود .\r\nعلامات يرقان سياه ، علامت آن از احوال و علامتهاء بيمارى سپرز و جگر معلوم گردد .\r\nعلاج آن ، اگر سبب از سپرز بود ، رگ باسليق زنند يا اسيلم از دست چپ ، پس داروى مسهل دهند چند كرّت و به آخر پنير آب دهند و پنير آب بسكنگبين افتيمونى سازند .\r\nو اگر حاجت آيد ، هرچند روز با سفوف هليله دهند صفت آن : بگيرند هليله زرد و كابلى از هريكى دو درم ، افتيمون يك درم ، ايارج فيقرا نيم درم ، نمك هندى دو دانگ ، اين جمله يك شربت بود .\r\nو اگر سكنگبين افتيمونى هر بامداد يك وقيه با يك وقيه آب باديان بدهند يا يك وقيه آب گز ، سود دارد .\r\nو آب برگ كبر و آب برگ ترب نافع است .\r\nو شير اشتر با هليلهء سياه و افتيمون و غاريقون و نمك هندى باندازهء قوت مىدهند و ضمادها .\r\nو باقى علاج از كتاب ذخيره بايد جست . و الله اعلم .\r\n\r\nجزو دوم از گفتار دوازدهم از كتاب معالجات اندر از الاغراض الطبية اندر احوال استسقا و اسباب و علامات و علاج آن و اين جزو پنج بابست\r\n\r\nباب اول از جزو دوم از گفتار دوازدهم اندر انواع استسقا و انواع آن\r\nاستسقا سه نوعست ، زقّى و لحمى و طبلى . و استسقاء حقيقى آنست كه همه تن تشنه گردد و از جگر آب خواهد ، لكن از بهر آنكه اندر هر سه نوع ، شكم آماس گيرد ، هر سه نوع را استسقا گويند .\r\nامّا استسقاء زقّى چنان بود كه آب اندر شكم گرد آيد و شكم آماس گيرد و دست و پاى و روى نيز آماس كند .\r\nو استسقاء لحمى چنان بود كه آب با مادهء بلغمى باندامها رود و همه تن همچون تن مردگان شود آماسيده و نرم .\r\nو استسقاء طبلى چنان بود كه باد اندر شكم گرد آيد و شكم برآماسيده شود .\r\nو گاه باشد\r\n\r\n","description":"","footnote":"","page_name":" 449 ","page_number":457},
  {"content":"\r\n\r\nكه با اين باد ، آب نيز بود ، لكن مادهء باد غالب بود .\r\nو سبب قوىتر و عام‌تر اندر انواع استسقا ، جگرست ؛ از بهر آنكه هيچ نوعى بىبيمارى جگر نبود ، اگرچه بيمارى جگر بىاستسقا ، بسيار بود ، بدين سبب توان گفت كه ضعف جگر از اسباب واصله است اندرين علت .\r\nو امّا اسباب سابقه ، انواع سوء المزاج است و سدّه و انواع آماسها بمشاركت اندامها .\r\nامّا سوء المزاج گرم و خشك از دو وجه جگر را ضعيف كند ، خشكى ، مدد حرارت غريزى را تحليل كند و غريزت بدان سبب ضعيف شود ، و ضعف غريزت سبب ضعف جگر بود .\r\nو گرمى ، اندامها را بگدازد و سبب استفراغها گردد ، چون ادرار بول و عرق و اسهال و افراط طمث و سيلان بواسير تا بدان سبب ، خشكى زيادت شود و اندامها را تشنه كند و از جگر آب خواهد ، استسقا اين باشد .\r\nو هر آب كه خورده شود ، جگر ضعيف اندر آن تصرّف نتواند كرد و باندامها نتواند فرستاد .\r\nبعضى از جگر بازگردد و بطريق ترشح اندر فضاء شكم گرد آيد ، و بعضى جگر اندروى هيچ تصرّف ناكرده با خون ضعيف كه هضم ثانى او را تمام پخته نباشد باندامها شود ، آماس شكم و آماس اندامها پديد آيد .\r\nو مزاج سرد سبب زيادتى رطوبتها بود و رطوبت ، سردى مزاج را مدد بود و سبب نقصان و ضعف حرارت گردد .\r\nو سبب قوى ، ضعيفى جگر را و نقصان حرارت و تولّد استسقا را ، آب خوردن ناشتاست و از پس رياضت و گرمابه و از پس جماع ، در جمله سوء المزاج سردست ، سبب قوى است ضعيفى جگر را .\r\nو يك سبب از اسباب سرد شدن جگر ، برآمدن سوداست بمعده و از معده بروده اثناعشرى و روده صايم ، و از رودها بماساريقا اندر آيد و بگذرد و جگر را سرد كند .\r\nو باشد كه از جگر بحجاب و اندامهاء دم زدن بازدهد .\r\nو اسباب ضعف جگر بسبب مشاركت اندامها اندر باب پنجم از گفتار دهم ازين كتاب ياد كرده آمدست .\r\nذكر سدّه و ذكر آماسها و قروح و بثرات هريك اندرين گفتار ياد كرده آمده است ، و الله اعلم .\r\n\r\nباب دوم از جزو دوم از گفتار دوازدهم اندر سوء القنيه و اسباب و علامات و علاج آن\r\nهر گاه كه مزاج جگر از حال طبيعى بگردد و ضعيفى پديد آيد و حال مردم همچون حال خداوند استسقا شود ،\r\n\r\n","description":"","footnote":"","page_name":" 450 ","page_number":458},
  {"content":"\r\n\r\nآن را سوء القنيه گويند و سوء المزاج نيز گويند ، و اين حال ، مقدمهء استسقا بود .\r\nعلامات آن ، رنگ روى بزردى و سپيدى گرايد و تهبّج اندر چشم و روى و آماس اندر اطراف پديد آيد و شهوت آب زيادت شود .\r\nو باشد نيز كه بسبب سردى مزاج شهوت طعام زيادت گردد ، هضم اندك و بادها اندر شكم و سستى و كسلانى اندر تن پديد آيد .\r\nو باشد كه بسبب بخارهاء بد ، گوشت بن دندانها خارش گيرد .\r\nو بسيار بود كه خداوند ذات الريه را تريهاء آب‌ناك اندر شش گرد آيد و حال او همچون حال خداوند سوء القنيه شود .\r\nعلاج آن ، تامّل بايد كرد اندر تن اگر مادهء صفرايى بود ، چند كرّت ايارج فيقرا بايد داد .\r\nو اگر خلط غليظ بود ، غاريقون و بسفايج و شحم حنظل و سقمونيا اندر آب تركيب كنند ، و بهر صفت كه باشد استفراغها بتفاريق زودازود كنند تا ماده جمع نشود و قى هم بتفاريق كنند ، و داروى مسهل را بعود خام و مصطكى و مانند اين قوّت دهند . و از پس آنكه استفراغ كرده باشند تدبير ادرار بول كنند و اندر رگ زدن احتياط كنند .\r\nو هر وقت كه رگ بايد زد ، نخست بايارج فيقرا و طبيخ افسنتين خون را صافى كنند ، پس اندكى بيرون كنند .\r\nو هر بامداد شراب افسنتين نافع بود .\r\nو از پس استفراغها ترياق بزرگ و مثروديطوس و دواء الكركم و دواء المسك و كنكلانج مروزى دهند .\r\nو اگر سوء المزاج محكم شود ، شير شتر اعرابى يا بول او سود دارد ، خاصه كسانى را كه بتن قوى باشند .\r\nو غذا زيره‌با و اسفيدبا به گوشت كبك و دراج ، و مصوص و اباها را بدارچينى و زعفران و مصطكى و قرنفل خوش كنند ، و بعضى طعامها بخردل و سير و گندنا خوش كنند .\r\nو ميبه و خنديقون دهند و معده را گرم دارند و جگر را بداروهاء لطيف چون سليخه و سنبل و دارچينى و بوره و زراوند گرد ، تكميد كنند . و الله اعلم .\r\n\r\nباب سيم از جزو دوم از گفتار دوازدهم از كتاب معالجات اندر استسقاء زقّى\r\nانواع اسباب استسقا اندر باب نخستين ياد كرده آمده است .\r\nعلامات استسقاء زقى ، اگر سبب استسقاء ، آماس جگر بود طبع خشك بود و پاء آماسيده و سرفهء خشك پديد آيد و به آخر ذرب تولّد كند\r\n\r\n","description":"","footnote":"","page_name":" 451 ","page_number":459},
  {"content":"\r\n\r\nو ضعف زيادت كند .\r\nو اگر سبب حرارت جگر بود ، تشنگى غالب شود و اندر بول بسبب تيزى صفرا حرقتى باشد ، و رنگ روى زرد و دهان طلخ و تن لاغر و شهوت اندك .\r\nو اگر سبب ، گدازش اخلاط بود و ماده ميل بمجرى طبيعى دارد ، آماس نخست اندر كمرگاه و تهىگاه پديد آيد .\r\nو اندر همه انواع استسقا كه سبب آن حرارت بود ، نخست آماس اندرين جاى پديد آيد ، و بول و براز صديدى و غسالى بود .\r\nو اگر سبب استسقا از سپرز بود ، رنگ روى بسبزى و سياهى زند و اندر همه انواع ، نفس‌تنگ شود و شهوت ضعيف و تشنگى غالب بود ، مگر آنجا كه سبب ، سرد شدن جگر بود از جهت آب خوردن بناهنگام .\r\nو علامت خاصهء زقّى آنست كه شكم‌گران بود و اطراف آماسيده و پوست شكم روشن و طرنجيده همچون مشك پرآب و اگر دست به روى زنند ، آواز آب بتوان دانست . و باشد كه مذاكير و پوست خايه گران شود و به آخر بسبب بسيارى آب و مزاحمت با حجاب ، نفس‌تنگ شود و سرفه پديد آيد .\r\nو بول اندك بود ، و اندر بيشتر وقتها بول سرخ بود .\r\nو سبب سرخى دو چيزست :\r\nيكى آنكه آن لون كه اندر بول بسيار ، پراكنده خواست بودن ، اندر بول اندك ، بهتر نمايد .\r\nدوم آنكه بسبب ضعيفى قوّت مميّزه ، جگر خون را و صفرا را كه طبيبان آن را حمرا گويند ، از آب جدا نتواند كرد پس هرگاه كه در استسقا ، آب سرخ بينند حكم نبايد كرد كه گرمى غالبست .\r\nعلاج آن ، اگر جگر گرم بود يا اندر جگر آماس باشد ، نخست تدبير آن بايد كرد چنان كه هريك اندر بابى جداگانه ياد كرده آمدست ، تا آماس و سوء المزاج زايل شود .\r\nپس تدبير استفراغ آب كردن ، چنان كه گاهى شربتى دهند كه تسكين حرارت كند و گاهى شربتى كه استفراغ كند بطريق اسهال يا بطريق ادرار بول بدين‌ترتيب روزى آب كسنه دهند و روزى سكنگبين و روزى آب باديان دهند با آب كسنه و روزى آب عنب الثعلب دهند فلوس خيارشنبر در وى حل كرده .\r\nو گاهى آب كرفس دهند و آب برگ ترب بهم آميخته .\r\nو گاهى مقدار سه استير بول بز دهند با همچندان آب عنب الثعلب يا به آب كاكنج آميخته .\r\nساهر مىگويد ، بسيار ديدم كه به آب برگ ترب و سكنگبين ازين علّت خلاص يافتند .\r\nخواجه ابو على سينا رحمه الله مىگويد : سرپوشيدهء را ديدم اندرين علّت ، به اختيار خويش انار خورد چندانكه از ياد كردن آن مردم را عجب آيد ، علّت او زايل شد .\r\nو هر سه روز يا هر پنج روز قى مىبايد فرمود ، و هر ده روزى داروى دادن\r\n\r\n","description":"","footnote":"","page_name":" 452 ","page_number":460},
  {"content":"\r\n\r\nكه اسهال آب كند برفق ، و مزاج را گرم نكند .\r\nامّا داروها بدين صفت بايد كرد : آب قاقلى مقدار پنجاه درم با آب خرماء هندو يا با شيرخشت بدهند يا با سكنگبين و ريوندچينى و لك مغسول و اندكى زعفران تركيب كرده ، و آب طرخشقوق و آب شاهتره از هريكى سى درم با چهل درم آب اشنان برآميخته .\r\nجالينوس مىگويد ، سه درم اشنان پارسى ، هم اسهال كند و هم ادرار .\r\nو رگ زدن همهء خداوندان استسقا را زيان دارد ، مگر آن را كه سبب استسقاء او بازايستادن خون بواسير يا خون حيض باشد ، خاصه اگر مانعى ديگر باشد .\r\nاوسيوس مىگويد ، چنان كه هيزم تر آتش را فروميراند ، بسيارى خون سرد ، غريزت را زيان دارد ، پس مصلحت آن بود كه لختى خون بد كم كنند .\r\nو از بهر آنكه مادهء بد اندر همه تن پراكنده باشد ، همه انواع استفراغ چون رگ زدن و ادرار بول و عرق و ماليدن و رياضت و غرغره سود دارد .\r\nو مازريون اندر عصارهء گل تر ، فرغار كردن و از آن عصاره ، شراب گل ساختن ، استفراغ آب كند ؛ و برگ مازريون مدبّر ، كوفته و بيخته و بعسل انجير سرشته ، حب كردن همين فايده كند .\r\nو شير انجير بشكر معقود كرده و حب كرده ، شربتى دو حب هريك چند نخودى ، استفراغى كند به اندازه ، و بر اثر آن شراب غوره با شراب ليمو سود دارد .\r\n\r\nصفت حب ريوند\r\nبگيرند ريوندچينى و عصارهء غافت و تخم كسنه از هريكى سه درم ، غاريقون پنج درم ، مازريون مدبّر كرده ده درم ، شربتى دو درم و نيم ، هر هفتهء يك شربت بدهند .\r\nصفت حبى ديگر ، مازريون مدبّر يك درم ، روى سوختهء بصرى نيم درم ، فرفيون دانگى و نيم ، شكر طبرزد چندانك داروها بود ، شكر بگدازند و داروها بدان بسرشند و حب كنند ، جمله يك شربت قوى بود ، و اگر اين حبّ را بقرنفل و زعفران ، خوش‌بوى كنند صواب بود .\r\nو ضمادى سازند ازين نوع ، سرگين گاو خشك كرده و آرد جو و آرد گاورس ، به سركه بسرشند يا به بول اشتر .\r\nو غذا زيربا و زرشك‌با و خلّ الزيت با كسنه .\r\nو از گوشتها ، گوشت طيهوج و كبك و درّاج و تذرو و مصوص و فسرد فرمايند .\r\nو گشادن آب به هيچ حال نفرمايند ، مگر شخصى را كه تن و كالبد او بزرگ و قوى بود .\r\nو اگر سبب استسقا ، سردى جگر بود ، نخست فضول و تريهاكم كنند و بر تشنگى و گرسنگى صبر كنند . و پيوسته بآهستگى استفراغى مىكنند بقى و باسهال و بادرار بول و به عرق و بعطسه و برياضت و ماليدن .\r\n\r\n","description":"","footnote":"","page_name":" 453 ","page_number":461},
  {"content":"\r\n\r\nامّا رياضت بيش از آن نبايد كه حرارت برافروزد ، و چندان نبايد كه تحليل افتد و قوت بعطر و بوى طعام نگاه دارند .\r\nو استفراغ بحب مازريون و حبّ سكبينج كنند و مانند آن .\r\n\r\nصفت حبّ سكبينج\r\nبگيرند سكنجبين شش درم صبر و افتيمون از هر يكى پنج درم ، غاريقون سه درم ، سكبينج شش درم ، سقمونيا سه درم ، مصطكى ، انيسون از هر يكى دو درم ، شربتى دو درم .\r\n\r\nصفت حبّ مازريون\r\nبگيرند برگ مازريون مدبّر ، غاريقون و توبال مس و انيسون متساوى ، حب كنند چنان كه رسمست ، شربتى يك درم تا يك مثقال .\r\n\r\nصفت حبّ غاريقون\r\nبگيرند غاريقون دو درم ، ريوندچينى و عصارهء غافت از هريكى دو درم ، شكر طبرزد ده درم ، هر روز يك درم بدهند ، اگر افراط كند بازگيرند .\r\nو از پس استفراغ ، ترياق بزرگ و مثروديطوس و معجون لك و اثاناسيا دهند تا قوّت جگر بازآيد .\r\nو اندر آفتاب و ريگ گرم و تنور گرم و گرمابهء خشك نشستن سود دارد ، اين همه از پس استفراغ بايد .\r\nو از گذر باد دور بايد بود و اندر آفتاب و ريگ ، سرپوشيده بايد داشت .\r\nو ريگ ، نرم بايد و بيخته و اگر بعوض ريگ ، نمك گرم كرده بود بهتر بود . و چون عرق كرده باشد ، خويشتن پاك كند .\r\nو سركه و روغن به همه تن اندر مالد يا نمك و بوره سرخ و روغن بادام اندر مالند .\r\nو حقنه و شياف سود دارد ، از بهر آنكه بموضع آب نزديك باشد .\r\nو ضماد هم ازين نوع بايد كرد كه ياد كرده آمد . بجاى سركه بول اشتر كنند يا بول كودكان و بجاى آرد جو برگ مورد كنند يا بلوط كوفته و الله اعلم .\r\n\r\nباب چهارم از جزو دوم از گفتار دوازدهم از كتاب معالجات اندر استسقاء طبلى\r\nعلامات استسقاء طبلى آنست كه ناف بيرون آيد و شكم‌گرانى نكند ، چنان كه اندر زقّى ، و اگر دست بر شكم زنند آواز طبل آيد و از آروغ راحت يابد .\r\nعلاج آن ، اگر حرارت غالب بود ، آب باديان و آب كرفس و آب حسك و طبيخ بابونه و اكليل ملك بايد داد . و بر جگر ضمادى از صندل و عود و لادن و سك برنهادن .\r\nو اگر سردى غالب بود ، ماء الاصول و فنداديقون و سجزينا بايد داد ، و بر ماء الاصول روغن بادام طلخ برچكانيدن سود دارد و تكميد كنند .\r\nو كندر و بوره و نانخواه و معجون الوج و معجون حبّ الغار سود دارد .\r\nو تكميد كردن بنمك و ارزن گرم و محجمهء آتش برنهادن\r\n\r\n","description":"","footnote":"","page_name":" 454 ","page_number":462},
  {"content":"\r\n\r\nسود دارد .\r\nو بروغن سذاب حقنه كنند و بوره و سذاب خشك كوفته و بيخته بانگبين بسرشند و حمول سازند چنان كه پنبه بدان آلوده كنند و بردارند .\r\nو گلنگبين و مصطكى مىدهند و خنديقون مىدهند و به آخر شير شتر با دو درم سكبينج بدهند ، سود دارد .\r\nو شير اشتر با بول او نافع بود .\r\n\r\nباب پنجم از جزو دوم از گفتار دوازدهم اندر استسقاء لحمى و علاج آن\r\nسبب استسقاء لحمى سوء المزاج سرد بود اندر جگر و اندر رگهاء همه تن و بدان سبب هضم ثانى و ثالث ناقص شود يا باطل .\r\nو سبب سوء المزاج جگر ياد كرده آمده است .\r\nو سبب سوء المزاج رگها ، سرمايى باشد سخت كه اندر سفر و غير آن بمردم رسد .\r\nو باشد كه بسبب حرارت غريب اخلاط گداخته گردد و اندر منفذها و رگها سدّه باشد و آن اخلاط اندر تن متحيّر بماند و باندامها پيوسته نگردد ، اين علّت تولّد كند ؛ و بمشاركت جگر و سپرز و آلتهاء دم زدن و بمشاركت گرده و رحم ، و بسبب بازايستادن خون حيض و بواسير ، بسيار افتد .\r\nعلامات استسقاء لحمى ، نخست پاى آماس گيرد ، پس شكم و خايه ، پس روى و ديگر اندامها .\r\nو هر كجا كه انگشت برنهند فرونشيند و يك زمان همچنان بماند ، پس بجاى بازآيد .\r\nو اندر طبلى و زقّى ، روى آماس نگيرد از بهر آنكه دل بدان نزديكست .\r\nو اندر بيشتر وقتها طبع خداوند لحمى نرم باشد ، و آنچه بمشاركت اندامى ديگر افتد ، بيمارى آن اندام بر آن گواهى دهد .\r\nعلاج آن ، آنجا كه سبب ، بازداشتن خون حيض و خون بواسير بود ، نخست رگ بايد زد خاصه اگر بول سرخ و غليظ بود ، و اندر هيچ نوع ديگر نشايد زد ، با آنكه رگ زدن اندر لحمى اوليتر از آنكه اندر زقّى .\r\nو استفراغها بقى و دارو و مسهل دادن ، و مسام گشاده داشتن ، اندرين نوع واجب‌تر ، لكن اگر با وى تب باشد نه رگ زدن شايد و نه مسهل دادن تا تب زايل نشود ، و قى كردن و دماغ را بغرغره پاك كردن روا باشد .\r\nو از داروها كه درين علّت نافع‌ترست ، ايارج فيقراست و حبّ ريوند كه اندر علاج زقّى ياد كرده آمدست .\r\nو اقراص شبرم و حب بهرامى و اقراص لك و دواء الكركم و كلكلانه است و رياضت معتدل .\r\nو اندر آفتاب و ريگ گرم نشستن چنان كه ياد كرده آمدست ، و اندر آب دريا و آب گوگرد و معدنهاء ديگر چون آب زاك و غير آن نشستن سود دارد .\r\nو اگر همه روز در آب دريا نشيند صواب باشد\r\n\r\n","description":"","footnote":"","page_name":" 455 ","page_number":463},
  {"content":"\r\n\r\nو آنجا كه آب دريا نباشد آب را بنمك ، طلخ كنند و اندر آفتاب نهند بجاى آن بود .\r\nو ضماد هم از آن نوع كه ياد كرده آمدست .\r\nو غذا نان خشكارد با آب باديان و زيره و كرويا ؛ و اندر طبيخها دارچينى و پلپل و زيره و كرويا و نخود و گندنا پزند ؛ و روغن پسته سود دارد .\r\nو گوشت كبك و تذرو و دراج و طيهوج نافع باشد .\r\n\r\nگفتار سيزدهم از كتاب سيم اندر معالجات از كتاب الغراض الطبية اندر انواع سحج و اسهال و زحير و اسباب و علامات و علاج آن و اين گفتار هشت بابست\r\n\r\nباب اول از گفتار سيزدهم از كتاب معالجات اندر اسهال دماغى و اسباب و علاج آن\r\nسبب اسهال دماغى ، مادّهء نزله بود كه فرود آيد بمعده و رودها ، اگر ماده رطوبتى بود نرم ، اسهال بلغمى افتد ، و اگر ماده گرم و تيز بود ، سحج و اسهال خونى تولّد كند .\r\nعلامات اسهال دماغى علامتهاء خاصه اين نوع آنست كه بامداد كه از خواب برخيزند ، چند مجلس بنشاند زودازود پس ساكن‌تر شود .\r\nعلاج آن ، هر بامداد قى بايد فرمود تا آنچه از سر معده فرود آمده بود و هنوز اندر دهان معده باشد براندازد ، و اندر خواب بقفا بازنخسبد و بالين پست كند . و تدبير بازداشتن نزله بايد كرد بچيزهاء بوييدنى چون لادن و قسط و كندر كه بر آتش افكنند ؛ و شونيز به سركه فرغار كرده و بريان كرده پيوسته مىبويند و بغرغره و سر شانه كردن و پيش سر خاريدن و عطسه آوردن ، و اطراف ماليدن ، و بطبيخ اكليل ملك شستن ، و اقراص خشخاش دادن ، و بحبّ صبر و ايارج فيقرا و حبّ قوقايا و مانند آن استفراغ كردن .\r\nامّا ببايد دانست كه بداروهاء قابض ، اسهال بازنشايد داشت تا نخست آنچه اندر فم معده باشد بقى پاك نشود و چون آن پاك شده باشد باقى كه اندر قعر معده افتاده باشد ، به چيزى نرم دفع بايد كرد ، و بوقت خواب مقدار دو كفچه بدهند ، نزله بازدارد .\r\nو آب سرد بر تشنگى صادق باندازهء معتدل ، نزله بازدارد و آب بسيار ، زيان دارد و بوى سركه سود دارد و خوردن او دماغ را ضعيف كند .\r\nو خداوند دماغ سرد را علاج سبات وليثرغس بايد كرد . و الله اعلم .\r\n\r\n","description":"","footnote":"","page_name":" 456 ","page_number":464},
  {"content":"\r\n\r\n\r\nباب دوم از گفتار سيزدهم از كتاب معالجات اندر اسهال صفرايى\r\nاسهال صفرائى بسيارى صفرا باشد كه از زهره بروده فرود آيد و روده را مىزدايد و تيزى آن روده را بگزد و قوّت ماسكه ضعيف كند .\r\nعلامات اسهال صفرائى ، دهان طلخ باشد و تشنگى غالب و مادّه كه آيد زرد باشد و مقعده را بسوزد ، و بيشترى از پس تب غب و محرقه و از پس شراب كهن افتد .\r\nعلاج آن ، اگر ماده سخت بسيار بود ، نخست بطبيخ هليلهء زرد و خرماء هندى استفراغ كنند ، پس بكشكاب بريان كرده و سفوف حبّ الرّمان و دوغ سنگ‌تاب و شراب خشخاش . و اقراص طباشير و گوارش سماق ، اسهال بازدارد .\r\nو اگر قدرى پست جو بگيرند و مقدار دو درم تخم خشخاش با آن بياميزند و بر آب انار ترش و اندكى شراب نهند ، يا اندر آب ترشى سماق يا اندر دوغ آهن‌تاب بدهند ، اسهال صفرا بازدارد .\r\nو كعك بغدادى نرم سوده مقدار چهل درم ، چند يك شبانروز اندر سكباج گوشت گاو ، ثريد كنند ، سخت سود دارد . و الله اعلم و احكم .\r\n\r\nباب سيم از گفتار سيزدهم از كتاب معالجات اندر اسهال كبدى و علاج آن\r\nنوعى اسهال است كه سبب آن بيماريهاى جگر بود و ضعف قوتهاء او .\r\nعلامتها ، اگر سبب ، ضعف جاذبهء جگر بود ، اسهال ، كيلوسى باشد سپيد و آب‌ناك از بهر آنكه از معده بروده فرود آيد .\r\nو اگر سبب ، ضعف ماسكه باشد ، اجابت زودتر از آن افتد كه بايد و بآهستگى و به چند كرّت باشد ، از بهر آنكه نه به قوت دفع بيرون مىشود ، لكن بسبب ضعف ماسكه از دافعه در دفع آن هيچ معونتى نباشد ، از بهر آنكه نه به قوت دفع مىشود .\r\nو اگر ماسكه و دافعه هر دو ضعيف باشند ، اسهال اندك‌اندك باشد و زودازود برانگيزد .\r\nو اگر هاضمه ضعيف بود ، اسهال غسالى بود . و اگر آماس جگر پخته شود و بگشايد يا سدّهء جگر بگشايد و يا رگى بگسلد يا بگشايد ، اسهال خون و ريم باشد ، و به آخر سياه و غليظ شود چون دردى شراب . و اگر سبب سوء المزاج گرم بود و گدازش اخلاط ، اسهال صديدى بود .\r\nو گاه باشد كه جگر بسوزد ، و از پس اخلاط پارهاء گوشت سياه فرود آيد .\r\nو گاه باشد\r\n\r\n","description":"","footnote":"","page_name":" 457 ","page_number":465},
  {"content":"\r\n\r\nكه سبب صديدى ، ترشح آماسى و دبيلهء بود و گاه باشد كه اسهال صديدى با كفك باشد و سبب كفك ، گداختن و جوشيدن اخلاط باشد .\r\nو فرق ميان اسهال سياه كه از سوختن اخلاط و گشادن سدّه بود و ميان اسهال سودايى كه از سپرز آيد آنست كه اخلاط سوخته سخت سياه نباشد و قوام آن غليظتر از قوام سودا باشد و گنده باشد ، و خلط سودايى سياه‌تر و رقيق‌تر باشد و گنده نباشد .\r\nو آنچه در سدّه باشد گنده باشد ، و هرگاه كه اسهال سياه كه سبب آن سوختن اخلاط باشد ، سبز بود ، علامت قوّت گرفتن طبيعت باشد ، نخست سبز شود پس زرد ، پس بايستد و سلامت بود .\r\nعلاج آن ، انواع بيماريهاء جگر كه اسباب و انواع اين علت است ببايد دانست و نوع علّت آن بدانست ، و تدبير زايل كردن سبب پيش گرفت تا علت زايل شود .\r\nو انواع بيماريهاء جگر و اسباب و علامات و علاج آن هريك اندر جاى خويش ياد كرده آمده است .\r\nامّا آنچه اينجا ياد بايد كرد آنست كه بدانى كه اگر سبب علّت ، آماس باشد يا سدّهء باشد ، داروى قابض دادن خطا بود ، از بهر آنكه داروى قابض منفذها را فراز هم گيرد ، سدّه محكم‌تر شود و آماس صلب گردد .\r\nو صواب آنست كه آنچه از سدّه يا از آماس مىپالايد ، تمام دفع كنند بداروهاء محلّل و نرم ، تا سدّه بتمامى گشاده شود و آماس تحليل پذيرد .\r\nو بسيار بود كه بسبب سدّه بمسهلى قوى يا بحقنهء تيز حاجت آيد يا بمعجون گشاينده تا ماده را تمام دفع كند .\r\nامّا مسهل و حقنه ، معالج بايد كه در خورد مزاج بحسب مشاهده مىسازد .\r\nو ترتيب دادن معجون چنان بايد كه بامداد يا پيش از غذا ، بساعتى نيم مثقال فودنج مثلا بدهند و پس از هضم نيم درم بدهند .\r\nو شراب كهن مروّق اندكى پس از هضم ، سود دارد .\r\nو معلومست كه سدّه از خلط غليظ افتد ، پس اگر لاغر باشد از استفراغ خلط غليظ نبايد ترسيدن ، از بهر آنكه چون سدّه گشاده شود ، تن از مادّهء سدّه پاك شود ، غذا به رگها بگذرد و قوّت و گوشت بازآيد .\r\nو اگر اسهال غسالى بود ، اندر اوّل علت ، نان نشايد خورد ، از بهر آنكه جگر غذا قبول نكند و چيزى غليظ چون نان و مانند آن هضم نتواند كرد ، صواب آن بود كه بر كشكاب كه از جو پزند ، اقتصار كنند بامداد و شبانگاه .\r\nو اگر اين كشكاب نيك هضم مىشود ، گاورس پوست‌كنده با پست بپزند و بپالايند .\r\nو ميويز منقّى اندرين نوع ، سخت نافع است ،\r\n\r\n","description":"","footnote":"","page_name":" 458 ","page_number":466},
  {"content":"\r\n\r\nاگر بر آن اقتصار كنند سود دارد .\r\nو اگر علّت دراز گردد و سحج كند چيزهاء نرم مغرى بايد داد . و اگر با سحج ، طبع خشك باشد ، تخم خطمى و تخم خبّازى پاك‌كرده و سبغول و تخم خرفه و تخم شاهسفرم همه متساوى ناكوفته خام بياميزند و بروغن گل چرب كنند ، شربتى سه درم با آب نيم‌گرم .\r\nو اگر خيارشنبر با آب نيم‌گرم بدهند صواب بود .\r\nو اگر سبب ، ضعيفى قوت جاذبه بود علاج به چيزى گرم كنند ، چون فلافلى و فودنجى و شراب صرف كهن .\r\nو غذا هرچه لطيف‌تر و توابل خردل و انگدان و آنچه بدين ماند .\r\nو اگر سبب ، ضعف ماسكه بود ، علاج آن به چيزى بايد كه ميل بگرمى و خشكى دارد ، از بهر آنكه سبب آن ضعف ، سوء المزاج سرد و تر باشد .\r\nصفت داروى نافع بگيرند ، گل سرخ و گلنار و قرظ از هريكى پنج درم ، سنبل هفت درم ، مصطكى سه درم ، زعفران و اذخر از هر يكى چهار درم ، شربتى دو درم با ربّ آبى .\r\nو اگر اسهال خون باشد و اندر شكم و رودها هيچ دردى و آفتى نباشد و هرچند روزى يك روز يا دو روز بازايستد ، و بازآمدن گيرد و به آخر خلطى چون دردى شراب آيد ، نشان آن بود كه از جگرست سفوف الطين و قرص الطباير بايد داد اندر شراب آبى و شراب مورد .\r\nو اگر اسهال چون دردى شراب بود و گنده و با كفك باشد ، ببايد دانست كه سبب آن حرارت صعبست كه اندر حركتها و سفرها و غير آن تولّد كردست و خشكى غالبست . و سبب غليظى اسهال و گندگى ، سوختن خون است ؛ كشكاب سرد و آب يخ و شراب خشخاش و قرص كافور بايد فرمود .\r\nو اگر اسهال همچون زرداب باشد و تن لاغر باشد و كاهش مىكند ، قرص كافور و كشكاب سرطان در وى پخته بايد داد و علاج دق بايد فرمود .\r\nو اگر اندر اسهال خون يا اندر قى خون ، اطراف سرد شود و روى زرد و شكم برآيد و نبض ساقط شود ، ببايد دانست كه خون اندر شكم او بسته شدست ، بعلاج آن مشغول بايد شد .\r\n\r\nباب چهارم از گفتار سيزدهم از كتاب معالجات اندر اسهال كه مادهء آن از همه تن آيد\r\nهر گاه اندر رگها خلطى بد با خون آميخته باشد ، اندامها آن را قبول نكند و قوت هاضمه به رگها و اندامها آن را بصلاح نتوانند آورد ، قوت دافعه هر اندامى آن را بجگر بازدهد و از جگر بشاخهاء ماساريقا برودها\r\n\r\n","description":"","footnote":"","page_name":" 459 ","page_number":467},
  {"content":"\r\n\r\nفرود آيد .\r\nو باشد نيز كه اندر حوالى معده و اندامها كه بمشاركت اوست اخلاط بد باشد و آن اخلاط بمعده بازآيد و طعام را كه اندر معده بود تباه كند يا اندر آن اخلاط قوّتى بود كه معده آن را كاره باشد و مزاج آن مخالف مزاج معده باشد ، معده آن را دفع كند و كيلوس را كه اندر معده باشد با آن دفع كند . و اسهال كه ازين نوع باشد ، ماده از رگها و اندامها بمعده يا بروده بازآيد ، آن را نوبتى بود معلوم و مدت آن دراز گردد ، از بهر آنكه طعام و شراب اندر معده و جگر هضم تمام نيابد و بدان اسهال تن از آن مادتها پاك نشود و خداوند علّت ، سبب آن نداند .\r\nو هربارى كه اسهال بنوبت بازآيد پندارد كه اسهال نو است و از سببى نو پديد آمده است و هربار كه نوبت اسهال تمام شود پندارد كه اسهال زايل شد و حكايت حال نداند .\r\nعلامات آن ، پيوسته ناف مىپيچد و هر نوبتى دو روز يا سه روز اسهال باشد و بازايستد ، و باشد كه يك هفته بر حال تندرستى باشد ، و باشد كه بيست روز تندرست باشد ، پس بنوبت اسهال بازآيد .\r\nعلاج آن ، نخست از حال معده و جگر و حال قوتهاء هر دو تفحّص بايد كرد و بيماريها و ضعف قوتها را علاج كردن ، چنان كه هريك ياد كرده آمده است .\r\nو استفراغى كه واجب كند كردن تا تن پاك شود بايارج فيقرا و مطبوخ هليله و مطبوخ افتيمون و شراب افسنتين و گوارش سفرجلى ، و اطريفل بزرگ دادن درين باب موافق بود .\r\nو از پس استفراغ ، رياضت و گرمابه و مالش . و ترتيب طعام و شراب و خواب و بيدارى ، بر نسقى بايد رفت كه در كتاب حفظ الصّحه ياد كرده آمده است نگاه داشتن .\r\n\r\nباب پنجم از گفتار سيزدهم از كتاب معالجات اندر اسهال معدى يعنى معده\r\nاسباب اسهال معدى ضعف قوّت هاضمه و ضعف ماسكه باشد يا بسيار خوردن و بىترتيب خوردن و چربو و طعامهاء بد خوردن يا بسيار آمدن سودا از سپرز بمعده .\r\nو امّا اسباب ضعف هاضمه يا رطوبتى لزج بود كه سطح معده را آلوده كند و طعامها را فرولغزاند ، يا بسيارى تولّد صفرا اندر معده ، يا آميخته شدن صفرا و رطوبت اندر معده ، يا تولّد بادها اندر معده .\r\nو اسباب ضعف ماسكه ، جز از رطوبت لزج نبود يا بثرها كه بر سطح معده برآيد ، يا قوّت داروى مسهل باشد كه اندر\r\n\r\n","description":"","footnote":"","page_name":" 460 ","page_number":468},
  {"content":"\r\n\r\nسطح معده بماند ، يا نوعى سوء المزاج بود ، و بسيار آمدن مادهء سودا از سپرز بمعده يا حركتهاء عنيف .\r\nعلامات اسهال ، امّا علامت رطوبت لزج كه سبب ضعف هاضمه و ماسكه باشد ، گرانى معده بود و منش گشتن و ثفل سپيد ناگواريده و آروغ ترش .\r\nو علامت گرمى معده و تولد بسيارى صفرا اندر وى ، تشنگى بود و تلخى دهان و ثفل زرد .\r\nو علامت آميخته شدن صفرا و بلغم اندر معده ، آن باشد كه ثفل آميخته باشد .\r\nو علامت بادها ، قراقر .\r\nو علامت بثرها آنست كه بر سطح زبان و دهان نيز برآيد و بوى دهان ناخوش بود و معده از پس طعام درد گيرد و بسوزد ، و ثفل ناگواريده و باصديد بود ، و تشنگى غالب ، و باشد كه تب آيد .\r\nو هر گاه كه سحج و اسهال خون نباشد و اندر شكم و جگر المى نباشد و علامتهاء نزله و آمدن صفرا از زهره و آمدن سودا از سپرز ظاهر نباشد ، ببايد دانست كه اسهال معدى است و معده لغزيده است .\r\nعلاج آن ، آنجا كه سبب ضعف هاضمه و ماسكه ، آلودگى سطح معده باشد از رطوبت لزج ، قى فرمايند بر ماهى شور و طبيخ شبت و ترب و خردل و چگندر با انگبين و نمك و بوره ، پس باقى بايارج فيقرا پاك كردن .\r\nو معده را قوت دادن بسجزينا و جوارش خوزى و معجون الخبث و سفوف عود .\r\n\r\nصفت حبّى كه اسهال بلغمى بازدارد\r\nمرّ و قرفه و افيون و جندبيذستر ، راستار است حبّ كنند همچون پلپل ، شربتى هفت حب ، طفل را دو حب ، كودك ده ساله را چهار حب ، بعضى بجاى قرفه تخم كرفس كنند .\r\nصفت حبّى ديگر ، افيون ، سندروس ، كندر ، مرّ ، زعفران راستار است ، حب كنند چند نخودى ، شربت دو حب .\r\nو آنجا كه سبب ، گرمى معده باشد و تولّد صفرا ، شراب مورد بايد داد با ربّ انار ترش آميخته ، و يا ربّ غوره با ربّ آبى آميخته سرشته ، يا ربّ ليمو با يك مثقال طباشير ، و اقراص طباشير و گوارش طباشير سود دارد .\r\nو شير بز با آب سماق بپزند تا آب برود و شير بماند ، آن شير با ربّ ليمو و ربّ آبى ترش و غير آن مىدهند .\r\nو طعام پايچه بسماق پخته و كسنهء دشتى به سركه پخته يا لسان الحمل به سركه پخته .\r\nو باقلى مبلول با پوست به سركه پخته سود دارد .\r\nو خايهء مرغ نيمبرشت با سماق و غورهء خشك با اندكى مازو و انارپوست جوشانيده ، مادتها را كه بمعده و روده آيد بازدارد ، لكن اندر اسهال كبدى و معدى زيان دارد ، و اندر اسهال معوى سود دارد .\r\nو آنجا كه صفرا با بلغم آميخته بود ، بگيرند هليلهء زرد يك جزو ، حبّ الرشاد نيم جزو ،\r\n\r\n","description":"","footnote":"","page_name":" 461 ","page_number":469},
  {"content":"\r\n\r\nحبّ الآس و سماق و ثمرة الطّرفا و سك از هريكى سدس يك جزو ، شربتى دو درم . يا بگيرند لسان الحمل دو درم ، انيسون يك درم ، انارپوست ، دم الاخوين از هريكى نيم درم ، اين يك شربت بود .\r\nو آنجا كه سبب ، باد معده بود علاج آن اندر علاج امراض معده ياد كرده آمدست .\r\nو آنجا كه سبب ، رطوبت لزج باشد كه ماسكه را ضعيف كند ، نخست قى بايد كرد و از پس آن معده را بگوارش خرنوب و اقراص گلنار و گوارش خوزى قوّت بايد داد ، پس از آنكه بر اثر قى بايارج فيقرا ، استفراغ كرده باشد .\r\nو آنجا كه سبب ، ضعف ماسكه باشد ، بثرها باشد كه بر سطح معده برآيد ، اگر مانعى نباشد نخست رگ باسليق بايد زد يا بر ساق حجامت كردن ، پس بنقيع هليله و خرماء هند و استفراغ كردن .\r\nو كشكاب از پست جو و حبّ الآس و تخم خشخاش پزند . و هر روز صمغ عربى يك درم و اسبغول دو درم و دو درم روغن گل با آب سرد مىدهند ، و اگر اسبغول و تخم لسان الحمل و تخم شاهسفرم در آب بجوشانند و روغن برچكانند و بدهند سود دارد .\r\nو غذا حسو از كشك جو و كرنج بريان كرده و طفشيل از عدس به آب سماق و دوغ آهن‌تاب .\r\nو آنجا كه سبب ، قوّت داروى مسهل باشد كه بر سطح معده بماند همين علاج بثرها سودمند بود .\r\nو آنجا كه سبب ، نوعى از انواع سوء المزاج باشد هريك اندر جايگاهش ياد كرده آمدست .\r\nو آنجا كه سبب ، حركت عنيف بود كه از پس طعام كرده شود ، آن عادت ببايد گردانيد .\r\nو اگر چيزى ناگواريده اندر طعام بماند ، بايارج فيقرا استفراغ بايد كرد .\r\nو آنجا كه سبب ، بسيار خوردن و بىترتيب خوردن و چيزها چرب بود ، علاج آن ، علاج هيضه بود .\r\nو آنجا كه سبب ، بسيار آمدن سودا بود بمعده ، نخست رگ اسيلم بايد زد و بمطبوخ افتيمون استفراغ كردن و سفوف حبّ الرّمان دادن .\r\n\r\nصفت سفوف حبّ الرّمان\r\nحبّ الرّمان ده درم ، بهمن سرخ بريان كرده دو درم ، زرنباد بريان كرده ، و كهربا و تخم سذاب و تخم شاهسفرم بريان كرده و كرنج بريان كرده از هريكى يك درم ، شربتى سه درم .\r\nو ده ستير ناردانك و نيم من ميويز بكوبند و سركه دركنند و بپالايند و اندكى نمك و سعتر درافكنند ، غذا اين بود .\r\n\r\nباب ششم از گفتار سيزدهم از كتاب معالجات اندر اسهال معوى و علاج آن\r\nانواع اسهال معدى كه ياد كرده آمد ، هم آن انواع اسهال بعينها معوى نيز باشد و اسباب ، همان اسباب باشد\r\n\r\n","description":"","footnote":"","page_name":" 462 ","page_number":470},
  {"content":"\r\n\r\nبعينه مگر يك نوع كه مخصوص است بمعده و آن اسهالى است كه سبب آن ضعف قوت هاضمه باشد اين يك نوعست كه معوى نباشد .\r\nو اسهال معوى بعضى اسهال خون بود و بعضى نه و بعضى بسحج ادا كند و بعضى نه .\r\nو از آنچه خونى نباشد بعضى را سبب ، يا رطوبتى باشد كه ثفل را بلغزاند و قوّت ماسكه را ضعيف كند ، و اين بيشترى بمشاركت معده افتد ، و رطوبتى از معده فرود آيد ، يا قوت داروى باشد كه اندر سطح روده بماند ، يا بثرها باشد كه بسطح روده برآيد ، و سبب آن خلط صفرا باشد كه اندر رودها بگذرد .\r\nاين نوع اسهال را زلق الامعا گويند ، از بهر آنكه ماسكهء روده بدين سببها ضعيف شده باشد .\r\nو آنچه بسحج ادا كند ، سبب آن گذشتن خلط تيز باشد اندر روده و تراشيدن اين رطوبت لزج را كه آفريدگار تبارك و تعالى زاندرون آفريده است و بر سطح روده اندوده تا درشتى ثفل و تيزى اخلاط كه بر وى گذرد از وى بازمىدارد ، و آن رطوبتى است همچون آهار كه از نشاسته پزند ، طبيبان آن را غشاء مخاطى گويند پس هرگاه كه خلط تيز اندر روده بگذرد و سطح روده را از آن رطوبت برهنه كند و تيزى خلط به دو رسد ، سحج و ريش روده تولّد كند .\r\nامّا اگر خلط صفرائى بود ، اندر مدّت دو هفته سحج كند ، و اگر خلط شور بود اندر يك ماه سحج كند ، و اگر سودايى ترش بود ، اندر چهل روز سحج كند .\r\nو اگر سحج كهن گردد ، رندش روده و پارهاء پوست ، بيرون آيد آن را بتازى خراطه گويند .\r\nو امّا سبب اسهال خون ، ريم و زرداب آماسى بود ، يا قرحهء و دبيلهء ، يا رگى از رگهاى روده بگسلد ، و يا دهنهاء رگهاى روده گشاده شود ، يا داروى چون شحم حنظل روده را برندد ، سحج و اسهال خون تولّد كند .\r\nو امّا ذوسنطاريا اگرچه نوعى است از انواع اسهال خون ، آن را بابى جدايگانه ياد كرده آيد .\r\nعلامات اسهال معوى ، اگر اسهال خون ، ناگاه پديد آيد و اندر رودها المى نباشد ، علامت طرقيدن رگى باشد اندر احشا ، خاصه اگر علامتى از علامتهاء آفت احشا مىباشد ، و گرنه علامت گشادن دهنهاء رگهاء رودها باشد و خون اندك‌تر آيد .\r\nاسهال خون كه از پس اسهال صفرا و سحج و آمدن خراطه پديد آيد و خون صرف باشد ، علامت آن باشد كه آفت سحج بقعر روده رسيده است ، سخت بد باشد . و اسهال خون كه با خراطه بود ، اگر اندر رودها سحج نباشد ، خراطهء معده باشد خاصه كه اندر معده ، المى و حرقتى يافته مىشود .\r\nو اگر اندر\r\n\r\n","description":"","footnote":"","page_name":" 463 ","page_number":471},
  {"content":"\r\n\r\nروده ، سحج باشد نگاه كنند ، اگر خراطه پوستهاء كوچك است ، از رودهاء باريك بود و اين بتر بود خاصّه آنچه اندر رودهء صايم افتد ، از بهر آنكه صفرا كه از زهره بروده آيد ، نخست بدين روده آيد و صرف و زداينده و قوى باشد ، و اگر بزرگتر بود از رودهاء غليظست .\r\nو گاه باشد كه خون اندر شكم ببندد و اطراف ، سرد شود و شكم برآيد و غشى افتد چنان كه معلومست .\r\nامّا اگر سبب سحج ، بلغم شور بود ، بلغم اندر براز پديد آيد و باقراقر بود .\r\nو اگر اسهال خون كه نخست پديد آيد سياه باشد ، بد باشد ، علامت آن باشد كه آماس سرطانى متعفن گشاده شدست ، هلاك كند .\r\nو آنچه اندر آخر تبها افتد همچنين بد باشد ، خاصه اگر بوى ترش دهد و زمين را برجوشاند ، اگرچه قوّت برجاى بود .\r\nو اگر نيز اندر تندرستى افتد ، سخت بد باشد ، لكن اگر زمين برنجوشد و فضلهء سودا باشد كه مندفع مىشود ، اميد خير باشد .\r\nعلاج آن ، اصل اندر علاج اين علت آنست كه طبيعت را و قوتهاء اندامها را خاصه قوّت روده را ، سبك بازدارند . و قوت غريزى را نگاه مىدارند بغذائى كه مادهء آن اندك بود و قوّت بسيار ، چون ماء اللحم ، از بهر آنكه از وى همه اندامها قوّت يابد و هيچ گرمى نكند و از ماندهء او چيزى اندك بروده رسد و آن را اثرى و گرانئى نباشد .\r\nو هرگاه كه قوت را بچنين غذا نگاه دارند ، از بسيارى علاجها مستغنى گردند و قوت اندامها برجاى بماند ، تا هر اندامى مادهء را كه نگاه بايد داشت نگاه دارد و آنچه دفع را شايد ، دفع كند ، و زردهء خايهء مرغ بماء اللحم نزديكست .\r\nو داروها نيز لطيف و سبك بايد ، و آن‌چنان باشد كه بحيلت قوت دارو بستانند و جرم دارو ندهند .\r\nو از قوّت دارو ، هر ساعت و اندك‌اندك مىدهند ؛ مثلا چيزهاء قابض چون گلنار و خرنوب و مانند آن نيم‌كوفته اندر صرّهء كنند و اندر آب آبى يا آبى كه موافق بود ، فرغار كنند و بمالند ؛ و لعابها چون اسبغول و لسان الحمل با آن يار كنند و بياميزند و هر ساعت اندك‌اندك مىدهند .\r\nاگر اندر ابتداء سحج ، چهار درم صمغ عربى كوفته اندر آب سرد حل كنند و بدهند كفايت بود .\r\nو عصارهء گل تر خوردن و حقنه كردن سود دارد و شراب سيب و شراب آبى و كشكاب كه حبّ الآس و اندكى آبى و تخم خشخاش اندر وى پخته باشند با گل سود دارد .\r\nو نيم درم ريوند چينى بروغن گل چرب كرده اندر آب سيب ، سود دارد ، و اگر تب نبود اندر شراب كهن آهن‌تاب كرده يا اندر دوغ سنگ‌تاب كرده .\r\nو قرص گل كه اندر قرافادين\r\n\r\n","description":"","footnote":"","page_name":" 464 ","page_number":472},
  {"content":"\r\n\r\nياد كرده آمدست و قرص ريوند موافق بود .\r\nو اگر رودها درد كند ، بگيرند ، سبغول و تخم شاهسفرم و تخم لسان الحمل و تخم مرو از هريكى راستار است ، مقدار سه درم يا چهار درم در آب گرم كنند تا لعاب گيرد ، و دو درم روغن گل برچكانند و بدهند و الله اعلم .\r\n\r\nباب هفتم از گفتار سيزدهم از كتاب معالجات اندر علة ذوسنطاريا و علاج آن\r\nبدان مىماند كه اندر لغت يونان ، ذوسنطاريا مطلق اسهال خون را گويند كه از پس سحج و ريش رودها افتد .\r\nو آنچه سبب آن ضعف جگر باشد كه نتواند كيلوس را خون گردانيد تا بدان سبب اسهال غسالى پديد آيد آن را ذوسنطارياء كبدى گويند . و آنچه سبب آن گشادن شدن دهنهء رگها باشد كه زندرون روده مستقيم است ، آن را ذوسنطارياء دموى گويند و اين همچون اموريدوس باشد و بلغت يونان سيلان خون بواسير را اموريدوس گويند .\r\nو سبب ريش روده ، ثفل درشت باشد يا خلط تيز يا شور يا داروى تيز كه برودها بگذرد ، روده را برندد و بر سطح روده درآويزد ، پس به قوت دفع دافعه يا به قوت ثفلى كه به دو رسد از آن موضع جدا كند ، موضع مجروح شود يا آماسى پخته شود و بگشايد .\r\nو بسيار بود كه قرحهء روده را سوراخ كند و زود بكشد .\r\nعلامات ذوسنطاريا ، علامت ريش روده آنست كه نخست اسباب آن بوده بود ، و تب گرم و درد و گرانى اندر شكم و ضربان ، و علامت پختن و گشاده شدن ، لرزهاست و زايل شدن درد پس از آن لرزه ، و براز با ريم و خون آميخته .\r\nو هر گاه كه طعام از معده فروگذرد و ثفل بروده اندر آيد ريش را درد خيزد ، خاصّه اگر چيزى تيز و ترش به دو رسد .\r\nو هرگاه كه زمستان خشك و شمالى بود و بهار از پس آن گرم و بارنده بود و تابستان نيز بارنده بود ، اسهال خون بسيار افتد .\r\nو هر گاه كه زمستان جنوبى بود و بهار شمالى و كم‌باران بود ، اسهال خون بسيار افتد خاصّه زنان را و خداوند مزاج تر را .\r\nو هر گاه كه زمستان جنوبى و بهار شمالى و تابستان گرفته و ابرناك و گاه گاه باران بود ، نزله بسيار افتد و از آن نزله اسهال و سحج بسيار افتد .\r\nعلاج آن ، ترتيب علاج بصواب آنست كه بيمار را از غذا بازدارند دو روز يا سه روز ، و قوت\r\n\r\n","description":"","footnote":"","page_name":" 465 ","page_number":473},
  {"content":"\r\n\r\nنگاه دارند بغذاء سبك ، چنان كه اندر باب گذشته ياد كرده آمدست . و اگر قناعت نيوفتد حسويى سازند از خندروس يا از ارزن پوست‌كنده يا از كرنج شسته به پيه بط و پيه مرغ خانگى و پيه بز ، و اگر لختى خشخاش نيم‌كوفته اندر آب بجوشانند و بپالايند و اندكى صمغ عربى و نشاستهء بريان‌كرده در وى كنند شايد . و حسو ازين نوع سازند ، صواب بود :\r\nصفت حسويى سودمند ، بگيرند سماق و اندر آب فرغار كنند يك شبانروز و بپالايند و با پيه بز بپزند و لختى صمغ بريان‌كرده و سوده درافكنند و اگر تب نباشد ، كرنج به آب پايچه پزند و با صمغ بدهند . و خمير نان به آب پايچهء كنند با خرنوب و حبّ الآس يك شب اندر آب فرغار كنند و بپالايند و خمير بدان آب تر كنند .\r\nو اگر ريش نوست و اندر رودهاى باريكست ، لعاب اسبغول و لعاب دانهء آبى و لعاب تخم خيرى و لعاب تخم كتان بشكر مىبايد داد تا آن را بشويد و تيزى خلط از وى بازدارد .\r\nو اگر خيارشنبر اندر آب كسنه و آب عنب الثعلب و اندكى زعفران دهند ، سخت موافق بود .\r\nو اگر سبب ، خلط شورست يا سرد ، استفراغى بايد كرد بمطبوخ هليلهء زرد و سياه و ميويز و خيارشنبر .\r\nو اگر سحج كهن شده باشد و ريش پليد گشته ، بماء العسل و جلّاب و ايارج فيقرا ، پاك كرده و شستن .\r\nو ببايد دانست كه ايارج ، گوشت مرده را پاك كند و گوشت پاكيزه بروياند .\r\nچند كرّت ايارج فيقرا بايد داد ، پس شير تازه آهن‌تاب كرده يا با دوغ پالودهء سنگ‌تاب كرده ، اگر تب نباشد .\r\nو دو درم تخم گندنا و دو درم حبّ الآس كوفته و بيخته ، اسهال كهن بازدارد ، و خداوند بواسير را سود دارد . و تخم خشخاش و گندنا متساوى كوفته و بيخته چندانكه بر كف دست نهند با آب سرد يا آب آبى و نقيع سماق و شراب مورد ، اسهال نو و كهن بازدارد .\r\n\r\nصفت حبى كه اسهال خون بازدارد\r\nافيون و مازو ، ثمرة الطّرفا متساوى حبّ كنند به آب صمغ ، شربتى دو دانگ . و پنيرمايهء خرگوش ، اسهال كهن بازدارد ، وزن دانگى بدهند و اگر كفايت نبود دانگى ديگر بدهند ، و بتفاريق از بهر آن بايد داد كه بيم باشد كه قولنج\r\n\r\n","description":"","footnote":"","page_name":" 466 ","page_number":474},
  {"content":"\r\n\r\nكند .\r\nو گرمابه و مالش و روغن شبت ماليدن ، مسام را بگشايد و اخلاط را به ظاهر تن كشد و انواع اسهال و ادرار بول بازدارد .\r\nو اگر سحج اندر روده غليظ باشد ، حقنه بايد كرد .\r\nصفت حقنهء نافع ، عصاره برگ خرفه با لسان الحمل ، يا عصارهء بادروج ، مقدار چهل درم با يك زردهء خايهء مرغ و يك درم صمغ و يك درم اقاقيا و يك درم دم الاخوين و يك درم قرطاس سوخته ، حقنه تيز كنند .\r\nو اگر سوزش صعب بود بجاى زردهء خايهء مرغ ، سپيدهء خايه مرغ كنند . يا بگيرند كشك جو بريان كرده و كرنج شسته از هريكى يك وقيه ، حبّ الآس ، گلنار ، گل سرخ از هريكى پنج درم ، برگ مورد تر بيست درم ، جفت بلوط سه درم ، بپزند و بپالايند ، و يك وقيه روغن گل و يك زردهء خايه مرغ ، و اگر خواهند داروهاء ديگر كه اندر حقنهء ديگر ياد كرده آمد با آن بياميزند و حقنه كنند .\r\nو اگر ريش كهن باشد حقنهء تيز بايد كرد ، نخست بماء العسل يا بطبيخ ماهى شور ، يا بنمك آب طلخ ، حقنه بايد كرد .\r\nو اگر ريم و پليدى بسيار باشد ، نيم درم قرص زرنيخ با يك درم ماء العسل به كار دارند ، و سوزش را بروغن گل تدارك كنند ، پس داروهاء روياننده دهند .\r\n\r\nصفت اقراص زرنيخ\r\nبگيرند زرنيخ زرد و نان جوين و قرطاس سوخته از هريكى پانزده درم ، زرنيخ سرخ بيست و پنج درم ، عصارهء لحية التيس و مرداسنگ از هريكى سه درم ، ربّ غوره و اسفيداج از هريكى پنج درم ، آهك ده درم .\r\nو اگر سبب سحج و ريش ، بلغم شور باشد ، ميبه و شراب مورد ، سود دارد و گوارش خوزى .\r\nو غذا قليهء گندنا بپيه بز و كرنب دوبار پخته و آب تازه كرده ، و گوشت خرگوش و گنجشك فرمايند با توابل چون انگدان و زيره و انيسون .\r\nو اگر سبب ، قوّت خون و گشاده شدن دهنهاء رگها باشد ، آن را باز نبايد داشت تا خود بايستد يا بيمار ضعيف مىخواهد شد ، از بهر آنكه مردم بدان از بيماريهاء صعب سلامت يابد ، و آن را باقراص كهربا و اقراص گلنار بازدارند .\r\nو اگر سبب ، رطوبت باشد كه سر رگها سست كند يا گشاده شود ، ترياق بزرگ و سجزينا و فلونياء رومى و پارسى سود دارد . و الله اعلم .\r\n\r\nباب هشتم از گفتار سيزدهم از كتاب معالجات اندر علة زحير و علاج آن\r\n\r\n","description":"","footnote":"","page_name":" 467 ","page_number":475},
  {"content":"\r\n\r\nزحير تقاضاء برخاستن باشد با رنج و گزايش و هر گاه كه برخيزد چيزى اندك از وى جدا شود غليظ و مخاطى و بعضى با خون بود و بعضى نه ، و باشد كه خراطه بود .\r\nو بسبب خلط تيز بود صفرايى يا بلغم شور كه از بالا برودهء مستقيم فرومىآيد ، يا آماسى بود اندرين روده و گرانى آماس برمىخيزاند و چيزى جدا نشود يا كمتر جدا شود ، يا بادى سرد بمردم رسد ، يا بر زمين سرد نشسته باشد ، يا چيزى سرد بسيار خورده باشد ، و باشد نيز كه ثفل خشك اندر روده مستقيم باشد .\r\nو گاه گاه رطوبتى بر سبيل عصير از روده فرومىآيد و گاه‌گاه بدرشتى خويش روده را برنجاند و گمان افتد كه زحيرست .\r\nعلاج آن ، آنجا كه سبب ، خلط صفرا باشد و تشنگى و علامتهاء آن ظاهر باشد ، سبغول بريان‌كرده و بروغن گل چرب‌كرده با شراب آبى دهند يا تخم لسان الحمل .\r\nو اگر تب نباشد ، نان اندر شير سنگ‌تاب كرده ثريد كنند .\r\nو قرص طباشير و حسو از كشك جو و از پست جو ، سود دارد .\r\nو بگيرند زردهء خايهء مرغ و روغن گل و مرداسنگ سپيد مغسول ، بياميزند و پنبهء بدان تر كنند و بردارند .\r\nو بگيرند ، كندر و زعفران و حضض و صمغ از هريكى يك جزو ، افيون ربع يك جزو ، شياف كنند چنان كه رسمست .\r\nو اگر افيون بيفكنند و بجاى آن سپيدهء ارزيز و دم الاخوين و مرداسنگ و سپيدهء خايهء مرغ ، شياف كنند صواب باشد .\r\nو آنجا كه سبب ، بلغم شور بود ، مغز گوز بريان كرده سه درم ، نانخواه يك درم ، كندر نيم درم ، بكوبند و با آب گرم بدهند .\r\nو اگر پيوسته تقاضا مىباشد و چيزى جدا نشود ، گوگرد با پيه بز بكوبند و بسرشند و دود كنند .\r\nو سعد و زيره و انيسون و نانخواه اندر آب فرغار كنند يك شب و بپالايند و ميبه و شراب كهن با آن آب بياميزند و بدهند .\r\nو آنجا كه سبب ، رسيدن سرما بود ، دو درم حب الرشاد بريان كرده ناكوفته با آب گرم بدهند و بر نمك گرم‌كرده نشانند ، و روغن بابونه و شبت گرم كرده طلى كنند .\r\nو آنجا كه سبب ، آماس گرم بود ، باسليق زنند و بر فروسوى كمرگاه حجامت كنند ، پس قى و تدبير پزانيدن كنند بمانند آن داروها كه اندر آماس معده ياد كرده آمدست .\r\nو آنجا كه سبب ، ثفل خشك باشد ، تمرى و معجون خيارشنبر دهند و شيافى كنند از خطمى و بوره و شحم حنظل و شكر سرخ و بنهند .\r\n\r\n","description":"","footnote":"","page_name":" 468 ","page_number":476},
  {"content":"\r\n\r\n\r\nگفتار چهاردهم از كتاب سيم اندر معالجات از كتاب الاغراض الطبية اندر بيماريهاء مقعده و شرح و علامات و علاج آن و اين گفتار پنج بابست\r\n\r\nباب اول از گفتار چهاردهم از كتاب معالجات اندر سستى شرج و بيرون آمدن مقعد و بازگرديدن آن\r\nعلاج آن مازو و نارپوست ، برگ مورد ، گل سرخ ، عدس مقشر ، جفت بلوط ، اندر آب بپزند و بپالايند و اندر آن آب مىنشينند ، و ثفل آن طبيخ را بكوبند و با روغن گل بمالند تا مرهم شود و ضماد كنند .\r\nو اگر مزاج سرد بود ، مرزنگوش خشك و جفت بلوط و مازو بريان‌كرده و آهن‌پارهء كهن زنگارگرفته ، اندر شراب كهن فرغار كنند يك شبانروز و بپالايند و اندر آن شراب نشينند يك ساعت ، پس خويشتن را پاك كنند .\r\nو روغن مغز زردآلو طلخ و مغز شفتالو طلى كنند .\r\nو اگر آماس گرم باشد ، گل سرخ و عدس مقشّر و برگ عنب الثعلب پخته با روغن گل مرهم كنند و بر آن موضع نهند .\r\nو رگ باسليق زنند ، و روغن گل اندر هاون سرب بمالند تا سياه شود و طلى كنند .\r\nو اگر مقعده كه بازگردد ريش باشد ، بدين شراب كه دارو در وى فرغار كرده باشد بشويند .\r\nو بگيرند سرب سوخته و شسته ده درم ، گل سرخ ، سماق از هريكى پنج درم ، مر دو درم ، بكوبند نرم و ببيزند و بر آن موضع پراكنند و ببندند چنان كه رسمست .\r\nو اگر بسبب سستى شرج ، ثفل بيرون آيد ، بگيرند ضمادها كه اندر علاج فالج ياد كرده آمدست و بر مهرهء قطن مىنهند و اندر طبيخ جوز السرو و قسط و سنبل و داروهاء قابض كه اندر آن باب ياد كرده آمدست مىنشانند . و الله اعلم و احكم .\r\n\r\nباب دوم از گفتار چهاردهم از كتاب معالجات اندر خارش مقعده و علاج آن\r\nسبب خارش مقعده يا كرم خرد بود يا مقدمهء باسور . و آنچه سبب ، كرم خرد باشد ، كرم با ثفل فرود آيد ، و آنچه مقدمهء باسور باشد خارش با سوزش بود ، و كرم پديد نيايد .\r\nعلاج آن علاج كرم\r\n\r\n","description":"","footnote":"","page_name":" 469 ","page_number":477},
  {"content":"\r\n\r\nاندر جايگاهش ياد كرده آيد . و آنچه مقدمه بواسير باشد ، خارش با سوزش بود .\r\nنخست رگ باسليق بايد زد و بر ميان سرين حجامت كردن و بمطبوخ افتيمون ، استفراغ كردن و از غذاهاى سودايى پرهيز كردن .\r\nو موضع خارش را بروغن مغز زردآلو طلخ مقل اندر وى حل كرده ، طلى كردن .\r\nو شبّ يمانى بريان‌كرده و قطران بهم بسرشند ، مقدار يك درم بخرقهء نرم بگيرند و حمول كنند .\r\nو اگر خارش ، گزنده و سوزنده باشد ، بورهء ارمنى و زنگار و استخوان ماهى و سرگين سگ و سرگين كبوتر و سرگين گنجشك و مازو و حبّ الآس همه جمع كنند ، و دود كنند .\r\n\r\nباب سيم از گفتار چهاردهم از كتاب معالجات اندر علة بواسير و علاج آن\r\nبواسير بقسمت اوّل دو نوعست :\r\nيكى انواع فزونيهاست كه بر لب مقعد و گرداگرد و زاندرون و بيرون او پديد آيد .\r\nنوع دوم ، بادى غليظست كه اندر تهىگاه و حوالى گرده و كمرگاه و زهار مىگردد ، آن را باد باسور گويند .\r\nامّا آنچه از انواع فزونيها بود بعضى را اندر بينى پديد آيد و بعضى سرپوشيدگان را اندر رحم پديد آيد .\r\nو آنچه بر لب مقعد برآيد ، بعضى روى سوى بالا دارد ، و بعضى روى سوى بيرون ، و بعضى ناسفته بود چيزى نپالايد ، و با درد بود . و باشد كه مدد كمتر يابد و همچنان بايستد و نرنجاند .\r\nو باشد كه بعضى ممتلى گردد و درد مىكند ، و بعضى سفته باشد ، خون و زرداب پالايد و كم‌درد باشد .\r\nو بعضى باشد كه هيچ درد نكند ، و باشد كه چنان سفته بود كه باد و ثفل از وى بيرون آيد ، و هرگاه كه چشمهء او بسته شود ، درد خيزد .\r\nو اين هر دو نوع ، بر هفت شكل باشد :\r\nيكى ، همچون دبهء ماهى بود بزرگ و تهى و بىدرد .\r\nدوم ، شاخها و بيخها دارد و اين را بدين سبب نخلى گويند .\r\nسوم ، گرد بود و پهن آن را تينى گويند .\r\nچهارم ، گرد بود برسان انگور آن را عنبى گويند .\r\nپنجم ، خورد بود ، همچون عدس و نخود آن را ثولولى گويند .\r\nششم ، دراز بود همچون دانهء خرما .\r\nهفتم ، نرم بود همچون توث ، آن را توثى گويند .\r\nو بدترين همه تينى و نخلى است .\r\nو آنچه سوى بيش بود اندر همسايگى مجرى بول ، نيز بد باشد ، از بهر آنكه با مجرى مزاحمت كند .\r\nو بعضى را بر در ازاء رودهء مستقيم چند عدد برآيد تا لب شرج ، و آن بدتر از همه باشد و سبب آن خون سودايى بود ، دو گونه بود طبيعى بود ، گر ناطبيعى چنان كه معلومست .\r\nعلامات بواسير\r\n\r\n","description":"","footnote":"","page_name":" 470 ","page_number":478},
  {"content":"\r\n\r\nآنچ از خون‌گرم صفرايى بود با خليدن و سوزش بود ، و آنچه از خون غليظ باشد ، خليدن و سوزش كمتر باشد و گرانى بيشتر .\r\nو علامات باد باسور ، بادها و قراقر باشد اندر ناف و زهار و قضيب و خايه مىگردد و گاهى زحير كند و گاهى بكتف و گردن و سينه برآيد و گاهى اسهال خون كند و گاهى شكم باد گيرد و درد با قراقر خيزد و تكسّر و درد زانو و مفاصل آرد .\r\nو هنگام برخاستن و نشستن از بندگاهها آوازها مىآيد و قوت جماع ضعيف شود و از آن لذّت نيايد .\r\nو لون خداوند باسور بعضى را بزردى زند و بعضى را بسبزى و سياهى و رنگ روى بگردد و بن موى خارش گيرد .\r\nعلاج آن ، نخست رگ باسليق زنند و تن را بمطبوخ افتيمون پاك كنند و هليلهء پرورده به كار بايد داشتن و از هرچه خون‌گرم كند و سودايى كند ، پرهيز كردن خاصه از گوشت صيد و گوشت قديد و مرغان آبى و از سير و پياز و خردل و از مستى دمادم ، خاصه از شراب قوى . و رياضت معتدل و مالش و گرمابه به كار داشتن .\r\n\r\nصفت ضمادى كه درد و آماس بنشاند و اندر همه انواع سود دارد\r\nبگيرند گندنا شسته و پاره كرده و اندر پاتيله سنگين كنند و بر آتش نرم نهند و سر پاتيله بپوشند تا بتيزى بخار خويش بپزد ، پس روغن گاو با روغن گوز با روغن مغز زردآلو طلخ برافكنند و بريان كنند چنان كه نسوزد ، پس اندر هاون بسايند تا مرهم شود و بر آن موضع مىنهند نيم‌گرم .\r\nاگر درد صعب باشد ، بگيرند اكليل الملك و بابونه از هريكى پانزده درم ، زعفران يك درم ، افيون دو درم ، حلبه و تخم كتان از هر يكى دو ستير ، خطمى يك ستير ، مقل سه درم ؛ مقل و افيون اندر مىپخته حل كنند و داروهاء كوفته و بيخته و يك زردهء خايهء مرغ پخته با آن بياميزند و بسايند تا چون مرهم شود و بر كرباس طلى كنند و بروغن گل چرب كنند و بر آن موضع نهند نيم‌گرم . و اطريفل مقل و حبّ مقل به كار داشتن سود دارد .\r\n\r\nصفة شيافى كه باسور ممتلى را بگشايد\r\nبگيرند خطمى سه درم ، مغز بادام طلخ چهار درم ، بكوبند و شياف كنند ، هر ساعت يكى بنهند تا اندر پنج ساعت پنج شياف بنهند .\r\nو اگر عرطنيثا و مقل با اندكى سرگين كبوتر شياف كنند ، زود بگشايد ، خاصّه كه مقل را بزهرهء گاو حل كنند .\r\nو نخست كه تدبير گشادن خواهند كردن ، بيمار را اندر گرمابه بايد رفت و اندر آب گرم نشستن و روغن كوهان شتر و روغن\r\n\r\n","description":"","footnote":"","page_name":" 471 ","page_number":479},
  {"content":"\r\n\r\nزردآلو ماليدن تا نرم شود .\r\nو رگ صافن يا مابض زدن ، و بسيار باشد كه اين رگ بزنند بىعلاجى ديگر گشاده شود .\r\nو اگر خواهند كه باسور را خشك كنند و لاغر كنند ، مقعد را به شراب قابض بشويند ، پس گوز سرو و جفت بلوط و لحم حنظل سوخته هريكى چند خاكستر آن بر آن موضع كنند .\r\nو بگيرند نارپوست و گوز سرو و جفت بلوط ، نيم‌كوفته اندر شراب بپزند ، و بامداد و شبانگاه بدان شراب مىشويند . و اگر شاه‌بلوط و حبّ الآس نيم‌كوفته با اين داروها بپزند ، قوىتر باشد .\r\nمحمّد زكريا مىگويد : داروهاء تيز چون ديگ‌برديگ و غير آن يك روز بربايد نهاد و يك روز آسايش داد و مىديدن ، چون سياه شود ، برگ كرنب و روغن گاو كهن ، مرهم سازند و بر وى نهند تا بيوفتد .\r\n\r\nصفت داروئى كه دود كنند\r\nبگيرند زرنيخ سرخ و عسل بلاذر راستار است بسرشند و دود كنند . و يا بگيرند بيخ كبر و بيخ حنظل و بيخ هزار اسفند و بلاذر و سورنجان و فرفيون راستار است ، همه را بكوبند و بياميزند و دود كنند . و برگ مورد تنها با پوست مار سياه تنها ، دود كنند نافع بود .\r\nو اگر علت ز اندرون‌تر بود ، تدبير حقنه بايد كرد : بگيرند مغز زردآلو طلخ و روغن كنند و كنجاره او را در آب بمالند و بپالايند ، مقدار هفتاد درم از آن آب و پانزده درم ازين روغن بزنند و نيم‌گرم كنند و حقنه كنند و چندانكه ممكن گردد نگاه دارند .\r\n\r\nصفت حقنهء كه درد بنشاند\r\nبگيرند برگ خبّازى با عصارهء او و برگ گل سرخ بپزند و بمالند و بپالايند و زردهء خايهء مرغ يكى يا دو با آن بياميزند و روغن گل برچكانند و حقنه كنند .\r\nو اگر باسور گشاده بود و خون مىرود ، اقراص كهربا دهند و حب مقل كه اندر قرافادين ياد كرده آمدست .\r\n\r\nصفت روغنى كه باسور را نرم كند\r\nبگيرند آب گندنا يك من ، روغن كنجد نيم من ، هر دو بياميزند و بر آتش نرم بجوشانند تا آب برود ، پس ده درم مقل در وى حل كنند و به كار دارند .\r\nو اگر دردناك باشد و ضربان و گرانى كند ، پس از آنكه رگ باسليق بزنند و طبع را بخيارشنبر نرم كنند ، بگيرند ساق گاو و پيه مرغ خانگى و كوهان اشتر با روغن گل بگدازند و چند ربع وزن روغن ، موم با آن بمالند اندر هاون با مقدارى افيون تا نيك آميخته شود و به كار دارند .\r\nو اگر زرداب مىپالايد ، بگيرند اسفيداج ارزيز و مرداسنگ\r\n\r\n","description":"","footnote":"","page_name":" 472 ","page_number":480},
  {"content":"\r\n\r\nزرد و سادنج عدسى و اقليمياء سيم ، همه شسته از هر يكى مقدارى با اين مرهم بسرشند و به كار دارند .\r\nو اگر زرنيخ درين مرهم زيادت كنند صواب بود .\r\nو اگر ريم كند و ضربان پديد آيد ، بگيرند پياز پخته ، اندر زير آتش نرم و اندر هاون بمالند و بر هاون طلى كنند و چوب گز مىسوزند و آن را بدود آن مىدارند تا پياز از رنگ دود سرخ شود ، پس روغن گاو كهن با آن بياميزند و اندر هاون بمالند .\r\nو اگر قوىتر خواهند ، برگ كرنب پخته ، اندر زير آتش نرم بگيرند و رگهاء او دور كنند و با آن بمالند تا همه يكى شود .\r\nو اگر درد سخت باشد ، كنجد سوخته با آن بمالند و به كار دارند ، بپزاند و پاك كند ، پس مرهمى روياننده به كار دارند .\r\n\r\nصفت مرهمى روياننده\r\nبگيرند كندر ، مرّ ، دم الاخوين ، كهربا ، زعفران ، سپيدهء ارزيز ، افيون ، راستار است ، بزردهء خايهء مرغ بسرشند و شياف كنند ، چنان كه رسمست و بروغن گل چرب كنند و بنهند .\r\nو امّا خداوند باد باسور را هم برين‌گونه پرهيز بايد كرد و استفراغ كردن ، پس اين سفوف به كار بايد داشتن : صفت سفوف ، بگيرند هليلهء سياه و بليله و آمله بروغن گاو يا بروغن زيت بريان كرده از هريكى ده درم ، تخم گندنا ، حبّ الرشاد هر دو بريان كرده و نانخواه از هريكى پانزده درم ، حلبه و هزاراسفند از هريكى هفت درم ، همه بكوبند كوفتنى نرم ، هر بامداد سه درم با آب گرم يا به آب گندنا به كار دارند . و الله اعلم .\r\n\r\nباب چهارم از گفتار چهاردهم از كتاب معالجات اندر شقاق و علاج آن\r\nكفتگى لب شرج را شقاق گويند و سبب آن خشكى مزاج بود يا بسبب خشكى ثفل بشكافد ، و گاه باشد كه بسبب آماس گرم باشد ، يا بواسير بشكافد .\r\nعلاج آن ، اگر سبب آماس گرم بود ، نخست رگ باسليق و مابض و صافن بايد زد و حجامت بر ميان دو سرين .\r\nو سپيدهء خايهء مرغ با روغن گل اندر هاون سرب بمالند تا سياه شود و طلى مىكنند ، و مرهم كافورى سود دارد .\r\nو اگر علت بدان گرمى نباشد ، مرهم مقل به كار دارند .\r\nو اگر آماس سرد بود ، برگ كرنب پخته با پيه گاو بكوبند و مرهم كنند .\r\nو اگر آماس صلب باشد ، مرداسنگ پرورده و سپيدهء سرب و پيه بط و پيه مرغ خانگى از هر يكى چهار درم ، زعفران يك درم و نيم ، زردهء خايهء مرغ پخته دو عدد ، بروغن كنجيد بسايند و مرهم كنند .\r\n\r\n","description":"","footnote":"","page_name":" 473 ","page_number":481},
  {"content":"\r\n\r\nو طبع را بحبّ مقل و معجون خيارشنبر و شراب بنفشه ، نرم بايد داشت .\r\nو اگر درد كند اندر طبيخ بابونه و اكليل ملك بايد نشست .\r\nو اگر شقاق كهن باشد ببايد خاريد تا خون بسيار برود ، پس بمرهم باسليقون علاج كردن .\r\nو غذا قليهء گندنا بزردهء خايه مرغ و روغن گاو و كوهان اشتر و سبوساب و چيزهاء آشاميدنى و مغز بادام و فندق و مغز گوز هندو و انجير و ميويز و شراب ميويزى كهن و شراب دوشابى ، هر دو با دادى بسيار ، سود دارد .\r\nو ببايد دانست كه هرگاه كه شرج آماس خواهد گرفت ، بيم باشد كه اگر بپزد و گشاده شود ، ناصور گردد ، پيش از پختن ببايد شكافت و علاج كردن . و اگر سخت مىشود ، دياخيلون با روغن گل بربايد نهاد يا مرهم باسليقون با زردهء خايهء مرغ و برگ چگندر با روغن پخته و با آرد حلبه سرشته ، درد خراج مقعده بنشاند .\r\n\r\nباب پنجم از گفتار چهاردهم از كتاب معالجات اندر علت ناصور\r\nناصور ، همچون باسورست و فرق آنست كه ناصور مقعرست و باسور فزونى است بر مقعده چنان كه ياد كرده آمدست .\r\nو ناصور بعضى گذاره دارد ، باد و ثفل بوى اندر آيد و بگذرد و بيرون آيد و بعضى جز ريم و زرداب ، چيزى نپالايد .\r\nعلاج آن ناصور بىگذاره را بداروهاء خشك‌كننده علاج بايد كرد چون شياف غرب و اقراص فلدفيون ، نخست ريم از وى پاك كنند و پنبه كهن بر سر ميل پيچند .\r\nو اگر ميل و پليته به دو فرونرود ، دارو بماء العسل حل كنند و اندر چكانند ، چون ريش پاك شود ، شياف آبار با سپيده خايهء مرغ بسايند و بدان علاج كنند و اندر آبهاء قابض مىنشانند .\r\nو امّا ناصور كه گذاره دارد ، علاج او دستكارى است و اندر كتاب ذخيره ياد كرده آمدست .\r\n\r\nگفتار پانزدهم از كتاب سيم اندر معالجات از كتاب الاغراض الطبية اندر كرمان خرد و بزرگ كه اندر روده تولد كند و علاج آن و اين گفتار دو بابست\r\n\r\nباب اوّل از گفتار پانزدهم از كتاب معالجات اندر اسباب تولد كرمان و انواع آن\r\n\r\n","description":"","footnote":"","page_name":" 474 ","page_number":482},
  {"content":"\r\n\r\nمعلوم شدست كه هيچ ماده از صورتى خالى نيست و آفريدگار جلّ و علا هر مادهء را تمام‌ترين صورتى كه آن را تواند بود ارزانى داشتست .\r\nو مادّه كرمان رطوبتى است عفن ، و صورتى كه آن را تواند بود ، حيوانى خسيس است چون كرم و مگس و پشه و مانند آن .\r\nو اين صورت كه اندرين ماده پوشيده شدست رحمت آفريدگار تبارك و تعالى و مصلحت حيوانات شريفست ، از بهر آنكه عفونات ، مشاكل اجسام حيوان خسيس است و بعضى از آن ، غذا و مدد مادهء ايشان است .\r\nو هوا كه مردم و ديگر حيوانات بدم زدن مىگيرند ، بدان سبب از عفونتها پاك مىشود .\r\nو امّا سبب تولّد حيوانات خسيس ، حرارت ضعيف است كه رطوبت غليظ را نتوانند پزانيد ، آن را تباه كند و از آن تباهى چنين مادهء تولد كند كه چنين صورتى را شايد .\r\nو اسباب سابقه ، طعامهاى غليظ است و ناگواريدن آن و ميوه‌هاء خام و شير و جغرات ، و بر امتلا جماع كردن و اندر گرمابه رفتن و مانند اين حركتها كردن .\r\nو انواع كرم كه اندر رودها تولّد كند چهار است :\r\nيكى كرم درازست كه اندر امعاء دقاق پديد آيد .\r\nنوع دوم گرد بود و كوتاه .\r\nنوع سيم پهن و كوتاه و آن را حبّ القرع گويند ، اين هر دو نوع اندر رودهء اعور و قولون پديد آيد .\r\nنوع چهارم كرم خردست كه اندر رودهء مستقيم افتد و پيوسته با ثفل بيرون مىآيد ، بدين سبب همه را خرد بينند .\r\nو اگر بعضى بماند و بزرگ شود ، مضرّت آن عظيم بود از بهر آنكه مادهء ايشان عفن‌تر و تباه‌تر بود .\r\nو كرم دراز بعدد يكى بود يا دو يا سه و بيش ازين نبود .\r\nو حب القرع بسيار بود و درهم پيوسته باشد و اندر غشاى باشد چون خريطهء هركدام متحرك شود از ديگران جدا شود و از مردم جدا گردد ، اگر مردم بتقاضاء حاجت بنشينند و اگرنه .\r\nو علاج حب القرع و كرمان خرد دشوارتر بود از بهر آنكه دارو دير بايشان رسد و قوت دارو ضعيف شده باشد .\r\nو اگر خداوند حبّ القرع را تب آيد يا خداوندان كرمان دراز را ، اعراض آن تب منكر بود ، از بهر آنكه كرمان را غذا بازبماند و كرمان بطلب غذا و بسبب حارت تب اندر حركت آيند و رودها را مزيدن گيرند و بخار ايشان بدماغ برآيد ، منش گشتن خيزد و چيزى برنيايد ، بيمار بىقرار شود .\r\nو اگر از بيمار اندر تب ، تيز گرمى بيرون آيد ، نشان آن بود كه طبيعت ماده را دفع مىكند ، خاصّه اگر در انحطاط بيمارى بود .\r\nو اگر كرمى\r\n\r\n","description":"","footnote":"","page_name":" 475 ","page_number":483},
  {"content":"\r\n\r\nمرده بيرون آيد ، بد باشد خاصّه اگر پيش از وقت انحطاط بيرون آيد و بيرون آمدن كرم بقى اندر هرحال كه باشد ، نشان آن باشد كه اندر معده ، اخلاط بد بسيارست .\r\n\r\nباب دوم از گفتار پانزدهم از كتاب معالجات اندر علامات و علاج كرمان بزرگ\r\nو حب القرع يعنى كدودانه علامات آن ، اما علامت كلى آنست كه شكم كمتر فرود آيد ، و ثفل سپيد و منش گشتن و خليدن رودها و پيچيدن ناف پديد آيد ، خاصه هنگام گرسنگى بسبب حركت كرمان .\r\nو دندانها در خواب مىجراند ، و لعاب مىرود .\r\nو به روز ، لبها خشك بود از بهر آنكه به روز ، رطوبتها تحليل پذيرد و بعضى غذاء كرمان شود ، از بهر آنكه سطح معده بسطح دهان پيوستست ، لبها خشك شود و به زبان تر مىكند .\r\nو بدخو و ضجر باشد و زود گرسنه شود . و گاه باشد كه بسبب برآمدن بخار بر دماغ هذيان گويد .\r\nو علامت خاصّهء كرمان دراز آنست كه آلتهاء طعام ضعيف باشد و بدان ماند كه اندر معده دغدغه و سوزشى است و رودها مىپيچد .\r\nو گاه باشد كه رنج حركت ايشان ، خفقان و سرفهء خشك آرد و خواب و بيدارى به ترتيب نباشد ، و چشم برگشادن ، دشمن دارد و گاه چشم سرخ باشد و گاهى تيره .\r\nو گاهى شكم برآيد همچون شكم خداوند استسقا .\r\nو علامت خاصّهء حب القرع آنست كه هروقت ، يك‌يك از مردم جدا مىشود ، چنان كه معلومست .\r\nو اگر مشكل گردد كه كرم هست يا نه ، درازست يا نوعى ديگر ، بيمار را اندر گرمابه برند و صبر كنند تا اندامهاء او گرم گردد و تشنه شود ، پس پارهء يخ بر شكم او مالند ، اگر بالاى ناف بلند شود و حركتى پديد آيد كرم دراز باشد ، و اگر فروسوى ناف بلند شود و حركتى پديد آيد ، حب القرع است .\r\nعلاج آن ، نخست اسباب تولد آن باز بايد داشت ، پس روده را از آنچه تولد كرده باشد از مادهء آن پاك بايد كرد بداروهاى كه بدان مخصوصست .\r\nو اوليتر آن باشد كه دو روز شير تازه خورند و آن ساعت كه گرسنه باشند ، نخست پيش از دارو ، كبابى دو بمزند تا كرمان ببوى آن بجنبند و غذا جويند ، پس دارو با شير آميخته خورند .\r\nو اگر نخست كارى كند كه در آن كار رنجى باشد چون رزمه بستن و چيزى گران برداشتن و نهادن ، پس كباب مىمزند پس دارو خورند ،\r\n\r\n","description":"","footnote":"","page_name":" 476 ","page_number":484},
  {"content":"\r\n\r\nمقصود بهتر حاصل آيد .\r\nو پس از آنكه دارو خورده باشند ، اوليتر آنكه نفس آهسته زنند و بازمىگيرند تا بوى دارو بنفس آميخته نگردد .\r\nو اگر بيمار دارو را كاره باشد تدبير حقنه كنند ، و اگر حقنه ممكن نشود ، تدبير ضماد كنند .\r\nو بهترين همه داروها ، ترياق بزرگ است ، خوردن و طلى كردن .\r\nصفت داروى موافق ، بگيرند افسنتين رومى و شيح و قسط و مرّ و برنك كابلى و هليلهء كابلى و بليله و آمله از هريكى سه مثقال ، ترمس و نخودسياه از هريكى سه مثقال ، تربد سپيد سه درم ، غافت شش درم ، سرخس چهار درم ، مشك طرامشيع سه درم ، همه كوفته و بيخته بانگبين بسرشند ؛ شربتى چند گوزى معتدل ، و پيش از شربت چند دانه خرما بخورند ، و از پس شربت چندانكه توانند بر گرسنگى صبر كنند .\r\nصفت داروئى ديگر ، ايارج فيقرا ، شيح ، افسنتين رومى از هريكى يك درم ، شحم حنظل دانگى و نيم ، ملح هندى دانگى و نيم ، اين يك شربت بود .\r\nصفت داروئى ديگر ، برنك كابلى مقشّر ، خرماء دانه بيرون كرده ، گوزمغز از هريكى ده درم ، بكوبند و بسرشند و بوقت خواب بخورند و بخسبند .\r\nبيخ انگدان بانگبين بخورند ، كرم دراز را بكشد .\r\nو پوست بيخ توث همچنين ، و تخم كرنب بانگبين سود دارد .\r\nو امّا داروها كه محرور را شايد و خداوند تب را ، گشنيز خشك دو درم ، سه بامداد با مىپخته بدهند .\r\nو اگر حرارت سخت قوى باشد با سكنگبين بدهند تخم كرفس با سكنگبين ، گر با دوغ مىدهند .\r\nبرگ شفتالو و عصاره برگ او و پوست درخت توث و طبيخ پوست انار ترش نافعست .\r\n\r\nصفت طبيخ پوست انار ترش\r\nپوست درخت را و پوست بيخ را اندر آب فرغار كنند و يك شب اندر تنور نهند تا همه شب بپزد و بامداد بپالايند و چندانكه توانند بخورند .\r\nو اگر اين آبها و عصارهء شفتالو با دوغ خورند گر با سكنگبين صواب بود .\r\nو اگر تب همىآيد ، آب كسنه و آب طرخشقوق و آب كرفس دهند با سكنگبين صواب بود .\r\nو خرتوث بسيار خوردن و تخم خرفهء بسيار ، بخاصيت سود دارد .\r\nو اگر اسهال باشد ، برگ لسان الحمل خشك كرده يا عصاره او كرمان را ضعيف كند و اندر اسهال بيرون آرد .\r\n\r\nصفت حقنهء كه محرور را شايد\r\nپوست درخت توث و پوست درخت انار\r\n\r\n","description":"","footnote":"","page_name":" 477 ","page_number":485},
  {"content":"\r\n\r\nترش بپزند ، چنان كه رسمست و ياد كرده آمد و طبيخ آن را با عصارهء برگ شفتالو بياميزند و حقنه كنند .\r\n\r\nصفت حقنهء كه مرطوب را شايد\r\nحنظل سه درم ، قنطوريون دقيق دو درم ، افسنتين رومى ده درم ، همه اندر يك من و نيم آب بپزند تا به مقدار ده ستير بازآيد و بپالايند و چهل درم آب‌نمك آبى كه زيتون اندر وى پرورده باشند و سى درم آبكامه با آن بياميزند و حقنه كنند .\r\nصفت ضمادى نافع ، ترياق بزرگ اندر طبيخ شيح حل كنند و طلى كنند و اگر قلقند بجاى ترياق به كار دارند ، نافع بود .\r\nصفت ضمادى ديگر ، شونيز كوفته اندر طبيخ شحم حنظل تر كنند و بر ناف نهند ، يا افسنتين و شحم حنظل و صبر و قطران و زهرهء گاو بياميزند و ضماد كنند .\r\nو از جهت كرم خرد ، پليتهء تر كنند بزهرهء گاو يا بنفط سياه يا بقطران تر كنند و بنهند .\r\nو عصارهء پوذنه و عصارهء برگ شفتالو و طبيخ حنظل برداشتن و حقنه كردن نافعست .\r\nو بگيرند بوره و حنظل و شونيز و قطران و نفط سياه يا سپيد ، بجوشانند و بپالايند و بدان حقنه كنند و نطرون و شونيز شياف كنند .\r\nو اگر اين علّت محكم شود ، دشوار پاك توان كرد ، از نخست به زودى علاج كنند .\r\n\r\nگفتار شانزدهم از كتاب سيم اندر معالجات از كتاب اغراض اندر درد شكم و پيچيدن ناف و انواع قولنج و علاج آن و اين گفتار سه باب است\r\n\r\nباب اوّل از گفتار شانزدهم از كتاب معالجات اندر درد شكم و پيچيدن ناف\r\nسبب درد شكم و پيچيدن ناف ، يا بادى بود كه در شكم گرد آيد يا خلطى تيز كه روده را بگزد يا خلطى غليظ كه طبيعت آن را دفع نتواند كرد يا آماسى .\r\nعلامات درد شكم و باد ، اگر سبب باد بود ، از جاىبجاى ، گردان بود و قزاقر كند و گرانى نباشد .\r\nو اگر خلط تيز بود ، دردى باشد سوزان و خلنده و تشنگى غالب .\r\nو اگر خلط غليظ باشد درد بر يك جاى لازم بود و با گرانى بود و علامت آماس و علاج آن پيشتر ياد كرده است .\r\nعلاج آن ، اگر سبب باد بود يا از خلطى بود ، ايارج فيقرا و حبّ سكبينج بايد داد .\r\nپس گوارش كمونى و فنداديقون دادن و علاج\r\n\r\n","description":"","footnote":"","page_name":" 478 ","page_number":486},
  {"content":"\r\n\r\nباد معده كردن .\r\nو اگر خلط تيز بود ، فلوس خيارچنبر اندر آب كشنه و آب عنب الثعلب و طبيخ بنفشه و خرماء هندى بايد داد .\r\nو اگر طبع نرم بود ، شراب انار و شراب غوره و شراب ريواج ، نافع بود .\r\nو اگر سبب ، خلط غليظ بود ، حب سكبينج و ايارج فيقرا و معجون فلافلى و سجزينا و حبّ الافاويه اندرين باب سخت نافع باشد . و الله اعلم .\r\n\r\nباب دوم از گفتار شانزدهم از كتاب معالجات اندر قولنج و انواع آن\r\nقولنج راستينى ، اندر روده و قولون افتد و نام قولنج از نام روده ، شكافته آيد .\r\nو انواع قولنج پنج است :\r\nنوع اول ثفل اندر رودها خشك شود و بنادق شود ، و باشد كه سنگ گردد همچون سنگ گرده و مثانه و اين را قولنج ثفلى گويند .\r\nنوع دوم ، بلغمى است غليظ كه اندر اعور و قولون گرد آيد و اين را قولنج سدّه‌ى گويند .\r\nنوع سيم ، قولنج ريحى است و آن بادى و بخارى باشد غليظ همچون ابرى تيره كه بروده اندر ماند و حرارت ضعيف باشد ، آن را تحليل نتواند كرد .\r\nنوع چهارم ، قولنج ورمى است و سبب آن آماسى بود غليظ اندر روده و حوالى آن چون جگر و گرده و مثانه .\r\nنوع پنجم ، قولنج التوائى است و آن‌چنان بود كه رودها پيچيده شود و از نهاد خويش بگردد بسبب بادى كه آن را بتابد تا روده بمنفذ فتق بيرون آيد .\r\nو بسيار بود كه درد قولنج و درد گرده مشكل گردد ، و باشد كه بسبب مشاركت و همسايگى گرده ، درد گرده و سوء المزاج و قولنج تولّد كند .\r\nو فرق آنست كه آنچه بمشاركت گرده افتد ، درد اندر كمرگاه لازم بود .\r\nو باشد كه باحتباس بول بود و درد قولنج اندر شكم بود و از سوى راست كند فروسوى ناف ، و اندر تهىگاه بگردد و بسوى چپ آيد ، و گاه باشد كه از سوى چپ آغاز كند .\r\nو باشد كه درد بزهار فرود آيد و يك خايه بركشيده .\r\nو اندر درد قولنج حقيقى هرگاه كه شكم فرود آيد ، خداوند قولنج آسايش يابد و اندر درد گرده نيابد .\r\nو ايلاوس ، نوعى ديگرست و سبب اندر رودهاء باريك باشد ، لكن از بهر آنكه در قولنج راستينى و اندر ايلاوس ، رودها درد كند و طبع بازگرفته شود ، ايلاوس را قولنج گويند ، و اسباب و علامات و علاج آن اندر بابى جداگانه\r\n\r\n","description":"","footnote":"","page_name":" 479 ","page_number":487},
  {"content":"\r\n\r\nياد كرده آيد ، ان شاء اللّه تعالى .\r\nو اسباب قولنج راستينى قوىتر ، بلغم است غليظ پس باد غليظ .\r\nو قولنج كه سبب آن بلغم غليظ بود يا ثفلى خشك ، نخست روده اعور ممتلى گردد ، پس امتلا بروده قولون بازدهد ، و تا رودهء اعور پاك نكنند ، قولنج و درد پاك نشود ، اطلاق مىباشد و آسايش پديد مىآيد ، باز درد و قولنج معاوده مىكند .\r\nو سبب قولنج ريحى ، شراب ممزوجست به آب سرد خاصّه اگر مزاج بسيار كنند .\r\nو ترّهاء سرد چون كوك و گشنيز تر و كدو و خيار و ميوهء تر چون انبرود و انگور ، خاصّه اگر از آن پس آب سرد خورند و حركتها كنند و بادها را كه در شكم بجنبد بازدارند .\r\nو سبب قولنج ثفلى ، خايهء مرغست پخته و بريان كرده و پنير خشك و گاورس و كرنج و پست و نان خشك و رياضت بسيار و عرق بسيار و ادرار بول و تقاضاء حاجت را دفع كردن ، و از پس طعام جماع كردن .\r\nو سبب قولنج بلغمى ، نان فطير و گوشت گاو و گوشت بز و ماهى بزرگ و قطايف و شير و جغرات و تتماج و ميوهاء تر چون سيب ترش و انبرود ترش و كدو و آنچه بدين ماند .\r\nو سبب قولنج سدّه ، حرارتى باشد كه رطوبتها را كثيف كند .\r\nو بسيار بود كه علّت قولنج بر سبيل علتهاء وبايى پديد آيد ، و از شخصى بشخصى باز شود و از شهرى بشهرى رود و اين ديده‌اند و اندر كتابها حكايت كرده .\r\nو نيز بسيار بود كه قولنج بحران انتقال كند و بفالج بازگردد . و اين‌چنان بود كه مادهء قولنج رقيق شود و به اطراف ريزد ، و باشد كه باوجاع مفاصل بازگردد يا به درد پشت هم بدين‌طريق و سبب آن داروهاء گرم بود كه مادهء قولنج بپزاند و بگدازد و بمفاصل و اطراف ريخته شود .\r\nو باشد كه قولنج گرم ، خون و جگر را گرم كند و اوجاع دموى تولّد كند ، و فصد اينجا سود دارد .\r\nو باشد كه قولنج بوسواس و ماليخوليا بازگردد يا بصرع .\r\nو سبب هم داروها بود كه روده را قوت دهد و مزاج روده بگرداند و ماده از طريق روده بازگردد و بجانب دماغ برآيد .\r\nو باشد كه باستسقا ادا كند و اين‌چنان باشد كه نخست اندر جگر سوء المزاج تولد كند پس باستسقا بازگردد . و گاه باشد كه از پس استفراغ بداروى مسهل يا از پس اسهال كه خود افتد ، قولنج پديد آيد ، از بهر آنكه مادهء لطيف خرج شود و غليظ بماند ، و هو اعلم .\r\n\r\n","description":"","footnote":"","page_name":" 480 ","page_number":488},
  {"content":"\r\n\r\n\r\nباب سيم از گفتار شانزدهم از كتاب معالجات اندر علامات و علاج انواع قولنج\r\nعلامات قولنجها ، هر گاه كه نوبت برخاستن بحاجت بازپستر مىافتد و ثفل خشك بود و شهوت طعام ضعيف شود و چيزى ترش و تيز آرزو كند و شكم مىپيچد و درد پشت و ساق پديد آيد و آب بسيار خواهد ، نشان آنست كه قولنج خواهد بود .\r\nو هر گاه كه احتباس پديد آيد و باد بيرون نيايد و آروغ نيز برنيايد و پيچيدن شكم صعب گردد و بدان ماند كه روده را ببرماه مىسنبد يا جوال‌دوز اندر رودها ايستادست ، از رنج آن نيارد جنبيد ، و تشنگى غالب شود ، نشان آنست كه قولنج محكم شدست ؛ و سبب آن تشنگى ، بسته شدن دهنهاء ماساريقا باشد و نارسيدن آب بجگر .\r\nو اگر سبب قولنج ، بلغم غليظ بود اسافل سرد بود و گرانى كند .\r\nو اگر بول سرخ شود ، سبب آن ، درد و بىطعامى و داروها بود .\r\nو اگر گرانى كمتر بود و درد و خليدن صعب باشد ، نشان قولنج بادى بود ، و گاه‌گاه طبع فرود آيد ، آماس و درد ساكن نشود از بهر آنكه باد اندر طبقهاء روده مانده باشد . و اگر قولنج با تب و تشنگى و ضربان باشد ، نشان آماس باشد .\r\nو اگر قولنج پس از حركتهاء ناهموار افتد ، نشان التوايى باشد .\r\nو اگر هرچند روزى طعام بازگيرد و شكم براند و درد بنشاند ، نشان باطل شدن حسّ روده باشد .\r\nو اگر طبع بازمىگيرد و بداروى سبكى و بشيافى اطلاق مىافتد ، نشان ضعيفى قوت دافعه باشد .\r\nو اگر درد بالاى ناف بود و آنچه بدهند ، بقى بازگردد ، نشان ايلاوس باشد .\r\nعلاج آن ، امّا اندر قولنج ثفلى ، نخست شكر سرخ يا پانيد مقدار ده ستير كم بيش اندر اندكى آب حلّ كنند و با روغن شير تازه دهند ، و روغن چندانكه بتوان خورد بدهند .\r\nو انجير بستى و ميويز دانه بيرون كرده و سپستان پخته و پالوده و فلوس خيارشنبر اندر وى حل كرده با روغن بادام بدهند ، يا از پس ايارج فيقرا بدهند .\r\nو طبيخ لبلاب با خيارشنبر و طبيخ حلبه و حبّ الرشاد با ترنگبين و روغن كنجيد سود دارد .\r\nو آنجا كه سبب ، ادرار بول بود ، شراب آلو و شراب بنفشه و شراب كاكنج و طعامها نرم دهند .\r\nو اندر بلغمى ، نخست تدبير شياف و حقنه كنند و تا نخست بدين تدبير راه ثفل و بنادق گشاده نگردد داروى مسهل ندهند .\r\nو اگر حقنه\r\n\r\n","description":"","footnote":"","page_name":" 481 ","page_number":489},
  {"content":"\r\n\r\nدو يا سه كرّت بكنند تا روده از مادهء قولنج پاك شود ، صواب بود .\r\nصفت شيافى نافع : بگيرند شحم حنظل و عنزروت و فانيد بنهند .\r\n\r\nصفت شيافى كه قولنج قوى را بگشايد و درد پشت زايل كند\r\nسكبينج و مقل و جاوشير و اشق و صابون و بوره و شحم حنظل و فانيد و سقمونيا و زنجبيل و ششقاقل و نمك هندى و برگ سداب خشك ، تخم سداب و هزارسپند و ميبه راستار است شياف كنند و بنهند .\r\nچوب عرطنيثا خرط كنند برسان شياف و بنهند .\r\nو ترب تراشيده برسان شياف و بعسل آلوده كنند و بنهند .\r\nصفت شيافى ديگر ، شحم حنظل يك جزو ، مغز بادام دو جزو ، شياف كنند .\r\nصفت حقنهء آزموده ، بگيرند تخم باذيان ، تخم كرفس ، تخم شبت ، تخم انيسون ، از هريكى چهار درم همه بپزند و بپالايند و هفتاد درم با ده درم بوره و ده درم فانيد در وى گدازند و ده درم روغن كنجيد با آن بياميزند و به كار برند .\r\nو اگر بوره اندر عصاره روغن سذاب و روغن زيت برافكنند ، چنان كه جمله هشتاد درم بود ، قولنج بلغمى و ريحى را بگشايد ، و اگر بوره حاضر نباشد ، نمك بجاى آن كنند ، و از پس حقنه ايارج فيقرا عسلى دهند ، يا سه درم معجون ترب لاشه و هر روز ماء الاصول دهند .\r\nصفت حبّى نافع ، بگيرند سقمونيا يك جزو ، شحم حنظل دو جزو ، مصطكى نيم جزو ، كثيرا سدس جزو با مقل حبّ كنند ، شربت يك درم .\r\nو از معجونها ترب لاشه و تمرى و معجون خيارشنبر و سفرجلى مسهل نافع است .\r\nو خداوند قولنج ريحى را هر بامداد پنج درم حبّ الرشاد اندر آب بجوشانند و ده درم پانيد و يك ستير روغن شيره برافكنند و گرم بخورد .\r\nو سير اندر قولنج ريحى فاضل‌ترين چيزى است ، بادها بشكند و تشنگى نيارد .\r\nو اندر قولنج ورمى نخست رگ باسليق بايد زد ، پس رگ صافن ، خاصّه اگر بول بازگرفته باشد و خون به اندازه بيرون مىبايد كرد تا قوّت ساقط نشود .\r\nو شربت ، شراب بنفشه ، با آب كسنه يا آب عنب الثعلب يا آب برگ خطمى با فلوس خيارشنبر دادن .\r\nو اگر بحقنه حاجت آيد بكشكاب و خيارشنبر و شيرخشت حقنه كنند و اگر اندرين كشكاب بنفشه و سپستان پزند صواب بود و اگر آب عنب الثعلب و آب كاكنج با آن بياميزند بهتر بود .\r\nصفت ضمادى نافع ، بگيرند برگ بنفشهء تر و برگ خطمى و برگ كاكنج و برگ عنب الثعلب همه بكوبند نرم و بنفشهء خشك و خطمى خشك و آرد جو و اندكى بابونه\r\n\r\n","description":"","footnote":"","page_name":" 482 ","page_number":490},
  {"content":"\r\n\r\nو اكليل ملك با آن بياميزند و بسرشند و بر آن موضع همىنهند .\r\nو اندر قولنج التوايى ، خداوند اين علت را راستار است بخوابانند و پايهاء او راست به بالا برآرند و او را بجنبانند چنان كه رودهاء او بجنبد و بجاى بازرود و درد ساكن شود ، پس چيزى چرب دهند .\r\nو اگر درد بر حال خود باشد هيچ غذا ندهند و دو وقيه سيماب زنده بشويند و نخست حسوى چرب بدهند ، پس سيماب بدهند و اگر سيماب با حسو بياميزند روا بود . و بفرمايند تا گامى چند برود و بنشانند و شكم و تهىگاه او و پشت او برفق فرومىمالند تا سيماب فرود آيد .\r\nو آنجا كه سبب قولنج ، ضعيفى قوّت دافعه بود ، داروها چون سجزينا و مثروديطوس و دحمرثا دهند و ايارج فيقرا نافع بود .\r\nو از پس طعام اندكى شراب ريحانى به كار دارند و اسپيدباها دهند و از ترشيها و قوابض پرهيز فرمايند .\r\nو آنجا كه سبب ، باطل شدن حسّ رودها بود ، ماء الاصول و روغن بادام و روغن بيدانجير فرمايند و سجزينا و مثروديطوس دهند و علاج فالج كنند .\r\nو اندر ايلاوس ، اسباب آن جويند و بضد آن علاج كنند ، چنان كه اندر امراض معده و جگر معلوم شدست .\r\n\r\nگفتار هفدهم از كتاب سيم اندر معالجات از كتاب اغراض اندر احوال گرده و مثانه و بيماريهاء آن و اين گفتار شانزده بابست\r\n\r\nباب اوّل از گفتار هفدهم از كتاب معالجات اندر انواع سوء المزاج گرده و مثانه\r\nامّا سبب سوء المزاج گرم ، طعامها و شرابهاء گرم باشد و بر جامهء گرم خفتن چون سمور و غير آن و رنج و رياضت . و سبب سوء المزاج سرد ضدّ آن باشد ، و ناشتا و از پس رياضت و گرمابه ، آب سرد خوردن و بر زمين سرد خفتن .\r\nعلامات آن ، خداوند گردهء گرم را بول زعفرانى و گنده باشد و تشنگى غالب بود ، و بول بسيار نگاه نتواند داشت و شهوت جماع پديد آيد و از گذشتن آب ، مجرى بول بآگاهى باشد .\r\nو بول خداوند گردهء سرد ، سپيد باشد و شهوت جماع باطل شود و پشت ضعيف شود همچون پشت پيران .\r\nعلاج آن ، اندر مزاج گرم ، آسايش جويند و شربتها و طليها و ضمادهاء خنك دهند ، چنان كه اندر همه بيماريهاء گرم معلوم شدست\r\n\r\n","description":"","footnote":"","page_name":" 483 ","page_number":491},
  {"content":"\r\n\r\nو اندر مزاج سرد ، گوارش زيره كه اخلاط نيك سوده و بيخته نباشند .\r\nو حقنه كردن بشورباى سر بره و كبوتربچه با روغن گوز يا روغن بادام طلخ يا روغن پسته يا روغن دنبه ، و روغن دنبه سخت نافعست .\r\nو تدبيرهاء ديگر هم بر قياس تدبير بيماريهاء سرد كنند با ماده و بىماده ، چنان كه اندر بابها گذشته معلوم شدست .\r\n\r\nباب دوم از گفتار هفدهم از كتاب معالجات اندر لاغرى و ضعيفى گرده و علاج آن\r\nسبب لاغرى گرده بسيارى جماع و بسيار خوردن داروهايى كه ادرار بول كنند و سوء المزاج سرد و خشك و گرم و خشك ، و سبب ضعيفى گرده انواع سوء المزاج باشد و آماس و تولّد سنگ و ريگ و رنج و رياضت و جماع بسيار .\r\nعلامات آن ، امّا علامت لاغرى گرده آنست كه شهوت جماع نباشد و پشت ضعيف بود ، طاقت هيچ رنج ندارد و بول بسيار آيد و سپيد باشد . و باشد كه چشم ضعيف گردد و صداع پديد آيد و بول نگاه نتواند داشت و كمرگاه سرد باشد .\r\nو علامت ضعف گرده آنست كه بول غسالى بود و باشد كه با بول غسالى رطوبت غليظ آيد و اگر بنهند رسوب كند و برسوب بول چيزى همچون كفك دريا پديد آيد ، آن نشان قوّت آورده باشد و اگر آورده ضعيف باشد هيچ رسوب نكند .\r\nو گاه باشد كه بولى كه پيش از آن آيد كه طعام هضم شود ، همچون آب باشد و آنچه از پس هضم آيد غسالى بود .\r\nعلاج آن ، اما اندر لاغرى گرده ، نان پيه آكند كه مغز بادام و فستق و فندق و حبّة الخضرا و لك مغسول و جلغوزه و اندكى زنجبيل در وى سرشته باشند و اندكى تخم باديان ، سود دارد .\r\nو گوشت گرده را بكوبند و با پيه بط و پيه مرغ و پيه گرده بپزند و بگشنيز خشك و باذيان و زنجبيل خوش كنند . و حقنه بطبيخ سر بره و گوشت كبوتربچه و روغن دنبه ، سخت موافق باشد .\r\nو غذا هريسه و پايچه و خايهء مرغ نيمبرشت و حلوا كه از تخم خشخاش و مغزها كنند با مغز تخم خيار و خيار بادرنگ ، سود دارد .\r\nو از جهت فربهى گرده غذاها بايد داد كه ميل به خشكى دارد .\r\nو امّا اندر ضعيفى گرده هرگاه كه بول غسالى بيند ، رگ باسليق بايد زد و از جماع و رياضت و گرمابه بازداشتن و آسايش فرمودن .\r\nو شربت ربّ سيب و آبى و شراب مورد و پست جو و پست گندم و قرص طباشير بايد فرمود .\r\nو غذا عدسى به آب سماق و آب غوره ، و پيه آكند و فسرد از گوشت گوساله و درّاج ، مصوص هم به آب سماق\r\n\r\n","description":"","footnote":"","page_name":" 484 ","page_number":492},
  {"content":"\r\n\r\nو آب غوره و مغز تخم كدو و تخم خيار و تخم خشخاش و مغزهاء ديگر .\r\nو لك مغسول كه بتخم باذيان و سماق ، خوش كرده باشند ، سود دارد .\r\nو از اسفيدباها و آب تخمها و داروى مسهل بازدارند .\r\n\r\nصفت ضمادى كه بر پشت نهند\r\nگل سرخ و طباشير و برگ سماق و صندل سفيد و عصارهء لحية التيس و گل ارمنى و گل مختوم از هريكى ده درم ، كعك بغدادى سه درم ، قسط سه درم ، خرنوب و برگ مورد از هريكى دو درم ، پست جو سه درم ، به آب مورد تر و آب سيب ترش بسرشند و بر پشت نهند .\r\nو لحية التيس و خرنوب نبطى و گوز سرو و انارپوست و گل سرخ در آب بپزند و در آن آب مىنشانند .\r\nو آخر شير اشتر دهند با فلونياء پارسى و رومى و اقراص گلنار ، و از چيزهاء طلخ و تيز پرهيز كنند .\r\n\r\nباب سيم از گفتار هفدهم از كتاب معالجات اندر بادها كه در حوالى گرده گردد\r\nهرگاه كه اندر حوالى گرده بادى همىگردد ، اندر كمرگاه دردى باشد و برتر و فروتر مىآيد و گرانى نكند .\r\nعلاج آن ، از غذاها و ميوهاء بادناك پرهيز كنند و داروهاء محلل به كار دارند چون تخم باذيان و تخم سذاب و زيره .\r\nو از بابونه و تخم سذاب و تخم باذيان و آنچه بدين ماند ضمادها سازند و روغن قسط مالند و اگر حقنهء محلل به كار دارند نافع بود و هو اعلم .\r\n\r\nباب چهارم از گفتار هفدهم از كتاب معالجات اندر آماس گرده و علاج آن\r\nآماس گرده يا خون يا حرارت بود يا صفرايى يا بلغمى يا سودايى يا بسبب علاج ناصواب صلب گردد .\r\nو اسباب آماس گرم يا تولد سنگ باشد و حركت آن و جراحت شدن گرده از آن حركت ، يا زخمى و سقطهء و يا چيزى گران بر ميان بسته داشتن همچون هميانى و غير آن يا بازداشتن بول . و سبب آماس ، سوء المزاج سرد باشد و اندر بيشتر وقتها چنان باشد كه مادهء آماس گرم آنچه لطيف باشد تحليل پذيرد و آنچه غليظ باشد بماند و زود صلب گردد .\r\nو هر ماده كه روزى چند اندر گرده بماند سنگ شود و بدين سبب است كه سنگ و ريگ اندر وى زود تولد كند .\r\nو سوء المزاج گرده كه بافراط\r\n\r\n","description":"","footnote":"","page_name":" 485 ","page_number":493},
  {"content":"\r\n\r\nشود ، از نضج بازدارد ، از بهر آنكه نضج باعتدال حرارت بود و چون بافراط شود يا ماده را خشك گرداند يا بفسراند .\r\nعلامات آن ، اما علامت آماس گرم آنست كه اندر بيشتر وقتها تب لازم بود و اندر گرده گرانى و تمدّد باشد .\r\nو اگر آماس اندر گوشت گرده باشد ، درد آراميده‌تر بود و اگر اندر غشا باشد خاصه نزديك معاليق او ، درد عظيم باشد ، پشت راست نتواند كرد و نتواند سرفيد .\r\nو باشد كه باختلاط عقل ادا كند بسبب مشاركت غشا با دماغ و درد به چشم فروآيد .\r\nو بول نخست سپيد باشد پس زرد و نارى شود ، اگر مدّتى سپيد بماند ، علامت آن باشد كه آماس صلب شود يا دبيله گردد و ريم كند .\r\nدر جمله بول سپيد و غليظ اندرين علت بدست و رسوب نيكو ، نشان سلامت است .\r\nو هر گاه كه اندر گرده گرانى بىحد شود و بيمار پندارد كه چيزى گران در گردهء او آويختست ، علامت آن باشد كه دبيله گشت . و هرگاه كه سرما بلرزاند علامت سر كردن آماس باشد .\r\nو اگر آماس اندر يك گرده بود هرگاه كه بيمار بر پهلوى ديگر خسبد آماس او پخته گردد و رنج باشد .\r\nو اگر درد آن تا نزديك جگر برآيد ، آماس اندر گردهء راست بود ، از بهر آنكه گردهء راست بر بالاء گرده چپ است .\r\nو اگر درد بسوى مثانه فرودهد ، آماس اندر گردهء چپ باشد .\r\nو اگر آماس صفرايى بود ، تب گرم ، و تشنگى و سوزش غالب‌تر بود و بول اندك اندك آيد و زودازود و بسوزاند .\r\nو اندر آماس خونى اين علامتها آهسته‌تر باشد .\r\nو اگر آماس سر كند و بمثانه اندر گشايد و ريم هموار و سپيد باشد و گنده نباشد ، اميد سلامت باشد .\r\nو اگر خون و ريم آميخته باشد بدتر باشد .\r\nو اگر ريم بجانب روده ميل كند ، بد باشد و اين دو گونه باشد :\r\nيكى آنكه طبيعت همچنانكه مادهء ذات الجنب را باستخوانهاء پهلوها دفع كند و به ظاهر افكند ، اين ماده را همچنان بجانب روده دفع كند .\r\nدوم آنكه ماده از گرده بجگر بازآيد و از جگر بجانب ماساريقا و از ماساريقا بروده بازآيد .\r\nو باشد نيز كه اندر فضاء شكم دفع شود و اين همه بد بود و ببايد شكافت .\r\nو علامت آماس سرد بلغمى گرانى پشت است و تهبّج اندر چشم و روى ، و بول سپيد و غليظ .\r\nو علامت صلب شدن آماس آنست كه گرانى او كمتر از بلغمى بود و بول اندك بود و بسبزى گرايد ، و پشت راست نتواند كرد و سرينها و زانوها لاغر شود .\r\nو باشد كه بسبب آماس و ضعيفى قوتهاء گرده ، آب از خون جدا نشود\r\n\r\n","description":"","footnote":"","page_name":" 486 ","page_number":494},
  {"content":"\r\n\r\nو با خون برگها بگذرد و باستسقا ادا كند .\r\nعلاج آن ، اندر ابتداء علت هيچ داروى مدر نشايد داد تا مادّه را بموضع علّت نيارد و سبب زيادت علّت نگردد ، تا از آب نيز بازدارند تا بحاجت آب تاختن برنبايد خاست و يا بصحبت آب چيزى آنجا نفرستد .\r\nو آنجا كه ضرورت بود آب از سفال نو ، ترابيده دهند و آب سرد نفرمايند تا آماس صلب نكند و از پختن بازندارد .\r\nو داروى مسهل نيز هم نشايد ، بدين سبب كه اخلاط را از بالا فرود آرد .\r\nو تدبير صواب آنست كه قوام مادّه را معتدل گردانند ، پس حقنه كنند ، از بهر آنكه حقنه بموضع علّت رسد و از بالا چيزى فرونيارد .\r\nو حقنه نيز نرم بايد ، و خيارشنبر نافع‌ترين چيزى است اندر علاج گرده ، و ماء الجبن همچنين ، از بهر آنكه ماده را بجانب روده آرد و ثفل و رگها بشويد ، و اسهال هيچ دو بعنف نباشد .\r\nو ضمادها باوّل از بنفشه و آرد باقلى و خطمى و صندل و شياف ماميثا و تراشهء كدو تر و روغن گل و آب عنب الثعلب سازند ، و در ميانه بابونه و حلبه درافزايند و از پس‌تر ، آرد جو بكاهند و به آخر بابونه و خطمى و قيسوم اندر روغن زيتون بپزند و پشم‌پارهء بدان تر مىكنند و بر آن موضع مىنهند ، قانون علاج اينست .\r\nامّا اندر آماس خونى ، نخست باسليق بايد زد ، پس صافن ، و شراب عنّاب بايد داد با سكنگبين آميخته و اگر با كشكاب دهند يا به آب تخمها دهند روا بود .\r\nو مزوّرها از عدس و سماق .\r\nو اندر آماس صفرايى هم نخست باسليق زنند پس بمطبوخ هليله استفراغ كنند ، و اگر صفرا غالب‌تر بود شراب عنّاب و شراب بنفشه و سكنگبين ساده و لعاب سبغول و شكر و آب تخم خرفه مىدهند ، و بمطبوخ هليلهء زرد استفراغ كنند .\r\nو هرگاه كه معلوم گردد كه آماس طريق پختن گرفت ضماد پزاننده برنهند ، و چون معلوم شد كه پخته شد و اندر بول ريم پديد آيد ، بنادق البزور دهند تا مثانه را پاك كند .\r\n\r\nصفت بنادق البزور ،\r\nمغز تخم خربزه ده درم ، مغز تخم خيار پنج درم ، مغز تخم كدو و تخم خرفه و خطمى پاك‌كرده و مغز بادام تلخ و نشاسته و ربّ السّوس و تخم خشخاش و گل ارمنى و تخم كرفس و بزر البنج از هر يكى دو درم ، شربت سه درم با شراب بنفشه و از پس‌تر اندرين نسخه ، بادام تلخ و صمغ بادام و زعفران و مغز دانهء آبى و تخم باديان\r\n\r\n","description":"","footnote":"","page_name":" 487 ","page_number":495},
  {"content":"\r\n\r\nو تخم خبازى و تخم محلب و جلغوزه زيادت كنند و با ميپخته بدهند .\r\nو به آب نخودسياه مثانه را پاك كنند .\r\nو اندر آماس بلغمى ، قى فرمايند و گلنگبين و شراب التين و لعوق خيارشنبر دهند .\r\nصفت آن : بگيرند عسل خيارشنبر سه جزو و شراب التين يك جزو ، هر دو را بياميزند ، شربتى يك كفچه ، طبع را نرم دارد و آماس را بپزاند و خداوند خناق و آماس معده را سود دارد .\r\nو هر روز اندر طبيخ بابونه و اكليل الملك و شيح و شبت و برگ سداب و اطراف كرنب و اطراف چغندر از هر يكى يك درم ، حسك دو مشت ، پرسياوشان و تخم حلبه و تخم كتان و سبوس گندم و خطمى و بنفشه از هر يكى يك مشت انجير سى عدد ، روغن شيرپخت ده درم ، روغن بيدانجير پنج درم ، بورهء نان چهار دانگ ، نمك دو دانگ ، هر روز يك بار اين حقنه به كار دارند .\r\nو اندر آماس صلب سودايى ، نخست بر قانون كلّى بايد رفت ، پس بمطبوخ افتيمون استفراغ كنند يا بماء الجبن و اطريفل بزرگ سود دارد و اين ضماد برمىنهند .\r\nصفت ضمادى نافع بگيرند تراشهء كدو و تراشهء خيار و عصارهء بيد و برگ خبازى همه را آب بكشند و اندر هاون سرب بسايند نيك و روغن برچكانند و باز بسايند و خرقهء بدان تر كنند و بر موضع گرده پوشند .\r\nو غذا سبوساب دهند با انگبين و ماش مقشّر و خبّازى و اسفاناخ در وى كنند .\r\n\r\nباب پنجم از گفتار هفدهم از كتاب معالجات اندر جرب و بثرهء گرده و جمله آلتهاء بول\r\nعلامات آن ، اگر جرب و بثره اندر گرده باشد ، درد و سوزش اندر گرده يابند و باشد كه تب آرد و از تشنگى خالى نباشد .\r\nو اگر اندر مجارى بول و قضيب باشد ، سوزش وقت گذشتن آب بود .\r\nو علامتهاء جرب تنها خارش بود بىسوزش .\r\nو اگر اندر مثانه بود ، خارش اندر بيغولهاء ران و بن قضيب و اندر مثانه لازم بود .\r\nعلاج آن ، علاج اين بفصد و حجامت كمرگاه و بحقنه بايد كرد و داروى مسهل بايد داد و حقنهء نرم بايد كرد و هر سه روزى قى بايد فرمود و از پس قى جز گلاب گرم نخورد .\r\nو غذا اسفيدباء چرب و نرم ، و چون روزگار دراز شود ، سماق و غوره و نيشو و مانند آن ، ليكن ترش نبايد .\r\nو لعاب اسبغول و آب تخمها و شراب\r\n\r\n","description":"","footnote":"","page_name":" 488 ","page_number":496},
  {"content":"\r\n\r\nبنفشه سود دارد .\r\nو اگر گوگرد بسايند و اندر شراب بجوشانند و از آن شراب اندك‌اندك مىخورند ، سود دارد و آب آهنگران سود دارد و الله اعلم .\r\n\r\nباب ششم از گفتار هفدهم از كتاب معالجات اندر بول خون و علاج آن\r\nاسباب بول خون ، بسيارى خون باشد اندر تن يا گشاده شدن رگى ، يا بيشتر چيزى گرم و تيز خوردن چون نبيذ و فرفيون ، يا برداشتن چيزى گران و زخمى آمدن و رگى گسسته شدن ، يا بسيارى جماع ، يا آغشته شدن رگها اندر رطوبتها و گشادن سر رگى از رگها بسبب ترى و آغشتگى ، يا طرقيدن رگى بسبب سوء المزاج سرد و خشك ، و صعبى كزاز .\r\nعلامات بول خون ، اگر سبب بسيارى خون باشد ، گاهى با بول آميخته آيد و گاهى خون صرف آيد و بسيار آيد .\r\nو اگر سبب ، طعام و داروى تيز بود يا زخمى و آسيبى بود يا بسيارى جماع بود ، اسباب آن گواهى دهد و خون گرم و سوزان آيد .\r\nو اگر سبب ، رطوبت باشد علامتهاء آن ظاهر باشد و اندك‌تر آيد .\r\nو اگر سبب ، كزاز و بادها بود ، سبب ، علامت آن بود .\r\nو آنچه از گرده آيد بسيارتر از آن آيد كه از مثانه ، از بهر آنكه اندر گرده رگها بسيارترست و از منش گشتن خالى نباشد .\r\nو گاه باشد كه علقه بسدّه بسته بيرون آيد .\r\nو آنچه از قرحه آيد اگر از گرده آيد با ريم آميخته باشد ، و علامتهاء قرحه اندر باب جدايگانه ياد كرده آيد .\r\nعلاج آن ، اگر مانعى نباشد از هر دو دست رگ باسليق بگشايند و باندازهء قوّت ، خون بيرون كنند .\r\nو شراب عنّاب و شراب خشخاش دهند و در اوّل هيچ شراب قابض ندهند ، از بهر آنكه خون بسته شود و علقه گردد و رنج آن بزرگ باشد ، و سپستر اقراص كهربا و اقراص شبّ و شراب مورد مىدهند و اندر آبهاء قابض مىنشانند و ضمادهاء قابض برمىنهند .\r\n\r\nصفت آبهاء قابض\r\nبرگ مورد و مازو و گلنار و گوز سرو و انارپوست و گل سرخ اندر آب بپزند .\r\nو بگيرند عدس مقشّر و آبى كوهى و سيب كوهى و حبّ الآس و خشخاش و اقاقيا و سماق و عصارهء برگ مورد تر ، بسرشند و برنهند .\r\nو اگر سبب زخمى بود ، گل ارمنى و صبر و مرّ و حضض و اقاقيا به سركه و گلاب ، تر كنند و بسرشند\r\n\r\n","description":"","footnote":"","page_name":" 489 ","page_number":497},
  {"content":"\r\n\r\nو برمىنهند و قى فرمايند .\r\nو اگر سبب ، غلبهء ترى بود قى فرمايند و اندر آب قابض نشانند و ضماد قابض برنهند . و اگر سبب ، داروى تيز بود ، در حال قى كنند و شير تازه مىخورند .\r\nو اگر سبب ، سوء المزاج سرد و خشك باشد حقنها كه از سر بره و كبوتربچه و دنبه سازند ، سود دارد .\r\nو اندر طعامها پيه مرغ و پيه بط و نان پيه آكند و با مغزها دهند و پياز بريان آزموده است .\r\n\r\nباب هفتم از گفتار هفدهم از كتاب معالجات اندر بسته شدن خون اندر گرده و مجرى بول\r\nعلامات آن ، هر گاه كه بيك‌بار بازايستد و بول بدشوارى بيرون آيد و اندر مجارى تمدّد و گرانى تولّد كند ، نشان بسته شدن خون اندر گرده و مجرى بول باشد .\r\nعلاج آن ، يك مثقال مرّ اندر يك وقيه آب كرفس يا اندر سكنگبين ساده يا بزورى بدهند .\r\nو يك مثقال قردمانا هم به آب كرفس ، گر با آب گرم بدهند و دو درم اظفار الطيب اندر آب گرم و دو درم حبّ البلسان هم اندر آب گرم و يك درم پنير مايهء خرگوش تا يك مثقال اندر نخوداب و يك مثقال غاريقون هم اندر نخوداب و يك مثقال زراوند طويل هم اندر آب گرم يا اندر سكنگبين خون بسته را بگشايد و سكنگبين پيوسته مجرى را پاك كند ، و اللّه اعلم .\r\n\r\nباب هشتم از گفتار هفدهم از كتاب معالجات اندر قرحهء گرده و همهء آلتهاء بول\r\nاسباب قرحه ، يا سببى از اسباب تفرق الاتصال باشد يا آماسى پخته شود و ريم كند يا رگى بطرقد و بسبب علاج ناصواب ، ريش گردد .\r\nو علامت قرحه گرده ، درد اندر كمرگاه باشد و از منش گشتن و عسر البول خالى نباشد .\r\nو اگر اندر مجريها بود ، درد اندر ناف و تهىگاه بود و بيغولهء ران .\r\nو هنگام بيرون آمدن آب ، درد صعبتر شود ، و اطراف اندر بيشتر وقتها سرد باشد .\r\nو اگر اندر مثانه بود ، درد اندر زهار و بن قضيب و بيغولهء ران ، و بول هيچ بىخون نباشد .\r\nعلاج آن ، اگر قرحه اندر گرده بود ، رگ باسليق بايد زد از آن دست كه نشان درد اندر آن جانب بود ، و علاج رويانيدن جراحت بايد كرد .\r\nاگر مزاج گرم باشد قرحه را با آب تخمها و جلّاب پاك بايد كرد .\r\nو اگر احتمال كند ، مغز تخمها با مغز تخم معصفر\r\n\r\n","description":"","footnote":"","page_name":" 490 ","page_number":498},
  {"content":"\r\n\r\nبكوبند و با ميپخته بسرشند و مغز جلغوزه با اندكى تخم كرفس اندر ماء العسل بسرشند ، گرده و مثانه را پاك كند .\r\nو شير خر با آب تخمها و شكر ، سخت نافعست .\r\nو اگر قرحه پاك‌ناشده ، ريم بازايستد اندر آبزن مىبايد نشست و اندر آن آب حسك و پرسياوشان و سبوس و برنجاسف و اندكى سرگين كبوتر پختن .\r\nو اگر خون و ريم با درد صعب آيد ، اندر شربتها قدرى بزر البنج و قشور اللّفاح و بيخ آن و افيون و پوست خشخاش به قدر حاجت مىبايد فزود و شياف ابيض اندر احليل بايد چكانيد .\r\n\r\nصفت داروى پاك‌كننده\r\nصمغ آلو و صمغ عربى و كثيرا و نشاسته و تخم خرفه و طباشير و گل مختوم و تخم خيار و خيار بادرنگ راستار است ، همه به آب لسان الحمل قرص كنند ، شربتى سه درم با ميپخته ، گر با شراب شيرين .\r\n\r\nصفت دارويى كه ريم پاك كند\r\nبگيرند فطراساليون و تخم كرفس و انيسون و فو و مو و راسن خشك و مغز تخم خربزه و خيار و خيار بادرنگ همه راستار است ، شربت يك درم با ماء العسل .\r\n\r\nصفت داروى كه درد بنشاند\r\nبگيرند بزر البنج دانگى ، افيون نيم دانگ ، مغز تخم خيار دو درم ، تخم كوك يك درم ، تخم خرفه يك درم ، اين جمله يك شربت باشد در حال درد بنشاند .\r\nشراب بنفشه و شراب خشخاش و شير خر درد بنشاند .\r\nو اقراص كاكنج درد بنشاند و قرحه را پاك كند .\r\nصفت داروى ديگر بگيرند تخم خيار ده درم ، گل ارمنى و صمغ عربى و كندر و دم الاخوين از هريكى دو درم و نيم ، تخم خشخاش سپيد و مغز بادام شيرين و رب سوس و نشاسته و كثيرا و تخم كرفس از هريكى دو درم ، افيون يك درم ، كاكنج خشك شش درم ، شربتى سه درم با شراب بنفشه .\r\nو ببايد دانست كه منفعت شير اندرين علّت ، بزرگست امّا در اول علّت ، شير خر دهند چهار وقيه و در ميانه علت شير بز و به آخر علّت ، شير گاو با عسل يا با شكر يا با يكى از شيرينيهاء موافق تا گوشت و قوت و ترى بتن بازآيد .\r\n\r\nباب نهم از گفتار هفدهم از كتاب معالجات اندر آماس مثانه و علاج آن\r\n\r\n","description":"","footnote":"","page_name":" 491 ","page_number":499},
  {"content":"\r\n\r\nاسباب آماس مثانه همچون اسباب آماس گرده است .\r\nعلامات آن ، علامت آماس مثانه ، تبى باشد سوزان همچون تب سرسام با تشنگى و هذيان و سياهى زبان و سرد شدن اطراف .\r\nو اگر آماس بزرگ بود بول و براز بازگيرد و اگر بزرگ نباشد بول قطره‌قطره آيد و بدشوارى آيد و بر پهلو خفته هيچ نيايد تا راست نشسته نباشد .\r\nو خامى بول سخت بد باشد خاصّه اگر دبيله شود و اگر اندر يك هفته علامت پختگى پديد نيايد ، اندر هفتهء هلاك شود .\r\nعلاج آن ، اندر علاج نخست رگ باسليق بايد زد و چون از ابتدا اندر گذرد ، مابض بايد زد . و اگر آماس صفرايى بود ، روز نخست ضماد رادع برنهند ، روز دوم بضماد نرم‌كننده بازگردند تا صلب نشود .\r\nو اگر الم صعب نباشد ، نخست ضماد نرم‌كننده نهند و تكميد مىكنند به آب گرم و روغن بنفش گرم ، و شربت آب عنب الثعلب با اندكى خيارشنبر .\r\nو طبع را بحقنهء نرم فرودارند و شير زنان و لعاب اسبغول با حليل اندر مىچكانند .\r\nو خيارشنبر با شير زنان حقنه كردن سود دارد ، و اندر چكانيدن نيز سود دارد .\r\n\r\nصفت ضمادى نرم‌كننده\r\nمغز نان سپيد و كنجد پوست‌كنده و كوفته بشير و روغن بنفش و روغن بابونه بهم بسرشند و ضماد كنند .\r\nو اندر آبزن ، حلبه و بابونه و تخم كتان و ادخر مىپزند .\r\nو اگر شلغم و حسك و برگ كرنب اندر آب بپزند ، درد بنشاند و آماس را تحليل كند .\r\nو ضمادى محلّل كه اندر آماس گرده ياد كرده آمدست ، سود دارد .\r\nو اگر اندر اول درد آماس بىقرار بود ، بگيرند افيون و زعفران دانگى هر دو را بروغن بنفش حل كنند و طلا كنند و الله اعلم و احكم .\r\n\r\nباب دهم از گفتار هفدهم از كتاب معالجات اندر آماس سرد اندر مثانه و اندر عسر البول\r\nعلامات آن ، بول و براز دشوار آيد و گرانى اندر مثانه باشد و ساقها ضعيف و خدر گردد .\r\nعلاج آن ، علاج اين همچون علاج آماس صلبست كه در گرده باشد و آنچه علاج مثانه است ، خاصّه آنست كه داروها و روغنها محلّل با حليل درمىچكانند . و الله اعلم .\r\n\r\n","description":"","footnote":"","page_name":" 492 ","page_number":500},
  {"content":"\r\n\r\n\r\nباب يازدهم از گفتار هفدهم از كتاب معالجات اندر قرحهء مثانه\r\nاسباب قروح مثانه ، اسباب قروح گرده است بعينها .\r\nو هر گاه كه مثانه سوراخ شود اندر بيشتر حالها هلاك شود ، مگر كه جراحت بر موضع گوشت افتد و باز برويد .\r\nعلاج آن ، ترتيب علاج اين ، هم بر آن جمله بايد كرد كه اندر علاج قرحهء گرده آمدست . و شير اندر همه بيماريهاء آلات بول نافعست خاصه شير اسب .\r\nاوّل مثانه را از ريم پاك كند بماء العسل كه داروهاء ادراركننده در وى پخته باشند ، هم بزرّاقه اندر مجرى بول چكانند و هم شربت مىدهند .\r\nو خاكستر درخت بلوط و خاكستر شيح اندر آب كنند و يك شبانروز بگذارند تا صافى شود ، آن آب پاك‌كننده‌تر باشد بزرّاقه اندر چكانند .\r\nو شربتها چون سبغول باشد بروغن گل و شير خر و شير بز . و علف اين جانوران چيزهاى قابض باشد چون ارزن و گشنيز خشك و بلوط و برگ گل و برگ سيب و آبى و انبرود .\r\nو اقراص خشخاش و اقراص كاكنج نافع بود ، گاه بشير اشتر دهند و گاه به شراب بنفشه و گاه با شراب مورد و گاه با آب سرد و گاه با ربّ غوره .\r\nو انزروت مدبّر و نشاسته و اسفيداج و كندر بياميزند و بشير حل كنند نافع بود . و الله اعلم بالصواب .\r\n\r\nباب دوازدهم از گفتار هفدهم از كتاب معالجات اندر استرخاء مثانه\r\nاسباب استرخاء مثانه و استرخاء ديگر اندامها يكى است .\r\nعلاج آن ، آنچه سبب آن زخمى و آسيبى بود علاج آن عسر است ، جز آنكه داروهاء گرم برنهند و ببندند ، علاجى نبود .\r\nو آنچه سبب آن مزاج فالجى بود ، علاج آن قى است و علاج فالج .\r\nروغن سذاب و روغن قسط و روغن حبّ الغار با حلتيت و جندبيذستر و بيرزد و جاوشير ماليدن و اندر چكانيدن سود دارد و سلس البول بازدارد .\r\nو در آب گوگرد و آب دريا نشستن سود دارد .\r\nو ترياق مثروديطوس و سجزينا و امروسيا در همه انواع موافق بود .\r\nو تخم سذاب‌تر و شكوفهء او در آب سذاب پخته و پالوده خوردن و بمجرى قضيب اندر چكانيدن و حمول كردن ، و مومياء اندر روغن\r\n\r\n","description":"","footnote":"","page_name":" 493 ","page_number":501},
  {"content":"\r\n\r\nزيبق گداخته بمجرى قضيب چكانيدن و حمول كردن و سعد و كندر راستار است سفوف كردن ، و يك مثقال قاقله سفوف كردن ، سود دارد .\r\nو اگر عسر البول تولد كند ، پوست خربزهء خشك‌كرده يك مشت با شكر سفوف كنند در آبزن نشسته و خايه خرگوش خشك‌كرده و كوفته با شراب ريحانى و حنجرهء خروس سوزانيده و سوده به آب نيم‌گرم ، ناشتا خوردن نافع بود ، و الله اعلم و احكم .\r\n\r\nباب سيزدهم از گفتار هفدهم از كتاب معالجات اندر تقطير البول و چكيدن آن\r\nاسباب اين علت ، بيماريهاى آلت بول باشد و علامتهاء همه بيماريها معلومست .\r\nو علاج آن ، اگر سوء المزاج باشد ، علامات و علاج هريك ياد كرده آمدست .\r\nو اگر مادّهء غليظ باشد ، ماء الاصول و روغن بيدانجير بايد داد و ضمادهاى محلّل برنهادن و روغنهاء محلّل اندر چكانيدن .\r\nو اندر ماء الاصول ، وج و نانخواه و فوّه مىبايد پخت و با سجزينا مىبايد داد .\r\nو اگر سبب ، گرد آمدن ريم باشد نخست قى فرمايند پس حقنهء نرم سازند از تخم خطمى و خبازى و تخم كتان و كشك جو و خيارچنبر و سبوس گندم و سپس‌تر اندرين حقنه بوره و فانيد ، زيادت كنند .\r\nو ضماد از كرنب و اطراف چگندر و حلبه و اكليل ملك و بابونه و پياز پخته و آرد باقلى و آرد نخود و روغن زيت و اندكى سرگين كبوتر سازند ، پس داروهاء پاك‌كننده دهند و بنادق البزور .\r\nو اگر از عضوى ديگر بمثانه آيد ، داروها كه سنگ و ريگ مثانه را پاك كند ، سود دارد .\r\nو سرطان نهرى بريان‌كرده مقدار دو درم سود دارد خاصّه كودكان را .\r\nو اگر سبب ، آماس باشد يا قرحه و قاثاطير به كار نتوان داشت ، تدبير جز آن نباشد كه مثانه بشكافند چندانكه آب بيرون آيد ، بدان موضع سنگ بيرون كنند و خطر اندرين بيش از آن نيست كه جراحت بسته نشود و اين اوليتر كه بيمار را بمرگ سپارند .\r\nو اگر سبب ، رطوبت لزج باشد ، دو دانگ حلتيت اندر شير خر بدهند و روغن كژدم مالند و آب ترب با روغن بادام دادن سود دارد خاصّه اندر آب نشسته .\r\nو اگر سبب ، بازداشتن بول باشد ، قاثاطير به كار بايد داشت و اندر آب گوگرد مىنشاندن و روغن شبت مىماليدن و ضمادهاء\r\n\r\n","description":"","footnote":"","page_name":" 494 ","page_number":502},
  {"content":"\r\n\r\nنرم‌كننده برنهادن .\r\nو اگر سبب ، سوء المزاج سرد و باطل شدن حسّ باشد ، نخست قى كنند پس ترياق و مثروديطوس و سجزينا و ماء الاصول و روغن فرفيون مىماليدن .\r\nو اگر سبب ، سوء المزاج گرم باشد چنان كه اندر تبهاء محرقه افتد ، بطبيخ بابونه و بنفشه و خطمى تكميد كردن و روغن بنفش با روغن شبت آميخته ماليدن و روغن حسك و طبيخ خطمى و حسك ، سود دارد .\r\nو اگر سبب ، زخمى يا آسيبى بود و مهرهء كمرگاه از جاى خويش بيرون آيد يا آفتى بنخاع رسد خلاص از وى كمتر بود ، خاصّه اگر حسّ رانها و حسّ مثانه باطل شده باشد ، بعلاج آن مشغول نشايد بود ، مگر كه نخست اوليا را خبر دهد كه بيمارى پرخطرست ؛ و نخست رگ باسليق زنند ، و ترياق با مثروديطوس دهند و قاثاطير به كار مىدارند ، و طبيخ بابونه و بنفشه و اكليل ملك و پوذنهء جويبارى و قيسوم و سبوس بر زهار مىچكانند .\r\nابو الحسن الترنجى رحمه اللّه گويد ، يكى را اين علت افتاد ، طبيب شاهنشاه او را آب تخم باذيان داد ، همان روز هلاك شد ، و ديگرى را بيفتاد همان علاج خواست كرد او را گفتم اگر خواهى كه هم امروز هلاك شود آب تخم باذيان ده ، و اگر بول بقاثاطير بيرون گيرى و براز بحقنه و شياف بيرون آرى ، چهل روز زنده بماند ، چنان كرد ، همچنان بود .\r\nو ديگرى را افتاد و بعلاج خلاص يافت ، ليكن پاى او سست بماند و سلس البول با او بماند و با آن فرمان يافت .\r\nو اگر سبب ، استرخاء مثانه بود بر آن شكل كه آب‌تازانند ببايد نشاند و دست بر زهار ماليدن .\r\nو آن را كه آب بيرون نيايد ، قاثاطير به كار بايد داشت .\r\nو ترياق و مثروديطوس دادن و بجاى آب ماء العسل دادن و اندر ماء العسل ، سعد و سليخه و سنبل و قرنفل و بسباسه مىبايد پخت ، چنان كه رسمست و بطبيخ اين داروها تكميد كردن .\r\nو علاجهاى ديگر چون زعفران با حليل اندر نهادن و شپش كه اندر جامهء مردم باشد اندر احليل نهادن و نمك آب طلخ اندر چكانيدن و مثانهء گوسفند گشن سوخته و سوده و با شراب شيرين دادن ، و دو درم سرطان نهرى بريان‌كرده با انگبين ، گر با شكر دادن ، و جندبيذستر و مشك سوده با روغن سذاب اندر چكانيدن . و زهرهء همه جانوران اندر چكانيدن سود دارد .\r\n\r\nباب چهاردهم از گفتار هفدهم از كتاب معالجات اندر حرقة البول و سوزانيدن آن\r\n\r\n","description":"","footnote":"","page_name":" 495 ","page_number":503},
  {"content":"\r\n\r\nاسباب سوزانيدن بول ، جرب و بثرهء مثانه است يا برهنه شدن مثانه و مجارى از رطوبت مخاطى بسبب بسيارى جماع و خوردن چيزهاء تيز يا سوء المزاج گرم .\r\nعلامات آن ، اگر سبب ، سوء المزاج گرم باشد ، بول زرد باشد يا سرخ و تشنگى غالب .\r\nو علامت برهنه شدن مثانه آنست كه بسيارى جماع از پيش رفته باشد ، و غذاهاء تيز اتفاق افتاده .\r\nو علامت جرب ياد كرده آمده است .\r\nعلاج آن ، اگر با بول مادّهء تيز مىآيد ، نخست قى بايد كرد پس باسليق گشادن و اگر مانعى نباشد بر پهنه حجامت كردن .\r\nو هر بامداد بنادق البزور با شراب بنفشه دادن ، گر با كشكاب و روغن بادام ، و شبانگاه اسبغول و شكر دادن با روغن گل و شراب كاكنج نافعست .\r\nو غذا اسفاناخ و پايچه و گوداب و نان بپيه مرغ فربه .\r\nو شياف ابيض اندر چكانيدن و الله اعلم .\r\n\r\nباب پانزدهم از گفتار هفدهم از كتاب معالجات اندر ذيابيطس و ادرار بول و اندر بستر مىزيدن\r\nاسباب ادرار بول چهار نوع است : يكى ضعيفى گرده از نگاه داشتن آب كه از جگر به دو آيد .\r\nدوم ، فراخى مجريها و رگها و دهنهاء آن .\r\nسيم ، سوء المزاج سرد بر همه تن يا بر جگر .\r\nچهارم ، حرارت بافراط كه بر جگر مستولى شود و گرده بدان سبب ترى از جگر مىستاند فزون از آنكه بتواند پزانيدن تا ناپزانيده از وى مندفع مىشود و جگر از ماساريقا مىكشد و ماساريقا از معده مىكشد و معده آب مىخواهد ، و بدان سبب تشنگى غالب مىشود .\r\nو آن كشيدن آب را كه اندامها از يكديگر مىكشد بلغت يونان ذيابيطس خوانند يعنى دولاب و ازين علت كاهش و گدازش تولد كند .\r\nعلاج آن ، امّا خداوند ذيابيطس را نخست اگر مانع نباشد رگ باسليق بايد زد .\r\nو كشكاب غليظ سرد كرده و روغن گل برچكانيده و اسبغول و شكر اندر آب خيارشنبر و آب تخم خرفه با آب انار ترش و آب كدو بريان‌كرده و حمّاض ترنج و دوغ گاو ترش دادن ، و در آب سرد نشاندن چنان كه سرما اثر كند و تشنگى بنشاند .\r\nو بسيار خوردن آب سرد با قى كردن ، سخت سود دارد و گرده را باعتدال بازآرد .\r\nو بهواء سرد انتقال كردن و بنفشه و نيلوفر و كافور بوئيدن ، سود دارد .\r\nو عرق آوردن ، اگر مانعى نباشد اصلى بزرگست و علاجى نافع .\r\nو فقاع از آب دوغ ترش\r\n\r\n","description":"","footnote":"","page_name":" 496 ","page_number":504},
  {"content":"\r\n\r\nو آرد جو ساختن و سماق و ترف اندر دهان داشتن ، تشنگى كمتر آرد .\r\nو قرص طباشير و قرص كافور دادن ، سود دارد . و اقاقيا در آب حل كنند و آن آب را سرد كنند و خرقه بدان آب تر كنند و بر گرده مىپوشند ، و هرگاه كه گرم گردد بدل مىكنند و مانند آن ضمادهاء سرد برمىنهند .\r\nو امّا اگر سبب ، سوء المزاج سرد بود ، اگر مادهء باشد ، قى بايد فرمود و ماسك البول دادن .\r\nو شراب انجير با گوز بريان‌كرده به كار داشتن و اندر آب گوگرد نشستن ، و فلافلى و معجونهاء باه سود دارد ، و سعد و كندر راستار است كوفته و بيخته با ميويز بكوبند و بسرشند و اين آزموده است .\r\n\r\nصفت ماسك البول\r\nبلوط و تخم محلب و سعد و مرّ و خولنجان و قرفه و وج و راسن راستار است شربت سه درم‌سنگ .\r\nصفت داروى ديگر اطراف مورد و شبّ يمانى و كندر و بلوط ، راستار است اندر شراب شيرين بپزند و بپالايند ، هر بامداد يك وقيه با يك درم روغن مورد بدهند .\r\nو گوشت روباه بريان‌كرده اندرين علت سود دارد ، و درد پشت و زانو و تاريكى چشم را سود دارد بخاصيت .\r\nو كسى را كه اندر بستر مىزد ، علاج استرخاء مثانه و علاج سلس البول سود دارد ، و معتمدى بتجربت يك ستير تخم شاهسفرم كوفته با يك مازو سبز آزمودست و نافع بودست .\r\n\r\nباب شانزدهم از گفتار هفدهم از كتاب معالجات اندر سنگ و ريگ كه اندر گرده و مثانه تولّد كند\r\nاين علّت بيشتر كودكان را افتد در طفلى تا هنگام بالغ شدن ، و مردم فربه را نيز افتد ، و مردم لاغر را كمتر افتد ، و كودكان را بيشتر افتد اندر مثانه ، و بزرگان را اندر گرده افتد ، و مردم فربه را نيز اندر گرده افتد و لاغر را اندر مثانه ، از بهر آنكه رگها و منفذها گشاده‌تر باشد ، ماده غليظ بيشتر بمثانه فرود آيد و سرپوشيدگان را نيز افتد بنادر .\r\nو سبب تولد سنگ در جمله رطوبتهاء لزج است كه از طعامهاء غليظ تولّد كند .\r\nعلامات آن ، هرگاه كه بول غليظ ، رقيق و صافى شود ، و بول سياه كه بىدرد و بيمارى آيد ، نشان تولّد سنگ است خاصه اندر عمر پيرى .\r\nو گرانى و درد اندر گرده و بيغولهء ران و بن قضيب و خليدن ، نشان سنگ و ريگ باشد اندر گرده و مجرى بول و اندر مثانه .\r\nو خداوند سنگ و ريگ مثانه پيوسته دست بقضيب خويش مىبرد و ريگ گرده زرد بود\r\n\r\n","description":"","footnote":"","page_name":" 497 ","page_number":505},
  {"content":"\r\n\r\nيا سرخ ، و ريگ مثانه خاكسترگون بود يا سپيد .\r\nو هر گاه كه درد اندر گرده و بيغولهء ران بود ، پس ساكن شود ، علامت آن بود كه سنگ بمثانه فرود آمد . و سنگ مثانه درد نكند مگر آن‌وقت كه اندر دهنهء مثانه افتد و بول بازدارد از بهر آنكه جاى او فراخ بود .\r\nعلاج آن ، نخست اسباب تولّد باز بايد داشت و مادّه آن پاك كردن ، پس علاج كردن .\r\nو قى كردن بهترين علاجى است ، مادّه را مستاصل كند و از راه گرده و مثانه بازگرداند .\r\nو گاه گاه اندر طعام آب سرد خوردن ، و گاه‌گاه ناشتا نيز خوردن و بر بستر كتان خفتن ، حرارت گرده را معتدل كند و سنگ و ريگ تولّد نيفتد .\r\nو گاه گاه مسهل معتمد خوردن و طبع نرم داشتن ماده را بطريق روده بازگرداند .\r\n\r\nصفة دارويى كه خداوند سوء المزاج گرم را سود دارد\r\nمغز خيار و خياربادرنگ و خربزه و مغز تخم كدو از هريكى يك جزو ، تخم باذيان نيم جزو ، شربتى سه درم با سكنگبين سرد كرده و اگر نيم جزو گوهر آبگينهء سوخته و سوده با آن داروها بياميزند روا باشد .\r\nو طبع را باقراص بنفشه و خيارشنبر و تربد و آب باذيان نرم كنند و اندر آبزن مىنشانند و حسك و بابونه و اكليل ملك و كرنب و شبت و برگ خطمى و پرسياوشان و كرفس و مرزنگوش اندرين آب مىپزند ، و چون از آبزن بيرون آيد تخمها با نيم مثقال حجر اليهود بدهند .\r\nبرگ خبازى دشتى بپزند و با انگبين و روغن گل بياميزند و مقدارى بسيار بدهند ، سنگ را بلغزاند و بيرون آرد .\r\nو اگر مزاج سخت گرم نباشد ، تخم خربزه و زيره و نانخواه و سعد و تخم كرفس و تخم ترب و بادام طلخ بكوبند متساوى ، و يك مثقال با طبيخ پرسياوشان بدهند .\r\n\r\nصفة داروى كه سنگ را بريزاند\r\nخاكستر كرنب نبطى و خاكستر پوست خايهء مرغ كه بچه از وى برآيد و حجر اليهود متساوى ، شربتى يك ملعقه به آب حسك ، گر با شراب كهن .\r\nصفت داروى ديگر ، حبّ البلسان و حبّ القلت و سنگ اسفنج و مغز تخم خربزه متساوى ، شربتى يك ملعقه با شراب ممزوج .\r\nو آب ترب هر بامداد يك وقيه بخورند همه سنگها را بريزاند و پاك كند .\r\nو روغن عقرب ماليدن و كژدم سوخته هر بامداد دو قيراط با خنديقون\r\n\r\n","description":"","footnote":"","page_name":" 498 ","page_number":506},
  {"content":"\r\n\r\nدادن مثانه را پاك كند ، و معجون عقرب سخت نافعست .\r\nو اندر طبيخ كرنب نشستن و يك وقيه تخم خربزهء كوفته با شكر خوردن ، آزمودست ، مثانه را پاك كند . و الله اعلم .\r\n\r\nگفتار هجدهم از كتاب سيم اندر معالجات از كتاب الاغراض الطبية اندر بيماريهاء كه تعلق بمردان دارد از قضيب و خايه و علاج آن و اين گفتار هشت بابست\r\n\r\nباب اوّل از گفتار هجدهم از كتاب معالجات اندر آماس قضيب و خايه و علاج آن\r\nسبب آماس گرم اندر قضيب و خايه ، ماده خونى است و صفرا ، يا حركت بشهوت مباشرت باشد و نارفتن آن كار بسببى از اسباب و بازماندن منى اندر اوعيه .\r\nامّا آنچه اندر قضيب و خايه افتد بيشترى از بازماندن منى باشد اندر اوعيه .\r\nعلامتها ، امّا علامتهاى خونى و صفرايى معلومست و علامت بازماندن منى اندر اوعيه نارفتن آن كار باشد .\r\nعلاج آن ، امّا اگر سبب ، حركت منى باشد و نارفتن آن كار ، زود آن كار ببايد راند تا اوعيه فارغ شود و درد زايل گردد .\r\nو اگر آماس قوىتر شود يا اگر سبب ، ماده خونى و صفرائى بود ، نخست رگ صافن زنند يا بر ساق حجامت كنند يا بر روى ران ، و قى كردن ماده آماس را از آن جانب بازگرداند .\r\nو طبع نرم داشتن بشيافها مادّه را بجانب مقعده بازآرد و باقى علاج بضماد و طلى بايد كرد ، اوّل رادع و آخر محلّل و اندر ميانه مركّب از هر دو .\r\n\r\nصفت طلاء رادع\r\nعصارهء گشنيز تر و آرد جو و آرد باقلى و اندكى زعفران بروغن گل بسرشند و برنهند .\r\nو اوليتر آن باشد كه خرقهء بعصارهء گشنيز و عنب الثعلب و عصارهء نى تر و عصارهء كدو تر كنند و برپوشند .\r\n\r\nصفت ضمادى محلّل\r\nبگيرند آرد باقلى و خطمى سپيد و بابونه ، بلعاب تخم كتان بسرشند و برنهند .\r\nو آرد جو با ماء العسل سرشته و برگ كرنب پخته با آرد جو و زردهء خايه مرغ و روغن گل نافع بود . و به آخر ميويز دانه بيرون كرده و زيرهء كرمانى كوفته و بماء العسل مخبّص‌كرده برمىنهند .\r\nو اگر صلب گردد مقل و اشق و پيه بط و پيه گوساله بماء العسل حل كنند و طلى كنند .\r\nو اگر آماس سرد باشد ، نخست اكليل الملك\r\n\r\n","description":"","footnote":"","page_name":" 499 ","page_number":507},
  {"content":"\r\n\r\nو زردهء خايه مرغ و آرد گندم با مىپخته مخبّص كنند .\r\nو آرد باقلى اندر شراب كهن يا در ماء العسل مخبّص كنند .\r\nو آرد حلبه و آرد باقلى از هريكى ده درم ، زيره ، آرد نخود ، گشنيز خشك از هريكى سه درم ، مقل پنج درم ، بماء العسل عصيده كنند و برنهند ، آماس صلب را نرم كند و الله اعلم .\r\n\r\nباب دوم از گفتار هجدهم از كتاب معالجات اندر بزرگ شدن خايه بر سبيل آماس\r\nعلاج اين علّت و علاج آماسيدن پستان نورسيدگان ، يكى است .\r\nآب گشنيز تر اندر هاون سرب سوده ، چندانكه لختى سرب ، سوده شود ، طلى بايد كرد .\r\nو سنگ آسيا و سنگ فسان بر هم فسودن با آب گشنيز تر ، گر با گلاب سود دارد .\r\nو بگيرند طبيخ بزر البنج و طين قيموليا و اسفيداج اندر هاون سرب بسايند و طلى كنند و اللّه اعلم .\r\n\r\nباب سيم از گفتار هجدهم از كتاب معالجات اندر علاج خايه كه بزهار برآيد\r\nسبب اين عارض ، سوء المزاج سرد باشد و علاج آن گرمابه و آبزن و روغنهاء گرم ماليدن و ضمادهاء گرم برنهادن و در آب گوگرد نشستن و الله اعلم .\r\n\r\nباب چهارم از گفتار هجدهم از كتاب معالجات اندر ريشهاء قضيب و خايه\r\nاز بهر آنك اين عضوى است نهانى و از هوا پوشيده و بيشتر وقتها گرم باشد و از عرق تر مىگردد ، بدين سبب زود عفونت پذيرد ، و باشد كه چنان شود كه قضيب و خايه ببايد بريدن تا قرحه بعضوى ديگر نرسد .\r\nو باشد نيز كه پوست خايه بيفتد و خايه برهنه بماند و آن پوست را ، عوضى بروياند و خايه را بپوشد همچنانكه پوست ، و آن عوض سخت‌تر از پوست باشد .\r\nعلاج آن ، امّا ريش خايه را هيچ به از صبر نيست و مرداسنگ و توتيا مغسول به شراب ، سخت نيكست .\r\nصفت داروى مركب ، توتيا ، صبر ، انزروت ، سادنج ، گلنار ، اقاقيا ، كندر ، پوست درخت بده سوخته و شبّ يمانى\r\n\r\n","description":"","footnote":"","page_name":" 500 ","page_number":508},
  {"content":"\r\n\r\nو زاج سوخته و مازو و اقماع انار ترش از هريكى يك جزو ، زنگار يك جزو و نيم ، مرهم سازند بروغن گل .\r\n\r\nصفت داروى ديگر كه ريش خوره و بواسير را سود دارد\r\nمس سوخته و كندر و شبّ يمانى از هر يكى چهار درم ، پوستهاء باريك كه اندر ميان انار باشد ، زراوند طويل ، قلقطار از هريكى هشت درم ، همه را بكوبند و به شراب مثلث بسرشند و اقراص كنند ، و بوقت حاجت بسايند و طلا كنند ، و الله اعلم بالصواب .\r\n\r\nباب پنجم از گفتار هجدهم از كتاب معالجات اندر خارش قضيب و خايه\r\nسبب آن ، مادهء تيز باشد كه آنجا فرود آيد و آنچ ترابنده باشد ، بدتر باشد .\r\nعلاج آن ، نخست استفراغ كنند بفصد باسليق و حجامت بر پهنه و روى ران و بمسهل ، پس طلا كنند .\r\nصفت طلاى نافع : اقاقيا و ماميثا از هريكى نيم درم ، نوشادر و صبر از هر يكى دانگى ، زعفران نيم دانگ ، اشنان چند همه ، داروها كوفته و بيخته با روغن زيبق طلا كنند و ديوچه بر روى ران افكنند .\r\n\r\nباب ششم از گفتار هجدهم از كتاب معالجات اندر علة فتق و قيله\r\nاين علتى است معروف اندر حوالى ناف افتد برتر يا فروتر و آن را بتازى فتق مراق البطن گويند . و باشد كه اندر بيغولهء ناف افتد و آن را فتق الاربيّه خوانند .\r\nو اگر اين فتق الاربيّه بزرگ افتد و ثرب و امعا بكيسهء خايه فرود آيد آن را قيلة الامعا خوانند .\r\nو گاه باشد كه سبب قيلة الامعا رطوبتى باشد كه منفذى تنگ از غشاء اندرونى كه اندر كيسهء خايه گشادست آغشته شود و باندك قوّتى ، فراخ باز شود و روده بدان منفذ فرود آيد .\r\nو قيله سه نوع است : يكى آنكه روده فرود آيد ، دوّم آنكه باد فرود آيد و آن را قيلة الريح خوانند ، سيم آنكه آب فرود آيد و آن را قيلة الماء گويند .\r\nو فتق الاربيّه و فتق مراق البطن چون به پشت بازخسبد بجاء باز شود ، خاصّه كه طعام گواريده باشد و فتق الاربيّه همچنين .\r\nو قيلة الامعا آنست كه هرگاه كه طعامى بادناك خورند ، قراقر اندر خايه افتد و اگر پياده روند يا قوّتى كنند روده\r\n\r\n","description":"","footnote":"","page_name":" 501 ","page_number":509},
  {"content":"\r\n\r\nبخريطهء خايه فرود آيد ، و هر گاه كه دست برنهند ، بجاى باز شود ، و گاه باشد كه دشوار بجاى باز شود .\r\nو قيلة الما ، سنگى باشد و پوست خايه روشن و چون بجنبانند ، آواز آب دهد .\r\nعلاج آن ، هر گاه كه قيله الامعا دشوار بجاى باز شود ، در آبزن نشانند و روغن شبت و روغن بابونه مىمالند و شبت پخته بر آنجا مىنهند نيم‌گرم و رانها بر هم مىفشارند تا بجاى باز شود و برفادهء ببندند تا فرونيايد .\r\nو از طعام بادناك و از مجامعت و از پياده رفتن و قوّت كردن پرهيز كنند و گوارش زيره و معجون حبّ الغار به كار دارند .\r\nو داروهاء قابض برمىنهند چون اقاقيا و صبر و انارپوست و مازو سبز و سماق و برگ مورد و شبّ يمانى و گلنار و سريش كفشگران و سريشم ماهى و گوز سرو و برگ سرو ، و چيزهاء بادشكن با آن بياميزند ، چون ابهل و زيره و نانخواه و چيزى نرم قوّت‌دهنده نيز بياميزند چون مقل و زفت و راتينج و علك البطم و صمغ عربى .\r\nو امّا از جهت كودكان ، بگيرند معصفر و زعفران از هريكى يك جزو ، نعل موزهء كهن سوخته دو جزو ، بزردهء خايه مرغ بسرشند و بر آن جاى نهند . و خداوند قيلهء ريحى را سجزينا دهند و غاليه بروغن بان حل كرده اندر چكانند و علاج استسقاء ريحى كنند .\r\nو خداوند قيلة الما را از آب خوردن بسيار بازدارند و معجون كندر دهند .\r\nو ضمادهاء استسقاء زقّى به كار دارند . و الله اعلم .\r\n\r\nباب هفتم از گفتار هجدهم از كتاب معالجات اندر ضعيفى قوّت مجامعت و علاج آن\r\nببايد دانست كه مجامعت كارى طبيعى است . همه انواع جانوران را از جهت بقاء نوع ، بدين سبب قضيب را و اوعيهء منى را از اعضاء رئيسه شمارند ، پس اعضاء رئيسه چهار است : دماغ ، و دل ، و جگر ، و قضيب و اوعيه منى .\r\nو چنان كه بقاء نوع بقوّت قضيب در اوعيهء منى است ، بقاى شخص به قوت آن سه عضو ديگرست . و هرگاه كه از آن سه عضو يكى ضعيف شود اندر قوت مجامعت ضعفى پديد آيد .\r\nعلامات آن ، خداوند ضعف دماغ را شهوت جماع نباشد و لذّت آن نيابد .\r\nو اگر سبب ضعف دماغ ، سوء المزاج سرد باشد ، قوّت او اندر زمستان ضعيف‌تر باشد ، و اگر سبب سردى بود ، چيزهاء\r\n\r\n","description":"","footnote":"","page_name":" 502 ","page_number":510},
  {"content":"\r\n\r\nسرد زيان دارد .\r\nو اگر سبب ترى بود ، اندر گرمابه و مستى ضعيف‌تر باشد ، و اگر سبب گرمى بود ، اندر زمستان قوىتر و قادرتر .\r\nو اگر سبب ضعف ، خشكى بود ، جماع زيان دارد و اثر ضعف كه از آن كار تولّد كند قوى باشد و چيزهاء ترىفزاى سود دارد .\r\nو اگر سبب ، ضعيفى دل بود شرم و ترس غالب بود و شهوت نيز تمام نبود و در ميانه كار فروماند .\r\nو اگر سبب ضعف ، ضعيفى جگر بود ، منى اندك بود و آرزوى آن ضعيف ، و علامتهاء ضعف جگر بر آن گواهى دهد .\r\nو اگر با ضعف جگر ، معده و گرده ضعيف باشد ، ضعف قوّت آن كار بغايت بود .\r\nو اگر سبب ضعف ، ضعيفى آلت و اوعيهء منى باشد آن كار با خلل باشد .\r\nامّا اگر سردى غالب باشد ، قضيب و خايه كوچك بود و در كار ضعيف .\r\nو اگر ترى غالب بود ، منى بسيار باشد و حركت ضعيف و قضيب سست .\r\nو اگر گرمى و خشكى غالب بود منى اندك و غليظ و زرد بود و بر زهار موى بسيار بود ، بر جماع حريص باشند و ليكن بسيار نتوانند كرد و بسيار كردن زيان دارد .\r\nو اگر گرمى و ترى غالب بود ، منى بسيار بود و بقوام معتدل و برنگ سپيد و آرزوى جماع معتدل باشد ، و بسيار تواند و مضرّت آن بر وى كمتر پديد آيد .\r\nو اگر سردى و ترى غالب بود منى رقيق باشد و كبود و آرزوى جماع كمتر بود و قضيب سست باشد و بر زهار موى كمتر بود .\r\nو باشد كه سردى و ترى سخت غالب شود ، قضيب لاغر شود و بىنعوظ منى بيرون آيد ، فالج آن عضو باشد و علاج دشوار پذيرد .\r\nو اگر گرمى و ترى باعتدال بود ، خصيتين بزرگ بود و بر قضيب رگهاى بزرگ پيدا بود و بر جماع حريص و قوى بود و زود بالغ شود .\r\nو ببايد دانست كه نعوظ دو گونه است :\r\nيكى از بخارى بود كه باد گردد و عصبها و رگهاء قضيب از آن پر گردد و قضيب سخت شود و تا از جماع خالى نشود قضيب از آن باد خالى نشود .\r\nو ديگر بادى است كه از پس هضم غذا در خواب پديد آيد ، از بهر آنكه غذا در خواب مىگوارد و از وى بخار مىخيزد و باد همىگردد و آن باد بصحبت كيلوس اندر جگر آيد و از جگر بگرده و اوعيهء منى آيد و برگها و عصبهاء قضيب فرود آيد و قضيب را برانگيزاند ، چنان كه كودكان خرد را در خواب قضيب پر شود خاصه در آخر شب ، برين باد اعتماد نباشد ، از بهر آنكه آن باد به حركت بيدارى تحليل پذيرد و اگر به جماع مشغول شوند بحرارت و حركت جماع زود تحليل پذيرد و قضيب اندر ميانه كار سست شود .\r\nعلاج ، آنجا كه سبب ، ضعفى\r\n\r\n","description":"","footnote":"","page_name":" 503 ","page_number":511},
  {"content":"\r\n\r\nدماغ باشد ، نخست دماغ را از فضول پاك بايد كرد بصبر و شحم حنظل و اسطوخودوس و مانند آن ، پس بچيزها كه موافق مزاج باشد ، غرغره فرمودن و عطسه آوردن و دماغ را ببوى آن قوّت دادن .\r\nو آنجا كه سبب ، ضعيفى دل باشد يا ضعيفى جگر و گرده و معده ، نخست بعلاج آن عضو مشغول بايد شد چنان كه اندر جايگاهش ياد كرده آمده است ، پس بعلاج قضيب ، و بغذاها و معجونها و طلاها غذاها كه موافق باشد هر شخصى را بازگشتن .\r\nو اندرين باب اعتماد بر غذا بايد كرد نه بر دارو ، از بهر آنكه قوّت جماع از زيادتى باد و آب بود و غذاهاست كه مادهء آبست و هم فاعل باد ، و داروها اگرچه بعضى آب را زيادت كنند آب از غذا بيشتر آيد كه از دارو ، پس غذا كه هم مادهء آب باشد و هم فاعل باد ، اعتماد بر آن بيشتر باشد كه بر دارو .\r\nديگر آنكه مقدار دارو كمتر باشد و قوّت او قوىتر از قوّت طبيعت ، و طبيعت از چيزى كه مقدار او اندك بود و بقوّت قوىتر از وى بود ، بهرهء آن تمام نتواند يافت و در آن تصرّفى سودمند نتواند كرد و باشد كه بر وى و بال گردد ، بلى اگر مزاج سرد باشد و منى فسرده ، ممكنست كه دارو آن را بجنباند و مزاج را بجنباند يا قوّتى پديد آيد ، جز اندر چنين مزاج ، بر دارو اعتماد كردن خطا باشد .\r\nو غذاهاء كه از بهر چنين كار گزيده‌اند ، غذاهائى است كه در وى سه معنى است :\r\nيكى آنكه غذا بسيار دهد ، ديگر آنكه باد انگيزد ، سوم آنكه ميل بگرمى دارد . اگر اين هر سه معنى در يك چيز يابند بر آن مزيد نباشد ، و اگر نيابند دو يا سه چيز تركيب كنند تا هر سه معنى حاصل شود .\r\nامّا آنچه اندر وى هر سه معنى حاصل است ، نخود و لوبيا و گزر و شلغم است و آنچه بدين ماند .\r\nو آنچه در وى يك معنى يا دو حاصل است ، چون باقلى است و پياز ، امّا باقلى غذا بسيار دهد و در وى رطوبتى فزونى است كه از وى بخار و باد تولّد كند ، لكن در وى حرارتى نيست كه از آن رطوبت بادها برانگيزد ، پس اگر چيزى گرم چون زنجبيل و دارپلپل و ششقاقل با وى تركيب كنند هر سه معنى حاصل آيد .\r\nو پياز گرم تر است و بادانگيز است و ليكن غذا اندك دهد ، اگر او را با گوشت بره يك‌ساله تركيب كنند ، هر سه معنى حاصل آيد .\r\nو زردهء خايهء مرغ و مغز سر بره و مغز سر مرغ و مغز استخوانها و مغز گنجشك ، لختى ميل\r\n\r\n","description":"","footnote":"","page_name":" 504 ","page_number":512},
  {"content":"\r\n\r\nبگرمى دارد و اگر آن را با نعنع يا اندكى زنجبيل و نمك به كار دارند ، هر سه معنى حاصل آيد ، خاصه نعنع كه در وى قوتى است كه آلتهاء تناسل را بر فعل خويش يارى دهد .\r\nو گزر و شلغم و جرجير هر سه به يكديگر نزديك است و در هر سه حرارت معتدل و غذا دادن و رطوبت فزونى است ، لكن جرجير كم‌غذاتر است و حرارت او از حرارت گزر و شلغم بيشترست . و گندنا گرم و تر و غذادهنده است ، اگر با زردهء خايهء مرغ مركب شود غذاء شايسته ؛ و انگور شيرين رسيده بسيار غذا و ترىدهنده و بادانگيز است و قوت او از قوت گزر و شلغم و آنچه ياد كرده آمد بيشتر است .\r\nو هليون و حرشف و گوز و بادام شيرين و پسته و فندق و گوز هندو و حبّ النيل و شير تازه و حلبه و كبوتربچه و بط و خايهء خروس و جگر مرغ و انگبين با روغن و كباب ، و كرنج بشير و انجير و ميويز همه اندرين باب نافع آيد .\r\nو چيزهاء گرم و لطيف‌كننده چون سعتر زيان‌كار است .\r\nو انگژد اگرچه گرمست بادانگيزست ، بدين سبب سودمند است .\r\nو نخود اندرين باب نافع‌تر و قوىتر از همه غذاهاست ، از بهر آنكه معتدل است و غذادهنده و در وى رطوبتى فزونى است كه مادّه باد باشد ، اگر هر بامداد يك مشت نخود خام در آب آغشته بخورند قوتى تمام كند ، و اگر مردم سردمزاج با اندكى زنجبيل خورد ، صواب باشد .\r\nو قليهء نرگسى كنند از گزر و گندنا و باقلى و نخود ، و نمك او با زنجبيل آميخته باشد و زردهء خايهء مرغ برافكنند ، بهترين غذايى است . و ماهى تازه بريان‌كرده گرم با پياز خام سود دارد .\r\nهليون پخته ، پس بروغن گاو بريان‌كرده و زردهء خايهء مرغ برافكنده و اندكى دارچينى غذايى نيكست .\r\nو مغز بادام و فندق و فستق و گوز هندو و تخم خشخاش سپيد و شقاقل و گوزمغز و انجير خشك سپيد ، راستار است بكوبند ، و كعك خشك‌كرده و سوده چند سه وزن همه ، هر بامداد سه وقيه اندر شير تازه بجوشند و بخورند ، فربه كند و قوت جماع زيادت كند .\r\nو كبوتربچه و جوژه مرغ خانگى كه علف ايشان نخود و مغز پنبه‌دانه و لوبيا و باقلى و تخم معصفر باشد ، سود دارد .\r\nو گفته‌اند اگر كسى پيوسته گوشت گنجشك خورد و بجاى آب شير تازه خورد ، پيوسته قضيب او سخت بود .\r\nو بگيرند نخودسياه و در آب جرجير ، تر كنند و در سايه خشك كنند سه بار ، پس بكوبند با همچند وزن آن پانيد و با روغن حبّة الخضرا بسرشند ، بامداد\r\n\r\n","description":"","footnote":"","page_name":" 505 ","page_number":513},
  {"content":"\r\n\r\nچند گوزى بخورند ، و از پس آن سه وقيه نبيذ بخورند و حسك خشك را در آب حسك تر ، فرغار كنند پس خشك كنند سه بار يا پنج بار ، هر بامداد نيم وقيه ازين حسك با دو وقيه پانيد در شير تازه بجوشند و اندكى زنجبيل برافكنند و بخورند .\r\nو شراب گوز و شراب انجير و شراب جرجير و معجون سقنقور و زرعونى ، سود دارد .\r\n\r\nصفت عجّهء كه خواجه ابو على سينا رحمه الله در اين باب فرموده است\r\nمغز گنجشك با مغز كبوتر پنجاه عدد ، زردهء خايهء مرغ خانگى ده عدد ، زردهء خايهء گنجشك بيست عدد ، ماء اللحم كه از گوشت ميش جوان كرده باشند ، يك غضاره ، آب پياز كوفته و فشارده سه وقيه ، آب جرجير پنج وقيه ، روغن گاو پنجاه درم ، توابل و نمك چندانكه رسم بود ، عجّه سازند و بخورند و از پس هضم آن اندكى شراب ريحانى خورند و شير تازه و آب پياز راستار است بپزند تا قوام آيد ، هر بامداد يك وقيه بخورند .\r\nصفت شراب انگورى ، عصير انگور بگيرند و بر هر ده منى عصير ، ده ستير داروئى كوفته و بر رگويى درافكنند و بگذارند تا شراب شود .\r\nو داروها اينست : تخم شلغم و تخم گزر و بوزيدان و بهمن سرخ و سپيد و تخم هليون و لسان العصافير و حب القلقل و لعبت بربرى و تخم جرجير ، راستار است ، همه بكوبند و در صرّهء ببندند و در عصير افكنند و هر چند روزى صرّه را بمالند و بفشارند ، چون شراب رسيده شود ، صرّهء دارو بيرون كنند .\r\nروغن فرفيون ماليدن سود دارد .\r\n\r\nباب هشتم از گفتار هجدهم از كتاب معالجات اندر انزال منى و سرعت آن\r\nسبب سرعة انزال اندر بيشتر وقتها گرمى و تيزى منى باشد تا خامى منى و سستى آلتها .\r\nعلامات آن ، اگر سبب ، گرمى و ترى منى بود ، منى زرد بود و هنگام بيرون آمدن مجراى بسوزد و سخت زود بيرون جهد .\r\nو اگر سبب ، خامى و رقيقى و سستى آلتها بود ، قوام آب رقيق بود و لون او سپيد ، و هنگام بيرون آمدن ، حرارت آن ظاهر نشود و جهنده\r\n\r\n","description":"","footnote":"","page_name":" 506 ","page_number":514},
  {"content":"\r\n\r\nنباشد ، و وذى از پس بول ، بسيار آيد .\r\nعلاج آن ، آنچه از گرمى و تيزى منى بود شربتها و ضمادها و غذاهاء خنك به كار بايد داشت چون آب تخم خرفه و سكنگبين و آنچه بدين ماند ؛ و در آب سرد نشستن و اندر طبيخ عوسج و مورد و گل و گلنار و سماق و ثمرة الطّرفا .\r\nو آنچه از خامى منى بود داروها و معجونهاء گرم و طعامهاء خشك به كار دارند ، چون قليهء خشك و مطنجنه بابزارها و گوشت بريان و كنف‌دانه كه بتازى شهدنج گويند بريان‌كرده ، گر با انگبين گر با سكنگبين سود دارد ، و مدى و وذى بازدارد .\r\nو اندر طعام ، نعنع و سعتر و زيره به كار دارند .\r\n\r\nگفتار نوزدهم از كتاب سيم اندر معالجات از كتاب الاغراض الطبية اندر بيماريهاء كه مخصوص است بزنان اندر حيض و بيماريهاء رحم و اين گفتار شش بابست\r\n\r\nباب اول از گفتار نوزدهم از كتاب معالجات اندر مدت حيض و هنگام بيرون آمدن آن\r\nببايد دانست كه سبب تندرستى و سبب پارسايى زنان ، حيض باعتدالست .\r\nو حيض معتدل هر ماهى يك بار بود ، آنچه از ماه دور تر افتد طبيعى نباشد .\r\nو اوّل وقت پديد آمدن حيض از پس ده‌سالگى بود و آخر آن از پس چهارده‌سالگى .\r\nو اوّل بازايستادن حيض از پس سى و پنج سال بود و آخر آن از پس شست سال .\r\nو كمترين ايّام حيض دو روزست و بيشترين هفت روز ، اين قول طبيبان است و اوليتر آن باشد كه بقول علماء شرع گيرند .\r\nو نزديك اصحاب ابو حنيفه كمترين سه روز است و بيشترين ده روز ، و روزگار پاكى ، كمترين پانزده روز .\r\nو بنزديك شافعى روزگار حيض ، كمترين يك روز است و بيشترين پانزده روز و روزگار پاكى هم پانزده روز است .\r\nاز بهر آنكه خداى تعالى در قرآن مدّت حيض و پاكى و پاكى زنانى كه ايشان را حيض نباشد يك ماه نهاده است .\r\nو عادت چنان رفتست كه روزگار حيض كمتر از روزگار پاكى بود ، پس اوليتر آنست كه مدّت حيض ده روز گيريم و مدّت پاكى نوزده روز ، از بهر آنكه ماه بيست و نه روز بود ، و الله اعلم .\r\n\r\n","description":"","footnote":"","page_name":" 507 ","page_number":515},
  {"content":"\r\n\r\n\r\nباب دوم از گفتار نوزدهم از كتاب معالجات اندر افراط حيض و بازگرفتن آن\r\nببايد دانست كه از افراط حيض ، بسيار بيماريها تولد كند ، چون ناگواريدن غذا و تغيير چهره و رنگ روى و تهبّج ، و باشد كه باستسقا ادا كند و باشد كه صفرا غالب شود از بهر آنكه ترى خون ، قوت صفرا را باعتدال مىدارد .\r\nپس بسبب سيلان خون و غلبهء صفرا ، تب صفراوى تولّد كند و شهوت غذا باطل شود ، و بسبب خشكى و كشيدگى عصب ، درد پشت پديد آيد .\r\nو اسباب افراط حيض ، نزديكست باسباب بول خون و علامات نيز .\r\nعلاج آن ، اگر سبب ، تيزى و گرمى خون بود ، استفراغ بايد كرد ، پس تسكين كردن و عصارهء برگ خرفه و برگ لسان الحمل دادن با گل ارمنى و گلنار باقراص كهربا و معجون بسّد .\r\nو اگر خون با خلط بلغم آميخته باشد ، استفراغ بلغم بايد فرمودن بقى يا بداروى مسهل .\r\nو اگر با خلط سودا آميخته باشد بمطبوخ افتيمون استفراغ كردن ، پس بتدبير بازداشتن مشغول شدن .\r\nو اگر سبب ، قرحه يا عفونت و خورهء رحم باشد و قرحه تر و شوخگن باشد ، نخست بماء العسل پاك بايد كرد بحقنه و زرّاقه ، پس داروهاء خشك‌كننده و روياننده به كار داشتن چون صبر و كندر و دم الاخوين و بسّد و كهربا و مرّ و زعفران و شياف ماميثا و نشاسته و سپيدهء ارزيز و مرداسنگ و عنزروت و توتيا و آنچه بدين ماند .\r\nازين داروها آنچ بدان حاجت باشد ، مرهم كنند و شياف سازند و با سپيدهء خايهء مرغ بسايند و بسرشند و بموضع رسانند .\r\nو اگر سبب ، بواسير باشد علاج آن عسر باشد ، از بهر آنكه در قعر رحم باشد و آنچه بر فم رحم بود و آنچه بر عضلهء مثانه بود و آنچه بعصبى پيوسته باشد ، و اگر علاج قوى كنند بكزاز و اختلاط عقل ادا كند ، و باشد كه آواز باطل شود .\r\nپس علاج آن جز برفق نتوان كرد و جز بفصد باسليق ؛ و حجامت بر قطن و حبّ مقل دادن ، و روغن گندنا و روغن مقل طلى كردن ، صواب باشد .\r\nو اگر سبب ، شقاق باشد و از پس زادن يا از پس دوشيزگى ستدن افتد ، در آبهاء قابض و شراب قابض نشاندن سود دارد ، و اگر خرقهء بدان تر كنند و بخويشتن بازمىنهند ، صواب باشد .\r\nو آنچه در علاج شقاق مقعده ياد كرده آمدست به كار دارد .\r\nو اگر سبب ، خارش بود رگ اكحل و رگ صافن بزنند .\r\nو بگيرند زعفران و كافور از هر يكى دانگى ، مرداسنگ دو دانگ ، حبّ الغار نيم درم ، بسايند\r\n\r\n","description":"","footnote":"","page_name":" 508 ","page_number":516},
  {"content":"\r\n\r\nو بسپيدهء خايهء مرغ و قطرهء شراب سپيد بسرشند و بشياف كنند .\r\nو اقاقيا و گل و صندل و شياف ماميثا و بوش دربندى با سركه و روغن گل سرشته بر فم رحم طلى كنند .\r\nو پوذنه و انارپوست و عدس مقشّر اندر شراب قابض بپزند ، و بدان شراب حقنه كنند و ثفل آن بكوبند و ضماد كنند با شياف .\r\nو امّا از اسباب بازايستادن حيض ، سبب قوىتر سدّه است .\r\nو اسباب سدّه يا فربهى بافراطست يا لاغرى بافراط ؛ از بهر آنكه فربهى سبب بسته شدن منفذها و دهنهاء رگها گردد .\r\nو لاغرى ، منفذها و رگها را فراز هم آرد و باريك گرداند و خشك كند ، از بهر آنكه سبب لاغرى انواع سوء المزاج باشد ، و سرد ساده بفسراند ، و سرد و خشك ، و گرم و خشك ، منفذها و رگها باريك كند ، و گرم ساده ، خون را بسوزد و ترى آن را بتحليل خرج كند و باقى غليظ بماند و سدّه كند .\r\nو بسيار باشد كه لاغر نباشد ، لكن سردى غالب شود ماده را بفسراند .\r\nعلامتها ، فربهى و لاغرى و علامتها و انواع سوء المزاج همه معلومست و ظاهر .\r\nآنجا كه سبب ، فربهى بافراط و سردى مزاج بود ، نخست ماء الاصول بايد داد ، پس مادهء غليظ بقى و دارو و مسهل از تن پاك كردن ، پس آسايش دادن و رگ مابض و صافن زدن و بر ساق حجامت كردن و داروهاء گشاينده و لطيف‌كننده دادن و در طبيخ آن نشاندن و از آن ضماد ساختن و شياف كردن .\r\nو طبيخ لوبيا سرخ و طبيخ نخودسياه و طبيخ اشنان و طبيخ راسن و طبيخ اشترغاز و تخم مرزنگوش با عسل همه گشاينده است .\r\nصفت داروى مركّب ، بگيرند لوبياء سرخ و حلبه از هريكى يك مشت ، انيسون پنج درم ، سذاب خشك سه درم ، فوّه پنج درم بپزند و بپالايند ، شربتى پنجاه درم .\r\nصفت داروئى ديگر ، لوبيا سرخ و كاشم از هريكى ده درم ، تخم هزاراسفند پنج درم ، تخم كرفس كوهى هفت درم ، بپزند و بپالايند ، و يك درم سجزينا در وى حل كنند و بدهند .\r\nصفت داروئى ديگر ، بگيرند لوبياء سرخ و كنجيد سياه و نخودسياه و فوّه و سليخه و قرفه در آب بپزند و بپالايند ، شربتى پنجاه درم .\r\nو آنجا كه سبب ، لاغرى و خشكى بود ، اگر حرارتى بود سكنگبين ساده و كشكاب دهند با روغن بادام و بترطيب مشغول شوند .\r\nو اگر مزاج سرد شود علاج دقّ پيران كنند .\r\nو اگر سبب ، كم‌طعامى و كم خوردن بود ، بتدريج بطعامهاء موافق علاج كنند ، ان شاء اللّه تعالى .\r\n\r\n","description":"","footnote":"","page_name":" 509 ","page_number":517},
  {"content":"\r\n\r\n\r\nباب سيم از گفتار نوزدهم از كتاب معالجات اندر كمى شير و بسيارى آن\r\nاگرچه شير و منى و خون هر سه به صورت ، مخالف يكديگراند ، اسباب تولد هر سه يكسانست ، و اسباب كمى و بيشى هر سه ، دو نوع است : يكى از جهة ماده است ، دوم از جهة مزاج همهء تن يا مزاج آن اندام كه معدن تولد اوست .\r\nاما سبب بسيارى شير و بسيارى منى ، بسيارى خون است . و شير و منىء نيك از غذاى معتدل خيزد و اندر تنى كه مزاج او معتدل باشد ، از بهر آنك مزاج گرم و خشك ، ماده خشك كند و مزاج سرد و تر ، ماده را از آن بيرون برد كه از وى شير نيك تولد كند .\r\nعلامات آن ، شير پسنديده از خون صافى خيزد و شير بد از خون صفرايى خيزد يا از خون بلغمى يا از خون سودائى .\r\nاما شير صفرايى ، زرد و گرم و رقيق باشد و بوى و طعم آن ميل بتيزى دارد .\r\nو شير بلغمى ، سپيد آب‌ناك بود كه ميل بكبودى دارد و طعم آن شور باشد يا ترش .\r\nو شير سودايى ، غليظ بود و اندك و گاه باشد كه همچون رشته‌رشته بيرون آيد .\r\nو شير نيك برنگ و قوام معتدل باشد و طعم و بوى آن خوش .\r\nعلاج آن ، اگر شير كم باشد ، آسايش ، و انواع سوء المزاج بدل بايد كردن و تن از خلط بد ، پاك بايد كرد . و خداوند مزاج گرم را كشكاب و جلّاب و تخم خياربادرنگ و تخم كدو شيرين با جلّاب دادن و مغز سر بره و سر بزغاله و شير گاو با شكر و ماهى تازه خورد و گوشت بزغاله و مرغ مسمّن و حسو كه از كشك جو و شير تازه سازند و شورباى گوشت بره باسفاناخ و كشك جو پخته .\r\nو خداوند مزاج بلغمى و سودايى را اندر شورباها ، گزر و جرجير و شبت و كرفس و باذيان تر ، مىپزند .\r\nو قليهء نرگسى و حسو كه از آرد گندم و شير تازه و برگ باذيان و حلبه كنند ، موافق بود .\r\nو بگيرند ارده كنجد و اندر شراب انگورى بمالند و بپالايند و آن شراب بدهند و ثفل آن بر پستان ضماد كنند . و نخود اندر شير ، تر مىكنند هر شب و بامداد آن شير مىدهند .\r\nو آن را كه شير بسيار باشد ، طفشيل از عدس و سركه دهند و كوك خوردن و ضماد كردن ؛ و لعاب اسبغول طلا كردن و برگ او ضماد كردن ، و سذاب خوردن و ضماد كردن ؛ و زيره خوردن و با سركه ضماد كردن ، سود دارد .\r\nو بسيار بود كه بىآبستنى ، شير در پستان پديد آيد خاصه اگر حيض بازگرفته باشد .\r\nو گاه باشد كه بوقت بلوغ ،\r\n\r\n","description":"","footnote":"","page_name":" 510 ","page_number":518},
  {"content":"\r\n\r\nشير اندر پستان پديد آيد و درد كند ، طعام كمتر بايد خورد و رگ زدن و اين تدبيرها كه ياد كرده آمد .\r\nو اگر شير اندر پستان بسته شود ، اگر مزاج گرم باشد ، روغن بنفش طلى بايد كرد و موم روغن از روغن بنفش با گشنيز تر و ساق خرفه اندر هاون بمالند و ضماد كنند ، و آب نيم‌گرم بر سينه و پستان مىريزند .\r\nو اگر مزاج سرد باشد موم روغن از روغن قسط سازند يا از روغن خيرى ، و پوذنهء خشك با موم روغن بمالند و ضماد كنند .\r\nو نان ميده و آرد جو و حلبه و خطمى و تخم كتان كوفته و برگ كرنب بپزند و ضماد كنند .\r\nو اگر آماس كند ، سركه و آب ، نيم‌گرم كنند و خرقه بدان تر مىكنند و بر پستان همىپوشند . و پوذنه با سركه و شراب انگورى بپزند و ضماد كنند ، و به آخر ، پوذنه و شبت و حلبه و قيسوم و نمّام و جندبيذستر اندر شراب بپزند و برمىچكانند .\r\nو اگر اندر پستان عفن شود ارده كنجيد و روغن گاو و آرد باقلى و نان خشكارد ، كوفته بسرشند و ضماد كنند .\r\n\r\nباب چهارم از گفتار نوزدهم از كتاب معالجات اندر بيماريها كه اندر پستان پديد آيد\r\nكوفته شدن گوشت پستان را ماش و دانهء ميويز بكوبند و به آب سرد بسرشند و ضماد كنند .\r\nآماس گرم را سركه با آب گرم آميخته ، اندر مثانه گوسفند كرده بر آن موضع مىنهند .\r\nو سكنگبين و روغن گل و آرد باقلى و اكليل ملك كوفته ، بهم بسرشند و روغن كنجيد و آب گرم برمىنهند . و اگر حلبه و خطمى با آن يار كنند و بزردهء خايه بسرشند بهتر بود .\r\nآماس سرد را كرفس را بكوبند و برمىنهند و اگر بابونه با آن يار كنند و باذيان بر صواب بود .\r\n\r\nسخت شدن پستان و غدد پديد آمدن را\r\nبروغن بنفش و زردهء خايهء مرغ طلى كردن و دردى سركه برمىنهند برگ شفتالو و برگ سذاب كوفته برنهادن ، سود دارد .\r\n\r\nدبيله اندر پستان\r\nتخم كتان ، كنجد ، بيخ سوس ، ميعه تر ، سرگين بز ، سرگين كبوتر ، نطرون ، رتيبانج راستار است ، بروغن كنجيد و مغز ساق گاو و ميپخته ضماد كنند ، نافع بود .\r\n\r\nريشهاء پليد را\r\nشراب قابض و سماق پوست گران و گوز سرو از هريكى نيم من ، مازوسبز ، سليخه ، از هريكى ده ستير اندر شراب كنند بيست روز ، پس به آتش نرم بپزند تا بنيمه بازآيد و بپالايند و طلى كنند .\r\n\r\nبزرگ شدن پستان\r\nاسفيداج\r\n\r\n","description":"","footnote":"","page_name":" 511 ","page_number":519},
  {"content":"\r\n\r\nو طين قيموليا از هريكى دو درم بطبيخ تخم بنگ بسرشند و روغن مصطكى با آن بياميزند و سه روز بدان طلى مىكنند .\r\nو پيوسته خرقهء كتان به آب مازو تر كرده و سرد كرده بر وى مىپوشند .\r\nو كندر و دوغ بآرد جو و سركه بسرشند و طلى كنند .\r\nو شبّ يمانى سوده و روغن زيت اندر هاون سرب بسايند و طلا مىكنند .\r\n\r\nباب پنجم از گفتار نوزدهم از كتاب معالجات اندر آبستنى و حالها كه اندر آن پديد آيد\r\nبارنا گرفتن ، انواع سوء المزاج باشد يا باد غليظ اندر رحم ، يا ميل كردن رحم بيك جانب ، و منى بدان سبب بجايگاه تولّد فرزند نرسد و بازگردد ، يا فربهى بافراط و يا بيمارى رحم .\r\nعلامات آن ، امّا سوء المزاج منى اندر باب سرعت انزال ياد كرده آمدست .\r\nو امّا مزاج رحم اگر سرد بود ، خون حيض سرد بود ، و مرد اندر حال مجامعت فم رحم را سرد يابد ، و اگر گرم بود ، خون حيض گرم بود و لون آن سياه بود يا زرد ، و اگر خشك بود ، خون حيض اندك بود و مرد ، فم رحم را خشك يابد ، و اگر سرد و تر بود خون حيض سرد و بسيار بود و كم‌رنگ .\r\nو اگر سبب ، بادهاء غليظ بود ، در وقت مجامعت اندر رحم آوازى مىآيد همچون آواز باد سوى پس .\r\nو اگر رحم بجانبى ميل كرده باشد ، هنگام مجامعت رحم درد كند و منى بازگردد .\r\nو اگر بخورى خوش اندر زير قمع برحم رسانند چنان كه هيچ بوى بيرون نشود و بوى آن از دهان و بينى يافته شود ، معلوم گردد كه سبب تقصير از زن نيست .\r\nو اگر يك دانه سير پاك‌كرده شياف كنند و پنبه به كار دارند ، بوى آن به بالا برآيد ، سبب آن از جهت زن نباشد .\r\nعلاج آن ، اما علاج باد ، ماء الاصول است با روغن بيدانجير و آنچه اندر باب باد مثانه ياد كرده آمده است .\r\nو اگر رحم بجانبى ميل كرده بينند و خون ، غالب بينند ، رگ صافن بزنند و بر هر دو ساق حجامت كنند ، سود دارد .\r\nو از پس استفراغ خون ، حبّ سكبينج دهند و ماء الاصول دهند با دو درم روغن بيدانجير و دودانگ ايارج فيقرا مدّت هفت روز يا نه روز . و پليتهء بروغن بان چرب كنند نيم‌گرم و بردارند .\r\nو اگر سبب ، انواع سوء المزاج باشد ، مزاج بدل كنند و زهرهء شير يا زهره گرگ يا زهرهء خرگوش يا زهرهء خر دودانگ با روغن ناردين بسايند و پس از پاكى بخويشتن\r\n\r\n","description":"","footnote":"","page_name":" 512 ","page_number":520},
  {"content":"\r\n\r\nبردارند .\r\nو پيوسته فرج را به آب شحم حنظل جوشانيده مىشويند و دارشيشعان و پشم خرگوش و سذاب خشك كوفته با موم بسرشند و از پس پاكى دود كنند .\r\nو روغن بلسان با روغن سوسن يا نفط سياه بپشم آسمانگون ، سود دارد .\r\n\r\nنشانهاء آبستنى\r\nهر گاه كه جنين تولّد كرد ، سپيدى چشم او زرد شود يا كبود و شبه كلفه پديد آيد از بهر آنك حيض بازايستد و رگهاء پستان كبود و سر پستان سياه شود و منش گشتن و آرزوهاء بد پديد آيد و پس از چهار ماه زايل گردد .\r\nو بول ازرق باشد و به آخر بسرخى گرايد و اگر شيشه بجنبانند تيره گردد .\r\n\r\nنشان نرى و مادگى جنين\r\nاگر جنين نرينه باشد رنگ روى مادر نيكوتر باشد و جلدتر از آن باشد كه حمل او بمادينه بود .\r\nو نشان حمل ، نخست در پستان راست پديد آيد و لون سر پستان بسرخى گرايد نه بسياهى ، و نرينه از پس سه ماه بجنبد و مادينه از پس چهار ماه .\r\nو هر گاه كه جنين نرينه باشد ، مادر اندر حركتها ، نخست پاى راست پيش نهد و حركت چشم راست او سبك‌تر و زودتر بود .\r\nو گفته‌اند اگر مباشرت آن روز اتفاق افتد كه زن پاك شود ، فرزند نرينه آيد و تا پنج روز همچنين باشد و از پس پنج روز تا هشت روز مادينه آيد و از پس هشتم تا پانزدهم نرينه آيد و از آن پس خنثى آيد .\r\nمنش گشتن و آرزوى گل و مانند آن ، آن را كه منش گشتن خيزد ، طبيخ شبت دهند با انگبين تا خلط بد از معده پاك شود ، و رياضت معتدل فرمايند و ترنج پرورده و آبى پرورده دهند و گوارش عود و گلشكر با مصطكى و عود سرشته .\r\nو اگر مزاج گرم بود شراب ليمو و شراب انار و شراب حماض دهند .\r\n\r\nپديد آمدن حيض\r\nكسى را كه در حمل حيض عادت نباشد و حيض پديد آيد عدس و گلنار و انارپوست و مازو و بلوط در آب بپزند و در آن آب مىنشيند و مازو ، گلنار و انجير خشك به سركه پزند و ضماد كنند بر عانه ، و اقراص كهربا دهند .\r\nحاجتمندى بفصد ، اگر بفصد حاجت آيد يا بمسهل ، پيش از چهار ماه و پس از هفت ماه نشايد ، و اندرين ميانه اگر ضرورت شود جز خيارشنبر و ترنگبين و شير خشت و شراب آلو نشايد داد و فصد نيز به احتياط بايد كرد .\r\n\r\nدشوارى زادن\r\nاندر طبيخ حلبه و كرنب و تخم كرنب و تخم كتان و شبت و خبازى نشانند تا ناف و اين طبيخ با روغن كنجيد يا روغن بابونه و روغن شبت اندر پشت و كمرگاه و تهيگاه ماليدن .\r\nو بفرمايند تا گامى چند برود پس بر سر دو پاء بنشيند و سبك‌بار برخيزد بيك‌بار ، چند بار چنين\r\n\r\n","description":"","footnote":"","page_name":" 513 ","page_number":521},
  {"content":"\r\n\r\nبرخيزد و فرونشيند و نفس فرومىبگيرد .\r\nو عطسه آوردن بداروها چون پلپل و كندش و غير آن ، تدبير صوابست .\r\nچهار مثقال پوست خيارشنبر كوفته با جلّاب ، گر با شورباى مرغ فربه بدهند زود فارغ شود .\r\nطبيخ حلبه و خرما و تخم كتان با روغن بادام سود دارد .\r\nصفت معجون معروف ، مرّ ، جندبيذستر ، ميعه از هريكى مثقالى ، دارچينى ، ابهل از هريكى نيم مثقال ، با انگبين بسرشند ، شربتى دو مثقال اندر ماء العسل . و طبيخ شحم حنظل و عصارهء سذاب تر و مقدارى مرّ سوده بياميزند و بر زهار و ناف طلى كنند .\r\nو گوگرد و مر و جاوشير و بيرزد بزهرهء گاو بسرشند و دود كنند .\r\nو مرّ تنها و جاوشير تنها و سرگين كبوتر و سرگين باز هريك تنها دود كنند ، فارغ كند .\r\n\r\nتدبير النفاس و النفسا\r\nمدت نفاس نرينه بيست و پنج روز بود تا سى روز و نفاس مادينه سى و پنج روز تا چهل روز ، و آن را كه نفاس اندك بود ، علاج بازگرفتگى حيض بايد كرد .\r\nچشم ماهى شور و سم اسب دود كردن اندرين باب نافع بود . و اگر نفاس بافراط بود علاج آن و علاج افراط طمث يكى است .\r\n\r\nتدبير زنى كه بچه ناپرورده از وى جدا شود\r\nپيش از آبستنى استفراغها بايد كرد بحبّ منتن و حبّ سكبينج و حبّ شيطرج . و ماء الاصول دادن با روغن بادام طلخ .\r\nو هر هفته دو بار دوا المسك و مفرّح و سجزينا دادن . و پنيرمايهء خرگوش پيش از مجامعت برداشتن سود دارد .\r\nو از پس اسقاط ، مقل و هزاراسپند و سعتر و خردل سپيد ، دود كردن سود دارد .\r\n\r\nتدبير جنين مرده بيرون افتادن\r\nخربق سياه و ميويزج و زراوند گرد و بخور مريم و حبّ مازريون و شحم حنظل و اشق همه بكوبند و اشق بزهرهء گاو حل كنند و داروها بدان بسرشند و شياف كنند .\r\nو بگيرند شحم حنظل و قسط و برگ سذاب از هريكى سه جزو ، مرّ يك جزو بزهرهء گاو بسرشند و بر ناف و زهار طلى كنند بچه مرده و مشيمه را بيفكند .\r\n\r\nتدبير بازداشتن آبستنى\r\nتدبير آن باشد كه در وقت انزال زود از يكديگر جدا شوند و در حال زن را بفرمايند تا برجهد چنان كه بپيش بازمىجهد هفت بار يا نه بار تا منى جدا شود و عطسه آرد .\r\nو اگر مرد در وقت مجامعت سر قضيب خويش چرب كند ، منى درنياويزد ، و اگر بقطران آلوده كند يا بروغن بلسان يا باسفيداج ، آبستنى بازدارد .\r\n\r\n","description":"","footnote":"","page_name":" 514 ","page_number":522},
  {"content":"\r\n\r\n\r\nتدبير رجا\r\nاستفراغها كند بحبّ منتن و حب سكبينج و ايارج لوغاديا با ماء الاصول يا روغن بيدانجير به كار دارند و ترياق اربعه نيز سود دارد .\r\n\r\nتدبير مرد و زن تا بچه نرينه آيد\r\nآنچه گفته‌اند كه آب زن ضعيف بايد تا بچه نرينه آيد قولى باطل است ، از بهر آنكه اگر آب زن قوى نباشد ، پذيراى صورت نرينگى نباشد ، لكن هر دو آب قوى بايد ، از بهر آنكه بنياد اندامهاء فرزندان ، آب مادرست و قوّت مصوّره بيشترى در آب پدر .\r\nو مثال آب مادر همچون شيرست و مثال آب پدر همچون پنيرمايهء كه بتازى انفحه گويند .\r\nهر گاه كه اندكى انفحه در شير افكنند ، شير بسته شود ، هم برين مثال آب پدر و مادر آميخته گردد ، اندامهاء فرزند و صورت آن پديد آيد بفرمان آفريدگار تبارك و تعالى .\r\nو از بهر آنكه بنياد اندامهاء فرزند ، بيشترى از آب مادرست فرزندان بيشتر بمادر و برادر مادر مانند .\r\nو از بهر آنكه پديد آمدن قوت و صورت اندامها از آب پدرست ، بيماريهايى كه در قبيلهء پدر باشد بفرزندان رسد .\r\nو تدبير قوت دادن آب مرد را و زن را آنست كه پيوسته عطرهاء موافق به كار دارند چون مثلّث ؛ و كافور دور دارند .\r\nو غذا اسفيدباهاء كوفته و قليهء نرگسى و زردهء خايهء مرغ نيم‌برشت و بره فربه و كرنج بشير و حلواهاء بشكر و مانند آن سازند .\r\nو طعامهاء ديگر و شرابها كه اندر باب قوّت مجامعت ياد كرده آمدست به كار دارند .\r\nو در فصل زمستان مثروديطوس و دواء المسك و مانند آن دو سه شربت بخورند .\r\nو از تخمه و ترشيها و از مستى و آب سرد بسيار پرهيز كنند .\r\nو مرد يك چند خويشتن را نگاه دارد چندانكه شهوت صادق شود ، پيش از آنكه آب او بسوزد و تباه گردد ، صحبت كنند .\r\nو مرد و زن پيش از صحبت و پس از آن نشاط و خوش‌دلى جويند ، خاصّه هنگام صحبت .\r\nو در وقت انزال هر دو از شخصى پاكيزه و خوب‌خصال و خوب‌ديدار انديشند ، و مرد از وى جدا نشود تا چندانكه حركت فم رحم ساكن شود و پس از آن اندكى او را نگاه دارد پس جدا شود .\r\nو هر گاه كه اين شرطها بجاى آرند ، اميدوار باشند كه فرزند نرينه آيد .\r\n\r\nباب ششم از گفتار نوزدهم از كتاب معالجات اندر بيماريهاء رحم و آفتهاء آن\r\n\r\n","description":"","footnote":"","page_name":" 515 ","page_number":523},
  {"content":"\r\n\r\nاسباب آماس گرم اندر رحم ، اسباب آن يا زخمى و آسيبى بود يا امتلاء رگها بسبب احتباس طمث يا بسبب بسيارى جماع .\r\nعلامات آن ، درد معده و سر و گردن و فواق و منش گشتن پديد آيد بسبب مشاركت .\r\nو قعر چشم نيز درد خيزد و باشد كه درد به اطراف و ساقها فرود آيد و عسر بول پديد آيد و از تب و فراشا خالى نباشد .\r\nو ضربان و درد بدان جانب بازدهد كه آماس در آن جانب رحم باشد .\r\nاگر اندر فم رحم باشد ضربان اندر زهار بود ، و اگر اندر قعر رحم بود ضربان بسوى پشت بازدهد .\r\nو اگر اندر جانب رحم باشد ببيغولهاء ران بازدهد و خاستن و نشستن دشوار بود .\r\nعلاج آن ، قى كردن و رگ باسليق و صافن زدن و غذا باندكى بازآوردن از امّهات علاجست . نخست قى فرمايند پس باسليق گشايند تا ماده را بازگردانند ، پس صافن گشايند تا ماده از موضع الم بيرون شود و تدبير لطيف فرمايند .\r\nو از آب خوردن بازدارند تا ماده بصحبت بول ، بدان جانب ميل نكند ، و باقى علاج همچون علاج آماس گرده و مثانه باشد .\r\nو علاج آماس بلغمى و آماس صلب و علاج دبيله همه همچنانكه ياد كرده آمدست .\r\n\r\nعلت اختناق رحم\r\nعلتى است مانند غشى و صرع و سبب اين علّت بيشترى بازايستادن حيض باشد و نايافتن جماع ، خاصه آنان را كه شوهر بوده باشد . و نورسيدگان دوشيزه را كه حيض تمام نرود اين علّت بسيار افتد ، از بهر آنكه رگهاء رحم ممتلى گردد و بعضى بازگردد و اندر همه تن پراكنده شود ، و آنچه اندر رگهاء رحم بماند بخار آن بجانب دل و دماغ برآيد ، انواع صرع و غشى افتد و تنگ‌دلى تولد كند .\r\nو از بهر آنكه رباطهاء رحم بحجاب پيوستست ، ضيق النّفس پديد آيد و باشد كه نفس منقطع گردد و ناگاه بكشد .\r\nو آنچه از بازگرفتن حيض باشد ، سليم‌تر از آن باشد كه از نايافتن جماع و احتباس منى باشد .\r\nعلامات آن ، هرگاه كه نوبت اين علت نزديك آيد انديشهاء بد و تدبيرها ناصواب در خاطر آيد و دردسر و خفقان و خيرگى چشم و دوار و طنين و تنگى نفس پديد آيد .\r\nو اگر ماده غليظ باشد ، علامتهاء آن چون كسلانى و خواب بافراط ظاهر بود .\r\nو اگر ماده سوخته باشد ، تشنگى غالب بود و اندر نوبت علت ، چشم و روى سرخ بود .\r\nو اگر سبب ، نايافتن جماع بود\r\n\r\n","description":"","footnote":"","page_name":" 516 ","page_number":524},
  {"content":"\r\n\r\nاندر حال حركت علت ، رطوبتى از رحم فرود آيد و از آن راحت يابد .\r\nو اگر قابله دست به دو فروبرد و دغدغه كند ، رطوبتى از وى جدا گردد و از آن خلاص يابد .\r\nو فرق ميان اين علّت و صرع آنست كه خداوند صرع زبان خايد و كفك اندازد و آوازى قوى از وى برآيد ، و اندرين علت جز تشنج و تغيّر رنگ روى و تغيّر نفس نباشد .\r\nعلاج آن ، اگر سبب ، بازايستادن حيض بود ، علاج ياد كرده آمده است .\r\nو اگر سبب ، نايافتن جماع بود و احتباس منى باشد ، تدبير لطيف بايد فرمودن و استفراغ بايارج فيقرا مشحّم و ايارج لوغاديا و حبّ منتن ، و پيوسته معجون نجاح به كار داشتن .\r\nو اندامهاء فروسوين بماليدن و اطراف بستن و اندر طبيخ بابونه و اكليل الملك و غير آن نشستن .\r\nو اندر هنگام حركت علت ، از بن ران تا بقدم ببستن و قدمها در آب گرم نهادن و نمك و خردل ماليدن و محجمه بر روى ران و ساقها نهادن و بوى ناخوش ببينى او برداشتن چون بوى جندبيذستر و جاوشير و بيرزد و چراغ كشته .\r\nو اندر طبيخ انگدان و حلبه و كرنب و هزارسفند و شبت و بابونه و اكليل ملك نشاندن و بدان تكميد كردن .\r\nو زن قابله را فرمودن تا شيافى سازد از كرمدانه و فلفل و فرفيون و غير آن بروغن حب الغار چرب كنند و بفم رحم سايند و دغدغه كنند بسيار تا رطوبتى سرد فرود آيد و خلاص يابد . و سجزينا به مقدار يك بندق بروغن حب الغار بفم رحم رسانيدن ، سود دارد .\r\n\r\nگرد آمدن آب در رحم\r\nعلامت اين علت آنست كه حيض بازايستد و هنگام حركتها قراقر اندر شكم پديد آيد و اندر فروسوى ناف آماس استسقاء زقّى تولد كند و باشد كه رطوبتى مىآيد .\r\nعلاج آن ، اين علت بداروهاء ادراركننده و حيض گشاينده كنند و ضمادها كه اندر علاج استسقاء زقّى ياد كرده آمدست به كار دارند ، و خربق سپيد حمول كنند سود دارد .\r\n\r\nعلت بادهاء غليظ در رحم\r\nحالى همچون حال خداوند استسقاء طبلى پديد آيد .\r\nعلاج آن ، بايارج فيقرا و لوغاديا ، استفراغ كنند و سجزينا اندر ماء الاصول مىدهند .\r\nو روغن سذاب و روغن شبت ، گرم كردن و ماليدن ، و اندر طبيخ قنطوريون و انيسون و مرزنگوش و نانخواه و زيره و سليخه نشاندن و از ثفل آن ضماد كردن .\r\n\r\nعلت انقلاب الرحم\r\nاسباب اين علت ،\r\n\r\n","description":"","footnote":"","page_name":" 517 ","page_number":525},
  {"content":"\r\n\r\nقوتى عظيم باشد كه به دو رسد يا ترسى عظيم يا رطوبتى لزج . و باشد كه رحم بجملگى بازگردد و بيرون افتد اين را عفل خوانند و خداوند اين علت را عفلا گويند . و بسيار باشد كه رحم بزرگ شود چنان كه مرد را خايه بزرگ شود و بتازى اين را نيز عفل گويند .\r\nعلامات آن ، اندر زهار و معده و پشت خداوند علّت ، دردى عظيم پديد آيد و باشد كه تب پديد آيد .\r\nو باشد كه رعشه و كزاز تولّد كند و حسّ آن همىيابد كه چيزى گردشده اندر زهار اوست و بانگشت بتوان يافت .\r\nو هر گاه كه تمام‌تر گردد و باطن ظاهر گردد منفذ ناپيدا شود ، و اگر مسترخى شود و فرولغزد و هنوز بر حكم خويش باشد ، منفذ پيدا باشد .\r\nعلاج آن ، نخست رودها را بحقنه از ثفل پاك بايد كرد تا زحمت روده دور شود و بول به آسانى بيرون آيد .\r\nپس خداوند علت را مستلقى بخوابانند و رانها از هم بازگيرند و پشم مرغزى پاكيزه نرم پيچيده برسان پليته هموار ، آن را بخويشتن بردارد و رحم بدان بجاى بازبرد بمدارا ؛ پس پارهء ديگر بعصاره اقاقيا يا به شراب قابض كه در وى بچيزها قابض پخته باشند ، تر كنند و بر فم رحم نهند ، و پشم ديگر به سركه تر كرده بر فرج و زهار نهند و بر پهلو خسبد و رانها بهم بازنهد و آن پشمها را نگاه دارد .\r\nو بمحجمه حوالى ناف و كمرگاه برمىكشند و عطر خوش‌بوى بويانند تا رحم به بالا ميل كند و از بوى ناخوش نگاه دارد دو روز هم برين شكل بماند ، روز سيم آن پشم را بدل كنند و آن بدل را بشرابى كه در وى اقاقيا و برگ مورد و انارپوست و غير آن پخته باشند ، تر كنند و آن را نيم‌گرم بخويشتن بردارد ، هم بر آن‌سان و همچنان محجمه برنهند و هم بر آن شكل مىباشد چندانكه ممكن بود .\r\nو نطولها و ضمادهاء قابض به كار دارند .\r\n\r\nرتقا\r\nزنان را بر طرف فرج فزونى است ، زنى را كه تطهير كنند آن فزونى را ببرند و آن فزونى را بتازى بظر گويند ، و زن تطهير ناكرده را بظرا گويند .\r\nو باشد كه بظر سخت گردد و چيزى چون قضيب پديد آيد كه از صحبت بازدارد .\r\nبخراسان كنيزكى را كه بدين صفت باشد گويند استخوان دارد .\r\nو آن بظر اندر زمستان كوتاه گردد و باشد كه ناپيدا شود و اندر تابستان پديد آيد .\r\n\r\n","description":"","footnote":"","page_name":" 518 ","page_number":526},
  {"content":"\r\n\r\nو بعضى زنان باشند كه بدين بظر با زنان ديگر مجامعت كنند ارجيحانس و جالينوس بر آن گواهى مىدهند .\r\n\r\nگفتار بيستم از كتاب سيم اندر معالجات از كتاب الاغراض الطبية اندر درد پشت و تهىگاه و رياح الافرسه و وجع المفاصل يعنى درد پيوندها و بندها و عرق النّساء و نقرس و دوالى و داء الفيل و غير آن و اين گفتار هفت بابست\r\n\r\nباب اول از گفتار بيستم از كتاب معالجات اندر درد پشت و تهىگاه و علاج آن\r\nاسباب درد پشت ، سوء المزاج سرد باشد ساده يا با ماده يا رنج و ماندگى و بسيارى جماع يا امتلاء رگ بزرگ كه در پشت است ، يا ضعيفى و لاغرى گرده با مشاركت رحم .\r\nو اسباب درد تهىگاه در بيشترى حالها يا بادى غليظ بود يا بلغمى خام .\r\nعلامات آن ، امّا آنچ سبب آن سوء المزاج باشد ، علامتهاء سوء المزاج معلومست ، و علامات اسباب ديگر ، اسباب ، خود علامات باشد . و آنچه سبب آن امتلاء رگ پشت باشد ، علامت آن دردى بود با حرارت و ضربان اندر درازى پشت .\r\nعلاج آن ، آنجا كه سبب مادّهء بلغم بود ، ماء الاصول و روغن بادام طلخ بايد پزانيد ، و استفراغ بقى و داروى مسهل ، و به كار داشتن ترياق اربعه درين باب ، سخت نافعست .\r\nو هر شب نخودسياه در آب گرم ، تر كنند ، بامداد آن آب با مقدارى وج و روغن بادام و انگبين دهند سود دارد ، خاصّه اگر دو هفته پيوسته دهند .\r\nو سجزينا در آب نخود ، نافع بود .\r\nو اگر سبب ، امتلاء رگ پشت بود ، رگ باسليق و مابض زدن و روغن گل ماليدن و غذا سبك دادن .\r\n\r\nباب دوم از گفتار بيستم از كتاب معالجات اندر حدبه و رياح الافرسه و علاج آن\r\nهر گاه كه مهره سينه يا مهره پشت از جاى خويش بيرون شود ، اگر ميل سوى بيرون كند آن را الحدبه گويند و اگر ميل باندرون كند آن را القعس گويند .\r\nو اگر بيك جانب شود آن را التوا گويند .\r\nو سبب آن رطوبتى رقيق كه سبب فالج آن بود يا رطوبتى باشد غليظ كه سبب تشنج بلغمى آن باشد و آن بادى\r\n\r\n","description":"","footnote":"","page_name":" 519 ","page_number":527},
  {"content":"\r\n\r\nغليظ كه مهره را بگشايد .\r\nو هر كودكى را كه سرفه و ضيق النفس رنجه دارد ، پس از آن مهرهء او از جاى خويش برود ، پيش از آنكه بالغ گردد ، هلاك شود ، از بهر آنكه ماده بسرفه انتقال كند و خراجى عظيم مزمن تولّد كند .\r\nو سبب تولّد حدبهء كودك آنست كه او را زود طعام دهند ، پيش از آنكه بوقت طعام خوردن رسد ، و بدان سبب اخلاط او غليظ گردد و مهرهاء او را از جاى ببرد .\r\nو خداوند حدبه را ساقها باريك بود ، از بهر آنكه چون مهره از جاى برود منفذها كه غذا در وى بگذرد و باندامهاء زيرين فرود آيد تنگ شود و نصيب آن غذا چنان كه بايد آنجا نرسد .\r\nعلامات آن ، علامت رطوبت ، آنست كه اگر روغن اندر مالند نشف نكند و علامت بادها معروفست .\r\nعلاج آن ، آنجا كه سبب ، مادهء غليظ باشد ، علاج فالج كنند و علاج ربو و ضيق النّفس .\r\nو سكنگبين عنصلى و لعوق اسقيل دهند . و ضمادها از داروهاء محلّل سازند ، چون جاوشير و مقل و اشق و سكبينج و حلبه و اكليل ملك ، و داروهاء قوت‌دهنده با آن تركيب كنند چون برگ سرو و گوز سرو و اقاقيا و گلنار و ابهل و راسن و اشنه و برگ غار . و روغن سذاب و روغن فرفيون سود دارد ، و هو اعلم .\r\n\r\nباب سيم از گفتار بيستم از كتاب معالجات اندر وجع المفاصل و نقرس و عرق النسا\r\nسبب اين علتها مادتهاء فزونى بود كه اندر مفاصل گرد آيد .\r\nامّا آنچه اندر پيوندهاء انگشتان پاى بود آن را نقرس گويند .\r\nو آنچ اندر حقّه ران بود و لختى بر آن فرود آيد ، آن را وجع الورك گويند .\r\nو آنچ از سر سرين بران فرود آيد ، از سوى پس ساق و اشتالنگ ، بانگشت خورد از انگشتان پاى رسد ، آن را عرق النسا گويند ، و نسا نام آن رگست اندرين سرين تا شتالنگ و انگشت خورد فرود آمدست .\r\nو آنچ اندر دستها و زانو و غير آن بود آن را وجع المفاصل گويند .\r\nو سبب گرد آمدن مادتها اندر پيوندها آنست كه پيوندها از بهر حركتهاست و اندر هر پيوندى رطوبتى نرم نهادست تا حركت به نرمى بود و استخوانها سوده نشود و تا بسبب حرارت كه از حركت پديد آيد رباط و وتر خشك نشود .\r\nو قطب گردون را و ميل او را و ميل خراس را تر كنند تا حركت آن به نرمى بود و ميل ، بحرارت حركت ، سوده و سوخته نشود .\r\nو نبينى هر گاه كه مردم حركت بيشتر كنند از آن رطوبت\r\n\r\n","description":"","footnote":"","page_name":" 520 ","page_number":528},
  {"content":"\r\n\r\nبعضى بتحليل خرج شود ، پيوندها گرم شود و ماندگى پديد آيد ، پس سبب ماندگى ، خرج رطوبت است و گرم شدن پيوند .\r\nو طبيعت حركت و حرارت ، كشيدن رطوبت است ، از بهر آنكه ميل ماده بدوست .\r\nنبينى كه كشتىبان كشتى را اندر آب ساكن بمجداف راند و بدان گرداند ، از بهر آنكه مجداف آب را بجنباند و گرايشى در آب پديد آيد تا بقوّت گرايش آن ، كشتى بگردد .\r\nهمچنين بسبب حركت پيوندها گرايش اندر رطوبت پديد آيد و روى بفراخى پيوندها نهد .\r\nو سبب ديگر آنكه پيوندها را قوت هاضمه نيست چندانكه ديگر اندامها راست ، از بهر آنكه قوت هاضمه اندر گوشت بيشترست ، از بهر آنكه طبيعت گوشت ، گرم و ترست و هاضمه را يارى از حرارت و رطوبت باشد .\r\nو گوهر بندگاه ، وترست و رباط و غضروف و استخوان ، و طبيعت اين‌همه سرد و خشك است ، بدين سبب هيچ فضلهء اندر وى هضم نشود .\r\nو سبب آنكه پيوند ، فضله را دفع نتواند كرد ، از بهر آنكه طبيعت وى قبول ماده است و در وى فراخى است ، بدين سبب كه هر فضلهء كه آنجا رسد ، آنجا بماند .\r\nاين سببها كه ياد كرده آمد ، سببهاء خلقتى است .\r\nو امّا سببهاء عارضى ، ضعيفى معده است و ناگواريدن و رياضت ناكردن و طعامهاء ناموافق و بىترتيب خوردن ، و مستى متواتر و شراب خوردن بر ريق ، و طعام از پس طعام خوردن ، و بر امتلا در گرمابه رفتن و بر امتلا جماع كردن و مادهء نزله باندامهاى فروسوين ، فرود آمدن .\r\nو بسيار باشد كه بسبب خشم عظيم ، حرارت ، فضله را بگدازد و در آن حال حركتى كرده شود ناهموار و بدان سبب ، فضله اندر بندگاه افتد و آنجا بماند .\r\nو مادهء اين علّت يا خون بود يا صفرا و بلغم آميخته و اين بيشتر باشد .\r\nو آنچه از بلغم خام بود عسرتر بود ، و سودا كمتر باشد .\r\nو بسيار باشد كه بندگاه سخت گردد و انگشتان بر هم پيچند و گوژ شوند .\r\nو باشد كه در ميان پيوندگاه گوشت فزونى پديد آيد و اين از مادهء خونى افتد .\r\nو بسيار باشد كه نقرس را بداروهاء رادع و داروهاء قوىدهنده علاج كنند ، تا مفاصل فضله را قبول نكند و آن فضلها باندامهاء رئيسه بازگردد و سبب هلاك باشد .\r\nو درد عرق النسا و نقرس زود معاوده كند و درد مفاصل ديرتر معاوده كند .\r\nو درد نقرس بعضى را از انگشتان پاى آغاز كند و بعضى را از كف پاى و بعضى را از پهلوهاء پاى و بعضى را همه\r\n\r\n","description":"","footnote":"","page_name":" 521 ","page_number":529},
  {"content":"\r\n\r\nپاء درد كند و درد بران برآرد .\r\nو خداوند نقرس را خريطهء خايه دراز شود و خصى را و زنان را نقرس نباشد و خصى اصلع نشود ، لكن زنى كه حيض او زود بازايستد ، ممكن شود كه او را نقرس پديد آيد .\r\nعلامات آن ، اما علامتهاء خونى و صفرايى و سودايى و بلغمى معلومست ، لكن اينجا خاصّه علامت سودا آنست كه آماس و درد به اندازه بود و رنگ آماس بسبزى و كبودى و سياهى زند و بلمس گرم نباشد .\r\nو اگر ماده مركب بود علامتها نيز مركب بود ، ضمادى گرم و سرد ، گاهى سود دارد و گاهى نه و گاهى آميخته سود دارد .\r\nو ماده مركب كسى را افتد كه مزاج اصلى او گرم باشد و غذاهاء سرد و تر و فقاع و مانند آن بسيار خورد .\r\nو بسيار باشد كه مادهء علت ، تباه گردد ، همچون ريم و خارش پديد آيد سوزان و از جامه و هرچه به دو بازآيد رنج رسد .\r\nو باشد نيز كه ماده از گرمى و تيزى بدان اندازه باشد كه اندر استخوان بگردد و استخوان بشكند و تباه كند آن را طبيبان ريح الشوكه گويند .\r\nو فرق ميان نقرس و ريح الشوكه آنست كه اندر نقرس ماده اندر فضاء پيوندها بود يا اندر گوشت ، و اندر ريح الشوكه ، ماده اندر استخوان بود .\r\nاگر ماده خونى بود ، نخست استفراغ خون بايد كرد از جانب مخالف ، و اگر ماده اندر هر دو پاى بود از هر دو دست يك بار رگ بايد زد و پس از دو روز تا سه روز قى فرمايد و اگر حاجت آيد از پس قى ، مسهل دادن . و نخست ضماد و نطول ساكن‌كننده به كار بايد داشت و اندر مسهل دادن دفع بايد كرد تا اثر پختگى اندر قاروره پديد آيد .\r\nو صواب‌تر آن باشد كه مسهل از پس روز بحران دهند ، و اين مدافعت آنجا توان كرد كه حركت ماده سخت قوى نباشد و درد بىقرار نبود ؛ و به آب سرد و گرم و نيم‌گرم و آنچه خوش تر آيد بر آن اقتصار كند و نگاه بايد كرد تا ماده تمام اندر پيوندها ريخته شد و از حركت فروايستاد يا نه ، اگر هنوز اندر حركت باشد داروهاء رادع به كار بايد داشت .\r\nو اگر اين اتفاق افتاده باشد و درد زيادت گردد ، يا نشان آنكه مادّه باعضاء رئيسه بازمىگردد و پديد آيد ، زود بداروهاء نرم‌كننده باز بايد گشت تا آنچه فروآمدنى است از ماده فرود آيد و آب گرم و فاتر اندرين حال سود دارد ، خاصّه اگر بنفشه و بابونه در وى پخته باشند .\r\nو صواب آن باشد كه آنجا كه ماده بسيار باشد و هنوز اندر حركت\r\n\r\n","description":"","footnote":"","page_name":" 522 ","page_number":530},
  {"content":"\r\n\r\nبود و حركت او قوى بود ، زود باستفراغ مشغول شود .\r\nو آنجا كه ماده اندك بود و حركت آهسته از داروى رادع باكى نباشد ، مگر اندر عرق النسا كه رادع ، مادّه را اندر مغز پيوندگاه افكند و آنجا بازدارد .\r\nو اگر ماده صفرايى باشد ، نخست قى بايد فرمود پس چون اثر پختگى ببيند ، مسهل دهند .\r\nو ببايد دانست كه اندر علتهاء خونى و صفرايى ، سكنگبين سخت نافع بود ، لكن بدين علّت سكنگبين ترش ، موافق نباشد ، از بهر آنكه ترشى سركه ، عصب را ضعيف كند و مادّهء ساكن را لطيف كند و بجنباند و با مادهء علّت بياميزد و بجايگاه درد آرد .\r\nو سكنگبين بزورى كه از تخمهاء گرم‌كننده سازند زيان دارد ، مادهء علت را بسوزاند و ترى آن بادرار خرج كند و باقى عسر شود .\r\nو مسهل ضعيف نيز اندر اول علّت سود ندارد ، از بهر آنكه استفراغى نكند كه علّت زايل شود ، لكن مادهء آراميده را بجنباند و علت را مدد كند .\r\nامّا اندر اوجاع خونى ، استفراغ بمطبوخ هليلهء زرد و كابلى و افسنتين و شاهتره و خرماء هندو و آلو سياه و ميويز بايد كرد ، و ازين مطبوخ مبلغى تمام بايد داد ، چنان كه استفراغ تمام كند .\r\nو اگر با اوجاع ، تب باشد آب عنب الثعلب و آب كاكنج و آب كسنهء جوشانده و صافى كرده با اندكى فلوس خيارشنبر بايد داد ، يا بنفشهء خشك و شكر اندر آب لبلاب يا اندر جلّاب خام .\r\nو اگر حرارت كمتر بود ، ده درم هليلهء زرد اندر صد درم جلّاب خام ، تر كنند يك شبانروز ، پس بدست بمالند و بپالايند ، و ده درم اسبغول با او بياميزند و مىدهند .\r\nو از پس آنكه تب زايل شود ، آب عنب الثعلب ، گر آب كسنه با آب باذيان و آب كرفس بياميزند و يك مثقال ايارج فيقرا در وى ، تر كنند يك شبانروز ، پس بپالايند و بدهند .\r\nو آن را كه تب نباشد و مسهل توان داد ، استفراغ بمطبوخ سورنجان و حبّ سورنجان بايد كرد و از پس مسهل ، داروى مدر بايد داد ، از بهر آنكه مادهء اين علت فضلهء هضم ثانى و ثالث بود ، و هضم ثانى اندر جگر باشد و هضم ثالث اندر رگها و بادرار پاك شود .\r\nو بسيار كسان باشند كه از داروى مسهل و حقنه منفعت نيابند و علّت ايشان بادرار زايل شود . و مردمان نحيف را داروى مسهل قوى و داروى مدر نشايد داد از بهر آنكه ترى از تن ايشان باسهال و بادرار خرج شود و خون گرم شود و بسوزد و مضرتهاء بزرگ تولّد كند ؛\r\n\r\n","description":"","footnote":"","page_name":" 523 ","page_number":531},
  {"content":"\r\n\r\nاين دقايق نگاه بايد داشتن واجبست .\r\nو اگر ماده علّت صفرايى بود ، نخست قى بايد فرمود پس استفراغ كردن بمطبوخ هليلهء زرد و خرماء هندو و عنّاب و آلو سياه و شاهتره و تخم كشوت ، و آن را بصبر و سقمونيا قوت دادن .\r\nو صفت حبّها و مطبوخهاء ديگر اندر قرافادين بايد جست .\r\nو اگر مادهء علت از صفرا و بلغم مركب بود ، مسهل برين‌گونه سازند :\r\nصبر يك درم ، سورنجان چهاردانگ ، هليلهء زرد چهاردانگ ، هليلهء كابلى ، گل سرخ ، مصطكى از هريكى دانگى ، جمله يك شربت باشد .\r\nو صفت مطبوخ و حبّ و ضمادها اندر قرافادين ياد كرده آيد او شاء الله .\r\nو اگر ماده بلغم باشد ، نخست آن را ببايد پزانيد بدين طريق :\r\nنخست چهار روز گلنگبين عسلى دهند با آب باذيان تر يا آبى كه زيره و تخم باذيان در وى جوشانيده باشند .\r\nاگر از پس چهار روز اندر قاروره اثر پختگى پديد آيد ، استفراغ كنند بمسهلى موافق .\r\nو اگر پختگى پديد نيايد چند روز ماء الاصول دهند با روغن بيدانجير ، پس طبع را بايارج فيقرا و تربد نرم كنند ، پس سه روز ديگر ماء الاصول دهند ، روز چهارم گلنگبين دهند بىماء الاصول ، روز ديگر استفراغى كنند بحبّ منتن و حبّ شيطرج و مانند آن .\r\nو اگر لختى صفرا با او آميخته باشد ، مسهل سخت گرم نشايد داد .\r\nو هيچ مسهل از داروى كه اسهال صفرا كند خالى نباشد ، از بهر آنكه اگرچه از استفراغ بلغم اندر حال ، منفعتى پديد آيد ، دور نباشد كه ديگرباره بلغم به قوت صفرا در تن روان گردد و بجايگاه درد بازگردد .\r\nو امّا عرق النسا را ببايد دانست كه علامت خاصه عرق النسا آنست كه اندر براز خداوند علّت ، رطوبتى مخاطى بود و قامت بدشوارى راست توان كرد .\r\nآنجا كه علامتهاء خونى ظاهر بود ، نخست رگ باسليق بايد زد ، پس رگ پاى زدن ، و اوليتر آن باشد كه دو روز تدبير لطيف كنند ، پس رگ پاى زنند .\r\nو اگر درد از جانب وحشى فرومىآيد عرق النسا زنند و اگر بجانب انسى فرومىآيد رگ صافن زنند ؛ و ز پستر اندر پشت پاى رگى است ميان خنصر و بنصر ، آن رگ زنند .\r\nو گفته‌اند اين رگ زدن اندر علت عرق النسا ، نافعترست از عرق النسا ، همچنانكه اسيلم زدن اندر بيمارى جگر و سپرز ، نافعترست از رگ باسليق زدن .\r\nو جالينوس مىگويد : صافن و مابض زدن نافع‌تر از عرق النساست و مابض نافع‌تر از صافن است .\r\nو چيزهاء نرم و روغنها\r\n\r\n","description":"","footnote":"","page_name":" 524 ","page_number":532},
  {"content":"\r\n\r\nماليدن و اندر گرمابهء معتدل و آبزن معتدل نشستن سود دارد .\r\nو آن را كه قى كرده باشد و مسهل خورده داروى مدر بايد داد .\r\n\r\nصفت دارويى مدر\r\nكمادريوس ، جنطيانا ، از هريكى ده درم ، زراوند گرد دو درم ، تخم سذاب دوازده درم ، كوفته و بيخته ، شربتى سه درم با سه درم شكر .\r\nو محجمهء آتش برنهادن و اندر آب گوگرد نشستن و ضماد ريش‌كننده برنهادن و داغ كردن ، صواب بود .\r\n\r\nصفت ضمادى كه ماده را به ظاهر كشد و تحليل كند\r\nتخم سذاب دشتى ، حبّ الغار ، انگدان ، نطرون ، شيح ارمنى ، قردمانا ، شحم حنظل ، نانخواه از هر يكى يك ستير ، سذاب تر ، زفت رومى ، اشق ، موم از هريكى پنج ستير ، بيرزد يك ستير و نيم ، گوگرد يك ستير ، مرهم سازند چنان كه رسمست .\r\nزفت و گوگرد بهم بسايند راستار است و بر كاغذى طلا كنند و بر جايگاه درد نهند و بگذارند تا خود بيفتد .\r\nو خردل و سرگين كبوتر بسايند و بسرشند و ضماد كنند ، ريش گردد ، صديد بپالايد چند روز ، بگذارند تا ماده پاك شود .\r\nو ميويزج و بوره و فرفيون و عاقرقرحا با موم و روغن سذاب سرشته ماده را به ظاهر كشد و ريش كند .\r\nصفت شيافى نافع سكبينج ، جاوشير ، مقل ، اشق ، زنجبيل ، عنزروت ، سورنجان ، ششقاقل ، شحم حنظل ، نمك هندى ، جندبيذستر ، زرنباد ، قسط ، ماهيزهره ، برگ سذاب ، انيسون ، تخم باديان ، بوره ، فانيد ، راستار است .\r\nو آن را كه هيچ علاجى اثر نكند ، نفط سفيد مىدهند سه روز هر بامداد در مسنگى تا مثقالى با شراب .\r\n\r\nباب چهارم از گفتار بيستم از كتاب معالجات اندر دُوالى و داء الفيل\r\n\r\nدوالى\r\nعلتى است كه رگهاى ساق پاى غليظ شود و چون گره‌گره ، رگها بر آن پديد آيد . و سبب آن فراخ شدن رگها و امتلا باشد و طعامهاء غليظ خوردن و از پس طعام حركت كردن .\r\nو اين علت پيكان را و حمّالان را و پياده‌روان را افتد .\r\nو باشد كه سبب ، انتقال ماده بيمارى حادّه باشد يا بيمارى سپرز .\r\nو بعضى از دستكاران اين علت را علاج كنند و ساقها بدان علاج لاغر و ضعيف شود ، از بهر آنكه غذا از وى بازستده مىشود .\r\nو آنچه محكم بود\r\n\r\n","description":"","footnote":"","page_name":" 525 ","page_number":533},
  {"content":"\r\n\r\nعلاج دشوار پذيرد .\r\n\r\nداء الفيل\r\nعلتى است كه سبب آن همچون سبب دوالى باشد و قدم و ساق پاى غليظ شود همچون ساق پيل .\r\nو مادهء اين علت ، خون سودايى و بلغمى بود و مادهء دوالى هم ازين نوع باشد ، ليكن از بهر آنكه مادهء داء الفيل از عفونت خالى نباشد و مادهء دوالى عفونت ندارد ، مخالف آن باشد . و دليل برين آنست كه داء الفيل ريش گردد و دوالى ريش نگردد ، نخست داء الفيل سرخ باشد پس رنگ گرداند .\r\nعلاج آن ، اگر بفصد حاجت آيد ، نخست رگ باسليق زنند ، پس قى فرمايند بداروها كه بلغم را سود دارد .\r\nو آسايش جويند و پاى بر بالش نهاده دارند ، و اگر بضرورت ببايد رفت از بن ران تا بقدمها بعصابهء بپيچند ، چنان كه از قدم و شتالنگ آغاز كنند ، و گام آهسته نهند .\r\nو هر هفته ايارج فيقرا و غاريقون و افتيمون و حجر ارمنى ، شربتى معتدل بدهند .\r\nو استفراغ بماء الجبن كنند و از پس قى و استفراغها خاكستر چوب كرنب و چوب گز و آرد حلبه و سرگين بز و تخم ترب و تخم جرجير كوفته بروغن زيت ، خاصّه زيت انفاق بسرشند و طلا كنند .\r\nو بسيار باشد كه بر ساق پاى بثرها برآيد بر شكل ثمرة الطّرفا و حبّة الخضرا ، و درخت حبّة الخضرا را بتازى البطم گويند ، بدين سبب اين بثرها را طبيبان ، البطم گويند .\r\nو علاج آن چون علاج دوالى بود و همچون ريش سودايى ، چنان كه در جايگاهش ياد كرده آيد و الله اعلم .\r\n\r\nباب پنجم از گفتار بيستم از كتاب معالجات اندر درد پاشنه و علاج آن\r\nاسباب درد پاشنه يا زخمى بود يا موزه بفشارد يا ماده از بالا فرود آيد .\r\nعلاج آن ، اگر سبب زخمى بود ، ماميثا با گل ارمنى هريك جدا در آب حل كنند و طلى كنند .\r\nو اگر سبب فشاردن موزه باشد همين علاج كنند و نخست در آب سرد نهند يك ساعت . و اگر سبب فروآمدن ماده باشد قى فرمايند و روغن گل مىمالند و الله اعلم بالصواب .\r\n\r\nباب ششم از گفتار بيستم از كتاب معالجات اندر علاج كوفته شدن ناخُنها\r\n\r\n","description":"","footnote":"","page_name":" 526 ","page_number":534},
  {"content":"\r\n\r\nبرگ مورد تر و برگ سرو ضماد كنند .\r\nو انار تمام نارسيده اندر شراب پخته سود دارد .\r\nو اگر نمك و گوزمغز با آن بياميزند صواب باشد .\r\nو مغز فستق كوفته برنهادن نافع بود .\r\nو اگر كبود شود ، آرد گندم با زفت بسرشند و ضماد كنند نافع باشد و الله اعلم .\r\n\r\nباب هفتم از گفتار بيستم از كتاب معالجات اندر دميدگى و خارش ناخنان\r\nبه آب دريا مىبايد شست يا بطبيخ عدس ، و ضمادها از بلبوس و انجير خشك پخته و زفت رومى هريك جدا و بهم سرشته سود دارد و الله اعلم .\r\n\r\nگفتار بيست و يكم از كتاب سيم اندر معالجات از كتاب الاغراض الطبية اندر احوال تبها و انواع آن و اسباب و علامات و علاج آن و اين گفتار چهارده بابست\r\n\r\nباب اوّل از گفتار بيست و يكم از كتاب معالجات اندر آنك تب چيست و چگونه پديد آيد و چگونه گشارد\r\nتب ، حرارتى غريب است ، در دل برافروزد و با هوا كه در تجويف دلست و طبيبان آن را روح خوانند و با خون ، اندر رگها بگذرد و اندر همه تن پراكنده شود و همه تن را گرم كند ، بر حالى كه مضرّت آن در همه فعلهاء طبيعى پديد آيد .\r\nو فعلهاء طبيعى ، شهوت طعام و شراب است و هضم آن و قوّت برخاستن و نشستن و رفتن و خفتن و غير آن .\r\nامّا گرفتن و بفشاردن تب چنان باشد كه ماده فزونى اندر همه تن گرد آيد و حرارت غريزى از هضم و بصلاح آوردن آن عاجز آيد ، و از آن ماده بخارى تولد كند و روح را اندر شريانها غليظ كند ، و بدان سبب بدشوارى گذر تواند كرد و بدشوارى دم تواند زد ؛ و محتقن شود و گرم شود ، گرم شدن ناطبيعى و آن گرمى بدل بازدهد و از دل بشريانها بازآيد و اندر همه تن پراكنده شود ، تب پديد آيد از بهر آنكه هر گاه كه مادهء گرم اندر عضوى گرد آيد و آنجا گرم‌تر شود ، سوء المزاج گرم باشد كه اندر آن عضو پديد آمده بود ، و شريانها و روح آن\r\n\r\n","description":"","footnote":"","page_name":" 527 ","page_number":535},
  {"content":"\r\n\r\nعضو ، گرم باشد و اين حال ، تب آن عضو باشد .\r\nو از بهر آنكه شريانها از دل رستست ، هرگاه كه روح و شريان عضوى گرم شود ، گرمى آن اندك اندك بدل بازدهد ، و هوايى كه اندر تجويف دلست آن حرارت غريب را و آن سوء المزاج را قبول كند و باز آن را اندر شريانها به همه تن بازدهد و همه تن را گرم كند ، بدين سبب دل همچنانكه مبداء حرارت غريزى است ، مبداء حرارت غريب گردد .\r\nو از بهر اين گفته‌اند كه تب حرارت غريب است كه اندر دل برافروزد و با خون و روح كه اندر شريانها است اندر همه تن پراكنده شود .\r\nو گساريدن تب چنان باشد كه آن بخارها كه هوا را كه اندر تجويف دلست و خون را كه اندر شريانها است غليظ كرده باشد و گرم كرده و تب آورده ، بقوّت حرارت غريب و بمعونت حرارت غريزى ، پخته شود و لطيف گردد و به ظاهر تن مندفع شود و بسوى بيرون ميل كند و تحليل پذيرد ، تب گساريده شود .\r\nتب آمدن و گساريدن تب اينست .\r\nو هر گاه كه تن از اخلاط بد پاك باشد تب يك‌روزه آيد و طبيبان آن را بتازى حمى يوم گويند .\r\nو اگر اندر تن خلطى بد باشد و حرارت اندر آن خلط آويزد ، تبى كه بدان خلط منسوبست تولّد كند .\r\n\r\nباب دوم از گفتار بيست و يكم از كتاب معالجات اندر اجناس و انواع تبها\r\nببايد دانست كه مايه تن مردم ، سه جنس است ، يكى اندامهاء اصلى است كه بنياد همه تن اوست چون استخوان و گوشت و غير آن ، دوم رطوبتها كه اندر تجويفهاء تن است چون مغز و خون و ديگر اخلاط ، سيوم روح حيوانى و طبيعى و نفسانى .\r\nهر گاه كه حرارت تن اندر اندامهاء اصلى آويزد آن را تب دق گويند ، و هرگاه كه اندر اخلاط آويزد پس باندامهاء اصلى بازدهد آن را تب خلطى و تب مادى گويند . و هرگاه كه حرارت اندر روح آويزد و خلطها و اندامها از آن گرم شود آن را تب يكروزه گويند و بتازى حمّى يوم گويند .\r\nو از بهر آنكه حرارت اين تب نخست اندر روح آويزد و روح لطيفست ، تب اندر وى بسيار درنگ نتواند كرد ، زود تحليل پذيرد .\r\nو اگر بجنس ديگر بازنگردد يك شبانروز بيش ندارد بدين سبب حمى يوم گويند و باشد كه زودتر گسارد .\r\nو نيز باشد كه اندر شبانروز درگذرد دو شبانروز باشد يا سه شبانروز .\r\nجالينوس مىگويد :\r\n\r\n","description":"","footnote":"","page_name":" 528 ","page_number":536},
  {"content":"\r\n\r\nكه ممكن است كه پنج شبانروز بدارد و بدين سبب آن تب ، گرم شدن خون باشد بىآنكه عفن شود .\r\nو اغلب آن باشد كه هرگاه كه از شبانروز درگذرد از يك‌روزه بگرديده باشد و جنس ديگر شده و شناختن تب يك‌روزه دشوارست و علاج آسان .\r\nو تب مادى ، بعضى بسيط است و بعضى مركّب و بعضى حادّه و بعضى مزمنه و بعضى مطبقه و بعضى مفتره و بعضى بذات خويش ، بيمارى باشد و بعضى عرض دردى و آماسى باشد .\r\nو بعضى با لرزه و بعضى بىلرزه باشد و بعضى با اعراض و بعضى آهسته باشد .\r\nو تبهاى مادى كه از عفونت اخلاط تولّد كند چهار نوعست ، از بهر آنكه اخلاط چهارست .\r\nو از بهر آنكه اخلاط گاهى زاندرون رگها عفونت پذيرد و گاهى بيرون رگها ، انواع هشت گردد ، چهار آنكه اخلاط زاندرون رگها عفن گردد و چهار آنكه بيرون رگها ، و اين انواع را با يكديگر تركيب افتد ، انواع آن بسيار گردد .\r\nو باشد كه يك تب با تبى ميانه مركب شود ، گاه آهستهء با آهسته ، و گاه ميانهء با آهسته ، گاه آهستهء با سوزانى ، و گاه مطبقهء با مطبقهء يا مفترهء ، و گاهى مفترهء با مفترهء ؛ هنگام گساريدن يكى ، هنگام آمدن نوبت ديگرى باشد تا بيمار پيوسته اندر تب باشد و چنان نمايد كه يك تب است كه نوبت آن لازمست و اعراض آن مختلفست .\r\nو هر گاه كه مطبقهء با مطبقهء يا مفترهء با مفترهء ، مركب شود اعراض هر دو پيوسته بر جاى باشد .\r\nو فرق ميان آنكه يكى از ديگرى صعبترست ، بصعبى و سهلى اعراض پديد آيد .\r\nو هر گاه كه مفترهء با مطبقهء مركب شود ، اعراض مطبقه لازم باشد ، و چون نوبت مفتره آيد اعراض مفتره بر آن زيادت شود ، و چون مفتره بگسارد ، اعراض آن زايل شود و اعراض مطبقه برجاى بود .\r\n\r\nتبهاى عفونى\r\nكه مادهء آن بيرون رگها عفونت پذيرفته باشد آن را دايره و مفتره و نائبه خوانند ، از بهر آنكه مىگسارد و بنوبتى بازمىآيد ؛ چنان كه تب بلغمى هر روز بازآيد ، و صفرايى يك روز آيد و يك روز نه ، و اين علّت را غب گويند .\r\nو سودايى يك روز آيد و دو روز نه ، و اين را ربع گويند .\r\nو اگر صفرا و بلغم آميخته شوند ، يك روز تب گرم‌تر آيد و يك روز آهسته‌تر و آن را شطر الغب گويند .\r\nو تبهايى كه ماده آن زاندرون رگها عفونت پذيرد و كمتر گسارد ، بلكه لازم باشد ، بدين سبب آن را لازمه گويند و مطبقه نيز گويند .\r\nو حال خون اندر عروق از دو بيرون نباشد ، يا گرم شود بىآنكه عفن گردد و تب را\r\n\r\n","description":"","footnote":"","page_name":" 529 ","page_number":537},
  {"content":"\r\n\r\nكه از آن تولّد كند ، سوناخس گويند ، يا گرم شود و عفن گردد و تب را كه از آن تولّد كند محرقه گويند ، از بهر آنكه رطوبت خون از حدّت صفرا كم شده باشد .\r\nو خون كه اندر رگها عفن گردد از سه حال بيرون نبود ، يا اندكى عفن گردد و بيشتر بسلامت باشد ، يا نيمى عفن گردد و نيمى بسلامت باشد ، يا بيشتر عفن گردد و كمتر بسلامت باشد ، يا بجملگى عفن گردد ، و هرگاه كه خون بجملگى عفن گردد ، مردم زنده نماند .\r\nو تبهاى خونى همه مطبقه باشد چه آنچه از گرم شدن خون تولّد كند ، و چه آنچه از عفونت آن .\r\nو خون كه بيرون رگها عفونت پذيرد ، سبب آن آماسى خونى بود در احشا چون معده و جگر و سپرز و زهره و روده و شش و حجاب و عصبها و عضلها .\r\nو اين تبها كه ازين آماسها تولّد كند بذات خويش بيمارى نباشد ، لكن عرض آماس باشد .\r\nو ببايد دانست كه تب اندر مزاجهاء گرم و تر بيشتر از آن تولد كند كه اندر مزاجهاء ديگر .\r\nاگر ترى بر گرمى غالب بود ، خداوند اين مزاج را عرق و بول و براز گنده باشد .\r\nو اندر مزاج گرم و خشك ، تب يك‌روزه بسيار تولّد كند و باشد كه اين تب محرقه شود يا دق .\r\nو ازين دو مزاج گذشته اندر مزاجى كه ترى غلبه دارد و گرمى و خشكى برابر باشد ، تب يك روزه بسيار افتد و اگر از آن بگذرد عفونى شود .\r\nو در مزاجها كه گرمى و سردى برابر باشد و ترى غلبه دارد ، تبهاء عفونى بسيار افتد .\r\nو اندر مزاج سرد و خشك تب كمتر آيد خاصه يك‌روزه و الله اعلم .\r\n\r\nباب سيم از گفتار بيست و يكم از كتاب معالجات اندر حمّى يوم يعنى تب يكروزه\r\nاسباب حمى يوم : يكى عفونت هواست ، يا بخارى بد كه با هوا بياميزد يا گرم شدن دل و دماغ از حرارت آفتاب و حرارت گرمابه و آتش ، يا بىهنگام اندر آب نيك سرد غسل كردن يا آب بد خوردن يا ناگاه حركتى و رياضتى بر خلاف عادت كردن ، يا در جماع بر خود الحاح كردن يا بىخوابى و انديشه و غم بسيار يا غذاء ناموافق .\r\nعلامات حمى يوم ، يكى آنست كه اسباب اين تب واصله باشد ، سابقه نباشد و تكسّر و كسلانى و دردها چنان كه اندر ديگر انواع تبها بود ، اندرين تب هيچ نباشد ، و اگر صداعى و تكسّرى باشد لازم و قوى نباشد .\r\nو قاروره و نبض خوب باشد ، با آنك\r\n\r\n","description":"","footnote":"","page_name":" 530 ","page_number":538},
  {"content":"\r\n\r\nاگر خوب نباشد حكم نشايد كرد كه تب يك‌روزه نيست ، از بهر آنكه ممكن بود كه سبب آن حالى ديگر بود كه پيش از تب بوده است .\r\nو خداوند تب را اندر گرمابه فرستند ، اگر اندر حالى كه بگرمابه اندر آيد ، فراشا يابد كه عادت نبودست ، بدانند كه عفونى است يك‌روزه نيست و اگر هيچ فراشا نيست يك‌روزه است ؛ با آنكه ممكن گردد كه يك‌روزه است ، و درنگ كردن اندر گرمابه ، اخلاط ساكن را بجنباند و بدان سبب تب يك‌روزه ، عفونى گردد ؛ پس صواب آنست كه اندر گرمابه بدان قناعت كنند كه بيازمايند كه تب كدام نوعست و هيچ درنگ نكنند .\r\nعلاج آن ، هيچ‌كس را از خداوندان اين تب ، غذا بازنشايد داشت مگر كسى را كه سبب او تخمه باشد .\r\nو ديگر همگنان را غذا لطيف بايد داد و چون فرّوج و بزغاله و كشك جو و اسفاناخ و غوره و مانند آن ، خاصّه مردم صفرايى را .\r\nو كسى را كه در ابتداء تب ، فراشا يافته باشد ، گر همه اندر ابتدا تب باشد ، لقمهء چند نان در آب زده يا اندر گلاب يا اندر سركهء ممزوج ببايد داد . و اگر سبب تب ، رنج و رياضت باشد آسايش بايد فرمود .\r\nو اگر سبب ، بسته شدن مسام و كثافت بشره باشد ، رياضت معتدل و ماليدن بخرقهاء درشت بايد فرمود ، پس آبزن و گرمابه فرمودن .\r\nو غذا اندر انحطاط تب بايد داد ، و از آب سرد منع نبايد كرد ، از بهر آنكه تا قوت بر جاى باشد از مضرت آب سرد نشايد ترسيد .\r\nو ببايد دانست كه آب سرد اندر راحت دادن و بازداشتن حرارت غريب ، بهترين علاجى است .\r\nو اگر اندر احشا ضعفى باشد و تب سدّهء باشد ، اندك‌تر و به آخر بايد داد .\r\nو هيچ‌كس را اندرين تب استفراغ نشايد كرد مگر خداوند سدّهء امتلايى را و خداوند تخمه را .\r\nو گرمابه اندر آخر اين تب سخت نافعست ، مسام بگشايد و ترى اندامها بازآرد و بخار فاسد تحليل كند .\r\n\r\nباب چهارم از گفتار بيست و يكم از كتاب معالجات اندر تب دِق و اسباب و علاج آن\r\nببايد دانست كه اندر تب مردم ، سه نوع رطوبت طبيعى است ، هر گاه كه يك نوع ازين رطوبتها خرج شود ، تب دق تولّد كند .\r\nاول ، رطوبتى است كه اندر رگهاى همه اندامهاء اصلى پراكنده است\r\n\r\n","description":"","footnote":"","page_name":" 531 ","page_number":539},
  {"content":"\r\n\r\nبرسان طلى كه هر شب اندر فصل خريف بر نبات نشيند .\r\nآفريدگار تبارك و تعالى اندر جبلّت طبيعت قوتى نهادست كه هرگاه كه سببى افتد كه مردم طعام و شراب ديرتر يابند ، طبيعت بدان قوت روى بدان رطوبت آرد و آن را هضم كند .\r\nيا بسبب حرارتى آن را بگدازد و تحليل پذيرد ، ابتدا دق پديد آيد و دشوار توان دانست و علاج زود پذيرد .\r\nدوم رطوبتى است كه با اندامها آميختست و پيوسته و بدان ماننده گشته ، لكن هنوز محكم نگشتست ، هرگاه كه حرارتى قوىتر به دو رسد گداخته گردد و دق محكم‌تر شود و آن را ذبول گويند و آن را ابتداست و تزايدست و انتهاست ، چون در ابتدا و تزايد است علاج ممكن بود ، چون بانتها رسد علاج دشوار پذيرد .\r\nسيم ، رطوبتى است كه پيوستن اجزاء اصلى بدان است ، هرگاه كه اين رطوبت خرج شود ، تفتّت پديد آيد و پيوستگى اجزاء اندامها اصلى باطل شود و آن را علاج نباشد .\r\nو مثال رطوبت نخستين مثال روغن است كه اندر چراغ‌دان باشد و مثال دوم ، مثال روغنى است كه پليته اندر خورده باشد و مثال سوم ، مثال روغنى است كه پيوستگى پنبهء پليته بدان است ، اكنون برين قياس بايد كرد .\r\nو مبداء دق ، حرارت دل است ، و گاه بود كه حرارت جگر و معده و شش بدق ادا كند ، از بهر آنكه حرارت اين اندامها بدل رسد . و نيز باشد كه حمى يوم و تب عفونى و تب ورمى بدق ادا كند . و بسيار باشد كه طبيب بضرورت بسبب ضعف و غشى ماء اللحم دهد ، يا دحمرثا ، يا دواء المسك ، و دل بدان سبب گرم شود و بيمارى بدق بازگردد .\r\nعلامات تب دق ، نبض ، صلب و دقيق باشد و ضعيف و متواتر .\r\nو موضع رگ و حوالى آن گرم‌تر از جاى ديگر باشد .\r\nو بيمار از حرارت تب آگاه نباشد و چشمها دور اندر شود و كتفها برآرد و بينى باريك شود و رونق رنگ روى برود .\r\nو هر گاه كه مدقوق غذا خورد حرارت تب پس از يك ساعت ظاهر شود ، همچون چراغ كه روغن يابد ، برفروزد و نبض قوىتر گردد و اين درست‌ترين نشانى است .\r\nعلاج آن ، تا قوت برجاى باشد و استخوانها به گوشت پوشيده باشد و ذبول ظاهر نباشد اوميدوار باشد .\r\nامّا هواء خانه و بستر بيمار خنك بايد و بنفشه و نيلوفر و برگ بيد شسته و گل تازه و شاهسفرم سردكرده و ميوهاء خوش‌بوى\r\n\r\n","description":"","footnote":"","page_name":" 532 ","page_number":540},
  {"content":"\r\n\r\nپيش او نهاده بايد كه بوى آن به دو مىرسد .\r\nو شربت ، آب كدو و آب خربزهء هندو و آب خيار ترش و آب انار شيرين با روغن بادام .\r\nو شراب خشخاش و كشكاب كه در وى كدوء تر و سرطان تازه پخته باشند با روغن بادام و شكر .\r\nو شبانگاه لعاب اسبغول اندر كشكاب ، يا پس از كشكاب قرص كافور و شراب صندل دادن .\r\nو غذا همه ترى فزاينده بايد خورد چون قليهء كدو و قليهء خيار و ماهى تازهء كوچك و اسفاناخ و خايهء مرغ نيمبرشت ، و مزوّرهء كشك جو و ماش مقشر و پايچه اندر كشكاب پختن و مانند آن . و اندر آبزن فاتر نشستن و روغن بنفش و مانند آن ماليدن ، و شير زنان و شير خر دادن و بر اندامها دوشيدن نافع باشد و الله اعلم بالصواب .\r\n\r\nباب پنجم از گفتار بيست و يكم از كتاب معالجات اندر تب مطبقه و علامات و علاج آن\r\nعلامات تب مطبقه ، رنگ روى و رنگ چشم سرخ باشد و رگها برخاسته و طعم دهان شيرين ، و حرارت تب ، حرارتى باشد همچون حرارت كسى كه از گرمابه بيرون آيد .\r\nعلاج آن ، فصد بايد كرد و درخور قوّت و عمر و فصل سال ، خون بيرون كردن و پس از فصد ، بمطبوخ هليله استفراغ كردن و بسكنگبين ساده تسكين دادن و الله اعلم .\r\n\r\nباب ششم از گفتار بيست و يكم از كتاب معالجات اندر تب مُحرقه و علاج آن\r\nتب محرقه دو نوعست و هر دو لازم باشد و اگر بگشارد ، گشاريدنش ظاهر نباشد .\r\nيك نوع آنست كه مادهء آن صفراى سوخته باشد كه زندرون رگهاى همه تن عفونت پذيرد ، يا از اندرون رگها كه نزديك دل باشد يا نزديك فم معده و جگر است ، عفونت پذيرد .\r\nنوع دوم ، مادهء او بلغم شور بود كه زندرون رگهاء همه تن ، يا زاندرون رگها كه حوالى دلست عفونت پذيرد .\r\nو تولد بلغم شور از رطوبت رقيق باشد كه با صفراء سوخته آميخته گردد ؛ پس از روى حقيقت مادّه نوع دوم ، همه تيزى صفرا باشد كه رطوبت رقيق را شور گرداند و عفن .\r\nعلامات تب محرقه ، حرارت اين تب لازم باشد و باطن سوزان‌تر از ظاهر باشد و بدان\r\n\r\n","description":"","footnote":"","page_name":" 533 ","page_number":541},
  {"content":"\r\n\r\nسبب تشنگى غالب بود .\r\nو اندر آغاز تب ، سرما و فراشا نباشد و عرق نكند الّا نزديك بحران . و روز بحران اندر آغاز ، سرما كند و به آخر عرق و زبان يا سياه بود يا زرد يا درشت ، و سياه بتر باشد و زرد ، ميانه باشد .\r\nو فرق ميان محرقه و مطبقه آنست كه محرقه ، بنوبت غب ، قوىتر شود و رنگ روى و چشم بدان سرخى نباشد و بحران يا بقى باشد يا باسهال يا برعاف يا به عرق .\r\nعلاج آن ، اندر تسكين حرارت ، مبالغت بايد كرد و هواء خانه خنك داشتن و تن بجامه پوشيده داشتن تا نسيم هواء خنك بتنفس بدل مىرسد و حرارت تب از طريق مسام تحليل مىپذيرد و باندرون بازنگردد .\r\nو بسكنگبين ساده و شراب حمّاض ترنج و شراب غوره و شراب صندل و قرص كافور تسكين دادن .\r\nو بعوض غذا ، آب كدو و آب خربزهء هندو و آب خيار ترش و كشكاب رقيق دهند .\r\nو اگر باستفراغ حاجت آيد ، فلوس خيارشنبر اندر طبيخ خرماء هندو حل كنند و بدهند .\r\n\r\nباب هفتم از گفتار بيست و يكم از كتاب معالجات اندر تب غبّ خالصه و علاج آن\r\nدرازى مدت آن هفت ساعت باشد ، و بيشترين دوازده ساعت و كمترين چهار ساعت ، و هرچه از دوازده ساعت بگذرد بدان اندازه از غب خالصه دور باشد ، و اگر تدبير صواب رود ، عدد نوبتهاء تب ، هفت بيش نباشد و باشد كه به چهار نوبت بگذرد .\r\nو بسيار باشد كه بسبب لطافت ماده ، يك نوبت بيش نباشد و بقى يا به عرق يا باسهال صفرا بگذرد ، و نبض عظيم و مختلف باشد .\r\nو قاروره ، سرخ و نارى و رقيق باشد و حرارت سوزان‌تر از تبهاى ديگر باشد ، و سرما كه اندر آغاز تب باشد نيك بلرزاند و زود ساكن باشد .\r\nو ببايد دانست كه سبب سرما كه در آغاز تبها پديد آيد حرارت تب است كه رطوبتى را بگدازد و بر عضلها ريزد تا سرماء آن محسوس گردد .\r\nو سبب آنكه پيش از تب اگرچه اين رطوبت اندر تن باشد ، سردى آن محسوس نبود ، آنست كه آن رطوبت كه در تن بود نه از حالى به حالى مىگشت و نه از جايى بجايى مىشد ، و هرچه اندر تن ساكن باشد اجزاء تن با آن خو كند و چون بگدازد از حال بگردد و داخل او خارج شود و خارج او داخل ، و از جاى خويش بجنبد .\r\nو هرچه از حالى به حالى شود و از جايى بجايى حركت كند ، هر جزوى از قرارگاه خويش بيرون آيد و مجاورت و خوكردگى همه اجزاء تن با همه اجزاء رطوبت بگذرد ، هر جزوى از اجزاء تن سردى\r\n\r\n","description":"","footnote":"","page_name":" 534 ","page_number":542},
  {"content":"\r\n\r\nآن جزو كه با آن خو كرده نباشد اندر يابد ، لرزه پديد آيد .\r\nعلاج آن ، هر بامداد ، سكنگبين دهند سرد كرده يا شراب غوره يا شراب ريواج يا شراب آلو . و روز تب اندر آن وقت كه لرزه پديد آيد سكنگبين با آب گرم دهند تا باشد كه قى افتد و مادهء صفرا در آن حال برآرد ، و اگر قى نيفتد بقوّت تهوع ، حرارت غريزى حركت كند و مادهء تب را بگدازد و بدان سبب زودتر لرزه ساكن شود .\r\nو هر گاه كه تب گساريده شود ، اندكى كشكاب دهند و روز ديگر كه نوبت نباشد آب انار ترش و شيرين دهند با شحم او كوفته و فشارده و شكر برافكنند تا هم تب ساكن شود و هم به قوت شكر و شحم ، صفرا را دفع كند .\r\nو شراب آلو دهند با شراب گل انگور يا سكنگبين با آب سرد آميخته و سرد كرده ، يا آب خرماء هندو يا اندكى فلوس خيارشنبر با مقدار پانزده درم شراب بنفشه با گلاب گداخته و پالوده يا دو درم بزر قطونا و آب آلو . و مزوّره از آب غوره يا آلوسياه يا از كشك جو همه بشيرهء مغز بادام .\r\nو اگر با تب ، صداع و تاسه بود ، طبع را بحقنهء نرم مجيب كردن اوليتر ، يا شبيار كه از شكر و بنفشه و سقمونيا باشد . و تدبيرهاء ديگر همچون تدبير تب محرقه ، و اللّه تعالى اعلم .\r\n\r\nباب هشتم از گفتار بيست و يكم از كتاب معالجات اندر تب غبّ غير خالصه و شطر الغِب\r\nغب غير خالصه و شطر الغب از جمله تبهايى است كه از تركيب صفرا و بلغم تولّد كند و كمابيش هريكى و چگونگى تركيب آن را حدّى نتوان نهاد ، از بهر آنكه گاهى بلغم ، غليظتر و گاهى اندك‌تر و رقيق‌تر و گاهى صفرا بيشتر باشد .\r\nو گاهى هر دو بيرون رگها باشند و گاهى يكى ز اندرون رگها باشد و يكى بيرون ، بدين سبب تبهاء مركب ، هريكى را نامى خاصه نيست ، مگر اين دو تب را .\r\nعلامات غب غير خالصه و شطر الغب ، فرق ميان هر دو آنست كه اگرچه ماده شطر الغب صفرا و رطوبت باشد ، هر دو ماده بهم آميخته نباشد ، چنان كه چون يك چيز گردد ، بدين سبب نوبت هريك جدا باشد و مادهء غبّ غير خالصه آميخته باشد و چون يك چيز گشته ، بدين سبب فعل هريك جداگانه پديد نيايد .\r\nو بسيار باشد كه اندر تبها اندر يك نوبت دو بار يا سه بار سرما و فراشا پديد آيد و باز گرم شود و علامت غلبهء هر خلطى از اعراض و احوال تب بايد جست .\r\nعلاج آن ، اندر طريق صواب\r\n\r\n","description":"","footnote":"","page_name":" 535 ","page_number":543},
  {"content":"\r\n\r\nآنست اندر علاج اين تبها ، كه تدبير طبع نرم داشتن و تدبير قى و تدبير ادرار بول و تدبير مسام گشادن و عرق آوردن كنند .\r\nو پاك كردن تن از مادهء تب بيشتر از تدبير تسكين حرارت كنند ، و اين تدبيرها بچيزهاء سبك‌تر و لطيفتر كنند ، بدان طريق كه آسان‌تر باشد .\r\nو استفراغ قوى پس از نضج كنند و اندر اعراض تب نگاه مىكنند و بدفع مادهء غالب ، بيشتر كوشند .\r\nو اگر حاجت بتسكين حرارت بيشتر باشد ، سكنگبين ساده دهند ، و اگر بزورى بايد ، به زور تخم كسنه و تخم كشوت و بيخ كسنه كنند . و بجاى آب ، آب تخم خيار و خياربادرنگ دهند .\r\nو اگر بتلطيف و زدايش خلط حاجت بيشتر بود ، كشكاب دهند ، نخود و تخم باذيان دهند و سعتر و زوفاء خشك و نعنع و سنبل و آنچه درخور كشكاب بود و پيش از كشكاب ، سكنگبين ساده دهند يا بزورى و به زور به قدر حاجت كنند و آب باذيان و گلشكر در وى گداخته ، و سكنگبين سادهء عسلى و شراب غوره عسلى و گلشكر با سكنگبين سرشته ، اين‌همه شربتهاء موافق است .\r\nو هر گاه كه اثر نضج پديد آيد ، استفراغ كنند برفق .\r\nو گلشكر گداخته و پالوده با سكنگبين دادن صواب باشد .\r\nو شراب افسنتين موافق باشد . و نيم درم تربد سفيد با نيم درم غاريقون و نيم دانگ سقمونيا اندر شراب گل يا اندر گلشكر سرشته ، مسهلى لطيف و سبك باشد .\r\nو اگر باستفراغ قوى حاجت آيد ، معجون خيارشنبر دهند . و از پس استفراغ قرص گل كنند .\r\n\r\nصفت قرص گل\r\nگل سرخ ده درم ، سنبل سه درم ، اصل السّوس پنج درم ، مغز تخم خيار و تخم كسنه از هريكى چهار درم ، شربتى يك مثقال .\r\nاگر صفرا و بلغم برابر باشد ، بگيرند گل سرخ ده درم ، مصطكى يك درم ، سنبل دو درم ، تخم كسنه پنج درم ، شربتى يك مثقال با گلشكر ، و هو اعلم .\r\n\r\nباب نهم از گفتار بيست و يكم از كتاب معالجات اندر تب رِبع و علاج آن\r\nتب ربع دو جنس است ، نايبه است و لازمه .\r\nو اسباب ربع ، اسباب تولّد سود است و بيشترى تبهاى ربع ، كم‌خطر باشد .\r\nو اگر اندر تدبير علاج خطا نيفتد ، مدّت درازترين وى يك سال بيش نباشد .\r\nو مردم بدين تب از بيماريهاى سودايى چون صرع و ماليخوليا و تشنج برهند ، لكن اگر اندر علاج خطا كنند و مادّه سخت خام بود ، باشد كه دوازده سال بدارد ، و آنچه دراز گردد بيشترى باستسقا\r\n\r\n","description":"","footnote":"","page_name":" 536 ","page_number":544},
  {"content":"\r\n\r\nادا كنند .\r\nعلامات تب ربع ، نخست سرما و لرزه اندك باشد و هر نوبتى زيادت مىشود تا بوقت انتها .\r\nو سرما با درد استخوانها و تكسّر باشد و نيك بلرزاند چنان كه دندانها بر هم مىزند و دير گرم شود ، از بهر آنكه ماده غليظ و سرد باشد .\r\nو نشان نضج ، كمتر شدن سرما باشد .\r\nو بسيار باشد كه تب غبّ تابستانى اندر خريف بربع بازگردد ، از بهر آنكه مادهء رقيق به عرق و ديگر استفراغها خرج شود و غليظ بماند .\r\nو مدّت نوع ربع خالصه ، بيست و چهار ساعت بود ، و مدّت آسايش چهل و هشت ساعت .\r\nامّا اگر مادهء سودا بلغمى بود ، نوبت درازتر دارد و نبض بطى و نرم باشد و بول غليظ .\r\nامّا اگر مادهء سودا ، صفرايى باشد ، نوبت كوتاه‌تر باشد و نبض سريع و متواتر باشد و عرق بيشتر آيد . و اگر مادهء سودا خون بود ، علامتهاء خون ظاهر بود ، و فصل سال و مزاج بيمار و عادت و سحنه و تدبيرهاء گذشته بر هر يك گواهى دهد .\r\nعلاج آن ، روز نوبت ، از طعام و شراب بازدارند ، خاصّه از آب سرد .\r\nو اگر اندر آغاز تب قى كند ، سخت نافع بود .\r\nو روز ديگر كه از پس نوبت باشد ، غذا شوربا دهند به گوشت پخته و نخود پخته ، و روز ديگر كه فردا روز نوبت خواهد بود ، نخودآب دهند بىگوشت با زيربا بروغن بادام يا بروغن گاو .\r\nو اندر دو روز كه نوبت نباشد بامداد ، گلشكر دهند با سكنگبين سرشته و بعد از آن به چند ساعت كشكاب دهند با نخود پخته . و تا اثر نضج نيفتد ، استفراغ قوى نكنند و تبهاى خمس و سدس و سبع هم برين قياس باشد . و الله اعلم بالصواب .\r\n\r\nباب دهم از گفتار بيست و يكم از كتاب معالجات اندر تبهاء بلغمى و علاج آن\r\nهر گاه كه حرارت غريب اندر رطوبت طبيعى اثر كند ، عفونت اندر وى پديد آيد ، ناطبيعى شود و تب بلغمى تولد كند .\r\nعلامات تب بلغمى ، سرما و لرزه قوى باشد ، و گاه باشد كه بيمار پندارد كه اندر ميان برفست و دير گرم شود و سبب آن بلغم زجاجى بود .\r\nو طعم دهان ناخوش و معده ضعيف و شهوت طعام باطل شدن و تاسه و غشى و غثيان بسيار افتد .\r\nو نبض ضعيف و صغير و متفاوت باشد . و قاروره رقيق و سفيد باشد و به آخر سرخ و تيره شود .\r\nعلاج آن ، يك هفته سكنگبين عسلى دهند و كشكاب\r\n\r\n","description":"","footnote":"","page_name":" 537 ","page_number":545},
  {"content":"\r\n\r\nبا نخود و اندكى تخم باذيان پزند ، و اگر بجاى سكنگبين ، ماء العسل دهند زوفاء خشك در وى پخته ، روا بود .\r\nو از پس يك هفته قى فرمايند خاصّه اندر آغاز تب .\r\nو طبع بگلشكر مسهل ، نرم كنند يا ده درم گلشكر گداخته با سى درم سكنگبين آميخته بدهند .\r\nو تربد و مصطكى و زنجبيل كوفته و بيخته و شكر چند وزن هر سه ، شربتى از يك درم تا يك مثقال تا دو درم ، طبع را نرم كند .\r\nو تبهاء بلغمى ، بعضى باشد كه با لرزه نباشد و گساريدن آن ظاهر نباشد مانند تب دق باشد .\r\nو اندر علاج آن بشربتهاء پزاننده دليرى نشايد كرد ، چنان كه اندر بلغمى مفتره شايد كرد ، از بهر آنكه بيم باشد كه ماده لطيف گردد ، بدماغ برآيد و سرسام تولّد كند ، خاصّه اگر صداعى باشد يا دماغ ضعيف باشد .\r\nو صواب آن باشد كه از گلشكر و سكنگبين ساده اندر نگذرند يا سكنگبين كه اندر وى اندكى بيخ باذيان پخته باشند ، و اين تصرّف به حكم مشاهده توان كرد .\r\nو بقراط از بهر اين گفت : الحمّى فى المشايخ ليّنة و لا يغرّن فيهم بصلابة الحمّى و ليّنها و لا تقدّم على التسخين الّا بعد الاحتياط و التثبّت .\r\nو اگر دماغ قوى باشد استفراغ بشحم حنظل بايد كرد و ادرار بماء الاصول و از پس استفراغ قرص گل دادن . و الله اعلم بالصواب .\r\n\r\nباب يازدهم از گفتار بيست و يكم از كتاب معالجات اندر بيماريها كه زاندرون سرد باشد و بيرون گرم و زاندرون گرم باشد و از بيرون سرد\r\nتبها كه وز اندرون سرد باشد و بيرون گرم ، مادّهء آن بلغم زجاجى بود اندر قعر تن و بخار آن عفونت مىپذيرد و به ظاهر تن بيرون مىدهد و باقى كه عفونت پذيرفته نباشد ، زندرون را سرد مىدارد .\r\nو تبها كه زندرون گرم باشد و بيرون سرد ، مادهء آن دو گونه باشد ، يكى بلغمى و ديگر صفرايى .\r\nامّا بلغمى ، اندر قعر تن ، عفونت پذيرد و گرم شود و تن را گرم كند و از بهر آنكه ماده بلغمى است و بلغم دشوار تحليل پذيرد بخار و حرارت آن به ظاهر تن كمتر رسد ، ظاهر سرد باشد ، خاصّه كه حرارت غريزى ميل بجانب ماده كند ، باطن گرم‌تر شود و ظاهر ، سرد بماند .\r\nو آنجا كه ماده صفرايى بود ، صفرا اندر باطن عروق ، عفن گردد و بدان سبب تحليل نپذيرد ، بخار او به ظاهر كمتر رسد ، زندرون مىسوزد .\r\nعلاج آن ، اندر علاج هر دو نوع ،\r\n\r\n","description":"","footnote":"","page_name":" 538 ","page_number":546},
  {"content":"\r\n\r\nقى بايد فرمود بسكنگبين و تخم ترب و مانند آن . و از اوّل بيمارى تا هفت روز گلشكر بايد فرمود هر بامداد تا بخايند و آب گرم از پس آن بخورند .\r\nو از پس دو ساعت ، بيست درم سكنگبين ساده بدهند .\r\nو اگر سرما قوى باشد و دليل خام بود ، بعوض گلشكر ، گلنگبين بايد داد و بعوض سكنگبين ساده ، سكنگبين بزورى يا عسلى ، پس نقيع صبر دادن با حبّ صبر و شراب گل تا طبع نرم دارد .\r\nپس مسهلى قوى دادن برين صفت : تربد يك درم ، غاريقون چهار دانگ ، صبر نيم درم ، بسكنگبين بسرشند و سحرگاه بدهند ، و ديگرروز قرص گل دهند يا گلشكر .\r\nو اگر معده ضعيف باشد اندكى عود و مصطكى با آن تركيب كنند و ماليدن و حقنها كه ميل بگرمى دارد اندرين تب موافق بود و علاج آنچه حرارت در باطن بود برفق بايد .\r\n\r\nباب دوازدهم از گفتار بيست و يكم از كتاب معالجات اندر تبهاء مركّب و علاج آن\r\nهر گاه كه تب نخست بلرزاند و لازم گردد و هيچ عرق نكند و هرگاه كه اندر ميانه تب سرما و لرزه معاودت مىكند و از پس دو سه بار كه سرما يابد ، يك بار عرق كند ، حكم بايد كرد كه تب مركّب است .\r\nو هر گاه كه اندر تب مطبقه لرزه قوى باشد و مدّت آن و مدّت سرد ماندن دست و پاى سخت دراز گردد ، تب گرم بود .\r\nعلاج آن ، همچنانكه ماده مركّب باشد ، علاج مركّب بايد كرد و بايد جست تا علامتهاء كدام تب و كدام ماده قوىترست و تركيب آن از چند مادّه است ، تدبير و علاج درخور آن بايد كرد .\r\nو آنجا كه يك ماده غالب باشد ، يا آنكه يك تب خطرناك‌تر باشد باستفراغ آن ماده و علاج آن تب مشغول بايد بود .\r\nو اندر چنين تبها و تبهاء خمس و سدس و غير آن ، استفراغ كمتر بايد كرد تا حرارت هم اندر اخلاط مىآويزد و باندامهاء اصلى اندر نياويزد و بدق ادا نكند ، و تا اخلاط با آن حرارت برابرى مىكند و تا قوّت برجاى باشد از درازى بيمارى نبايد ترسيد .\r\nو آنجا كه حرارت غالب بود ، قرص كافور دادن صواب باشد ، برين صفت : مغز تخم خيار و خيار بادرنگ و تخم خربزهء هندو و تخم كدو شيرين و تخم آبى و تخم خشخاش و تخم كوك ، و مغز بادام و كثيرا ، تخمهاء متساوى ، كافور و صندل و طباشير هريك باندازهء حاجت .\r\nو غذا نيز چنان سازند كه ميل بسردى و ترى دارد و عفونت كمتر پذيرد ، چون زيره‌با و غوره‌با و مزوّرهء نلك و آلو .\r\nو اندر همه ترشيها كدو و خيار و اسفاناخ مىپزند و اگرچه\r\n\r\n","description":"","footnote":"","page_name":" 539 ","page_number":547},
  {"content":"\r\n\r\nاين هر دو نازكست و عفونت پذيرد ، چون اندر ترشيها بود عفونت نپذيرد .\r\n\r\nباب سيزدهم از گفتار بيست و يكم از كتاب معالجات اندر و با و تب وبايى\r\nمعنى و با تغيير هواست و بد گشتن آن ، چنان كه آب اندر آبدان دير بماند طبيعت او بگردد يا قوّت نباتى بد با او بياميزد يا بر زمينى بد بگذرد ، متغيّر شود ، هوا نيز بسبب آنكه اندر ميان درختان و اندر مغاكها دير بماند ، يا بسبب بخار دخانى كه با وى بياميزد و حركت بادهاء خوش به دو نرسد و او را نجنباند ، طبيعت او بگردد و عفونت پذيرد .\r\nو هر گاه كه هوا متغير شود بيمارى و مرگ جانوران پديد آيد ، آن مرگ و بيمارى را و با گويند .\r\nو حيوانات كه حسّ ايشان لطيف‌ترست از ولايتى كه و با در هواى آن پديد آيد بگريزند .\r\nو و با اندر هواء تر ، بيشتر افتد ، نبينى كه اندر تابستان گرم و خشك و با كمتر افتد و بيمارى كه اندر وى افتد حاده باشد ، وبائى نباشد مگر اندر ولايتى كه هواء آن تر باشد و جانب شمال آن گرفته .\r\nو بهترين سالها سالى باشد كه بهار آن بغايت اعتدال باشد و در وى باران آيد معتدل و تابستان ، بىگرمايى كه عادت است نباشد ، و خريف سخت گرم و سخت سرد نباشد و در وى بارانهاء معتدل آيد ، و زمستان سرما و باران بىحدّ نباشد و بىسرما و بىبارانها كه عادت موضعى است نباشد .\r\nو اندر مقالت حفظ الصّحه اندر سالهاء كه در فصلهاء آن مخالف و بيماريها كه از آن حذر بايد كرد .\r\nو ببايد دانست كه هر گاه كه و با پديد آيد ، هواء خانه به از هواء صحرا بود و تا اندر تن خلط بد نباشد هواء بد اثر كمتر تواند كرد .\r\nليكن اندر شخصى كه جماع بسيار كند و هر روز اندر گرمابه شود ، اگرچه اندر تن او خلطى بد نباشد ، در وى اثر كند ، از بهر آنكه مسام او گشاده شود .\r\nو هواء بد اندر ميوها و نباتها اثر كند و آن ميوه و نبات ايشان را زيان دارد .\r\nعلامات تب وبايى ، هر گاه كه اندر فصل خريف و اندر ماه ايلول ، شبها ستارگان بسيار بينند كه برود و دنبال آن كشيده شود و اندر هوا سرخيها پديد آيد ، نشان آن باشد كه و با خواهد بود .\r\nو هر گاه كه اندر كانون الاوّل و كانون الآخر ، باد صبا و جنوب بسيار آيد و هوا نژم‌ناك شود ، چنان كه مردم پندارد كه باران خواهد بود و نباشد ، نشان تغيّر هوا و نشان و با باشد .\r\n\r\n","description":"","footnote":"","page_name":" 540 ","page_number":548},
  {"content":"\r\n\r\nو هر گاه كه اندر فصل ربيع ، هوا سرد باشد و باران بارد پس باد جنوب آيد و هوا چند روز گرفته شود ، يا مدّت يك هفته كم يا بيش هوا صافى شود و شب خنك و روز گرم و تيره و فروگرفته باشد ، نشان توّلد و با و آبله و مانند آن باشد .\r\nو هر گاه كه بتابستان هوا تيره باشد و سخت گرم نباشد و اندر خريف ، ستارگان كشيده مىشوند و سرخيها پديد آيد ، نشان و با باشد .\r\nو هر گاه اندر فصلى كه باشد ، چون هوا روزى تيره باشد و روزى صافى و روزى با غبار و روزى با نژم ، نشان بدى هوا باشد و بيم و با .\r\nو هر گاه كه بينند كه حشرات و جانوران كه از عفونت تولّد كنند و ضفدع آبى و صحرائى بسيار مىشود و يا ببينند كه موش و ديگر جانوران كه در زمين پنهان باشند ظاهر مىشوند و چون مدهوشى و متحيّرى باشند ، يا بينند كه لقلق بيش از آنكه عادت او باشد غايب شود .\r\nببايد دانست كه بخارهاء بد از زمين با هوا آميخته گشت و و با آمد .\r\nعلامات و با و تب وبايى ظاهر تن مردم سخت گرم نباشد و اندر باطن ، تا سه و حرارت سخت قوى باشد و نفس از حال طبيعى بگردد ، بعضى را نفس تنگ شود و بعضى را متواتر و بعضى را ناخوش‌بوى ، و اين سخت بد باشد ، از بهر آنكه نشان قوّت عفونت باشد اندر حوالى دل و عرق نيز گنده باشد .\r\nو باشد نيز كه سپرز بزرگ شود و حالى همچون استسقا پديد آيد و غثيان و سقوط شهوت و درد فم معده و جانب دل و تشنگى و دمندگى گوشت بن دندان و دهان و سرفهء خشك و بىخوابى و غشى و سقوط قوّت و نرمى طبع و كفك‌ناكى و گندگى و بدرنگى ثفل پديد آيد .\r\nو باشد كه همه اندر يك شخص پديد آيد ، و گاه باشد كه بعضى پديد آيد و بيشتر اندر احوال نفس پديد آيد و گاه باشد كه بليثرغس و كزاز و تشنج ادا كند .\r\nو گاه باشد كه حرارت اندر ظاهر و باطن قوى نباشد و نبض و دليل از حال طبيعى بس دور نباشد و بيمار زود هلاك شود .\r\nعلاج آن ، به هوا و صحرا بيرون نبايد شد و اندر خانه هر روز لختى چوب گز با چوب سرو يا عود يا قسط يا مصطكى يا سندروس يا لادن و مانند آن چند كرّت سوختن و بيرون و اندرون خانه چند نوبت سركه پراكندن خاصّه كه انگزد اندر وى حل كرده باشند .\r\nو اندر گرمابه نبايد رفت و شراب نبايد خورد و جماع نبايد كرد ، از بهر آنكه گرمابه و جماع مسام بگشايد و هواء بد بمسام اندر شود و شراب\r\n\r\n","description":"","footnote":"","page_name":" 541 ","page_number":549},
  {"content":"\r\n\r\nو گرمابه ترىفزايند .\r\nو اندر روزگار و با از همه چيزهاء ترىفزاى پرهيز بايد كرد .\r\nو غذا از غوره و سماق و ريواج و زرشك و اناردانك و سركه بايد ساخت و اندك‌تر از عادت بايد خورد تا امتلا تولد نكند .\r\nو هلام و فسرد و گوشت مصوص با جوژه و سركه و آب ليمو و آب سماق ، سخت نيك باشد .\r\nو هر گاه كه نشان تغيّر هوا پديد آمدن گيرد ، ترياق بزرگ و مثروديطوس خوردن تا دل قوى كند و همه قوتهاء تن را مدد دهد و عفونت بازدارد ، صواب باشد .\r\nو انگزد ، خداوند مزاج سرد و تر را سود دارد از بهر آنكه عفونت بازدارد و خشكى فزايد .\r\nو آن را كه اندر تن عفونت فزونى باشد تن از آن پاك كردن ، صواب باشد .\r\nاين‌قدر ، تدبير نگاه داشتن تندرستى است .\r\nامّا علاج تب وبائى آنست كه نخست ، تن از خلط بد فزونى پاك كند و هواء خانه ببيخ و بوى صندل و بوى كافور و ميوها و غير آن خوش كند .\r\nو هر ساعت گلاب و سركه و آب بيد اندر خانه مىپراكنند و هر بامداد قرص كافور با رب غوره و ربّ سيب و ريواج و مانند آن ، و ترف ترش اندر گلاب حل كرده با قرص كافور و بىقرص كافور تشنگى بنشاند و سود دارد .\r\nو آب سخت سرد ، اگر بيك دفعت شربت تمام خورد سود دارد ، و اگر اندك اندك خورد حرارت را برمىافروزد و زيان دارد .\r\nو اگرچه شهوت غذا نباشد بتكلّف اندكى ببايد خورد كه اندك خوردن صواب‌تر از بازگرفتن غذا بود تا حرارت اندر مادهء غذا آويزد .\r\nو ببايد دانست كه اندر روزگار و با تندرست را و بيمار را گرسنگى و تشنگى زيان دارد ، از بهر آنكه بدى هوا اثر بيش كند .\r\nو پيش بيمار ، صندل و كافور و برگ مورد و سيب و آبى نهاده بايد و آبنوس و چوب گز و پوست انار مىبايد سوخت و گل دودخورده و بگلاب تر كرده مىبايد بويانيد .\r\nو هر گاه كه نشانها پديد آيد سر پهلوها و پوست شكم طرنجيده شود و اطراف سرد گردد ، و اندر نفس سينه برمىافرازد و خواب نيايد ، جز آن چاره نبود كه هواء خانه خوش و خنك دارند و تن بيمار بجامهء گرم بپوشند تا حرارت به ظاهر تن كشد و بتنفّس ، هواء خنك بدل مىرسد .\r\n\r\nباب چهاردهم از گفتار بيست و يكم از كتاب معالجات اندر آبله و حصبه\r\nآبله و حصبه هر دو از يك جنس آيد و سبب هر دو جوشيدن خونست ، ليكن آبله از خونى باشد گرم و بسيار و ميل به ترى\r\n\r\n","description":"","footnote":"","page_name":" 542 ","page_number":550},
  {"content":"\r\n\r\nدارد .\r\nو حصبه از خونى باشد صفرائى و اندك و بدين سبب است كه بثرهاء حصبه كوچك است و از پوست برخاسته نيست ، و از بهر آنكه حصبه از خونى گرم‌تر و تباه‌تر باشد ، كشنده‌تر است .\r\nو جوشيدن خون اندر تن مردم ، گاهى طبيعى باشد و گاهى ناطبيعى و عارضى .\r\nامّا آنچه طبيعى باشد ، جوشيدن خون كودكان باشد ، از بهر آنكه خون كودكان خامست همچون شيره انگور ، و خون جوان همچون شيره پخته و رسيده است و خون پير همچون شيرهء است كه قوّت ازو رفته باشد و سركه خواهد شد .\r\nپس همچنانكه شيرهء خام بطبع اندر خم بجوشد و كفك و دردى از وى جدا شود و شيرهء پخته جدا ، خون كودك را چاره نيست كه در تن او بجوشد و خامى بگدازد و قوامى ديگر گيرد ، از بهر آنكه ممكن نيست كه ماده گرم و تر پخته شود و قوام گيرد تا نجوشد .\r\nو همچنانكه از طبيعت واجب گردد كه دندان شير بيوفتد و دندان قوى برآيد ، واجبست كه خون اندر تن كودك بجوشد و فضلهء غذاء نخستين كه از خون حيض يافته باشد و فضلهء غذاهاى مخالف كه از بىترتيبى جمع شدست از خون او جدا شود .\r\nبدين سبب ، كم‌كودكى باشد كه او را آبله برنيايد .\r\nليكن از بهر آنكه مزاجها و ترتيبها و هواء هر موضعى و قوّت هر تنى يكسان نيست و نيز بعضى را اتفاق چنان افتاده باشد كه حمل او از پس پاكى بوده باشد ، و هر فرزندى كه بار او پس از پاكى بود ، مادهء تولّد او پاكيزه‌تر بود و فرزند ، تندرست‌تر آيد و آفت آبله به دو كمتر رسد . و بعضى را كه حمل وقتى ديگر افتد ، و مادهء تولّد او با خون بد آميخته باشد ، فرزند ، ناتن‌درست آيد و آفت آبله و بيماريها به دو بيشتر رسد .\r\nبدين سببها بعضى را آبله زودتر آيد و بعضى را ديرتر و بعضى را كمتر و بعضى را بيشتر و بعضى را سلامت باشد و بعضى را خطرناك‌تر .\r\nو بر قياس احوال طبيعت واجب كند كه آبله كودكان را باشد و جوانان را نباشد ، مگر جوانى را كه در كودكى نيامده باشد و اگر آمده باشد اندك آمده باشد ، يا مزاج او گرم‌تر باشد و غذاهاء گرم و تر بسيار خورد تا خون او به رطوبت آميخته شود و گرم شود . بدين وجه ممكنست كه اگرچه اندر كودكى آبله برآمده باشد اندر جوانى نيز برآيد . و هرچه ازين نوع باشد جوشيدن خون او عارضى باشد .\r\nو مردم پير را آبله برنيايد مگر وقتىكه هوا بد بود و بسيار مردم را در آن شهر برآيد تا هواء بد و بخار و نفس ايشان در وى اثر كند .\r\n\r\n","description":"","footnote":"","page_name":" 543 ","page_number":551},
  {"content":"\r\n\r\nعلامات آبله و حصبه ، تب آبله با تاسهء عظيم و درد پشت و درد سر و گرانى همه تن باشد و با ماندگى و ترسيدن اندر خواب و يا درد سر و دمعه و گرانى و سرخى چشم و خارش بينى . و باشد كه سرفه و درد گلو و تنگى نفس و كوفتگى آواز پديد آيد .\r\nو آبله سپيد يا زرد و اندك و پراكنده اوميدوار باشد ، خاصّه آنچه زود بيرون آيد و زود پخته شود .\r\nو آنچه پهلوها دارد و بهم پيوسته باشد و بنفش باشد يا سياه يا سبز و بر سينه و شكم بسيار باشد و دير بيرون آيد و دير پخته شود ، خطرناك باشد .\r\nاگر نخست آبله پديد آيد ، پس تب آيد سخت بد باشد و اگر آبله پديد آيد و تب گساريده نشود هم بد باشد .\r\nعلاج ، هرگاه كه در شهرى آبله بسيار باشد ، كسانى را كه نبوده باشد فصد بايد كرد و حجامت كردن و از گوشت و شيرينى و چيزهاى گرم پرهيز كردن ، و به آب ميوها طبع نرم كردن . و خفتنگاه خداوند آبله معتدل بايد و تن بجامهء پوشيده ، و جرعه‌جرعه آب سرد دادن تا عرق بيرون آرند و طبيعت را بر دفع ماده يارى دهد .\r\nو صندل و گلاب و كافور بويانيدن تا دل‌گرم نشود ، و سركه و گلاب ببينى بركشيدن تا گذر نسيم هوا بسته نشود و آب كدو تر با نقيع سماق يا عصارهء شحم انار ترش يا مازو بگلاب سوده يا سرمه بگلاب حل كرده با اندكى كافور به چشم اندر چكانند تا مادهء آبله از چشم بازدارد .\r\nو اگر حلق گرفته شود ، به شراب خرتوث غرغره كردن و آب يخ ، تا خناق تولّد نكند .\r\nو غذا پست جو و عدس آميخته اندر آب انار ترش يا اندر آب غوره ، و اندكى شكر و طفشيل از كشك و عدس مقشّر .\r\nو اگر ماده غليظ باشد ، بشرهء بيمار ببخار آب گرم ، نرم داشتن و مسام گشاده كردن .\r\nو آن را كه نبض و نفس سريع و عظيم و متواتر باشد و ظاهر سينه سخت گرم نباشد و آبله دير بيرون آيد ، چند كرّت آب گرم بايد داد با آب باذيان و با شكر .\r\nو انجير خشك در آب پختن و دادن زودتر به ظاهر دفع كند .\r\nو اگر آواز درشت شود ، هر ساعت لعوقى از تخم كدو و مغز بادام و كثيرا و شكر مىپزند تا بيمارى بسل بازنگردد .\r\nو به آخر شراب مورد و ربّ آبى دهند تا اسهال و زحير بازدارد .\r\nو خداوند حصبه را لعاب سبغول و لعاب دانهء آبى و كشكاب رقيق با آب كدو و آب خربزهء هندو و آب خيار ترش و آب تخم خرفه با آب انار و رب ريواج و آب انار ترش آميخته دادن .\r\nو آن را كه آبله بيرون آيد و تا سه و بىقرارى كم نشود و نبض و نفس به حال طبيعى بازنيايد و آبله سخت باشد ، تدبير پزانيدن\r\n\r\n","description":"","footnote":"","page_name":" 544 ","page_number":552},
  {"content":"\r\n\r\nنشايد كرد .\r\nو آن را كه علامت خير پديد آيد ، بگيرند بابونه و اكليل ملك با بنفشه و خطمى با سبوس گندم در آب بجوشانند و بخار آن زير دامن او دارند تا پخته شود .\r\nو هر گاه كه آبله تمام بيرون آيد و هفت روز بگذرد و اثر پختگى پديد آيد ، آنچه بزرگ باشد بسوزن زرين بشكافند و آب از وى برچينند .\r\nپس اگر تابستان بود ، گل سرخ و برگ مورد و صندل زير دامن او دود كنند . و اگر زمستان بود برگ سوس و چوب گز دود كنند .\r\nو اگر موضع ريش گردد ، گل سرخ ، صبر ، كندر ، عنزروت ، دم الاخوين سوده بر آن موضع كنند .\r\nو اگر آبله بسيار آب و بزرگ باشد ، بيمار را بر گل سرخ سوده يا بر آرد ارزن و آرد جو خوابانند .\r\nو ريگ نرم نافع بود . و اگر پوست او بخراشد سوس تر از شاخ فروكنند و بر آن خوابانند و برگ مورد و برگ گل سوده بر آن موضع كنند .\r\nو اگر دير خشك شود از نمك‌آب چاره نباشد ، لكن آنجا كه پوست خراشيده باشد يا آبله شكافته ، نمك نشايد رسانيد و تا تمام پخته نشود نمك دور بايد داشت .\r\nو صواب آن باشد كه عدس و برگ گل و تراشهء چوب گز اندر آب بپزند و نمك اندرين آب مىكنند و بخرقهء از آن آب بر آبله مىزنند آنجا كه بايد و اگر حرارت قوى باشد قدرى كافور و صندل سوده اندرين آب حل كنند .\r\nو اگر دير خشك شود ، گل خوزى يا گل فراوى سپيد كه هيچ بسرخى ميل ندارد مقدار صد درم ، و ده درم شبّ يمانى و ده درم نمك ذرانى سوده بگلاب ، تر كنند و بر آبله طلى كنند و دو ساعت صبر كنند تا خشك شود ، پس بشويند .\r\nو روغن از آبلهء كه آن را خشك مىبايد كرد دور مىبايد داشت ، لكن خشك‌ريشه آنچه خشك شده باشد ، بروغن بنفش چرب كنند .\r\nو اگر آبله ريش گردد ، بگيرند موم و روغن گل و سپيدهء ارزيز و قليمياء سيم و اندكى كافور ، مرهم كنند .\r\nو آنچه بر روى باشد ، روغن شيرپخت به دو نرسانند ، بجاى آن ، روغن فستق به كار دارند تا نشان آبله نماند .\r\n\r\nگفتار بيست و دوم از كتاب سيم اندر معالجات از الاغراض الطبية اندر انواع آماسها و بثرها و ريشها و اسباب و علامات و علاج آن و اين گفتار دوازده بابست\r\n\r\n","description":"","footnote":"","page_name":" 545 ","page_number":553},
  {"content":"\r\n\r\n\r\nباب اول از گفتار بيست و دوم از كتاب معالجات اندر آماس و بثرهء گرم و خونى\r\nمادهء آماس بثرهء گرم يا خون بود يا صفرا ، ليكن از يك خلط مفرد ، آماس و بثره تولد نكند ؛ و خون تا از خلطى طبيعى نگردد ، سيلان نكند و بيكجاى جمع نشود ، از وى آماس و بثره نخيزد ، لا بل تا لختى صفرا با وى نياميزد ، گرم‌تر از طبيعى نشود و سيلان نكند ، از وى آماس و بثره پديد نيايد .\r\nو همچنين از صفرايى طبيعى آماس تولّد نكند ، و اگر بسيار بود و با خون باندامها رسد يرقان تولّد كند .\r\nو اگر گرم و ناطبيعى شود و در يك عضو گرد آيد ، بسبب رقّت و لطافت اندر گوشت نيايد ، به ظاهر پوست آيد ، نمله تولّد كند .\r\nو اگر غليظتر بود ، لختى در گوشت بماند نمله متاكّله تولّد كند .\r\nو از سوداى طبيعى يرقان سياه تولّد كند ، و اگر ناطبيعى شود و در عضوى گرد آيد آماس و ريش سودايى تولّد كند .\r\nو آنچه از آميختن اخلاط تولّد كند بكمابيشى افتد .\r\nاگر خون غالب بود فلغمونى تولّد كند يعنى آماس خونى و اگر صفراء طبيعى كه آن را حمرا گويند با خون آميخته باشد حمره تولد كند يعنى آماس خونى كه از خون بد و گرم تولّد كند .\r\nو اگر حمرا ، بسيارتر آميخته باشد و گرمتر ، ماشرا تولّد كند و بيشترى اندر بينى و روى و حوالى چشم و پيشانى افتد و اندر سر بينى آغاز كند ، و ممكن است كه اندر اندامهاء ديگر افتد .\r\nعلامات آماس و بثرهء گرم ، آنجا كه گوشت بيشتر باشد و درد و ضربان بيشتر كند خاصّه اگر شريانى به دو نزديك بود ، زودتر پخته شود ، از بهر آنكه سبب ضربان ، مجاورت شريان بود و سبب زود پختن هم حرارت شريان بود ، و هرچند عضو حساس‌تر ، درد صعبتر .\r\nفرق ميان حمره و فلغمونى آنست كه حمره سخت سرخ بود و رنگ فلغمونى در گوشت پنهان بود .\r\nو بر حمره هركجا انگشت برنهند سپيد گردد و زود بسرخى بازآيد ، و اندر حمره سرخى و زردى همچون زعفران آميخته بود ، بدان سبب درد و طرنجيدگى كمتر بود .\r\nعلاج آن ، فصد و حجامت ، پس استفراغ بمطبوخ هليله و اقراص بنفشه يا بماء الفواكه ، و طلى باوّل رادع بايد چون صندل سفيد و سرخ و فوفل با آب عنب الثعلب و اندر ميانه چيزى پزاننده\r\n\r\n","description":"","footnote":"","page_name":" 546 ","page_number":554},
  {"content":"\r\n\r\nبا رادع آميخته و معتدل‌تر چون شياف ماميثا و حضض و زعفران و مر اندر آب گشنيز تر .\r\nو اگر ترسد كه صلب شود گشنيز تر بكوبند و با روغن گل بسايند چون مرهم كنند و طلى كنند .\r\nو آرد جو با آب گشنيز تر بسرشند و طلى كنند ، و هرگاه كه بينند كه رنگ بگرداند و بسبزى و سياهى گرايد آزدن و دستكارى ، صواب‌تر .\r\nصفت ضمادى كه ماده را تحليل كند و آماس را گرم نكند و نگذارد كه صلب شود و اندر آماسهاء عظيم و با ضربان صعب ، بدان حاجت آيد ، از وصف جالينوس : بگيرند آرد جو يا پست جو به سركه و آب گشنيز تر بپزند و ضماد كنند ، لكن اندر اوّل علت برنشايد نهاد .\r\nو هر گاه كه درد و ضربان و حرارت هيچ كم نشود ، تن را از اخلاط بد پاك بايد كرد ، پس آماس را پزانيدن يا ديوچه برافكندن ، پس پنج درم آرد جو ، و پنج درم روغن شيرپخت در پنجاه درم آب بپزند تا سطبر شود و طلا كنند .\r\nو اگر سبب آماس ، زخمى و سقطهء باشد ، صندل سرخ و زعفران برابر به آب كسنهء تر سوده ، طلى كنند و پشم پارهء بروغن چرب كنند و برنهند ، درد بنشاند .\r\nو اندر علاج جمره ( حمره ) ، نخست استفراغ صفرا بايد كرد بمطبوخ هليلهء زرد و مانند آن ، پس فصد و حجامت كردن ، پس طلى سرد و قابض به كار داشتن و آب سرد برريختن چندانكه رنگ بگرداند و حمرهء خالص بدان زايل شود ، لكن اندر آن و اندر طلى سرد و قابض احتياط بايد كرد تا ماده بعضوى شريف بازنگردد .\r\nو اندر علاج ماشرا عصارهاء خنك طلى بايد كرد و استفراغ صفرا كردن .\r\n\r\nباب دوم از گفتار بيست و دوم از كتاب معالجات اندر آماس طاعون\r\nطاعون آماسى است كه در بن گوشت نرم افتد ، چون پس گوش و پستان و خايه و گوشت بن زبان يا اندر جاى فراخ‌تر افتد ، چون بغل دست و بيغولهء ران .\r\nو زاندازه بيرون بسوزاند و مادهء آن مستحيل باشد ، همچون زهرى شده و عضو را تباه كند و رنگ عضو و حوالى آن بگرداند و مضرّت آن از طريق شريانها بدل بازدهد و خفقان و غشى آرد .\r\nعلاج آن ، دل را قوّت\r\n\r\n","description":"","footnote":"","page_name":" 547 ","page_number":555},
  {"content":"\r\n\r\nببايد داد بشرابهاء خنك خوش‌بوى ، چون شراب ترشى ترنج و شراب ليمو و شراب انار و ربّ سيب و ربّ آبى و شراب صندل و بوى كافور و گلاب و صندل و نيلوفر .\r\nو غذاء عدسى و مصوص و فسرد از گوشت طيهوج و درّاج و بزغاله .\r\nو علاج تب دق وبائى به كار داشتن و هيچ ضمادى رادع برنشايد نهاد ، و رگ نيز نبايد زد مگر امتلاء مفرط بود . و جايگاه علت را ببايد آزد و بمزيد ، پس به آب گرم نشستن تا خون بر وى فسرده نشود .\r\nو هر گاه كه خفقان كند ، آب گرم و طبيخ بابونه نطول كردن تا مادهء بد را از جانب دل بموضع علّت بازآرد و تحليل كند ، پس تدبير پزانيدن علّت و علاج خراج بايد كرد . و الله اعلم .\r\n\r\nباب سيم از گفتار بيست و دوم از كتاب معالجات اندر آماس خُراج\r\nخراج ، آماسى بود گرم و مادهء آن خونى بود غليظ و بد ، بعضى پخته شود و بعضى آماسى بود درشت همچون فلغمونى و به آخر پخته شود و ريم كند .\r\nآنچه زود پخته شود آن را خراج گويند و آنچه دير پخته شود و سخت سوزان بود آن را طاعون گويند .\r\nعلامات خراج ، اگر مادّهء خراج گرم و صفرايى بود ، آماس افراشته‌تر و سرتيزتر بود و زود پخته شود .\r\nو اگر ماده غليظ بود ، آماس پهن بود و سخت سرخ نباشد و دير پخته شود .\r\nو اگر خراج اندر باطن بود از تب و الم احشا خالى نبود و تبها بىترتيب‌اند و نبض صلب بود و مدّت فراشاء تب ، نخست درازتر بود ، پس كوتاه‌تر مىشود و گرانى موضع خراج زيادت مىشود و الم كمتر ، تا چون خراج پخته شود الم احشا و تب ساكن گردد و گرانى نماند .\r\nهر گاه كه تب و درد معاوده كند و جايگاه خراج سوختن و خليدن آغازد ، نشان گشادن خراج باشد .\r\nو آن روز كه گشاده شود نخست فراشا قوى بلرزاند و تب و گرانى ، پس از آن زايل شود .\r\nعلاج آن ، اگر اندر احشا بود بضرورت تدبير لطيف بايد كرد .\r\nو اگر بر ظاهر تن بود استفراغ بايد كرد .\r\nو اگر خراج ظاهر عظيم بود و ترسند كه طبيعت قوت مادّه را تمام نتواند پزانيد و بيم باشد كه از آن سبب ، آفتى اندر عضوى پديد آيد ، خراج را ببايد شكافت .\r\nو هر خراجى و قرحهء كه بشكافند اندر درازى ليف عصب بايد شكافت يا براستاى شكنها و خطها كه بتازى آن را الاسره و الغصون گويند ، مگر پوست پيشانى را كه براستاء شكنها و خطها نشايد شكافت ، از بهر آنكه پوست پيشانى از آن عضله جدا نيست ، اگر از پهنا\r\n\r\n","description":"","footnote":"","page_name":" 548 ","page_number":556},
  {"content":"\r\n\r\nبريده شود عضله سست شود ، ابرو را برنتواند داشت و چشم باز نتواند داشت .\r\nامّا آنجا كه خواهند كه فعلى عصبى باطل كنند تا از تشنّج عضوى ايمن شوند ، عصب را از پهنا بايد بريد .\r\nو اگر خراج اندر بيغولهء ران بود يا اندر بغل دست ، از پهناى تن بايد شكافت بر راستاى خطها .\r\nو اگر بر سر بود از درازا بايد شكافت ، و بعضى هلالى بر راستاى شكنها و خطها .\r\nو اگر بر سر پهلو بود ، بوريب بايد شكافت براستاء خطهاى پهلوها و اگر بر سرين بود هلالى بايد شكافت .\r\nو هر خراجى و قرحهء كه بشكافند ، روغن و آب و دارو كه در وى پيه باشد دور بايد داشت .\r\nو اگر جراحت را ببايد شست بماء العسل بشويند گر به شراب ممزوج ، گر به سركه ممزوج .\r\nو اگر از پس شكافتن ، حرارتى و سوزشى پديد آيد ضمادى از عدس مقشر پخته بربايد نهاد ، و اگر ساكن بود ، مرهم روياننده برنهادن .\r\nو خراج كه بشكافند و ريم پاك كنند زود پوست بر گوشت بايد پوشانيد و رفادهء چست برنهادن و ببستن تا پوست و گوشت بردوسيده و رسته شود و تجويفى در ميان نيفتد كه ديگرباره ريم كند و ناصور گردد .\r\nو كيفيت شكافتن و داروهاء پزاننده و روياننده اندر كتاب ذخيره ياد كرده آمدست .\r\nو از جملهء آنچه اينجا ياد بايد كرد ، مغز پنبه‌دانه و گوزمغز تيزگشته و خمير ترش و برگ كرنب پخته و پياز پخته و خردل و سرگين كبوتر همه بكوبند و مرهم سازند ، زود بپزاند و سوراخ كند .\r\nو مرهم دياخيلون اندر لعاب خردل گرم‌كرده و صابون با انجير كوفته و سرشته پزاننده است و سوراخ‌كننده .\r\nو عسل بلاذر و زفت هر دو به آتش نرم كنند و بهم بسرشند ، بنيم روز سوراخ كند .\r\nو عاقرقرحا و ميويزج و به ورق بانگبين بسرشند و بر بيرون طلى كنند ، باقى ريم را تحليل كند و پاك كند .\r\nو علاج خراج باطن اندر علاج قروح معده و امعا و مثانه ياد كرده آمده است . و الله اعلم .\r\n\r\nباب چهارم از گفتار بيست و دوم از كتاب معالجات اندر دُمّل و علاج آن\r\nدمّل از جنس خراج است و سبب آن بدگواريدن طعام باشد و حركتها بر امتلا .\r\nعلاج آن ، اگر مانعى نباشد نخست فصد كنند و حجامت ، و بماء الرمّانين و بماء الفواكه يا بطبيخ هليله و شاهتره\r\n\r\n","description":"","footnote":"","page_name":" 549 ","page_number":557},
  {"content":"\r\n\r\nو سناءمكى و خرماء هندى ، استفراغ كنند و از گوشت و شيرينى پرهيز كنند .\r\nو سه روز سبغول به سركه و گلاب تر كرده و خطمى هم به سركه و گلاب تر كرده برنهند ، پس تخم كتان و تخم مرو كوفته با خمير ترش سرشته برنهند ، و انجير خشك اندر ماء الاصول پخته گر آغشته و تخم مرو كوفته با آن سرشته و خردل با ميويز دانه بيرون كرده و با انجير كوفته و سرشته پزاننده است .\r\n\r\nباب پنجم از گفتار بيست و دوم از كتاب معالجات اندر شرى و علاج آن\r\nآن آماسهاء پراكنده باشد بسيار و كوچك و پهن و پست با خارش و تاسهء صعب .\r\nو سبب آن بخار خون صفرايى بود يا بخار بلغم بورقى .\r\nعلامات آن ، خونى سرخ بود و سوزان و گرم و زود بردمد ، و بلغمى ميل بسپيدى دارد و بيشترين ، شبانگاه دمد .\r\nعلاج آن ، اگر خونى بود به آب غوره طلى كنند و شراب غوره دهند تا ساكن شود ، چون ساكن شود در حال فصد كنند . و سركه و گلاب و آب كرفس و روغن گل طلى كنند ، سخت سود دارد .\r\nو اگر حاجت آيد دو درم هليلهء زرد و يك درم ايارج فيقرا بسكنگبين تركيب كنند و بدهند .\r\nو آب انار و دوغ ترش و قرص كافور سود دارد .\r\nو اگر بلغمى بود ، بگيرند هليلهء زرد دو درم ، تربد يك مثقال ، زنجبيل دو دانگ ، سقمونياء دانگى ، انيسون دانگى ، كثيرا دانگى ، به آب كرفس حب كنند و بدهند .\r\nو گلشكر با انيسون ، و گرمابه و عرق آوردن ، سود دارد .\r\nيك درم كبابه با سه درم شكر ، سفوف كنند نافع بود . و الله اعلم .\r\n\r\nباب ششم از گفتار بيست و دوم از كتاب معالجات اندر جَمره و نمله و آتش فارسى و كاورسه\r\nجمره ، بثرهء باشد سوزان با خارش صعب ، پوست را بخورد و بسوزاند و اندكى به گوشت فرود رود و خشك‌ريشه برآرد ، و ترى كمتر دارد و مادهء او بسودا ميل دارد .\r\nبثرها اندك بود ، پراكنده ببزرگى ، چند نخودى بزرگ .\r\nو باشد كه هيچ بثره نكند ، لكن جاى آن سرخ شود پس بخارد و بسوزد ، پس رصاصى شود ، باز رمادى شود .\r\nو باشد كه تب صعب گيرد و هلاك كند .\r\n\r\n","description":"","footnote":"","page_name":" 550 ","page_number":558},
  {"content":"\r\n\r\nعلاج آن ، رگ بايد زد و خون بيرون كرد بسيار .\r\nو از عدس مقشّر و برگ لسان الحمل و نان خشكارد ، ضمادى پختن و برنهادن .\r\nو انار ترش بشكافند و اندر سركه بپزند و بر خرقه بر آن موضع طلى كنند ، بامداد و شبانگاه و نيم‌روز تازه مىكنند .\r\nو غذا چيزى سرد فرمايند .\r\nامّا نمله ، بثرهاء كوچك باشد نزديك به يكديگر و درهم‌پيوسته مىشود با خارش و سوزش باشد و باشد كه نمله يك بثره بود و باشد كه بثرات پراكنده بود گرد همچون ثولول و رنگ نمله ميل بزردى دارد .\r\nو باشد كه ريش گردد و باشد كه بتحليل زايل شود و مادهء آن خلطى تيز بود با خون آميخته اندر زير پوست و اندر رگهاى باريك كه اندر پوست است .\r\nعلاج آن ، نخست تسكين حرارت بايد كرد ، پس بمطبوخ هليله استفراغ كردن .\r\nو اگر خون غالب بود ، نخست فصد بايد كرد ، پس استفراغ .\r\nو حوالى نمله صندل و فوفل و گل ارمنى و اسفيداج و افيون و قشور يبروج و شياف ماميثا طلا كردن با گلاب و قطرهء سركه .\r\nو بر آن موضع مرهم اسفيداج طلا كنند .\r\nو هرگاه كه بشويند ، برگ بيد اندر آب بجوشانند و بدان آب بشويند .\r\nو غذا عدسى و مصوص و مانند آن .\r\nو آتش پارسى بثرهء باشد پر آب رقيق با خارش و سوزش صعب و سبب ، تيزى خون بود .\r\nعلاج آن ، هم فصد و استفراغ بطبيخ هليله و خرماء هندى و كشكاب و آب كدو و آب خيار و اسبغول و شكر و مانند آن دادن .\r\nو حوالى آن گل ارمنى و به سركه طلى كردن ، و بر وى مرهم اسفيداج ، طلى كردن .\r\nو امّا گاورسه ، بثرها خرد بود بسيار و ميل بصلبى دارد ، از بهر آنكه بلغم بود يا سودا كه با صفرا بياميزد .\r\nعلاج آن بعلاج نمله نزديكست ، از بهر آنكه او نوعى از نمله است ، لكن داروى كه بدان استفراغ كنند از تربد يا از افتيمون خالى نبايد كه باشد . و الله اعلم .\r\n\r\nباب هفتم از گفتار بيست و دوم از كتاب معالجات اندر بثرها و ريشها كه بر سطح پوست برايد چون سعفه و شيرينه و خشك‌رنده و بنات الليل و گَر و پريون\r\nبثرها و ريشها كه بر سطح پوست برآيد سعفه است و شيرينه و خشك‌رنده و گَر و پريون .\r\nامّا سعفه بيشتر بر سر باشد و شيرينه بر روى و ديگر اندامها افتد و شيرينه سوزاننده‌تر از سعفه باشد و\r\n\r\n","description":"","footnote":"","page_name":" 551 ","page_number":559},
  {"content":"\r\n\r\nپزاننده‌تر .\r\nو از سعفه ريمى پالايد لزج همچون انگبين و باشد كه رقيق‌تر بود ، و باشد كه خشك باشد و هيچ نترابد و باشد كه شوره برارد همچون نمك و از شيرينه چيزى رقيق پالايد .\r\nعلاج آن ، اگر خون غالب بود رگ قيفال بزنند ، پس هر دو جانب گردن حجامت كنند .\r\nو اندر سعفه ، رگ پس گوش بزنند و آن خون در سر مالند ، پس سبوس گندم و برگ چگندر به سركه و آب مىپزند و سر بدان مىشويند ، و روغن بنفش در بينى مىچكانند . و اگر خلطى ديگر غالب بود تن از آن پاك كنند .\r\nو حبّ قوقايا موافق بود .\r\nو بگيرند سفال تنور كهن يك جزو ، نمك نيم جزو ، نيك بسايند و به سركه تر كنند و طلا كنند .\r\nو بگيرند زردچوبه و حنّا و زراوند طويل و مرداسنگ و نارپوست همه بكوبند ، به سركه تر كنند و بروغن گل حل كنند و طلى كنند .\r\nو اگر سفال تنور كهن و نمك و عنزروت با اين داروها يار كنند سخت موافق بود .\r\nو مازو سبز بىسوراخ بسايند و بروغن گاو بريان كنند ، و اندكى مورد خشك و آمله با آن بياميزند و به سركه تر مىكنند و بروغن گل حل مىكنند و به كار مىدارند ، كودكان را سود دارد .\r\nامّا خشك‌ريشه ، بثرهايى بود خشك سخت خرد و سرخ و سوزاننده همچون زخم سوزن اندر تابستان پديد آيد ، خاصّه آن وقت كه مردم عرق كند .\r\nنخست ، رگ قيفال بايد زد پس بمطبوخ شاهتره استفراغ كردن ، و اندر گرمابه آب گشنيز تر و گلاب و سركه و روغن گل طلى كردن .\r\nبنات الليل ، عارضى است كه هرگاه كه مسام بسته شود و بشره كثيف شود و طعام هضم افتد ، اندر شبهاى سرد درشتى و خارش و بثرها بر سطح تن پديد آيد و پوست .\r\nفصد و استفراغ بمطبوخ هليله ، و اندر گرمابه خويشتن بشويند بسبوس و سركه و به آب چگندر و آرد باقلى و خرزهره كه در آب بجوشانند و آب كرفس و سركه و روغن گل با آن بياميزند و طلا كنند .\r\nو امّا گر تر و خشك از خون غليظ و عفن تولّد كند كه به رگها اندر گرد آمده باشد و طبيعت آن را به ظاهر دفع مىكند .\r\nفصد و استفراغ بمطبوخ شاهتره و خرماء هندو و اقراص بنفشه و اطريفل كوچك با شاهتره و سناء مكى ، سرشته به كار داشتن .\r\n\r\nصفت طلا كه گر تر و خشك را سود دارد\r\nكندش و سيماب كشته از هر يكى دو درم ، زراوند طويل چهار درم ، زردچوبه سه درم ، خبث الفضّه\r\n\r\n","description":"","footnote":"","page_name":" 552 ","page_number":560},
  {"content":"\r\n\r\nشانزده درم بياميزند و به سركه تر كنند و بروغن گل طلا كنند .\r\nصفت طلاء ديگر كه گر و خارش را اندر گرمابه درمالند سود دارد تخم ريواج ده درم ، مغز زردآلو طلخ ده درم ، نمك و سيماب كشته از هريكى يك درم ، به سركه تر كنند و اندر جغرات بسرشند و اندر گرمابه طلى كنند ، گر خشك را سود دارد .\r\nو اگر خارش بود بىگر ، اين دارو كه ياد كرده آيد سود دارد : تخم خشخاش كوفته نرم چون مرهم به سركه حل كنند اندر گرمابه طلا كنند ، سخت نافع بود .\r\nو امّا پريون دو گونه باشد ، يكى آنكه مادهء آن رقيق‌تر باشد ، ديگر آنكه مادهء آن سودايى بود .\r\nعلاج آن ، نخست تن از اخلاط بد پاك بايد كرد و گرمابه خوش‌آب پيوسته به كار داشتن و از پس گرمابه پيوسته داروها ماليدن .\r\nو امّا اگر به گوشت فرو رفته نباشد ، چغندر و سبوس گندم و تخم خربزه نيم‌كوفته اندر آب بپزند و بدان آب مىشويند . و هليلهء زرد به سركه سوده و با صمغ آلو و كثيرا به سركه يا بترشى ترنج تر كرده ، طلا كنند ، سخت سود دارد .\r\nو اگر ترى بيشتر ترابد ، حضض و مازو و صمغ و كثيرا و مقل و شياف ماميثا به سركه طلا كنند ، و ديوچه برافكنند .\r\nو اشق به سركه حل كرده طلا كردن ، پريون كهن را سود دارد .\r\nو سريشم ماهى يك جزو ، كندر يك جزو هر دو به سركه حلّ كنند و طلا كنند و مازو و كثيرا و رخبين برابر به سركه حل كرده طلى كنند ، نافع باشد .\r\n\r\nباب هشتم از گفتار بيست و دوم از كتاب معالجات اندر آماس سرد بلغمى ساده\r\nآماس سرد ، بلغم بود ، امّا اگر بلغم ساده و رقيق بود آماس را كه ازو تولّد كند بتازى الورم الرّخو گويند .\r\nو باشد كه سخت رقيق بود چون آب ، و آماس كه از وى تولّد كند ، استسقاء آن عضو بود ، چون قيلة الما . و باشد كه بخارى از مادهء بلغمى بسر برآيد ، چشم و روى آماسيده نمايد آن را تهبّج گويند .\r\nو امّا اگر بلغم غليظ بود و فسرده و لزج ، آماس غليظ تولّد كند چون سلعه و غدد و خنازير .\r\nعلاج آن ، امّا آماس نرم را كه بتازى الورم الرّخو گويند ، نخست رطوبت كمتر بايد كرد و خاكستر چوب انجير يا چوب رز و چوب بلوط در آب كنند يك شب و بامداد بپالايند ، و اسفنج نو يا خرقهء دو تو بدان تر مىكنند و بدان موضع و بر حوالى آن مىنهند و بوره با سركه ممزوج با آب\r\n\r\n","description":"","footnote":"","page_name":" 553 ","page_number":561},
  {"content":"\r\n\r\nخوش ، سخت نافع بود .\r\nو روغن گل با سركه و نمك نيك بود .\r\nو اگر آماس اندر عضوى عصبانى بود و با درد باشد ، بقيروطى كه از روغن زيت سازند و به شراب انگورى خاصه انگور سياه نيم‌گرم كرده ، برچكانيدن ، درد بنشاند ، پس اين آبها و طليها به كار دارند .\r\nو طين قيموليا با سركه و شبّ يمانى سود دارد .\r\nو سركه اندر اول علت كمتر به كار بايد داشت و بر عضو عصبانى كمتر به كار بايد داشت .\r\nو گاه‌گاه جايگاه آماس را به سركه طلا بايد كرد و هم ببخار آن علاج كردن و بر اثر آن جاوشير و مقل و اشق و مانند آن طلى كردن بتدريج .\r\nو بخار از سنگ آسيا و مارقشيثا نيك باشد ، هرچند روزى اين علاج كردن .\r\nو در ميانه ، داروهاء نرم‌كننده برنهادن ، سود دارد .\r\nامّا علاج تهبّج را ، بگيرند مرّ و حضض ، صبر ، اقاقيا ، سعد ، شياف ماميثا ، زعفران برابر ، گل ارمنى اندك‌تر ، بكوبند ، به سركه بسرشند و طلى كنند و بگلاب ممزوج به سركه .\r\nو تهبّج را كه از پس بيمارى افتد ، برگ گز تر و برگ مورد تر و برگ حنّاء تر ، بكوبند و ضماد كنند .\r\nو بسيار آماس بلغمى باشد سخت كه نه از جملهء آماسهاء نرم باشد و نه از جنس سلعه و خنازير باشد ، لكن از بلغم غليظ باشد يا از بلغم و سودا بهم آميخته .\r\nعلاج آن ، نخست استفراغ بايد كرد و خلط فزونى و غالب كم كردن .\r\nو آنچه اندر علاج نقرس سرد ياد كرده آمدست ، به كار داشتن .\r\nو ضمادى ساختن از پيه بط و پيه مرغ خانگى و پيه گوساله و پيه گورخر و پيه سباع .\r\nو روغن زيت و روغن كتان و لعاب حلبه و لعاب تخم كتان و مغز ساق گاو و مغز ساق گوزن و ميعهء تر و اشق و جاوشير و بيرزد و زوفاء تر ، آنچ بدست آيد جمع كردن و به كار داشتن . و الله اعلم .\r\n\r\nباب نهم از گفتار بيست و دوم از كتاب معالجات اندر آماسهاء صُلب چون سلعه و غدد و خنازير\r\nقوام سلعه بعضى چون گوشتى بود و بعضى چون عصيده و بعضى چون عسل و بعضى خشك باشد همچون ارزن و مانند آن .\r\nو مادهء سلعه اندر خريطهء باشد .\r\nو باشد كه اندر زير زانو و غير آن همچون سلعه چيزى پديد آيد و سلعه نباشد ، لكن چيزى باشد چون گرهى كه بر عصب آن موضع پديد آيد .\r\nو فرق آنست كه سلعه از همه سوى جنبان بود و اين از جانب چپ و راست بجنبد و از در ازاء عصب ، نتواند جنبيد و آنچه در زير زانو بود بر عصب ، نتواند جنبيد .\r\nعلاج آن علاج سلعه دستكارى\r\n\r\n","description":"","footnote":"","page_name":" 554 ","page_number":562},
  {"content":"\r\n\r\nاست خاصّه آنكه صلب تر باشد .\r\nو اگر كسى دستكارى نخواهد و سلعه نرم بود ، اشق به سركه حل كنند و بر وى نهند .\r\nو بگيرند موم و رتيبانج و پيه گاو و زفت راستار است ، همه را بسرشند و مقدارى دبق با آن يار كنند .\r\nو غدد و مسامير و ثاليل همه از جمله آماسهاء سردست ، نخست نرم بود و اگر نيك بمالند پراكنده شود و باطل گردد .\r\nعلاج آن همچون علاج سلعه است ، اگر زود آن را بشكنند و پارهء سرب باندازهء آن بر وى نهند و نيز دو سه روز بسته دارند آن را باطل كند ، خاصّه اگر صبر و حضض و اقاقيا و سريشم ماهى بر كاغذى طلى كنند و بر وى نهند و سرب بر زير آن نهند و سرب بر زبر آن نهند و ببندند .\r\nو امّا ثاليل را خرنوب نبطى تر ماليدن باطل كند .\r\nو برگ مورد تر ماليدن و برگ كرنب تر ماليدن و به آب صابون و شخار و اشنان شستن سود دارد .\r\nو امّا خنازير ، آماسى بود كوچك و صلب . فرق ميان سلعه و خنازير آنست كه سلعه را اندر زير پوست فرازتر و بازتر توان برد و خنازير را نتوان برد . و خنازير باشد كه يكى باشد ، و باشد كه بسيار باشد ، بيشترى بر گردن و زير بغل پديد آيد .\r\nعلاج آن ، از طعامهاء غليظ و از ترشيها و از طعام شب پرهيز بايد كرد .\r\nو استفراغ بلغم فرمودن بقى و بداروى مسهل و بفصد و حبّ واصلى و حبّ خيزران كه متقدّمان و متاخّران فرموده‌اند .\r\nو نزديك من حبها كه بلغم و سودا فرود آرد بىغايله‌تر از حبّ افتيمون و معجون نجاح نيست . و نخست چيزهاء نرم طلى كردن سود دارد ، چون پيه بط و پيه مرغ خانگى ، پس داروهاء تحليل‌كننده به كار داشتن چون مرهم الرّسل و مرهم دياخيلون .\r\nو اگر خواهند كه مرهم دياخيلون قوّت زيادت دهد ، بيخ سوسن آسمانگون و زفت و زراوند گرد از هريكى جزوى با وى بياميزند و پشك گوسفند و پشك بز و بيخ قثاء الحمار و آرد باقلى و آرد جو و مغز بادام طلخ و مقل ، همه دياخيلون را قوت دهند .\r\nو اگر خنازير نرم شود بتوان شكافت و بمرهم زنگار علاج كردن .\r\n\r\nباب دهم از گفتار بيست و دوم از كتاب معالجات اندر آماس سرطان\r\n\r\n","description":"","footnote":"","page_name":" 555 ","page_number":563},
  {"content":"\r\n\r\nآماس سرطان آماسى سودايى است و آماس سودايى دو گونه باشد ، يكى را بلغت يونان سقيروس گويند ، دوم سرطان است .\r\nو فرق ميان سرطان و سقيروس آنست كه سقيروس را حس الم و ضربان نباشد و حرارت و رگها برخاسته نباشد .\r\nو سرطان دو گونه باشد ، يكى مادّهء آن سوداء خالص باشد ، و ديگر با صفرا آميخته باشد و با درد و سوزش و التهاب و ضربان بود و حوالى او رگها برخاسته و ممتلى بود همچون پايهاء سرطان .\r\nو لون اين رگها بسبزى گرايد و درد و سوزش باندازهء صفراء سوخته بود يا سودا .\r\nو بيشتر كه سرطان پديد آيد اندر اندامهاء نرم و متخلخل پديد آيد ، و زنان را اندر پستان و رحم بسيار افتد و مردان را اندر حوالى حلق و خايه و قضيب بسيار افتد ، و اندر روده نيز افتد .\r\nو سرطان اندر ابتدا دشوار توان دانست و چون ظاهر گردد ، علاج دشوار پذيرد .\r\nو نخست چون يك باقلى بود كوچك و لون او تيره و با حرارتى اندك بود .\r\nو مادهء سقيروس با سوداى صرف بود و برنگ سرب بود و يا سودا و بلغم غليظ بود و لون او رصاصى بود و بر وى رگى بود ضعيف و هيچ دو ازين ، علاج‌پذير نباشد .\r\nو بيشترين نخست آماس گرم بوده باشد ، و بسبب افراط و بىترتيبى علاج ، سقيروس گردد .\r\nعلاج آن ، تدبير صواب آنست اندر علاج سرطان كه نگاه دارند تا آنچه پديد آمده باشد همچنان بماند و زيادت نشود و ريش نگردد .\r\nو استفراغها بوقت مىكنند و غذاهاء موافق سرد و تر خورند ، چون كشكاب و روغن بادام و ماهى خرد تازه و خايهء مرغ نيم‌برشت و اسفاناخ و ماش و كدو و مانند آن .\r\nو اگر حرارت عظيم بود دوغ گاو تازه سود دارد .\r\nاستفراغ بماء الجبن اوليتر ، و هرچند روزى چهار درم افتيمون اندر ماء الجبن يا اندر ماء العسل دادن يا بجاى آن هرچند روزى طبيخ افتيمون با سكنگبين دادن .\r\nو هرچه اندر ماليخوليا و علاج جذام باشد ، علاج اين علتست .\r\nو داروهاء معدنى مغسول كه تحليل آن باعتدال باشد و سوزاننده نباشد طلا كردن سود دارد .\r\nممكنست كه ماده بجملگى تحليل كنند برفق ، خاصّه اگر زود اندر يابند و علاج ازين نوع كنند ، و كمترين آن بود كه هم بر آن بماند و زيادت نشود و ريش نگردد .\r\nو حكّاكهء سنگ آسيا و سنگ افسان و حكاكهء\r\n\r\n","description":"","footnote":"","page_name":" 556 ","page_number":564},
  {"content":"\r\n\r\nسرب اندر آب كشنه و آب گشنيز تر و عصارهء كوك و عصارهء برگ خرفه يا بلعاب اسبغول سوده ، سود دارد خاصّه اگر با توتيا و صبر و اسفيداج بسايند اندر ميان فهر و صلايه سرب .\r\nو اگر حرارتى و سوزشى باشد ، غورهء كوفته با سرطان نهرى تازه با قليمياء سيم ضماد كنند ، سود دارد . و اگر ريش گردد پيوسته خرقهء كتان در آب عنب الثعلب ، تر كرده بر وى نهاده بايد داشت .\r\n\r\nباب يازدهم از گفتار بيست و دوم از كتاب معالجات اندر آماسهاء بادناك و علاج آن\r\nآماس بادناك از بخار لطيف خيزد يا از بخارى و بادى غليظ و اين طرنجيده باشد همچون چيزى باد در وى دمند .\r\nو بسيار باشد كه اندر ميان استخوان و غشاهاء او يا در ميان اوتار و غشاهاء او بادى تولّد كند و آن را از هم باز مىكشد و دردى صعب تولّد كند ، اين باد ، بسته شدن مسام بود و تحليل ناپذيرفتن بخار .\r\nعلاج آن ، آنچ از بخار لطيف خيزد از جنس تهبّج بود و علاج آن ياد كرده آمدست .\r\nو آنچه از باد خيزد بمحجمه آتش و روغنها كه در وى تخم كرفس و باذيان و زيره و سذاب و نانخواه پخته باشند تحليل پذيرد .\r\nصفت طلاء نافع زوفاء خشك كوفته و بيخته اندر موم روغنى كه از موم زرد و روغن شبت كرده ، بسرشند و طلا كنند .\r\nو روغن شبت و روغن بابونه و نطرون و سركه و آب خاكستر چوب رز و چوب انجير ، طلى كردن ، سود دارد .\r\n\r\nباب دوازدهم از گفتار بيست و دوم از كتاب معالجات اندر علة جذام و علاج آن\r\nهر گاه كه لختى سودا در يك عضو گرد آيد ، اندر آن عضو علّت سودائى تولّد كند .\r\nو هرگاه كه خلط سودايى اندر همه تن پراكنده شود و بسيار گردد ، جذام تولّد كند .\r\nو ببايد دانست كه علّت سودايى كه در يك اندام تولد كند ، آماس صلب بود يا سرطان يا سقيروس ، و اگر سودا رقيق بود و با صفرا آميخته ، خوره تولد كند .\r\nو همچنانكه سرطان ، جذام يك عضو است ، جذام ، سرطان همه تن است .\r\nو سبب فاعل اين علت ، سوء المزاج گرم و خشك باشد اندر جگر يا اندر همه تن .\r\nو سبب ماده غذاهاء سودائى\r\n\r\n","description":"","footnote":"","page_name":" 557 ","page_number":565},
  {"content":"\r\n\r\nو بلغمى بود و تحليل كردن حرارت اجزاء لطيف بلغم را و غليظ گشتن باقى ، و كثافت بشره حرارت غريزى را فروگيرد و خبه كند ، و بدان سبب ضعيف شود و خون ، سرد گردد و غليظ شود ، خاصّه اگر سپرز ضعيف باشد يا منفذ فرود آمدن سودا از جگر به دو بسته باشد تا بدان سبب ، سودا با خون اندر همه تن پراكنده شود .\r\nو تباهى هوا و تولد فرزند در ايام حيض ، و مجاورت مجذومان از جمله اسباب اين علت است ، از بهر آنكه اين علت تعدّىكننده است و بميراث آيد .\r\nعلامات علت جذام ، نخست لون مجذوم سرخ گردد و بسياهى زند و لون چشم او همچنان سرخ و تيره شود و نفس تنگ و آواز گرفته شود ، چنان كه تنحنحى و غنّهء بآواز پديد آيد .\r\nو عطسه بسيار دهد و منفذ بينى بسته شود و حس بوييدن باطل شود ، و موى باريك و اندك شود و از سر و روى عرق بسيار آيد ، و بوى عرق و نكهت ناخوش گردد .\r\nو حقود و لجوج و معجب شود و خوابهاء سودايى بيند و اندامهاء او در خواب گران گردد .\r\nو از پستر موى ابرو و موى روى بريزد .\r\nو ناخنان مىطرقد و مىشكافد و چهره زرد شود و لبها ستبر و سياه گردد ، و بر اندامها غدد پديد آيد ، و خون اندر مفاصل عفن گردد و بفسرد و لون پوست سياه گردد .\r\nو اگر ماده صفرايى بود اندامها ريش گشتن گيرد و بينى خورده شود ، پس بيوفتد و اطراف ، ريش گردد و صديد گنده از وى مىپالايد .\r\nو خون مجذوم غليظ بود ، چنان كه از رگ او خون رنگ‌آميز آيد .\r\nو خاصيت جذام آنست كه مزاج او ضدّ مزاج حيوة است و بدين ضدّى ، مزاج اندامها تباه شود و چون مزاج او باعضاء رئيسه گذرد ، هلاك كند .\r\nو گفته‌ايم كه سرطان ، جذام يك عضوست ، و جذام ، سرطان همه تن است ، بدين سبب ، علاج مجذوم عسر باشد ، از بهر آنكه مزاج همه تن اندر آن يكسانست ، علاج آن يك نوع باشد ازين جنس ، و ازين‌روى علاج آن يكسان بود .\r\nو سرطان اندر يك عضو بود و مزاج آن عضو ، مخالف ديگر اعضا بود ، و اندر علاج آن مراعاة مزاج احشا بايد كرد و از قوّتها و مزاجهاء ديگر اعضا غافل نشايد بود ، طريق علاج آن ازين وجه عسرتر باشد .\r\nعلاج آن ، طعام خداوند علت ، نان جوين پاكيزه بايد يا نان خندروس ، و حسوها كه از خندروس سازند و اسفيدباها به گوشت مرغ فربه .\r\nو اندر طبيخ ايشان برگ چغندر\r\n\r\n","description":"","footnote":"","page_name":" 558 ","page_number":566},
  {"content":"\r\n\r\nو ترب و گندنا مىپزند .\r\nو گاه گاه كرويا و بادام ، سود دارد ، و گوشت ماهى خورد ، سود دارد و كرنب بخاصيت سود دارد .\r\nو نان با شير تازه و انگبين سود دارد ، و انجير تر و انگور سپيد و ميويز و مغز بادام و مغز معصفر و جلغوزه ، موافق بود .\r\nو هر گاه كه علّت ساكن بود ، شراب رقيق و جوان مقدارى معتدل سود دارد ، و شراب كهن به هيچ حال نشايد . و ماهى شور ، گاه‌گاه صواب بود ، خاصّه آنگاه كه قى خواهد كرد يا مسهل خواهد خورد .\r\nاز پس استفراغها روغن بادام با عصير انگور تازه سود دارد .\r\nو آنجا كه علامتهاء خون ظاهر بود ، فصد بايد كرد ، و آنجا كه بر بسيارى خون واثق نبود ، فصد نشايد ، ليكن اگر خواهد كه لختى خون كم كند ، رگهاء اطراف بايد زد ، چون رگ بينى و رگ پيشانى تا احشا را هيچ مضرّت نباشد .\r\nو اگر آواز بگردد و تنحنح و غنّه پديد آيد ، فصد وداج بايد كرد .\r\nو از پس فصد بيك هفته تدبير استفراغ بايد كرد بايارج لوغاديا و مطبوخها و حبّها كه از افتيمون و هليله سياه و هليله كابلى و بسفايج و اسطوخودوس و خربق سياه و حجر لاژورد و حجر ارمنى سازند .\r\nو اگر ماده صفرايى يا سودايى بود ، شحم حنظل و سقمونيا و صبر و قثا الحمار تركيب بايد كرد ، و بايارج فيقرا و سقمونيا قوت دادن ، سود دارد ، خاصّه اگر اندكى حجر ارمنى و خربق سياه با آن يار كنند .\r\nو از رنجها و انديشه و بىخوابى و از غم و از هرچه رطوبت غريزى را تحليل كند و خشكى فزايد ، پرهيز بايد كرد . و داروى قوى اندر فصل بهار و خزان يك بار يا دو بار بيش نبايد داد . و دماغ را بغرغره و سعوط ، پاك بايد كرد .\r\nو هر بامداد رياضت و آواز بلند كردن و كشتى گرفتن و عرق آوردن سود دارد .\r\nپس روغنهاء معتدل ماليدن چون روغن مورد و روغن مصطكى .\r\nو گاه باشد كه روغن با شير زنان در بايد ماليدن .\r\nو هر گاه كه منش گشتن پديد آيد ، قى بايد كرد و عرق آوردن و اندر گرمابه داروهاء تحليل‌كننده طلى كردن ، قانون علاج اينست .\r\nو داروهاى تحليل‌كننده چون آرد حلبه ، و آرد باقلى و بوره و اشنان راستار است بياميزند و در گرمابه طلا كنند .\r\nصفت داروى ديگر ، آب حلبه و آب چغندر و اندكى بوره طلى كنند . و طبيخ حلبه و صابون اندر وى حل كرده بدان خويشتن شستن و ماليدن سود دارد ، و باقى علاج از ذخيره بايد جست .\r\n\r\n","description":"","footnote":"","page_name":" 559 ","page_number":567},
  {"content":"\r\n\r\n\r\nگفتار بيست و سيم از كتاب سيم اندر معالجات از كتاب الاغراض الطبية اندر انواع ريشها و جراحتها و سوختن و علاج آن و اين گفتار شش باب است\r\n\r\nباب اول از گفتار بيست و سيم از كتاب معالجات اندر صفة و نام و انواع ريشها و قانون علاج\r\nهر خراجى و جراحتى و هر تفرّق الاتّصالى كه در گوشت افتد و ريم كند آن را قرحه گويند بتازى .\r\nو سبب ريم كردن جز از پختگى ماده نيست كه غذاء آن عضو مستحيل گردد و تباه شود و آن عضو زبون اندامهاء ديگر بود و ضعيف بود ، غذا را هضم نتواند كرد ، بسبب سوء المزاج كه در وى بود و بسبب هضم ناشدن غذا ، ريم تولد كند .\r\nو هر چه رقيق باشد از ريم ، آن را صديد گويند و آنچه معتدل و هموار و سفيد بود آن را قيح گويند و مدّه نيز گويند و آنچه غليظتر باشد آن را وسخ گويند .\r\nو از وسخ بعضى سپيد باشد و بعضى بسياهى زند و بعضى همچون دردى شراب بود .\r\nامّا صديد از مادهء گرم پالايد و وسخ از مادهء غليظ و تباه ، و قيح از مادهء معتدل و باعتدال نزديك .\r\nو قرحه ، بعضى بر ظاهر پوست بود و بعضى باغور بود و آنچه باغور بود ، بعضى گوشت گرداگرد او صلب گشته بود .\r\nو لبهاء قرحه كه ستبر گشته بود ، آن را ناصور گويند ، اندر گوشت خانه كرده باشد همچون نايژهءشده .\r\nو بعضى راست بود و بعضى منعطف .\r\nو ناصور كه نهايت او به استخوان رسد ، از وى مدّهء رقيق و زرد پالايد .\r\nو آنچه نهايت او برباطى رسد ، پالايش او هم رقيق باشد ، ليكن ميل بسپيدى دارد .\r\nو آنچه نهايت او باورده رسد از وى خون صافى پالايد ، و آنچه بشريان رسد ، خون اشقر و گرم و درفشان پالايد .\r\nو آنچه به گوشت اندر بود از وى مدّهء غليظ و لزج و تيره پالايد .\r\nو آنچه گرداگرد آن صلب نباشد ، آن را كهف و مخبّا نيز گويند .\r\nو كهف چنان باشد كه در گوشت خانه كرده بود و بجانبى ميل كرده ، چنان كه گذر او دراز نباشد و از اندرون او فراخ باشد .\r\nو مخبّا آن را گويند كه خانه در زير پوست كرده باشد و ريم ميان گوشت و پوست بود .\r\nو ريشها بعضى پهن باز مىشود و گوشت درست را مىخورد آن را القروح المتاكّله گويند .\r\nو بعضى باشد كه مادهء او بدان تيزى نباشد ، ليكن بسبب عفونت ، پهن باز مىشود و اين را\r\n\r\n","description":"","footnote":"","page_name":" 560 ","page_number":568},
  {"content":"\r\n\r\nساعيه گويند ، متاكّله نگويند .\r\nو ريشهاء گرم زود سر تيز كند و بن او سرخ بود ، ليكن پهن نباشد ، زود پخته شود .\r\nو ريشهاء سرد ، بن پهن كند و سخت سرخ نشود و سر تيز نكند و دير پخته شود .\r\nو ريشها آنچه بصلبى و سبزى و سياهى گرايد ، بد بود .\r\nو آنچه مخالف لونهاء اندامها بود ، چون سپيد و زرد و رصاصى و سبز و سياه همه نشان سوء المزاج گرم باشد و نشان تباهى خون ، و بدين سبب دير درست شود .\r\nو ريشها كه از پس بيماريها پديد آيد و آنچه گرداگرد او موى بريزد ، بد بود .\r\nو هر ريشى كه بر تنورهء تن بود ، خاصّه آنچه بر پهلو و شكم بود و رگهاء بسيار به دو پيوسته بود و از پس آن بيك‌بار باندرون بازگردد و آنچه بر نيمهء فروسوى ميل كند ، از بازگشتن آن ، اسهال خون توقع بايد كرد .\r\nو از بازگشتن آنچه بنيمهء بالا ميل دارد ، اختلاط عقل و ذات الجنب و نفث خون توقع بايد كرد .\r\nو ريشاء سودايى ممكن نيست كه درست گردد ، مگر بعد از آنكه همگى او بآهن بردارند و به گوشت و استخوان پاكيزه باز شود ، پس جراحت را علاج كنند .\r\nو امّا قانون علاج ريش آنست كه اگر آماسى باشد نخست آماس را علاج بايد كرد و از ريش غافل نبايد بود ، پس چون آماس زايل شود ، بعلاج ريش مشغول بايد بود .\r\nو اگر گوشت حوالى ريش سبز گردد يا سياه ، نخست آن را ببايد آزد و محجمه برنهادن و خون بد بيرون كردن ، پس اسفنج خشك برنهادن و ببستن ، پس داروى خشك‌كننده بركردن .\r\nو بسيار باشد كه تن از مادهء بد پاك شود و مزاج عضو ، باعتدال بازآيد ، پس درست گردد .\r\nو ريش وسخ را داروى زداينده بايد خاصّه در اوّل ، از بهر آنكه در اوّل ، حسّ تيزى دارو كمتر يابد ، بسبب آلودگى و پليدگى پس بدان اندازه گر از وسخ پاك مىشود ، زدايندگى و تيزى دارو كمتر بايد كرد .\r\nدر جمله جهد بايد كرد تا ريش دردمند نشود ، خاصّه اگر حرارتى و التهابى باشد ، تا سوء المزاج زيادت نشود .\r\nو بسيار باشد كه قرحه ، ترهّل آرد و سست و بد شود و بحمره بازگردد ، آن را بطلى خنك ، علاج بايد كرد تا مزاج عضو باعتدال بازآيد و موضع قرحه كوچك مىشود و قرحه مىرويد تا جمله درست گردد . و الله اعلم .\r\n\r\nباب دوم از گفتار بيست و سيم از كتاب معالجات اندر علاج ريشها\r\nريشها كه صديد پالايد ، اگر آماس دارد ، نخست بتدبير آماس بايد كرد پس علاج ريش ، و اين\r\n\r\n","description":"","footnote":"","page_name":" 561 ","page_number":569},
  {"content":"\r\n\r\nنوع ريش را بداروهاء خشك‌كننده و قابض علاج بايد كرد ، پس داروهاء روياننده .\r\nو داروى قابض ازين نوع سازند : بگيرند گوز تر و برگ او بكوبند و به شراب بپزند و ضماد كنند . و بگيرند ، مرداسنگ سوده و آن را به سركه مىسايند و گاه بروغن زيت تا سپيد شود .\r\nازين مرداسنگ شش جزو ، روى سوخته بصرى و زردچوبه و مازو و گلنار و دم الاخوين و شبّ يمانى و قليميا از هريكى يك جزو ، همه بياميزند ، اگر خواهند مرهم كنند و اگر خواهند ذرور . و روغن مرهم ، روغن مورد كنند .\r\nو اگر خواهند قرحه را بشويند ، آب دريا و آب شبّ يمانى و آبى كه در وى هليله و بليله و آمله پخته باشند ، موافق بود .\r\nو گاه باشد كه مرهم و ذرور بانگبين بايد سرشت تا دارو را قوت دهد و ريش را بشويد .\r\nريشهاء وسخ ، مرهم زنگار و مرهم نمك و مرهم هندى و قرص اسود و اخضر ، سود دارد .\r\nو به آخر علك البطم با همسنگ روغن گل ، سود دارد .\r\nو روغن زيت و شبّ يمانى و انگبين برابر ، مرهم كنند ريش را پاك كند و خشك كند .\r\nريشهاء غاير كه آن را كهف خوانند و مخبّا گويند ، اندرين باب مرهم الرّسل آزمودست . و قنطوريون كوفته و بيخته ، و ايرسا كوفته و بيخته بگيرند و كهوف و مخابى را بركنند ، سود دارد .\r\nو اگر اين نوع ريشها را زود پاك نكنند و پوست را بر گوشت استوار نكنند ، چنان گردد كه پوست بر گوشت استوار نگردد .\r\nو گفته‌اند كه كهوف و مخابى جز بداروهاء سيال و زداينده و پليتها كه بدان آلوده باشند ، پاك نتوان كرد .\r\nو انگبين زدايندهء نيكست ، خاصّه كه با شراب آميخته باشد ، و آب شبّ يمانى زداينده است و قوت‌دهنده .\r\nهر گاه كه اين ريشها را دارو كرده باشند ، بر سر آن ضمادى كه باعتدال بازآرد و با گرمى و تيزى دارو برابرى كند بربايد نهاد .\r\nريشهاى متعفن را ، تن از اخلاط بد پاك بايد كرد و مزاج باعتدال بازآوردن .\r\nو اگر حاجت آيد ، بر آن موضع ، محجمه برنهادن و ديوچه برافكندن .\r\nو بسيار باشد كه ريش را بداروى تيز يا بآهن پاك بربايد داشت ، پس جراحت را علاج كردن و ذرورى را كه از داروهاى تيز كنند بروغن گاو تسكين دادن ، هر ساعت چنان كه تازه‌تازه برمىنهند .\r\nو علاج ديگر ، علاج وسخ بايد ، و هر دارو كه برنهند سه روز بسته بايد داشت .\r\nو زراوند طويل و مازو\r\n\r\n","description":"","footnote":"","page_name":" 562 ","page_number":570},
  {"content":"\r\n\r\nو روغن زيت ، راستار است و طلى كنند .\r\nو گوشت ماهى قديد با مغز نان سرشته ، برنهادن ، پاك كند .\r\nقرحه كه كرم درافتد ، طبيخ افسنتين و طبيخ قنطوريون و طبيخ فراسيون ، كرم را بكشد و تولّد آن بازدارد ، بدين طبيخها ببايد شست و افسنتين و قنطوريون و فراسيون بسايند و با نمك بياميزند و ذرور كنند .\r\nو اگر ذرور ، به شراب ، تر كنند و طلا كنند ، صواب بود .\r\nعصاره پودنهء جويبارى و عصارهء برگ كبر با شراب ، گر با سقمونيا ، كرم را بكشد .\r\nريش بلخى ، فصد بايد كرد و استفراغ صفرا كردن و آب ميوها و قرص كافور و شراب غوره و شراب صندل ، و گلاب بر دل طلى كردن .\r\nو قرحه را مرهم اسفيداج برنهادن و هوا بدل كردن .\r\nريش متاكله را كه بىعفونت بود ، تدبير استفراغ و شربت همچون تدبير ريش بلخى بايد كرد .\r\nو باشد كه قرحه را بآهن پاك بربايد داشت تا تباهى آن به گوشت درست بازندهد و باشد كه آن عضو را جدا بايد كرد .\r\nدر جمله آن عضو را خنك بايد داشت و در آب يخ مىنهادن و آب مورد تر و گلاب سردكرده برچكانيدن .\r\nو اگر ماده سخت گرم نباشد ، شراب قابض و سركه ممزوج با گلاب سود دارد و ضمادها كه از نارپوست و عدس مقشّر ، بزر الورد و برگ مورد تر و برگ حمّاض بايد ساخت ، و گل ارمنى به سركه طلى كردن .\r\nسوختن آتش ، در حال ، سپيدهء خايهء مرغ با روغن گل بياميزند و طلا كنند .\r\nو صندل و فوفل و خشت پختهء سپيد و سفال نو سپيد ، همه با گلاب و آب عنب الثعلب سوده ، طلا كنند .\r\nو عدس و برگ گل بپزند و بسايند و با روغن گل طلى كنند .\r\nو از پس‌تر ، بگيرند آهك آب نارسيده و هفت بار بشويند و خشك كنند ، از اين آهك چهار وقيه و روغن گل شش وقيه ، موم مصفّى دو وقيه با روغن گل بگدازند .\r\nو آهك اندر وى بسرشند و طلا كنند .\r\nو مرهم اسفيداج نافع بود . و الله اعلم .\r\n\r\nباب سيم از گفتار بيست و سيم از كتاب معالجات اندر جراحتها و علاج آن\r\nجراحت كه تازه باشد و راست افتاده باشد ، اوليتر آنست كه هر دو لب او فراز هم گيرند و نگذارند كه چيزى در ميان جراحت افتد ، چون موى يا روغن يا غير آن .\r\nخشك‌بند كنند و سه روز بسته بگذارند\r\n\r\n","description":"","footnote":"","page_name":" 563 ","page_number":571},
  {"content":"\r\n\r\nو خون نگذارند كه بدان جانب كشيده شود ، و چون بگشايند باز ببندند و دو روز ديگر بسته دارند تا محكم شود .\r\nو اگر جراحت ناهموار بود و زاويها و پهلوها دارد ، بشكافند و راست كنند .\r\nو داروهاى تر ، از وى دور دارند ، ليكن ذرور خشك به كار دارند .\r\nصفت آن اسفيداج ، ارزيز و مرداسنگ از هريكى يك جزو ، و مرّ صافى و مازو از هر يكى نيم جزو ، بسايند و به كار دارند . و اگر جراحت بر سر افتاده باشد ، زراوند مدحرج اندر شراب بپزند و خشك كنند و بكوبند و ببيزند و بر سبيل ذرور به كار دارند .\r\nو خمير خشك كوفته و بيخته سود دارد .\r\nو اگر جراحت بر عصب افتاده باشد ، خراطين سوده برنهادن و سير سوخته تنها ، گر با بيخ سوسن دشتى سود دارد .\r\nو ببايد دانست كه بعضى اندامهاست كه جراحت احتمال نكنند و خلاص از آن بنادر بود ، و آن دماغست و گرده و مثانه و رودهاى باريك ، و جراحت جگر نيز ياد كرده آيد و جراحت جگر هيچ مهلت ندهد .\r\nو جراحتها كه بر عصب و كنارهء عضله افتد ، خطرناك باشد و قوت ساقط كند ، و غشى و تشنج و اختلاط عقل پديد آيد .\r\nو جراحت كه بر پيش زانو افتد و نهنبن زانو خطرناك بود و از آن خلاص بنادر بود .\r\nو هر گاه كه از جراحت كنارهء عضله تشنّج و اختلاط عقل پديد آيد و از قبول علاج نوميد شوند ، تدبير جز آن نباشد كه عضله را از پهنا ببرند و بباطل شدن فعل آن عضو كه آن عضله به دو پيوسته است رضا دهند .\r\nو اگر جراحت بر شكم افتد ، تهوّع يا فواق يا اسهال پديد آيد ، هلاك شود .\r\nو اگر جراحت غور دارد و سر او تنگ بود ، ببايد شكافت و نبايد گذاشت كه سر او بسته شود ، تا ريم در قعر او گرد نيايد .\r\nو آن‌چنان بود كه پنبهء كهن بروغن ، تر كرده بر سر جراحت نهند تا گوشت نرويد ، و داروهاء روياننده بر پليته كنند و به دو فرونهند و هربار پليته خردتر مىكنند تا آنگاه كه قعر جراحت رسته شود و قعرى نماند .\r\nو اگر جراحت بر گوشت بود ، مازو سبز ، انارپوست ، قليمياء مغسول و لسان الحمل خشك كرده ، و سادنج عدسى مغسول ، هريكى جدا يا آميخته ، جراحت كوچك را بروياند .\r\nو اگر بر سر آن داروها برگ حمّاض و برگ رز و برگ كوك برنهند ، صواب باشد .\r\nو اگر جراحت بزرگ بود ، پنير تر سوده كه از شير ترش كرده باشند ، برنهادن ، صواب باشد .\r\nو اگر خون بىاندازه مىرود اين ذرور به كار دارند : صبر و قشور الكندر از هر يك جزو ، دم الاخوين و انزروت از هر يكى نيم جزو ، بكوبند و ببيزند و با و بر خرگوش بر جراحت نهند و ببندند .\r\n\r\n","description":"","footnote":"","page_name":" 564 ","page_number":572},
  {"content":"\r\n\r\nو اگر جراحت بر جايگاهى است كه نتوان بست حوالى آن به گچ اندر گيرند تا گذرهاء خون را تنگ كنند .\r\nو دارو تيز برنهند و چنان كه ممكن بود ببندند . و الله اعلم .\r\n\r\nباب چهارم از گفتار بيست و سيم از كتاب معالجات اندر بيرون آوردن خار و پيكان از جراحة و اندر جراحتهاء كوچك كه بتازى الودء و الخرق گويند\r\nبيرون آوردن خار و پيكان و مانند آن ، بعضى بدارو بيرون آرند .\r\nاشق حل كرده بر سر جراحة نهند ، هرچه در جراحة مانده باشد بركشد ، و اگر اشق با انگبين بسرشند و برنهند قوىتر بود .\r\nو زراوند مدحرج با بيخ نى بكوبند و با عسل بسرشند و برنهند . و ضفدع مسلوخ ، چيزى را كه در استخوان ، سخت شده باشد ، برآرد و بدين خاصيت است كه دندان را بفكند .\r\nزراوند طويل و پياز نرگس و برگ انجير با پست جو كوفته و سرشته هم از داروهاء جاذبست .\r\nو سرطان نهرى سوده و انفحهاء جانوران و سر حيوانى كه او را العضايه گويند از ادويهء جاذبه است هم اندرين باب نافعست .\r\nامّا وخز ، جراحتى را گويند كه از خارى يا از آهنى باريك افتاده باشد چون سر سوزنى .\r\nو خرق بزرگتر بود ، پيش از آماس نشاندن بعلاجى ديگر حاجت نيايد ، لكن خرق باشد كه بزرگتر افتد و بعلاج حاجت آيد و علاج آن علاج جراحت باشد كه در باب گذشته ياد كرده آمده است .\r\n\r\nباب پنجم از گفتار بيست و سيم از كتاب معالجات اندر علاج كسى كه او را به چوب زده باشند\r\nنمك سودهء نرم بغايت با سفال نو كوفتهء بغايت نرم بيخته با خاكستر گلخن بر آن موضع كنند .\r\nو پوست گوسفندى كه آن ساعت از مسلوخ جدا كرده باشند بر آن موضع پوشند و بگذارند تا خشك شود و ديگرروز بردارند ، درد و آماس زايل شده باشد .\r\nو اگر مرداسنگ و اسفيداج بگيرند برابر و با موم و روغن گل بسرشند چنان كه رسم قيروطى است و طلا كنند ، روا بود .\r\nو اگر نخست رگ زنند و طبع نرم دارند به آب ميوها و خيارشنبر ، صواب بود .\r\nو زنجبيل و ريوند چينى برابر از هريكى دو درم يا يك مثقال بدهند با جلّاب ، نافع باشد .\r\n\r\n","description":"","footnote":"","page_name":" 565 ","page_number":573},
  {"content":"\r\n\r\n\r\nباب ششم از گفتار بيست و سيم از كتاب معالجات اندر سحج بُن رانها كه از عرق و نشستن بر اسب افتد و سحج پاشنه و انگشتان كه از موزه افتد و علاج آن\r\nموضع سحج كه از عرق و نشستن بر اسب افتد ، برهنه كنند تا هواء خنك به دو رسد و آب سرد بر وى زنند و يخ برمالند .\r\nو مرداسنگ به شراب سوده طلا كنند ، و طبيخ سماق و نقيع او سود دارد ، طلا كردن .\r\nو سحج موزه را شش تازه برنهند و اگر آماس نباشد جرم موزهء كهن بسوزند و بسايند و بر آنجا پراكنند ، و اللّه اعلم .\r\n\r\nگفتار بيست و چهارم از كتاب سيم اندر معالجات از كتاب الاغراض الطبية اندر آراستگى و پاكيزگى ظاهر تن از سر تا پاى و اين گفتار سه بابست\r\n\r\nباب اوّل از گفتار بيست و چهارم از كتاب معالجات اندر احوال موى و علاج آن\r\n\r\nداء الثعلب\r\nايارج فيقرا با شحم حنظل چند كرّت بدهند ، و مطبوخ افتيمون و معجون نجاح و مطبوخ هليله و اطريفل كوچك . و غرغره بطبيخ بيخ كبر و ايارج فيقرا در وى حل كرده .\r\nو طلا كردن بعاقرقرحا و فرفيون با زهرهء گاو ، و ماليدن پياز نرگس و بغاليه كه بروغن بادام طلخ كنند و با روغن بيدانجير ، خردل و فرفيون و ميويزج در وى سرشته .\r\n\r\nسبوسه\r\nسبوسه را ، خطمى سوده و آرد نخود به سركه تر كرده بر بن موى طلى كنند و يك ساعت بگذارند ، پس بشويند ، و اگر زهرهء گاو و شحم حنظل با آن يار كنند ، زودتر پاك كند .\r\n\r\nدراز كردن موى را\r\nبه آب چغندر و آرد نخود مىشويند و صبر اندر عصارهء مورد تر بسايند و طلا كنند و پس از يك ساعت بشويند .\r\nو پيوسته موى را بآمله و هليلهء سياه بشويند و روغن مورد و آمله به كار دارند .\r\n\r\nداروها كه موى ببرد\r\nبگيرند شخار يك جزو و آهك دو جزو و زرنيخ زرد دو جزو ، همه در آب كنند و سه روز بنهند و بپالايند و چهار يك آن آب ، روغن با آن بياميزند و بجوشانند تا آب برود و روغن بماند .\r\nو آهك و زرنيخ راستار است در آب بپزند و بپالايند و ديگربار آهك و زرنيخ همه در آب كنند تا چنان شود كه پر مرغ به دو فروكنند ، موى فروريزد ، پس روغن را برافكنند و بجوشانند تا آب برود و روغن\r\n\r\n","description":"","footnote":"","page_name":" 566 ","page_number":574},
  {"content":"\r\n\r\nبماند .\r\n\r\nتدبير بازداشتن سوختن آهك و زرنيخ\r\nنخست روغن طلا كنند ، پس آهك ، پس خويشتن بشويند ، و عدس مقشر بسايند و با گلاب و صندل طلى كنند . برگ شاهسفرم و گل و سنا و برگ شفتالو هريك جدا و آميخته بوى آهك ببرد .\r\n\r\nداروهايى كه موى را باطل كند\r\nنخست موى را بركنند و عصارهء بنگ و افيون و شوكران هريك جدا و آميخته ، طلى كنند . طين قيموليا و اسفيداج ارزيز از هريكى يك جزو ، شبّ يمانى نيم جزو با عصارهء برگ فنك بسايند و طلى كنند . و اسبغول با سركه طلى كردن موى را باطل كند . و الله اعلم بالصواب .\r\n\r\nباب دوم از گفتار بيست و چهارم از كتاب معالجات اندر احوال بشره و رنگها كه بر روى پديد آيد\r\n\r\nتغيّر رنگ از باد و سرما و از آفتاب\r\nبگيرند آرد باقلى و آرد كرسنه و آرد ترمس و تخم ترب و تخم خربزه و آرد نخود و نشاسته و آرد جو برابر ، جمع كنند و روى بدان مىشويند .\r\n\r\nداروها و طعامها كه رنگ روى برافروزد\r\nنخوداب ، خايهء مرغ نيم‌برشته ، ماء اللحم ، انجير ، نان ميده ، شير تازه ، شراب ريحانى و شير و شراب بهم‌آميخته ، اطريفل كوچك و هليلهء پرورده ، خون را صافى كند و رنگ روى برافروخته دارد و حلتيت و قرنفل و پلپل و ترب و گندنا و پياز و كرنب و سير اندر طعامها خوردن رنگ روى برافروزد .\r\nو زعفران با مىپخته آزمودست ، لكن زعفران از نيم درم زيادت خوردن نشايد .\r\n\r\nاندر نشانها و زخمها كه بر حوالى چشم آيد\r\nمرداسنگ با پيه بط ، گر با پيه مرغ بسرشند و طلا كنند .\r\nسنگ پلپل و سونش سفال نو هريك جدا سود دارد ، و انجير به سركه تر كرده طلى كردن سود دارد و خون كه در پوست ، مرده باشد ببرد .\r\n\r\nكلف و بهق و آثار آبله\r\nبگيرند مغز بادام سپيدكرده سه درم و بسايند نرم و مغز تخم خربزه كوفته نرم پنج درم ، سيماب دو درم ، اندرين مغزها بمالند و بكشند چنان كه اثر سيماب نماند و مغزها سياه شود ، و هر شب طلا كنند .\r\nو نخّاسان اين طلا هر ساعت تازه فرمايند كرد ، و از روى شستن يك هفته بازدارند ، چون پس يك هفته روى بشويند ، كلف و نمش و بهق پاك شده باشد .\r\n\r\nاثر نشانهاء كبود و نقشها كه بر اندامها كنند\r\nعلك الانباط را نرم كنند و بر آن موضع نهند و يك هفته بسته\r\n\r\n","description":"","footnote":"","page_name":" 567 ","page_number":575},
  {"content":"\r\n\r\nدارند ، پس بگشايند و بنمك بمالند و باز علك البطم برنهند ، چند كرّت اين تدبير مىكنند تا اثر كبودى برود .\r\nو آنچه اندر تدبير كلف گفته آمد اندرين باب سود دارد .\r\n\r\nبادشام\r\nبادشام سرخى است كه بر روى و بر اطراف پديد آيد همچون لون جذام ، و اندر زمستان بيشتر باشد ، سبب آن بازماندن بخار باشد اندر زير پوست . و باشد كه ريش گردد .\r\nعلاج آن ، رگ بايد زد و حجامت و ديوچه برافكندن و دارو مسهل خوردن پس علاج ابتداء جذام كردن .\r\n\r\nبهق و وضح و برص\r\nاز جهت بهق و وضح بمطبوخ هليله و مطبوخ افتيمون استفراغ بايد كرد و اطريفل كوچك و معجون نجاح به كار داشتن . پس تخم ترب و روناس و كندش و شيطرج و شحم حنظل و مازريون و خربق سپيد و خردل و سقمونيا برابر بكوبند و ببيزند ، و به سركه طلا كنند اندر گرمابه يا نزديك آتش يا اندر آفتاب .\r\nامّا از جهت برص ، قى بايد كرد و بايارج لوغاديا اندر مطبوخ افتيمون استفراغ كردن و اطريفل ماهان بدر به كار داشتن ، پس برگ مازريون و خربق و پلپل و بوره برابر به سركه بپزند و نطرون و سونش آهن و كفك دريا كوفته و بيخته در وى افكنند و همه بسايند چون غاليه و اندر آفتاب طلى كنند و چندانكه ممكن بود صبر كنند پس بشويند .\r\nو اگر آبله گردد ، بكفانند و آب بيرون كنند و صبر كنند تا خشك شود تا به طلا معاودت كنند .\r\nصفت طلاء ديگر ، شيطرج و نيل و فوّه و شبّ يمانى و مغره و دردى خمر خشك شده همه بكوبند و ببيزند و به سركه بسرشند و به كار دارند و مقدارى ديگر فوّه بپزند و بپالايند و اين دارو بدان آب فوّه حل كرده و طلى كنند ، بيست روز رنگ اين طلى بماند .\r\n\r\nبوى عرق و بوى اندامها خوش كردن\r\nهليون و حرشف و زردآلو به شراب ريحانى بوى عرق و بوى اندامها خوش كند .\r\nو انوش دارو مفرّح است ، بوى اندام و بوى عرق خوش كند .\r\nو كسانى را كه بوى بغل ناخوش بود هرگاه كه در تن امتلا يابند ، استفراغ بايد كرد بفصد يا به مباشرت يا بمسهل آنچه لايق آن شخص بود .\r\nو خويشتن بگرمابه پاكيزه داشتن و جامه پاك داشتن و پوشيدن .\r\nو از غذاها كه بوى عرق ناخوش كند ، چون پياز و گندنا پرهيز كنند .\r\nو توتيا به آب و نمك بشويند تا سپيد شود و گلاب كافور برزنند و به كار دارند .\r\n\r\n","description":"","footnote":"","page_name":" 568 ","page_number":576},
  {"content":"\r\n\r\n\r\nتولّد شپش اندر جامه و اندر پوست\r\nاستفراغها بايد كرد بفصد و بمسهل و خويشتن پاك داشتن و جامه حرير و كتان پوشيدن و زود بدل كردن . و خويشتن بطبيخ ترمس و طبيخ گز و طبيخ چكندر و طبيخ پوذنهء كوهى و طبيخ برگ سرو مىشويند و صبر مىمالند و زهرهء گاو و زهرهء بز و صبر و گل كه سر بدان شويند آميختن و موى بدان شستن .\r\n\r\nباب سيم از گفتار بيست و چهارم از كتاب معالجات اندر احوال اطراف و احوال فربهى و لاغرى آن\r\nببايد دانست كه هرگه كهپ‌پاشنهء پاى بطرقدن از غبار و خاك نگاه دارند و نخست آن موضع اندر گرمابه پاك كنند و بشويند پس صمغ عرابى و مازو كوفته و بيخته با روغن سندروس بشويند گر با پيه بكوبند و بسرشند و اندر كفتگى كنند .\r\nو پوست زاندرونى كه بر خايهء مرغ باشد يا كاغذى بر روى آن نهند تا داروى بر وى بماند و خشك شود ، بكرّت دوم حاجت نيايد .\r\nانگشت پاى كه اندر زمين آيد ، جالينوس مىگويد : خرقهء دو تو يا سه تو بر انگشت پيچند و چند بار بر آن موضع بول كنند ، بعلاجى ديگر حاجت نيايد .\r\n\r\nداخس\r\nآماسى بود گرم دردناك در بن ناخن و گوشهء آن پديد آيد و ضربان و درد آن تا بغل دست و بيغولهء ران برسد .\r\nو باشد كه تب آرد و ريش گردد و انگشت از آن پرخطر باشد .\r\nعلاج آن را ، اگر عهد بفصد بعيد باشد و مانعى نباشد فصد بايد كرد و تدبير لطيف كردن .\r\nو اگر حاجت آيد بمسهلى كه لايق بود ، استفراغ كردن .\r\nو افيون و بزر البنج كوفته با سركه طلى مىكنند تا بر وى غليظ گردد .\r\nو بزرقطونا با سركه بر زبر آن مىنهند و خرقه به آب يخ سرد كرده بر وى مىنهند ، يا انگشت در آب يخ نهاده دارند روز نخست ، پس علاج كنند .\r\nو ابتداء علّت و تزايد و انتها و انحطاط نگاه دارند ، چنان كه ديگر آماسها را .\r\nو سماق و اقاقيا و رندش عاج با سكنگبين ضمادى نيكست .\r\nو مازو با انگبين بسرشند مادهء فزونى را بازدارد ، و اگر بدين ساكن نشود روغن گرم كنند چنان كه انگشت در وى توان داشت ، و انگشت در وى نهاده دارند و هرگاه كه فاتر شود ، گرم كنند .\r\nاگر بدين ساكن نشود ، علاج دمل بايد كرد .\r\n\r\nكوژ شدن ناخن و تشنج و طرقيدن آن\r\n\r\n","description":"","footnote":"","page_name":" 569 ","page_number":577},
  {"content":"\r\n\r\nاگر سبب خشكى بود ، اسباب و علامات اين ظاهر بود .\r\nو هر بامداد شير تازه خوردن و روغن بادام با شكر ، گر با سكنگبين سود دارد .\r\nو ثفل فقاع ضماد كردن ، نرم كند .\r\nو تخم كتان گر پيه گوسفند گداخته برنهادن و چند روز بسته داشتن تشنج بپزد و نرم كند .\r\nو اگر سبب ، غلبهء سودا بود علاج ماليخوليا كنند و بماء الجبن استفراغ كنند .\r\n\r\nكوفته شدن ناخن را\r\nنخست ناخن را بيفكنند ، پس بگيرند صمغ سرو و ضماد كنند و چند روز بسته دارند تا نرم شود .\r\nپس سوزن اندر بن ناخن زنند تا خون بسيار برود ، پس سير بكوبند و ضماد كنند از بامداد تا شب و شب تازه كنند تا بامداد تا ناخن بيفتد .\r\nپس انگشت را از هواء سرد و گرم و از آسيب دست و جامه و غير آن ، نگاه دارند .\r\nو انگشت را غلافى سازند چون كلاهى از پشم يا از غير آن به شكل انگشت .\r\nو آنگاه آنجا كه برابر ناخن بود ، مغربل كنند تا هوا برفق به دو مىرسد و آن غلاف مماس جاى ناخن نباشد ، و بس دور نباشد ، و يك ماه يا دو ماه بسته و پوشيده دارند تا ناخن نو برآيد .\r\n\r\nتدبير عضوى كه لاغر شود\r\nماليدن و طلى كردن بروغن زيت با اندكى موم گرم كرده باز ماليدن ، هرگاه كه گرم شود فروايستند تا گرمى بشود و غذاء او بتحليل خرج نشود و بازماليدن گيرند تا غذا در وى هضم شود .\r\nو اگر مزاج سرد بود ، زفت رومى طلا كنند پس از آنكه عضو را به آب گرم شسته باشند و لختى ماليده .\r\nو اگر زفت غليظ بود آن را با اندكى روغن نرم كنند و بعضى طبيبان به آتش نرم كنند بىروغن و بر پوست پارهء طلا كنند و برين عضو نهند ، چون سرد شود و بفسرد ، بربايند ، اندر تابستان هر روز يك بار برنهند و اندر زمستان هر روز دوبار .\r\nو اگر نخست عضو را بمالند بخرقهء درشت ، پس مسطرهء بروغن چرب كنند و آن مسطره همواره بر آن موضع مىزنند تا سرخ شود و منتفخ گردد ، هم سود دارد و اگر اندر زمستان پس از آن ، زفت برنهند روا باشد .\r\n\r\nتدبير لاغر كردن عضوى جداگانه\r\nقى كردن و داروهاء تحليل‌كننده به كار داشتن و داروها كه در علاج پستان زنان و خايهاء كودكان ياد كرده آمده است ، اندرين باب ، سود دارد .\r\nو زيرهء كوفته و به سركه سرشته بر پستان نهادن و خرقه\r\n\r\n","description":"","footnote":"","page_name":" 570 ","page_number":578},
  {"content":"\r\n\r\nبه سركه تر كرده بر روى آن پوشيدن و سه روز بسته داشتن ، و پياز سوسن سپيد بكوفتن و برنهادن و سه روز ديگر بسته داشتن .\r\nاندر يك ماه سه بار اين علاج كنند ، پستان باندازهء خويش بازآيد .\r\n\r\nتدبير لاغر كردن همه عضوها\r\nچيزهاء تلخ و شور بايد خورد و ريچارهاء به سركه و كامها و نان خشكارد و نان جوين اندر طبيخ پلپل و خردل و كرويا و زيره و سير مىبايد خورد .\r\nو در شبانروزى يك بار طعام بايد خورد و بر گرسنگى و تشنگى صبر كردن و بر بستر نرم نبايد خفت .\r\nو رياضت و قى بسيار بايد كرد ، از بهر آنكه رياضت و قى معتدل فربه كند و اندر آب معدنها ، و آب گوگرد و آبى كه در وى نمك و زاك و بوره و شبّ يمانى پخته باشند ، بجاى آب معدنها بود .\r\nو چهار دانگ و نيم سندروس با سكنگبين ممزوج با آب سرد خوردن درين باب سخت نافعست ، عصبها را سخت كند و خفقان و فربهى بازدارد .\r\n\r\nتدبير فربه گردانيدن همه عضوها\r\nنخست اسباب لاغرى ببايد جست و آن اسباب زايل كردن ، پس نشاط و كامرانى و آسايش و خوش‌دلى جستن . و بر بستر نرم خفتن و جامهء نرم پوشيدن و شراب معتدل بقوام معتدل خوردن .\r\nو غذاها هريسه و گوذآب و كرنج بشير و گوشت مرغ فربه و پيه بط و كبك فربه ، و مغزها چون مغز بادام و فندق و فستق و گوز هندو با شكر ، و گوذآب نان با شكر و پنير تر ، و دوغ تازه خاصّه كه نان پاكيزه در وى ثريد كنند .\r\nو امّا گوشت سخت از گوشت بريان و گوشت كبك و از هريسه و مانند آن خيزد .\r\nو محرور را ثريد دوغ و گوشت بزغاله و مرغ فربه و پنير تر موافق بود ، و از گوشت قديد و طعامهاء شور و تلخ و تيز و از ترشيها پرهيز بايد كرد ، و اگر ازين نوع چيزى آرزو كند ، آن مقدار بايد چشيد كه طبع را خوش كند .\r\n\r\nگفتار بيست و پنجم از كتاب سيم اندر معالجات از كتاب اغراض اندر علاج زهرها و اين گفتار هفت بابست\r\n\r\nباب اول از گفتار بيست و پنجم از كتاب معالجات اندر احتياط كردن از زهر تا اثر نكند\r\nكسانى كه ازين كار انديشيده باشند ، طريق احتياط از سه نوعست :\r\nيكى آنك در جاى تهمت ، طعامى و شرابى كه\r\n\r\n","description":"","footnote":"","page_name":" 571 ","page_number":579},
  {"content":"\r\n\r\nطعم آن سخت قوى باشد نخورند ، مثلا چيزى كه سخت ترش بود يا سخت شور يا سخت تيز بود نخورند ، از بهر آنكه چيزهاى زيان‌كار و بوى آن اندر چنان طعامها و شرابها پوشيده توان كرد .\r\nطريق دوم آنكه آنجا كه اين تهمت باشد ، چيزى ناخورده ، حاضر نشود ، از بهر دو كار ، يكى آنكه اگر شهوت پديد آيد و چيزى زيان‌كار دهند طعم و بوى آن بسبب رغبت طعام بر مردم پوشيده گردد و دوم آنكه چيزهاء زيان‌كار اندر حال گرسنگى و تشنگى زود اثر كند و اندر رگها شود و قوّت آن بدل رسد .\r\nو اگر طعام و شراب خورده باشد قوّت آن چيز نخست بر طعام آيد و ضعيف گردد و از بهر آنكه رگها ممتلى گردد ، زهر گذر نيابد و بدل نرسد و نيز باشد كه اندر آن طعام كه خورده باشد چيزى بوده باشد كه قوت آن با قوّت زهر بازكوشد و مضرت آن دفع كند .\r\nطريق سيم آنكه بر سبيل احتياط اندر خانهء خويش چيزى خورد كه مضرّت زهرها دفع كند و قوت آن از دل بازدارد .\r\n\r\nصفت دارويى كه از جنس غذا است و مضرّت بيشتر زهرها بازدارد و در وى مضرتى نيست\r\nبگيرند گوزمغز پاك‌كرده شش درم ، برگ سذاب خشك و نمك درشت از هريكى يك درم ، انجير خشك چندانكه اين چيزها بدان بتوان سرشت ، همه بكوبند و بسرشند ، شربتى چند يك گوز .\r\nگوشت راسو كه بتازى ابن عرس گويند قديد كرده ، مضرّت بيشتر زهرها بازدارد بخاصيت .\r\nترياق بزرگ و مثروديطوس و ترياق اربعه و ترياق ثمانيه و ترياق الطين همه پيش از آن و پس از آن مضرّت زهرها بازدارند ، لكن باشد كه مزاج هر شخصى بهر وقتى اين معجونها احتمال نكند و هنوز مضرّتى نابوده ، مضرّتى بر خود نقد نشايد كرد ، پس اوليتر آن بود كه اگر لابد ازين نوع چيزى خواهند خورد ، آن دارو نخستين خورند كه از جنس غذاست .\r\n\r\nباب دوم از گفتار بيست و پنجم از كتاب معالجات اندر قانون علاج كسى كه او را زهر داده باشند\r\nقانون علاج همه زهرها آنست كه در حال كه حسّ آن بيابند ، قى كنند و آب نيم‌گرم و روغن شيرپخت خورند بسيار و قى مىكنند .\r\nو اگر حاجت آيد اندر طبيخ ، شبت و بوره و روغن بسيار دهند\r\n\r\n","description":"","footnote":"","page_name":" 572 ","page_number":580},
  {"content":"\r\n\r\nتا قىء بسيار برآيد .\r\nو چون قى تمامتر كرده باشد ، شير تازه خورند بسيار و اگر آن شير نيز قى افتد ، سخت نيك باشد .\r\nو اگر شير حاضر نباشد مسكه و روغن گاو گداخته بجاى آن بود .\r\nو لعاب تخم كتان و پيه بط گداخته ، سخت سودمند باشد .\r\nو اگر بامعا و اسافل فرود آمده باشد حقنه بايد كرد ، و اگر اضطرابى عظيم بود ، هم تدبير قى بايد كرد و هم تدبير اسهال و پيوسته شير مىبايد داد .\r\nو ترياق الطين در حال زهر را بقى برآرد .\r\nو اگر حرارتى عظيم باشد آب و يخ و روغن گل مىبايد داد و بدان قى فرمودن .\r\nو به هيچ حال نبايد گذاشت كه در خواب شود ، بهر تدبير كه ممكن گردد بيدار بايد داشت .\r\nو اگر طعام خورند بسيار بايد خورد تا بسيارى طعام بر آن چيز غلبه كند و معده ممتلى گردد و قى آسان‌تر برايد .\r\n\r\nباب سيم از گفتار بيست و پنجم از كتاب معالجات اندر داروهاء معدنى زيان‌كار\r\n\r\nاسفيداج\r\nزبان را سفيد كند و اختلاط عقل و سرفه و فواق پديد آيد و مغز سر و همه تن سرد شود ، و نفس تنگ شود و دل‌درد كند . و باشد كه اندر حلق عفوصتى پديد آيد چنان كه گوئى مازو خوردست .\r\nعلاج آن ، طبع فرو بايد آورد بماء العسل و سقمونيا . و يك مثقال عصارهء افسنتين اندر ماء العسل بدهند چند كرّت تا ادرار بول كند ، و داروهاء ديگر مدر هم سود دارد .\r\nو كنجيد خوردن و خائيدن سود دارد ، و از پس آن نبيذ خوردن موافق بود .\r\n\r\nسيماب كشته\r\nپيچش ناف و روده پديد آيد و خون شكم و عسر بول و گرانى زبان پديد آيد و همه تن بياماسد .\r\nعلاج آن ، قى بايد كرد بسيار و سه درم مرّ اندر شراب حل كرده بدهند و بماء العسل و بوره قى كنند و به آخر علاج سحج كنند .\r\n\r\nمرداسنگ و سونش ارزيز\r\nاندامها را بياماساند و زبان گران شود و بول و غايط بازگيرد و باشد كه غايط بازنگيرد ، لكن اطلاق افتد بافراط و گرانى معده و امعا پديد آيد و مقعده بازگردد و بسحج ادا كند و نفس تنگ شود و باشد كه خناق آرد ، و باشد كه اعراض ايلاوس پديد آيد .\r\nعلاج آن ، قى فرمايند و سه درم مرّ اندر شراب بدهند و سنبل رومى با سرگين كبوتر دشتى اندر شراب بدهند .\r\n\r\n","description":"","footnote":"","page_name":" 573 ","page_number":581},
  {"content":"\r\n\r\nو اگر طبع بازگيرد سقمونيا اندر ماء العسل دهند .\r\n\r\nزنجار\r\nلرزه پديد آرد و گرم كند و اندر حلق و اندرون شكم ، سوزش و قروح امعا تولّد كند و قى نيز افتد .\r\nعلاج آن ، آب گرم و جلّاب و روغن دهند تا تمام قى كند و حسوى نرم دهند از كرنج شسته و كشك جو و گندم و اندكى تخم كتان ، و پيوسته شير تازه مىدهند و مسكه و لعابها دهند .\r\n\r\nسخالهء آهن و پليدى او\r\nصداع و خشكى دهان و درد سخت پديد آرد اندر شكم .\r\nعلاج آن ، شير تازه دهند و اسهال كنند . پس مسكه و روغن گاو دهند تا سوزش و خشكى زايل شود و پيوسته روغن گل و روغن بنفش و روغن بيد با سركه بر سر او نهادن .\r\nو باشد كه مغناطيس بايد داد و پس تدبير اسهال كردن و باشد كه هر روز ، چند يك درم مغناطيس دهند ، پس حسوء چرب بروغن گاو ، تا اسهال كند .\r\n\r\nشنگرف و شك\r\nاعراض آن ، همچون اعراض سيماب بود و علاج همان حسوء چرب .\r\n\r\nجبسين\r\nاعراض آن همچون اعراض اسفيداج باشد ، ليكن گرفتگى عظيم‌تر بود و علاج نيز همچون علاج اسفيداج و لعابها و حسوهاء چرب و نرم و اسهال بسقمونيا و ماء العسل .\r\nو علاج خاصّهء جبسين ، خاكستر چوب رزست يا حاشا .\r\n\r\nآهك و زرنيخ\r\nاگر هر دو بهم دهند ، قروح امعا و درد صعب تولّد كند . و از زرنيخ مصعّد ، سرفهء خشك و اعراض شك و شنگرف پديد آيد .\r\nو از آهك تنها ، درد معده و احتباس بول و خون شكم ، و درشتى حلق و زبان تولد كند .\r\nعلاج آن ، آب گرم دهند و جلّاب و روغن بسيار تا قى كند ؛ پس حسوهاء نرم و لعابها و مسكه و بول خر اندكى با دو دانگ زهرهء آهوبره تا بول بيارد .\r\n\r\nآب صابون\r\nاعراض آن همچون اعراض آهك و زرنيخ است و علاج همان .\r\n\r\nشب و زاج\r\nسرفهء صعب آرد و علّت سل .\r\nعلاج ، شير خر دهند و مسكه و شكرآب و شراب بنفشه و كشكاب و روغن بادام .\r\n\r\nآب سرد\r\nناشتا و از پس گرمابه و رياضت و از پس جماع ، مزاج تباه كند و باستسقا انجامد .\r\nعلاج آن ، اگر بر اثر آن نبيذ صرف خورند ، اگر صرف باشد كفايت بود با دواء المسك يا دواء الكركم و الله اعلم .\r\n\r\n","description":"","footnote":"","page_name":" 574 ","page_number":582},
  {"content":"\r\n\r\n\r\nباب چهارم از گفتار بيست و پنجم از كتاب معالجات اندر داروهاء نباتى زيان‌كار\r\n\r\nبيش\r\nدل بياماسد و چشم بيرون خيزد و دوار و غشى آرد و ساقها از كار بشود و از بوى آن صرع پديد آيد .\r\nعلاج آن ، در حال ، طبيخ شلغم و شراب و روغن گاو ، بسيار بايد خورد ، و قى كردن هر ساعت ، و يك درم دواء المسك با نيم دانگ مشك ، پادزهرى آزموده است ، بدهند .\r\n\r\nقرون سنبل\r\nسرسام پديد آرد و زبان سياه شود و قطره‌قطره خون از قضيب چكيدن گيرد .\r\nعلاج آن ، قى فرمايند بكشكاب و روغن گل و يك مثقال كافور اندر يك وقيه گلاب بدهند و بر دل و جگر ضماد كنند .\r\nصندل و كافور و گلاب و پست جو و پست سيب و آب انار ترش و آب خيار ترش و آب عنب الثعلب و دوغ ترش و كشكاب مىدهند .\r\n\r\nفرفيون\r\nتاسه و فواق و سوزش احشا تولد كند و باشد كه اسهال كند .\r\nعلاج آن ، قى فرمايند و مسكه و شير تازه و روغن گاو دهند و در آب سرد نشانند ، و علاج قرون سنبل كنند .\r\n\r\nيتوع\r\nشبرم و عشر و لاغيه ، قوىترست ، اعراض فرفيون پديد آيد .\r\nعلاج آن ، شير و مسكه و روغن گاو و دوغ مىدهند ، و در آب سرد نشانند يك زمان .\r\n\r\nسقمونيا\r\nمضرّت او بدوغ بايد شكست و بربّ آبى و سماق و ريواج و پست سيب .\r\n\r\nدفلى\r\nبسيار او مردم را و ستور را بكشد ، و از اندكى ، تاسه و درد شكم و اسهال و حرارت و يبوست تولّد كند .\r\nعلاج ، طبيخ خرماء هندو و حلبه دهند و پنجنگشت و تخم آن و طبيخ آن ، ترياق اوست . و چيزهاء چرب و شيرين و لزج سود دارد و آبها كه دفلى در وى رسته باشد مقطّر بايد و با شيرينى بايد خورد .\r\n\r\nبلاذر\r\nبيماريهاء حادّه تولد كند و دو مثقال از وى بكشد و اگر از مضرّت آن خلاص يابند ، وسواس تولّد كند .\r\n\r\nكپيكج\r\nتيزست و كشنده ، علاج او همچون علاج بلاذرست .\r\n\r\nسذاب دشتى\r\nسوزش و حرارت اندر تن افكند . و علاج او همچون علاج دفلى است و نخست قى كنند .\r\n\r\nتفسيا\r\nبول و غايط بازگيرد و زبان بياماسد و حلق و معده بسوزش آرد ، و باشد كه غشى آرد و نفس تنگ شود .\r\nعلاج ، قى بايد كرد و شير تازه و كشكاب و روغن گاو دادن و بكشكاب و روغن گل غرغره كردن .\r\n\r\nجبلاهنگ\r\nاسهال بافراط كند و گلو بگيرد و دو درم ازو تشنج خشك آرد\r\n\r\n","description":"","footnote":"","page_name":" 575 ","page_number":583},
  {"content":"\r\n\r\nو بكشد .\r\nعلاج آن ، روغن گاو و مسكه بايد داد نخست تا قوّت او شكسته شود ، پس زيره و انيسون و سنبل و جندبيذستر راستار است بكوبند و دو درم با نبيذ بدهند . و نمك گرم كرده بر شكم نهند و غذاهاء چرب دهند و پنير تر با انگبين موافق بود و نبيذ ممزوج به آب بسيار .\r\n\r\nخربق سياه\r\nاعراض او همچون اعراض جبلهنگ است و علاج همان .\r\n\r\nكندش و خربق سفيد و عرطنيثا و عصارهء قثاء الحمار و غاريقون سياه و تربد زرد و شونيز\r\nاين‌همه منش گشتن آرد و باشد كه قى بافراط آرند و بخناق ادا كند ، و باشد كه اسهال كند ، خاصه خربق سفيد ، اگر مردم بسيار خورد ، بيهوش گردد و قوّت ببرد .\r\nعلاج آن ، اگر قوّت بجانب بالا كند ، بحقنه علاج كنند و شير و مسكه و روغن گاو دهند .\r\nو اگر تشنج خشك كند ، علاج تشنج خشك كنند .\r\n\r\nكرمدانه\r\nمقدار دو درم ، خارش اندر همه تن افكند و بياماساند و بكشد .\r\nعلاج آن ، هرچه اندر علاج فرفيون ياد كرده آمدست ، علاج اوست .\r\n\r\nافيون\r\nخدركننده است و فسراننده است و فواق آرد و تنگى نفس و گرفتگى زبان .\r\nعلاج آن ، قى بايد فرمود بروغن و آب نيم‌گرم و بوره و نمك و سكنگبين ، و ماء العسل با انگزد ترياق اوست . و سير و كبر و گوز نافعست ، و شراب كهن با دارچينى سود دارد .\r\nو ترياق اربعه و مثروديطوس دادن و جندبيذستر بويانيدن و نگذارند كه بخسبد .\r\n\r\nگوزماثل\r\nسرگشتن آرد و بخواباند و مست كند و چشمها سرخ و تاريك شود ، دو درم بكشد .\r\nعلاج آن ، قى بايد فرمود و روغن گاو بايد داد . و غذا چرب و نبيذ شيرين دادن .\r\n\r\nيبروج\r\nاعراض آن همچون اعراض گوزماثل است . سرسام سرد آرد و علاج او همچون علاج گوزماثل است .\r\n\r\nبزر البنج\r\nاندامها سست كند و زبان سياه و چشم سرخ و زبان بياماساند و كفك از دهن بيرون آرد و ديوانه كند .\r\nعلاج آن ، ماء العسل دهند و شير گاو و شير گوسفند و شير بز با انگبين . و طبيخ انجير و خردل و حرف و سير و پياز و ترب همه سود دارد . و ترياق و مثروديطوس و سجزينا دادن ، صواب بود .\r\n\r\nشوكران\r\nخناق آرد صعب و بكشد ، نخست اطراف سرد كند و چشم تاريك .\r\nعلاج آن ، نخست اسهال بايد فرمود و حقنه كردن و شراب صرف دادن هر ساعت ، پس شير گاو دادن با افسنتين و پلپل با شراب . و جندبيذستر و سذاب و نعنع و حلتيث و ميپخته سود دارد .\r\n\r\n","description":"","footnote":"","page_name":" 576 ","page_number":584},
  {"content":"\r\n\r\n\r\nباب پنجم از گفتار بيست و پنجم از كتاب معالجات اندر داروهاء حيوانى\r\n\r\nذراريح\r\nمثانه را ريش كند و اعراض آن پديد آرد ، چون بول خون و پارهاء گوشت و اسهال و سحج و غشى و اختلاط عقل .\r\nعلاج آن ، قى بايد كرد بطبيخ انجير و بورهء بسيار . و از جهت مثانه ، رگ باسليق زدن و لعاب بزرقطونا و آب تخم خرفه و مسكه و شير تازه بايد داد .\r\nو حقنهء نرم كردن و روغن گل اندر احليل چكانيدن .\r\nو طبيخ التين با شراب بنفشه ، سود دارد . و حبّ الصنوبر الصّغار و الكبار با مىپخته سود دارد .\r\nو حسوهاء چرب و نرم دهند .\r\n\r\nارنب بحرى\r\nسرفه خشك و خون از گلو برآمدن و تنگى نفس و سرخى چشم آرد و بول بازگيرد و درد معده و قى صفرا و درد گرده تولد كند و از ماهى ترسيدن .\r\nعلاج آن ، شير بز و شير خر و شير زنان از پستان مزيدن سود دارد .\r\nو طبيخ خطمى و خبازى و طبيخ سرطان نهرى و گوشت او دهند .\r\nو خارپشت تازه بريان كرده و خون او و خون بط و بول آدمى ، كهن كرده سود دارد .\r\nو چون اعراض ساكن شود ، حبّى دهند از خربق سياه و سقمونيا و غاريقون و ربّ سوس و كثيرا از هريكى برابر ، شربتى يك مثقال يا اندكى زيادت‌تر .\r\n\r\nالوزغه و الحربا\r\nگوشت او كشنده است و باشد كه در شراب افتد و بميرد آن شراب زهر باشد ، درد دل آرد و قى . و علاج او همچون علاج ذراريح است .\r\n\r\nضفدع\r\nسبز كه اندر ميان درختان باشد و سرخ كه اندر آب دريا بود : رنگ روى تيره كند و تن بياماساند و نفس تنگ كند و دوار و تاريكى چشم پديد آرد . و بوى دهان ناخوش كند و سوزش اندر حلق و دهن پديد آرد . و باشد كه باسهال و تشنج و غشى و اختلاط عقل ادا كند ، و باشد كه بقى ، منى براندازد و اگر خلاص يابند ، دندانها نماند .\r\nعلاج آن ، قى بايد فرمودن به آب گرم و روغن زيت و شراب بسيار و رياضت و عرق آوردن و آبزن و روغنهاء گرم ماليدن . و دواء الكركم و دواء اللك دادن .\r\n\r\nخون كه اندر معده و غير آن بفسرد\r\nاگر اندر سينه فسرد ، رنگ روى بگردد و قوّت ساقط شود و نبض ضعيف و صغير شود و غشى افتد و استرخا اندر همه تن پديد آيد .\r\nاگر اندر معده فسرد ، همه تن سرد شود\r\n\r\n","description":"","footnote":"","page_name":" 577 ","page_number":585},
  {"content":"\r\n\r\nو اعراض و خناق پديد آيد و غشى افتد ، و اگر اندر مثانه فسرد ، الم و تمدّد اندر آن موضع پديد آيد و غشى افتد .\r\nو اگر اندر امعا فسرد ، الم اندر امعا و شكم پديد آيد .\r\nعلاج آن ، تخم معصفر اندر شراب گداخته بدهند ، سود دارد . و اگر قى كند بانگبين و عصارهء كرفس ، سخت نيك بود .\r\nو بگيرند ، خاكستر چوب انجير ، مغز استخوان خرگوش با انفحهء او يك مثقال هر دو اندر خلّ الخمر حل كنند و بدهند .\r\nو نمك اندرانى با انفحهء بزغاله نيك باشد ، و ترياق و مثروديطوس سود دارد .\r\nو آنچه بمثانه مخصوص است ، سكنگبين پيوسته خوردن و عصارهء كرفس و انگزد و تخم ترب اندر خلّ الخمر يا اندر سكنگبين و انگدان و گوگرد از هريكى درمى اندر خلّ الخمر بدهند ، مثانه را پاك كند .\r\n\r\nشير كه اندر معده بفسرد\r\nتب و لرزه آرد و غشى و شكم باد گيرد . چيزهاء شور خوردن زيان دارد و سركه سود دارد .\r\nو شراب صرف و ممزوج و پنج درم پوذنهء خشك بدهند ، در حال آن را بگدازد .\r\nو انفحه از نيم مثقال تا يك مثقال بگدازاند و بقى برآرد يا باسهال فرود آرد .\r\n\r\nگوشت\r\nبريان كه از تنور برآرند و بپوشند ، زهرناك شود و تاسه و هيضه آرد ، و باشد كه يك روز يا دو روز بيهوش افتاده باشد .\r\nو باشد كه سبات آرد و بكشد .\r\nعلاج آن ، قى بايد كرد ، پس ميبه خوردن و شراب ريحانى با عصارهء آبى و عصارهء شبت . و الله اعلم .\r\n\r\nباب ششم از گفتار بيست و پنجم از كتاب معالجات اندر گزيدن ماران و جانوران زيان‌كار و تدبير دور كردن حشرات از خانه و جايگاهها\r\nگزيدن افعى را ، شير لاغيه كه ترياق بوشنجه گويند ، ترياقى است نافع ، و شرابى كه افعى اندر وى افتاده باشد ، گزيدن جانوران را نافع است .\r\nو دو مثقال تخم ترنج ، ضدّ همه زهرهاست .\r\nو بيخ انگدان پادزهر همه زهرهاست .\r\nحبّ البلسان و روغن بلسان و گوز با انجير و بندق و جنطيانا و جاوشير و بيرزد همه نافعست ، و دارچينى نافعست .\r\nسرگين بز سوخته ضماد كردن ، خوردن كاشم و كماذريوس و آذريون و حرف و سير و پلپل ، و طبيخ پوذنهء كوهى خوردن و ضماد كردن نافعست . طبيخ موش دو پاى كه بتازى الجرد گويند ، در شراب بدهند ، سود دارد . طبيخ سرطان نهرى و خون سنگ‌پشت و بيرزد نافعست .\r\n\r\n","description":"","footnote":"","page_name":" 578 ","page_number":586},
  {"content":"\r\n\r\n\r\nصفت ترياقى نافع همه زهرها را و گزيدن همه جانوران را\r\nبگيرند شونيز و تخم هزاراسفند و زيره از هريكى دو درم ، جنطيانا ، زراوند گرد از هريكى يك درم ، پلپل سفيد و مرّ از هريكى نيم درم ، بانگبين بسرشند ، شربتى چند يك باقلى رومى اندر شراب .\r\n\r\nداروها كه برگزيدگى جانوران زهرناك طلا كنند\r\nنفط سپيد و نفط ازرق و سير پخته و خام با روغن گاو ، و جندبيذستر با روغن زيت ، و عصارهء گندنا شسته و عصارهء پوذنهء جويبارى ، و گوگرد با بول سوده .\r\nو مرغ خانگى يا خروس زنده را سينه بشكافند و بر آن موضع نهند و هر ساعت كه فاتر مىشود ديگرى برمىنهند .\r\nو سركه و نمك ، زهره گاو برزا با خاكستر چوب انجير و چوب رز و سير و سركه و نمك و سرگين بز كه ويرا سماد گويند و صلّ گويند و زفت جوشانيده با نمك ، طلا كردن ، نافعست .\r\nآب دريا گرم كرده تنها و با سركه نطولى نافع است .\r\n\r\nداروها كه بر خويشتن طلا كنند جانوران زهرناك دور شوند\r\nمغز خرگوش با سركه و روغن زيت گداخته و ميعه اندر روغن زيت حل كرده ، بيخ انگدان و دوقو و حبّ البلسان و بيخ حرف جمله يا بعضى كوفته و اندر زيت جوشانيده ، آن زيت طلا كردن ، همه جانوران زهرناك را بگريزاند ، و اين داروها دود كردن سود دارد . روغن ترب ماليدن پشه را بازدارد .\r\n\r\nداروها كه اندر خانه بگسترند و دود كنند و نزديك سوراخ حشرات بنهند همه بگريزند\r\nمار از دود سرون گوزن و اطراف جانوران ، و بيخ سوسن و گوگرد و عاقرقرحا بگريزد .\r\nنوشادر اندر آب حل كنند و اندر خانه بپاشند مار از خانه بگريزد .\r\nپشك گوسفند و ميعهء تر و زرنيخ و پيه بز برابر ، پيه را بگدازند و داروها بدان بسرشند و نزديك سوراخ كژدم دود كنند و نزديك سوراخ حشرات .\r\nو اگر پارهء ترب بر سوراخ كژدم بنهند ، بيرون نيايد .\r\nاگر حنظل اندر آب كنند و آن آب اندر خانه بپراكنند ، كيك بميرد و بگريزد ، طبيخ خرنوب نيز نزديكست بدين و از برگ خرزهره بگريزد .\r\nسبوس مقدّم چوب صنوبر و تراشهء آن با قلقند يا با شونيز دود كنند ، پشه بگريزد و از دود برگ مورد خشك بميرد ، و از دود برگ سرو و گوز سرو ، و از دود سرگين گاو بگريزد .\r\nمرداسنگ و خربق ، موش را بكشد ، و خربق و بزر البنج همچنين .\r\nو بصل الفار و خبث الحديد و زعفران\r\n\r\n","description":"","footnote":"","page_name":" 579 ","page_number":587},
  {"content":"\r\n\r\nهمه بكشند موش را مغناطيس بر در سوراخ موش نهند ، بگريزد ، و قطران همچنين .\r\nو زهرهء گاو ، اندر خانهء مور ريزند يا زفت باانگزد ، مور بگريزد .\r\nزرنيخ اندر شير كنند ، مگسان در وى بميرند و از دود زرنيخ و از دود كندر ، بميرند .\r\nزنبور ، از دود گوگرد و گز بميرد و از سير بگريزد .\r\nخنفسا از دود برگ چنار بگريزد .\r\nو لقلق و طاوس و مرغابى و گوزن و خارپشت و راسو ، خانه را از جنبندگان و خزندگان پاك دارند و جنبندگان از ايشان بگريزند ، و اللّه تعالى اعلم .\r\n\r\nباب هفتم از گفتار بيست و پنجم از كتاب معالجات اندر علاج گزيدن جانوران به تفصيل\r\n\r\nگزيدن افعى\r\nتدبير آنست كه بشتابند و ترياق افعى دهند و شراب و سير بسيار دهند و اگر سير حاضر نباشد ، گندنا و پياز با شراب بجاى آن باشد و اگر در حال ، قضيب گوزن حاضر باشد و بدهند سود دارد .\r\nو روغن گاو كهن ، بسيار بدهند ، باشد كه بدين خلاص يابد .\r\nو اندر آبزن سير نشانند و نگذارند كه بخسبد ، و حركت فرمايند و اندر گرمابه مىبرند تا عرق كند ، پس پنيرمايهء خرگوش دهند با شراب ممزوج . و مارمهره با خويشتن داشتن ، سود دارد .\r\nمرغ خانگى زنده بشكافند و برنهند و گوشت افعى و ضفدع شكافته برنهادن سود دارد .\r\n\r\nتنّين\r\nمارى باشد بزرگ ، كمترين پنج گز باشد و بزرگترين سى گز يا بيشتر . علاج او ، علاج ريشهاى بدست .\r\n\r\nگزيدن معطّشه\r\nاين معطشه يك بدست باشد از گزيدن او سوزش و حرارت اندر شكم افتد و تشنگى غلبه كند و از آب سير نشوند .\r\nو آنچه مىخورند نه به عرق بيرون آيد و نه از راه بول ، و رگها ممتلى شود و بياماسد .\r\nعلاج آن ، روغن بسيار بايد داد و قى فرمودن ، پس حقنه كردن و آب را فروكشيدن ، و داروها كه ادرار بول كند دادن ، و ضماد كلب الكلب ، برنهادن .\r\n\r\nگزيدن مار جهنده\r\nمارى است كه كوتاه باشد و باريك و بر درخت شود و خويشتن بر مردم اندازد .\r\nعلاج او علاج افعى است .\r\n\r\nگزيدن سگ خانگى و گرگ و غير آن\r\nپياز و نمك و انگبين بربايد نهاد يك شبانروز ، و از موم و پيه و روغن زيت مرهم ساختن و برنهادن .\r\n\r\nگزيدن سگ ديوانه\r\nنبايد گذاشت كه جراحت درست گردد ، ليكن بزرگتر بايد كرد و محجمه برنهادن و مدّت چهل روز جراحت را گشاده داشتن\r\n\r\n","description":"","footnote":"","page_name":" 580 ","page_number":588},
  {"content":"\r\n\r\nتا زهر از وى تمام بپالايد .\r\nو تدبير عرق آوردن مىكنند بگرمابه و غير آن .\r\nو چون از جراحت مادهء بسيار پالوده شود و عرق بسيار رفته ، تدبير استفراغ كنند بداروهايى كه سودا آرد .\r\nو داروهاء قوى دهند ، و بماء الجبن و طبيخ افتيمون ، طبع را نرم مىدارد .\r\nو تدبيرهاى ترىآرنده كنند و شير و شراب آميخته سود دارد .\r\nو ترياق اربعه و ترياق بزرگ و داروهاء سرطانى سود دارد خاصّه در اوّل .\r\nو اگر اندر حال يا روز اوّل و روز دوم داغ كنند ، سخت صواب بود ، و با داغ اندر گرمابه نبايد برد و از سرما نگاه بايد داشت ، با داغ و بىداغ و دواء الذراريح .\r\n\r\nصفت داروى دواء الذراريح\r\nبگيرند ذراريح و سر و پاى او پاك كنند ، ازين ذراريح يك جزو ، عدس مقشّر يك جزو ، زعفران و قرفه و سنبل و پلپل و دارچينى از هر يكى سدس يك جزو ، بكوبند و ببيزند و بسرشند و اقراص كنند هر يك دو دانگ ، شربت هر بامداد يك قرص ، پس اندر گرمابه برند و اندر آبزن نشانند تا هم اندر آبزن بول كند .\r\n\r\nگزيدن كژدم\r\nنخست زهر او بيرون بايد كشيد پس تكميد كردن بنمك و گاورس گرم و حلتيت و عاقرقرحا و جاوشير ، راستار است بسرشند و مىخورند .\r\nو ترياق بزرگ و ترياق اربعه و مثروديطوس سخت نافع بود و سجزينا سخت نافع بود . و سير كوفته اندر شراب مثلث سود دارد ، و صواب آن بود كه سير بخورند و اندك صبر كنند و پس شراب صرف خورند و بخسبند و گرم بپوشند .\r\n\r\nعنكبوتها و رتيلا\r\nنخست قانون كلى و طريق جذب زهرها از جراحت بجاى بايد آورد و آب شور و گرم نطول كنند .\r\nو داروهاء كژدم‌زده و گرمابه و آبزن ، سخت نافع بود .\r\nو از گزيدن عنكبوت ، بادها در شكم تولد كند و اطراف سرد شود و نعوظ پديد آيد .\r\nو شراب صرف هر ساعت اندك‌اندك ، و گرمابه و عرق آوردن ، و شونيز با سعد با سذاب خشك اندر شراب ، همه آميخته و پراكنده ، سود دارد .\r\n\r\nگزيدن بسيارپاى\r\nاو را به شهر من هزارپا گويند ، چهل و چهار پاى دارد ، از هر سويى بيست و دو پاى .\r\nگزيدن او حالى دردى پديد آيد . و نمك و سركه طلى كنند ، كفايت بود .\r\n\r\nگفتار بيست و ششم از كتاب بخش سيم اندر معالجات از كتاب الاغراض الطبية اندر مجبّرى و ردّادى و اين گفتار چهار بابست\r\n\r\nباب اوّل از گفتار بيست و ششم از كتاب معالجات اندر شكستگى استخوانها\r\n\r\n","description":"","footnote":"","page_name":" 581 ","page_number":589},
  {"content":"\r\n\r\nهر شكستگى كه بر بندگاه افتد و لب مغاكى كه سر استخوان ديگر بر وى نشيند بشكند ، هرگاه كه درست شود ، آن بندگاه سخت بود ، از بهر آنكه دشبدى بر استخوان پديد آيد و حركت آن عضو بدان سبب دشوار گردد و مدتى ببايد تا نرم شود .\r\nو همچنين آنچه در بندگاهى كه بمجاورت استخوانها نزديكتر بود و گشادگى و تهيى كمتر بود ، چون بندگاه شتالنگ ، هرگاه كه درست گردد ، صلب‌تر شود .\r\nو بسيار باشد كه آن استخوان شكسته شود و گوشت كه حوالى آن بود ، كوفته شود ، آن كوفتگى را ببايد آزد تا لختى خون برود و الّا متاكّل شود و تباه گردد .\r\nو از استخوانها كه شكسته شود ، جز استخوان اطفال باز نرويد ، از بهر آنكه هنوز قوّت و فطرت در تن ايشان باشد . و استخوان جوانان و پيران اگرچه بسته شود ، باز نرويد ، لكن لجامى همچون غضروفى بر حوالى آن جايگاه پديد آيد و آن شكستگى راست نگردد همچون كفشير رويگران .\r\nو از استخوانهاى مردم ، استخوان بازو ديرتر بسته شود ، پس استخوان ساعد پس ترقوه .\r\nو مدّت بسته شدن هر استخوانى پديدست ، بينى اندر ده روز بسته شود ، پهلو اندر بيست روز ، ساعد سى روز تا چهل روز ، استخوان ران اندر پنجاه روز ، و باشد كه اندر مدّت سه ماه يا چهار ماه بسته شود .\r\nو استخوان مردم صفرايى ديرتر بسته شود از بهر آنكه خون او غليظ و لزج نباشد .\r\nو بدين سبب است كه استخوان شكسته را طعام غليظ فرمايند چون هريسه و كعك و پايچه .\r\nو علامت بسته شدن استخوان آنست كه رنگ خون به ظاهر پوست آن موضع پديد آيد ، از بهر آنكه طبيعت از آنكه آنجا آماده گردد مستغنى شود ، به ظاهر دفع كند .\r\n\r\nباب دوم از گفتار بيست و ششم از كتاب معالجات اندر صنعت مجبّرى و ردّادى\r\nقانون بزرگ اندر مجبّرى و ردّادى دو كارست ، يكى كشيدن عضو و ديگر بستن .\r\nامّا كشيدن چنان باشد كه هر دو موضع شكستگى برابر يكديگر آيند چنان كه بهندام بهم بازنشيند و اين كشيدنى باعتدال و به قدر حاجت بود .\r\nو اگر زيادت از قدر حاجت كشيده شود ، باشد كه بتشنج ادا كند و التهاب پديد آيد .\r\nو اگر كمتر از قدر حاجت كشيده شود ، شكستگى بهندام خويش باز نشود .\r\nو چون بهندام خويش باز شود مجبّر دست برنهد و هندام آن موضع بيازمايد و بداند ، پس رفادها برنهد و ببندد .\r\nو چندانك\r\n\r\n","description":"","footnote":"","page_name":" 582 ","page_number":590},
  {"content":"\r\n\r\nممكن گردد ساكن بايد داشت ، لكن اگر آماسى و المى و جراحتى باشد بوقت حاجت بازمىبايد گشاد و گاه گاه چندانكه ممكن بود حركتى فرمودن تا طبيعت عضو ، كسلانى و مرده نشود .\r\nو هرگاه كه موضع شكستگى را بخواهد كشيد يا بخواهد بست ، جهد بايد كرد تا المى سخت تولد نكند .\r\nو بسيار باشد كه از سخت بستن و دير گشادن و گوش بدان ناداشتن ، آن عضو بميرد و پوسيده شود و بدان حاجت آيد كه آن را از تن جدا كنند .\r\nو استخوان بسته را روزى مىگشايند و روزى نه ، تا ضجرت نباشد و خارش رنجه ندارد .\r\nو هربار كه بگشايد شكل و بند و نهاد و رفادها و تختها نشايد گردانيد تا آنچه بسته گردد ، تباه نشود و از شكل خويش نگردد و پيچيده نشود .\r\nو از پس هفت روز هر چهار روز مىبايد گشاد ، يا هر پنج روزى ، از بهر آنكه از پس يك هفته آماس و خارش نيفتد و بتدريج اندك اندك بند سست‌تر كنند تا غذا بدان موضع راه تواند يافت . و اندر برداشتن تخته شتاب نبايد كرد تا عضو كوژ نگردد .\r\nو اگر با شكستگى ، جراحتى رسيده باشد ، رفاده و تخته دور بايد داشت و آن موضع برهنه بگذارد و رفاده و تخته بر حوالى آن نهد و بر جراحت مرهم مىنهد .\r\n\r\nباب سيم از گفتار بيست و ششم از كتاب معالجات اندر احوال اندامها كه از جاء خويش بيرون آيد از بندگاه اندامها\r\nبندگاه زانو زودتر از جاى خويش بيرون آيد از بهر آنكه در آفرينش نرم‌تر و روان‌تر افتادست تا حركتهاء گوناگون تواند كرد ، و نرمى او را بدان نهنبن كه بر سر زانوست محكم كرده آمدست تا بدان زودى از جاى بيرون نيفتد و از بهر آنكه زود از جاى بيرون افتد زود بجاى بازآيد .\r\nو بندگاه شراسيف اندر نرمى بدان نزديكست .\r\nو بندگاه مرفق كه ميان استخوان بازوست و ميان استخوان ساعد ، محكم‌ترست ، دشوار از جاى بيرون افتد و دشوار بجاى باز شود .\r\nو بندگاههاء انگشتان همچنين بجملگى بدان نزديكست .\r\nبند گشاد سرين ميان بند گشاد انگشتان است و بندگشادهاء زانو ، نه بدين نرمى هست و نه بدان محكمى .\r\nو گاه باشد كه خداوند علّت عرق النّسا را مدت علت ، دراز گردد و رطوبت لزج ، مفصل را ضعيف كند و هر ساعت سر استخوان ران از حقّهء سرين او آسان بيرون آيد و آسان بجاى باز شود .\r\nو نشان بيرون آمدن\r\n\r\n","description":"","footnote":"","page_name":" 583 ","page_number":591},
  {"content":"\r\n\r\nبندگاه آنست كه مغاكى نامعهود اندر آن موضع پديد آيد و حركت آن بندگاه باطل شود .\r\n\r\nباب چهارم از گفتار بيست و ششم از كتاب معالجات اندر داروها و طلاها و ضمادها كه در مجبّرى و ردّادى به كار دارند\r\nهرگاه كه انواع كسر و خلع و وثى آفتى رسد ، در حال فصد بايد كرد ، اگر مانعى نباشد .\r\nو اگر مانعى باشد بمحجمه خون را بديگر جانب كشند و طبع را بحقنهء نرم و آب ميوها و مانند آن نرم كنند ، و مثروديطوس دهند با ريوند چينى اندر جلّاب حل كنند .\r\nو غذا نخست كشكاب فرمايند و اسفاناخ و ماش مقشّر بروغن بادام .\r\nامّا اگر الم بمعده رسد ، شربت سكنگبين ساده دهند با كهربا و بسّد از هر يكى نيم دينار سنگ .\r\nصفت طلا و ضمادى نافع : سيب پاك‌كرده و بگلاب پخته پنجاه درم ، گل سرخ ده درم ، مصطكى و اقاقيا و برگ مورد و سنبل از هر يكى پنج درم ، گوز سرو و زعفران و صبر از هريكى يك درم ، به آب لسان الحمل بسرشند و بر معده نهند و ببندند .\r\nو اگر الم بجگر رسد ، ريوند چينى ده درم ، روناس ده درم ، لك مغسول و طباشير از هريكى پنج درم ، بكوبند و ببيزند ، شربتى دو درم با سكنگبين .\r\nصفت ضمادى كه جگر را نافع بود صندل سپيد و گل سرخ و بنفشه از هر يكى پنج درم ، آرد جو سه درم ، زعفران يك درم ، كافور نيم درم ، بگلاب و روغن گل بسرشند و بر جگر نهند .\r\nامّا داروهاء شكستگى ازين نوع سازند :\r\nبگيرند ، مغاث و ماش مقشّر از هريكى دو درم ، صبر و مرّ و خطمى سپيد و اقاقيا از هر يكى پنج درم ، گل ارمنى بيست درم ، همه كوفته و بيخته بسپيدهء خايهء مرغ بسرشند و به كار دارند .\r\nو اگر به چيزى گرم‌تر حاجت آيد ، مرزنگوش و اكليل ملك و راسن و برگ سرو با آن يار كنند ، نافع بود .\r\nصفت ضمادى نافع : ماش و زعفران و مرّ به شراب قابض سرشته ، دشبد صلب را نرم كند .\r\nو خرما و دنبه و روغن شيره ، ضمادى نرم‌كننده است ، بندگاه صلب را نرم كند .\r\nو اللّه اعلم بالصواب و إليه المرجع و المآب .\r\nتمام شد كتابة كتاب بخش سيم اندر معالجات از كتاب الاغراض الطبّية و المباحث العلائيّة فى يوم الاحد بعون الواحد الأحد في سنة تسع و ثمانين و سبعمئه من هجرة نبوية حامدا الربة و مصليا على نبيه محمد و آله و عترته و أصحابه .\r\n\r\n","description":"","footnote":"","page_name":" 584 ","page_number":592},
  {"content":"\r\n\r\nبسم الله الرحمن الرحيم و به نستعين الحمد لله القوي السرمد ثم الصلاة و السلام على محمد و آله و أولاده .\r\n\r\nكتاب چهارم از بخش چهارم از كتاب الاغراض الطبية و المباحث العلائية\r\nاندر ياد كردن ادويهء مفرده و ياد كردن طبع و فعل و منفعت و مضرّت و خاصيت هر يك و اندرين كتاب جز داروهاء معروف و مستعمل و آزموده ياد كرده نيايد و اما داروهاء غريب كه نام آن مشكل است و ماهيت آن معلوم نيست و داروهاء كه بسيار منفعت و مجرب و مستعمل نيست كتاب را بذكر آن دراز نكنيم تا ملال نيارد و اين كتاب سه جزو است .\r\nجزو اول اندر داروهاء غذائى به ترتيب حروف جمل .\r\nجزو دوم اندر داروهاء حيوانى هم به ترتيب جمل .\r\nجزو سيم اندر داروهاء مطلق نباتى و معدنى .\r\nو اميد بفضل يزدانى است كه از خطا و زلّت نگاه دارد و توفيق هداية ارزانى دارد و هو الموفق و المعين .\r\n\r\nجزو نخستين از كتاب چهارم اندر ادويهء مفرده اندر داروهاء غذائى بر حروف جمل\r\n\r\nحرف الالف\r\n\r\nالارز\r\n: ، بگرمى و خشكى ميل دارد و خشكى اندر وى ظاهرترست و اندر غذا دادن از گندم كمتر است ، لكن غذا نيك دهد و طبع باز دارد ، خاصه اگر با پوست بريان كنند ، و بشير پخته غذا بسيار دهد و طبع باز نگيرد ، خاصه اگر با روغن بادام و شكر خورند ، و اگر كسى را از شير مانعى باشد ، بشير سبوس بزند .\r\n\r\nالاطريَّه\r\n: رشته با گوشت پخته و بىگوشت نيز گرم و تر است و دير گوارد ، از بهر آنكه در وى خميرمايه نكنند ، خداوند سرفه و درشتى سينه و كسى را كه خون از گلو برآيد سود دارد ، خاصه اگر به عصارهء برگ خرفه بزند و طبع را نرم دارد .\r\n\r\nالاجّاص\r\n: آلوسياه ، سرد و ترست اندر درجه دوم ، تپش دل گرم را بنشاند و آنچه نيك پخته باشد ، اسهال صفرا كند و آب سرد خوردن پس از وى بر اسهال يارى دهد ، و آنچه شيرين بود ، معده را نيك بود ، و اندر آلو\r\n\r\n","description":"","footnote":"","page_name":" 585 ","page_number":593},
  {"content":"\r\n\r\nنارسيده و آلو دشتى ، قبضى است و اصلاح او مرطوب را اندكى انگبين است ، اندر صمغ او تقطيع است و تغريه ، بينايى را قوت دهد ، و با سركه بر قوبا ، طلى كنند سود دارد خاصه تن بادناك را .\r\n\r\nالاترُج\r\n: پوست ترنج ، گرمست بدرجه اول و خشك بدرجه دوم ، و گوشت او گرم و ترست بدرجه اول ، گروهى گفته‌اند سرد و ترست بدرجه اول و سردى غالب است و حمّاض او سرد و خشك است بدرجه سوم و تخم او گرمست بدرجه اول ، خشك‌كننده است بدرجهء سوم . اما گوشت او نفّاخ است و دير گوارد و قولنج آرد ، اصلاح او آبكامه است ، لكن پرورده گوارنده است و حلق و شش را سود دارد . برگ و شكوفه آن و پوست او ابزار ديگ كنند و معده و همه احشا را قوت دهد . ترشى ترنج بر كلف و قوبا ، طلا كنند ببرد ، و به چشم اندر كشند ، يرقان را زايل كند و خفقان گرم را ساكن كند و معده گرم را دباغت كند و قى و صفرا و اسهال صفرايى باز دارد . از پوست او روغن سازند ، سستى عصبها را سود دارد ، و ترشى او عصب را و سينه را زيان دارد . تخم او بواسير را سود دارد و دو درم تخم او با شراب پازهر همهء زهرهاء جانوران است . و پوست او و عصارهء پوست او مضرت گزيدن افعى بازدارد و پوست او ضماد كنند ، سود دارد .\r\n\r\nانْجُدان سياه\r\n: دو نوع است ، سياه قوىتر از سپيد است ، گرم است و خشك بدرجه سوم ، و سركه او و سركهء اشترغاز ، نافع‌تر از هر دو است . و اندر انگدان نفخى است ليكن معده را گرم كند و شهوت طعام پديد آورد و دبيله و احشا را سود دارد و مثانه را زيان دارد ، و بوى تن و بوى براز ناخوش كند . بيخ انگدان پازهر همه زهرهاست .\r\n\r\nحرف البا\r\n\r\nباقلى تر\r\n: نورسيده ، سرد و ترست و بسيار فضول و نفّاخ و ديرگوار ، و اگر به سركه پزند نفخ او كمتر شود و بسردى و خشكى ميل دارد ، اصلاح او آنست كه او را در آب كنند ، چند روز بدارند و با روغن و سعتر و نمك و زيره و نانخواه و انگدان و مانند آن خورند . و پوست باز كرده ، سينه را موافق‌تر و اگر با پوست به سركه بپزند قى باز دارد و اندر سركه و آب بپزند اسهال كهن باز دارد ، ليكن خوابهاء شوريده بسيار نمايد و خارش آرد و خداوند صرع را زيان دارد . پوست او برعانهء كودكان ضماد كنند برآمدن موى باز دارد ، و بر جايگاهى كه موى سترده باشند ، طلا كنند چند بار ، همين فعل كند . آرد او با پوست او به شراب مخبّص كنند و ضماد سازند ،\r\n\r\n","description":"","footnote":"","page_name":" 586 ","page_number":594},
  {"content":"\r\n\r\nآماس خايه ببرد ، و خداوند تشنج عضله را سود دارد . و با گل سرخ و سپيدهء خايه مرغ ، ضماد كنند ، چشم بيرون خاسته را باز نشاند ، و با شراب و بىشراب آماس پستان و بسته شدن شير اندر پستان ، باطل كند .\r\n\r\nبِطّيخ\r\n: يعنى خربزه ، سرد و تر است اندر اول درجه دوم ، و تر اندر آخر آن ، ادراركننده است و لطيف و سدّه را بگشايد و زداينده است ، كلف ، و بهق ، و سبوسه ببرد . و تخم او زداينده‌تر است و با همه اخلاط سازنده است و با بلغم ، بيش سازد كه با صفرا ، اصلاح او آنست كه زود از پس او طعام خورد تا او را دفع كند و رطوبت او را نشف كند . و بهترين چيزى محرور را از پس او سكنگبين است و مرطوب را كندر يا زنجبيل پرورده . بر قى يارىدهنده است خاصه بيخ او ، دو درمسنگ اندر شراب بدهند قى آرد . پوست او بر پيشانى بندند ماده از چشم باز دارد و بسيار باشد كه پس از طعام ، هيضه آرد .\r\n\r\nبادَنجان\r\n: درست آنست كه گرم و خشك است بدرجهء دوم ، و دليل بر آن تلخى و سوزانيدن زبانست ، و بسبب غلبهء خشكى ، سودا و بيمارى سودايى آرد و رنگ روى تباه كند و كلف آرد ، و رنگ روى بجوشاند ، و اندر جگر و سپرز سدّه افكند ، و به سركه پخته سدّه گشايد و صفرا بنشاند .\r\nو اصلاح او آنست كه اول او را بشكافند و نمك پر كنند و ساعتى بنهند ، پس دو سه ساعت اندر آب نهند و آن آب از وى بريزند و در ديگر آب نهند و پاك كنند و بشويند و اندر آب بجوشانند ، پس آنچه خواهند از وى مىسازند . و گوشت فربه و فلنجمشك و سركه و سذاب پازهر آنست .\r\n\r\nبَصَل\r\n: يعنى پياز ، انواعست و اينجا مراد پيازى است كه در ديگها به كار دارند ، و آنچه درازتر است و سرخ است ، تيزتر است و در وى زدايندگى و گشادن سدّه است ، و نفخ‌كننده و خون را به ظاهر پوست كشد ، و بدين قوت بر داء الثعلب بمالند ، سود دارد ، و خوردن آن مضرت آبهاء مخالف باز دارد . و بسيار خوردن ، صداع و سبات آرد و لعاب دهان افزايد و عقل را زايل كند ، ليكن معده را بتلخى كه در وى است دباغت كند و قوت دهد و شهوت طعام پديد آرد و نشاط افزايد و باه را قوت دهد .\r\n\r\nپياززيزى\r\n: نزديك است به بصل الفار ، سركه او بهتر است از جرم او و رطوبتها بزدايد ، و او را با انجير بخورند و ضماد كنند ، و مضرت گزيدن كژدم و رتيلا باز دارد .\r\n\r\nبُندق\r\n: معروف است ، اندرو ، حرارتى و خشكى اندك است ، كم روغن‌تر و ديرگوارتر\r\n\r\n","description":"","footnote":"","page_name":" 587 ","page_number":595},
  {"content":"\r\n\r\nو قابض‌تر از جوز است ، اندر رودهاء فرودين باد كند ، با اندكى پلپل خورند ، زكام را بپزاند .\r\n\r\nبُطم\r\n: درخت حبة الخضراست ، و در وى قبض است و صمغ او نافع‌تر است از وى ، و گرم و خشك است ، آنچه بزرگترست از وى آن را طبيبان الضرو گويند و صمغ او سدّه بگشايد و زداينده و نرم‌كننده است و ماده از قعر تن بركشد ، و با شراب لعوق سازند ، ريش شش را پاك كند ، و سپرز را سود دارد . ليكن خاصيت حبة الخضرا آنست كه شهوت طعام را ببرد و از وى خلطى بد تولد كند و ادرار كند و باه را قوت دهد ، و صمغ او نيز ادرار كند و شكم نرم دارد بىهيچ رنج . مقدار بندقى يا بادامى يا جوزى ناشتا بخورند ، احشا را پاك كند ، خاصه كليه را ، صمغ او و ثمره او گزيدن رتيلا را سود دارد .\r\n\r\nبُلّوط\r\n: معروفست ، از اندرون او پوستى است ، او را جفت بلوط گويند ، سرد و خشك است و قابض . و شاه‌بلوط ، اندكى گرم است و در وى چندان قبض نيست ، غذادهنده است ، ليكن غذاء او و غذاء ديگر بلوط ، انسان را پسنديده نيست ، غذاء خوكست .\r\n\r\nبزر الكتّان\r\n: اندر ترى و خشكى معتدل است و گرمست بدرجهء اول ، پزاننده و زداينده است ، سرفهء بلغمى را سود دارد خاصه بريان‌كرده . و ديرگوارست و معده را نيك نباشد و بريان‌كرده شكم را باز گيرد ، ليكن طبيخ او و لعابش آماس روده و ريش گرده و مثانه را سود دارد ، آماسهاء به ظاهر و باطن را نرم كند .\r\n\r\nبادروج\r\n: در وى حرارتى و خشكى است اندر درجهء اول و رطوبتى فزونى است ، خداوند سودا را سود دارد . بوى او و عصارهء او و پليته او رعاف باز دارد ، خاصه با اندكى سركه و كافور . و كندى دندان زايل كند و ضربان چشم را ضماد او سود دارد . و خوردن آن چشم را تاريك كند ، عصارهء او در چشم كشيدن ، چشم را قوت دهد و دل را قوى كند ، و سينه و شش را خشك كند ، يك سكره عصارهء او نفس بد زايل كند ، و خون برآمدن از گلو باز دارد و شير زيادت كند ، لكن بدگوارست و زود عفونت پذيرد و ادرار كند و معده را زيان دارد ، تخم او خداوند عسر البول را سود دارد .\r\n\r\nبادرنجبويه\r\n: گرم و خشك است بدرجه دوم ، همه علتهاء بلغمى و سوداوى را سود دارد ، و دماغ بگشايد ، بوى دهان خوش كند ، دل را قوت دهد و خفقان باز دارد و بر هضم يارى دهد و فواق باز دارد .\r\n\r\nبَلبوس\r\n: نوعى از پياز است كه بخورند ، برنگ گندناست ، شكوفه\r\n\r\n","description":"","footnote":"","page_name":" 588 ","page_number":596},
  {"content":"\r\n\r\nاو بنفسجى است و نوعى از وى قى آرد و قومى گفته‌اند زيزى است و قومى ديگر گفته‌اند نوعى است از تلخ پياز .\r\n\r\nبَقلةُ الحَمقا\r\n: سرد است بدرجهء سيم و تر بدرجه دوم ، در وى قبضى است ، سيلان خون مزمن باز دارد ، و بر آماس گرم ، ضماد او ساكن‌كننده است و از تباه شدن باز دارد ، و كندى دندان زايل كند و اندر تبهاء گرم و جگر و معده گرم ، و ضماد كردن و خوردن ، سود دارد . و خداوند درد گردهء گرم را و خداوند قرحهء مثانه را سود دارد . و تخم او بريان كرده و كوفته و ناپالوده اسهال باز دارد .\r\n\r\nبَقلةُ اليمانيّه\r\n: نباتى است آبى ، اندر وى ترى بيشتر است و او را هيچ طعمى نيست و اندر وى هيچ قوت دارو نيست ، از همه نباتها چون كوك و كدو مانند آن ترى بيش دارد . و سرد و ترست بدرجهء دوم . عصارهء او با روغن گل ، صداع را و همه آماسهاء گرم را سود دارد .\r\n\r\nحرف الجيم\r\n\r\nجوز\r\n، گرم است اندر درجهء سوم ، خشك است اندر درجهء اول و دوم ، و اندر وى رطوبتى است غليظ ، زبان را گران كند ، بدگوار است . صداع آرد ، دهان را بدماند ، معده را بدست ، گوز تر معده را بهتر از كهن باشد و اگر از هر دو پوست بيرون كشند ، بهتر . و به عسل پرورده ، معده و كليه را در سردى سود دارد ، بريان كنند ، طبع را باز گيرد . رب جوز ، خناق باز دارد و خداوند سرفه را زيان دارد . گوز با نمك برگزيدن سگ ديوانه ، ضمادى نافع بود . و اگر شش درمسنگ مغز او با يك درم نمك درشت و يك درم سذاب و انجير زرد بسرشند ، مقدار گوزى بخورند ، پازهر همهء زهرهاست . ثابت بن قره گويد ، نمك نيم‌كوفته و سذاب دو درم ، اندر ذخيره خود و با سذاب و انجير پادزهر همهء زهرهاست .\r\n\r\nجِلّوز ،\r\nيعنى جَلغوره معتدل است ، در وى اندكى حرارتست و غذاى او از غذاى گوز بهترست ، لكن دير گوارد ، با عسل يا با شكر به گوارد ، درد عصبها و درد پشت و عرق النسا و خداوند استرخا را سود دارد . و شش و مثانه از ريم پاك كند و باه را قوت دهد ، خاصه پرورده .\r\n\r\nجوز هندى ،\r\nگرم است اندر اول درجه دوم ، و خشك است بدرجهء اول و چون تر باشد تر بود بدرجه اول . اصلاح او آنست كه او را از هر دو پوست پاك كنند . بر معده لختى گرانى كند ، ليكن غذاى او بد نيست و روغن كهن او درد پشت و زانو را سود دارد ، و روغن تازهء او از روغن گاو بهتر است ، معده را لزج نكند و ضعف نياورد ، و باه را قوت دهد و كهن ازو ، حب القرع را بكشد .\r\n\r\nجَمّاز ،\r\nچيزى سپيد\r\n\r\n","description":"","footnote":"","page_name":" 589 ","page_number":597},
  {"content":"\r\n\r\nاست از درخت خرما بيرون كنند ، سردست بدرجهء دوم ، خشك است بدرجهء اول ، در وى قبضى است ، نزف خون و اسهال باز دارد ، و درشتى حلق را سود دارد .\r\n\r\nجَزَر\r\nيعنى گزر گرم است بدرجهء دوم و تر بدرجهء اول ، ادراركننده است و تخم وى قوىترست ، و باه را قوت دهد ، خاصه كزر دشتى .\r\n\r\nجِرجير ،\r\nيعنى كزكز معروفست ، گرم است بدرجه دوم و سوم ، خشك بدرجه اول ، و در وى رطوبتى فزونيست . صداع آرد ، ليكن سپرز را زيادت كند ، بر هضم يارى دهد ، و دشتى ، ادرار بول كند و باه را قوت دهد ، خاصه تخم او و آب او بانگبين ، طلا كنند ، كلف و نمش ببرد .\r\n\r\nجاوَرْس ،\r\nسه نوع است و قوت ايشان به كرنج نزديكست ، ليكن كرنج غذادهنده‌ترست و گاورس قابض‌تر ، سرد و خشك است بدرجهء دوم ، اصلاح او آنست كه بشير يا بسبوس آب بپزند و با شكر و روغن گاو خورند .\r\n\r\nحرف الدال\r\n\r\nدُهْن روغن بادام شيرين\r\n، بول بگشايد و سوزش مثانه را سود دارد و سدّه بگشايد ، و ضربان گوش و طنين و صداع را سود دارد . و روغن بادام تلخ اندر بيماريهاء گوش نافع‌ترست و سدّه بگشايد و نافع است و درد كليه و مثانه و رحم را سود دارد .\r\n\r\nو روغن گل ، و روغن آبى ، و روغن اطراف رز ،\r\nهر سه اندر قبض و خشكى نزديكند ، اما روغن گل ، حرارت دماغ نشاننده‌ترست و قوت‌دهنده‌تر و اندر قوت فهم فزاينده‌تر .\r\n\r\nو روغن شبت ،\r\nهمچون روغن بابونه است ليكن روغن شبت گرم‌ترست ، هر دو دردها بنشانند و ماندگى ببرند . و روغن شبت ، خداوند نافض سخت را سود دارد و بول را بگشايد .\r\n\r\nو روغن سذاب ،\r\nدرد را بنشاند و بادها را تحليل كند . و روغن ترب و روغن بيدانجير به قوت نزديك‌اند به يكديگر ، تحليل‌كننده‌اند .\r\n\r\nو روغن شيح و سوسن و حُلبه ،\r\nدرد عصبها را و درد رحم را سود دارد . روغن كتان ، طبع را نرم كند ، و روغن بنفشه سردكننده‌تر و نرم است .\r\n\r\nروغن مورد ،\r\nاندامها را قوت دهد ، خنك دارد و خنك‌تر از روغن آبى است .\r\nروغن قسط مضرت و با را باز دارد و قوت سياه ماندن موى نگاه دارد .\r\n\r\nروغن زردآلو تلخ ،\r\nهمچون روغن بادام تلخ است ، خداوند فالج و لقوه را و معده را سود دارد ، و بر ناصور طلى كنند ، سود دارد .\r\n\r\nدارچينى ،\r\nگرمست بدرجهء سيم ،\r\n\r\n","description":"","footnote":"","page_name":" 590 ","page_number":598},
  {"content":"\r\n\r\nسخت لطيف و گشاينده و عفونتها بصلاح باز آرد ، و دماغ را پاك كند و خداوند زكام را سود دارد و درد گوش و تاريكى چشم و خيرگى چشم زايل كند ، مفرحست و سينه پاك دارد ، و سدّه جگر بگشايد و سرفه را ببرد و معده را قوت دهد و تريها از وى ببرد و خداوند استسقا را سود دارد و ادرار بول و ادرار طمث كند ، و باشد كه بچه را بيفكند .\r\n\r\nدُردى شراب ،\r\nو\r\n\r\nدردى سركه ،\r\nقوى است ، او را تنها و با برگ مورد ، طلى كنند ، تهيّج زايل كند .\r\n\r\nدادى ،\r\nبگرمى و خشكى ميل دارد تا بدرجهء دوم ، و در وى قبضى است ، اندر طبيخ او نشستن ، درد مقعد و سستى آن را سود دارد . وزن دو درمسنگ بروغن زيت ، آلوده ، سفوف كنند خداوند بواسير را سود دارد ، ليكن مضرت او آنست كه دوار آرد .\r\n\r\nحرف الها\r\n\r\nهِندِبا ،\r\nكَسْنه است بوستانى و دشتى ، سرد و تر است بدرجهء اول و آنچه تلخ‌تر است ، جگر را نافع‌تر است و اندر تابستان تلخ‌تر شود ، و اندكى بگرمى گرايد لكن اثر آن پديد نيايد ، و بر چشم و بر نقرس گرم ، ضماد كنند ، نافع آيد ، و معده را دشتى نافع‌تر از بوستانيست .\r\n\r\nهوفَقسطيداس ،\r\nعصارهء لحية التيس است ، اندر حرف لام ياد كرده شود .\r\n\r\nحرف الزاء\r\n\r\nزَعرور ،\r\nيعنى ازدف انواع است ، يك نوع او را بخراسان الج گويند ، قابض‌تر از همه ميوهاء ديگرست چون غبيرا و جز آن ، و خوردن آن درد شكم آرد و نفخ‌كننده است .\r\n\r\nزيتون ،\r\nاز غورهء او روغن گيرند ، آن را زيت الانفاق گويند ، يعنى زيتى كه از جهت نفقات كشيده باشند پيش از آنكه تمام رسيده باشد ، و آنچه از زيتون تمام رسيده كشند آن را زيت الركابى گويند يعنى اندر كاروانها آرند . و زيت انفاق قوىتر بود ، سرد و خشك است بدرجهء اول و زيت ركابى گرم و تر است باعتدال . و روغن زيتون دشتى همچون روغن گل است ، صداع باز دارد ، صمغ زيتون دشتى اندر كاواك بر دندان نهند سود دارد . و برگ زيتون خائيدن ، دميدگى دهان ببرد ، و عصارهء او عرق باز دارد . و زيتون پرورده در نمك شهوت طعام پديد آرد ، معده را قوت دهد . زيتون يا روغن او پيش از طعام با آبكامه بخورند ، طبع را نرم كند .\r\n\r\nزعفران ،\r\nگرم است بدرجه سوم و خشك بدرجهء اول ، قابض و محلّل و منضج و عفونتها را بصلاح آرد و احشا را قوت\r\n\r\n","description":"","footnote":"","page_name":" 591 ","page_number":599},
  {"content":"\r\n\r\nدهد . و مفرحست ، دم زدن آسان كند ، ماده را از چشم باز دارد و زداينده است ، ليكن بوى آن صداع آرد ، و اگر اندر شراب بدهند بخواباند و حواس را تيز كند و مست كند و رعونت آرد .\r\n\r\nزبيب ،\r\nاندر حرف عين ياد كرده شود .\r\n\r\nحرف الحا\r\n\r\nحِنطه ،\r\nگندم ، گرمست بدرجهء اول و اندر خشكى و ترى معتدل است ، و بسبب گرمى ميل به خشكى دارد . و گندم جوشانيده دير گوارد و از وى كرمان تولد كند . و نشاسته سرد و تر و لزج باشد .\r\n\r\nحِمَّص ،\r\nنخود سپيد بوستانى گرم و خشك است بدرجهء اول و نخود سياه قوىتر است و بدارو ماند ، و اوليتر آن باشد كه طبيخ او خورند با روغنها كه حاضر باشد و يا سعتر و آبكامه . و آن را با شبت پزند و با زيره و جرم نخود نخورند الّا با زيره و سعتر و نمك . آواز ، صافى كند و شش را بهترين غذاست و حسو كه از آرد او سازند ، سخت نافع بود و طبيخ او خداوند استسقا و يرقان را و درد پشت را سود دارد . و خام او تر كرده بخورند نعوظ زيادت كند .\r\n\r\nحَرشَف ،\r\nكنگر ، اندر گرمى معتدل است و تر است بدرجهء دوم ، ادرار بول كند و عرق را خوش‌بوى كند و طبع را نرم دارد .\r\n\r\nحُلبه ،\r\nگرم است و خشك بدرجهء اول و از رطوبتى فزونى خالى نيست ، آواز صافى كند و سينه را نرم كند و سعال و ضيق النفس زائل كند ، خاصه اگر او را با خرما بپزند و طبيخ او با انگبين بقوام آرند و هر بامداد به كار دارند ، اين منفعتها زيادت و تمامتر يافته شود . و طبيخ او آماس رحم را بپزد و خداوند زحير را سود دارد ، نشستن اندر وى . و او را در خرما و در آب بپزند و بدهند ، زادن آسان كند . و غثيان‌آرنده است با سركه و آبكامه مضرت او كمترست .\r\n\r\nحُمّاض ،\r\nانواع است ، دشتى و بوستانى هست ، و ترش و تفه است . در جمله سردست بدرجهء اول و خشك بدرجهء دوم . و در وى قبضى است و ترش قابض‌تر است .\r\nمضمضه كنند بعصارهء او درد دندان ببرد و اندر شراب ، پخته ، يرقان سياه زائل كند ، برگ او غثيان باز دارد و آرزوى گل خوردن باطل كند و صفرا بنشاند . و تخم او اسهال باز دارد و بيخ او اندر سركه ، سوده يا پخته ، قوبا و خارش را ببرد .\r\n\r\nحرف الطا\r\n\r\nطَرخون ،\r\nظاهر آنست كه گرم و خشك است بدرجهء دوم ، اگرچه در وى قوتى است بىخبركننده ، در جمله خشك است ، رطوبتها را\r\n\r\n","description":"","footnote":"","page_name":" 592 ","page_number":600},
  {"content":"\r\n\r\nنيست كند ، بدين سبب گويند در وى قوتى است ، سردكننده است از بهر آنكه مادت حرارت ، رطوبت معتدل است و چون رطوبت نيست گردد ، سردى پديد آيد به عرض . او را بخايند ، دميدگى دهان باز دارد .\r\n\r\nطَلخشقوق ،\r\nهندباء دشتى است ، ياد كرده شده است .\r\n\r\nحرف الكاف\r\n\r\nكَرنب ،\r\nگرم است بدرجهء اول و خشك بدرجهء دوم . و قنّبيط ، غليظ است خون را غليظ كند ، بدين سبب خداوند رعشه را موافق بود . و در كرنب قوت پزانيدن است و نرم كردن و اگر او را بپزند و آب از وى بريزند خشك‌كننده است ، خاصه طبيخ او و تخم او زايل كردن خمارست و دير مست كردن و چشم را خيره كردن و خواب آشفته ديدن است .\r\n\r\nكُرّاث ،\r\nگندنا است انواع است ، شامى و نبطى و دشتى . اما نبطى گرمست اندر درجهء سوم ، خشك اندر درجهء دوم . صداع آرد و دندان را زيان دارد و گوشت بن دندان را تباه كند و خوابها شوريده نمايد و چشم را خيره كند . اندر كشكاب بپزند ، خداوند تنگى نفس را كه از رطوبت غليظ باشد ، سود دارد ، و خداوند بواسير را سود دارد . و باه را قوت دهد و آروغ ترش را باز دارد ، و ادرار بول و طمث آرد . و خداوند ريش گرده و مثانه و روده را زيان دارد .\r\n\r\nكُزبُرَه ،\r\nگشنيز بود ، قوتهاء او مختلف است ، در جمله سرد است بدرجهء اول و خشك بدرجهء دوم . خواجه بو على سينا مىگويد ، نزديك من خشك او ميل بگرمى دارد . بخار از سر باز دارد و ضربان چشم را زايل كند و خون از بينى باز دارد و شكم باز گيرد . و گفته‌اند اندر دوغ ترش بپزد ، قوت باه را ضعيف كند ، خداوند معده گرم را سود دارد .\r\n\r\nكُمثرى ،\r\nيعنى امرود اندر همه انواع امرود ، قبضى هست . امرود صينى صفرا و تشنگى بنشاند و خداوند معده گرم را سود دارد .\r\n\r\nكاكَنج ،\r\nسرد و خشك است بدرجهء دوم ، قروح آلات بول را سود دارد و تشنگى و حرارت سينه را ساكن كند .\r\n\r\nكَبَر ،\r\nگرم و خشكست بدرجهء دوم ، محلل و سدّه گشاينده است و زداينده .\r\nنافع‌تر چيزى سپرز را كبر است و سركهء او .\r\n\r\nكَماه ،\r\nغذا غليظ دهد ، از وى بيم سكته و قولنج و فالج و عسر البول باشد ، اصلاح او آنست كه به گوشت فربه بپزند و توابل و حلتيت درو كنند و بترين انواع آن فطرست بخراسان سماروغ گويند .\r\n\r\nكرفس ،\r\nانواع است ،\r\n\r\n","description":"","footnote":"","page_name":" 593 ","page_number":601},
  {"content":"\r\n\r\nدشتى و بوستانى و رومى ، و كوهى كه بر سنگ رويد ، آن را فطراساليون خوانند خاصه و آنچه بر سنگ نرويد اگرچه كوهى بود فطراساليون نيست ، بيشتر سنگ گرده و مثانه را بريزاند و عسر البول زايل كند . كرفس ، سدّه‌گشاى است و عرق آورد و تحليل‌كننده است ، و معده را رومى بهتر است .\r\nخداوند صرع را همه انواع كرفس زيان دارد و صرع را بجنباند ، و بوى دهان خوش كند .\r\n\r\nكاشِم ،\r\nانگدان سپيد است ، تخم او و بيخ او گرمست بدرجهء سوم ، بادها را بشكند و سدّه بگشايد و معده را قوت دهد و بر هضم يارى دهد .\r\n\r\nكَمون ،\r\nانواع است كرمانى است و پارسى و شامى و نبطى ، كرمانى قوىتر است ، گرم و خشك است بدرجهء سوم ، محلل است ، بادها را بشكند و در وى قبضى است ، بسيار خوردن از آن ، روى زرد كند و بر جراحتها كنند بروياند ، و با سركه بسايند و ببويند و پليته سازند رعاف باز دارد .\r\n\r\nكَرويا ،\r\nمعروف است ، گرم و خشك است بدرجهء دوم ، زيره از وى لطيف‌ترست ، خداوند خفقان سرد را سود دارد .\r\n\r\nحرف اللام\r\n\r\nلوبيا ،\r\nسپيد است و سياه و سرخ است ، سرخ گرمتر از سپيد و سياه است ، حيض بگشايد . لوبيا در جمله نفّاخ است و خلطى بلغمى فزايد و خواب شوريده نمايد .\r\nخواجه بو على مىگويد گوهر او گرمست و در وى رطوبتى است فزونى . ابن ماسويه مىگويد سرد و خشك است ، و درست آنست كه ميل بگرمى دارد و سينه و شش را سود دارد .\r\n\r\nاللّوز ،\r\nبادام شيرين سدّه جگر و سپرز بگشايد ، و بادام تلخ قوىترست و بر كلف و نمش طلا كنند ، سود دارد . و روغن بادام تلخ ، درد گوش و آواز كه در گوش افتد ، ببرد .\r\nبادام تلخ ، پيش از مستى پنجاه عدد بخورند ، مستى باز دارد . خداوند سرفهء كهن و ضيق النفس و ذات الريه را سود دارد .\r\n\r\nحرف الميم\r\n\r\nمَحروت ،\r\nانگدانست در باب انگدان ياد كرده آمده است .\r\n\r\nمِلح ،\r\nنمك است و انواع است ، جمله گرم و خشك است ، بدرجهء سوم و آنچه گرمست بتلخى مايل‌ترست . در جمله نمك خشك‌كننده است و قابض است ، و در وى قوت زدودنست و قوت قبض او زيادت از همه قوتهاء اوست . بادها را بشكند و عفونت باز دارد ، و خداوند اخلاط غليظ را سود دارد ، مقدارى معتدل از وى خوردن رنگ روى را سرخ كند و خوب نمايد . نمك نفطى بلغم عفن را و خلط سودا را باسهال بياورد .\r\n\r\nماش مُقَشَّر ،\r\nاندر خشكى\r\n\r\n","description":"","footnote":"","page_name":" 594 ","page_number":602},
  {"content":"\r\n\r\nو ترى معتدل است و با پوست ، اندكى به خشكى گرايد ، نفخ او كمتر از نفخ باقلى است . ماش مقشر ، بريان كنند و بجوشانند و آن آب از وى بريزند ، طبع باز گيرد ، خاصه اگر به سماق يا ناردانه ، ترش كنند .\r\n\r\nمشمش ،\r\nزردآلوست ، سرد و ترست بدرجهء دوم ، زود تباه شود و بيم بود كه تب عفنى آرد ، ليكن معده را موافق‌تر از خوخ است . نقيع او تشنگى بنشاند و اندر تب گرم سود دارد ، و خداوند مزاج سرد ، مضرت او به مصطكى و ميبه بشكند .\r\n\r\nموز ،\r\nنرم‌كننده است ، بسيار خوردن از وى سدّه آرد و صفرا افزايد و مرطوب را بلغم فزايد ، سينه را نرم كند و بر معده گران باشد ، مضرت او به سكنگبين باز دارند .\r\n\r\nمَيفُختَج ،\r\nمعروف است ، خداوند درد كليه را و مثانه را سود دارد و مثانه را گرم كند و پاك كند و آنچه مثانه را پاك كند ، نخست كليه را پاك كند ، و خداوند ضيق النفس را سود دارد و سينه را پاك كند .\r\n\r\nمُصْل ،\r\nترف ، سرد و خشك است بدرجهء سوم ، از وى خلط بد و سودا تولد كند و معده و مقعده را زيان دارد ، و اندر طبيخ او مسكه و روغن گاو نشايد كرد . اصلاح او گوشت فربه است و سذاب و كرفس و نعنع و روغن زيت و برگ ترنج .\r\n\r\nمُرى ،\r\nآبكامه ، گرم و خشك است بدرجهء دوم و سوم ، اخلاط غليظ بزدايد و خداوند عرق النسا را سود دارد . و ماهيابه به دو نزديك است ، گزيدن سگ ديوانه را سود دارد .\r\n\r\nحرف النون\r\n\r\nنعنع ،\r\nمعروف است گرم و خشك است بدرجهء دوم ، در وى رطوبتى فزونى است ، از سبزيها گوهر او لطيف‌تر است ، معده را قوت دهد و اوعيه منى را قوى كند ، گزيدن سگ ديوانه را سود دارد .\r\n\r\nنمّام ،\r\nسيسنبر ، گرم و خشك است تا بدرجه سوم ، اندر بيماريهاء بلغمى نافع است .\r\n\r\nنانخواه ،\r\nگرم و خشك است بدرجهء سوم ، غثيان بلغمى باز دارد و سدّه بگشايد و خداوند معده و جگر سرد را سود دارد و عسر البول زايل كند و بادها بشكند و كليه و مثانه را از ريگ پاك كند و از خلط غليظ .\r\n\r\nنَبْق ،\r\nگرم است بدرجهء اول ، معده را بد است ، طبع را باز گيرد و صداع آرد .\r\n\r\nنُخاله ،\r\nسبوس است گرم و خشك است بدرجهء اول ، زداينده است ، بلغم را تحليل كند ، سينه را نرم كند ، طبع فرو آرد .\r\n\r\nنشاستج ،\r\nنشاسته است سرد و خشك است بدرجهء اول ، نرم‌كننده است ، با عدس\r\n\r\n","description":"","footnote":"","page_name":" 595 ","page_number":603},
  {"content":"\r\n\r\nبپزند اسهال صفرا باز دارد و سينه را نرم كند .\r\n\r\nحرف السين\r\n\r\nسُكَّر ،\r\nشكر است گرم است بدرجهء اول ، و شكر كهن ، ميل به خشكى دارد بدرجهء اول و هرچه كهن‌تر به خشكى مايل‌تر . و طبرزد ، معتدل است و نىشكر معتدل‌تر از همه از بهر ترى و خامى . در جمله شكر زداينده است و اسهال‌كننده ، سينه را نرم كند و بلغم را زايل كند و سدّه بگشايد .\r\n\r\nسِمْسِم ،\r\nكنجد است ، گرمست و تر اندر ميانه درجهء اول و اندر آخر آن ، نرم‌كننده است و خداوند سودا و خشكيها را سود دارد ، ليكن معده را نيك نيست ، غثيان آرد و شهوت طعام ببرد و اصلاح او بعسل است و بريان‌كرده كم مضرتست .\r\n\r\nسَفَرْجَل ،\r\nآبى است ، سردست بدرجهء اول و خشك بدرجهء دوم ، عرق باز دارد و فضول را از سيلان كردن باحشا باز دارد . بسيار خوردن از وى درد عصبها آرد ، آب او و شراب او مخمور را سود دارد ، معده را قوت دهد و قى باز دارد و ادرار كند . پيش از طعام خوردن طبع را باز دارد و پس از طعام ، طبع را فرود آرد به قوت دفع و عصر .\r\n\r\nسِلْق ،\r\nچغندر است ، نزديك بعضى گرمست و خشك بدرجه اول و نزديك بعضى سردست ، در جمله مرّكب است . در بيخ او تريست و در وى قوتى همچون قوت بوره ، لطيف‌كننده است و سدّه گشاينده است و تحليل‌كننده و نرم‌كننده . عصاره او با زهره كلنگ اندر بينى چكانند ، لقوه را سود دارد ، و تنها ، ريش بينى را سود دارد . و نيم‌گرم در گوش چكانيدن ، درد گوش را زايل كند ، سر بعصارهء او بشويند ، سبوسه را ببرد . بيخ او معده را بد است ، او را با سركه و خردل ، ريچال كنند ، سدّه سپرز و جگر را بگشايد .\r\n\r\nسَرْمَق ،\r\nسرد و ترست بدرجهء اول .\r\n\r\nسَذاب ،\r\nگرم و خشك است بدرجهء دوم و سذاب دشتى گرم و خشك است بدرجهء سوم ، و سذاب خشك دشتى گرم و خشك است بدرجهء چهارم . و سذاب بوستانى بوى سير و پياز و مانند آنكه خورده باشند ببرد ، دو درم تخم او فواق بلغمى باز دارد ، در جمله سذاب بوستانى طعام بگوارد و معده را قوت دهد و سپرز را سود دارد و بينى را خشك كند و شهوت جماع ببرد ، ليكن مضرت زهرها باز دارد ، روغن سذاب بخورند پادزهرست .\r\n\r\nسَعْتَر ،\r\nآويشن است گرم و خشك است بدرجهء سوم ، تحليل‌كننده است ، درد سرين زايل كند و خاييدن او درد دندان و سستى گوشت بن دندان را سود دارد و معده و جگر سرد را سود دارد و حبّ القرع را بكشد .\r\n\r\nسُماق ،\r\nسرد است\r\n\r\n","description":"","footnote":"","page_name":" 596 ","page_number":604},
  {"content":"\r\n\r\nبدرجهء سيم ، معده را دباغت كند و تشنگى زايل كند و غثيان صفرايى باز دارد .\r\n\r\nحرف العين\r\n\r\nعُنَّاب ،\r\nسرد است بدرجهء اول و اندر خشكى و ترى معتدل است ، اندكى به تيزى گرايد ، خون رقيق را لزج كند و ساكن گرداند و ديرگوارست ، سينه و شش را سود دارد .\r\n\r\nعِنَب ،\r\nانگور است پوست او گرم و خشك است ، گوشت او گرم است و تر ، دانهء او سرد و خشك است بهتر آن باشد كه او را تا سه روز آونگ كنند و پس بخورند تا نفخ كمتر شود ، و تمام پخته مضرت او كمتر از مضرت تمام نارسيده باشد . و ميويز در جمله اندر سودمندى معده و جگر خاصيتى دارد . و با دانه بخورند درد رودها را سود دارد و همه انواع انگور مثانه را زيان دارد .\r\n\r\nعدس ،\r\nنزديك جالينوس اندر سردى و گرمى معتدل است ازو خلط سودا و بيماريهاء سوداوى تولد كند چون جذام و سرطان و غير آن و خوابهاء شوريده نمايد و نفخ آرد و خون را غليظ كند .\r\nو در پوست وى قبضى بسيارست ، هر كرا در آلت بول آفتى باشد ، سخت زيان دارد . و كشك جو ، ضد عدس است ، هر دو بپزند با يكديگر غذاى سخت نيك است و كشك از عدس به مقدار اندك‌تر بايد كرد ، و با چغندر نيز هم ضد است ، هر دو بيكجا بپزند غذاى نيك باشد . يك من عدس اندر هفت من آب بايد پخت ، او را با پوست بپزند و آب از وى بريزند دو سه كرّت ، اسهال باز دارد ، و بىپوست همچنين ، ليكن با پوست قابض‌تر گفته‌اند ، سى دانه عدس درست فرو برند ، استرخاء معده را سود دارد .\r\n\r\nعسل ،\r\nانگبين است گرم و خشك است بدرجهء دوم ، زداينده است . ماء العسل معده را و امعاء را از فضول بشوراند ، و كفك برناداشته نفخ كند و اسهال آرد ، و كفك برداشته اين مضرت نيارد .\r\n\r\nعُنْصُل ،\r\nپياز دشتى است او را بصل الفارست گرم و خشك است بدرجه سوم ، خداوند سرفه كهن و تنگى نفس و خداوند خشك‌ريشه را سود دارد .\r\n\r\nحرف الفاء\r\n\r\nفُسْتُق ،\r\nاز گوز گرم‌تر است ، گرمى او به آخر درجهء دوم است و اندر وى رطوبتى است ، آنكه گفت سردست ، خطا گفت . سدّه گشاينده است و خداوند درد معده و ضعف جگر بلغمى را سود دارد .\r\n\r\nفانيد ،\r\nگرم و تر است بدرجه اول ، خداوند سرفه را سود دارد و طبع را نرم كند .\r\n\r\n","description":"","footnote":"","page_name":" 597 ","page_number":605},
  {"content":"\r\n\r\n\r\nفلفل ،\r\nنخست كه پديد آيد ، دار فلفل است ، پس جدا گردد و بيفتد ، پلپل پديد آيد ، سياه تيزتر است و حرارت سپيد ضعيف‌تر . در جمله گرم و خشك است اندر درجهء چهارم ، بلغم را نيست كند و عصبها گرم كند . پلپل سپيد معده را موافق‌ترست .\r\n\r\nفَرَنجمشك ،\r\nاز نمّام و مرزنگوش ، معتدل‌تر است و خشكى او كمترست . سدّه دماغ بگشايد . اندر قوت دادن دل را از بادرنجبوى قوىترست .\r\n\r\nفُجْل ،\r\nترب است گرم و تر است بدرجه اول و تخم او گرم است بدرجهء سوم . ترب نفّاخ است و تخم او بادها را بشكند ، معده را بد است ، آروغ‌آرنده است . اگر پيش طعام خورند ، طعام را بفم معده برآرد و اگر پس از طعام خورند طعام را بگدازاند و طبع فرود آرد . و پوست او با سكنگبين و تخم او با سركه قى آرد و آماس سپرز و قوبا ببرد ، و آب او سدّه جگر بگشايد و يرقان زايل كند . آب او كليه و مثانه را از ريگ پاك كند و از سنگ همچنين . شربت از وى ده درمسنگ با پنج درم شير تازه يا روغن بادام .\r\n\r\nفُقاع ،\r\nمعده را و عصبها را سخت بدست و مضرت او بگرده و مثانه عظيم ، از بهر آنكه مثانه از عصب است و هم بدين سبب حجابهاء دماغ را زيان دارد ، ليكن خداوند معده گرم را و مجذوم را سود دارد ، خاصه آنكه از خمير جو سازند .\r\n\r\nحرف الصّاد\r\n\r\nصَحْنا ،\r\nماهيابه است ، اندر باب آبكامه ياد كرده آمدست .\r\n\r\nصَنوبر ،\r\nمعروف است حب الصنوبر الكبار ، جلغوزه است ، مغز او با تخم خيار بادرنگ ، ريش گرده و مثانه را پاك كند و پوست او شكم باز گيرد ، دو درمسنگ پوست او كوفته و بريان كرده كسى را كه بشب اندر جامه بول كند سود دارد .\r\n\r\nحرف القاف\r\n\r\nقَرع ،\r\nكدو است سرد و ترست بدرجهء دوم ، خداوند سودا و بلغم را موافق باشد و خداوند صفرا را سود دارد و رودهء قولون را نيز موافق نيست .\r\n\r\nقِثَد ،\r\nخياربادرنگ ، سرد و ترست بدرجهء دوم ، تخم او از تخم خيار نافع‌ترست .\r\nآب او كه رسيده باشد ، حرارت صفرا را ساكن كند ، ادرار او كمتر از ادرار خربزه است .\r\n\r\nقُنَّابَرى ،\r\nبرغست است ، گرم است بدرجهء اول ، لطيف است و زداينده ، كلف و بهق را ببرد ، خداوند وضح را هيچ نافع‌تر از وى نيست خوردن و ضماد كردن ، و سدّه جگر و سپرز و سدّهء شش بگشايد .\r\n\r\nقُرْطُم ،\r\nكاكيان دشتى است و بوستانى است ، اما بوستانى گرمست بدرجهء دوم ، سينه را پاك كند\r\n\r\n","description":"","footnote":"","page_name":" 598 ","page_number":606},
  {"content":"\r\n\r\nو آواز صافى كند و طبع نرم كند و قولنجى را سود دارد و معده را نيك نباشد .\r\n\r\nقِنَّب ،\r\nكنب‌دانك ، گرم‌كننده است ، بادها را بشكند و خشكى كند و دشوار گذرد و صداع آرد ، بريان كرده ، كم‌مضرت‌ترست .\r\n\r\nقَلْت ،\r\nماش هندى است ، سردست بدرجهء سوم ، و تر بدرجهء اول ، فواق را ببرد و سنگ كليه و مثانه را بريزاند .\r\n\r\nحرف الرّا\r\n\r\nرُمَّان ،\r\nانار است انار شيرين سرد و ترست بدرجهء اول ، و ترش ، سرد و خشك است بدرجهء دوم . انار در جمله خداوند خفقان را سود دارد ، ترش و شيرين حرارت معده را بنشاند ، و شيرين معده را سود دارد و ترش زيان دارد ، لكن شيرين اندر معده سخت گرم و اندر معدهء خداوند تب گرم ، صفرا گردد .\r\n\r\nريواج ،\r\nريباس است همچون غوره است و همچون ترشى ترنج سرد و خشك است بدرجهء سوم ، مضرت طاعون باز دارد ، و اندر تبهاء وبايى و تب آبله و حصبه سود دارد و اسهال صفرايى باز دارد .\r\n\r\nراسَن ،\r\nگرم و خشك است بدرجهء دوم و در وى رطوبتى فزونى است ، به سركه پرورده همه دردها را كه از سردى بود سود دارد و بادها را بشكند .\r\n\r\nرازيانَج ،\r\nباديان ، دشتى است و بوستانى ، اما دشتى گرم و خشك است با سه درجه و بوستانى با دو درجه ، تر او شير پستان زيادت كند و ادرار بول كند و حيض آرد و مثانه و كليه سرد را سود دارد ، و تقطير كه از سردى بود ، زايل كند . تخم او تشنگى دروغ را زايل كند و اندر تب بلغمى سود دارد .\r\n\r\nحرف الشين\r\n\r\nشَلجم ،\r\nشلغم است گرم بدرجهء اول و تر بدرجهء دوم ، سينه را نرم كند ، پخته و خام بينايى چشم را سود دارد .\r\n\r\nشِبت ،\r\nگرم است ميان درجهء دوم و سوم و خشك ميان درجهء اول و دوم . اخلاط سودا را بپزاند و دردها ساكن كند و نرم‌كننده است . روغن شبت ، اوجاع مفاصل را سود دارد و ماندگى زايل كند و بخواباند . پيوسته خوردن چشم را زيان دارد ، بصر را ضعيف كند ، صواب آنست كه او را اندر ديگ بپزند ، پس او را دور كنند و بخورند .\r\n\r\nشونيز ،\r\nگرم و خشكست بدرجهء سوم ، تيزى او بلغم را ببرد ، بادها را بشكند . او را اندر سركه فرغار كنند ، پس بريان كنند ، بوى او زكام را سود دارد ، و خداوند لقوه را سود دارد ، سدّه بينى بگشايد . خوردن او حبّ القرع را بكشد ، و با عسل و آب گرم بخورند مادهء سنگ و ريگ از گرده و مثانه پاك كند .\r\n\r\nشَشقاقل ،\r\nهمچون گزر دشتى است ،\r\n\r\n","description":"","footnote":"","page_name":" 599 ","page_number":607},
  {"content":"\r\n\r\nگرم اندر درجهء دوم ، و در وى رطوبتى است ، قوت باه را بجنباند .\r\n\r\nحرف التاء\r\n\r\nتُفّاح ،\r\nسيب است شيرين ميل بحرارتى اندك دارد ، و سيب ترش ، سردست و غليظ و سيب عفص ، قابض است . بهترين سيبى سيب شامى است . پيوسته خوردن سيب درد عصبها آرد ، لكن دل را قوت دهد و معده گرم را سود دارد .\r\n\r\nتين ،\r\nانجير است ، گرم و ترست ، بهترين سپيدست ، پس سرخ ، پس سياه و آنكه نيك رسيده باشد سره باشد . و انجير خشك ، گرمست و لطيف بدرجهء اول ، لكن از وى خون بد خيزد و بدين سبب شپش اندر پوست پديد آيد مگر كه با گوزمغز خورند گر با بادام تا كيموس نيك تولد كند . و تر و خشك درشتى حلق را ببرد . و شراب انجير ادرار بول كند و خداوند سرفهء كهن را و درد سينه و درد پشت را سود دارد و سدّه جگر و سپرز بگشايد . و تر و خشك انجير ، كليه و مثانه را سود دارد و بر بول نگاه داشتن قوت دهد ، خصوصا اگر باگوز و بادام خورند .\r\n\r\nتوت ،\r\nدو نوع است ، آنچه شيرين است بانجير نزديك است اندر پزانيدن ، لكن غذاى او نيست نيك و معده را بد است و آنچه ترش است ميل بسردى دارد و آماس حلق را سود دارد .\r\n\r\nتَرَنجبين ،\r\nمعتدل است اندكى ميل بگرمى دارد ، سينه را نرم كند و سرفه را سود دارد و ده مثقال يا بيست مثقال اسهال صفراى كند بخاصيت و تشنگى را بنشاند .\r\n\r\nتُرمُس ،\r\nباقلى مصرى است گرمست بدرجهء اول و خشك بدرجهء دوم ، با سركه و سذاب و با عسل و پلپل خورند ، سدهء جگر بگشايد و شهوت پديد آرد . و حب القرع و ديگر كرم را بيرون آرد و اگر بر ناف كنند ، همين فعل كند و حيض بيارد .\r\n\r\nحرف الثا\r\n\r\nثوم ،\r\nسير است ، گرم و خشك است بدرجهء سوم يا چهارم ، و سير دشتى گرم‌تر از بوستانى است . در جمله سير ، بادها را بشكند و مضرت آبهاء مختلف باز دارد ، پوست را ريش كند . بريان كنند و بخورند درد دندان بنشاند .\r\n\r\nثَلْج ،\r\nپيران را و كسانى را كه اندر تن ايشان اخلاط سرد باشد زيان دارد .\r\n\r\nحرف الخاء\r\n\r\nخوخ ،\r\nشفتالو است ، شفتالو و آلو سردست به آخر درجهء دوم و تر بدرجهء اول ، رطوبت او زود تباه گردد ، پيش از طعام بايد خورد ، اگر پس از طعام خورند تباه شود و طعام را تباه كند .\r\nعصارهء برگ او در گوش چكانند ، كرم را بكشد .\r\nآلو ، خداوند معده گرم را سود دارد . خام و پخته آن بوى دهان را كه بسبب گرمى معده ، ناخوش بود ،\r\n\r\n","description":"","footnote":"","page_name":" 600 ","page_number":608},
  {"content":"\r\n\r\nخوش كند ، برگ او بكوبند و بر ناف نهند كرم را بكشد .\r\n\r\nخَلّ ،\r\nسركه است ، مركبست در وى گرميست و سردى و لطافت ، و سردى غالبست خاصه سركهء تيز و آنچه بدان تيزى نباشد ، سردترست و پختن سردى او كمتر كند ، عصبها را و خداوند سودا را زيان دارد و صفرايى را سود دارد و شهوت پديد آرد .\r\nبسيار خوردن سركه روى را زرد كند و بيم باشد كه باستسقا ادا كند . بخار سركه منفذ گوش و بينى بگشايد از بهر آنكه بلطافت ، ضد بلغم است .\r\n\r\nخردل ،\r\nگرم و خشك است بدرجهء چهارم ، بلغم را ببرد و در وى زدودن است و تحليل ، رطوبت را از دماغ پاك كند ، بدين قوت اندر ضماد ليثرغس نافع است .\r\n\r\nخشخاش ،\r\nسپيد بوستانى سرد و خشك است بدرجهء دوم ، و سياه سرد و خشك است بدرجهء سوم و چهارم . تخم سپيد و سياه بكوبند و با شراب قوى قابض بدهند ، اسهال كهن باز دارد و بخواباند .\r\n\r\nخَس ،\r\nكاهو است سرد است بدرجهء دوم ، ناشسته نفخ او كمتر باشد و مضرت آبهاء مختلف باز دارد . و اندر ميان شراب خوردن ، مستى باز دارد ، پخته و خام او خواب آرد .\r\n\r\nخُبَّازى ،\r\nنوعيست از ملوخيا و گفته‌اند ملوخيا بوستانى است و خبازى دشتى .\r\nدر جمله نرم‌كننده است ، خداوند سرفه گرم را سود دارد و شير زنان بسيار كند و معده را سخت نيك نباشد و طبع را نرم كند .\r\n\r\nحرف الغين\r\n\r\nغُبَيْرا ،\r\nسرد است بدرجهء اول و خشك بدرجهء سوم ، خداوند ادرار بول را سود دارد و قى و اسهال باز دارد .\r\n\r\nغُوْشَنَه ،\r\nاز جنس كماه است و از جنس سماروغ ، لكن اندر وى سردى بدرجهء كماه نيست ، و خلط كه از وى خيزد بهتر از خلطى كه از آن خيزد .\r\nتمام شد ادويهء غذايى ، و لله الحمد و المنّه .\r\n\r\nجزو دوم از بخش چهارم از كتاب ادويهء مفرده از كتاب الاغراض الطبية اندر داروهاء حيوانى بر ترتيب حروف جمل\r\n\r\nحرف الالف\r\n\r\nانسان :\r\nآب دهان مردم ناشتا مار و كژدم را زهرست و كرم را كه اندر گوش تولد كند ، بكشد .\r\nو آب دهان محرور خشك‌مزاج اندر چشم خداوند سبل افكنند سود دارد .\r\nو شوخ دندان انسان ، پريون كودكان ببرد .\r\nبول انسان بر پريون و كپر طلى كنند سودش دارد و سبوسهء موى را زايل كند .\r\nكفك بول انسان بر ثولول طلى كنند سود دارد و آن را باطل كند و اين آزموده است .\r\nسرگين انسان ، بر گزندگى\r\n\r\n","description":"","footnote":"","page_name":" 601 ","page_number":609},
  {"content":"\r\n\r\nانسان ذرور كنند سود دارد .\r\nآب بينى انسان و شير او با موم و روغن زيت و با افيون ، درد نقرس را ساكن كند .\r\n\r\nاسد :\r\nشير است پيه شير بر ذكر طلى كنند نعوظ آرد ، بر پوست او نشستن خداوند بواسير را سود دارد .\r\n\r\nارنَب :\r\nخرگوش است ، مغز خرگوش بريان كرده خداوند رعشه را سود دارد و با مسكه بر دندان كودكان طلى كنند هنگام دندان برآمدن ، دندان به آسانى برآيد .\r\nانفحه او خون فسرده و شير بسته بگشايد ، خاصه كه با سركه خورند ، و خون حيض فزونى و اسهال كهن باز دارد خاصه كه با رب آبى خورند و با سركه ، خداوند صرع را سود دارد و پادزهر همه زهرهاست .\r\nو اگر زنى از پس پاكى سه بامداد با سركه بخورد آبستنى باز دارد . و اگر بىسركه حمول كنند بر آبستنى يارى دهد . خايه او بخورند عسر البول زايل كند .\r\nپنيرمايهء او ، اختناق رحم زايل كند و از آن اشتر قوت باه زيادت كند و از آن بزغاله پادزهر فرفيون است ، شربت او دو دانگ سيم تا دو دانگ زر .\r\n\r\nافعى :\r\nشورباء افعى ، مجذوم را سود دارد .\r\nاقراص افعى ، از جمله داروهاء ترياق بزرگست و مجذوم را سود دارد .\r\n\r\nاسقنقور :\r\nمعروفست ، سرهء او و حوالى سره و پيه او و نمك او باه را قوت دهد و دردهاء عصب را زايل كند .\r\n\r\nحرف البا\r\n\r\nبَقَر :\r\nگاو است سكباج و قريص گوشت گاو اهلى كه با كشنه و گشنيز خشك كنند و اندكى زعفران ، اسهال صفرايى باز دارد .\r\nبطون گاو ، يرقانى را سود دارد .\r\nدوغ او آهن‌تاب كرده و با طباشير بدهند اسهال صفرايى باز دارد .\r\nاندر زهرهء او سنگى تولد كند آن را گاومهره گويند باد كودكان و رياح الافرسه زايل كند .\r\nسرگين او بر خداوند استسقا ، ضماد كنند سود دارد .\r\nمغز ساق او بر آماس سخت طلى كنند سود دارد .\r\nقضيب گاو كوهى ، بريان كرده پادزهر گزيدن ماران است و باه را قوت دهد .\r\nو قضيب گاو اهلى خشك كرده و سوده نيم مثقال بدهند ، باه را قوت دهد .\r\n\r\nبَط :\r\nمرغ آبى است پيه بط و پيه مرغان آبى ، خداوند تشنج را و خداوند آماس صلب و درد رحم را طلى كردن ، سود دارد و خوردن ، آواز صافى كند و رنگ روى روشن كندء گوشت بط گرم است ، محرور را بد باشد ، مبرود را سود دارد .\r\n\r\nباز :\r\nمعروف است زهرهء باز اندر شياف مرارات به كار آيد .\r\n\r\nبول :\r\nبول اشتر اعرابى با شير او\r\n\r\n","description":"","footnote":"","page_name":" 602 ","page_number":610},
  {"content":"\r\n\r\nاندر استسقا سود دارد .\r\nخداوند سپرز را ديده‌اند كه هر روز بول خويش سه مشت بخورد ، عافيت يافت و ديگران آزموده‌اند و منفعت يافته .\r\nبول مردم با نطرون بر گزندگى سگ ديوانه كنند سود دارد .\r\nو بر ريش انگشت پاى ، بول كنند و همچنان بگذارند ، درست شود .\r\nبول خر ، گند بينى را زايل كند كه بينى بدان بشويند .\r\n\r\nبَعْر سوسمار :\r\nسرگين سوسمار ، سپيدهء چشم را سود دارد .\r\n\r\nپنير :\r\nمعروف است پنير تر ، دير گوارد و فربه كند ، آنچه از شير ترش كنند زودتر گوارد .\r\nو اگر با عسل خورند زود گوارد و قولنجى را زيان كمتر دارد .\r\nپنير تر بر چشم دردمند نهند سود دارد .\r\nپنير خشك ، بريان كنند ، اسهال باز دارد .\r\nو در جمله پنير ، غليظ است و تشنگى آرد و اگر آن را با چيزى لطيف خورند اصلاح نپذيرد و مضرت او زيادت شود ، در وى هيچ خيرى نيست ، لكن اگر از پس طعام يك درمسنگ بخورند ماسكهء معده را يارى دهد .\r\n\r\nحرف الجيم\r\n\r\nجَمَل :\r\nاشتر نر است كوهان اشتر ، آماسها را و عصبها را نرم كند .\r\nاز شير همه جانوران سدّه و وضح تولد كند و مكبود و مطحول را زيان دارد مگر شير اشتر كه از وى نه وضح تولد كند و نه مكبود و مطحول را زيان دارد ، لكن سود دارد و حيض بيارد و خداوند بواسير را سود دارد و خداوند ضيق النفس و خداوند استسقا را .\r\nبول او سبوسه پاك كند .\r\n\r\nجَرَاد :\r\nملخ بزرگ و گرد كه نتواند پريد ، دوازده عدد سرها و اطراف ايشان بفكنند و همچنان بخورند با اندكى برگ مورد خشك ، خداوند استسقا را سود دارد و بريان كرده بخورند ، تقطير البول را سود دارد .\r\n\r\nجِلد :\r\nپوست بز تازه ، بر گزندگى افعى نهند زهر بيرون كشد .\r\nپوست گوسپند تازه ، بر كسى كه او را به چوب زده باشند بردوسند و بگذارند تا بر وى خشك شود ، درد و آماس زايل شود .\r\n\r\nجُنْدِبيدستر :\r\nخايه حيوانى است بپارسى خز گويند و تركان قندز گويند ، گرمست به آخر درجهء سوم و خشك بدرجهء دوم . بادها را بشكند ، اندر همه بيماريهاء سرد و تر نافعست .\r\nغش او از جاوشير و سكبينج و جندبيذستر كنند .\r\n\r\nحرف الدال\r\n\r\nديك و دَجاج\r\n: خروس و ماكيانند ، شورباء خروس پير ، خداوند قولنج و رعشه و ضيق النفس را و اوجاع مفاصل را سود دارد .\r\nخايه خروس قوت\r\n\r\n","description":"","footnote":"","page_name":" 603 ","page_number":611},
  {"content":"\r\n\r\nباه زيادت كند .\r\nپوست سنگدان مرغ و خروس خانگى خشك كرده ، معده را قوت دهد .\r\nمغز مرغ ، مرعوف را سود دارد .\r\nمرغ و خروس را زنده بشكافند و بر گزندگى افعى نهند زهر بركشد و درد ساكن كند ، و هرگاه كه حرارت آن فاتر شود ديگرى بدل برمىنهند .\r\nپوست خايهء مرغ كه بچه از وى بيرون آيد با هم چند وزن او حجر اليهود بسايند ، مقدار يك ملعقه اندر آب حسك يا اندر شراب كهن بدهند ، كليه و مثانه را از سنگ و ريگ پاك كند .\r\nپوست خايهء مرغ بشويند و مكلّس كنند و پوستهاء از اندرون او دور كنند ، سپيده از چشم بردارد .\r\n\r\nدُرّاج :\r\nگوشت او لطيف است ، اندر گوهر دماغ و فهم زيادت كند ، و منى بسيار تولد كند .\r\n\r\nدود :\r\nكرمى است اندر تابستان جامه پشمين را تباه كند او را با نوشادر و سم خر ، راستار است اندر سركه بسايند و بر جايگاه موى فزونى كنند كه در چشم برآيد ، موى را باطل كند .\r\nكرمى است اندر پاليز تره و ميان تره مأوى دارد بشب روشناى دهد ، چون ستاره نمايد ، سر و اطراف او بفكنند و او را خشك كنند اندر چيزى مسين اندر آفتاب ، يكى از آن اندر دوازده درمسنگ آب كه حلتيت اندر وى فرغار كرده باشند ، سنگ مثانه را بشكند و پاك كند .\r\n\r\nدوغ :\r\nسرد است بدرجهء دوم و خشك بدرجهء اول و آنك تازه و شيرين بود اندكى ميل بگرمى دارد و چون ترش گردد سرد شود و اگر مسكه از وى جدا كنند تبهاء دقّى را سود دارد و اگر آهن‌تاب كنند اسهال صفرائى بازدارد .\r\n\r\nحرف الها\r\n\r\nهدهد :\r\nشانه‌بسر گويند موى فزونى كه در چشم برآيد تكميد كنند و خون او بر آن موضع طلى كنند ، موى را باطل كند . گفته‌اند هر خانه كه هدهد اندر وى مأوى دارد ، ارضه اندر آن خانه تولد نكند . اگر جناح هدهد در زير بالين نهند ، دير از خواب درآيد .\r\n\r\nحرف الواو\r\n\r\nوَزَغ :\r\nمعروفست ، سيلان خون بواسير و غير آن باز دارد و اندر ضماد خنك ، به كار آيد .\r\n\r\nوَرَشان :\r\nكبوتر دشتى ، پرهاء بال او باهم چندان برگ بنگ يا تخم آن بسايند و باندازهء نمك در نان كنند آن نان بخورند ، خنازير را كه بر گردن پديد آيد ، تحليل كند و اگر آن را بر نان افكنند ، همين فعل كند .\r\n\r\nوَرَك :\r\nكرباسهء بزرگ است ، سر او كوچك است و دنبال او دراز ، گوشت او ضماد كنند ، خار و پيكان بيرون آرد . سرگين او اندر داروى سپيدهء چشم به كار آيد و ثولول را بردارد .\r\n\r\nحرف الحا\r\n\r\nحِمار :\r\nخر است خر اهلى و وحشى ، طبيخ هر دو\r\n\r\n","description":"","footnote":"","page_name":" 604 ","page_number":612},
  {"content":"\r\n\r\nخداوند كزاز را اندر وى نشاندن سود دارد .\r\nاز سم خر اهلى انگشترى سازند ، مصروع را سود دارد بخاصيت پيه او شياف كنند قوت باه زيادت كند .\r\nخون او بر پيشانى طلى كنند رعاف دماغى كه از حجاب آيد باز دارد .\r\nسرگين او بترى بفشارند و اندر بينى چكانند و بر پيشانى طلى كنند ، رعاف كه از حجاب دماغ آيد باز دارد .\r\nبينى گنده به بول خر بشويند ، گند زايل كند .\r\nگفته‌اند خايهء او قوت باه برانگيزد .\r\n\r\nحَمام :\r\nخون كبوتر بر پيشانى طلى كنند ، رعاف كه از حجاب دماغ آيد باز دارد .\r\nخون كه از پر او بچكد ، به چشم اندر چكانند طرفه را سود دارد .\r\nخون كبوتر دشتى بر سر جراحتها طلى كنند ، آماس نكند .\r\n\r\nحِربا\r\n: حيوانى است همچون كرباسه هميشه روى بآفتاب دارد و با وى مىگردد .\r\nمنفعت خون او همچون منفعت خون هدهد است .\r\n\r\nحَيَّه\r\n: مار است از مار گوشت و پوست و شوربا و نمك ، داروست و گوشت ماده نافع‌ترست و پوست نر بكارآمده‌تر .\r\nاما گوشت و شوربا كه با نمك و شبت و نخود پزند فضلهاء بد را به ظاهر پوست افكند و شپش بسيار پديد آيد و همه حاستها تيز گردد و قوت حيوانى باز آيد .\r\nو مجذوم را و خداوند خوك را و اوجاع عصبها را سود دارد .\r\nو طبيخ او بر مجذوم طلى كنند سود دارد . او را نمكسود كنند ، نمك او سود دارد .\r\nپوست او اندر سركه بجوشانند و بدان سركه مضمضه كنند ، درد دندان ببرد .\r\nمارمهره با خويشتن داشتن سود دارد .\r\n\r\nحرف الطا\r\n\r\nطاوس :\r\nحشرات را بكشد و خانه را از آن پاك كند .\r\nطيهوج : تيهو است گوشت او سخت لطيف است ، ناقه را سودمند بود ، خون كه از آن تولد كند مدد روح گردد و دل را قوت دهد و فربه كند .\r\n\r\nحرف الكاف\r\n\r\nكُركى\r\n: كُركى كلنگ است زهره كلنگ اندر شياف مرارات به از زهره ديگر جانوران است .\r\n\r\nكَلْب\r\n: سگ است پنير مايه سگ از گزيدن سگ ديوانه خلاص دهد . خون سگ ديوانه سود دارد .\r\nگفته‌اند اگر ديوانه ، سگ‌بچه كه هنوز چشم باز نكرده باشد بخورد به هوش آيد .\r\nسرگين سگ ، آنچه سپيد و بىموى باشد ، اندر علاج خناق به كار آيد .\r\n\r\nحرف اللام\r\n\r\nلَبَن\r\n: شير است از سردى و ترى فزون از معتدل است و گرمى او كمتر از گرمى تن مردمست و شير اشتر و شير خر ، آب‌ناك‌ترست ، بدين سبب شوينده‌تر و زداينده‌ترست ؛ شير گاو گرم‌تر\r\n\r\n","description":"","footnote":"","page_name":" 605 ","page_number":613},
  {"content":"\r\n\r\nاز بهر آنكه روغن او بيشترست ، شير گوسپند سردترست از بهر آنكه پنير در وى بيشترست ، شير بز ميان اين و آن است .\r\nشير حيوان كوهى ترى كمترى دارد .\r\nشير حيوانى كه كنجاره خورد گران‌تر بود .\r\nشير اسب همچون شير بز است از بهر آنكه رياضت بيشتر يابد و شير او اندر كم‌روغنى همچون شير اشتر است .\r\nشيرى كه بد باشد اخلاط را تباه كند و بدين سبب است كه شير دايه كه بچه را شير دهد ، ببايد گزيد تا بد نباشد .\r\nهمه شيرها عصبها را و دندانها را و صداع را زيان دارد و تاريكى چشم و شبكورى آرد .\r\nشير اشتر اندر استسقا با كرفس و باديان دهند .\r\n\r\nلَقلق\r\n: منافع او همچون منافع طاوس است .\r\n\r\nحرف الميم\r\n\r\nمشك :\r\nگرم و خشك است بدرجه دوم و خشكى او زيادت از گرمى است . دماغ را و چشم را قوت دهد مفرّح و ترياق بيش است .\r\n\r\nمومِ :\r\nسپيد ، ديوار خانهء مگس انگبين است ، و موم سياه ، وسخ ماوىگاه پايگاه اوست .\r\nاما سپيد معتدل است و نرم‌كننده ، و سياه خار و پيكان بيرون آرد .\r\nو موم در جمله پزاننده است و باندازهء گرم كند و در او تحليلى اندك است .\r\n\r\nمَسْكه\r\n: زبدهء شير است طبع را نرم كند ، سينه و شش را سود دارد ، ماده نزله را بپزاند ، با عسل اندر دندان بچگان طلى كنند ، دردها كه ايشان را وقت برآمدن دندان بود ، زايل كند .\r\nتن را طلى كنند ، پوست را نرم كند و فربه كند . بر گزندگى افعى نهند سود دارد . بر يخ نهند و شياف كنند ، آماس رحم و روده را سود دارد و اگر حُقنه كنند نافع بود .\r\n\r\nحرف النون\r\n\r\nنَسْر\r\n: كركس ، زهرهء كركس مايهء شياف مرارات است .\r\n\r\nحرف السين\r\n\r\nسَمْن\r\n: روغن گاو و گوسفند است آماسها را نرم كند و بپزاند ، پادزهر همه زهرهاست و پادزهر شراب است و گرده را گرم كند ، لكن معده را ضعيف كند .\r\n\r\nسَمَك\r\n: ماهى است ماهى تازه ، گرم بايد خورد ، منى فزاينده است ، و ماهى شور نزديكست بآبكامه و ماهيابه .\r\nهمه انواع ماهى طبع را نرم كند .\r\nطبيخ ماهى شور حقنه كنند درد سرين را سود دارد .\r\n\r\nسُمانى\r\n: سمانه است بخراسان كلجه گويند ، گوشت او تشنج و تمدد آرد ، خربق غذاى اوست و بدين سبب گفته‌اند كه مزاج او بمزاج خربق نزديكست و در گوهر گوشت او قوتى است كه تمدد و تشنج آرد .\r\n\r\nسرطان نهرى\r\n: خرچنگ جوى است گوشت او خار و پيكان برآرد . طبيخ او و گوشت او\r\n\r\n","description":"","footnote":"","page_name":" 606 ","page_number":614},
  {"content":"\r\n\r\nخداوند سلع را سود دارد ، بريان كنند و بكوبند و با انگبين بسرشند گزيدهء كلب الكلب را سود دارد .\r\n\r\nسرطان بحرى\r\n: خرچنگ درياى است همهء سرطان بحر ، مقصود نيست ، بعضى است كه اعضاء او سنگ است ، اندر داروهاء چشم افتد .\r\n\r\nسُلَحفاه\r\n: سنگ‌پشت است بپارسى كشف گويند خون سلحفاه دشتى با زهرهء او اندر بينى مصروع چكانند سود دارد و زهرهء او بر خنازير طلا كنند سود دارد .\r\n\r\nسام ابْرَص\r\n: جنسى از كرباسه است او را بشكافند و بر گزندگى كژدم نهند درد بنشاند .\r\nخون او بر فتق كودكان طلى كنند سود دارد .\r\nو اگر خون او با اندكى مشك اندر احليل كودكان چكانند فتق زايل كند .\r\nگفته‌اند كه اگر او را خشك كنند و بكوبند و با روغن زيت بر سر اقرع طلى كنند ، موى برآيد .\r\n\r\nحرف العين\r\n\r\nعَنْز\r\n: بز است پيه بز بهترين چربوى است از چربوهاء حيوانى .\r\nخداوند اسهال را سرون راست او بسوزند ، از جمله اخلاط آثاناسيا است .\r\nبول بز كوهى كه بر سنگ خشك شده يابند آن را طبيبان سلاحه گويند ، اندر معجونى به كار آيد كه مجذوم را و خداوند ضيق النفس را و خفقان و استسقا و يرقان و بواسير و خداوند اسهال كهن و ريشهاء كهن را سود دارد .\r\nو اشتالنگ او بكوبند و با سكنگبين بدهند ، مطحول را سود دارد و قوت باه زيادت كند .\r\nزهرهء بز با روغن گل اندر گوش چكانند آوازهاء دروغين باطل كند .\r\nحجر التيس ، اندر زهره‌هاء بز كوهى تولد كند و زهرهء بز اهلى ، دو دانگ سنگ ، خداوند معده سرد را سود دارد و بول او مطحول را سود دارد .\r\n\r\nعُصْفُور\r\n: بنجشكست سر بنجشك و خايهء او قوت باه برانگيزاند خاصه آنچه اندر وقت تهييج باشد .\r\n\r\nعنكبوت\r\n: معروفست خانهء او جراحتها را بروياند .\r\n\r\nعقرب\r\n: كژدم است روغن كژدم طلا كنند ، سنگ گرده و مثانه را بشكند و معجون او مثانه را از آن پاك كند .\r\n\r\nعَلَق\r\n: زرُوى بزرگ است بخراسان ديوجه گويند او را بر اطراف قوبا و ريشهاء بد برافكنند ، خون بد پاك كند .\r\n\r\nحرف الفاء\r\n\r\nفُلَّه :\r\nهرش است مرطوب را زيان دارد و از وى خلطى بد تولد كند ، اصلاح او عسل است .\r\n\r\nفار :\r\nموش است سرگين موش ، كودكان را شياف كنند ، طبع فرود آرد . موش را اندر آب بپزند و در آن آب نشينند عسر البول را زايل كند . او را بشكافند و بر گزندگى كژدم نهند درد زايل شود .\r\n\r\n","description":"","footnote":"","page_name":" 607 ","page_number":615},
  {"content":"\r\n\r\n\r\nحرف الصاد\r\n\r\nصدف :\r\nصدف بسوزند چشم را قوت دهد و تريها ، بچيند و موى فزونى باز دارد .\r\nصدف سوخته و استخوان سوخته ناشسته ، خون از جراحتها باز دارد و اندر مرهم ريشهاء بد به كار آيد .\r\n\r\nحرف القاف\r\n\r\nقَبْج :\r\nكبك است گوشت كبك ، امساك آرد و فربه كند و معده خداوند استسقا را سود دارد و زهرهء او اندر شياف مرارات به كار آيد .\r\n\r\nقَطاة :\r\nسبرود است منفعت او نزديكست به منفعت كبك .\r\n\r\nقُنْفُذ :\r\nخارپشت دشتى نمكسود كرده ، خداوند داء الفيل و تشنج امتلايى و فالج را سود دارد و خراج باز دارد ، و مستسقى را با سكنگبين بدهند ، سخت نافع است .\r\nگوشت او تازه ، كودكان را كه اندر جامه بول كنند و خداوند سل را سود دارد .\r\nبسيار خوردن آن عسر البول آرد .\r\n\r\nحرف الرا\r\n\r\nرَخبين :\r\nسرد و خشكست بدرجهء دوم ، معده را زيان دارد ، شياف كنند ، طبع را نرم كند .\r\n\r\nرَخمَه :\r\nمرغى است معروف و به شهر من او را موش‌گير گويند . زهرهء او خداوند شقيقه را سود دارد ، آن جانب كه شقيقه باشد بگذارند و اندر گوشى كه مخالف درد باشد درچكانند و به گوش و بينى اندر چكانند باد كودكان را زايل كند .\r\n\r\nحرف الثا\r\n\r\nثَعلَب :\r\nروباه است اندر طبيخ او خداوند اوجاع مفاصل را اندر طبيخ او نشانند سود دارد . سر روباه خشك كنند و بكوبند ، يك درمسنگ با دو درمسنك شكر ، خداوند ضيق النفس را سود دارد . جگر و شش او خشك كرده مقدار دو درم ، مطحول را سود دارد .\r\nاو را زنده اندر آب بپزند تا مهّرا شود آن آب اندر حلق اسب ريزند ، خنام زايل كند .\r\n\r\nحرف الخاء\r\n\r\nخُطّاف :\r\nاسترك است بسمنانى واوريشك گويند بچه باسترك ، نخستين را شكم بشكافند ، اندر شكم او دو سنگ يابند خرد ، يكى رنگهاء بسيار دارد ، و ديگر يك رنگ دارد ، هر دو را پيش از آنكه غبارى به دو رسد اندر پوست گوساله نهند و بر مصروع بندند سود دارد . او را خشك كنند ، يك مثقال از وى بصر قوى كند .\r\nدماغ او با عسل بخورند اندر ابتداى آب فرود آمدن به چشم ، آن را باز دارد . نمكسود كنند و خشك كنند ، يك درخمى خداوند خناق را سود دارد .\r\nخاك خانهء او اندر شير گاو حل كنند با فانيد و بخورند ، احتباس بول زايل كند .\r\n\r\nخُفاش :\r\nشب‌پره است ، شير ازرق بول شب‌پره است ، زداينده است خداوند طفره\r\n\r\n","description":"","footnote":"","page_name":" 608 ","page_number":616},
  {"content":"\r\n\r\nو سپيده را سود دارد ، و دماغ او ابتلاى آب باز دارد . او را بكشند و پاك كنند و خشك كنند و بكوبند چندانكه بسه انگشت بردارند و با شكر گر با سكنگبين بخورند ، مطحول را سود دارد .\r\n\r\nخُنْفَسا :\r\nگوزد است ، او را جُعَل گويند اندر روغن بجوشانند و به گوش اندر چكانند درد گوش ببرد .\r\nنوعى است آن را درم‌دزد گويند اندر روغن بجوشانند ، و طلى كنند بواسير را سود دارد .\r\n\r\nحرف الذال\r\n\r\nذِيب :\r\nگرگ است بر پوست گرگ نشستن قولنجى را سود دارد و سرگين او قولنج بگشايد .\r\nجگر او خداوند درد جگر را سود دارد خاصه كه با ريوند چينى دهند . جگر او از جمله اخلاط اثاناسيا است .\r\n\r\nذَراريح :\r\nمعروفست ، اندكى از وى ادرار بول كند و خداوند استسقا را سود دارد ، وزن سه طسوج از وى مثانه را ريش كند . دواء الذراريح معجونى شريفست گزندگى سگ ديوانه را سود دارد .\r\n\r\nذُباب :\r\nسرگين مگس اندر شياف قولنج نافع است ، سر او بفكنند و تن او را بر شعيره كه بر چشم برآيد سود دارد .\r\n\r\nحرف الضاد\r\n\r\nضأن :\r\nميش است طبيخ سر ميش حقنه كنند قوت باه بفزايد .\r\nشوخ پشم و شوخ دنبه او زوفاء تر است آماس و دشبد را و آماس رحم و مثانه را خوردن و ماليدن سود دارد و زوفاء تر جگر و كليهء سرد را گرم كند .\r\n\r\nضَبُع\r\n: كفتار است اندر طبيخ او نشستن ، خداوند وجع المفاصل مزمن را سود دارد .\r\n\r\nضَفْدَع\r\n: بزغ است او را بشكافند و ضماد كنند ، خار و پيكان بيارد و بدين قوت دندان را به آسانى برآرد .\r\n\r\nحرف الظا\r\n\r\nظَبْى\r\n: آهو است از وى مشك به كار آيد و اندر حرف ميم ياد كرده آمدست ، و اللّه اعلم .\r\n\r\nجزو سيم از كتاب چهارم از الاغراض الطبية اندر ادويه مفرده اندر داروهاء معدنى و نباتى\r\n\r\nحرف الالف\r\n\r\nافْسَنتين\r\n: انواع است ، رومى است و نبطى و خراسانى و سوسى و طرسوسى .\r\nبهترين سوسى است و طرسوسى ، گرم است بدرجهء اول و خشك بدرجهء دوم ، او را بىتربد به كار نشايد برد ، معده را از صفرا و رطوبت پاك كند و منفذهاء ماساريقى بگشايد .\r\nاگر شراب افسنتين پيش از شراب بخورند ، دير مست شوند و خمار باز دارد .\r\nو ادرار بول كند و بيماريهاء جگر را و يرقان را سود\r\n\r\n","description":"","footnote":"","page_name":" 609 ","page_number":617},
  {"content":"\r\n\r\nدارد و بر هضم يارى دهد و كرم بكشد و شهوت پديد آرد و احتباس طمث زايل كند .\r\nو خداوند استسقا را سود دارد و مادهء آن علت از رگها ببرد .\r\n\r\nافتيمون\r\n: گرم و خشكست بدرجهء سوم ، بادها را بشكند و مردم كهل و پير را موافق بود ، اسهال سودا كند و مصروع را و متشنج را سود دارد .\r\nخداوند صفرا را زيان دارد و تشنگى و تاسه آرد . شربتى ، اندر مطبوخ چهار درم يا پنج درم كوفته و سوده ، سفوف كردن از يك درم تا دو درم .\r\nمحمد زكريا رازى گويد اگر كسى خواهد كه سودا بسيار آيد ، شش مثقال افتيمون سوده اندر دو وقيه سكنگبين بخورد و مىگويد ، كندى ، مطحولى را اين علاج كرد همان روز عافيت يافت .\r\nو سوده او را نخست بروغن بادام چرب كنند پس به كار برند . و اندر مطبوخ ، او را جداگانه اندر صرّهء كرباس كنند ، پس چون پختن دارو به آخر رسد آن صره درافكنند تا آتش بسيار به دو نرسد .\r\n\r\nاسطوخودوس\r\n: گرم است بدرجهء اول و خشك بدرجهء دوم ، مطبوخ او خداوند سردى عصبها را سود دارد و سودا و بلغم از حوالى دل و دماغ فرود آرد .\r\nو اگر سقطهء يا ضربهء دماغ را بجنباند ، دو درمسنگ بستانند اندر آب يا اندر شرابى موافق ، و بدهند خلاص يابد . و اندر مطبوخ ، چهار درم بپزند تا پنج درم .\r\n\r\nآمُلَج\r\n: در قوتهاء او خلاف كرده‌اند ، خواجه بو على سينا رحمه الله مىگويد ، مكر درست آنست كه آن خشك است و اندكى ميل بسردى دارد .\r\nبن مويها سخت كند و عصبها را سود دارد و معده را دباغت دهد و دل را قوت كند و فهم زيادت كند و پروردهء او طبع را نرم كند و خداوند بواسير را سود دارد .\r\n\r\nاشَق\r\n: گرم است به آخر درجهء دوم و خشك بدرجهء اول ، نرم‌كننده است و گشاينده .\r\nبر خنازير و سلعه و آماسهاء صلب طلى كنند يا ضماد كنند سود دارد .\r\nخراجهاء بد را پاك كند ، گوشت مرده را بخورد و گوشت درست بروياند .\r\nو خداوند درد تهيگاه را و اوجاع مفاصل و عرق النسا را سود دارد ، خاصه گر با عسل گر با كشكاب دهند و ربو و ضيق النفس را ببرد .\r\nقوت گشادن او بدان حدست كه بيم باشد كه دهنهاء رگها بگشايد و سيلان خون آرد . شربت از وى يك درم فرموده‌اند و نيم مثقال گفته‌اند ، لكن من از خود اين دليرى نيابم و از هيچ‌كس نديدم .\r\n\r\nانْزَروت\r\n: صمغ درختى خارناكست ، اندر\r\n\r\n","description":"","footnote":"","page_name":" 610 ","page_number":618},
  {"content":"\r\n\r\nپارس سپيد است و سرخ ، لكن سرخى او از تابش آفتاب است ، و سپيد از سايه برگ باشد ، گرمست بدرجهء دوم و خشك بدرجهء اول .\r\nاو را اندر رمد قوّتى است و فعلى خوبست ، خاصه اگر بشير پرورده باشند .\r\nو مسهل است ، طبع پيران را زود فرود آرد و طبع جوان را ديرتر جنباند ، بلغم خام از سرين فرود آرد .\r\nبسيار خوردن او اصلع بكند .\r\n\r\nاذْخِر و فُقَّاح او\r\n: دو نوع است ، عربى و سرخ بويا بهترست . گرم و خشك است بدرجهء دوم .\r\nو در وى قبضى است و بيخ وى قوىترست و در وى پزانيدنست .\r\nطبيخ او درد احشا را ساكن كند ، خاصه درد رحم و بادها بشكند .\r\n\r\nاسارون\r\n: نباتى است خوش‌بوى و بيخ او نافع‌ترست ، گرم و خشك است اندر درجهء سوم ، خشكى او كمتر از گرميست .\r\nسدّه بگشايد و درد احشا ساكن كند و عرق النسا و درد سرين را سود دارد .\r\nو اندر استسقا و يرقان و بيمارى جگر و سپرز و صلابت هر دو ، نافعست و ادراركننده است ، مثانه را و كليه را قوت‌دهنده .\r\n\r\nاشنَه ،\r\nنبتى است كه بر درخت صنوبر و بلوط و گوز و غير آن پديد آيد ، آنچه سپيد باشد نيك باشد ، سياه بد باشد .\r\nدر قوتهاء او خلاف كرده‌اند ، بعضى گويند گرمست بيك درجه و خشك اندر درجهء دوم ، بعضى گويند سرد و خشكست معده را قوت دهد و قى باز دارد و بادهاء معده را زايل كند و خفقان باز دارد .\r\nو از جمله داروهاست كه بخواباند او را ، اندر شراب تر كنند ، آن شراب بخواباند .\r\n\r\nاكْلِيلُ المَلِك ،\r\nنباتيست معروف و قوتهاء او مركبست ، حرارت او بر برودت غالب است ، گرم و خشكست بدرجهء اول ، آماسهاء صلب را سود دارد .\r\n\r\nانيسون\r\n: تخم باديان رومى است از نبطى گرم‌ترست ، و گرمست اندر درجهء دوم و خشك اندر درجهء سوم .\r\nتهبّج و آماس اطراف را زايل كند ، بخار او صداع و دوار باز دارد و تشنگى دروغين باطل كند و سدّه بگشايد و ادرار طمث كند و اندر تبهاء كهن سود دارد .\r\n\r\nابْهُلْ\r\n: ثمرهء سرو كوهى است ، گرم و خشكست اندر درجهء سوم ، از اخلاط روغنهاء گرم و قابض است .\r\nو معجون ابهلى معجونى است مرطوب و مفلوج را نافع .\r\n\r\nآس\r\n: مورد است اندر مورد حرارتى لطيف است و غالب اندر وى سردى است و قبض اندر وى بيشتر از سردى است .\r\nعصاره و طبيخ و روغن او بيخ موى را سخت كند و موى را سياه و دراز كند ، دل را قوت دهد و خفقان باز دارد\r\n\r\n","description":"","footnote":"","page_name":" 611 ","page_number":619},
  {"content":"\r\n\r\nو حب الآس ثمرهء اوست ، طبع را باز گيرد .\r\nشراب حب الآس معده را قوت دهد و حرقت بول را و ادرار حيض و اسهال باز دارد .\r\n\r\nاقاقيا\r\n: عصارهء قرظ است ، سرد و خشك است اندر درجه سوم ، منافع او همچون منافع مورد است .\r\n\r\nافيون :\r\nعصارهء خشخاش سياه مصرى است . سرد و خشك است اندر درجهء چهارم . اسهال خون باز دارد و اندر سحج و قروح الامعاء سود دارد .\r\nحرارت غريزى را فرو مىراند و فهم باطل كند ، پادزهر او خزميان است .\r\n\r\nاسفيداج\r\n: از سرب و از ارزيز كنند ، سرد و خشكست اندر درجهء سوم .\r\nاندر مرهمها گوشت بد را بخورد و گوشت درست روياند .\r\nو سرنج اندر گوشت رويانيدن از وى قوىترست .\r\n\r\nاقْحُوان\r\n: نباتى است ويرا شكوفهء سپيدبرگ ، گرمست بدرجهء سوم و خشك بدرجهء دوم ، آماس صلب را كه اندر معده باشد تحليل كند و خون فسرده اندر وى و اندر مثانه بگشايد .\r\nاو را با شكوفهء او اندر شراب يا اندر ماء العسل بخورند ، حيض بسته بيارد .\r\n\r\nآذرگون\r\n: معروفست ، گرم و خشكست اندر درجهء سوم ، دل را قوت دهد ، لكن خشمناكى فزون از فرح آرد .\r\n\r\nايرسا\r\n: بيخ سوسن آسمانگون است ، بر گل او رنگهاء زرد و سپيد و بنفش و آسمانگون آميختست و بدين سبب او را ايرسا گويند ، يعنى قوس و قزح .\r\nگرم و خشكست به آخر درجهء دوم .\r\nاو را با خربق طلى كنند ، كلف و كنجده ببرد ، با روغن گل و سركه طلا كنند ، صداع كهن زايل كند و خواب آرد .\r\nطبيخ او نزله باز دارد و سرفه را كه از رطوبت عسر باشد و مادهء آن اندر سينه گرفته و بر ، نتوان انداخت آن را لطيف كند ، خاصه اگر با ميفختج دهند ، ضيق النفس و ذات الجنب را سود دارد .\r\nاندر سركه بپزند و بدان سركه مضمضه كنند ، درد دندان ساكن كند ، لكن سركه او ملازه را زيان دارد و سركه او سپرز و حلق و استسقا را سود دارد و طبيخ او قى آرد .\r\nاو را بكوبند و بپزند و بر آماس بن گوش نهند سود دارد .\r\n\r\nانْجُرَه\r\n: نباتى است ، برگ او هركجا كه باز آيد از تن مردم ، بسوزاند سخت و سرخ كند .\r\nاو را تخمى است همچون تخم گندنا ، لكن اين تخم بدان درازى نيست و رنگ او بزردى گرايد و املس است . اين نبات را به شهر من گزنه گويند يعنى گزنده .\r\nگرمست به اول درجهء سوم و خشك بدرجهء دوم .\r\nاز برگ او با پياز و خايهء مرغ عجّه سازند قوت باه را برانگيزد .\r\n\r\n","description":"","footnote":"","page_name":" 612 ","page_number":620},
  {"content":"\r\n\r\nو برگ او اندر ماء الشعير بپزند اخلاط غليظ كه در سينه باشد نرم كند و برآرد .\r\nو تخم از وى قوىتر ، ضيق النفس و ذات الجنب را سود دارد ، طبع را نرم كند و بلغم خام را فرود آرد به قوت زدودن .\r\nو اگر انجره را بكوبند افعال او ضعيف آيد .\r\n\r\nاسقيل\r\n: اين پياز موش است دشتى و او را پياز موش از آن گويند كه موش را بكشد .\r\nپختن و بريان كردن ، قوّت تيزى او بشكند .\r\nقومى گويند او بلبوس است و بر خلاف آنست اما لون بصل الفار زردست و بسپيدى زند و آنچه لختى بلون بنفشى گرايد و درفشان بود و در طعم او با تلخى و تيزى حلاوتى باشد آن بهتر است .\r\nگرمست بدرجهء سوم و خشك تا بنزديك آن ، عصبهاء باسلامت را اندك‌مايه زيان دارد با آنكه در اوجاع مفاصل و عرق النسا سخت نافع است ، خاصه شراب كه از وى و از سركهء وى سازند .\r\nو مصروع را و خداوند ماليخوليا را سود دارد .\r\nو با انگبين ، سرفهء كهن و ضيق النفس و درشتى سينه زايل كند و سركه او بن دندان سخت كند و بوى دهان خوش كند .\r\n\r\nاشنان\r\n: انواع است اما آنچه سپيدست و بتازى خرو العصافير گويند ، لطيف‌تر است .\r\nنيم درمسنگ عسر البول بگشايد .\r\nاشنان پارسى نيم درم آب استسقا فرود آرد و ده درمسنگ بكشد .\r\n\r\nآبنوس\r\n: معروفست داروهاء چشم را برو سايند سود دارد و سونش او سپيده بردارد .\r\n\r\nامُّ غَيْلان\r\n: درختى است اندر باديه صمغ اعرابى از وى خيزد ، سيلان خون باز دارد .\r\n\r\nارْدوبا\r\n: نباتى است ، برگ او همچون برگ كبر است ، به شهر مرو او را كبره گويند ، از كاكنج و عنب الثعلب قوىترست ، آماسهاء گرم را سود دارد .\r\n\r\nآبار و الآنك\r\n: سرد و تر است بدرجهء دوم .\r\nسونش او و سوختهء او ريشهاء پليد را سود دارد ، خاصه ريش چشم را .\r\nو بر غددها طلى كنند ، و تخته ساختن از وى و بر غددها بستن ، آن را بگدازد .\r\nسونش او آماس گرم را ساكن كند و آماس سرطانى را بروزگار باطل كند .\r\n\r\nحرف البا\r\n\r\nبَسْفانج\r\n: معروفست گرم و خشك است اندر اول درجهء سوم ، بادها را بشكند و سودا و رطوبت باسهال فرود آرد .\r\n\r\nبنفشج\r\n: بنفشه است سرد و تر است و اندر وى حرارتى اندك است و به قوت آن حرارت\r\n\r\n","description":"","footnote":"","page_name":" 613 ","page_number":621},
  {"content":"\r\n\r\nآماسها را تحليل كند .\r\nشراب بنفشه خداوند ذات الجنب و ذات الريه و خداوند درد كليهاء گرم و حرقهء مثانه را سود دارد و سرفه زايل كند و صفرا فرود آرد .\r\n\r\nپرّسياوشان\r\n: معروفست بر كنار جوى و زاندرون چاه آب رويد .\r\nبرگ او همچون برگ گشنيز است . شاخهاء او سرخ است و بسياهى زند و باريك است و بدين سبب شاخهاء او را شعر الخنازير گويند .\r\nاندر سردى و گرمى معتدلست .\r\nطبيخ او تنگى نفس را سود دارد و شش را پاك كند و سپرز را سود دارد و طبع را نرم كند .\r\nخاكستر او با سركه و با روغن ، از داء الثعلب موى برآرد و با روغن مورد و شراب ، موى دراز كند .\r\n\r\nبَليله\r\n: سرد است بدرجهء اول و خشك بدرجهء دوم .\r\nمعده را دباغت كند و سستى و ترى معده زايل كند و مقعده و معاى مستقيم را سود دارد .\r\n\r\nبُرَنْك\r\n: دو نوعست خردست و بزرگ و خرد بهتر ، گرم و خشك است و رطوبت را بچيند و بلغم از مفاصل فرود آرد .\r\nو كرم بزرگ را و حبّ القرع را بكشد .\r\n\r\nبَزرقَطونا\r\n: اسپغول است او را سپيوس گويند سرد و تر است بدرجهء دوم .\r\n( حرارت و تشنگى بنشاند و لعاب او با طبرزد ، خداوند مزاج گرم خشك را اشكم براند و تخم او قبض آرد ناكوفته خوردن و اگر بكوبند طبيعت سم گيرد و نشايد كه خورند ، و لعاب او در رمد و غلبهء حرارت به كار برند ، نافع باشد .\r\nو اسپغول به سركه تر كرده بر دنبلها نهند ، درد بنشاند و بپزاند و اين جمله آزموده است . )\r\n\r\nبوره\r\n: معروف است گرم و خشك است به آخر درجهء دوم ، با داروها بياميزند ، بر اسهال يارى دهد و دارو را زود از معده فرود آرد .\r\n\r\nبان\r\n: درختى باشد اندر جزيرهء عرب و حبّ البان ثمرهء اوست و بر شكل فستق است ، لكن سفال فستق همچون دو صدفست و اين مثلث است .\r\nگرم است بدرجهء سوم و خشك بدرجهء دوم .\r\nروغن بان عصبها را گرم كند و اگر اندر عصب ، صلابتى باشد ببرد و تشنج زايل كند .\r\nعصارهء او يك مثقال با عسل ، قى كند و اسهال آرد ، و مغز او يك مثقال با انگبين ، اسهال بلغم خام كند و روغن او همچنين .\r\nو اگر پليتهء بروغن او چرب كنند و بردارند بر سبيل حمول و شياف همين منفعت دهد .\r\n\r\nبَلَسان\r\n: معروفست ، برگ او مانند سذاب است و بوى او به دو نزديك است .\r\nروغن بلسان از تن درخت گيرند ، در وقتى معيّن آهن تيز در آن درخت زنند ، روغن بدر آيد ، و عود بلسان شاخهاء اين درخت است .\r\nعود بلسان گرم و خشك است بدرجهء سوم و روغن او گرم و تر .\r\nحبّ البلسان و عود البلسان ، خداوند ضيق النفس را و ذات الريهء سرد را و سرفه را سود دارد و معده را پاك كند و جگر را قوت دهد و ادرار كند .\r\nو روغن او قوىتر و نافع‌تر اندر همه بابها و اندر عسر البول سودمند بود و پادزهر همهء زهرهاست .\r\n\r\nبَهْمَن\r\n: بيخى است و دو نوع است ، سرخ است\r\n\r\n","description":"","footnote":"","page_name":" 614 ","page_number":622},
  {"content":"\r\n\r\nو سپيد ، گرم و خشك است هر دو بدرجهء دوم .\r\nدل را قوت دهد و منى زيادت كند و اسهال سودايى باز دارد .\r\n\r\nبَسْبَاسَه\r\n: پوست گوزبويا است ، گرم و خشك است .\r\nمعده و جگر را قوت دهد و شكم باز گيرد .\r\nو با روغن بنفش بسايند و اندر بينى چكانند درد شقيقه و صداع سرد را سود دارد و بادهاء غليظ بشكند .\r\n\r\nبُوزيدان\r\n: چوبى است هندوى ، اختيار او آنست كه سپيد باشد و غليظ ، و بر وى خطهاى بسيارست هم‌رنگ او و سبك باشد . و آنچه املس باشد و خطها ندارد و باريك باشد و سخت سپيد نباشد بد باشد .\r\nگرم است بدرجهء دوم و خشك بدرجهء اول .\r\nاندر وجع المفاصل و نقرس سودمند باشد و باه را زيادت كند .\r\n\r\nبابونه\r\n: نباتى است معروف ، شكوفهء بعضى زردست و بعضى سپيد و بعضى بنفش‌گونه .\r\nگفته‌اند گرم و خشك است بدرجهء اول .\r\nنرم‌كننده است و تحليل‌كننده و ماندگى را ببرد و دماغ را قوت دهد بدانچه ماده را از وى تحليل كند و چيزى به دو جذب نكند و اين خاصيت اوست . و او را با بنفشه بكوبند و بر پشت چشم نهند ، رمد را و مادهء صفراوى را تحليل كند .\r\nو روغن وى رعشه را و استرخا سودمند بود ، و اگر از وى طلا سازند درد مفاصل و ورم ويرا بغايت نافع باشد .\r\n\r\nبهار\r\n: نباتى است نيكو او را به شهر من گاوچشم گويند ، شكوفهء او زرد است و او گرم و خشكست بدرجهء اول .\r\nبوى او بادهاء غليظ را كه در ناحيت دماغ باشد ببرد ، و ديگر منافع او بمنافع بابونه نزديك است .\r\n\r\nبَنج\r\n: نباتى است معروف ، او را بزفان گويند پارسى ، فنگ گويند . سه نوعست و هر نوعى را تخم است . بعضى سپيدست و بعضى سياه و بعضى سرخ ، و اندر طب جز سپيد به كار نيايد .\r\nاو را اندر سركه و روغن گل بجوشانند درد دندان ساكن كند و همهء دردهاء ضربانى را سود دارد .\r\n\r\nبَردى\r\n: نباتى است معروف ، خاكستر او بجاى قرطاس سوخته است ، نفث خون و سيلان خون بواسير باز دارد .\r\n\r\nبادآورد\r\n: خاريست سپيد او را الشوكة البيضا گويند ، خارهاء او از خارهاء حسك درازترست و از وى سپيدتر . او را تخمى است همچون تخم كاكيان ، لكن گردتر از آن . بيخ وى سرد و خشك است و در وى تحليلى است ، و تخم وى گرم و لطيف است ، بعضى گفته‌اند جملهء او گرمست . آماسهاء بلغمى و تشنج را سود دارد . طبيخ او خاصه طبيخ بيخ او معدهء ضعيف را سود دارد و اسهال كهن باز دارد خاصه اسهالى كه سبب آن از معده باشد ، و ادرار كند و خداوند تب بلغمى را سود دارد .\r\n\r\nبُل\r\n: داروى هندوى است و گويند قثاء هندى است ، گرم و خشكست بدرجهء دوم ، بيمارى سرد را كه اندر عصبها افتد چون فالج\r\n\r\n","description":"","footnote":"","page_name":" 615 ","page_number":623},
  {"content":"\r\n\r\nو لقوه سود دارد .\r\n\r\nپوش\r\n: شيافى است از ناحيهء ارمينيه آرند و او را پوش دربندى گويند ، بر آماس گرم طلى كنند ، سود دارد .\r\n\r\nبُسَّد\r\n: معروفست بعضى او را مرجان گويند ، سرخ هست و سپيد هست .\r\nسردست بدرجهء اول و خشك بدرجهء دوم .\r\nسوخته و شسته چشم را قوت دهد و ترى او را بچيند ، و اشك باز دارد و نفث خون باز دارد و دل را قوت دهد و خفقان باز دارد .\r\nاو را با آب بدهند ، آماس سپرز را و خداوند قروح الامعا را سود دارد .\r\n\r\nبَلادُر\r\n: گرم و خشك است اندر درجهء چهارم ، عسل او ريش‌كننده است ، برص را و داء الثعلب بلغمى را سود دارد و درد عصبها و فالج و لقوه و فرامشتكارى را معجون او سود دارد .\r\nمعجون او را معجون انقرديا گويند ، اين معجون به كار دارند خداوند وسواس و ماليخوليا را زيان دارد ، بلكه وسواس و ماليخوليا آرد .\r\n\r\nبيش\r\n: موش حيوانى است و زهرناك است معروف و قاتل و دواء المسك پادزهر اوست و چيزى همچون موش در بيخ او ماوى دارد و با بيش نباتى رويد آن را جدوار گويند و هر بيشى كه اين نبات پيش او رويد ثمره نيارد و اين نبات بهترين ترياقى است آن را .\r\n\r\nحرف الجيم\r\n\r\nجُنطِيانا\r\n: « اصْلُه مُطاوِلٌ شَبيهٌ بِاصل الزَّراوَنْد يَنْبُتُ فِى الْجِبالِ و فِى الظِّلّ وَ النَّدى وَ هُوَ نَبْتٌ رُومىٌّ وَ سُمِّى جُنطِيانا لِأنَّ أوّل مَنْ عَرَفَهُ وَ ظَفَرَ بِهِ جُنْطِينُ المَلِك » .\r\nگرم و خشك است اندر درجهء دوم .\r\nوزن دو درم اندر سكنگبين سّده جگر و سپرز بگشايد و معدهء سرد را با شراب سود دارد .\r\nو پادزهر گزندگان است خاصه سگ ديوانه و باز گرفتن بول و حيض بگشايد .\r\n\r\nجاوشير\r\n: صمغى است ، گزيده‌تر آنست كه لون ظاهر او زرد باشد و باطن او سپيد و اندر آب ، زود حل شود .\r\nگرم است بدرجهء سوم ، خشك اندر دوم ، بادها را بشكند و اندر ضماد نقرس و اوجاع مفاصل سرد ، نافع است .\r\n\r\nجَعْدَه\r\n: نوعى است از شيح و گرم است اندر درجهء سوم و خشك اندر درجهء دوم ، صلابت سپرز را و يرقان را سود دارد و ادرار بول كند و حيض بسته بگشايد .\r\n\r\nجُلنار\r\n: شكوفهء انار پارسى است ، قوت او همچون قوت شحم انار است و عصارهء او همچون عصارهء لحية التيس است .\r\n\r\nجارُ النَّهر\r\n: نباتى است شكوفهء او همچون نيلوفر است . سردست و قابض و منفعت آن همچون منفعت نيلوفر و منفعت عصا الرّاعى است .\r\n\r\n","description":"","footnote":"","page_name":" 616 ","page_number":624},
  {"content":"\r\n\r\n\r\nجَلوار\r\n: نباتى است با بيش رويد و بيش را ضعيف كند . و چوبى است همچون زراوند ، دل را قوت دهد و قوىتر از درونج است و ترياق همه زهرهاست .\r\n\r\nجوزبوبا\r\n: گرم و خشك است اندر آخر درجهء دوم .\r\nجگر و سپرز را قوت دهد و فم معده را و خداوند عسر البول را سود دارد و قى باز دارد و خداوند اوجاع مفاصل سرد را سود دارد .\r\nو بوى دهان خوش گرداند و در دهان گرفتن ، لقوه و استرخا را سودمند بود .\r\n\r\nجوزماثِل\r\n: زهرى است خدركننده و خواباننده است و دماغ را بدست و دشمن دلست ، يك درمسنگ كشنده است و دانگى مست‌كننده .\r\n\r\nجوز الطَرْفا\r\n: گزمازو است ، اندر حرارت معتدل است و اندر خشكى به آخر درجهء اول است ، گروهى گفته‌اند سردست بدرجهء اول .\r\nاندر سركه و آب بپزند سپرز را نرم كند و با سركه مضمضه كنند درد دندان ساكن كند و اندر سيلان خون نافع است .\r\n\r\nجَوزُالْقَى\r\n: پوست او ضعيف است و كهتر از گوز خوردنى است ، قىآرنده است و در خوردن آن احتراز بايد كردن ، لكن فعل او ضعيف‌تر از فعل خربق و كندش است و قوىتر از جبلاهنگ و از حبّ مازريون و حب شبرم .\r\n\r\nجَبَلاهنگ\r\n: گروهى مىگويند تخم تربد سياه است و پوست بيخ او تربد زرد است .\r\nقوت او به قوت خربق نزديك است ، لكن چيزى خطرناك است .\r\n\r\nجَبْسين\r\n: همچون سنگ گچ است تخته تخته ، روشن و شفاف .\r\nاو را با گل ارمنى و عدس و عصارهء لحية التيس بر سر و پيشانى طلى كنند ، رعاف باز دارد .\r\nو او از جملهء زهرهاست كه خناق آرد .\r\n\r\nحرف الدال\r\n\r\nدَرُونَج\r\n: بيخى است و طول او مقدار يك بند انگشت است . باطن او سپيد است و ظاهر او اغبرگونه ، بزردى گرايد و سخت است .\r\nو گرم و خشك است بدرجهء سوم . دل را قوت كند و خفقان باز دارد و پادزهر گزيدن كژدم و گزيدن رتيلاست .\r\n\r\nداربُلبُل\r\n: همچون شكوفهء بيد است ، لكن كوچك و صلب و سياه و آكنده .\r\nنخست بر درخت پلپل او پديد آيد و طعم او بطعم پلپل نزديك است .\r\nگرم است بدرجهء سوم و خشك بدرجهء دوم ، شب‌كورى ببرد و معده را سود دارد و باه را قوت دهد .\r\n\r\nدَهمَست\r\n: درخت غارست ، ثمرهء او و برگ او به كار آيد و ثمره قوىترست ، حبّ الغار كه اندر ترياق اربعه به كار آيد ثمرهء اوست ، و نخست ترياق آن بودست بعسل مىپرورده‌اند و منفعت ترياق مىيافته ، گرمست بدرجهء سوم و خشك بدرجهء دوم .\r\nفالج را و سستى عصبها را سود دارد\r\n\r\n","description":"","footnote":"","page_name":" 617 ","page_number":625},
  {"content":"\r\n\r\nو آماس جگر و سپرز را تحليل كند و قولنج را بگشايد .\r\n\r\nدوقو\r\n: تخم گزر بيابانى است و معروفست ، گرم و خشك است تا بدرجهء سوم و گرمى غالبترست .\r\nحيض بگشايد و عسر البول باز دارد و ادرار كند .\r\n\r\nدَم الاخَوَين\r\n: عصارهء نباتى است و معروفست .\r\nبعضى گفته‌اند سرد است ، لكن درست آنست كه اندر خشكى بدرجهء دوم است .\r\nجراحتهاء تازه را بروياند و معده را قوت دهد و اسهال باز دارد ، و سحج رودها و شقاق مقعده را سود دارد .\r\n\r\nدُهْن\r\nانواع روغنها است\r\n\r\nروغن بيدانجير :\r\nگرم و خشك است بدرجهء سوم ، تحليل‌كننده است خداوند اوجاع مفاصل سرد را بر ماء الاصول بدهند ، حب القرع را بيرون آرد و آماس مقعده را و انقلاب رحم را سود دارد .\r\nو درد گوش زايل كند و بر كلف و نمش و بثرهاء غليظ طلى كنند و بر كپر طلى كنند ، سود دارد .\r\n\r\nروغن ترب\r\n: اندر تحليل به دو نزديكست .\r\n\r\nروغن سوسن و روغن ياسمين\r\n: گرم و خشك است اندر درجهء سوم ، عصبها را قوت كند و دردها زايل كند خاصه درد رحم و پزانيده آيد .\r\n\r\nروغن انجُره و كاكيان\r\n: هر دو گرمند بدرجهء اول و تر بدرجهء دوم ، طبع را نرم كند .\r\n\r\nروغن نرگس\r\n: گرمست بدرجهء دوم و تر بدرجهء اول .\r\nو بروغن شبت نزديك است ، ماندگى ببرد و سرمازده را سود دارد .\r\n\r\nو روغن شبت و بابونه\r\nبه يكديگر نزديك‌اند اما بابونه گرمست باعتدال و شبت از وى گرم‌ترست و افعال روغن شبت بافعال روغن نرگس نزديكترست لكن بوى روغن نرگس تيزست .\r\nاندر علاج صداع ، روغن شبت به كار دارند ، روغن نرگس به كار ندارند .\r\n\r\nروغن خيرى\r\n: گرم و ترست بدرجهء سوم ، روغن بان و روغن بادام تلخ به دو نزديكست .\r\n\r\nروغن گل و روغن لُفّاح :\r\nاندر سردى و قابضى نزديكند به يكديگر ، و اندر روغن بنفش قبض نيست بسردى و ترى ميل دارد .\r\n\r\nروغن سداب\r\nاز\r\n\r\nروغن حبُّ الغار\r\nگرم‌ترست ، هر دو بادها را بشكند و دردهاء كهن زايل كند .\r\n\r\nروغن مورد\r\n: بن موى را قوى كند و سياهى آن نگاه دارد ، اندكى ميل بسردى دارد اندر علاج ريشها سخت نافع است ، مادتها را باز دارد .\r\n\r\nروغن قُسط\r\n: سياهى بر موى نگاه دارد ، گرمست و عصبها را سود دارد .\r\n\r\nروغن گل\r\n: حرارت دماغ را ساكن كند و در وى اعتدالى است ، قوت دماغ نگاه دارد و قوت فهم زيادت كند .\r\n\r\n","description":"","footnote":"","page_name":" 618 ","page_number":626},
  {"content":"\r\n\r\n\r\nدُلْب\r\n: درخت چنار است گوش را و چشم را و شش را زيان دارد و آواز بگرداند ، برگ تر او كوفته بر آماسهاء بلغمى و اوجاع مفاصل ضماد كنند ، سود دارد و ثمرهء او كه تر باشد اندر شراب پخته بخورند ، پادزهر گزيدن حشرات است .\r\n\r\nحرف الها\r\n\r\nهيوفاريقون :\r\nشكوفه‌ايست ماليده و ريزنده و با وى شاخهاء ضعيف است شكسته و ماليده ، و تخمى است كوچك ، از زردى بسرخى نزديكست بلون سماق ، لكن سرخ‌ترست .\r\nگرمست بدرجهء دوم و خشك به آخر آن . اندر آماسهاء صلب و دردهاء بلغمى نافع است و بر جراحتهاء عظيم و ريشهاء متعفن پراكنند ، سود دارد و ادرار بول و طمث كند .\r\n\r\nهيل‌بوبا\r\n: خيربوباست ، هال نيز گويند ، گرم است بدرجهء اول و خشك بدرجهء دوم ، معده و جگر سرد را سود دارد .\r\n\r\nهيوفَقسطيداس\r\n: عصارهء لحية التيس است .\r\n\r\nهَليله\r\n: بعضى زرد است و در وى خامى است ، و بعضى كابلى است پخته‌تر است و بزرگ است و بعضى سياه است و تمام رسيده .\r\nو از هليلهء زرد آنچه زردى او بسبزى گرايد بهترست ، خاصه آنچه صلب و سنگىترست . و از هليلها بعضى چينى است باريك‌ترست و سبكتر .\r\nبهترين او آنست كه دنبال او همچون منقارى است . جمله نزديكند بسردى اندر درجهء اول و به خشكى اندر درجهء دوم .\r\n\r\nحرف الواو\r\n\r\nوَرد\r\n: گل است ، مركّبست و در وى قبضى است و تلخى و اندكى تيزى است و اندكى شيرينى و ترى بسيار .\r\nاما بسبب تلخى ، قوت ترى او شكسته است و لختى حرارتست و بسبب شيرينى و قوت تيزى در وى لطافتى است كه قوت قبض او را بگذارد و بدماغ رساند و بدين لطافت و قبض در وى خاصيت زكام كردن پديد آمدست .\r\n\r\nوَج\r\n: بيخ نباتى است كه اندر آب رويد همچون نباتى كه آن را بردى گويند ، گرم و خشك است بدرجهء دوم .\r\nگرانى زبان را و درد دندان را و تشنج و كوفتگى عصبها و معده و جگر سرد را سود دارد . و سپرز را لاغر كند و فرامشتى را زايل كند و ادرار كند و درد رودها را ببرد .\r\n\r\nحرف الزا\r\n\r\nزنجبيل\r\n: گويند كه طبع او بطبع پلپل نزديك است .\r\n\r\nزوفا\r\n: دو گونه است تر هست و خشكست ، اما زوفاى تر ، شوخ‌پشم و شوخ دنبه است و از جانب ارمينيه آرند . آنجا نباتى\r\n\r\n","description":"","footnote":"","page_name":" 619 ","page_number":627},
  {"content":"\r\n\r\nاست كه گوسپند ايشان بر آن نبات خسبد و گذرد و ترى آن بر موى و پوست ايشان بماند .\r\nو زوفاء خشك ، نباتى است گرم و خشك بدرجهء سوم ، او را با انجير خشك اندر عسل بپزند ، ذات الريه و ضيق النفس و سرفه را سود دارد و خداوند استسقا را سود دارد ، و اسهال بلغم كند و كرمان دراز و حب القرع را بيرون آرد خاصه اگر آن را با قردمانا و ايرسا بدهند ، اسهال زيادت كند .\r\n\r\nزُرُنباد\r\n: گرم و خشك است بدرجهء سوم ، مفرّح است و قى باز دارد و فربهى آرد و بادها را بشكند خاصه باد رحم .\r\n\r\nزَرْنَب\r\n: گرم و خشك است بدرجهء دوم ، معده و جگر سرد را سود دارد و فربهى آرد و بادها را بشكند و شكم باز گيرد .\r\n\r\nزوفرا\r\n: تخمى است به شكل همچون انگدان او را حزا نيز گويند و دينارويه نيز گويند ، گرم و خشك است و اندر خشك كردن منى همچون سذاب است و زخم كژدم را خوردن و طلى كردن سود دارد .\r\n\r\nزِيبَق\r\n: سيماب است ، سرد و تر است بدرجهء دوم ، بخار او فالج و رعشه آرد ، دود او شنوايى ببرد و بينايى را ببرد و بوى دهان ناخوش كند و اگر مصعّد كرده كسى را دهند زهر باشد و علاج آن شير تازه بود .\r\nو موش را و شپش را كه در جامه بود بكشد و با روغن گل ، داروى كپرست .\r\n\r\nزَرنيخ\r\n: زرد و سرخ و سپيد است ، گرم است بدرجهء سوم و خشك بدرجهء دوم ، موى را ببرد و با پيه و روغن اندر داروى كپر به كار آيد و ريش سر را سود دارد .\r\nو زرنيخ سرخ اندر خوره بينى و ريشهاء دهان سود دارد .\r\nو با راتبانه دود كنند سرفهء كهن را سود دارد و برامدن ريم از گلو پاك كند .\r\n\r\nزَبَدُ البَحْر\r\n: كف دريا است و پنج نوع است بعضى همچون اسفنج است و كثيف است ، و بعضى هم به شكل اسفنج است لكن سبك است و بعضى برنگ گل است ، يا بنفش است ، پنجم ، بر شكل سماروغ است ، باطن او نرم و ريزنده و توتو و ظاهر او املس و سخت .\r\nآنچه املس است اندر سنون به كار آيد و آنچه نرم است اندر داروى چشم به كار آيد ، و آنچه بر شكل اسفنج است ، اندر داروى كپر و قوبا به كار آيد .\r\n\r\nزَنْجَفْر\r\n: گرم و خشكست به آخر درجهء دوم ، جراحتها را بروياند و سوختگى آتش را سود دارد ، و خورده شدن دندان باز دارد .\r\n\r\n","description":"","footnote":"","page_name":" 620 ","page_number":628},
  {"content":"\r\n\r\n\r\nزَنجار\r\n: زنكار است گرم و خشك است بدرجهء چهارم ، ريشهاء پليد را سود دارد و زنگار كه از آهن و سركه كنند ، گوشت بن دندان را سخت كند و اندر داروى ريش چشم به كار آيد .\r\n\r\nزُجاج\r\n: آبگينه ، گرمست بدرجهء اول و خشك بدرجهء دوم و قابض است و دندان را سپيد كند ، او را بسوزانند و با شراب بدهند سنگ گرده و مثانه را بريزاند .\r\n\r\nزِفت\r\n: چيزى است همچون قير ، و بعضى از درخت صنوبر كنند بقرع و انبيق .\r\nاو را بر اندامى كه لاغر مىشود بروفشانند و بعنف از وى بركنند خون را به ظاهر كشد و فربه كند و اندر پاشنهء طرقيده كنند ، سود دارد .\r\nو از داء الثعلب و غير آن موى برآرد .\r\n\r\nزَراوَند\r\n: دراز هست و گرد هست ، گرمست بدرجهء سوم و خشك بدرجهء دوم ، دندانها سپيد كند و بن دندان سخت كند ، خاصه گرد ؛ و طويل ريشهاء پليد را پاك كند و گوشت روياند و اندر داروى كپر به كار آيد .\r\nو هر دو نوع ، خداوند صرع و ضيق النفس را و درد پهلوها را و فواق را سود دارد .\r\nدو درمسنگ زراوند طويل با شراب بدهند مضرت گزندگان زيان‌كار باز دارد .\r\n\r\nحرف الحا\r\n\r\nحُضُضْ\r\n: هندى است و مكى ، هندى موى را قوت بيش دهد و اندر وى تحليل است و قبضى بىخشكى . و مكى آماس را سودمندترست ، و هندى ريم آمدن و ريشهاء گوش را سود دارد و ريش دهان و آماس گوشت بن دندانها را و درد چشم را سود دارد .\r\n\r\nحِنّا\r\n: سرد است بدرجهء اول و خشك بدرجهء دوم . روغن او ماندگى ببرد و طبيخ او آماسهاء گرم بلغمى را سود دارد .\r\n\r\nحَماما\r\n: گرم و خشك است بدرجهء دوم ، قوت او همچون قوت وج است .\r\n\r\nحاشا\r\n: گرم و خشك است بدرجهء سوم ، عصبها را قوت دهد و سينه را پاك كند ، ادرار بول و ادرار طمث كند .\r\n\r\nحَسَك\r\n: چيزى مركب است ، قوت مردى را سود دارد و سنگ گرده و مثانه را بريزاند و عسر البول و قولنج را سود دارد .\r\n\r\nحَرمَل\r\n: سپند است چيزى لطيف‌كننده است ، ادرار بول و ادرار طمث و قولنج را سود دارد خوردن و طلى كردن .\r\nو اندر وى قوتى است اسهال‌كننده و خداوند وجع المفاصل را سود دارد .\r\n\r\nحِلْتيت\r\n: انگژه است گرمست به اول درجهء چهارم و خشك اندر درجهء دوم بادها را بشكند و در وى نيز نفخ باشد و تحليل‌كننده است .\r\nاندر آب گرم بگذارند و اندك\r\n\r\n","description":"","footnote":"","page_name":" 621 ","page_number":629},
  {"content":"\r\n\r\nاندك بخورند ، در حال آواز صافى كند و با زردهء خايه مرغ نيم‌برشت بخورند سرفه كهن را سود دارد ، لكن معده و جگر را زيان دارد .\r\n\r\nحَنْظَل\r\n: گرم و خشك است .\r\nدماغ را پاك كند و بلغم غليظ از عصبها و مفاصل فرود آرد ، و خداوند قولنج و نقرس و عرق النسا را سود دارد .\r\n\r\nحَلْبيب\r\n: داروى هندى است مانند سورنجان ، گرم و خشك است بدرجهء دوم ، خداوند نقرس و اوجاع مفاصل بلغمى را سود دارد و حب القرع را بكشد .\r\n\r\nحبّ الزَّلَم\r\n: گرم است و تر اندر درجهء دوم ، فربه كند و آب پشت زيادت كند .\r\n\r\nحبّ النّيل\r\n: گرم و خشكست بدرجهء سوم ، اخلاط غليظ و حب القرع باسهال بيارد و بهق و برص را سود دارد .\r\n\r\nحب القِلْقِل\r\n: اندامهاء سست را قوت دهد و فربه كند ، مغاث بيخ اوست .\r\n\r\nحَديد\r\n: آهن است ، آب اندر آهن پخته و آهن تاب كرده ، سستى معده را و آماس سينه را سود دارد .\r\nزنگار آهن به شراب سوده بر داخس و بثرها و نقرس طلى كنند ، سود دارد .\r\nبا سركه سوده اندر گوش چكانند ، ريم پاليدن از گوش باز دارد .\r\nتوفال آهن ضعيف‌ترست از توفال مس اندر اسهال آب از خداوند استسقا .\r\n\r\nحَجَرُ اليَهود\r\n: معروف است سنگ گرده را سود دارد و خون از مقعده باز دارد ، لكن معده را نيك نيست و شهوت طعام ببرد .\r\n\r\nحجر الاسفنج\r\n: سنگ گرده را بريزاند .\r\n\r\nحجر المِسَن\r\n: سودهء سنگ افسان ، آماس پستان باز دارد و نگذارد كه خايه و پستان بزرگ شود .\r\n\r\nحجر الحيّه\r\n: اين سنگ را مارمهره گويند بر مار گزيده بندند سود دارد .\r\n\r\nحجر اليَشْب\r\n: سنگ يشب معده را سود دارد اگر بخورند يا از گردن بياويزند چندانكه معده را پوشيده دارد .\r\n\r\nحجر ارمنى\r\n: قى آرد و شسته اسهال سودا كند فزون از آنكه حجر لازورد .\r\n\r\nحرف الطا\r\n\r\nطباشير\r\n: ريشى دهان را سود دارد و خداوند خفقان دل را قوت دهد و آمدن صفرا بمعده باز دارد . خوردن و طلى كردن تشنگى بنشاند و اسهال صفراى باز دارد .\r\n\r\nطراثيث\r\n: سستى معده و جگر زايل كند و اسهال خون باز دارد خاصه اگر اندر شير بز جوشانيده خورند .\r\n\r\nطُحْلُب\r\n: بر صداع گرم و نقرس گرم نهند سود دارد .\r\n\r\nطاليسْفَر\r\n: گفته‌اند گرم و خشك است بدرجهء دوم ، اندر علت ذرب و قروح امعاء و خون آمدن از رحم و از بواسير باز دارد .\r\n\r\n","description":"","footnote":"","page_name":" 622 ","page_number":630},
  {"content":"\r\n\r\n\r\nطَرْفا\r\n: برگ گز ، بر آماس نرم ضماد كنند و دود او ريشها و بثرهاء تر را خشك كند .\r\nخاكستر او بر سوختگى آتش كنند سود دارد و گوشت فزونى را بخورد و ريشهاء پليد را خشك كند .\r\nبرگ او اندر شراب بپزند و مضمضه كنند درد دندان و خورده شدن باز دارد و اگر بخورند سپرز را سود دارد .\r\nثمرهء آن اسهال باز دارد ، و برگ آن اندر سركه پخته ، مهّرا كرده بر سپرز ضماد كنند ، سود دارد .\r\n\r\nطين مختوم و آلانى و ارمنى\r\n: اسهال خون باز دارد و نفث خون باز دارد و مضرت زهرها و مضرت و با باز دارد ، خاصه اگر اندر شراب دهند و جراحتهاء تازه را بروياند و بر سوختگى آتش كنند ريش گشتن باز دارد .\r\nطين المغرة بدين گلها نزديك است .\r\n\r\nحرف الياء\r\n\r\nيَبْروح\r\n: بيخ لفاح است بخواباند و باشد كه بىهوش كند و با پست جو بر اوجاع مفاصل نهند سود دارد .\r\n\r\nياسمين\r\nانواع است سپيد گرم‌تر از ديگر انواع است ، روغن او درد عصبها را و پيران را سود دارد .\r\n\r\nيَتْوُع\r\n: هر نباتى كه شير دهد يتوع است ، لكن آنچه معروفست هفت نوع است .\r\n\r\nعُشَر و شُبْرُم و لاغيه و عَرْطَنيثا و ماهودنه و مازريون و فَنْطافيلون\r\nاين پنج برگ گويند ، كشنده است و همه زيان‌كارست .\r\nو يتوع مطلق لاغيه را گويند و گفته‌اند كه شير او اينست كه بعضى مردمان ترياق فراوى گويند و بوسنجى نيز گويند ، و نباتى ديگرست مانند نبات خرفه برگ او گردتر از برگ خرفه و نرم‌تر از آنست و ساق او سرخ .\r\nشير يتوع ، او بر دندان مالند بريزاند و بفكند و حوالى دندان از وى نگاه دارد .\r\nبيخ او اندر سركه بجوشانند و مضمضه كنند درد دندان بنشاند .\r\nشير او سه قطره بر پست جو يا بر نان يا بر انجير چكانند و خشك كنند و بدهند اسهال آرد .\r\nاگر شير لاغيه اندر آب افكنند ماهى بر سر آب افتد .\r\n\r\nحرف الكاف\r\n\r\nكافور :\r\nسرد و خشك است بدرجهء سوم ، با سركه و با آب مورد و با آب باذروج ، خون آمدن از بينى باز دارد و صداع گرم را سود دارد و خورده شدن دندان را فرود آرد تا زيادت نگردد و اسهال صفراى باز دارد و بىخوابى آرد .\r\n\r\nكُندُر\r\n: گرمست بدرجهء دوم ، خشك بدرجهء اول و قشور آن خشك است بدرجهء سوم و ميل بسردى دارد و ذهن صافى\r\n\r\n","description":"","footnote":"","page_name":" 623 ","page_number":631},
  {"content":"\r\n\r\nكند .\r\nو اندر تبهاء بلغمى سرد و اندر داروهاء قرحهء چشم درآيد و قى باز دارد .\r\nو قشور او معده را قوت دهد و بر هضم يارى كند و درد معده و اسهال باز دارد بسيار او خون را بسوزد .\r\n\r\nكهربا\r\n: حرارت او اندك است و خشك است بدرجهء دوم ، اسهال خون بازدارد و با مصطكى معده را قوت دهد و مادتهاء بد از معده باز دارد و برآمدن خون از گلو باز دارد و خداوند خفقان را سود دارد .\r\n\r\nكُمافيطوس\r\n: گرمست بدرجهء دوم و خشك بدرجهء سوم ، خداوند عرق النسا و نقرس را سود دارد و سدّه بگشايد و خداوند يرقان سودايى را سود دارد ، حيض فرود آرد و ادرار بول كند و عسر بول زايل كند .\r\n\r\nكَماذَريوس\r\n: گرم و خشك است بدرجهء سوم ، شراب او خداوند تشنج و سرفهء كهن را و خداوند يرقان سودايى را و اندر ابتلاء استسقا سود دارد .\r\n\r\nكُنْدُش\r\n: گرم و خشك است تا به اول درجهء چهارم ، بر بهق و برص طلى كنند ، زايل كند و عطسه آرد و اندر داروى گرم سودمند است و قى آرد به قوت .\r\n\r\nكَبابَه\r\n: گرم و خشك است بدرجهء سوم ، سدّهء جگر بگشايد و سنگ و ريگ كليه و مثانه را پاك كند و اندر دهان نگاه دارند آواز صافى كند و قلاع كهن را سود دارد .\r\n\r\nكبريت\r\n: گرم و خشك است بدرجهء چهارم ، خداوند كپر تر را سود دارد و با نطرون بر نقرس طلى كنند سود دارد .\r\n\r\nكَبيكَج\r\n: نباتى است گرم و خشك بدرجهء دوم ، تيزست و ريش‌كننده و سوزاننده .\r\n\r\nكَنْكَرزِد\r\n: صمغ حرشف است .\r\n\r\nكيل دارو\r\n: سرخس است اندر حرف سين ياد كرده آيد .\r\n\r\nكُشُوث\r\n: تخم او و آب او خداوند تب كهن را سود دارد ، آب او سدّه بگشايد و حيض فرود آرد و ادرار بول كند .\r\n\r\nكُماشير\r\n: همچون جاوشيرست .\r\n\r\nكِرمدانه\r\n: اسهال آب و اسهال ماده صفرا كند و رحم را گرم كند .\r\n\r\nحرف اللام\r\n\r\nلاذَن\r\n: گرمست بدرجهء اول و خشك بدرجهء دوم ، موى را قوت دهد و دود او مشيمه و بچه مرده را بيرون آرد .\r\n\r\nلُفّاح\r\n: معروفست و اندر باب يبروح گفته آمدست .\r\n\r\nلُبْنى\r\n: ميعهء تر لبنى است ، گرمست بدرجهء اول و خشك بدرجهء دوم ، او را با روغن گل طلى كنند ، كپر خشك و تر و خارش را سود دارد و دود او زكام باز دارد .\r\n\r\nلاجورد\r\n: معروف است گرم و خشك است بدرجهء دوم و خشكى او بدرجهء سوم رسد ، همهء خلط بد كه با خون آميخته باشد باسهال فرود آرد و مژگان\r\n\r\n","description":"","footnote":"","page_name":" 624 ","page_number":632},
  {"content":"\r\n\r\nچشم را نيكو كند بخاصيت ، و باستفراغ خلط بد ، و خداوند درد كليه را سود دارد .\r\n\r\nلُكْ\r\n: لاغرى آرد و خداوند درد جگر را و خداوند استسقا را سود دارد .\r\n\r\nلِسانُ العَصافير\r\n: گرمست بدرجهء دوم و تر بدرجهء اول . خفقان باز دارد و قوت مردى بيفزايد .\r\n\r\nلِسانُ الثَّور\r\n: اندر گرمى و سردى معتدل است ، مفرّح ، و خفقان و دلتنگى زائل كند خاصه اگر اندر شراب فرغار كنند و سودائى را و خداوند سرفه را سود دارد .\r\n\r\nلسانُ الحَمَل\r\n: معروفست ، سيلان خون باز دارد و اين منفعت از برگ او و تخم او يافته شود .\r\nبرگ او بر آماس گرم و نمله و آتش پارسى و ريشهاء پليد نهند سود دارد .\r\nو داء الفيل را نگذارد كه زيادت گردد و او را بگدازد .\r\nبيخ او بخايند درد دندان زايل كند .\r\n\r\nلَبْلَاب\r\n: عصارهء او سينه و شش را سود دارد و سدّهء جگر بگشايد و صفراء سوخته فرود آرد .\r\nو در جمله محلل است ، گويند بر آماسها نهند نافع بود ، و قوبا بدان بشويند سودمند بود و درد سر كه از حرارت بود برو طلا كنند سودمند بود و اگر آب وى باز خورند همين فعل كند .\r\n\r\nحرف الميم\r\n\r\nمَصْطَكى\r\n: گرم و خشك است بدرجهء دوم ، معده و جگر را قوت دهد و آماس هر دو را تحليل كند و بلغم را بگدازد و رودها را سود دارد .\r\n\r\nمازَريون\r\n: از جمله يتوعات است ، گرم و خشك است بدرجهء چهارم ، مضرت او اندر جگر بزرگ است . آنچه برگ او همچون برگ زيتون بود او را به سركه مدبّر كنند ، خداوند استسقا را سود دارد .\r\n\r\nمَرْو\r\n: انواعست آنچه او را مرو سپيد گويند معتدل است و مفرّح است .\r\nتخم مرو پزاننده است و خلط را از معده بزدايد و پاك كند و معده را قوت دهد و سحج باز دارد .\r\nبوى برگ او صداع آرد خاصه اندر ميان شراب خوردن .\r\n\r\nمُقْلُ اليَهود\r\n: گرمست بدرجهء اول و نرم‌كننده است ، خوردن و دود كردن خداوند بواسير را سود دارد و سحج و تيزى داروها از روده باز دارد .\r\n\r\nمُغاث\r\n: گفته‌اند بيخ درخت حب القلقل است .\r\nگرم و ترست تا بدرجهء دوم ، اندامها را قوت دهد خاصه اندام كوفته ، و بر سستى عضله و نقرس ضماد كنند سود دارد ، و دشبد را و مفصل سخت شده را نرم كند .\r\n\r\nمِشكِطَرامَشيع\r\n: گرم و خشك است تا بدرجهء سوم ، رطوبتها را از سينه و شش فرود آرد و تاسه و منش گشتن باز دارد و ادرار بول كند و خوردن و دود كردن ، بچهء مرده را و نفاس را فرود آرد .\r\n\r\nمارقَشيثا\r\n: انواعست ، گرم است بدرجهء دوم و خشك بدرجهء سوم ، نور چشم صافى كند و با سركه بر بهق و برص طلى كنند سود دارد .\r\n\r\n","description":"","footnote":"","page_name":" 625 ","page_number":633},
  {"content":"\r\n\r\n\r\nمَغْنيسيا\r\n: احوال او همچون احوال مارقشيثاست .\r\n\r\nمَرزنگوش\r\n: گرم و خشك است بدرجهء سوم ، سدّهء دماغ بگشايد و صداع بلغمى و سودائى زايل كند . و بر درد آماس بلغمى و فالج ضماد كنند سود دارد ، روغن او ماندگى ببرد .\r\n\r\nميويزج\r\n: گرم و خشك است بدرجهء سوم ، او را بخايند رطوبت از دماغ فرود آرد و بر داء الثعلب طلى كنند موى برآرد و با زرنيخ طلى كنند ، شپش را بكشد .\r\n\r\nمومياى\r\n: گرمست بدرجهء سوم ، لطيف‌كننده و تحليل‌كننده است .\r\nدرد شكستگى و كوفتگى و فالج و لقوه را خوردن و طلى كردن سود دارد . مقدار يك حبه اندر روغن زيبق حل كنند و اندر بينى چكانند شقيقه و صداع را سود دارد و اندر طبيخ سفرجل كنند و همچنين به كار دارند همين منفعت بدهد و بدان مضمضه كنند .\r\nو مقدار سه جو اندر شراب حل كنند و بدهند خون برآمدن از شش باز دارد و نيم دانگ اندر سكنگبين يا اندر رب خرتوث يا اندر طبيخ عدس بدهند درد حلق و خناق زايل كند . و اندر آب عنّاب يا اندر كشكاب يك طسوج حل كنند سرفه زايل كند و خداوند خفقان را سود دارد .\r\nو اگر به سينه و معده و جگر آسيبى رسد ، نيم دانگ با دو دانگ گل ارمنى و دانگى زعفران اندر آب عنب الثعلب بدهند سود دارد .\r\nو خداوند فواق را يك حبه اندر طبيخ كرفس بدهند سود دارد .\r\nو خداوند سپرز را نيم دانگ اندر جلّاب بدهند و خداوند ريش مثانه را نيم دانگ اندر شير بدهند سود دارد .\r\nنيم دانگ اندر طبيخ حسك و انگدان مضرت زهرها باز دارد و با شراب بدهند مضرت و درد زخم كژدم باز دارد .\r\n\r\nمُرّ\r\n: گرم و خشك است بدرجهء سوم ، اندر دهان نگاه دارند بوى دهان خوش كند و آب آنكه به حلق فرو رود درشتى حلق و سستى معده زايل كند و سرفهء تر را و درد پهلو را و تنگى نفس را سود دارد و آواز صافى كند و با شراب و شبت بر بغل دست طلى كنند بوى ناخوش ببرد و با شراب مضمضه كنند دندانها را سخت كند و عفونت زايل كند و خورده شدن باز دارد .\r\nبر ريش سر پراكنند خشك كند و اندر بيماريهاء چشم نافع است . و اندر طبيخ افسنتين يا اندر طبيخ ترمس بدهند مقدار يك باقلى حب القرع را پاك كند و بچه را بفكند .\r\nو اگر مقدار يك باقلى اندر رب آبى و سيب بدهند سحج و قروح امعا را سود دارد .\r\n\r\nماميثا\r\n: سرد و خشك است بدرجهء اول ، بر آماسهاء گرم نهند سود دارد .\r\n\r\nمَحْلَب\r\n: اشنان است گرم است بدرجهء اول و\r\n\r\n","description":"","footnote":"","page_name":" 626 ","page_number":634},
  {"content":"\r\n\r\nخشك نيست ، درد پشت و تهيگاه را سود دارد و خداوند قولنج و خداوند سنگ كليه و مثانه را سود دارد .\r\n\r\nماهودانه\r\n: حب الملوك است ، شاهدانه نيز گويند ، معده را زيان دارد . برگ او با مرغ فربه ، گر با خروس پير بپزند و شورباى آن بخورند طبع فرود آرد .\r\nدانهء او از پوست جدا كنند ، هفت عدد يا هشت بخايند و بر اثر آن آب سرد خورند رطوبتها فرود آرد .\r\nو اگر همسنگ آن ، مصطكى و گل با آن بياميزند ، و هر سه راستار است و همسنگ هر سه ، شكر با آن بياميزند و بخورند معده را مضرت كمتر كند .\r\nو اگر كسى را كه معده او ضعيف باشد ناكوفته و ناخائيده فروبرد اسهال و مضرت كمتر كند و هركه بهتر خايد اسهال بيشتر كند و هركه كمتر و درشت خايد ، اسهال كمتر كند .\r\n\r\nماميران\r\n: سپيدى را از چشم بزدايد و بينائى را قوت دهد خاصه اگر عصارهء او اندر كشند .\r\n\r\nماهى زَهرَج\r\n: معروفست ، پوست بيخ او اندر آبدان ماهى بمالند ماهى بر سر آب افتد بدين سبب او را ماهى زهره گويند اندر داروهاء مسهل به كار دارند رطوبت غليظ فرود آرد .\r\n\r\nحرف النون\r\n\r\nنُحاس\r\n: مس سوخته ، جراحتها بروياند و چشم را بزدايد خاصه مغسول و آنچه مغسول نكنند زرداب فرود آرد از خداوند استسقا .\r\n\r\nناردين\r\n: سنبل رومى است اندر باب سين ياد كرده آيد .\r\n\r\nنيل\r\n: گرم و خشك است بدرجهء دوم ، اندر ريشهاء پليد و پوسيده ، سود دارد .\r\n\r\nنسرين\r\n: گرم و خشك است بدرجهء سوم ، عصبها را سود دارد .\r\nعصارهء او كرم را كه اندر گوش بود بكشد و آوازها كه اندر گوش افتد ببرد و درد دندان را سود دارد .\r\nو نسرين دشتى بر پيشانى مالند صرع زايل كند و سدّهء بينى بگشايد .\r\nو چهار درم فواق و قى باز دارد .\r\n\r\nنيلوفر\r\n: سرد و ترست بدرجهء دوم ، خداوند صداع گرم را سود دارد و بر آماس گرم نهند سود دارد .\r\nشراب او خداوند شوصه و سرفه را سود دارد و قوت مردى را زيان دارد و بوى او شهوت جماع بنشاند .\r\n\r\nنارمشك\r\n: گرم و خشك است بدرجهء سوم ، معده و جگر را سود دارد و بجاى سنبل است .\r\n\r\nنوشادر\r\n: گرم و خشك است به آخر درجهء سوم .\r\nاندر خناق و خوك و بيماريهاء عسر سود دارد و ملازه را كه فرود آيد ، به دو فرود آرند .\r\n\r\nنَفط\r\n: سپيد و سياه ، گرم\r\n\r\n","description":"","footnote":"","page_name":" 627 ","page_number":635},
  {"content":"\r\n\r\nو خشك است بدرجهء چهارم .\r\nسپيد لطيف‌ترست ، درد سرين و مفاصل را خوردن و طلى كردن سود دارد .\r\nاندكى از وى در آب گرم بخورند سرفهء كهن و تنگى نفس و درد شكم را سود دارد و باد مثانه را بشكند و رحم سرد را سود دارد ؛ سياه و سپيد ، نافعست ، ادرار بول كند ، و حيض فرود آرد .\r\n\r\nنَوا\r\n: دانهء خرما ، سوخته و اندر آب آغشته چشم را سود دارد و مژه را خوب كند .\r\n\r\nحرف السين\r\n\r\nسُعْد\r\n: قابض است و خشكىكننده است ، دهنهاء رگها بگشايد و بادها بشكند و اخلاط را بسوزاند و بجذام انجاماند .\r\nاندكى از وى بوى دهان خشك كند و معده و جگر را گرم كند و ادرار بول كند و سنگ گرده بيرون آرد و خداوند مثانه سرد را سود دارد و گرده را گرم كند و عفونت كه اندر بينى بود پاك كند و سستى گوشت بن دندان را سود دارد .\r\n\r\nسَنْدَروس\r\n: گرم و خشك است بدرجهء دوم ، خداوند خفقان را سود دارد .\r\nو همچون كهربا دود او نزله باز دارد و لاغر كند .\r\nهر روز چهار دانگ و نيم با سكنگبين بدهند فربهى بازدارد .\r\n\r\nسرخس\r\n: اين دارو را گيل‌دارو گويند ، گرم و خشك است بدرجهء دوم .\r\nحب القرع و ديگر كرمان را بكشد .\r\n\r\nساذَج هندى\r\n: گرم و خشك است بدرجهء دوم ، بوى دهان خوش كند و معده و جگر را سخت نافع است و ادرار بول كند .\r\n\r\nسرو\r\n: گرم و خشك است بدرجهء دوم ، برگ او و ثمرهء او قابض است ، عصبها را قوت دهد .\r\nثمرهء او در سركه جوشانيده درد دندان را ببرد چون بدان مضمضه كنند و اندر دهان نگاه دارند .\r\n\r\nسَقورديون\r\n: سير دشتى است خاصه آنكه سخت خردست . گرم و خشك است بدرجهء چهارم ، زداينده است و گشاينده و لطيف‌كننده است .\r\n\r\nسُك\r\n: گرمست بدرجهء اول و خشك بدرجهء سوم ، قابض است ، احشا را و عصبها را قوت دهد و شكم باز گيرد .\r\n\r\nسورِنجان\r\n: بيخ نباتى است ، بهتر آن باشد كه سپيد بود و سخت و آنچه سرخ و سياه بود بد باشد .\r\nگفته‌اند گرم و خشك است تا بدرجهء سوم و گفته‌اند نيز سردست و بدين سبب او را با زيره و پلپل دهند خداوند نقرس را سود دارد و معده را زيان دارد .\r\nبسيار او پسنديده نيست ، بند و گشاد اندامها و عضلها را سخت كند .\r\nفضيلت او آنست ، هرگاه كه ماده را از جاى خويش بيرون آرد ، آن موضع را قوت دهد و گشاده رها نكند تا مادهء ديگر بجاى آن باز شود ، و بر خلاف\r\n\r\n","description":"","footnote":"","page_name":" 628 ","page_number":636},
  {"content":"\r\n\r\nديگر داروها و بدين خاصيت جراحتهاء كهن را خشك كند .\r\n\r\nسَكْبينَج\r\n: صمغ درختى است ، گرمست بدرجهء سوم و خشك بدرجهء دوم ، لطيف‌كننده است و زداينده .\r\nخداوند فالج و صرع را و خداوند صداع سرد و خداوند دردهاء بادناك و خداوند درد سينه و پهلو و سرفهء كهن را سود دارد و قولنج بلغمى را بگشايد و خداوند اوجاع مفاصل را سود دارد .\r\n\r\nسَقْمونيا\r\n: شيرهء نباتى است ، گرم و خشك است بدرجهء سوم ، معده و جگر را بدست و رودها را زيان دارد و تشنگى آرد ، لكن اسهال صفرا كند .\r\nانيسون اصلاح اوست و صواب‌تر آنست كه سيب را به دو نيم كنند و ميان آن پاك كنند و سقمونيا در ميان آن كنند و بهم باز نهند و در خمير گيرند و در زير آتش نرم كنند تا خمير بريان شود ، پس از آتش بيرون گيرند و بنهند تا سرد شود و بگشايند و سقمونيا از ميان بيرون گيرند ، اين را مشوى گويند ، بدين طريق مضرت او از معده و جگر باز دارند ، با سركه و روغن گل بر سر طلى كنند صداع كهن زايل كند .\r\n\r\nسَنامَكّى\r\n: گرم و خشك است بدرجهء اول . كش و صفرا و سودا فرود آرد و اندر نقرس و وجع المفاصل سخت ، نافع است ، ماده را از قعر اندامها برآرد و خداوند كپر و خارش را سود دارد .\r\n\r\nسوسن\r\n: سوسن آزاد ، گرم و خشك است بدرجهء دوم ، روغن او تحليل‌كننده است ، بدين سبب معده را نيك است ، عصبهاء سخت گشته را و اندامها را كه از عصب است سود دارد چون رحم .\r\nايرسا ، بيخ سوسن آسمانگون است ، و اندر باب الف ياد كرده است .\r\nسوسن و بيخ او را اصل سوس گويند معتدل است اندكى بگرمى و ترى گرايد .\r\nعصارهء او قصبهء شش را سود دارد ، و آواز صافى كند و تشنگى بنشاند و خداوند سوزش مثانه و ريش گرده را سود دارد .\r\n\r\nسُرَنْج\r\n: بشادنج نزديكست بلكه قوىتر و از اسفيداج لطيف‌ترست . سرد و خشك است ، اندر مرهمها به كار آيد و خون باز دارد .\r\n\r\nسپستان\r\n: معتدل است ، سينه و حلق را نرم كند و تشنگى باز دارد ، و طبع ، فرود آرد .\r\n\r\nسُنبل\r\n: دو نوعست ، هندى است و رومى . هندى را سنبل الطّيب گويند و سنبل العصافير نيز گويند و رومى را ناردين گويند .\r\nاز سنبل العصافير آنچه موىناك‌تر است و به شقرت گرايد و خوش‌بوى است و سنبلهء او خرد است بهتر است ، و آنچه سنبله او بزرگترست و بوى او زهومتى دارد و خاكى سياه از وى مىريزد نيك نيست .\r\nو ناردين آنچ تازه و خوش‌بوى و آكنده بود بهتر باشد .\r\nفى الجمله سنبل گرم است\r\n\r\n","description":"","footnote":"","page_name":" 629 ","page_number":637},
  {"content":"\r\n\r\nبدرجهء اول و خشك بدرجهء دوم .\r\nدماغ را قوت دهد و ناردين قوىتر اندر اين بابست و هر دو نوع خداوند خفقان را سود دارد و سينه و شش را پاك كند و سدّه جگر و ماساريقا بگشايد و مادتها را از معده باز دارد و خداوند آماس گرده و درد او را سود دارد .\r\n\r\nسَليخَه\r\n: گرم و خشك است بدرجهء سوم ، آماس احشا را تحليل كند و سينه و جگر و معده را و درد گرده و مثانه را سود دارد و ادرار بول كند و حيض فرود آرد .\r\n\r\nسيساليوس\r\n: انگدان رومى است ، گرم و خشك است بدرجهء دوم . خداوند صرع و درد پشت را و نفس انتصاب را و سرفهء كهن را سود دارد ، و بادها بشكند و درد احشا زايل كند و عسر البول باز دارد ، و تخم او با ميفختج ، ده روز بخورند درد گردهء كهن ، زايل كند .\r\n\r\nحرف العين\r\n\r\nعَرْطَنيثا\r\n: از نباتهاء يتوع است بيخ او به كار دارند سدّه بينى بگشايد و عطسه آرد و تحليل‌كننده است .\r\nموى را به دو شويند از دود و شوخ پاك كند و سپيد كند .\r\n\r\nعُصفُر\r\n: گرمست بدرجهء اول و خشك بدرجهء دوم ، كلف و بهق باز دارد .\r\n\r\nعاقِر قَرحا\r\n: گرم و خشك است بدرجهء سوم .\r\nاو را بخايند ، رطوبتها از سر فرود آرد و اندر سركه بجوشانند و مضمضه كنند ، درد دندان را زائل كند و گوشت دندان ، سخت كند .\r\n\r\nعِنَبُ الثَّعلَب\r\n: انواع است ، بوستانى و آنچه ثمرهء او زرد است نافع‌ترست .\r\nآماسهاء گرم را كه اندر ظاهر و باطن بود سود دارد .\r\nبعصارهء او غرغره كنند آماس زبان زايل كند و اندر چشم كشند چشم روشن كند .\r\n\r\nعود\r\n: بهترين انواع او هندى است آن را مندلى گويند و نوعى ديگرست كه از كوه خيزد ، كوهى گويند و نوعى ديگرست سمندورى گويند و پس از اين انواع قمارى است و صنفى و قاقلى و فرود ازين انواع است كه بدين درجه نيست .\r\nاما مندلى شپش اندر جامه افكند و آن انواع ديگر كه از كوه خيزد بوى او بجامه اندر گيرد و شپش نفكند .\r\nبدين سبب اين را بر مندلى فضل نهند .\r\nدر جمله بهترين عودها آنست كه اندر آب اندازند فرو شود و آنچه بر سر آب بماند در وى قوت عود نيست .\r\nدر جمله عود ، گرمست و خشك بدرجهء دوم . نيم درمسنگ بخورند رطوبت تباه از معده فرود آرد و جگر و معده را قوت دهد و حواس را تيز كند\r\n\r\n","description":"","footnote":"","page_name":" 630 ","page_number":638},
  {"content":"\r\n\r\nو مفرح است و اندر علت ذوسنطاريا سود دارد خاصه ذوسنطارياء سودايى و عصبها را سود دارد .\r\n\r\nعَنْبَر\r\n: معروف است ( انواع است بهترين شحريست و زمين شحر ميان عمان و عدنست و كندر اندر كوه اين زمين رويد و عنبر بدين ساحل باشد . و نوعى ديگرست قاقلى گويند ، سپيد و چرب باشد . و نوعى ديگرست متلاهطى گويند از شهرهاء متلاهط افتد .\r\nو اندر ساحل زنگستان عنبرى افتد سياه و زهومت‌ناك .\r\nو بعضى هست كه ماهى آن را فرو برد و باز براندازد و بوى ماهى دهد .\r\nو گفته‌اند عنبر چيزى است كه اندر قعر دريا رويد همچون كماة كه اندر بيابان رويد و از پس نوروز به چهل روز پديد آيد و اندرين وقت بادى عظيم جهد و دريا را بشوراند و عنبر از قعر دريا بركنده شود و بر سر آب افتد .\r\nو گروهى گويند عنبر ، چشمهاست اندر دريا چون از چشمه بيرون آيد بر سر آب بايستد همچون روغن و چون هواء سرد به دو رسد بفسرد .\r\nدر جمله عنبر ، گرم و خشك است بدرجهء دوم ، و لطيف است ، بيماريهاء سرد و دماغ را و پيران را سود دارد . )\r\n\r\nعُروقُ الصَّباغين\r\n: زردچوبه است .\r\nگرم و خشك است بدرجهء سوم ، زداينده است ، عصارهء او قوت بينائى زيادت كند و آب فرو آمدن باز دارد و سدّه بگشايد .\r\n\r\nعَفْص\r\n: سرد و خشك است بدرجه دوم ، با سركه بر قوبا طلى كنند سود دارد .\r\nاندر آب بپزند قروح امعا و اسهال كهن باز دارد .\r\nبر آتش نهند تا سرخ شود و اندر سركه افكنند رطوبتها را از دندان و زبان باز دارد .\r\n\r\nحرف الفاء\r\n\r\nفِضّه\r\n: سيم و سرد است ، دل را قوت دهد و خفقان باز دارد .\r\nپليدى سيم گداخته اندر داروى كپر نيك باشد .\r\n\r\nفومو\r\n: نباتى است همچون كرفس لكن ساق آن درازتر از ساق كرفس است ، بيخ او بجاى سنبل باشد و ادرار او فزون از ادرار سنبل است .\r\n\r\nفوفَل\r\n: همچون صندل است آماس گرم را و سوختن چشم را سود دارد و بن دندانها سخت كند .\r\n\r\nفُوَّه\r\n: روناس است ، يك درمسنگ با دو دانگ ريوند چينى اندر شراب ، رنج سقطه و ضربه باز دارد ، سدّه جگر و سپرز بگشايد و ادرار بول كند . هركه از وى شربت خورد بايد كه هر روز گرمابه به كار دارد . و بر بهق طلى كند سود دارد .\r\n\r\nفُل\r\n: داروى هندى است همچون لفاح بر صداع گرم ضماد كنند .\r\n\r\nفاغِرَه\r\n: گرم و خشك است بدرجهء سوم ، معده و جگر سرد را و خداوند اسهال بلغمى را سود دارد .\r\n\r\nفُلْفُلْمُويَه\r\n: خداوند نقرس را سود دارد و اندر قولنج بخاصيت سود دارد و بادها را بشكند .\r\n\r\nفَرفَيون\r\n: صمغى است گرم و تيز ، روغن او خداوند فالج و عرق النسا را سود دارد و اندر داروهاء قولنج صعب به كار آيد .\r\n\r\nفَراسيون\r\n: گرم و خشك است بدرجهء سوم ، درد گوش كهن زايل كند و منفذ شنوايى بگشايد و سينه را پاك كند و سدّه جگر و سپرز را بگشايد و حيض فرود آرد و رحم را پاك كند و بر گزندگى سگ ديوانه ضماد كنند سود دارد .\r\n\r\nفاوانيا\r\n: عود الصليب است و دو نوع است نر و ماده .\r\nاما نر بيخى است اندر ستبرى انگشت و سپيدست و بذوق قابض است و تا نيك نخايند اين ذوق باديد نيايد و از پس\r\n\r\n","description":"","footnote":"","page_name":" 631 ","page_number":639},
  {"content":"\r\n\r\nيك زمان پديد آيد .\r\nو ماده شكننده است و شاخها زداينده و تحليل‌كننده است .\r\nبر مصروع بندند صرع باز دارد و سدّه جگر بگشايد و خداوند يرقان را سود دارد و تخم او معده را قوت دهد .\r\n\r\nفُطْر\r\n: سماروغ است ، سردست به آخر درجهء سوم و ترست هم بدين درجه نزديكست .\r\nاز وى خلط بد تولد كند و خدر و سكته و عسر بول و هيضه آرد و بعضى كشنده است خاصه اگر نزديك درخت زيت رويد و يا نزديك سوراخ بعضى جانوران بد و زيان‌كار و اندر جايگاه عفونتها و پليديها رويد .\r\n\r\nحرف الصاد\r\n\r\nصَبر\r\n: سُقوطْرى بهترست ، آب او همچون آب زعفران بود و بوى روغن گاو دهد ، و بدست نرم شود و نفس اندر وى دمند برنگ جگر نمايد .\r\nگرم و خشك است بدرجهء دوم .\r\nاسهال صفرا و رطوبت لطيف كند و معده و جگر و روده را پاك كند ، لكن جگر را بدست و مضرت او به مصطكى و گل سرخ باز دارند و اندر فصل سرما و گرما نشايد خورد از بهر آنكه مقعده را زيان دارد و اندرين دو فصل زيان بيش كند .\r\nبا افاويه تركيب كنند قوّت او زيادت شود .\r\nبا انگبين بسرشند صفرا و بلغم فرود آرد و خداوند يرقان را با داروهاء ديگر بياميزند مضرت آن داروها از معده باز دارد و جراحتهاء تازه را بروياند و سوختن گوشهء چشم زايل كند .\r\nبوى او صداع آرد و طلى كنند صداع زايل كند ، دماغ را پاك كند ، عقل را صافى كند .\r\n\r\nصابون\r\n: ريش‌كننده است و قولنج بگشايد و رطوبت خام فرود آرد .\r\n\r\nصندل\r\n: سرد و خشك است بدرجهء سوم و سرد بدرجهء دوم .\r\nصداع و خفقان و خداوند تب محرقه را سود دارد و سپيد اندرين باب نافع بود .\r\n\r\nصدف\r\n: ناسوخته درد نقرس و آماس آن زايل كند خاصه اگر حيوان در ميان او باشد .\r\nو خار و پيكان بيرون آرد و جراحتهاء صعب را بروياند خاصه اگر با كندر و مرّ بسايند ، گر با غبار آسيا . جالينوس حلزون را با صدف آزمودست .\r\nصدف سوخته اندر سرمهء چشم به كار آيد و اندر داروى جرب و بهق به كار آيد .\r\n\r\nصمغ\r\n: صمغ درختى است عرابى ، گرم است و قابض و قوت‌دهنده و مغرى است .\r\nخداوند سرفه و ريش شش را سود دارد .\r\n\r\nصُوف\r\n: پشم است ، پشم سوخته ، ريشها را سود دارد و گوشت فزونى را برآمدن باز دارد .\r\n\r\n","description":"","footnote":"","page_name":" 632 ","page_number":640},
  {"content":"\r\n\r\n\r\nصَداءُ الحَديد\r\n: زنگار آهن ، سرد است و قابض .\r\n\r\nحرف القاف\r\n\r\nقَرَنفُل\r\n: گرم و خشك است بوى دهان خوش كند و خيرگى چشم زايل كند و معده و جگر را قوت دهد و قى و منش گشتن باز دارد .\r\n\r\nقاقُلَه\r\n: خرد و بزرگ گرمست و خشك بدرجهء سوم و در وى قبضى است ، قى و غثيان باز دارد .\r\n\r\nقَرْدِمانا\r\n: گرم و خشك است بدرجهء سوم .\r\nخوردن او و طبيخ او بيماريهاء عصب و فالج و كوفتگى عصب را و صرع را سود دارد و سينه را پاك كند و پيچيدن ناف و حب القرع زايل كند . و خداوند درد گرده و عسر البول را اندر شراب بدهند سود دارد و مضرت زخم كژدم باز دارد ، شربت يك درخمى .\r\n\r\nقَصَب\r\n: نى ، سردست و خاكستر او گرم و بيخ و برگ او زداينده است و بيخ او با پياز دشتى خار و پيكان بيرون آرد .\r\n\r\nقَصَبُ الذَّريره\r\n: همچون كلك است ، لكن برنگ ياقوتست و بندهاء او نزديك و اندر ميان چيزى چون خانهء عنكبوت است و بخائيدن تيزطعم است و خوش‌بوى است .\r\nگرم و خشك است بدرجهء دوم و خداوند آماس معده و جگر را سود دارد و با عسل و تخم كرفس ، ادرار كند و حيض فرود آرد .\r\n\r\nقَنْطوريون\r\n: دو نوع است ، خرد و بزرگ ، گرم و خشك است بدرجهء سوم .\r\nسدّه بگشايد و پيچيدن و درد شكم باز دارد و قولنجى را سود دارد و بول و حيض فرود آرد و منافع خرد ، قوىترست .\r\n\r\nقَطران\r\n: گرم و خشك است بدرجهء چهارم ، خداوند داء الفيل و دوالى را سود دارد .\r\nو طلى كردن و برليسيدن ، صداع سرد زايل كند .\r\nيك قطره به گوش اندر چكانند كرم گوش را بكشد .\r\nيك وقيه و نيم برليسند ، سرفهء كهن را و خداوند سل را سود دارد .\r\nو اگر مردى وقت مباشرت عضو خويش را به دو آلوده كند ، حمل بازدارد .\r\n\r\nقُسْط\r\n: گرم و خشك است بدرجهء سوم و در عرق النسا و سستى عصبها ضماد كنند سود دارد .\r\n\r\nقِنَّه\r\n: بيرزد ، گرمست بدرجهء دوم ، و خشك بدرجهء سوم ، دردهاء سر ، زايل كند .\r\n\r\nقِنْبيل\r\n: تخمى است ريگ‌ناك و سرخ ، گرم و خشك است بدرجهء سوم ، حب القرع و ديگر كرمان را بكشد و اندر داروى شبكورى به كار آيد .\r\n\r\nقِلْيمياء زر\r\n: خشك است بدرجهء سوم ، چشم را قوت دهد و فرود آمدن آب باز دارد .\r\n\r\nقِليمياء سيم\r\n: ميل به خشكى دارد و اندر\r\n\r\n","description":"","footnote":"","page_name":" 633 ","page_number":641},
  {"content":"\r\n\r\nمرهمها به كار آيد .\r\n\r\nقَلْقَطار\r\n: گرم و خشكست بدرجهء چهارم ، نافع است و خون باز دارد .\r\n\r\nقُطُن\r\n: پنبه است پنبه‌دانه ، سينه و سرفه را سود دارد و طبع را نرم كند و زداينده است .\r\nروغن پنبه اگر با پاره‌كاسه چينى سوده كرده نيك بسايند ، ظفره را زايل كند .\r\n\r\nحرف الرا\r\n\r\nريوَند\r\n: اندر طعم او تيزى است ، افتاده و زخم رسيده را سود دارد و معده و جگر ضعيف را سود دارد و دردها زائل كند و سپرز را بگدازد و درد كليه و مثانه و خداوند ضيق النفس را سود دارد و خون برآمدن از گلو باز دارد و رطوبتها فرود آرد .\r\nشربت او همچون شربت غاريقون .\r\n\r\nرامَك\r\n: سرد و خشك است . معده را قوت دهد ، و اندر آب مورد بدهند ، طبع باز گيرد .\r\n\r\nرتيبانه\r\n: اندر مرهمها به كار آيد و ريشها را درست كند .\r\n\r\nحرف الشين\r\n\r\nشَقايق\r\n: ميل بگرمى دارد و تحليل‌كننده است . موى را خوب كند و دملها را و ريشها را سود دارد و شياف كه از عصارهء او كنند خيرگى چشم را و سپيدى و اثر جراحتها زائل كند . او را اندر سركه بپرورند و بر آماسهاء گرم طلى كنند سود دارد .\r\n\r\nشاهتره\r\n: سرد است بدرجهء اول ، و خشك بدرجهء دوم ، خداوند كپر و خارش را سود دارد و معده و جگر را قوت دهد و طبع را فرود آرد و ادرار كند .\r\n\r\nشِيْطَرَج\r\n: گرم و خشك است بدرجهء دوم ، بر بهق و برص با سركه طلى كنند ، سود دارد و اگر اندر داروهاء مسهل بدهند وجع المفاصل زائل كند .\r\n\r\nشِيح\r\n: انواع است ، ارمنى بهتر است ، گرم و خشك است بدرجهء سوم .\r\nخاكستر او با روغن زيت بر داء الثعلب و بر عارضى كه موى دير برآيد طلا كنند ، موى برآرد و كرمان و حب القرع را بكشد ، و مضرت زخم كژدم و رتيلا و مضرت زهرها باز دارد .\r\n\r\nشُلّ\r\n: داروى هندى است ، گرم و خشك است بدرجهء سوم .\r\nبادها را بشكند و خداوند درد عصبها را سود دارد .\r\n\r\nشَوكران\r\n: تخم نباتى است همچون انيسون يا همچون نانخواه . زهرى است سرد و خشك است بدرجهء چهارم .\r\nفسراننده است و پادزهر او شرابست . او را بر موضعى كه موى بركنند و بر خايهء كودكان و پستان زنان طلى كنند نگذارد كه بزرگ شود و نگذارد كه موى برآرد .\r\n\r\nشُبْرُم\r\n: اندر يتوعات ، ياد كرده آمدست .\r\n\r\nشادَنَج\r\n: او را شادنج عدسى گويند از بهر آنكه دانه دانه است . او را بشويند سرد باشد بدرجهء دوم .\r\nاز جمله داروهاء بسيار منفعت است مر چشم را ، درشتى پلك و آماس و گوشت افزونى ببرد .\r\n\r\n","description":"","footnote":"","page_name":" 634 ","page_number":642},
  {"content":"\r\n\r\n\r\nحرف التاء\r\n\r\nتَمْر هندى\r\n: سرد و خشك است بدرجهء دوم ، اسهال صفرا كند و اندر بيماريهاء گرم ، سود دارد .\r\n\r\nتودَرى\r\n: دو نوع است ، سرخ و زرد گرمست بدرجهء دوم و تر بدرجهء اول . بر آماسهاء صلب طلى كنند و بر سرطان و نقرس و آماس گوش با ماء العسل سود دارد و خاصيت او قوت مردى فزودنست .\r\n\r\nتوتيا\r\n: سردست بدرجهء اول و خشك بدرجهء دوم .\r\n\r\nتَنبول\r\n: دارويى است كه سردست بدرجهء اول و خشك بدرجهء دوم ، معده را و گوشت بن دندان را سود دارد .\r\n\r\nتَفْسيا\r\n: صمغ سذاب دشتى است ، گرم است و سوزاننده و خشك است و اندر وى رطوبتى غريب است ، بدين سبب تا نو باشد نافع است و از پس يك سال قوت او برود . از داء الثعلب موى برآرد و او را بر كلف طلى كنند و بيش از يك ساعت رها نكنند ، كلف و نمش و آنچه بدين ماند ببرد .\r\n\r\nتُرْبُد\r\n: معروفست ، پوست او بتراشند تا سپيدى پديد آيد و اگر اندر معجون يا اندر حب به كار دارند نيك كوبند و به بيزند ، و اگر در ذرور به كار دارند و بر سر مطبوخ كنند بدان نرمى ببايد كوفت و نخست بروغن بادام آلوده بايد كرد پس بر مطبوخ كردن تا به خمل معده اندر نياويزد .\r\n\r\nحرف الخاء\r\n\r\nخَطْمى\r\n: نام او اندر لغت يونان نامى است كه ترجمهء آن كثير المنافع است يعنى بسيار منفعت ، معتدل است و نرم‌كننده و پزاننده و تحليل‌كننده .\r\nتخم او و بيخ او نافع است و نافع‌تر از برگ است و لطيف‌تر . اندر آماسها و اوجاع مفاصل و عصبها ، ضمادى نافع است خاصه با پيه بط .\r\nو اندر خنازير با گوگرد و اندر شراب بپزند ، خداوند عسر البول و خداوند سنگ مثانه را سود دارد .\r\nو خداوند حرقة البول را سود دارد و حرقت امعا را سود دارد و اسهال صفرايى باز دارد .\r\nبا سركه طلا كنند گزندهء مگس انگبين را سود دارد .\r\n\r\nخيارچنبر\r\n: معتدل است اندر گرمى و سردى و تيزى ميل دارد ، گرم‌كننده است .\r\nمعده و روده را از ثفل و از صفرا پاك كند ، قولنج بگشايد .\r\nبا تربد رطوبتها دفع كند و با خرماء هندى صفرا فرود آرد و با آب كشنه و آب عنب الثعلب خداوند يرقان را سود دارد و خداوند آماس معده و جگر و امعاء را .\r\nو با آب گشنيز تر\r\n\r\n","description":"","footnote":"","page_name":" 635 ","page_number":643},
  {"content":"\r\n\r\nو با آب عنب الثعلب غرغره كنند خناق بگشايد و با آب باديان اندر آماسهاء جگر و اوجاع مفاصل سود دارد .\r\n\r\nخَرْبَق\r\n: دو نوع است سياه و سپيد ، اما سپيد ، گرم و خشك است اندر درجهء دوم و سياه ، گرم و ترست . با پست و عسل بسرشند موش را بكشد و خوك را و سگ را بكشد و اندر طلى كردن كپر و طلى بهق و برص ، سخت نافع است .\r\nو قى آرنده است و خوردن او به احتياط بايد و احتياط آنست كه او را به ترب اندر نشانند و يك شبانروز بنهند ، پس از ترب جدا كنند و آن ترب را پاره‌پاره كنند و او را با شبت بجوشانند و با انگبين بدهند يا نيم‌كوفته اندر كشكاب بپزند و بپالايند آن كشكاب يا انگبين به كار دارند .\r\nاما سياه ، اندر مسهل ، خداوند فالج و اوجاع مفاصل و خداوند برص و بهق سياه و سپيد را سود دارد و خداوند صرع و ماليخوليا را لكن اندر ماه نيسان و تشرين بايد داد و جز مردم قوىاندام و تمام قوت را نشايد داد .\r\nو چند روز پيش از مسهل از طعامهاء غليظ دور بايد داشت و طعام لطيف بايد فرمود و به لهو و شادى مشغول داشتن .\r\nو نخست شبانگاه قى بايد فرمود و بامداد مسهل دادن .\r\nاگر با سركهء پخته مضمضه كنند درد دندان زايل كند و به گوش اندر چكانند آوازهاء دروغين كه در گوش افتد زايل كند .\r\n\r\nخاولِنْجان\r\n: گرم و خشك است بدرجهء دوم ، لطيف است و تحليل‌كننده ، معده را سود دارد و بوى دهان خوش .\r\nخداوند قولنج و خداوند درد كليه را سود دارد و قوت مردى زيادت كند .\r\n\r\nخُرْنوب\r\n: شامى است و نبطى ، قابض و خشك است .\r\nنبطى را كه تر باشد بر ثولول بمالند چند بار بريزاند و اندر ضمادهاء قابض به كار آيد و اسهال باز دارد .\r\n\r\nخَزَف\r\n: سفال تنور بر نقرس و بر ريشهاء سر و شيرينه طلا كنند سود دارد .\r\nو اگر خزف سوده و با موم روغن سرشته بر خنازير ضماد سازند ، سود دارد خاصه خزف سرطان بحرى ، كلف و نمش پاك كند .\r\n\r\nخِلاف\r\n: برگ بيد و آب او صداع گرم بنشاند ، و آب ، خداوند يرقان را سود دارد و عصارهء او اندر گوش چكانند ريم آمدن از گوش باز دارد .\r\n\r\nخَبَثُ الحَديد\r\n: بپارسى ريم آهن گويند ، معده را قوت دهد ، و سستى معده زايل كند و فضله از وى دفع كند .\r\nاندر نبيذ كهن بجوشانند و آن نبيذ بدهند خون بواسير را سود دارد و خون حيض و آبستن شدن بازدارد و تقطير\r\n\r\n","description":"","footnote":"","page_name":" 636 ","page_number":644},
  {"content":"\r\n\r\nبول بازدارد ، و عضيوط را سود دارد .\r\nو شرج را قوت دهد خاصه اگر اندر آن نبيذ نشيند .\r\n\r\nخبث الفِضّه\r\n: بپارسى كنه گويند ، خداوند كپر و شيرينه و سعفه را سود دارد .\r\n\r\nخَبَث الرِّصاص\r\n: اسپيدهء ارزيزست قروح چشم را سود دارد .\r\n\r\nخيربويا\r\n: گرم و خشك است بدرجهء سوم . قى باز دارد و لطيف‌تر از قاقله است .\r\n\r\nحرف الذال\r\n\r\nذَهَب\r\n: مفرح است و اندر معجونها خداوندان سودا را نافع است .\r\nميل زر اندر چشم كشيدن و سرمه كه اندر وى سونش زر باشد چشم را قوت دهد .\r\nهرچه اندر زرينه پزند و كوبند خداوند خفقان را سود دارد . و دل را قوت دهد ، وسواس زايل كند .\r\nاندر دهان نگاه دارند بوى ناخوش ببرد .\r\nداغ كه بآلت زرين كنند ، زود تندرست گردد .\r\n\r\nحرف الضاد\r\n\r\nضَيْمَران\r\n: شاهسفرم ، چيزى مركبست سرد و گرم آميخته و گويند سردى غالب است .\r\nبه قوت گرمى سدّه دماغ بگشايد و به قوت سردى صداع گرم را سود دارد خاصه اگر بر يخ نهند و سرد كنند و گلاب سرد بر وى زنند و گرمى او خنكى او را بقعر دماغ رساند .\r\nتخم او بريان كرده اسهال صفرائى باز دارد و بريان ناكرده اندر جلاب سوزش معده و روده و مثانه باز دارد .\r\n\r\nحرف الغين\r\n\r\nغاريقون\r\n: داروى رومى است ، نرست و ماده ؛ اما ماده سپيدست و املس و نازك ، و نر سياه است يا سرخ و سخت و چوب‌ناك ، آنچه پسنديده است ماده است .\r\nسدّه همه اندامها بگشايد و اخلاط غليظ را فرود آرد و خداوند صرع و يرقان را سود دارد .\r\nو قرحهء شش را پاك كند خاصه اگر با شراب شيرين دهند ، و با سكنگبين سپرز را پاك كند .\r\nو خداوند عرق النسا و وجع المفاصل را سود دارد ، عصبها را پاك كند .\r\nخداوند عسر البول را و خداوند تب‌لرزه را كه از بلغم زجاجى بود سود دارد ، و خداوند اختناق رحم را و اندر همهء آماسهاء باطن سود دارد .\r\nو با همه زهرها برابرى كند ، شربت يك مثقال اندر شراب .\r\n\r\nغافِت\r\n: خداوند درد جگر را و سپرز سخت شده و آماس معده و جگر را ، سود دارد .\r\n\r\nغَرى\r\n: سريش كفشگران ، گرم و خشك است بدرجهء اول ، و سريشم ماهى ، خشك و ترست و گرمى او كمتر ، هر دو بر\r\n\r\n","description":"","footnote":"","page_name":" 637 ","page_number":645},
  {"content":"\r\n\r\nريشهاء سر طلى كنند سود دارد .\r\nو بر سوختگى آتش طلى كنند نگذارد كه بردمد .\r\nاما سريشم ماهى اندر سركه حل كرده بدهند يا اندر حسو بپزند خون برآمدن از گلو باز دارد .\r\n\r\nغَرَب\r\n: بيد مرغزارى است كه اندر ميان او بوره خيزد و بورهء خوردن است .\r\nپوست او و برگ او جراحت تازه را بروياند .\r\nو برگ او خشك كنند و بسايند و با شكر سفوف كنند ، آماس سپرز را پاك كند .\r\n\r\nغاليه\r\n: آماسهاء سخت را نرم كند ، بوى آن مصروع و مسكوت را سود دارد ، اگر اندر شراب بدهند بخواباند .\r\nو درد رحم را سود دارد و آماس آن را و حيض فرود آرد خاصه اگر از وى حمول سازند و خداوند اختناق رحم را به هوش باز آرد و نطفه از وى فرود آرد و برهاند .\r\nاندر گوش چكانند با روغن بان درد گوش بنشاند . و الله اعلم بالصواب و اليه المرجع و المآب .\r\nتم الكتاب از كتاب الاغراض الطبية و المباحث العلائية خوارزمشاهى از ادويهء مفردهء مطلق از داروهاء حيوانى و نباتى و معدنى كه بر حروف ابجد ساخته است و مزاج و خاصيت و مضرت و منفعت هر يك باز نموده چنانك ياد كرده شد بتوفيق الله سبحانه و تعالى و حسن معونته و كرم مغفرته جل ذكره في يوم الجمعة اواخر شهر صفر ختم بالخسن و الظفر و العاده سنة تسع و ثمانين و سبعمئه من هجرة نبوية .\r\nالعبد الضعيف النحيف الراجي عفو ربه اللطيف سعيد بن جعفر الجرجاني حامدا لربه و مصليا على نبيه محمد و آله .\r\n\r\n","description":"","footnote":"","page_name":" 638 ","page_number":646},
  {"content":"\r\n\r\nبِسْمِ اللّهِ الرَّحْمَنِ الرَّحِيمِ رَبِّ أعِنْ وَ يَسِّرْ الحمد لله الذي أذهب عنا الحزن و أحسن معنا بالخلق الحسن ثم الصلاة و السلام على محمد و آله أبي الحسن و على أولادهما الحسين و الحسن و من بعدهم الأئمة المعصومين حتى صاحب الزمان محمد بن الحسن عليهم الصلاة و السلام و على جميع المهاجرين و الأنصار و سلم تسليما كثيرا .\r\n\r\nكتاب پنجم از بخش پنجم از كتاب الاغراض الطبية و المباحث العلائية خوارزمشاهى اندر قرابادين\r\nاين كتاب و ياد كردن شرابها و لعوقها و سفوفات و غير آن چنان كه اندر بابهاء اين كتاب ياد كرده شود و اين كتاب بيست و سه بابست :\r\nباب اول از كتاب بخش پنجم اندر قرابادين اندر ياد كردن سكنگبينها و شرابها .\r\nباب دوم اندر لعوقها .\r\nباب سيم اندر قرصها .\r\nباب چهارم اندر سفوفات .\r\nباب پنجم اندر گوارشها .\r\nباب ششم اندر اطريفلها .\r\nباب هفتم اندر معجونات و ترياقها .\r\n\r\n","description":"","footnote":"","page_name":" 639 ","page_number":647},
  {"content":"\r\n\r\nباب هشتم اندر ايارجات .\r\nباب نهم اندر نقيعها و مطبوخها .\r\nباب دهم اندر حبهاء مسهل و غير مسهل .\r\nباب يازدهم اندر داروهاء قى .\r\nباب دوازدهم اندر داروهاء غرغره .\r\nباب سيزدهم اندر سعوطات و شمومات و بخورات و عطوسات و قطورات .\r\nباب چهاردهم اندر طلاها و ضمادها .\r\nباب پانزدهم اندر نطولها .\r\nباب شانزدهم اندر روغنها .\r\nباب هفدهم اندر مرهمها .\r\nباب هجدهم اندر داروهاء دهان و كام و زفان و دندان و ملازه .\r\n\r\n","description":"","footnote":"","page_name":" 640 ","page_number":648},
  {"content":"\r\n\r\nباب نوزدهم اندر داروهاء چشم .\r\nباب بيستم اندر حقنها و شيافها مسهل و غير مسهل .\r\nباب بيست و يكم اندر تدبير بعضى داروها كه ببايد شست و ببايد سوخت .\r\nباب بيست و دوم اندر آنك داروها را چگونه تركيب بايد كرد .\r\nباب بيست و سيم اندر عمل معجونهاء بزرگ .\r\n\r\nباب اول از كتاب پنجم از قرابادين اندر سكنگبينها و شرابها\r\n\r\nصفت سكنگبين ساده\r\nشكر عسكرى يك من و اندر پاتيلهء سنگين كنند و روى شكر اندر پاتيله بدست هموار كنند . و سركه اندر سر شكر كنند ، چندانكه چشمهاء شكر هنوز گشاده باشد و پوشيده نشود ، و بگذارد ، و لختى كفك بردارد به پشت مغرفه ، پس هفت اوقيه گلاب برافكنند و بجوشانند و باقى كفك بردارند و از آتش فرو گيرند و به كار دارند ، اگر خواهند كه سخت ترش نباشد سركه كمتر كنند .\r\n\r\nصفت سكنگبين بزورى\r\nبگيرند سركه انگورى نيك نيم من ، آب دو من ، پوست بيخ باديان و پوست بيخ كرفس و پوست بيخ كبر از هر يك ده درم ، تخم كرفس و تخم باديان از هر يكى دو درم .\r\nهمه اندرين سركه و آب فرغار كنند و يك شب بنهند ، روز ديگر بجوشانند تا يك نيمه آب برود و بپالايند و يك من شكر يا انگبين درين آب و سركه كنند و به آتش نرم بجوشانند و كفك بردارند . و اگر خواهند كه قوىتر باشد هرگاه كه از آب اندكى برود و پيش از آنكه بنيمه باز آيد ، انگبين درافكنند و بجوشانند تا آب بنيمه بازآيد ، پس بپالايند .\r\n\r\n","description":"","footnote":"","page_name":" 641 ","page_number":649},
  {"content":"\r\n\r\n\r\nصفت سكنگبين ريوندى\r\nكه يرقان را و درد جگر گرم را سود دارد .\r\nبگيرند تخم كشنه نيم‌كوفته بيست درم ، ريوند چينى نيم‌كوفته چهار درم ، و ريوند جداگانه اندر صرّه بندند و هر دو اندر دو من آب بپزند تا بنيمه باز آيد و بپالايند ، و پيش از پالودن ، صرّهء ريوند را هر ساعت اندر آب بمالند تا قوت بيرون دهد ، و پس از آنكه پالوده باشند ، چهل درمسنگ سركهء انگورى و يك من شكر درافكنند و بقوام آرند . اگر ده درم تخم كشوت و ده درم تخم شاهتره با تخم كشنه و ريوند بجوشانند صواب باشد ، شربت پانزده درم با گلاب بياميزند .\r\nصفت سكنگبين كه خداوند سپرز را سود دارد .\r\nبگيرند ريوند چينى ، غاريقون ، فوّه ، پوست بيخ كبر ، پوست درخت بيد ، كزمازج ، افتيمون ، غافت ، تخم كشوت ، تخم كشنه از هر يكى ده درم ، اندر نيم من سركه و نيم من آب تر كنند يك شب ، روز ديگر بپزند تا بنيمه باز آيد و بپالايند و شكر برنهند يك من و بقوام آرند ، شربت بيست درمسنگ با بيست درمسنگ جلّاب .\r\n\r\nصفت جُلّاب\r\nبگيرند شكر يك من و گلاب سه من و بجوشانند به آتش نرم و كفك بردارند و بنيمه باز آرند و مقدار نيم درم زعفران سوده در وى حل كنند بگرمى و بوقت حاجت اندر آب حل مىكنند و سرد مىكنند .\r\n\r\nصفت شراب افْسَنتين\r\nكه معده را پاك كند .\r\nافسنتين رومى پنج درم ، گل سرخ بيست درم ، تربذ سپيد تراشيده دو درم ، اندر يك من آب بپزند تا بنيمه باز آيد و بپالايند ، شربت چهل درم با ده درمسنگ شكر . اگر يك درم صبر با آن بخورند صفرا و رطوبت فرود آرد .\r\nصفت نسخهء ديگر كه معده ضعيف را و جگر و سپرز صلب را سود دارد و طبع را فرود آرد .\r\nبگيرند شراب كهن سه من ، انگبين مصفّى يك من ، انگبين اندر آن گدازند و بگيرند قسط ، مر ، مصطكى ، اذخر ، ساذج هندى ، سنبل ، گل سرخ ، صبر ، غاريقون از هر يكى دو درم ، افسنتين رومى هفت درم ، زعفران يك درم ، همه نيم‌كوفته اندر صرّهء كتان بندند و اندرين شراب افكنند و جوشى بدهند و اندر قرابه كنند و در آفتاب نهند يك هفته و هر روز صرّه را اندر وى بجنبانند ، پس از يك هفته صرّه بفشارند و دور كنند و شراب نگاه دارند ، شربت يك اوقيه با اندكى شكر .\r\n\r\nسكنگبين رُمّانى ،\r\nكه اندر تبهاء محرقه سود دارد .\r\nبگيرند آب انار ترش و شيرين\r\n\r\n","description":"","footnote":"","page_name":" 642 ","page_number":650},
  {"content":"\r\n\r\nنيم من ، سركه پنج استار ، آب زرشك ده ستير ، گلاب نيم من ، شكر يك من و نيم ، بجوشانند و بقوام آرند ، شربت بيست درم .\r\nاگر كسى خواهد كه اندرين شربت تصرفى كند ، آب غوره و آب ريواج و ترشى ترنج زيادت كند و شكر باندازهء آن كند صواب باشد ، و اگر كسى بجاى سركه خرماء هندى زيادت كند روا باشد .\r\n\r\nصفت سكنگبين ريوندى\r\nكه درد جگر را سود دارد و سدّه بگشايد و طبع نرم كند .\r\nبگيرند ، ريوند چهل درم ، غاريقون و تربذ و بسفايج ، و تخم كشنه از هر يكى بيست درم ، زنجبيل سه درم و دو دانگ ، همه نيم‌كوفته كنند و بجوشانند ، و بپالايند ، و يك من و نيم شكر برنهند ، شربت بيست درم يا سى درم با بيست درم جلّاب .\r\n\r\nصفت سكنگبين عُنْصُلى\r\nكه خداوند ضيق النّفس و درد پهلو كه از سردى بود و خداوند ليثرغس و لقوه و فالج را سود دارد .\r\nبگيرند پياز عنصل يك من ، زنجبيل ، تخم باديان ، انيسون ، بيخ انگدان ، عاقرقرحا ، پودنهء دشتى ، نانخواه از هر يكى يك اوقيه ؛ تخم كرفس ، زيرهء كرمانى ، قردمانا از هر يكى دو اوقيه ؛ سذاب خشك پنج اوقيه ، پلپل سياه دو اوقيه ، سركه عنصل دوازده من ، انگبين سه من ، مثلّث دو من ، داروها نيم‌كوفته كنند ، و سركه و مثلث و انگبين بهم بياميزند و داروها در وى كنند و يك هفته اندر آن بنهند ، پس بپالايند و در قرابه نگاه دارند ، پيش از طعام و پس از طعام به كار دارند .\r\n\r\nصفت خَلُّ العنصل\r\nبگيرند پياز دشتى و آن را پاك كنند و بكارد چوبين پاره كنند و يك من ازين پاك كرده در نه من خل الخمر كنند و شصت روز اندر آفتاب بنهند . و بعضى پياز را پاك كنند و اندر سايه خشك كنند و بعضى پس از آنكه اندر سركه نهاده باشند شش ماه نگاه دارند ، پس به كار دارند . قصبهء شش را پاك كند و آواز صافى كند . مصروع و معتوه و خداوند عرق النسا را و سپرز صلب را سود دارد و بصر را تيز كند و قوّت دهد . و مضمضه كردن بدان گوشت بن دندان را سخت كند و دهان خوش‌بوى كند ، شربت از وى و از سكنگبين عنصلى اندك‌اندك دهند و بتدريج بيك اوقيه رسانند تا يك اوقيه و نيم ، طبع فرود آرد .\r\n\r\nصفت سكنگبين سَفَرجَلى\r\nكه معده گرم را سود دارد و طعام بگوارد .\r\nآب آبى ترش بگيرند و يك شب بنهند تا بنشيند و بامداد بپالايند صافى\r\n\r\n","description":"","footnote":"","page_name":" 643 ","page_number":651},
  {"content":"\r\n\r\nو بر هر يك من ازين آب ، پنج ستير سركه برنهند و يك من شكر و بقوام آرند .\r\n\r\nسكنگبين كه خداوند آبله را سود دارد\r\nبگيرند خلّ الخمر يك جزو ، گلاب دو جزو ، برگ گل سرخ خشك يك وقيه ، گلنار نيم وقيه ، چوب رمح تراشيده يك وقيه همه اندر سركه و گلاب كنند و سه روز بنهند پس بجوشانند تا بنيمه باز آيد ، و دو جزو يا سه جزو شكر طبرزد برنهند و بقوام آرند ، شربت پانزده درمسنگ .\r\n\r\nصفت سكنگبينى كه خداوند آبله را بجاء شراب كذر بود و خداوند طاعون را سود دارد\r\nبگيرند خلّ الخمر يك من و نيم ، آب غوره ، آب انار ترش ، ترشى ترنج ، آب ريواج ، عصارهء توت ترش نيم‌خام ، نقيع سماق ، عصارهء زرشك از هر يكى نيم من ؛ عصارهء كوك ، عصارهء طرخون از هريكى ده ستير ؛ نقيع عدس ، طبيخ عنّاب از هر يكى نيم من ، همه بياميزند و چهار من شكر برنهند و بقوام آرند . و ده درمسنگ طباشير و دو درمسنگ كافور هر دو بسايند و لختى ازين شراب اندر هاون كنند و طباشير و كافور در وى مالند ، پس با جمله شراب بياميزند . شربت يك وقيه ، اندر همه بيماريهاء گرم و تبهاء محرقه سود دارد .\r\n\r\nصفت شرابى كه خداوند آبلهء خام را بدهند آبله به آسانى بيرون برايد\r\nبگيرند گل سرخ ، عدس مقشّر از هر يكى هفت درم ، انجير بستى ده عدد ، ميويز سپيد دانه بيرون كرده ده درم ، لك مغسول سه درم ، تخم باديان و تخم كرفس از هر يكى چهار درم ، همه اندر يك من و نيم آب بپزند تا دو بهر برود و بپالايند و دانگى زعفران در وى حل كنند ، اين جمله سه شربت بود .\r\n\r\nصفت شراب ميوه\r\nآب غوره ، نقيع سماق ، نقيع اجّاص ، نقيع نيشو ، عصارهء زرشك ، خرماء هندى و ترشى ترنج ، آب سيب ، آب انبرود ، آب انار ترش ، طبيخ عنّاب همه راستار است ، نيمه وزن همه شكر طبرزد ، بپزند و كفك بردارند ، شربت بيست درم .\r\n\r\nصفت شراب عنّاب\r\nكه سرفه را و ذات الريه گرم را سود دارد .\r\nبگيرند عنّاب گرگانى دانه بيرون كرده صد درم ، ميويز دانه بيرون كرده پنجاه درم ، بيخ سوسن مقشر نيم‌كوفته بيست درم ، فلوس خيارچنبر چهار درم ، همه اندر سه من آب بپزند تا بنيمه باز آيد و بپالايند و شكر برافكنند و بقوام آرند ، شربت پانزده درم پراكنده دهند تا به چند دفعت بخورد .\r\n\r\nشراب انار كه قى صفرا باز دارد و معده را قوت دهد\r\nبگيرند آب انار ترش\r\n\r\n","description":"","footnote":"","page_name":" 644 ","page_number":652},
  {"content":"\r\n\r\nيكمن ، نعناع تر ده شاخ ، عود خام و سك و مصطكى از هر يكى ده درم ، پوست پسته كه بيرون او سفال باشد پنج درم . عود و سك بكوبند و اندر صرّه كنند و مصطكى جداگانه اندر صره كنند و نعنع و پوست پسته اندر آب انار كنند و بجوشانند و صرّها بمالند و قوّت بستانند و نعنع و پوست پسته اندر وى بگدازند و شكر طبرزد برافكنند و بقوام آرند ، و اگر پوست پسته با اندكى سك جداگانه بجوشانند و شكر برافكنند روا باشد .\r\n\r\nصفت شراب نعنع كه فواق بنشاند و قى و اسهال باز دارد\r\nبگيرند انار ترش و شيرين و دانهء آن با شحم آن بكوبند و آب بكشند و چند نيمهء وزن آن عصارهء نعنع تر با آن بياميزند و بجوشانند و شكر برنهند و بقوام آرند و اگر مقدارى پوست پسته و سك در وى بپزند سخت قوى باشد .\r\n\r\nصفت شراب آلوى مسهل\r\nبگيرند آلو سياه قومسى صد عدد ، عنّاب گرگانى دانه بيرون كرده سى عدد ، خرماء هندو پاك كرده سه وقيّه ، بنفشه خشك دو وقيه ، تربذ سپيد تراشيده نيم‌كوفته دو وقيه . تربذ را جدايگانه اندر صرهء بندند و همه اندر پنج من آب بپزند تا دو بهر برود و بپالايند و سى ستير ترنگبين و نيم من شكر برافكنند و بقوام آرند و يك درم سقمونيا و نيم دانگ زعفران در وى حل كنند ، شربت چهل درمسنگ .\r\n\r\nصفت شراب بنفشه كه بر و سينه را نرم كند و طبع فرود آرد\r\nبگيرند گل بنفشه تر يك من اندر چهار من آب فرغار كنند يك شبانروز ، روز ديگر يك جوش بدهند و بدست بمالند و بپالايند . و هم اندرين آب يك من بنفشهء ديگر فرغار كنند و همچنين كنند تا سه دفعت پس شكر را برافكنند و بقوام آرند ، شربت ده درمسنگ . و اگر بنفشه تر بدست نيايد از بنفشهء خشك هم برين‌سان ببايد كرد .\r\n\r\nصفت شراب نيلوفر كه تشنگى بنشاند و اندر سرسام و تب گرم سود دارد\r\nبعضى مردمان آب نيلوفر مقطر كنند همچون گلاب و بعضى هم برين طريق شراب بنفشه سازند .\r\n\r\nصفت شراب بنفشه كه اندر ذات الجنب سود دارد\r\nبگيرند بنفشه تر نيم من ، دانهء آبى شيرين ده درم ، تخم خطمى پانجده درم ، كثيرا ده درم ، دانهء آبى و تخم خطمى جداگانه بجوشانند و لعاب بستانند و اندر شراب بنفشه سازند ، و كثيرا بسايند و در وى حل كنند و لعاب با آن بياميزند ، شربت پانزده درم با كشكاب و روغن بادام دهند .\r\n\r\n","description":"","footnote":"","page_name":" 645 ","page_number":653},
  {"content":"\r\n\r\n\r\nصفت شراب انار كه اندر ذات الجنب سود دارد\r\nبگيرند آب انار شيرين دو من ، آب نىشكر يك من ، آب سيب شامى نيم من ، بجوشانند تا بنيمه باز آيد و يك من شكر برافكنند و بقوام آرند .\r\n\r\nصفت شراب خشخاش كه او را دياقودا گويند ، نزله باز دارد و كسى را كه خون از گلو برآيد سود دارد\r\nبگيرند خشخاش تازه كه هنوز بر درخت باشد و بغايت خشكى نرسيده باشد صد عدد ، و نيم‌كوفته كنند و در هفت من آب باران يا اندر آب چشمهء صافى فرغار كنند و سه روز بگذارند ، پس بر آتش نرم بجوشانند تا مهرّا شود و بدست بمالند و بفشارند و بپالايند و بر هر دو منى آن سى ستير انگبين و سى ستير ميفختج برافكنند و بقوام آرند ، پس بگيرند اقاقيا ، زعفران ، مرّ ، گلنار ، عصارهء لحية التيس از هر يكى ده درم و نرم بسايند و اندرين شراب بياميزند ، و اگر در سينه خلطى باشد بجاى ميفختج هم انگبين كنند و اگر نباشد هم ميفختج كنند .\r\n\r\nصفت مَيفُخْتَج\r\nبگيرند انگور تمام رسيده شيرين و دانه كرده و آب آن بستانند و بر آتش نرم بجوشانند تا دو بهر برود و نگاه دارند از بهر بر و سينه ، و با شراب خشخاش به كار آيد .\r\n\r\nصفت شراب سيب كه معده و دل گرم و ضعف را سود دارد و تشنگى بنشاند و خفقان زايل كند\r\nبگيرند سيب كوهى ترش شيرين يا سيب تازهء تمام نارسيده و بكوبند و آب آن بكشند و يك روز بنهند تا صافى شود ، پس بپالايند و بجوشانند ، و شكر برنهند و بقوام آرند . و اگر عوض سيك آب سيب ، آب آبى كنند صواب باشد .\r\n\r\nصفت شراب غوره كه تشنگى بنشاند و اندر تب گرم سود دارد و نزله باز دارد و مضرت طعامها و شرابهاء گرم باز دارد\r\nبگيرند عصارهء غوره و بجوشانند تا بنيمه باز آيد و كفك بردارند و يك شب بنهند ، روز ديگر بپالايند و بر هر منى نيم من شكر برافكنند و بقوام آرند . و روز نخست كه مىجوشانند ، نعنع تر در وى افكنند اندر هر منى ده شاخ تا بوى آن گيرد و طعم شراب خوش آيد ، و بعضى گفته‌اند مقدارى قرنفل سوده اندر صرّه بسته درافكنند و هر ساعت مىمالند تا بوى آن گيرد .\r\n\r\nصفت شراب مورد كه معده را قوت دهد و اسهال باز دارد\r\nبگيرند مورددانه كه بتازى حب الآس گويند و انبرود قديد از هر يكى پنجاه درم ، قرظ و طراثيث از هر يكى ده درم همه نيم‌كوفته ، پس بگيرند آب\r\n\r\n","description":"","footnote":"","page_name":" 646 ","page_number":654},
  {"content":"\r\n\r\nسيب كوهى و آب آبى ترش و آب انار ترش از هر يكى يك من ، همه بجوشانند و بپالايند ، پس ديگر بار تمام بجوشانند و بپالايند و بقوام آرند .\r\nصفت نسخهء ديگر ، بگيرند حب الآس و نيم‌كوفته كنند و بجوشانند تا مهرّا شود و بدست بمالند و بپالايند و عصارهء او بستانند و بر ده جزو عصاره ، دو جزو شكر طبرزد برافكنند و بقوام آرند و اگر مقدارى طباشير سوده اندر وى بسرشند صواب باشد .\r\n\r\nصفت شراب گل كه طبع فرود آرد\r\nبگيرند برگ گل تازه دو من و اندر ده من آب بجوشانند تا گل پخته شود و رنگ بگذارد . پس گل از آب برآرند و بفشارند و هم درين آب دو من ديگر بجوشانند ، همچنين سه كرّت ، پس دو من شكر برافكنند يا انگبين و بقوام آرند ، شربت چهل درم با شيرخشت يا با شراب ميوه يا با سكنگبين . و اگر گل پنج بار يا هفت بار تازه مىكنند بهتر آيد و هروقت كه از پس شراب گل ، شربتى آب سرد خورند بحاجت برانگيزد .\r\n\r\nصفت شراب صندل كه خداوند دل و جگر گرم را و اندر تبهاء محرقه را سود دارد\r\nبگيرند صندل سپيد و سوهان كنند پنجاه درم و اندر پنج ستير سركه و پنج ستير آب غوره و يك من و نيم آب فرغار كنند دو شبانروز ، پس بجوشانند تا بنيمه باز آيد و بدست بمالند و بپالايند و يك من شكر طبرزد برافكنند و بقوام آرند ، شربت ده درم اندر آب تخم خرفه ، و اگر كسى را بدين شراب حاجت آيد و سرفه مانع ، بىسركه و بىآب غوره سازند شايد ، و بجاى همه گلاب كنند .\r\n\r\nصفت شراب هليله ، كه خداوند اوجاع مفاصل گرم را و تبهاء گرم را سود دارد و طبع فرود آرد\r\nبگيرند هليلهء زرد مقشّر صد عدد و اندر شيشه كنند و آب در سر او كنند چندانكه مقدار يك بند انگشت از وى زيادت آيد و سه روز اندر آفتاب نهند ، پس آن آب از وى بيرون كنند و نگاه دارند و آب اندر شيشه تازه كنند و دو روز ديگر بنهند تا همه طعم هليله بستاند و بپالايند و با آب نخستين بياميزند و صد درم ترنگبين برافكنند و بقوام آرند و اگر در مقدار نيم من از شراب ، يك مثقال سقمونيا حل كنند صواب بود ، و شربت دو وقيه يا سه وقيه .\r\n\r\nصفت ميبه كه معده را قوت دهد و قى و فواق باز دارد و درد جگر را سود دارد\r\nبگيرند آبى ترش دو من ، شراب كهن خوش‌بوى هشت من ، بياميزند و به آتش نرم بجوشانند و كفك بردارند و پنج من شكر يا انگبين برنهند و بقوام آرند و نخست زنجبيل\r\n\r\n","description":"","footnote":"","page_name":" 647 ","page_number":655},
  {"content":"\r\n\r\nو مصطكى از هر يكى يك وقيه قاقلهء كبار و صغار و دارچينى از هر يكى چهار درم ، قرنفل سه درم ، زعفران شاخ سه درم ، همه نيم‌كوفته اندر صرّهء فراخ بندند و اندر ديگ افكنند و هر ساعت مىمالند تا قوّت اندر آب دهد ، و چون بقوام آيد ، نيم دخرم مشك سوده برافكنند و بياميزند .\r\n\r\nصفت خَنديقون كه طعام بگوارد و پيران را و خداوند معده و جگر سرد را سود دارد\r\nبگيرند شراب كهن پنج رطل به وزن بغداد ، و انگبين صافى يك رطل و نيم بياميزند ، پس بگيرند زنجبيل پنج درم ، قاقله ، هال از هر يكى نيم درم ، قرنفل دانگى ، دارچينى دانگى و نيم ، زعفران دانگى ، پلپل سياه دانگى و نيم ، مشك دانگى و نيم .\r\nمشك و زعفران جداگانه بسايند و داروهاء ديگر كوفته اندر صره كنند و در شراب افكنند و به آتش نرم بجوشانند و صره را هر ساعت بمالند و بقوام جلّاب آرند ، پس مشك و زعفران در وى بياميزند و نگاه دارند ، شربت ده درم تا بيست درم .\r\nصفت نسخهء ديگر ، بگيرند عود خام ، سنبل ، قرنفل ، قاقله از هر يكى سه درم ، زنجبيل ، دارچينى از هر يكى پنج درم ، زعفران دو درم ، سك يك درم ، مشك نيم درم ، هم بر آن سان اندر هشت من شراب و دو من انگبين و يك من شكر به كار برند ، و شراب بقوام آرند .\r\n\r\nصفت شراب عود كه معدهء سرد را سود دارد\r\nبگيرند عود هندى ، سك بغدادى از هر يكى پنج درم ، سنبل ، مصطكى ، گوزبوّا از هر يكى دو درم ، همه نيم كوفته اندر صرّهء فراخ كنند و اندر دو من گلاب بجوشانند و هر ساعت صره بمالند ، و چون گلاب به نيمه باز آيد ، صره از وى برآرند و يك من شكر برافكنند و بقوام آرند ، و دانگى مشك در وى حل كنند ، شربت پنج درم تا ده درم .\r\n\r\nصفت شرابى كه فُواق بنشاند خاصه آنچه بر طعام غليظ پديد آيد\r\nبگيرند زيره ، انيسون ، پوذنه ، كندر ، راستار است ، از هر يكى ده درم اندر يك من آب بجوشانند تا بنيمه باز آيد و بپالايند و جرعه‌جرعه مىخورند .\r\n\r\nصفت نسخهء كه فواق را كه از سردى معده باشد بنشاند\r\nبگيرند راسن ، پوذنه ، سعد ، تخم كرفس ، انيسون راستار است بجوشانند و بپالايند و جرعه‌جرعه مىخورند .\r\nو اگر بادها رنجه دارد ، تخم سذاب و نانخواه نيم‌كوفته اندر شراب كهن بجوشانند و بپالايند و جرعه جرعه مىخورند .\r\n\r\nصفت شراب افسنتين كه بادهاء روده را بشكند و طبع فرود آرد\r\nافسنتين\r\n\r\n","description":"","footnote":"","page_name":" 648 ","page_number":656},
  {"content":"\r\n\r\nرومى پنجاه درم ، سليخه بيست درم ، تخم كرفس سى درم ، همه اندر دو من آب بپزند و بپالايند و يك من شكر برافكنند و بقوام آرند ، شربت پانزده درم .\r\nصفت نسخهء ديگر : افسنتين رومى پنجاه درم ، انيسون ، گل سرخ ، سليخه ، اسارون از هر يكى پانزده درم ، مصطكى ، سنبل از هر يكى ده درم ، همه اندر دو من آب بپزند تا بنيمه باز آيد و بپالايند و يك من شكر برافكنند و بقوام آرند ، شربت پانزده درم يا بيست درم با جلاب . اگر كسى خواهد كه خوش تر بود و از تلخى افسنتين نفورى نبود ، شكر دو من يا سه من ، و شربت سى درمسنگ كنند تا چهل و پنج درمسنگ و جلاب نيز بيشتر كنند .\r\n\r\nصفت شراب زوفا ، تنگى نفس را سود دارد و سينه را از مادهء غليظ پاك كند\r\nبگيرند انجير بستى ، خرما ، از هر يكى ده درم ، حلبه پنج درم ، بيخ سوسن ده درم ، پرسياوشان هفت درم ، بيخ كرفس ، بيخ باذيان ، تخم كرفس ، تخم باذيان ، زوفاء خشك از هر يكى ده درم ، پوذنه ، فراسيون از هر يكى پنج درم ، بپزند چنان كه رسم است ، شربت چهار درم . و اندر بعضى نسختها تخم ترف آورده‌اند مقدار پنج درم ، بيخ سوسن آسمانگون آورده‌اند سه درم ، پوست بيخ كبر و حاشا نيز آورده‌اند .\r\n\r\nصفت شراب انجير كه درد پشت و درد كليهء سرد را سود دارد\r\nبگيرند نخود يك من و اندر پنج من آب بجوشانند تا بنيمه باز آيد و بپالايند ، پس بگيرند دو من انجير بستى و اندر پنج من آب بپزند تا دو بهر برود و يك بهر بماند ، بمالند و بپالايند . و يك من و نيم ازين طبيخ انجير بستى و يك من و نيم انگبين با طبيخ نخود بياميزند ، و يك درمسنگ سنبل و يك درم قرنفل و يك درم دارچينى و يك درم خاولنجان و نيم درم زعفران همه نيم‌كوفته اندر صرّه كنند و درين طبيخ افكنند و بقوام آرند ، پس صره از وى برآرند .\r\n\r\nباب دوم از كتاب پنجم اندر قرابادين اندر لَعُوقها\r\n\r\nصفت لعوقى كه سرفه گرم را سود دارد\r\nبگيرند مغز تخم خيار پنج درم ، مغز بادام شيرين پنج درم ، كثيرا ، نشاسته ، مغز تخم آبى شيرين از هر يكى سه درم ، تخم خطمى ، تخم خبّازى پاك كرده از هر يكى پنج درم ، سفستان سى عدد ، ميويز دانه بيرون كرده بيست عدد\r\n\r\n","description":"","footnote":"","page_name":" 649 ","page_number":657},
  {"content":"\r\n\r\nاصل السوسن پنج درم ، فانيد هفت درم . سفستان و فانيد و ميويز و بيخ سوسن همه اندر يك من آب بپزند تا بنيمه باز آيد و بپالايند و ده ستير شكر طبرزد برافكنند و بقوام آرند و داروهاء ديگر كوفته بدان بسرشند .\r\nو بعضى مردمان وقت پختن پانزده درم فلوس خيارچنبر و پنج درم بنفشه خشك و بيست عدد عنّاب و يك عدد خشخاش سپيد با تخم نيم‌كوفته درافكنند ، و بوقت سرشتن ده درم آرد باقلى با داروها بياميزند و سى درم روغن بادام برچكانند و بسرشند .\r\n\r\nصفت لعوق سپستان كه سرفه گرم را سود دارد\r\nبگيرند سفستان صد و پنجاه عدد ، عناب پنجاه عدد ، ميويز دانه بيرون كرده چهل درم ، فلوس خيارچنبر بيست درم ، همه اندر سه من آب بپزند تا به يك من باز آيد و بپالايند و صد درمسنگ ميبختج و صد درمسنگ فانيد برافكنند و بقوام آرند ، پس چندانكه ممكن گردد آرد باقلى در وى بسرشند .\r\n\r\nصفت لعوقى زوفا كه دمادما ببرد و سينه پاك كند\r\nبگيرند زوفاء خشك ، بيخ سوسن آسمانگون ، هر دو كوفته و بيخته ، بسكنگبين يا بانگبين بسرشند ، اگر بيخ سوسن حاضر نباشد بجاى آن شونيز كنند .\r\n\r\nصفت لعوق جلغوزه\r\nمغز جلغوزه بكوبند و با ده درمسنگ انگبين بسرشند ، شربت يك ستير .\r\n\r\nصفت لعوق تخم كتان\r\nتخم كتان بريان كرده يك جزو ، كندر نيم جزو ، زيره ، قردمانا از هر يكى ربع جزو ، همه كوفته با دو همسنگ انگبين بسرشند ، شربت بامداد و شبانگاه يك كفچه .\r\n( \r\nصفت لعوق كُرنب\r\nكرنب پخته و فشارده يك من و نيم ، انگبين نيم من ، بپزند و بقوام آرند ، مغز جلغوزه و مغز پنبه‌دانه از هر يكى يك اوقيه ، تخم كتان بريان كرده ، حلبه از هر يكى نيم اوقيه ، مغز فستق ، آرد باقلى از هر يكى يك وقيه ، همه بسرشند ، شربت پنج درم با شير خر .\r\n\r\nصفت لعوق غاريقون\r\nرب سوس ، پرسياوشان از هر يكى هفت درم ، تخم باذيان ، فراسيون ، زوفاء خشك ، غاريقون از هر يكى سه درم ، ميعهء تر ، صمغ البطم از هر يكى يك درم ، ميويز دانه بيرون كرده بيست درم ، ميويز و ميعه و صمغ البطم اندر ميبختج حل كنند و داروهاء ديگر كوفته و بيخته بدان بسرشند ، پس جمله بانگبين بسرشند ، شربت يك مثقال .\r\nاين لعوقها همه سينه را از خلط غليظ پاك كند . )\r\n\r\n","description":"","footnote":"","page_name":" 650 ","page_number":658},
  {"content":"\r\n\r\n\r\nصفت لعوق بيرزد كه سينه را از ريم پاك كند\r\nرب سوس پنج درم ، كثيرا ، بيرزد ، بادام تلخ ، تخم باذيان از هر يكى سه درم .\r\nبيرزد را با روغن گاو و انگبين بگدازند و ديگر داروها كوفته و بيخته بدان بسرشند ، شربت سه درم با طبيخ زوفا .\r\n\r\nصفت لعوق حَبُّ الرَّشاد كه سينه را از بلغم سرد پاك كند\r\nحب الرشاد ده درم ، سوسن چهار درم ، انيسون ، تخم باذيان از هر يكى دو درم ، همه با انگبين بسرشند . شربت يك مثقال يا دو درم با سكنگبين عسلى يا عنصلى .\r\n\r\nباب سوم از كتاب بخش پنجم اندر قرابادين اندر قرصها\r\n\r\nصفت قرص گل كه درد معده را سود دارد و رطوبت از معده بزدايد و تب بلغمى را سود دارد\r\nگل سرخ بيست درم ، سنبل ، بيخ سوسن از هر يكى ده درم ، بمثلث بسرشند و اقراص كنند ، شربت دو درم با سكنگبين بزورى يا سكنگبين ساده .\r\n\r\nصفت نسخهء ديگر از اقراص گل كه تبهاء آميخته را سود دارد\r\nگل سرخ شش درم ، بيخ سوسن چهار درم ، سنبل دو درم ، به ميبختج بسرشند .\r\n\r\nصفت قرص گل كه درد و آماس معده را ببرد\r\nگل سرخ شش درم ، سنبل سه درم ، رب سوس چهار درم ، اكليل الملك ، بابونه ، اذخر از هر يكى سه درم ، مصطكى و كهربا از هر يكى دو درم ، شربت يك مثقال . از جهت درد معده با طبيخ انيسون دهند و از جهت آماس گرم با آب عنب الثعلب و از جهت آماس كهن ، به شراب بسرشند و با جلاب حل كنند و بدهند .\r\n\r\nصفت قرص مُقل كه آماس معده كه كهن باشد ببرد\r\nگل ده درم ، سنبل دو درم ، زعفران ، مر از هر يكى يك درم ، قسط يك درم و نيم ، مقل سه درم ، مقل را به شراب حل كنند و اقراص كنند هريك سه درم ، با كشنه يا به آب عنب الثعلب بدهند .\r\n\r\nصفت قرص كافور كه تب گرم و يرقان را سود دارد\r\nزرشك دانه بيرون كرده ، طباشير ، گل سرخ از هر يكى هفت درم ، تخم كوك ، تخم خرفه ، تخم كشنه از هر يكى سه درم ، مغز تخم خيار ، مغز تخم كدو شيرين از هر يكى پنج درم ، صندل سپيد دو درم ، كثيرا سه درم ، رب سوس دو درم ، كافور يك درم به لعاب\r\n\r\n","description":"","footnote":"","page_name":" 651 ","page_number":659},
  {"content":"\r\n\r\nاسبغول بسرشند و اقراص كنند ، شربت دو درم با سكنگبين .\r\n\r\nصفت قرص كافور كه اندر تب محرقه و صفراى و تب دق سود دارد\r\nطباشير پنج درم ، تخم كوك پنج درم ، تخم خرفه پنج درم ، تخم كشنه سه درم ، مغز تخم خيار ، مغز تخم كدو شيرين از هر يكى هفت درم ، رب سوس سه درم ، صندل سپيد سه درم ، ترنگبين پاك كرده ده درم ، كافور نيم مثقال ، به لعاب دانهء آبى شيرين اقراص كنند ، شربت دو درم با سكنگبين و خداوند دق را با تخم خرفه .\r\n\r\nصفت قرص طباشير كه اسهال صفرا باز دارد و تشنگى بنشاند و تب گرم زايل كند\r\nطباشير ، گل سرخ ، سماق پاك كرده از هر يكى ده درم ، تخم حمّاض ، تخم خرفه ، از هر يكى پنج درم ، سك دو درم ، گلنار پنج درم ، صمغ عربى و گل ارمنى از هريكى سه درم ؛ شربت دو درم با شراب آبى ، اندر بعضى نسخها دو درم شاه بلوط آورده‌اند .\r\n\r\nصفت قرص طباشير كه سوزش دل و تب گرم را ببرد\r\nگل شش درم ، طباشير و كثيرا از هر يكى چهار درم ، تخم خيار و تخم خيار باذرنگ و تخم كدو و تخم خرفه از هر يكى شش درم ، رب سوس سه درم ، كافور ، زعفران از هر يكى يك درم ، به لعاب سبغول بسرشند ، شربت دو درم .\r\n\r\nصفت قرص زرشك كه بيمارى جگر گرم را و تبهاء گرم را سود دارد\r\nزرشك پاك كرده ده درم ، تخم كشنه و تخم خرفه و مغز تخم خيار از هر يكى سه درم ، گل سرخ پنج درم ، ريوند چينى يك درم ، سنبل نيم درم ، شربت دو درم با سكنگبين .\r\n\r\nصفت قرص زرشك كه خداوند آماس جگر را سود دارد\r\nزرشك پاك كرده پنج درم ، تخم خيار و طباشير از هر يكى سه درم ، مصطكى ، لك ، ريوند چينى از هر يكى يك درم ، زعفران يك درم ، سنبل ، رب سوس ، ترنگبين جلال از هر يكى دو درم ، عصارهء افسنتين ، عصارهء غافت از هر يكى سه درم ، شربت دو درم با سكنگبين .\r\n\r\nصفت قرص شُبْرُم كه خداوند استسقاء زقّى را سود دارد\r\nبگيرند شبرم ، هليلهء زرد راستار است كوفته و بيخته ، شربت از دانگى آغاز كنند و بتدريج مىافزايند تا يك درم هر هفته يك بار ، اندر سكنگبين حل كنند و اگر با ميبختج بسرشند و حب كنند روا باشد .\r\n\r\nقرص لُك كه اندر استسقاء لحمى سود دارد و سدّه بگشايد\r\nلك مغسول ، ريوند چينى از هر يكى سه درم ، اسارون و زراوند طويل و جنطيانا و سنبل و مصطكى و تخم كرفس و انيسون و نانخواه و اذخر\r\n\r\n","description":"","footnote":"","page_name":" 652 ","page_number":660},
  {"content":"\r\n\r\nو ابهل و قسط تلخ و مغز بادام تلخ و افسنتين رومى و فوّه و عصارهء غافت از هر يكى دو درم ، پلپل و زنجبيل از هر يكى يك درم ، شربة يك مثقال .\r\n\r\nصفت قرص بَرمكى كه خداوند گر را سود دارد\r\nهليلهء كابلى ، بليله ، آمله ، بژنك كابلى از هر يكى يك جزو ، تربذ دو جزو ، با فانيد بقوام آرند و بدان بسرشند ، شربت سه درم و از جهت استفراغ ده درم تا بيست درم .\r\n\r\nصفت قرص ريوند كه آماس جگر و سپرز را و زخم را كه بر تن آيد سود دارد\r\nريوند چينى هشت درم ، فوه ، لك مغسول از هر يكى چهار درم ، تخم كرفس ، غافت ، انيسون از هر يكى سه درم ، همه كوفته و بيخته بسكنگبين بسرشند و اقراص كنند ، شربت يك مثقال .\r\n\r\nقرص ريوند ديگر كه اسهال خون باز دارد\r\nزرشك پاك كرده ، ريوند چينى ، تخم كشنه راستار است ، كوفته و بيخته ، بصمغ عربى بسرشند و اقراص كنند ، شربت يك مثقال با آب لسان الحمل بدهند و اگر تب نباشد با دوغ آهن تاب كرده دهند .\r\n\r\nصفت قرص افسنتين كه درد معده را كه از پس طعام پديد آيد و تا قى نكند نيارامد ، سود دارد\r\nافسنتين رومى ، تخم كرفس ، انيسون از هر يكى پنج درم ، سليخه بيست درم ، مر ، پلپل ، جندبيذستر ، افيون از هر يكى دو درم ، اقراص كنند ، شربت يك درمسنگ با شراب پوذنه .\r\n\r\nصفت قرص كَبَر كه خداوند درد سپرز را سود دارد\r\nپوست بيخ كبر ، اشق از هر يكى چهار درم ، زراوند طويل دو درم ، تخم بنجنگشت و پلپل از هر يكى شش درم ، اشق را به خلّ الخمر حل كنند و داروها بدان بسرشند و اقراص كنند ، شربت دو درم با سكنگبين .\r\n\r\nصفت قرص انيسون كه خداوند تب بلغمى و تهبّج كه در بيماران پديد آيد و خداوند جگر ضعيف را سود دارد\r\nانيسون چهار درم ، ساذج هندى ، اسارون از هر يكى سه درم ، افسنتين ، بادام تلخ ، سنبل ، صبر از هر يكى چهار درم ، عصارهء غافت سه درم ، مصطكى يك درم ، تخم كرفس يك درم ، اقراص كنند ؛ شربت يك مثقال با طبيخ افسنتين ، در بعضى نسختها يك درم تخم شبت آورده‌اند .\r\n\r\nصفت قرص ايرسيا كه سپرز سخت را بگدازد\r\nايرسا چهار درم ، پلپل سپيد ، اشق از هر يكى دو درم .\r\nاشق را به سركه حل كنند و داروها بدان بسرشند و اقراص كنند ، شربت دو درم با سكنگبين .\r\nاهرن مىگويد : آن طبيب كه اين قرص\r\n\r\n","description":"","footnote":"","page_name":" 653 ","page_number":661},
  {"content":"\r\n\r\nساخت مىگويد خوكى را سه روز اين قرص دادم پس او را بكشتم ، سپرز او گداخته بود .\r\n\r\nصفت قرص پنج‌انگشت كه سپرز سخت را بگدازد\r\nبگيرند تخم كشنه ، تخم خرفه ، تخم بنجنگشت ، تخم كدو خشك كرده راستار است ، كوفته و بيخته اندر سكنگبين بسرشند ، شربت دو درم .\r\n\r\nصفت قرص فُوَّه كه سپرز سخت شده را بگدازد\r\nفوه دوازده درم ، پوست بيخ كبر ، زراوند طويل ، ايرسا از هر يكى دو درم ، كوفته و بيخته اندر سكنگبين بسرشند و اندر طبيخ انيسون و طبيخ پوست بيخ كبر دهند ، شربت يك مثقال .\r\n\r\nصفت قرص خردل كه درد سپرز را كه از باد خيزد سود دارد\r\nحب الرشاد پنج استار اندر سركهء ناب ، تر كنند يك شبانروز ، ديگر روز يك استار برگ سذاب خشك با وى بسرشند و قرص كنند و بر تنورى نيم‌گرم سخت كنند تا بريان شود و نگذارند كه بسوزد ، پس بكوبند نرم ، هر بامداد دو درم با سكنگبين بدهند .\r\n\r\nصفت قرص عود كه هيضه را باز دارد و غشى را كه از پس استفراغها افتد زايل كند و قوت باز دارد و قى را باز دارد\r\nعود خام ، سنبل ، قرنفل از هر يكى يك درم ، گل نشابورى دو درم ، طباشير سه درم ، كبابه دو درم ، سك دو درم ، كندر سه درم ، گل سرخ سه درم ، شربت سه درم با ماء العسل گر با ماء اللحم گر با شراب سيب و شراب آبى .\r\nصفت نسخهء ديگر : عود چهار درم ، مصطكى ، قرنفل ، كبابه ، سنبل از هر يكى يك درم ، شكر چند وزن همه ، شربت يك مثقال .\r\n\r\nصفت قرص كُندر كه قى و هيضه باز دارد\r\nكندر سه درم ، گل نجاحى ده درم ، كبابه ، قاقله ، سك از هر يكى دو درم ، كافور دانگى ، مشك دانگى ، قرنفل نيم درم ، شربت يك مثقال با شراب پوذنه .\r\n\r\nصفت نسخهء ديگر از قرص كندر\r\nسه درم طباشير و يك درم مصطكى زيادت آورده‌اند و كافور دو دانگ است و مشك نيست و قرنفل يك درمسنگ و سك يك درم .\r\n\r\nصفت قرص كندر كه بر انداختن خون بسرفه و قى باز دارد\r\nكندر ، دم الاخوين از هر يكى سه درم ، كهربا پنج درم ، گلنار سه درم ، افيون دو درم ، شبّ يمانى دو درم ، ساذج هندى پنج درم ، گل مختوم ده درم ، دارچينى دو درم ، تخم خشخاش سه درم ، صمغ عربى سه درم ؛ شربت دو درم با عصارهء باذروج يا با عصارهء برگ خرفه .\r\n\r\n","description":"","footnote":"","page_name":" 654 ","page_number":662},
  {"content":"\r\n\r\n\r\nصفت قرصى كه قى و هيضه باز دارد و خواب آرد\r\nقرنفل ده درم ، سك يك درم ، قرفه دو درم ، راسن خشك يك درم و نيم ، مصطكى ، افيون ، پوست لفّاح از هر يكى يك درم و نيم ، اين جمله ده شربت است .\r\n\r\nصفت قرص حَبّ الآس كه قى و اسهال باز دارد\r\nحب الآس ، سماق پاك‌كرده ، گزمازو ، گل ارمنى ، بلوط ، نشاستهء بريان‌كرده از هر يكى ده درم ، مقل يك درم ، نارپوست ، مازو از هر يكى پنج درم .\r\n\r\nصفت قرص بُسَّد كه برانداختن خون بسرفه و قى باز دارد\r\nبسّذ مغسول ده درم ، كندر و اقاقيا ، گلنار از هر يكى چهار درم ، صمغ و كثيرا و گل مختوم از هر يكى سه درم ، دارچينى يك درم ، شربت دو درم . نسخهء اين كتاب اينست و مرا مىنمايد كه دارچينى ، خطأ ناسخ است ريوند چينى .\r\n\r\nصفت قرص سُرمه كه خون برانداختن بسرفه و قى باز دارد\r\nسرمه اصفهانى ، شاذنه مغسول ، دم الاخوين از هر يكى سه درم ، گلنار ، مازو از هر يكى دو درم ، سرو بز كوهى سوخته ، اقاقيا از هر يكى يك درم ، لاذن ، زعفران از هر يكى نيم درم ، پرسياوشان يك درم و نيم ، شربت دو درم با آب لسان الحمل .\r\nدر نسخهء ديگر سه درم كهربا آورده‌اند و با آب باذيان دهند و طباشير اندر وى دهند .\r\n\r\nصفت قرص كهربا كه اسهال و قى خون و افراط طمث و خون بواسير باز دارد\r\nكهربا ، بسذ ، مرواريد ، ودع سوخته ، سرو بز كوهى سوخته ، شاذنهء مغسول از هر يكى سه درم ، گل سرخ ، تخم خرفه ، گشنيز خشك ، سماق ، نشاستهء بريان‌كرده ، صمغ عربى بريان كرده ، گلنار از هر يكى پنج درم ، طباشير ، اقاقيا ، عصارهء لحية التيس از هر يكى دو درم به آب لسان الحمل اقراص كنند ؛ شربت دو درم با عصارهء باذروج گر با شراب مورد گر با رب آبى .\r\n\r\nصفت نسخهء ديگر كه ريش روده و بول خون باز دارد\r\nكهربا و صمغ عرابى از هر يكى پنج درم ، گلنار و عصارهء لحية التيس از هر يكى سه درم ، دم الاخوين ، طباشير از هر يكى دو درم ، كثيرا ، مغز تخم كدو شيرين ، مغز تخم خيار ، از هر يكى سه درم ، شربت دو درم با رب آبى .\r\n\r\nصفت اقراص الطين كه بول خون باز دارد و قرحهء مثانه را سود دارد\r\nگل مختوم ، طباشير ، كثيرا ، صمغ عربى ، صمغ پارسى ، تخم خرفه ، تخم خيار و خيار باذرنگ راستار است ، كوفته و بيخته به ميبختج بسرشند و اگر حرارت غالب بود به لعاب سبغول بسرشند ، شربة دو درم .\r\n\r\n","description":"","footnote":"","page_name":" 655 ","page_number":663},
  {"content":"\r\n\r\nبا كشكاب دهند .\r\nنسخهء ديگر : مغز تخم كدو ، مغز تخم خربزه ، نشاسته بريان‌كرده ، ريوند چينى ، تخم خشخاش ، لك مغسول ، مغز جلغوزه ، كندر ، تخم كرفس آورده‌اند ، شربتى دو درم .\r\nنسخهء ديگر : حب الآس ، گلنار ، صندل سپيد ، بلوط بريان‌كرده آورند ، و بسّذ چند وزن همه ، با شراب آبى دهند .\r\n\r\nصفت نسخهء ديگر كه قرحهء كليه را سود دارد و پاك كند و بروياند\r\nگل ارمنى ، گل مختوم ، صمغ البطم ، مقل راستار است ؛ مقل را به شراب شيرين حل كنند و دارو بدان بسرشند و اقراص كنند ، شربت يك مثقال .\r\n\r\nصفت قرص كاكنج كه بول خون و سوزش مثانه باز دارد و ريش گرده و مثانه را سود دارد\r\nتخم خيار پاك‌كرده يك درم ، گل ارمنى ، صمغ عربى ، كندر ، دم الاخوين از هر يكى دو درم و نيم ، تخم خشخاش سپيد ، مغز بادام شيرين ، رب سوس ، نشاسته ، كثيرا ، تخم كرفس از هر يكى دو درم و نيم ، كاكنج خشك شش درم ، افيون يك درم ، به لعاب سبغول اقراص كنند ، شربت سه درم با شراب بنفشه .\r\n\r\nصفت نسخهء ديگر از قرص كاكنج\r\nتخم كتان و بزر البنج الابيض از هر يكى پنج درم ، تخم باذيان و زعفران از هر يكى دو درم ، بزر الحماض ، مغز جلغوزه بريان‌كرده ، مغز بادام تلخ ، افيون از هر يكى سه درم ، مر يك درم ، صمغ كثيرا سه درم ، به لعاب تخم كتان بسرشند و با ميبختج دهند گر با جلاب .\r\nو اندر بعضى نسختها تخم كرفس و دوقو از هر يكى سه درم آورده‌اند .\r\n\r\nصفت اقراص البزور كه جرب مثانه را سود دارد و اين قرص را بنادق البزور گويند\r\nمغز تخم خربزه دو درم ، مغز تخم خيار پنج درم ، مغز تخم كدو ، تخم خطمى پاك‌كرده ، مغز بادام شيرين ، كثيرا ، نشاسته ، رب سوس ، تخم خشخاش سپيد ، گل ارمنى ، تخم كرفس از هر يكى دو درم اقراص كنند ، و به لعاب دانهء آبى و با شراب بنفشه بدهند .\r\n\r\nصفت نسخهء ديگر از اقراص البزور كه گرده و مثانه را پاك كند و بول بازگرفته بگشايد\r\nاسارون و فطراساليون و تخم كرفس ، انيسون ، حب البلسان از هر يكى چهار درم ، تخم خربزه ده درم ، تخم خيار و خيار باذرنگ از هر يكى پنج درم ، كثيرا دو درم ، شربت دو درم با آب ترب و آب كرفس بدهند يا با آب نخود سياه .\r\n\r\n","description":"","footnote":"","page_name":" 656 ","page_number":664},
  {"content":"\r\n\r\n\r\nصفت قرص بنفشه كه قولنج را بگشايد و اندر تب محرقه سود دارد\r\nبنفشه ده درم ، تربذ پنج درم ، رب سوس چهار درم ، سقمونيا سه درم ، مصطكى يك درم و نيم با جلاب . و از جهت قولنج اندر طبيخ ميويز و انجير و فلوس خيارچنبر دهند يا اندر شراب او يا اندر شراب بنفشه .\r\n\r\nصفت نسخهء ديگر از قرص بنفشه كه تب و سرفه و طبع خشك را سود دارد\r\nبنفشه ده درم ، مغز بادام و مغز تخم خيار از هر يكى پنج درم ، كثيرا ، رب السوس از هر يكى چهار درم ، شربت دو درم با جلاب ، گر با شراب بنفشه .\r\n\r\nصفت قرص سنبل كه آماس صلب را كه اندر جگر و معده باشد بپزاند\r\nسنبل ، فقّاح الاذخر ، سليخه ، ريوند چينى ، قصب الذريره از هر يكى سه درم ، زعفران ، مر ، انيسون ، قسط ، پلپل از هر يكى يك درم ، مقل ، مصطكى از هر يكى دو درم ، اشق نيم درم .\r\nاشق را بمثلث حل كنند و دارو بدان بسرشند ، شربت دو درم از جهت آماس معده با مثلث دهند و از جهت آماس جگر با سكنگبين دهند .\r\n\r\nصفت قرص زرنيخ كه اندر امعا بدان حقنه كنند ، روده را پاك كند و زود بروياند\r\nزرنيخ زرد و زرنيخ سرخ از هر يكى نيم من ، آهك آب نارسيده يك من ، قرطاس سوخته هشت وقيه ، اقاقيا هشت وقيه ، همه بسايند و به آب لسان الحمل بسرشند و اقراص كنند .\r\n\r\nصفت نسخهء ديگر از قرص زرنيخ\r\nشخار ، آهك ، اقاقيا ، مازو ، زرنيخ ، همه راستار است ، چند روز اندر سركه فرغار كنند ، پس از آنكه بسوده باشند ، پس خشك كنند و اقراص كنند .\r\n\r\nصفت نسخهء ديگر از قرص زرنيخ\r\nزرنيخ زرد ، نان ميده و قرطاس سوخته از هر يكى پانزده درم ، زرنيخ سرخ بيست و پنج درم ، عصارهء لحية التيس ، مردا سنگ از هر يكى سه درم ، رب غوره ، اسفيداج از هر يكى پنج درم ، آهك ده درم ، اقراص كنند .\r\n\r\nباب چهارم از بخش پنجم اندر قرابادين اندر سفوفها\r\n\r\nصفت سَفوف طباشير كه دل گرم را سود دارد\r\nگل سرخ ، طباشير از هر يكى سه درم ، گشنيز خشك دو درم ، بسّد ، مرواريد ، كهربا از هر يكى نيم درم ، كافور دانگى ، شربت دو درم با سكنگبين سفرجلى گر با آب انار ترش\r\n\r\n","description":"","footnote":"","page_name":" 657 ","page_number":665},
  {"content":"\r\n\r\nو از جهت خداوند معده گرم ، سه درم سماق درين سفوف زيادت كنند و گشنيز را يك شب اندر سركه فرغار كنند و ديگر روز خشك كنند و بريان كنند ، آروغ دودناك زايل كند .\r\n\r\nصفت سفوف دَرُونَج كه دل سرد را سود دارد\r\nدرونج و لسان الثور از هر يكى شش درم ، زرنباد دو درم ، بكوبند و ببيزند ، شربت يك مثقال با دو اوقيه شراب كهن گر با ماء العسل .\r\nصفت نسخهء ديگر از اين صفوف ، كهربا ، جندبيذستر از هر يكى يك درم ، پوست ترنج ، فرنجمشك از هر يكى نيم درم ، شربت يك مثقال اندر شراب كهن .\r\n\r\nصفت سفوف عود كه معدهء سرد و تر را سود دارد\r\nقرنفل ، كبابه از هر يكى پنج درم ، مصطكى ، سنبل از هر يكى سه درم ، عود خام بيست درم ، شكر چند وزن همه ، شربت يك مثقال با گلشكر .\r\n\r\nصفت سفوف قاقله كه آرزوى گل خوردن و آرزوهاء بد كه زن حامله را بود ببرد\r\nقاقله ، خيربوا ، كبابه راستار است ، شكر چند همه ، شربت دو درم با آب گرم .\r\nاندر نسخهء ديگر بجاى كبابه بسباسه است .\r\n\r\nصفت سفوف خمار كه مخمور را سود دارد\r\nتخم كشنه ، تخم كرنب ، زرشك پاك‌كرده ، سماق پاك‌كرده ، عدس مقشر ، گل سرخ ، طباشير راستار است ، كوفته و بيخته ، شربت سه درم با يك طسوج كافور اندر آب انار .\r\n\r\nصفت سفوف كَرنَب كه مستى باز دارد\r\nتخم كرنب ، مغز بادام تلخ ، پوذنه ، مغز بادام شيرين راستار است ، نانخواه ، نمك ، سذاب خشك از هر يكى ثلث يك جزو ، همه كوفته و بيخته ، شربت سه درم اندر آب انار .\r\n\r\nصفت سفوف انيسون كه بادهاء معده را بشكند و خلط غليظ را كه اندر معده باشد بگدازد\r\nانيسون ، نانخواه ، تخم كرفس از هر يكى پنج درم ، مصطكى سه درم ، كندر چهار درم ، فقاح الاذخر ، قسط از هر يكى سه درم ، سپندان سپيد سى درم ، فانيد چند همه ، بكوبند و بسرشند ، شربت دو درم .\r\n\r\nصفت سفوف حب الرمّان كه اسهال كه سپيد و رقيق باشد و با ثفل آميخته باز دارد\r\nاناردانك بريان‌كرده كوفته و بيخته چون سرمه صد درم ، كرويا اندر سركه فرغار كرده و بريان كرده بيست درم ، خرنوب نبطى ده درم ، سماق پاك‌كرده ده درم ، گلنار ده درم ، همه كوفته و بيخته ، شربت يك درم\r\n\r\n","description":"","footnote":"","page_name":" 658 ","page_number":666},
  {"content":"\r\n\r\nو نيم با شراب مورد گر با شراب آبى .\r\n\r\nصفت نسخهء ديگر كه اسهال سودائى باز دارد\r\nناردانك بريان‌كرده ده درم ، بهمن سرخ ، زرنباد بريان‌كرده ، كهربا ، تخم سذاب ، تخم شاهسفرم از هر يكى يك درم ، شربت سه درم .\r\n\r\nصفت سفوف گوز كه اسهال بلغمى باز دارد\r\nگوزمغز بريان‌كرده سه درم ، نانخواه يك درم ، كندر نيم درم ، اين يك شربت باشد با آب گرم دهند و كودك را كمتر دهند .\r\n\r\nصفت سفوف مقلياثا كه سحج و ريش رودها سود دارد\r\nصمغ عربى بريان‌كرده هفت درم ، نشاستهء بريان‌كرده چهار درم ، اسبغول بريان‌كرده ده درم ، تخم مرو بريان‌كرده ، تخم شاهسفرم بريان‌كرده ، شاه بلوط بريان‌كرده ، حب الآس بريان‌كرده ، بزر الحماض بريان‌كرده ، طباشير ، گل ارمنى از هر يكى شش درم ، تخم خرفه بريان‌كرده ، تخم خشخاش از هر يكى سه درم ، همه نيم‌كوفته مگر اسپغول و تخمهاء ديگر ، شربت دو درم يا سه درم اندر شراب مورد .\r\n\r\nصفت سفوف ديگر كه پيچيدن ناف و بواسير را سود دارد\r\nتخم سپندان سپيد بريان‌كرده سى درم ، زيرهء مدبّر ، تخم كتان بريان‌كرده از هر يكى ده درم ، مصطكى سه درم ، هليلهء كابلى با روغن گاو بريان‌كرده هفت درم ؛ هليله و زيره و مصطكى بكوبند و با تخمهاء ناكوفته بياميزند ، شربت سه درم .\r\n\r\nصفت سفوف ديگر كه بسيارى بول كه از سردى باشد و ضعيفى مثانه باز دارد\r\nبلوط پنجاه درم ، كندر سى درم ، گشنيز خشك بريان‌كرده ، گل ارمنى ، صمغ عربى از هر يكى ده درم ، گلنار ، گزماز و از هر يكى پنج درم ، شربت سه درم با آب سرد .\r\n\r\nصفت سفوف نسخهء ديگر كه سيلان منى بىمراد و چكيدن بول ، باز دارد\r\nتخم كوك سه درم ، تخم سذاب سه درم ، بلوط ، كندر ، سعد از هر يكى سه درم ، تخم خرفه چهار درم ، گلنار ، گل سرخ از هر يكى پنج درم ، انيسون ، بزر البنج ، زيره ، كسيلا از هر يكى دو درم ، پانيد هم سنگ همه ، بكوبند و بسرشند ، شربت پنج درم . و اگر هليلهء كابلى و بليله و آمله با اين داروها بياميزند از هر يكى هفت درم ، صواب بود .\r\n\r\nصفت سفوفى سورنجان كه اوجاع مفاصل را سود دارد\r\nسورنجان هفت درم ، زيره بريان‌كرده ، پوذنهء جويبارى از هر يكى دو درم ، پلپل يك درم ، شكر چند همه ، شربت از دو درم تا سه درم .\r\n\r\n","description":"","footnote":"","page_name":" 659 ","page_number":667},
  {"content":"\r\n\r\n\r\nصفت سفوف نمك كه معده و جگر را و اوجاع مفاصل را سود دارد و همه بيماريها را كه از امتلا باشد\r\nنمك طعام نيم من ، نوشادر دو وقيه ، پلپل سپيد سه وقيه ، زنجبيل ، پلپل سياه از هر يكى دو وقيه ، انيسون يك وقيه ، بزر الجرجير يك وقيه ، نانخواه يك وقيه ، پوذنه دشتى دو وقيه ، همه كوفته و بيخته ، شربت دو مثقال با آب گرم .\r\n\r\nصفت سفوف هليله كه اندر آماس جگر صلب با شير اشتر دهند\r\nهليلهء كابلى ، هليلهء سياه از هر يكى دو جزو ، تخم كرفس ، انيسون ، تخم باذيان از هر يكى چهار يك جزوى ، كوفته و بيخته ، شربت سه درم يا دو درم و نيم .\r\n\r\nصفت سفوف هليلهء ديگر كه با ماء الجبن دهند آماس جگر را سود دارد\r\nهليلهء زرد ده درم ، تخم كشنه ، تخم كشوث ، تخم خيار و خيار باذرنگ ، از هر يكى دو درم ، لك مغسول ، ريوند چينى از هر يكى يك درم ، سقمونيا نيم درم ، شربت دو درم .\r\n\r\nصفت سفوف ديگر كه ادرار بول و آماس جگر را سود دارد\r\nتخم خيار و خيار باذرنگ و تخم خربزه از هر يكى پنج درم ، تخم كشنه ، تخم كشوث از هر يكى سه درم ، تخم كرفس ، انيسون ، تخم باذيان از هر يكى دو درم ، عصارهء زرشك چهار درم ، ريوند چينى يك مثقال ، رب سوس دو درم ، لك مغسول چهار دانگ ، زعفران ، سنبل ، مصطكى ، افسنتين از هر يكى يك درم ، كافور دو دانگ ، شربت سه درم . و اندر نسختهاء ديگر كافور و زعفران و مصطكى و لك و سنبل و افسنتين و رب سوس نيست و نمىبايد ، شربت سه درم .\r\n\r\nسفوف فربهى\r\nنخود سپيد اندر سركه و آب فرغار كرده و خشك‌كرده پنجاه درم ، كرنج شسته و خشك‌كرده سى درم ، نان ميده خشك بيست درم ، مغز بادام شيرين سپيدكرده سى درم ، كشك جو سى درم ، كشك گندم سى درم ، خشخاش سپيد با تخم او چهل درم ، شكر طبرزد نيم من ، همه بكوبند و بياميزند . هر بامداد سى درم با سبوساب گر با شير تازه بجوشانند و بدهند .\r\n\r\nباب پنجم از كتاب پنجم اندر قراباين اندر گُوارشها\r\n\r\nصفت گوارش عود خواجه بو على سينا رحمه الله مىگويد اين گوارش آزموده است و مركب اوست\r\nعود هندى سه درم ، مشك تبتى دو دانگ ، كافور دانگى و نيم ، بسباسه ، نارمشك و سعد و فلنجمشك و زرنب\r\n\r\n","description":"","footnote":"","page_name":" 660 ","page_number":668},
  {"content":"\r\n\r\nو زرنباد از هر يكى يك مثقال ، دارچينى ، مصطكى ، زنجبيل ، پلپل ، قرنفل از هر يكى دو درم ، لسان الثور پنج درم ، تخم باذيان ، تخم كرفس ، وج ، سنبل از هر يكى سه درم ، بانگبين مصفّى بسرشند ، شربت دو درم بادها را بشكند و خفقان و دل‌تنگى زايل كند .\r\n\r\nصفت گوارش عود كه معده و دل را قوة دهد و پيران را شايد\r\nعود هندى ، قرنفل ، ساذج هندى ، زنجبيل ، قاقله ، فلنجمشك ، دارپلپل از هر يكى دو مثقال ، زعفران يك مثقال بانگبين مصفّى بسرشند ، شربت دو مثقال .\r\n\r\nصفت گوارش مشك كه بادهاء معده را بشكند و خفقان و باد باسور را سود دارد\r\nمشك تبتى نيم مثقال ، خيربوا ، قاقله ، زنجبيل ، دارپلپل از هر يكى دو درم ، دارچينى سه درم ، عود هندى يك وقيه ، زعفران دو درم ، شكر چند همه ، بانگبين مصفّى بسرشند ، شربت دو درم .\r\n\r\nصفت گوارش تُرَنج كه بادها را بشكند و طعام بگوارد و بوى دهان خوش كند\r\nپوست ترنج سى درم ، قرنفل ، گوزبوّا ، دارپلپل ، خيربوا ، دارچينى ، خاولنجان از هر يكى يك درم ، مشك تبتى دو دانگ و نيم بانگبين مصفّى بسرشند ، شربت دو درم .\r\n\r\nصفت گوارش كافور كه اسهال صفرائى باز دارد\r\nزرشك پاك كرده ده درم ، گل سرخ شش درم ، طباشير چهار درم ، بزر الحماض بريان‌كرده هفت درم ، كهربا چهار درم ، حب الآس شش درم ، شاه بلوط پنج درم ، دقيق الحصرمى چهار درم ، پست غبيرا ده درم ، اناردانك بريان‌كرده پانزده درم ، كافور سه درم ، زعفران پنج درم ، فوفل چهار درم ، پست سيب ده درم ، نيلوفر پنج درم ، به شراب ترشى ترنج بسرشند ، شربت دو درم .\r\n\r\nصفت گوارش كندر كه اسهال بلغمى باز دارد و معده را گرم كند\r\nكندر شست درم ، پلپل ، دارپلپل از هر يكى دوازده درم ، زنجبيل ، خاولنجان از هر يكى دوازده درم ، گوزبوّا ، قرنفل ، خيربوا از هر يكى پنج درم ، مشك تبتى نيم درم ، شكر بيست درم ، همه بانگبين مصفّى بسرشند ، شربت سه درم .\r\n\r\nصفت جوارش حبّ الآس\r\nحبّ الآس يك من ، هليلهء سياه ، بليله ، آمله ، طاليسفر از هر يكى بيست درم ، پلپل ، دارپلپل ، زنجبيل از هر يكى ده درم ، مصطكى ، قردمانا ، كرويا ، انيسون ، زيره ، سنبل ، سليخه ، قاقله ، قسط از هر يكى شش درم ، گوزبوّا ، تخم كرفس ، نانخواه از هر يكى پنج درم ، ساذج هندى ، حماما از هر يكى چهار درم\r\n\r\n","description":"","footnote":"","page_name":" 661 ","page_number":669},
  {"content":"\r\n\r\nبانگبين مصفّى بسرشند ، شربت يك درم .\r\n\r\nصفت گوارش خوزى بزرگ كه طعام بگوارد و اسهال باز دارد و سپرز را و كسى را كه بيم استسقا بود ، سود دارد و ادرار بول كند\r\nقسط و قرفه و سنبل و حبّ البلسان و سليخه از هر يكى ده درم ، گوزبويا پنج عدد ، قاقله و قرنفل و انيسون و اكليل الملك و شيطرج و نارمشك از هر يكى چهار درم ، بسباسه ، درونج از هر يكى سه درم ، زراوند ، ريوند چينى ، اشنه از هر يكى پنج درم ، در بعضى نسختها از هر يكى دو درم است ، هليلهء سياه و كابلى از هر يكى دو ستير بروغن زيت بريان كرده ، بليله دو عدد ، حبّ الآس چند وزن همه ، بكوبند و ببيزند چون سرمه ، و شكر طبرزد بقوام آرند و بدان بسرشند ، شربت چند يك مازو اندر آب سرد از پس دو ماه به كار دارند .\r\n\r\nصفت نسخهء ديگر از گوارش خوزى\r\nدانهء مويز كه از سركه بيرون كنند بيست درم ، حب الآس پنجاه درم ، خرنوب نبطى ، گلنار ، گزمازو ، نانخواه از هر يكى دو درم بانگبين بسرشند ، شربت سه درم .\r\n\r\nصفت گوارش طباشير كه اسهال صفرا باز دارد و خداوند تب را سود دارد\r\nطباشير و گل سرخ از هر يكى ده درم ، بزر الحماض ، صمغ عربى از هر يكى ده درم ، گلنار ، سماق ، عصاره لحية التيس از هر يكى هفت درم ، زعفران ، افيون از هر يكى دو مثقال ، حب الآس ده درم ، به شراب سيب بسرشند ، شربت چهار درم .\r\n\r\nصفت گوارش سماق كه اسهال صفرائى باز دارد\r\nسماق دو جزو ، حب الآس يك جزو ، اناردانك يك جزو ، خرنوب نبطى دانه پاك‌كرده سه جزو ، صمغ عربى ، گلنار از هر يكى نيم جزو ، همه با ميويز دانه بيرون‌كرده بسرشند ، شربت سه درم .\r\n\r\nصفت نسخهء ديگر از گوارش سماق كه خداوند تب را سود دارد و تشنگى را بنشاند\r\nسماق پاك كرده سى درم ، پست جو ، پست سيب و كعك بغدادى ، خرنوب شامى ، طباشير از هر يكى دو درم به شراب و شكر طبرزد بسرشند .\r\n\r\nصفت گوارش زيره\r\nزيره مدبّر ، سذاب خشك ، پلپل ، زنجبيل از هر يكى ده ستير ، بورهء ارمنى بيست درم ، بانگبين مصفّى بسرشند ، چنان كه رسم است .\r\n\r\nصفت نسخهء ديگر از گوارش زيره\r\nزيرهء مدبر يك من ، سذاب خشك ، پلپل ، زنجبيل از هر يكى نيم من ، بوره ده ستير ، بادها بشكند و آروغ ترش زايل كند .\r\n\r\n","description":"","footnote":"","page_name":" 662 ","page_number":670},
  {"content":"\r\n\r\n\r\nصفت نسخهء ديگر كه بادها بشكند و قولنج باز دارد\r\nبگيرند زيره مدبر ده درم ، زنجبيل بيست درم ، پلپل ده درم ، افتيمون سى درم ، بوره بيست درم ، بانگبين مصفّى بسرشند و به كار دارند .\r\n\r\nصفت گوارش انگدان\r\nپلپل و دارپلپل از هر يكى پنج درم ، ايرسا ، زنجبيل از هر يكى شش درم ، انيسون ، مصطكى ، تخم باديان از هر يكى دو درم ، انجدان پانزده درم ، نانخواه ، تخم كرفس از هر يكى دو درم كوفته و بيخته بانگبين بسرشند ، شربت دو درم .\r\n\r\nباب ششم از كتاب پنجم اندر قرابادين اندر اطريفِلها\r\n\r\nصفت اطريفل بزرگ كه معده و امعاء سرد را قوت دهد و قوت مردى بيفزايد و مثانه را قوى كند\r\nهليلهء كابلى ، بليله ، آمله ، بوزيدان ، بسباسه ، شيطرج هندى ، شقاقل از هر يكى يك جزو ، هر دو تودرى ، هر دو بهمن ، لسان العصافير از هر يكى نيم جزو ، همه كوفته و بيخته ، بروغن گاو چرب كنند و بانگبين مصفّى بسرشند ، شربت چهار درم .\r\n\r\nصفت اطريفل ديگر كه طبع را نرم دارد و معده را از صفرا و بلغم پاك كند\r\nهليلهء زرد و هليلهء كابلى ، بليله ، آمله از هر يكى ده درم ، بيخ سوسن پنج درم ، تربذ سپيد بيست درم ، زنجبيل سه درم ، شيطرج سه درم ، خيربوا ، قرفه ، دارچينى از هر يكى دو درم ، شاهتره ده درم ، گل سرخ پنج درم ، بسرشند ، چنان كه رسم است .\r\n\r\nصفت اطريفل كوچك كه معده از صفرا و رطوبت پاك كند و گونه صافى كند و بواسير را سود دارد\r\nهليلهء كابلى ، بليله ، آمله راستار است ، كوفته و بيخته بروغن گاو چرب كنند و بانگبين مصفّى بسرشند ، شربت چهار درم .\r\n\r\nصفت اطريفل افتيمونى كه خداوند بيماريهاء سودائى را سود دارد و سياهى موى را نگاه دارد تا دير سپيد شود\r\nهليلهء كابلى و بليله و آمله از هر يكى ده درم ، سنامكى ، افتيمون ، تربذ از هر يكى پنج درم ، شيطرج سه درم ، بسفايج دو درم ، انيسون ، نمك نفطى از هر يكى دو درم ، بسرشند چنان كه رسم است .\r\n\r\nصفت اطريفل غُددى كه خداوند خناق و خنازير را سود دارد\r\nهليلهء سياه پانزده درم ، بليله و آمله و تربد از هر يكى هفت درم ، افتيمون ده درم ، بسفايج و اسطوخودوس و سناء مكى از هر يكى پنج درم ، شيطرج ، زرنباد ، غاريقون از هر يكى سه درم ، انيسون ، مصطكى ، خيربوا ، قرنفل ، سنبل ، جوزبوّا از هر يكى دو درم ، نوشادر سه درم ، و غددى كه در گردن گوسفند بود\r\n\r\n","description":"","footnote":"","page_name":" 663 ","page_number":671},
  {"content":"\r\n\r\nخشك كرده كوفته و بيخته پنج درم ، بانگبين بسرشند ، شربت چهار درم يا پنج درم .\r\n\r\nصفت اطريفل مُقْل كه خداوند بواسير را سود دارد\r\nهليلهء كابلى و بليله و آمله راستار است ، مقل چند وزن همه ، مقل را به آب كنند تا حل شود و با انگبين مصفّى بسرشند و نيك جوش بدهند تا مقل با انگبين آميخته شود و ترى آب كمتر شود ، پس داروها بدان بسرشند ، شربت چهار درم .\r\n\r\nصفت اطريفل ماهان بدر كه خداوند بهق و برص سپيد را و خداوند همه بيماريهاء بلغمى را سود دارد\r\nهليلهء كابلى بيست درم ، بليله ، آمله از هر يكى ده درم ، برنك كابلى مقشر پانزده درم ، شيطرج ، سعد ، زنجبيل از هر يكى سه مثقال ، ساذج هندى پنج درم ، بسفايج ، اسطوخودوس از هر يكى هفت درم ، قسط سه درم ، غاريقون شش درم ، كندر ، مصطكى ، انيسون ، قرنفل ، خيربوا ، گوزبوّا از هر يكى دو درم ، پلپل ، دارپلپل ، نارمشك از هر يكى چهار درم ، بانگبين مصفّى بسرشند ، شربت چهار درم .\r\n\r\nصفت اطريفل ديگر كه خداوند حبّ القرع را سود دارد\r\nبرنك كابلى مقشر ده درم ، تربذ ، حب النيل ، قسط از هر يكى پنج درم ، قنبيل ، ترمس ، افسنتين رومى ، شيح ارمنى ، افتيمون ، ملح نفطى ، خردل سپيد ، شحم حنظل ، سعد ، راسن خشك از هر يكى سه درم و نيم ، بكوبند و ببيزند و بانگبين مصفّى بسرشند ، شربت دو درم .\r\n\r\nصفت اطريفل شاهتره كه گر و خارش و سعفه را سود دارد\r\nهليله زرد چهل درم ، هليلهء كابلى سى درم ، بليله ، آمله از هر يكى بيست درم ، سنامكّى بيست درم ، شاهتره سى درم ، ريوند چينى دو درم ، چوب كدر دو درم ، همه كوفته و بيخته بروغن بادام چرب كنند و به كشمش بسرشند ، شربت چهار درم تا پنج درم .\r\n\r\nاطريفل گشنيزى كه صداع گرم را سود دارد و بخارها از سر باز دارد\r\nهليلهء كابلى و بليله و آمله و گشنيز خشك راستار است ، بسرشند چنانك رسمست .\r\n\r\nصفت اطريفل ديگر كه عرق مدينى را سود دارد و اگر ده روز پيوسته به كار دارند مادهء اين علت را پاك كند\r\nهليلهء كابلى ، بليله ، آمله ، تربذ ، زنجبيل ، قنبيل راستار است ، كوفته و بيخته اندر پانيد بسرشند و نخست چرب كنند ، چنان كه رسمست . و الله أعلم بالصواب .\r\n\r\n","description":"","footnote":"","page_name":" 664 ","page_number":672},
  {"content":"\r\n\r\n\r\nباب هفتم از كتاب پنجم اندر قرابادين اندر معجونها و ترياقها\r\nببايد دانست كه معجونهاء بزرگ چون ترياق فاروق و مثروديطوس و شليثا و ديگر معجونهاء بزرگ اندرين جايگاه آوردن ، كتاب از حد خويش بيرون شود . اندرين باب آنچه بيشتر به كار آيد و هر جاى بدست آيد و هروقت بتوان ساخت و به كار توان داشت ياد كرده آيد ان شاء اللّه ، و آن معجونهاء بزرگ از قرابادين ذخيره يافته شود .\r\n\r\nصفت ترياق اربعه ، مضرت گزيدن حيوان زهرناك و خداوند صرع و بيماريهاء سرد را سود دارد و بادها را بشكند\r\nجنطيانا رومى ، حبّ الغار ، زراوند طويل ، مرّ صافى راستار است ، بكوبند و ببيزند و بانگبين مصفّى بسرشند . صهاربخت مىگويد اندر بعضى نسختها يك جزو زعفران آورده‌اند .\r\n\r\nصفت ترياق الطين كه كسى را كه زهره داده باشند اين ترياق بدهند قى مىآرد تا تن از آن پاك شود\r\nو بدين توان دانست كه چيزى داده‌اند ، اگر نه ، از بهر آنكه اگر زهر داده نباشند قى نيارد .\r\nبگيرند گل مختوم و حب الغار راستار است ، كوفته و بيخته و بروغن گاو چرب كنند و بانگبين بسرشند و آن را كه حاجت باشد تا قى كند مىدهند .\r\n\r\nصفت انوش‌دارو\r\nانوش‌دارو مفرّحى است كه گونهء روى صافى كند و بوى دهان و بوى عرق خوش كند و جگر را سخت كند و نافع است ، پيش از طعام و پس از طعام خوردن رواست ، طعام بگوارد .\r\nبگيرند گل سرخ شش درم ، سعد پنج درم ، قرنفل ، مصطكى ، سنبل ، اسارون از هر يكى سه درم ، قرفه ، زرنب ، زعفران ، بسباسه ، قاقله ، هال ، گوزبوّا از هر يكى دو درم ، همه بكوبند و ببيزند و بياميزند . و يك رطل بغدادى شير آمله اندر چهار من و نيم آب بپزند تا دو بهر برود و بمالند ، و يك من شكر يا انگبين برنهند و بقوام آرند و داروها بدان بسرشند ، شربت از يك مثقال تا دو مثقال .\r\n\r\nصفت معجون هرمس كه نقرس و اوجاع مفاصل و اوجاع معده و قروح امعا و استسقا و يرقان را سود دارد و بادها بشكند و فالج و لقوهء بلغمى را سود دارد و حيض بگشايد\r\nغاريقون\r\n\r\n","description":"","footnote":"","page_name":" 665 ","page_number":673},
  {"content":"\r\n\r\nو اسارون و وج و قردمانا و فرفيون و تخم سذاب و فو و زوفاء خشك از هر يكى يك وقيه ، زراوند طويل ، بيخ عرطنيثا از هر يكى دو وقيه ، نانخواه ، قرنفل ، جنطيانا رومى شش وقيه ، حاشا ، تخم كرفس از هر يكى دو وقيه ، قنطوريون باريك هشت وقيه ، سليخه ، قسط ، مرصافى از هر يكى سه وقيه ، سنبل طيب ، پوذنه كوهى ، فطراساليون ، كمادريوس ، اسقولوقندريون از هر يكى هشت وقيه ، همه كوفته و بيخته بانگبين مصفّى بسرشند و اندر ايام بهار به كار دارند ، شربت دو درم .\r\n\r\nصفت سجزينا بزرگ كه مزاج سرد را و خداوند بادهاء غليظ را و درد دندان را و خورده شدن آن را و قولنج را و عسر البول بلغمى را سود دارد ، سدّه جگر را بگشايد ، معده را گرم كند\r\nبگيرند جندبيذستر ، افيون ، دارچينى ، اسارون ، فو ، مر ، دوقو از هر يكى يك درم ، پلپل ، دارپلپل ، بيرزد ، قسط از هر يكى شش درم ، زعفران نيم درم . بيرزد با انگبين بگدازند و داروها بكوبند و ببيزند و بدان انگبين بسرشند و شش ماه نگاه دارند ، شربت نيم مثقال اندر آب گرم .\r\n\r\nصفت امروسيا ، كه جگر و سپرز سخت را سود دارد و سدّه بگشايد و ادرار بول كند و اندر ابتداى استسقا سخت نافع بود ، سنگ گرده و مثانه گرم را بريزاند\r\nبگيرند دوقو ، زيرهء كرمانى ، عود بلسان ، سليخه ، قردمانا ، فقّاح اذخر ، تخم كرفس از هر يكى يك درم ، دارپلپل ، قسط ، پلپل سپيد از هر يكى نيم درم ، مرّ سه درم ، حب الغار ده عدد ، وج ، زعفران از هر يكى دو درم ، بانگبين بسرشند ، شربت يك بندق در آب گرم .\r\n\r\nصفت انقرديا ، معجون بلاذرست ، سستى عصبها را و صرع و فرامشتى و همهء بيماريهاء سرد را و بيمارى رحم را و بيماريها كه از سودا و بلغم بود سود دارد\r\nسنبل ، ساذج هندى ، مر ، سليخه ، زعفران ، از هر يكى يك وقيه ، شيح رومى ، افتيمون ، اذخر ، ريوند چينى ، حب البان مقشر ، قرنفل از هر يكى يك وقيه ، غاريقون هشت درم ، بيخ سوسن آسمانگون يك وقيه ، عسل بلاذر پنج درم ، پوست بيخ باذيان سه رطل بغدادى . پوست بيخ باذيان اندر پنج رطل سركه فرغار كنند يك شبانروز ، پس بجوشانند و بپالايند و سه بار همسنگ همه داروها انگبين با اين سركه بجوشانند تا سركه برود و انگبين بقوام آيد ، پس داروها كوفته و بيخته بدان بسرشند و از پس شش ماه به كار دارند ، شربت يك درم اندر آب گرم .\r\n\r\nصفت فنداديقون كه معده را گرم كند و بادها بشكند و درد معده و امعاء سرد را زايل كند\r\n\r\n","description":"","footnote":"","page_name":" 666 ","page_number":674},
  {"content":"\r\n\r\nزعفران ، انگدان ، تخم سذاب ، تخم كرفس ، زنجبيل ، حاشا ، مغز جلغوزه از هر يكى شش درم ، كندر ، مغز بادام تلخ از هر يكى دو درم ، پلپل هشت درم ، بانگبين بسرشند ، شربت دو درم .\r\n\r\nصفت نسخهء ديگر از فنداديقون\r\nزنجبيل ، پلپل ، سنبل از هر يكى شش درم ، مصطكى ، نانخواه از هر يكى چهار درم ، تخم كرفس ، پوذنهء كوهى از هر يكى پنج درم ، زيره ، سليخه ، حب البلسان ، عاقر قرحا از هر يكى دو درم ، ساذج هندى يك درم و نيم بانگبين بسرشند ، شربت يك مثقال .\r\n\r\nصفت دواء المسك تلخ كه رطوبت معده و آماس حنجره و خفقان سوداى زايل كند\r\nافسنتين رومى ، صبر ، ريوند چينى از هر يكى هشت درم ، نانخواه ، تخم كرفس ، زعفران از هر يكى چهار درم ، ناردين ، ساذج هندى ، مرّ صافى ، مشك تبتى از هر يكى دو درم ، جندبيذستر يك درم و نيم با انگبين بسرشند ، شربت يك مثقال .\r\n\r\nصفت دواء المسك شيرين كه خفقان و بيمارى سوداى را و صرع و فالج و لقوه و تنگى نفس و تب ربع را سود دارد\r\nزرنباد ، درونج از هر يكى يك درم و نيم ، بهمن سرخ ، بهمن سپيد ، قاقله ، ساذج هندى ، سنبل ، قرنفل ، جندبيذستر از هر يكى چهار دانگ ، زنجبيل ، دارپلپل از هر دو دو دانگ ، مشك تبتى دانگى و نيم بانگبين شهد بسرشند ، شربت يك مثقال .\r\n\r\nصفت اثاناسياء بزرگ كه بيماريهاء جگر و سپرز و معده را كه از بلغم و سودا تولد كند و بادهاء غليظ را كه اندر احشا و رحم باشد و روده را كه از بلغم شور بود و از سودا ، و تنگى نفس كه از بلغم بود سود دارد ، و خون حيض و قى خون و نفث خون و اسهال بلغمى باز دارد و درد گرده و مثانه زايل كند\r\nفى الجمله منفعت اين و منفعت فلونيا يكى است .\r\nمر و افيون ، زعفران ، جندبيذستر ، بزر البنج ، قسط و قردمانا ، تخم خشخاش سپيد ، سنبل ، غافت ، سرون راست بز سوخته ، جگر گرگ خشك‌كرده راستار است بانگبين بسرشند و شش ماه نگاه دارند ، شربت نيم درم اندر آب كشنه دهند يا اندر رب سيب و آبى .\r\n\r\nصفت فلونيا رومى كه همه دردها بنشاند خاصه درد قولنج ، قى خون و اسهال خون و اسراف حيض و هيضه باز دارد\r\nپلپل سپيد ، بزر البنج از هر يكى بيست مثقال ، افيون\r\n\r\n","description":"","footnote":"","page_name":" 667 ","page_number":675},
  {"content":"\r\n\r\nده مثقال ، زعفران پنج مثقال ، تخم كرفس كوهى و سنبل از هر يكى چهار مثقال ، تخم كرفس نبطى سه مثقال ، ساذج هندى و سليخه و حب البلسان و عاقرقرحا و فرفيون از هر يكى يك مثقال و در بعضى نسختها بجاء كرفس نبطى ، دوقو است كه با انگبين بسرشند چنانك رسم است و شش ماه نگاه دارند ، شربة از نيم مثقال تا يك مثقال .\r\nاما از جهت درد قولنج در طبيخ شبت دهند و اگر منش مىگردد در طبيخ انيسون دهند .\r\nو از جهت درد جگر اندر طبيخ معده .\r\nو از جهت درد معده اندر طبيخ انيسون .\r\nو از جهت درد سپرز با سكنگبين و از جهت درد گرده و مثانه اندر آب باديان دهند و از جهت بازداشتن خون ، اندر طبيخ سماق .\r\n\r\nصفت فلونيا پارسى ، كه استفراغ ، هر نوع كه باشد باز دارد و بادهاء رحم بنشاند و رحم را قوت دهد و بچه را اندر وى نگاه دارد و اسهال و قى باز دارد و همه دردها بنشاند ، لكن دماغ را و قوت حفظ را زيان دارد\r\nپلپل سپيد ، بزر البنج از هر يكى بيست درم ، افيون ، گل مختوم از هر يكى ده درم ، زعفران پنج درم ، فرفيون ، عاقرقرحا ، سنبل ، مرصافى از هر يكى دو درم ، زرنباد ، درونج ، مرواريد ، مشك از هر يكى نيم درم ، اندر بعضى نسختها مرواريد و مشك نيم مثقال ، كافور دانگى و نيم ، بانگبين بسرشند چنان كه رسم است .\r\n\r\nصفت معجون تمرى كه قولنج و عسر البول را سود دارد\r\nبورهء ارمنى و زيرهء كرمانى و فطراساليون و پلپل سپيد از هر يكى دوازده درم زنجبيل دو درم محموده پنج درم خرما و مغز بادام شيرين سپيد كرده و برگ سداب خشك از هر يكى ده درم خرما جذا اندر سركه تر كنند يك شبان‌روز و بكوبند و مغز بادام جذا بكوبند و داروها نرم بكوبند و جمله جمع كنند و بعسل مصفى بسرشند شربت سه درم تا چهار درم .\r\n\r\nصفت دواء الكُركم الكبير تركيب جالينوس ، بيمارى جگر و سپرز را كه از سردى بود سود دارد و بادها بشكند و درد گرده و مثانه را سود دارد و استسقا كه از جهت آماس جگر و سپرز تولد كند باز دارد و مادهء غليظ بادرار بول بيارد\r\nزعفران دو درم ، فو ، مو ، انيسون ، دوقو ، اسارون ، فطراساليون ، ريوند چينى از هر يكى چهار درم ، سنبل شش درم ، قسط و سليخه و حب البلسان و فقاح الاذخر از هر يكى يك درم\r\n\r\n","description":"","footnote":"","page_name":" 668 ","page_number":676},
  {"content":"\r\n\r\nجعده و رب سوس و غافت از هر يكى سه درم ، روغن بلسان پنج درم ، مرّ صافى چهار درم .\r\nو اندر بعضى نسختها مصطكى سه درم آورده‌اند و بجاء حب البلسان حب البان آورده‌اند ، بانگبين بسرشند ، شربت يك مثقال يا دو درم اندر ماء العسل .\r\n\r\nدواء الكُركم الصغير :\r\nمنفعت اين همانست .\r\nزعفران ، سليخه ، سنبل ، مر ، قسط ، دارچينى ، فقاح الاذخر راستار است همه بكوبند و ببيزند و يك شبانروز به شراب انگورى تر كرده بنهند ، پس بانگبين بسرشند ، شربت يك مثقال يا دو درم .\r\n\r\nصفت دواء اللُّك الكبير\r\nمنافع اين و منافع دواء الكركم يكسانست .\r\nلك مغسول هشت درم ، مغز بادام تلخ مقشر ، دارچينى ، ساذج هندى ، قرنفل از هر يكى پنج درم ، كمافيطوس ، مرّ صافى ، فو ، مو ، زوفا خشك ، از هر يكى دوازده درم ، فطراساليون ، دوقو ، تخم كرفس ، زيرهء كرمانى ، زنجبيل از هريكى هفت درم ، جنطيانا ، زراوند گرد از هر يكى هفت درم ، زعفران سه درم ، اسارون هفت درم ، روناس پانزده درم ، جعده ، اذخر از هر يكى سه درم ، پلپل سياه ، قسط ، مر از هر يكى ده درم ، سيساليوس سه درم ، روغن بلسان سه درم و نيم . روغن بلسان اندر شراب انگورى حل كنند و همه بانگبين بسرشند ، شربت چند يك فندق . اندر بعضى نسختها صبر يك وقيه ، دارپلپل ، زراوند طويل از هر يكى هفت وقيه ، كندر سه وقيه و نيم آورده‌اند .\r\n\r\nصفت دواء اللُّك الصغير\r\nريوند چينى يك وقيه و نيم ، لك ، قسط ، مر ، فقاح الاذخر ، حب الغار ، ترمس ، حلبه ، پلپل سياه از هر يكى يك وقيه بانگبين بسرشند ، شربت يك مثقال اندر طبيخ افسنتين .\r\n\r\nصفت كلكلانه مروزى كه استسقا را و معدهء سرد و تبهاء كهن و سرفه بلغمى و ضيق النفس و جگر و سپرز سخت و باسور و قولنج و صرع را سود دارد و باز گرفتن بول را بگشايد\r\nهليلهء كابلى و بليله و آمله از هر يكى هفت درم ، پلپل ، دارپلپل ، زنجبيل ، فلفلمون ، نمك هندى سرخ ، نمك هندى سياه ، نمك اندرانى ، نمك طبرزد ، نمك خمير ، لسان العصافير ، شيطره ، سعد ، خيربوا ، قرفه ، سعتر پارسى ، برنك كابلى مقشّر ، شونيز ، حب النيل ، زيرهء كرمانى ، ساذج هندى ، تخم كرفس ، گشنيز خشك از هر يكى پنج درم ، ميويز منقّى نيم من ، شير آملهء پاك‌كرده يك من ، تربذ سپيد صد و پنجاه درم ، فلوس خيارچنبر ده درم ، ميويز و آمله اندر دوازده من آب بپزند تا دو بهر برود و بپالايند و خيارچنبر درين\r\n\r\n","description":"","footnote":"","page_name":" 669 ","page_number":677},
  {"content":"\r\n\r\nآب حل كنند و سه من و ده ستير فانيد اندرين آب بگدازند و نيم من روغن كنجد تازه با وى بياميزند و يك جوش بدهند تا قوامى گيرد و داروها بدان بسرشند ، شربة چهار درم تا پنج درم با شير اشتر يا با آب عنب الثعلب .\r\nصفت نسخهء ديگر ، زنجبيل ، پلپل سپيد از هر يكى يك وقيه ، سقمونيا دو وقيه و نيم ، خرماء هيرون دانه بيرون‌كرده ، مغز بادام ، برگ سذاب از هر يكى چهار وقيه ، بسرشند چنان كه رسم است .\r\n\r\nصفت معجون خيارچنبر كه قولنج بگشايد و خداوند مزاج گرم را موافق بود\r\nتربذ چهل درم ، بنفشه بيست درم ، نمك هندى ، رب السوس از هر يكى هفت درم ، تخم باذيان ، انيسون ، مصطكى از هر يكى پنج درم ، عسل خيارچنبر ، فانيد صد درم ، انگبين صد درم ، روغن بادام يا روغن گاو پنج ستير . عسل و فانيد باهم بگدازند و خيارچنبر و روغن با آن بياميزند و داروها كوفته و بيخته بدان بسرشند ، شربت هفت درم اندر آب باذيان .\r\n\r\nصفت معجون ترب لاشه قولنج صعب را زود بگشايد\r\nخيربوا ، قرفه ، ساذج هندى ، پلپل ، دارپلپل ، زنجبيل ، برنك كابلى ، آمله از هر يكى يك مثقال ، تخم كرفس ، سنبل ، زعفران ، مصطكى از هر يكى نيم مثقال ، تربد سفيد ده مثقال ، سقمونيا ده مثقال ، بانگبين مصفّى بسرشند ، شربت سه درم .\r\n\r\nصفت معجون تربذى كه قولنج بگشايد و درد پشت و درد همه اندامها را سود دارد\r\nسقمونيا ده مثقال ، تربذ صد مثقال ، خيربوا ، قاقله ، زنجبيل ، دارچينى ، قرفه ، نارمشك ، قرنفل ، پلپل سياه از هر يكى پنج مثقال ، شكر صد مثقال ، انگبين چندانكه كفايت بود ، شربت از پنج درم تا ده درم .\r\n\r\nصفت معجون سفرجلى مُسهل كه قولنج بگشايد و منش گشتن باز دارد\r\nآبى پاك كرده و از دانه جدا كرده نيم من ، انگبين مصفّى يك من . آبى را اندر شراب بپزند و از وى برآرند و بر سبدى نهند تا ترى از وى جدا گردد ، پس بهاون خوش بكوبند نرم نرم و انگبين را گرم كنند و كفك را بردارند و آبى را با آن بياميزند . و بگيرند زنجبيل ، دارپلپل از هر يكى چهار درم ، دارچينى دو درم ، هال ، قاقله ، زعفران از هر يكى سه درم بكوبند و ببيزند و بدان انگبين و آبى بسرشند ، شربت چهار مثقال .\r\n\r\nصفت نسخهء ديگر سفرجلى تابستانى كه محرور را شايد\r\nسقمونيا و گل سرخ و طباشير از هر يكى دو درم\r\n\r\n","description":"","footnote":"","page_name":" 670 ","page_number":678},
  {"content":"\r\n\r\nو نيم ، تربذ ده درم مغز تخم خيار و مغز تخم كدوى شيرين از هر يكى پنج درم ، گل سرخ ، طباشير از هر يكى دو درم و نيم ، ترنگبين پاكيزه پنجاه درم ، عصارهء آبى چندانكه ترنگبين اندر وى گداخته گردد ، بقوام آرند و داروها بدان بسرشند ، اين جمله ده شربت است .\r\n\r\nصفت معجون لوزى كه صفرا و بلغم فرود آرد\r\nمغز مُعَصْفَر ده درم ، مغز بادام شيرين پنج درم ، زعفران يك درم ، شكر طبرزد بيست و پنج درم ، سقمونيا ده درم ، شكر اندر گلاب بگدازند يا اندر آب كنند و بقوام آرند و داروها بدان بسرشند ، شربت يك مثقال .\r\n\r\nصفت معجون سفرجلى مُمسك\r\nآبى پاك‌كرده و انگبين مصفّى از هر يكى يك من ؛ پلپل ، دارپلپل ، زنجبيل از هر يكى دو درم ، آبى را اندر خلّ الخمر بپزند چنان كه اندر سفرجلى مسهل ياد كرده آمدست ، و انگبين بقوام آرند و آبى و داروها كوفته همه بدان بسرشند ، شربت چهار درم ، اندر بعضى نسختها دو درم مشك فرموده‌اند .\r\n\r\nصفت معجون اسود كى اسهال كهن و خداوند زحير را سود دارد\r\nجندبيذستر ، افيون ، ميعهء تر ، بزر البنج الابيض ، زعفران ، اسارون ، مرّ صافى ، تخم كرفس ، سليخه ، انيسون ، سنبل ، گل ارمنى ، گلنار راستار است بانگبين مصفّى بسرشند ، شربت يك درم در آب سماق يا اندر آب مورد يا اندر آب سيب و آبى .\r\n\r\nصفت معجون حجر اليهود كه سنگ گرده و مثانه را بريزاند و پاك كند\r\nمغز تخم خيار ، مغز تخم كدو ، مغز تخم خربزه ، كاكنج از هر يكى پنج درم ، حجر اليهود پنجاه درم بانگبين مصفّى بسرشند ، شربت دو درم يا سه درم .\r\n\r\nصفت معجون عقرب كه سنگ مثانه بريزاند و پاك كند\r\nعقرب سوخته سه درم و نيم ، جنطيانا يك درم و نيم ، زنجبيل يك درم ، پلپل ، دارپلپل از هر يكى دو درم ، بيخ كاكنج پنج درم و نيم ، جندبيذستر چهار درم ، بانگبين مصفّى بسرشند ، شربت تمام ، دانگى اندر آب كرفس .\r\n\r\nصفت معجون كاكَنج كه خداوند ريش گرده و مثانه را و بول خون را سود دارد\r\nبزر البنج ، تخم كرفس ، تخم باذيان از هر يكى هفت درم ، مغز تخم خيار پنج درم ، در نسخهء صهاربخت دو درم است ؛ بزر الحماض ، افيون ، مغز جلغوزه بريان‌كرده ، مغز فندق بريان‌كرده ، مغز بادام تلخ بريان‌كرده ، زعفران از هر يكى سه درم ، كاكنج بيست و پنج عدد ، كثيرا چهار درم ، اندر نسخه صهاربخت كثيرا نيست ؛ همه بكوبند و به ميپختج بسرشند ، شربت يك درم با خنديقون‌گر با ماء العسل .\r\n\r\n","description":"","footnote":"","page_name":" 671 ","page_number":679},
  {"content":"\r\n\r\n\r\nصفت معجونى كه حيض بگشايد و زادن سهل كند و بچهء مرده بيرون آرد\r\nمرّ صافى ، دارچينى از هر يكى دو درم ، برگ سذاب ، برگ پوذنهء كوهى ، قردمانا ، مشكطرامشيع ، فوّه ، حلتيت ، سكبينج ، جاوشير از هريكى سه درم ، ابهل ده درم ، بانگبين مصفّى بسرشند ، شربت سه درم اندر طبيخ خرما يا اندر يك وقيه روغن كنجد .\r\n\r\nصفت معجون حلتيث كه تب ربع و تب سرد را سود دارد و مادهء تب را بپزاند و مضرت زهر كژدم ، رتيلا ، و مانند آن باز دارد\r\nحلتيث ، پلپل سياه ، مرصافى ، برگ سذاب راستار است بانگبين بسرشند ، شربت يك درم . خداوند تب را پيشتر از تب دهند بيك ساعت با سكنگبين ، و كژدم‌زده و غير آن را با ماء العسل دهند گر با شراب گرم .\r\n\r\nصفت معجون اصطمخيقون ، تباهى مزاج و درد معده را سود دارد\r\nقسط ، مر ، حماما ، سنبل ، سليخه ، مصطكى از هر يكى دوازده درم ، زراوند طويل ، پلپل سياه ، تخم شبت ، تخم كرفس ، انيسون ، نانخواه ، زيره ، دوقو ، فطراساليون ، كاشم ، اسارون ، افسنتين رومى ، انجدان سياه ، پوذنهء دشتى ، نعنع از هر يكى چهار درم ، بانگبين بسرشند .\r\n\r\nصفت معجون نَجّاح\r\nهليلهء كابلى ، بليله ، آمله ، هليلهء سياه از هر يكى ده درم ؛ تربذ ، اسطوخوذوس ، بسفايج ، افتيمون از هر يكى پنج درم ، همه كوفته و بيخته بانگبين بسرشند ، اندر بعضى نسختها غاريقون آورده‌اند سه درم و چهار دانگ ، حجر ارمنى مغسول ، حجر لاجورد مغسول از هريك دو درم و نيم ، سقمونيا دو درم .\r\nو نسخهء ديگر ، درونج است و نارمشك و سنبل و خيربوا و مصطكى و لسان الثور و پوست ترنج از هر يكى دو درم ، ريوند چينى ، زعفران از هر يكى يك درم ، تربذ دو ستير ، شربت پنج درم .\r\n\r\nصفت معجون فَلافِلى درد معدهء سرد و آروغ ترش و شهوت كلبى و بادهاء غليظ را ببرد\r\nپلپل سپيد ، پلپل سياه ، دارپلپل از هر يكى سه وقيه ، عود البلسان يك وقيه ، حماما ، سنبل ، از هر يكى چهار درم ، زنجبيل ، تخم كرفس ، سيساليوس ، سليخه ، اسارون ، راسن خشك از هر يكى يك درم ، بانگبين بسرشند ، شربت يك درم در آب گرم .\r\n\r\nصفت معجون مُبَدِّل المِزاج : خداوند مزاج سرد را و لقوه و رعشه و فالج و خدر و برص را سود دارد\r\nزنجبيل ، عاقرقرحا ، شونيز ، قسط ، وج از هر يكى\r\n\r\n","description":"","footnote":"","page_name":" 672 ","page_number":680},
  {"content":"\r\n\r\nده درم ، سذاب خشك ، حلتيث ، جنطيانا ، زراوند ، شيطرج ، حب الغار ، جندبيذستر ، خردل از هر يكى پنج درم ، عسل بلاذر يك وقيه ، بانگبين بسرشند ، شربت يك مثقال .\r\n\r\nصفت معجون حب الغار باد قولنج بگشايد\r\nبرگ سذاب خشك پنج درم ، نانخواه ، زيره ، شونيز ، كاشم ، سعتر ، فطراساليون ، كرويا ، مغز بادام تلخ ، پلپل ، دارپلپل ، پوذنه ، حب الغار ، جندبيذستر از هر يكى دو درم ، سكبينج چهار درم ، جاوشير سه درم . صمغها به شراب حل كنند و همه بانگبين بسرشند ، شربت دو درم تا دو مثقال .\r\n\r\nصفت معجون بادمهره كه بادها را بشكند\r\nهزار اسفند ، حلبه از هر يكى سه درم ، درونج ، عاقرقرحا ، پلپل ، دارپلپل ، سليخه ، اسارون ، قسط ، زنجبيل ، زعفران از هر يكى دو درم ، بانگبين بسرشند ، شربت سه درم .\r\n\r\nصفت معجون زراوند كه ضيق النفس و سرفهء بلغمى را سود دارد\r\nزراوند گرد ، قردمانا ، پلپل ، تخم سپندان سپيد ، تخم انجره ، مغز بادام تلخ از هر يكى پنج درم ، رب سوس ، زوفاء خشك ، پرسياوشان از هر يكى دو درم ، بانگبين بسرشند ، شربت سه درم اندر طبيخ زوفا .\r\n\r\nصفت معجون ابهل كه مادهء سرد و بادها را تحليل كند\r\nابهل ، نانخواه ، كندر ، دارچينى ، وج راستار است كوفته و بيخته بانگبين بسرشند ، شربت دو درم يا دو مثقال .\r\n\r\nصفت معجون گل كه آماس جگر صلب را سود دارد\r\nگل چهارده مثقال ، بيخ سوسن هفت مثقال ، ريوند چينى ، لك مغسول از هر يكى يك مثقال و نيم ، سليخه ، زعفران از هر يكى سه مثقال ، مرّ صافى نيم مثقال ، مر و زعفران اندر سركه حل كنند و داروها با وى بياميزند بانگبين بسرشند ، شربت نيم مثقال اندر طبيخ زوفا .\r\n\r\nصفت معجون الراحَة :\r\nپلپل ، دارپلپل ، زنجبيل ، زيره ، سذاب ، قرفه ، خاولنجان راستار است از هر يكى ده درم ، سقمونيا همسنگ جمله ، انگبين چهل درم ، شربت اندر حال صحت نيم درم و اندر حال قولنج يك مثقال يا دو درم .\r\nصفت نسخهء ديگر : مصطكى ، قرنفل ، زنجبيل ، پلپل ، دارپلپل ، گوزبوّا از هر يكى دو درم ، سقمونيا دو درم ، اندر جلّاب پخته كه از آب آبى و شكر ساخته باشند ، بسرشند ، شربت دو درم .\r\n\r\nصفت معجون الزِّبْل كه بوقت ضرورت دهند قولنج صعب بگشايد\r\nتربذ پنج\r\n\r\n","description":"","footnote":"","page_name":" 673 ","page_number":681},
  {"content":"\r\n\r\nدرم ، سرگين گرگ چهار درم ، تخم كرفس ، انيسون از هر يكى سه درم ، پانيد پانزده درم ، شربت هفت درم . اما سرگين گرگ كه اندرين معجون به كار دارند سپيد و خشك خاصه آنكه بر سر خارى يا بر سر سنگى كرده باشد و استخوان پارها و موى در وى نباشد .\r\n\r\nصفت معجون زوفا كه خداوند زكام و نزله سرد را سود دارد\r\nرب سوس ، زوفاء خشك ، پرسياوشان از هر يكى ده درم ، قردمانا ، پلپل از هر يكى سه درم ، بادام تلخ ، زراوند گرد ، تخم انجره از هر يكى پنج درم ، بانگبين بسرشند چنان كه رسم است و يك هفته به كار دارند ، پس قى كنند .\r\n\r\nصفت معجون وَج كه فرود آمدن آب از چشم باز دارد\r\nوج و انگژد و زنجبيل و تخم باذيان از هر يكى راستار است ، همه كوفته و بيخته اندر عسل مصفّى بسرشند ، شربت يك مثقال بدهد . و الله اعلم .\r\n\r\nباب هشتم از كتاب پنجم اندر قرابادين اندر ايارجات\r\n\r\n[ صفت ايارج لوغاديا كه داروى نافع است 
  ]\r\nصفت ايارج لوغاديا كه داروى نافع است ، مادتهاء بد از قعر تن بيرون كشد و اسهال او بىرنج بود اندر صرع و ديوانگى و كرى گوش و فالج و استرخا و در سكته به كار دارند و نافع بود و معده را پاك كند و سدّه جگر بگشايد و حيض فرود آرد و تنگى نفس زايل كند و همه بيماريهاء بلغمى را كه از بلغم خام تولد كرده باشد و همه بيماريهاء سوداى را و اوجاع مفاصل و نقرس و عرق النسا و داء الثعلب را و ريشهاء كهن كه بر سر باشد و بهق و برص و قوبا و تقشّر و جذام و خنازير و سرطان را سود دارد\r\nاخلاط آن شحم حنظل پانزده درم ، بصل الفار مشوى هشت درم ، غاريقون ده درم ، سقمونيا ده درم ، خربق ده درم ، كمادريوس ، اسقورديون از هر يكى پنج درم ، افتيمون ده درم ، صبر پانزده درم ، حاشا دو درم ، هيوفاريقون هفت درم ، ساذج هندى ، جعده ، فرفيون ، حماما از هر يكى دو درم ، فراسيون ، سليخه از هر يكى هفت درم ، پلپل سياه ، سنبل ، دارپلپل ، زعفران ، دارچينى ، مرّ صافى ، فطراساليون از هر يكى چهار درم ، جاوشير ، سكبينج\r\n\r\n","description":"","footnote":"","page_name":" 674 ","page_number":682},
  {"content":"\r\n\r\nو عصارهء افسنتين ، اسطوخوذوس از هر يكى پنج درم ، بسفايج هشت درم ، جندبيذستر ، زراوند ، سنبل ، زنجبيل ، جنطيانا رومى از هر يكى سه درم ، بانگبين مصفّى بسرشند چنان كه رسم است . شربت چهار درم با يك درم نمك طعام اندر طبيخ افتيمون و پس از شش ماه به كار دارند و اين نسخه معتمد است و اندرين تصرفى كرده‌اند و مهذب كرده و اين تصرف استاد احمد فرّخ كرده است و مرا از ديگر نسختها اين مهذب‌تر آيد .\r\n\r\n[ صفت ايارج اركاغانيس نسخهء معروف 
  ]\r\nصفت ايارج اركاغانيس نسخهء معروف ، همهء بيماريهاء بلغمى و سوداى و ابتداء آب فرود آمدن باز دارد و تنگى نفس و گرفتگى آواز ببرد و درد معده و شكم و رحم را اندر طبيخ سذاب سود دارد ، خاصه اگر با سه قيراط جندبيذستر در وى زيادت كنند و درد پشت و كليه را و خصيه را اندر طبيخ كرفس سود دارد . و عرق النسا را اندر طبيخ قنطوريون سود دارد خاصه اگر چهار قيراط عصارهء قثّاء الحمار با وى يار كنند . و گزيدگى سگ ديوانه را با يك درم سرطان نهرى سود دارد ، و گر و قوبا را اندر طبيخ شاهتره سود دارد\r\nاخلاط شحم حنظل بيست و دو درم ، فراسيون ، خربق سياه ، اسطوخودوس ، كمادريوس ، سقمونيا ، پلپل از هر يكى دو وقيه ، بصل الفار مشوى و فرفيون ، صبر و زعفران ، جنطيانا ، فطراساليون ، اشق ، جاوشير از هر يكى يك وقيه ، جعده ، دارچينى ، سكبينج ، مر ، سنبل ، اذخر ، پوذنهء كوهى ، زراوند مدحرج از هر يكى دو درم بانگبين بسرشند ، شربت چهار مثقال . در نسختهاء صهاربخت ، كمادريوس نيست .\r\n\r\nصفت ايارج جالينوس كه منافع او از لوغاديا و ثيادريطوس تمامتر است . خداوند لقوه و فالج و تشنج و استرخاء مثانه را سود دارد و سلس البول بىمراد باز دارد\r\nاخلاط آن شحم حنظل ، غاريقون ، بصل الفار مشوى ، اشق ، سقمونيا ، خربق سياه ، هيوفاريقون ، فرفيون از هر يكى شانزده درم ، بسفايج ، افتيمون ، مقل ، كمادريوس ، سليخه از هر يكى هفت درم ، مر ، سكبينج ، زراوند طويل و مدحرج ، هر سه پلپل ، دارچينى ، جاوشير ، جندبيدستر ، فطراساليون از هر يكى چهار درم و بعضى طبيبان چهار درم\r\n\r\n","description":"","footnote":"","page_name":" 675 ","page_number":683},
  {"content":"\r\n\r\nزعفران و چهار درم صبر درافزوده‌اند ، بانگبين بسرشند ، شربت پس از شش ماه چهار مثقال . و ثيادريطوس نام پادشاهى است كه اين معجون در روزگار او ساخته‌اند و پيش از عهد جالينوس بوده است ، اندرين كتاب بر ايارج جالينوس اقتصار كرده آمد .\r\n\r\nصفت ايارج فيقرا\r\nفيقرا بلغت يونانيان تلخ است و اصل اين ايارج صبر است ، فيقرا بدين سبب گويند .\r\nاخلاط آن سنبل و سليخه و مصطكى و دارچينى و اسارون و حب البلسان و عود البلسان و زعفران از هر يكى يك جزو ، صبر سقوطرى دو همسنگ همه داروها ، شربت تمام ، دو درم .\r\nببايد دانست كه طبيبان از بهر هر بيمارى اندر ايارج فيقرا تصرفى كرده‌اند و چيزى درافزوده‌اند ، و چيزى بعوض چيزى نهاده .\r\nاز جهت خداوند صداع گرم و خداوند غثيان و قى بعوض زعفران ، گل نهاده‌اند و گاه باشد كه بعوض اسارون كبابه كنند تا لطيف‌تر آيد و فقاح اذخر درافزايند تا سحج كه از جهت صبر افتد باز دارد .\r\nو بعضى يك جزو مقل كنند تا امعا را از مضرت صبر نگاه دارد ، و بعضى از جهت مردم محرور ، صبر مغسول كنند و بعضى ايارج را بانگبين بسرشند استفراغ زودتر و تمام‌تر كند .\r\nاستفراغ ايارج اندك است اعضاء غذا را پاك كند و رطوبتها از دماغ فرود آرد ، خداوند لقوه و گرانى زبان را و استرخاء مثانه و اندامها و اوجاع مفاصل و قولنج را سود دارد .\r\nو بعضى طبيبان عصارهء غافت درافزايند از جهت پاك كردن جگر و بعضى قرنفل درافزايند و بسباسه و گوزبوّا و اسطوخودوس .\r\nاما قرنفل از جهت خداوند سودا ، بسباسه و گوزبوا از جهت خلط غليظ ، و اسطوخودوس از جهت پاك كردن دماغ ؛ بدين نسخت سازند : حب البلسان ، سليخه ، مصطكى ، سنبل ، دارچينى ، اسارون ، فقاح الاذخر ، قرنفل ، گوزبوا ، بسباسه ، عصارهء غافت از هر يكى يك درم ، زعفران نيم مثقال ، حضض چند وزن همهء داروها ، و خداوند بواسير را شايد اين نسخت .\r\n\r\nباب نهم از بخش و كتاب پنجم اندر قرابادين اندر نقيعها و مطبوخها و ماء الاصول\r\n\r\nصفت مطبوخ هليلهء زرد كه اسهال صفرا كند\r\nهليلهء زرد ده درم ، خرماء هندو بيست درم ، آلو سياه و عنّاب از هر يكى سى عدد ، سفستان و بنفشه و تخم كشوث و تخم كسنه از هر يكى\r\n\r\n","description":"","footnote":"","page_name":" 676 ","page_number":684},
  {"content":"\r\n\r\nيك كف دست ، عنب الثعلب و برگ كسنه از هر يكى يك دسته ، بپزند چنان كه رسم است و بپالايند ، و پانزده درم فلوس خيارچنبر و هشت درم شيرخشت در وى گدازند و باز بپالايند ، شربت بىفلوس خيارشنبر و شيرخشت هفتاد درم .\r\nصفت نسخهء ديگر از اين مطبوخ هليلهء زرد ده درم ، آلو سياه سى عدد ، خرماء هندى سى درم ، شاهتره هفت درم ، سفستان پنجاه عدد ، بپزند و بپالايند و شيرخشت برافكنند و باز بپالايند .\r\n\r\nصفت مطبوخ هليلها از جهت محروران\r\nهليلهء زرد و هليلهء كابلى و هليلهء سياه از هر يكى هفت درم ، بنفشه ، گل سرخ از هر يكى هفت درم ، عنّاب ، آلو سياه از هر يكى سى عدد ، سفستان شصت عدد ، خرماء هندى پانزده درم ، تخم كشنه ، تخم خرفه كوفته از هر يكى سه درم ، برگ كشنه ، برگ كرفس از هر يكى يك دستهء كوچك ، بيخ سوسن ده درم ، همه اندر يك من و نيم آب بپزند تا يك من برود و بپالايند و شيرخشت برافكنند و باز بپالايند .\r\n\r\nصفت مطبوخ هليلها از جهت مزاج معتدل\r\nهليلهء زرد ، هليلهء كابلى ، هليلهء سياه از هر يكى هفت درم ، بنفشه ، گل سرخ از هر يكى پنج درم ، عنّاب ، اجّاص ، ميويز دانه بيرون‌كرده ، سفستان از هر يكى سى عدد ، تخم كشنه ، تخم خرفه ، تخم كشوث از هر يكى سه درم ، انيسون ، تخم باذيان از هر يكى دو درم ، برگ كشنه ، برگ كرفس ، برگ لبلاب برگ عنب الثعلب از هر يكى يك دسته كوچك ، بيخ سوسن دو درم ، گلشكر ، فلوس خيارچنبر ، خرماء هندى از هر يكى پانزده درم ، بپزند چنان كه رسم است ، و سى درم شيرخشت برافكنند و بپالايند ، و چهار دانگ غاريقون و چهار دانگ تربذ و دانگى و نيم سقمونيا تركيب كنند .\r\n\r\nصفت مطبوخ هليله كه خداوند سودا و بلغم را سود دارد\r\nهليلهء كابلى ، هليلهء سياه ، بليله ، آمله از هر يكى پنج درم ، افسنتين رومى چهار درم ، اسطوخوذوس سه درم ، افتيمون هفت درم ، سنامكّى پنج درم ، آلو سياه بيست عدد ، ميويز دانه بيرون‌كرده بيست درم ، بپزند و بپالايند ، شربت صد درم . و بگيرند غاريقون يك مثقال ، ملح نفطى نيم مثقال ، صبر نيم درم ، شحم حنظل دانگى و نيم ، حب كنند و نخست پيش از مطبوخ به چند ساعت بدهند . و از جهت خداوند يرقان و سدّه درافزايند :\r\nبسفايج ، فقاح الاذخر الكبير از هر يكى پنج درم ، تخم كرفس ، تخم باذيان از هر يكى چهار درم .\r\n\r\n","description":"","footnote":"","page_name":" 677 ","page_number":685},
  {"content":"\r\n\r\n\r\nصفت مطبوخ افسنتين كه خداوند معده گرم و ضعيف را سود دارد و پاك كند\r\nبگيرند افسنتين پنج درم ، گل سرخ بيست درم ، اندر چهار صد درم آب بپزند تا به صد درمسنگ باز آيد و بپالايند و سى درم ترنگبين يا شكر اندر هفتاد درم ازين مطبوخ كنند و يك درم صبر مغسول تركيب كنند و بدهند . و ايارج فيقرا پاك‌كننده‌تر از صبر ساده است .\r\n\r\nصفت مطبوخ افتيمون كه خداوند ماليخوليا و قوبا و جرب و بهق را سود دارد\r\nهليلهء كابلى ، هليلهء سياه از هر يكى هفت درم ، بسفايج پنج درم ، افتيمون هفت درم ، اندر بعضى نسختها ده درم آورده‌اند . سنامكّى هفت درم ، اسطوخودوس ده درم ، تربذ نيم‌كوفته چهار درم ، لسان الثور ، برگ بادرنجبوى ، غافت از هر يكى چهار درم ، ميويز دانه بيرون‌كرده سى درم ، تخم فرنجمشك ، انيسون از هر يكى دو درم ، بپزند چنان كه رسم است و بپالايند و يك درم غاريقون اندر دو درم انگبين سرشته در وى حل كنند و سى درمسنگ شكر اندر گدازند و بدهند . و اگر غاريقون يك درم و صبر چهار دانگ و ملح نفطى و حجر لاژورد مغسول و دانگى و نيم حجر ارمنى مغسول و دانگى و نيم شحم حنظل تركيب كنند اول شب بدهند و بامداد مطبوخ بدهند قوى باشد ، طبيب به حكم مشاهدت مىافزايد و مىكاهد .\r\n\r\nمطبوخ خيارشنبر كه اخلاط سوخته فرود آرد\r\nهليلهء زرد ، خرماء هندى از هر يكى پانزده درم ، عنّاب ، اجاص از هر يكى بيست عدد ، ميويز دانه بيرون‌كرده بيست درم ، گل سرخ پنج درم ، بنفشه سه درم ، نعنع ده شاخ ، اگر كسى را معده ضعيف باشد بىبنفشه سازند ، همه اندر يك من و نيم آب بپزند تا يك من برود و بپالايند ، و بيست درم فلوس خيارشنبر اندر مقدار صد درم ازين مطبوخ گدازند و بدهند .\r\n\r\nصفت مطبوخ سورنجان\r\nهليلهء زرد ده درم ، هليلهء كابلى پنج درم ، شاهتره هفت درم ، سنامكى پنج درم ، تخم كرفس ، تخم باذيان ، انيسون ، سورنجان ، مصطكى ، اسارون ، روناس ، بوزيدان ، ماهىزهره از هر يكى دو درم ، بپزند و بپالايند . شربت صد درم ، سى درم ترنگبين گر پانيد اندر وى گداخته تركيب ايارج فيقرا يك درم ، تربذ چهار دانگ ، غاريقون دو دانگ .\r\n\r\nصفت نسخهء ديگر از مطبوخ سورنجان كه درد پشت و زانو را سود دارد\r\nشيطرج هندى ، روناس ، بوزيدان ، سورنجان از هر يكى پنج درم ، ميويز منقّى ، حلبه از هر يكى ده درم ، پوست بيخ كرفس ، پوست بيخ باذيان از هر يكى هفت درم ، زنجبيل ، ماهىزهره از هر يكى سه درم ، بيخ اذخر پنج درم ، بپزند چنان كه رسم است .\r\nشربت چهار وقيه با دو مثقال روغن بيذانجير .\r\n\r\n","description":"","footnote":"","page_name":" 678 ","page_number":686},
  {"content":"\r\n\r\nصفت نسخهء ديگر مختصر : هليلهء زرد پانزده درم ، تربذ ، بسفايج ، شاهتره از هر يكى چهار درم ، سورنجان دو درم ، تخم كشنه ، تخم باذيان ، تخم كرفس از هر يكى يك درم ، گل سرخ سه درم ، بپزند و بپالايند .\r\n\r\nصفت مطبوخ قنطوريون\r\nقنطوريون باريك سه درم ، تربذ نيم‌كوفته سه درم ، بسفايج نيم‌كوفته هفت درم ، ميويز دانه بيرون‌كرده بيست درم ، جمله اندر صد و پنجاه درم آب بپزند تا به پنجاه درم باز آيد و بپالايند ، يك مثقال ايارج فيقرا با آن بخورند ، فرود آمدن آب از چشم ، باز دارد ، هر هفته يك بار بخورند .\r\n\r\nصفت نَقيع هليله كه خداوند درد سر گرم را سود دارد\r\nهليلهء زرد كوفته پانزده درم ، آب آلو سياه صد درم ، اندر هاون سنگين بسايند تا آب آلو قوت هليله بستاند ، پس بپالايند و با دو وقيه جلاب بدهند . و اگر بعوض آلو سياه آب خرماء هندى كنند ، صواب بود .\r\n\r\nصفت نَقيعُ الفَواكه\r\nهليلهء زرد كوفته ده درم ، آلو سياه بيست عدد ، عنّاب سى درم ، خرماء هندى پانزده درم ، سفستان سى عدد ، بنفشه خشك پنج درم ، تخم كشنه پنج درم ، تخم كوك ، گشنيز خشك از هر يكى دو درم ، فلوس خيارشنبر هفت درم ، همه اندر آب گرم فرغار كنند يك شب و بامداد بپالايند و شصت درم ترنگبين و ده درم شكر در وى گدازند و بدهند .\r\n\r\nصفت نقيع صِبر كه خداوند درد سر گرم را سود دارد\r\nبگيرند آب كشنه سه وقيه ، صبر چهار دانگ ، اندر شيشهء كنند و سه روز اندر آفتاب مىنهند و شب جاى گرم بنهند ، روز سوم بپالايند و بخورند .\r\n\r\nصفت نسخهء ديگر از نقيع صبر كه درد سر بلغمى را سود دارد و بادها بشكند\r\nبگيرند ، سعد ، سنبل ، افسنتين ، فقاح اذخر ، تخم كرفس ، تخم باذيان ، نانخواه ، زيره از هر يكى يك كف ، همه اندر يك من و نيم آب بپزند تا يك من برود و بپالايند و يك وقيه صبر اندرين آب افكنند و سه روز در آفتاب نهند ، روز سوم بپالايند ، شربت يك وقيه با سه درم روغن بيدانجير .\r\n\r\nصفت ماءُ الاصول كه فالج و لقوه و صرع را سود دارد و خداوند استسقا را و سنگ گرده و مثانه را و اوجاع مفاصل را نافع است و سدّه جگر و سپرز بگشايد\r\nپوست بيخ كبر پنج درم و پوست بيخ كرفس و پوست بيخ باديان از هر يكى ده درم ، تخم كرفس و انيسون و تخم باديان و بيخ اذخر از هر يكىچهار درم حب البلسان و اسارون\r\n\r\n","description":"","footnote":"","page_name":" 679 ","page_number":687},
  {"content":"\r\n\r\nو جنطيانا از هر يكى دو درم ، عود بلسان و بوزيدان و سليخه و هزار اسفند از هر يكى سه درم ، ميويز دانه بيرون‌كرده بيست درم ، اندر دو من آب بپزند تا بنيمه باز آيد و بپالايند ، شربت چهار وقيه با يك وقيه روغن بادام تلخ و دو درم روغن بيدانجير .\r\nو از جهت خداوند استسقا ، فقاح اذخر ، سنبل ، غافت ، كمافيطوس ، كمادريوس ، افسنتين رومى از هر يكى سه درم ، زرشك پاك‌كرده ده درم درافزايند . و از جهت صرع و فرود آوردن حيض ، زراوند طويل ، زراوند مدحرج ، قنطوريون باريك ، اصل فلونيا از هر يكى سه درم درافزايند . و از جهت سنگ گرده ، پرسياوشان سه درم ، حبّ القلت نيم‌كوفته هفت درم ، اسقولوقندريون سه درم ، تخم خربزه نيم‌كوفته دو درم .\r\nانجير خشك ده عدد درافزايند . و از جهت خداوند نقرس ، پوست حنظل ، شيطرج ، قنطوريون ، نانخواه ، سورنجان ، بوزيدان ، ماهىزهره از هر يكى پنج درم درافزايند .\r\n\r\nباب دهم از كتاب پنجم اندر قرابادين اندر حبهاء مسهل و غير مسهل\r\n\r\nصفت حب اصطمخيقون كه تن از سودا و بلغم پاك كند و از همه خلطهاء بد\r\nهليلهء كابلى شش درم ، آمله ، افسنتين رومى ، غاريقون ، سقمونيا از هر يكى سه درم ، اسارون ، انيسون ، تخم كرفس از هر يكى دو درم ، تربذ سپيد هفت درم ، افتيمون پنج درم ، ايارج فيقرا نه درم ، قرنفل يك درم ، فانيد چهار درم . فانيد در آب بگدازند و بقوام آرند و داروها كوفته و بيخته بدان بسرشند و حبها كنند همچون پلپل ، شربت دو مثقال .\r\n\r\nصفت حب الذّهب كه خداوند درد سر و درد چشم را سود دارد\r\nصبر بيست درم ، هليلهء زرد ده درم ، مصطكى ، كثيرا ، زعفران ، سقمونيا از هر يكى سه درم ، گل سرخ پنج درم ، همه بكوبند و ببيزند و بگلاب بسرشند و حب كنند ، شربت دو درم و نيم .\r\nصفت نسخهء ديگر از اين حب ، صبر ده درم ، تربذ هشت درم ، مصطكى ، گل سرخ از هر يكى دو درم و نيم ، زعفران يك درم و نيم ، هليله زرد پنج درم ، سقمونيا سه درم و نيم ، شربت دو درم و نيم .\r\n\r\nصفت حب قوقايا ، نسخهء جالينوس كه خداوند درد سر و درد چشم را سود دارد و تن را از فضول پاك كند\r\nمصطكى ، عصارهء افسنتين و اگر عصاره نباشد افسنتين بجاى آن كنند و صبره\r\n\r\n","description":"","footnote":"","page_name":" 680 ","page_number":688},
  {"content":"\r\n\r\nو سقمونيا و شحم حنظل راستار است ، حب كنند به آب كرفس جوشانيده و صافى كرده ، شربت از يك درم يا يك مثقال يا دو درم .\r\nصفت نسخهء ديگر از اين حب ايارج فيقرا ده درم ، شحم حنظل سه درم و دو دانگ ، سقمونيا يك درم و نيم ، تربذ پنج درم ، اسطوخودوس پنج درم ، اين جمله ده شربت است .\r\n\r\nصفت حبى كه داء الثعلب و مردم مرطوب و صفرايى را سود دارد\r\nافتيمون چهار مثقال ، بسفايج سه مثقال ، شحم حنظل ، سقمونيا ، نمك هندى ، افسنتين از هر يكى دو مثقال ، صبر ده مثقال ، عنزروت سه مثقال ، تربذ دوازده مثقال ، شربت سه درم .\r\n\r\nصفت حب سورنجان بزرگ كه اوجاع مفاصل را سود دارد\r\nايارج فيقرا يك درم ، سورنجان ، بوزيدان ، ماهىزهره از هر يكى دانگى و نيم .\r\nشحم حنظل ، قنطوريون باريك از هر يكى دو دانگ و نيم ، سكبينج ، جاوشير ، مقل از هر يكى دو دانگ ، سقمونيا دانگى و نيم . صمغها را به آب كرفس حل كنند و داروها كوفته و بيخته بدان بسرشند و حب كنند ، اين يك شربت است . و اگر شخصى را كه ماده با سودا مركب بود دانگ و نيم خربق سياه زيادت كنند و اگر از افراط ترسند خربق بجاى سقمونيا كنند .\r\n\r\nصفت حب مُنْتِن كه فالج و لقوه و درد پيوندها را سود دارد\r\nايارج فيقرا ده درم ، شحم حنظل ، قنطوريون باريك ، عصارهء قثاء الحمار از هر يكى پنج درم ، فرفيون دو درم و نيم ، پلپل ، حلتيث ، جندبيذستر ، سكبينج ، جاوشير ، مقل ، خردل از هر يكى يك درم ، صمغها به آب كرفس حل كنند و داروها بدان بسرشند و حب كنند ، شربت سه درم .\r\n\r\nصفت نسخهء ديگر هم از اين حب لقوه و فالج را سود دارد و حيض فرود آرد و بادها را بشكند\r\nسكبينج ، اشق ، مقل ، جاوشير ، هزار اسفند ، شحم حنظل ، صبر ، تربذ ، هليلهء زرد ، انزروت ، راستار است ، حب كنند چنان كه رسم است ، شربت سه درم .\r\n\r\nصفت حب نفط\r\nاخلاط حب سورنجان بزرگ با اخلاط حب منتن بگيرند و صمغها را بنفط سپيد حل كنند و داروها بدان بسرشند و حب كنند .\r\n\r\nصفت حب سكبينج كه قولنج بگشايد و بادها بشكند و رطوبت فرود آرد\r\nسكبينج ، شحم حنظل از هر يكى ده درم ، سقمونيا سه درم و دو دانگ ، حب كنند به آب سذاب .\r\n\r\n","description":"","footnote":"","page_name":" 681 ","page_number":689},
  {"content":"\r\n\r\n\r\nحب الزِّبل كه قولنج بگشايد\r\nزبل الذّيب چهار درم ، تربذ پنج درم ، تخم كرفس ، انيسون از هر يكى سه درم ، شربت سه درم .\r\n\r\nصفت حب غاريقون كه سدّه بگشايد و استسقا و بيمارى جگر را سود دارد\r\nافتيمون ، صبر از هر يكى شش درم ، غاريقون چهار درم ، سقمونيا سه درم ، فطراساليون ، انيسون ، سيساليوس ، تخم كرفس ، دوقو از هر يكى دو درم ، حب كنند چنان كه رسم است ، شربت سه درم .\r\n\r\nصفت حب غاريقون كه استسقاء زقّى را سود دارد\r\nغاريقون ده درم ، عصارهء غافت ، ريوند چينى از هر يكى دو درم ، شكر طبرزد ده درم ، حب كنند و هر روز يك درم مىدهند تا آن روز كه اسهال بيشتر كند ، پس باز گيرند .\r\n\r\nصفت حب غاريقون كه سينه را پاك كند\r\nغاريقون چهار دانگ و نيم ، شحم حنظل ، عصارهء قثاء الحمار دانگى ، رب سوس نيم دانگ ، اين يك شربت است .\r\n\r\nصفت حبى كه بادها بشكند و آماس خايه و فتق را سود دارد\r\nتخم كرفس ، هزار اسفند ، انيسون ، مصطكى ، زعفران از هر يكى يك درم ، هليلهء كابلى ، آمله از هر يكى دو درم ، سكبينج ، مقل از هر يكى دو درم ، پوذنه ، فطراساليون ، اذخر ، قسط ، زرنباد ، درونج ، اسارون از هر يكى نيم درم ، حل كنند به آب سذاب ، هر روز يك درم تا يك مثقال بدهند .\r\n\r\nصفت حب مازريون كه استسقاء زقّى را سود دارد\r\nريوند چينى ، عصارهء غافت ، تخم كرفس از هر يكى سه درم ، غاريقون پنج درم ، مازريون مدّبر ده درم ، حب كنند ، شربت دو درم و نيم .\r\n\r\nصفت حبى كه كرم دراز و حب القرع را فرود آرد\r\nشحم حنظل ، بوره از هر يكى دو دانگ ، مازريون مدبر ، نوشاذر از هر يكى دانگى ، بزهرهء گاو بسرشند و حب كنند ، اين يك شربت .\r\nصفت حبّى ديگر ، تربذ ، قنبيل ، پوذنهء خشك ، برنك كابلى ، گيل‌دارو از هر يكى دو درم ، شيح ده درم يا پنج درم به آب راسن تر يا طبيخ شبت .\r\n\r\nصفت حب خيزران كه علت خنازير زايل كند\r\nايارج فيقرا سه درم ، غاريقون دو درم و نيم ، شحم حنظل يك درم و نيم ، انزروت چهار درم ، تربذ هفت درم ، جاوشير يك مثقال ، نوشاذر دو درم ، سقمونيا يك مثقال ، به آب گندنا حب كنند ، شربت هر روز باندازهء قوت از نيم درم تا چهار دانگ تا درمى .\r\n\r\n","description":"","footnote":"","page_name":" 682 ","page_number":690},
  {"content":"\r\n\r\n\r\nصفت حب واصلى كه هم اندر علت خنازير سود دارد و آماسها كه از آن انواع باشد زايل كند\r\nسنبل و سليخه و حب البلسان و عود البلسان و اسارون و مصطكى و دارچينى و زعفران از هر يكى يك درم ، صبر شانزده درم ، اسطوخودوس ، شحم حنظل از هر يكى پنج درم ، تربذ هفت درم سقمونيا چهار درم ، نمك هندى دو درم ، شربت دو درم و نيم تا سه درم .\r\n\r\nصفت حبّى كه بهق و برص و صرع را سود دارد\r\nايارج فيقرا پنج درم ، افتيمون ده درم ، حجر لاژورد مغسول هفت درم ، سقمونيا ، شحم حنظل ، خربق اسود از هر يكى دو درم ، سنبل ، انيسون از هر يكى يك درم ، حب كنند به آب كرفس گر با ماء العسل ، شربت دو درم و نيم .\r\n\r\nصفت حب شيطرج بزرگ كه خداوند عرق النسا و درد سفت و گردن را سود دارد\r\nسكبينج ، اشق ، مقل ، جاوشير ، فرفيون از هر يكى يك درم ، صبر ، افتيمون ، غاريقون از هر يكى درمى و نيم ، زراوند گرد ، قنطوريون باريك ، جندبيذستر از هر يكى دو درم ، زنجبيل ، دارپلپل ، زيره ، نانخواه ، انيسون ، تخم كرفس ، مر ، زعفران از هر يكى چهار دانگ ، هليلهء زرد ، سورنجان ، ماهىزهره از هر يكى دو درم و نيم ، خردل ، شيطرج ، شحم حنظل ، وج ، ملح نفطى از هر يكى چهار درم ، به آب كاكنج بسرشند و حب كنند ، شربت دو درم تا سه درم .\r\n\r\nصفت حب شيطرج كوچك\r\nهليلهء زرد ده درم ، صبر بيست درم ، زنجبيل دو درم ، پلپل ، دارپلپل از هر يكى يك درم ، خردل سه درم ، شيطرج ، ملح هندى ، شحم حنظل از هر يكى دو درم ، فانيد چهار درم ، حب كنند به آب كرنب ، شربت دو درم تا سه درم .\r\n\r\nصفت حب شاهتره كه گر را سود دارد\r\nهليلهء زرد ، هليلهء سياه از هر يكى پنج درم ، صبر هفت درم ، سقمونيا دانگى و نيم ، هريك جداگانه بكوبند و سقمونيا جداگانه اندر هاون به آب شاهتره حل كنند و خشك كنند ، تا چند كرّت حل مىكنند و باز خشك مىكنند ، پس حب كنند ، شربت سه درم .\r\n\r\nصفت حب ديگر كه هم گر را سود دارد\r\nصبر يك درم ، هليلهء زرد يك درم ، سقمونيا دانگى و نيم ، گل سرخ دانگى و نيم ، كثيرا نيم دانگ ، حب كنند به آب كشنه گر به آب شاهتره ، و اين يك شربت است .\r\n\r\nصفت حب مُقل كه بواسير را سود دارد و طبع را نرم دارد\r\nهليلهء كابلى پانزده درم ، تربذ\r\n\r\n","description":"","footnote":"","page_name":" 683 ","page_number":691},
  {"content":"\r\n\r\nده درم ، سكبينج پنج درم ، خردل سپيد دو درم ، مقل پانزده درم . مقل و سكبينج به آب گندنا حل كنند و داروها بدان بسرشند و حب كنند ، شربت دو درم تا سه درم .\r\n\r\nصفت حب مقل كه خداوند شقاق را طبع نرم دارد و محرور را موافق بود\r\nهليلهء كابلى بيست درم ، مقل دو درم ، كثيرا پنج درم ، انجير بستى سى عدد .\r\nانجير در آب بپزند تا آب سرخ شود و بپالايند و مقل و كثيرا بدان حل كنند و هليله بدان بسرشند و حب كنند ، شربت هر شب دو درم .\r\n\r\nصفت حب مقل كه درد روده و مقعده و بواسير زايل كند\r\nهليلهء سياه ، آمله ، بليله از هر يكى يك جزو ، مقل برابر همه . مقل اندر آب گندنا حل كنند و داروها بدان بسرشند و حب كنند ، شربت دو درم و نيم .\r\n\r\nصفت حب مقل كه خون ناسور باز دارد\r\nهليلهء كابلى ، بليله ، آمله از هر يكى ده درم ، بسّذ ، كهربا ، صدف سوخته ، سرو بز كوهى سوخته از هر يكى پنج درم ، شبّ يمانى دو درم مقل بيست درم . مقل اندر آب گندنا حل كنند و داروها بدان بسرشند و حب كنند ، شربت هر بامداد دو درم .\r\n\r\nصفت نسخهء ديگر از حب مقل\r\nهليلهء كابلى بريان‌كرده بروغن گاو سى درم ، كهربا ده درم ، مقل برابر همه ، به آب گندنا حب كنند ، شربت دو درم .\r\n\r\nصفت حبّ الافاويه كه بادها بشكند و آروغ برآرد و طبع فرود آرد و قولنج بگشايد\r\nزنجبيل ، قرنفل ، دارچينى ، فلفل ، دارفلفل ، نارمشك ، مصطكى از هر يكى يك مثقال ، سقمونيا هفت مثقال ، شكر هفت مثقال ، حبها كنند چند نخود . يك حب يك مجلس اجابت كند يا دو حب .\r\n\r\nصفت حبّ السُّعال كه دق و سل را سود دارد\r\nصمغ كثيرا ، مغز دانهء آبى پاك‌كرده ، مغز تخم خطمى از هريك سه درم ، رب السوس ، نشاسته ، تخم كوك ، تخم خرفه از هر يكى سه درم ، مغز بادام شيرين سپيدكرده ، آرد باقلى ، مغز تخم خيار ، مغز تخم كدو شيرين از هر يكى پنج درم ، شكر ده درم ، همه بكوبند و بلعاب اسپغول بسرشند و حبها كنند پهن ، پيوسته اندر دهان مىدارند .\r\nو اگر بجاى آرد باقلى آرد جو كنند به حرير بيخته و پنج درم تخم خشخاش زيادت بكنند و اندر دهان گيرند تشنگى بنشاند ، خاصه اگر با رب ليمو و رب غوره بسرشند .\r\n\r\nصفت حب السعال كه نرمى كند و سينه را پاك كند\r\nبنفشه ، رب سوس ، پرسياوشان ، كثيرا ، صمغ بادام ، صمغ عربى ، نشاسته ، از هر يكى يك درم ، مغز بادام شيرين ، آرد باقلى از\r\n\r\n","description":"","footnote":"","page_name":" 684 ","page_number":692},
  {"content":"\r\n\r\nهر يكى چهار درم ، تخم خشخاش دو درم ، زعفران نيم درم ، تخم باذيان يك درم ، شكر دوازده درم .\r\n\r\nصفت حب السعال از جهت سرفه كه بشب بىقرار دارد\r\nرب سوس پنج درم ، پلپل ، مر ، قردمانا ، انگژد ، مغز بادام تلخ از هر يكى دو درم ، بماء العسل بسرشند و حب كنند . اگر اندرين حب تخم باذيان و زراوند گرد زيادت كنند ، قوىتر باشد .\r\n\r\nصفت حبّى كه اسهال خون باز دارد\r\nمازو ، ثمرة الطرفا ، افيون راستار است به آب صمغ حب كنند ، شربت دو دانگ .\r\n\r\nصفت حبى كه اسهال بلغمى باز دارد\r\nمر ، قرفه ، جندبيذستر ، افيون راستار است ، حب كنند همچون پلپل ، شربت هفت حب با آب سرد ، كودك را دو حب تا سه حب تا پنج حب .\r\n\r\nصفت حبى كه بوى دهان خوش كند و بوى چيزى كه خورده باشد ببرد\r\nگوزبويا و قاقله و فوفل و قرنفل و دارچينى و خاولنجان از هر يكى يك درم ، كافور نيم دانگ ، مشك دو دانگ ، حبها كنند چند نخود . از جهت كسى كه سردى بر وى غلبه دارد ، كافور بفكنند و زنجبيل و بسباسه و كبابه درافزايند ، و از جهت كسى كه پيوسته دهان او رطوبت‌ناك باشد يك مازوء بىسوراخ و نيم درم نمك هندى زيادت كنند .\r\n\r\nصفت حب بهرامى كه اندر استسقاء لحمى سود دارد\r\nصبر دوازده درم ، افيون شش درم ، سقمونيا چهار درم ، سنبل ، سليخه ، تربذ ، مصطكى از هر يكى دو درم ، زعفران يك درم و نيم ، غاريقون سه درم ، حماما نيم درم ، حب كنند چنان كه رسم است . شربت سه درم .\r\n\r\nباب يازدهم از كتاب بخش پنجم از قرابادين اندر داروهاء قى\r\n\r\nصفت صفت داروى كه بلغم آرد\r\nسپندان سپيد دو درم ، بوره يك درم ، كندش نيم درم ، نمك هندى نيم درم ، همه كوفته بانگبين بسرشند ، اين دو شربت است ، اندر صد درم طبيخ شبت و چهل درم سكنگبين عسلى بدهند .\r\nصفت داروى ديگر ، كنكرزد ، جوزقى از هر يكى يك درم ، تخم ترب سه درم ، همه بكوبند و بانگبين بسرشند و اندر طبيخ شبت و سكنگبين عسلى بدهند .\r\nصفت داروى ديگر ، بن خربزه كه آن را تربزه گويند خشك كنند و بكوبند دو درم ، اندر ماء العسل يا اندر طبيخ شبت بدهند .\r\nصفت داروى ديگر ، ترب پاره‌كرده\r\n\r\n","description":"","footnote":"","page_name":" 685 ","page_number":693},
  {"content":"\r\n\r\nيك عدد ، شبت يك دسته ، نمك هندى يك درم ، اندر دو من آب بپزند تا به نيم من باز آيد و بپالايند با سكنگبين عسلى بدهند .\r\nصفت دارويى ديگر ، كشك جو چهار وقيه ، تخم سرمق دو وقيه ، بيخ خيار دو وقيه ، نمك درشت دو درم ، بپزند چنان كه رسم است كشكاب را ، و سه درم سكنگبين عسلى با صد درم ازين كشكاب بدهند نيم گرم .\r\n\r\nباب دوازدهم از كتاب بخش پنجم اندر قرابابدين اندر داروهاء غرغره\r\n\r\nصفت داروى غرغره كه دماغ را پاك كند\r\nعاقرقرحا ، دارپلپل ، زنجبيل ، سعتر ، خردل سپيد ، زوفاء خشك ، ايارج فيقرا راستار است ، به سركه عنصل تر كنند و بانگبين بسرشند ، با آبكامه غرغره كنند . اگر بيخ سوسن آسمانگون و ميويزج و مرزنگوش و پوذنهء دشتى از هر يكى دو درم ، نوشاذر سه درم ، بوره ، پوست بيخ كبر از هر يكى دو درم ، انار دانك ترش بريان‌كرده ده درم با اين داروها يار كنند و با سكنگبين عنصلى به كار دارند ، خداوند لقوه و فالج و صرع را سود دارد .\r\n\r\nصفت داروى غرغرهء ديگر از جهة آماس گرم كه اندر زفان باشد\r\nآب برگ عنب الثعلب ، گر آب كشنه ، گر طبيخ عدس بگيرند و بدان غرغره كنند .\r\n\r\nصفت داروى غرغره ديگر از جهت آماس سخت\r\nتخم حلبه سى درم ، خرماء هندى بيست درم ، انجير خشك سى عدد ، همه اندر يك من و نيم آب بپزند و بپالايند و به كار دارند .\r\n\r\nصفت غرغره آماس بلغمى را\r\nاندر غرغره كه نخست اندر اول باب ياد كرده آمده است تصرف مىبايد كرد و مىفزودن و مىكاستن باندازهء حال آماس بلغمى ؛ و گرانى زبان كه از رطوبت بود ، زايل كند .\r\n\r\nصفت داروى غرغره كه فروآمدن كام را باز دارد\r\nاناردانك ترش ، مازو ، سماق ، راستار است بكوبند و ببيزند و اندر شير گاو فرغار كنند يك شبانروز و بدان شير غرغره كنند .\r\n\r\nصفت غرغرهء ديگر كه فرود آمدن كام را كه از ترى بود سود دارد\r\nسماق پنج درم ، شبّ يمانى بريان‌كرده سه درم ، نمك طبرزد سه درم ، گل سرخ ، تخم گل از هر يكى دو درم ، همه كوفته و بيخته با شراب خرتوت به كار دارند .\r\n\r\nصفت غرغره كه اندر خناق گرم به كار دارند\r\nآب لسان الحمل سه\r\n\r\n","description":"","footnote":"","page_name":" 686 ","page_number":694},
  {"content":"\r\n\r\nوقيه ، آب عنب الثعلب دو وقيه ، روغن گل نيم وقيه ، بهم بزنند و به كار دارند .\r\nصفت غرغره ديگر ، رب توث ده درم ، فلوس خيارچنبر سه درم ، آب عنب الثعلب بيست درم ، بياميزند و به كار برند . و خمير ترش اندرين آب حل كرده يا اندر آب گشنيز تر يا اندر آب برگ خرفه ، و طبيخ سماق و عدس با روغن گل و بىروغن گل و آب انار ترش سود دارد .\r\n\r\nصفت غرغرهء كه ماده خناق باز دارد\r\nمر ، شبّ يمانى ، زعفران ، گلنار ، عاقرقرحا ، گل سرخ ، ماميران ، نوشاذر ، بيخ سوسن ، شياف ماميثا ، عصارهء لحية التيس ، سماق ، دارپلپل ، قصب الذريره ، اقاقيا ، معصفر ، پوست انار ترش راستار است ، كوفته و بيخته با رب گوز ، گر با رب توث به كار دارند .\r\n\r\nصفت غرغرهء خناق كه مادهء آن سرد باشد\r\nتخم هزار سپند ، عاقرقرحا ، خردل سپيد ، تخم ترب ، مر ، حلتيث ، نطرون ، نوشاذر ، پلپل ، پوذنه ، رماد الخطاطيف راستار است بانگبين بسرشند .\r\n\r\nصفت غرغره پزاننده\r\nشيره انجير پنجاه درم ، روغن گاو و انگبين از هر يكى ده درم در آب گرم حل كنند و به كار دارند .\r\n\r\nصفت غرغره ديگر پزاننده\r\nحلبه ، تخم كتان از هر يكى ده درم ، حب الرشاد پنج درم اندر ده ستير آب چغندر بپزند تا به نيمه باز آيد و بپالايند .\r\n\r\nصفت غرغره گشاينده\r\nشيره انجير بيست درم ، ميفختج ده درم ، خمير ترش پنج درم ، اندر آب گرم حل كنند و به كار دارند . و فلوس خيارشنبر تازه حل كرده ، پاك‌كننده است .\r\n\r\nباب سيزدهم از كتاب پنجم اندر قرابادين اندر سعوطات و شمومات و بخورات و عطوسات\r\n\r\nصفت سعوطى كه دماغ گرم و خشك را سود دارد\r\nآب كوك ، روغن نيلوفر راستار است ، شير زنان دو بار چند آن بياميزند و به بينى بركشند و اندر چكانند .\r\n\r\nصفت سعوطى كه درد سر گرم را سود دارد\r\nطباشير دو درم ، بسباسه ، كافور از هر يكى نيم درم ، زعفران دانگى و نيم ، بسايند و با روغن نيلوفر به كار برند .\r\n\r\nصفت سعوطى كه شقيقه سرد را سود دارد\r\nروغن بادام تلخ يا روغن زردآلوء تلخ به آب مرزنگوش آميخته به كار دارند .\r\n\r\n","description":"","footnote":"","page_name":" 687 ","page_number":695},
  {"content":"\r\n\r\n\r\nصفت شموطات يعنى داروى كه ببويند كه سرسام گرم را سود دارد\r\nآب شبت ، آب مورد بر گلاب ، صندل ، كافور اندكى بهم بزنند و مىبويند ، و بيد شسته و بنفشه خشك و نيلوفر و بوى سيب و آبى ، سود دارد .\r\n\r\nصفت داروى ديگر كه صداع سرد را و فراموشى را نافع بود\r\nگوزبوّا ، شيح ، قرنفل ، مرزنگوش از هر يكى يك مثقال كوفته و بيخته ، بسباسه چهار مثقال با آب سيب سرشته مىبويند .\r\n\r\nصفت شامّهء كه مصروع را سود دارد\r\nسذاب ، مرزنگوش ، سيب پيوسته بوئيدن سود دارد ، و اگر تفسيا و آرد جو بسركهء انگورى بسرشند و خمير كنند و شمامه سازند ، پيوسته مىبويند ، سود دارد .\r\n\r\nصفت داروى كه گند بينى زايل كند\r\nمر ، پوست انار ترش از هر يكى يك درم و نيم ، قصب الذريره ، بنگ از هر يكى دو درم ، قلقطار ، قرنفل از هر يكى يك درم ، همه كوفته و بيخته به كار دارند ، و پليته به شراب تر كنند و بدان آلوده كنند و به بينى اندر نهند .\r\n\r\nصفت داروى كه ريش بينى را كه گنده شود سود دارد\r\nزاج ، قلقطار ، مر ، شبّ ، مازو ، توبال مس از هر يكى پنج درم ، زراوند شش درم ، كندر دوازده درم ، همه بكوبند و اندر دو من آب بپزند تا بقوام انگبين آيد و پليتهء بدان آلوده به كار دارند .\r\n\r\nصفت داروى كه خون آمدن از بينى باز دارد\r\nقرطاس سوخته ، پوست خايهء مرغ سوخته ، اقاقيا ، مازوء سوخته و اندر سركه انداخته ، پوست انار ترش ، كندر ، مر ، صدف سوخته ، شاذنج شسته ، كافور اندكى ، همه كوفته و بيخته ، بعصارهء باذروج به كار دارند .\r\n\r\nصفت داروى ديگر كه سدّهء بينى بگشايد\r\nبخار سبوس كه اندر سركه بجوشانند و باقلى به سركه تر كرده بر آتش افكندن و سر ببخار آن داشتن ، گل سرخ و شكر طبرزد سوختن ، دود لادن و چوب گز ، سوختن سود دارد .\r\n\r\nصفت داروى كه به گوش اندر چكانند درد گوش باز دارد\r\nافيون يك درم ، شياف ابيض كه از بهر چشم سازند سه درم ، روغن گل چهار درم ، خلّ الخمر سه درم ، بسايند و يك قطره اندر چكانند ، مردم جوان را و شراب‌خواره را شايد ، مردم كهل و پير را نشايد .\r\n\r\nصفت داروى ديگر كه درد گوش را كه ريم پالايد زايل كند\r\nانگبين هشت درم ، خل الخمر هفت درم ، زنگار دو درم ، انگبين با سركه بجوشانند و زنگار در وى بسرشند و به سركه حل مىكنند و اندر مىچكانند .\r\n\r\n","description":"","footnote":"","page_name":" 688 ","page_number":696},
  {"content":"\r\n\r\n\r\nصفت داروى كه درد صعب زايل كند\r\nزهره گاو ده درم ، روغن خيرى ده درم ، بياميزند و بجوشانند تا ترى زهره برود و روغن بماند ، مگر قطرهء اندر چكانند .\r\n\r\nصفت داروى كه ريم گوش پاك كند و باز دارد\r\nدم الاخوين ، صبر ، انزروت ، مر ، كندر ، خبث الحديد ، زنگار از هر يكى دو درم ، همه بكوبند و ببيزند ، پليته بانگبين آلوده بدين داروها اندر گردانند و به گوش اندر نهند .\r\n\r\nصفت داروى كه گرانى گوش ببرد\r\nخردل سپيد را بكوبند و انجير خشك فربه بگيرند و بشكافند و تخم او برچينند و عسل را ز پوست او جدا كنند و بورهء ارمنى و قردمانا همه راستار است كوفته و بيخته بسرشند و پليتها كنند ، گوش را پاك كند و گرانى زايل كند .\r\nصفت داروى ديگر :\r\nشحم حنظل سه درم ، بورهء ارمنى يك درم ، جندبيذستر ، زراوند ، افسنتين رومى از هر يكى يك درم و نيم ، فرفيون ، قسط از هر يكى يك درم ، بكوبند و ببيزند و بزهرهء گاو بسرشند و شياف كنند و بوقت حاجت اندر روغن بادام تلخ حل كنند و اندر چكانند .\r\n\r\nصفت داروى كه كرم گوش را بكشد\r\nآب برگ شفتالوء تر كوفته و فشارده ، آب پوذنهء تر ، آب برگ ترب از هر يكى پنج درم ، خربق سپيد ، بورهء ارمنى ، سقمونيا ، افسنتين ، زراوند از هر يكى يك درم ، بكوبند و بدين آبها بسرشند و خشك كنند ؛ و بوقت حاجت بسايند و به گوش اندر چكانند ، شفا يابد إن شاء اللّه تعالى .\r\n\r\nباب چهاردهم از كتاب بخش پنجم از اغراض اندر قرابادين اندر طليها و ضمادها\r\n\r\nصفت طلاء كه صداع و سرسام گرم را سود دارد\r\nصندل سپيد و سرخ ، برگ نيلوفر ، برگ گل سرخ ، تخم كوك از هر يكى سه درم ، افيون ، بيخ لفّاح از هر يكى يك مثقال ، زعفران يك درم ، ماميثا دو درم ، بكوبند و ببيزند و بعصارهء كوك بسرشند و اقراص كنند . و بوقت حاجت بگلاب بسايند و بر صدغ طلا كنند .\r\n\r\nصفت طلاء كه از جهت صداعى كه اندر مقام داشتن اندر آفتاب خيزد\r\nصندل سپيد و سرخ ، انزروت از هر يكى يك درم ، افيون دو دانگ به آب گشنيز تر بسرشند و طلا كنند .\r\n\r\nصفت طلا كه اندر ابتداء سرسام به كار دارند\r\n\r\n","description":"","footnote":"","page_name":" 689 ","page_number":697},
  {"content":"\r\n\r\nروغن گل و گلاب از هر يكى ده درم ، خل الخمر پنج درم ، بياميزند نيك و روز اول به كار دارند و روز دوم اندكى سركهء عنصلى ، سوم روز ، همه سركه عنصلى كنند و اندكى جندبيذستر درافكنند .\r\n\r\nصفت طلاء نقرس گرم را\r\nآرد جو بيست درم ، افيون سه درم ، اندر آب عنب الثعلب بسرشند و طلى كنند با بزرقطونا و خطمى و زردهء خايهء مرغ و آرد جو و دردى سركه و روغن گل ، همه بسرشند و طلا كنند .\r\n\r\nصفت طلاء نقرس مركّب را\r\nمغاث ، خطمى ، آرد جو ، تخم مرو ، سورنجان ، زردهء خايه مرغ ، روغن گل ، راستار است اندر پاتيله به آتش نرم و چند قطره آب ، بسرشند .\r\nو اگر ماده صفرا و رطوبت صديداى بود ، حضض ، صندل ، صبر ، مر ، ماميثا ، زعفران از هر يكى دو جزو ، كرنب نبطى سوخته چهار جزو ، و به آب عنب الثعلب بسرشند .\r\nو اگر ماده بلغمى بود ، بابونه ، اكليل الملك ، حلبه ، تخم كتان ، برگ غار ، هزار سفند ، برگ كرنب ، مغاث ، علك البطم راستار است با ميبختج بسرشند .\r\nو اگر از مقل و جاوشير و اشق و پيه گردهء بز و مغز ساق گاو و روغن و انگبين و موم و روغن و اندكى سركه جداگانه ضماد سازند يا با ديگر ضماد ، بياميزند و بسرشند ، صواب بود .\r\n\r\nصفت طلاء داء الثعلب\r\nفرفيون ، تفسيا ، خردل سپيد ، حب الغار از هر يكى شش درم ، گوگرد ، خربق سپيد از هر يكى دو درم بروغن زيت طلا كنند .\r\n\r\nصفت طلاء كه ريزيدن موى را بازدارد\r\nپرسياوشان ، لاذن ، افسنتين ، حب الغار بروغن بپزند و طلى مىكنند ، صواب باشد ؛ و اگر به شراب حل كنند اندر طبيخ مورد تر بياميزند طلا مىكنند ، صواب باشد .\r\n\r\nصفت داروى كه سبوسه سر را پاك كند\r\nآب چغندر چهل درم ، زهرهء گاو يك درم ، بياميزند و سر بدان بشويند .\r\n\r\nصفت طلا ريش سر كودكان را سود دارد\r\nخبث الفضه ، مرداسنگ ، اسفيذاج از هر يكى چهار درم ، دم الاخوين ، گلنار ، قنبيل ، حنّا از هر يكى دو درم ، زراوند طويل ، مغز بادام تلخ سوخته از هر يكى يك درم ، همه كوفته نرم به سركه ، تر كنند و بروغن گل حل كنند و طلا مىكنند .\r\nاگر زردچوبه درين دارو زيادت كنند مقدار دو درم ، صواب باشد .\r\n\r\nصفت طلا گر و خارش را\r\nسيماب كشته پنج درم ، كندش دو درم ، زراوند طويل هفت درم ، بياميزند و به سركه ، تر كنند و بروغن گل حل كنند و سه روز طلا كنند .\r\n\r\n","description":"","footnote":"","page_name":" 690 ","page_number":698},
  {"content":"\r\n\r\n\r\nصفت طلاء آزموده كه گر و خارش خشك را\r\nمغز زردآلوء تلخ ، تخم ريواج از هر يكى بيست درم ، كوفته و بيخته ، نمك طعام دو درم ، سيماب كشته دو درم ، اندر دو ستير جغرات بسرشند و اندر گرمابه طلا كنند .\r\n\r\nصفت طلاء آزموده گر تر را\r\nكندش دو درم ، زراوند طويل چهار درم ، خبث الفضه شانزده درم ، زردچوبه سه درم ، سيماب كشته دو درم ، همه بياميزند و به سركه ، تر كنند و بروغن گل حل كنند و اندر گرمابه طلا كنند .\r\nو اگر شحم حنظل اندر آب بپزند و آن آب طلا كنند ، سخت نيك است .\r\n\r\nصفت طلاء خارش و شپش را كه در پوست باشد\r\nميويزج ، زرنيخ ، سيماب كشته راستار است ، بروغن زيت طلا كنند ، بشب ، و بامداد اندر گرمابه شوند .\r\n\r\nصفت طلا كه بهق سپيد و سياه و برص را ببرد\r\nكندش ، فوّه ، شيطرج ، خردل ، تخم ترب ، مازريون ، شحم حنظل ، خربق سپيد ، ميويزج ، سقمونيا ، تفسيا ، از هر يكى يك جزو ، شقايق دو جزو ، به سركه طلا كنند .\r\n\r\nصفت طلا كه برص را رنگين كند و بيست روز بماند\r\nنيل فوّه و شبّ يمانى ، مغره كه بپارسى گل سرخ گويند ، همه بكوبند و به سركه تر كنند و بسرشند و بطبيخ فوّه طلا كنند .\r\n\r\nصفت طلا كه كَلَف و كُنْجِده را ببرد\r\nتخم ترب ، تخم خربزه ، آرد باقلى به سركه تر كرده و خشك كرده ، قسط ، مغز بادام تلخ ، اكليل الملك ، كثيرا راستار است .\r\n\r\nصفت طلا كه اثرهاء زخم را كه بر پوست پديد آيد ببرد\r\nتخم ترب ، زرنيخ ، سك ، پلپل از هر يكى دو درم ، كندر نيم درم ، به آب گشنيز تر طلا كنند .\r\n\r\nصفت طلاء صداعى كه از برآمدن بخارها خيزد\r\nمازو و گلنار و اقاقيا و سك از هر يكى يك جزو و صبر و زعفران از هر يكى نيم جزو ، بر صدغ و پيشانى\r\n\r\n","description":"","footnote":"","page_name":" 691 ","page_number":699},
  {"content":"\r\n\r\nطلا كنند نافع بود .\r\n\r\nصفت داروى كه پوستها را كه گرداگرد ناخن برخيزد بازدارد\r\nسه درم مصطكى اندر روغن بگدازند و دو درم نمك با آن بياميزند و بر آن موضع نهند و ببندند .\r\n\r\nصفت ضمادى كه اندر بيمارى حاده ، وقت هذيان گفتن بيمار به كار دارند .\r\nآرد جو ده درم ، سبوس گندم نيم درم ، برگ خطمى سه درم ، بنفشهء خشك پنج درم ، بكوبند و به آب بيد و روغن گل و به سركه بسرشند و بر سر نهند .\r\n\r\nصفت ضمادى صداعى كه از زخمى تولد كند\r\nاطراف مورد ، اطراف سرو اندر آب بپزند و بكوبند نرم ، و اكليل الملك و قصب الذريره و شبّ يمانى و گل ارمنى بكوبند و ببيزند و بدان بسرشند ، و لاذن اندر روغن سوسن حل كنند و همه بياميزند و ضماد كنند .\r\n\r\nصفت ضمادى كه آماس بن گوش را بنشاند\r\nپيه بط و پيه مرغ خانگى بگدازند و لختى پشك گوسفند نرم كنند و ببيزند و بدان بسرشند و به كار دارند و اگر آماس گرم باشد ، ضماد خداوند هذيان به كار دارند .\r\n\r\nصفت ضمادى كه درد ذات الجنب بنشاند\r\nبنفشه ، بابونه ، شبت ، سبوس گندم ، تخم خطمى ، تخم كتان كوفته ، آرد جو ، آرد حلبه ، آرد گندم ، همه اندر آب جو بپزند و بپالايند ، اين پالوده ديگرباره بپزند تا ستبر شود و به كار دارند .\r\n\r\nصفت ضمادى كه معده ضعيف را قوت دهد\r\nلاذن ، افسنتين ، مصطكى از هر يكى يك وقيه ، صبر دو وقيه ، خرماء قصب ، گل سرخ از هر يكى سى درم اندر آب پخته ، و آبى اندر شراب پخته بيست درم چنان كه رسم است ، و گرم كرده بر معده نهند هروقت كه معده خالى بود يا پس از طعام به چهار ساعت برنهند . و اگر معده سرد باشد ، سنبل ، قشور الكندر ، سعد ، قسط ، اذخر زيادت كنند .\r\n\r\nصفت ضمادى كه آماس سرد را كه اندر معده باشد سود دارد\r\nافسنتين ، لاذن ، سنبل ، سليخه ، صبر ، ميعه از هر يكى چهار درم زعفران ، عود بلسان ، حب بلسان ، مرّ صافى ، مصطكى از هر يكى دو درم ، موم سه درم ، روغن ناردين بيست درم .\r\n\r\nصفت ضمادى از جهت آماس صلب كه اندر معده باشد\r\nبنفشه ، آرد حلبه از هر يكى ده درم ، گل سرخ پنج درم ، مصطكى ، سنبل از هر يكى سه درم ، بابونه ، خطمى ، آرد جو از هر يكى هفت درم ، سعد ، اذخر ، قصب الذريره از هر يكى سه درم ، همه به لعاب تخم كتان بسرشند و بر معده نهند\r\n\r\n","description":"","footnote":"","page_name":" 692 ","page_number":700},
  {"content":"\r\n\r\nهروقت كه معده خالى بود .\r\n\r\nصفت ضمادى كه هيضه باز دارد\r\nاگر حرارتى عظيم باشد آرد جو با آب مورد تر بسرشند و بر معده و شكم طلى كنند ، يا نان خشك كهن بكوبند و به سركه بسرشند و برنهند . و اگر حرارت بدان اندازه نباشد ، اقاقيا ، پوست انار ترش ، عصارهء لحية التيس از هر يكى پنج درم ، سماق ده درم ، پست جو ده درم ، اندر آب مورد و آب سيب و آبى بسرشند و ضماد كنند .\r\n\r\nصفت ضمادى كه جگر گرم را سود دارد\r\nصندل سپيد شش درم ، بنفشه ، بيخ خطمى ، نيلوفر ، آرد جو از هر يكى سه درم ، زعفران ، كافور از هر يكى نيم درم ، موم پنج درم ، روغن گل چندانكه كفايت بود .\r\n\r\nصفت ضمادى كه معده و جگر ضعيف را سود دارد و اسهال كبدى باز دارد\r\nكعك بغدادى چهار درم ، مصطكى ، افسنتين ، كندر از هر يكى دو درم ، مر ، صبر ، قصب الذريره ، عود هندى ، اقاقيا هر يكى يك درم ، لاذن دو درم ، آبى پاك‌كرده و اندر شراب پخته شش درم ، خرماء قسب پنجاه عدد ، موم و روغن گل ، ناردين چندانكه كفايت بود ، و كعك و خرما اندر شراب فرغار كنند و همه بسرشند و ضماد كنند .\r\n\r\nصفت ضمادى كه از جهة سپرز سخت سود دارد\r\nاشق را به سركه حل كنند و پشك گوسپند بدان بسرشند و ضماد كنند . و خاكستر پشك بز و خاكستر گلخن به سركه سرشته ، ضمادى نيك است .\r\nصفت ضمادى ديگر :\r\nمر و اشق و كندر راستار است به سركه طلا كنند و انجير و اشق سدس انجير ، ضمادى قوى است .\r\n\r\nصفت ضمادى كه استسقاء زقّى را و قيلة الما را سود دارد\r\nآرد جو ، سعد ، پشك گوسپند ، حسك ، بورهء ارمنى ، گل ارمنى راستار است ، به آب بسرشند و ضماد كنند .\r\n\r\nصفت ضمادى كه استسقاء زقّى را اسهال كند\r\nشحم حنظل و شبرم و حب النيل و سقمونيا و صبر و ميعهء تر و مر و بيخ خطمى از هر يكى دو درم ، تربذ و مقل و بيخ سوسن آسمان‌گون و سرگين گاو از هر يكى پانزده درم ، زهرهء گاو و قثاء الحمار و ميويزج و صمغ صنوبر و پوست بيخ كبر از هر يكى ده درم ، قردمانا و حماما و فرفيون و بورهء سرخ و نمك اندرانى از هر يكى ده درم ، موم سى درم ، روغن كنجد چندانك كفايت باشد ، بسرشند و ضماد كنند .\r\n\r\n","description":"","footnote":"","page_name":" 693 ","page_number":701},
  {"content":"\r\n\r\n\r\nصفت ضمادى كه زلق الامعاء بلغمى را سود دارد\r\nلاذن ، سعد ، مصطكى ، اذخر ، قصب الذريره ، مرزنگوش نمّام از هر يكى پنج درم ، عود خام ، گوزبوّا ، قرنفل از هر يكى دو درم ، همه به آب برگ مورد بسرشند و ضماد كنند گر به آب اطراف سرو .\r\n\r\nصفت ضمادى كه اسهال صفراى باز دارد\r\nاطراف مورد ، برگ گل سرخ خشك ، گلنار ، صندل ، مازو ، سك ، رامك ، لاذن ، سماق ، اقاقيا ، حضض ، همه راستار است بكوبند و به آب آبى و به آب اطراف رز ضماد كنند .\r\n\r\nصفت ضمادى كه درد بواسير بنشاند\r\nمقل و كوهان اشتر و مغز ساق گاو و مغز زردآلوء تلخ و ميعهء تر و زردهء خايه مرغ راستار است ، مقل را اندر روغنى كه پياز در وى جوشانيده باشند حل كنند و داروها بدان بسرشند .\r\n\r\nصفت ضمادى كه آماس بواسير بنشاند\r\nاكليل الملك ، بابونه راستار است اندر آب پخته سى درم ، زردهء خايه مرغ جوشانيده دو درم ، زعفران ، افيون از هر يكى نيم درم ، تخم كتان ، خطمى ، حلبه از هر يكى هشت درم ، ميفختج چندانكه كفايت بود ، و بگيرند سه درم مقل در آن حل كنند و همه بدان بسرشند و بر برگ چغندر طلى كنند ، و روى آن بروغنى كه پيه مرغ اندر وى گداخته باشند چرب كنند و بر آن موضع نهند .\r\n\r\nصفت ضمادى كه آماس خايه و قضيب را كه از گرمى بود ، نافع باشد\r\nآرد جو و آرد باقلى و آرد عدس از هر يكى دو درم ؛ آب عنب الثعلب و آب كاكنج و آب كسنه و روغن گل و يك زرده خايهء مرغ بسرشند و طلا كنند .\r\nصفت ضمادى ديگر :\r\nآرد باقلى و آرد حلبه و زيرهء كرمانى كوفته ، همه اندر ميويز دانه بيرون‌كرده و كوفته بسرشند ، و موم روغن از پيه بط و موم زرد و روغن بابونه بهم بسرشند و ضماد كنند .\r\n\r\nصفت ضمادى كه بول خون بازدارد\r\nگل ارمنى و گل مختوم و صمغ عربى و تخم خرفه و كثيرا و گل سرخ و گلنار و سروى بز كوهى سوخته و عصارهء لحية التيس از هر يكى دو درم ، مازو يك درم ، به آب برگ مورد بسرشند و ضماد كنند و اگر اقاقيا و صبر و حضض زيادت كنند ، روا باشد .\r\n\r\nصفت ضمادى كه پزانيدن آب از قضيب و خايه ، و خارش آن را زايل كند\r\nشياف ماميثا و اقاقيا از هر يكى يك درم ، صبر و نوشاذر از هر يكى چهار دانگ ، زعفران دانگى ، اشنان جامه شستن پنج درم ، همه بروغن ياسمين ، طلى كنند .\r\n\r\nصفت ضمادى كه خداوند فتق را سود دارد .\r\n\r\n","description":"","footnote":"","page_name":" 694 ","page_number":702},
  {"content":"\r\n\r\nگوز سرو و سعد و برگ مورد و مرزنگوش و مازو و اقاقيا و كندر و صمغ و سداب خشك و مغاث و انزروت و گلنار و حضض و دم الاخوين و سريش كفشگران و صبر و نانخواه و حب الغار ، كوفته و بيخته راستار است بسريشم ماهى ، گر به آب صمغ بسرشند و ضماد كنند و بسته دارند تا خود بيفتد . و فتق كودكان را مقل و مر ، راستار است ، به سركه حل كنند و بپزند و ضماد كنند .\r\n\r\nصفت ضمادى كه آماس پستان را سود دارد\r\nنان گندم كوفته و بيخته ، آرد جو ، آرد باقلى ، آرد حلبه ، خطمى راستار است ، زعفران يك نيمهء يك جيز ، زردهء خايهء مرغ نيمهء يك جيز ، بسرشند و ضماد كنند .\r\n\r\nصفت ضمادى كه شير زنان را كمتر كند\r\nدردى سركه ، اكليل الملك كوفته و بيخته ، آرد باقلى راستار است بپزند و طلى كنند و اگر پوذنه و سذاب خشك زيادت كنند ، قوىتر باشد .\r\n\r\nصفت ضمادى كه نگذارد كه پستان بزرگ شود\r\nكندر ، ودع سوخته از هر يكى يك جزو ، آرد جو دو جزو ، به سركه بسرشند و سه روز طلى كنند ، اندر يك ماه سه نوبت بدين‌گونه به كار دارند .\r\n\r\nصفت ضمادى كه اختناق رحم را باطل كند و زايل كند\r\nعلك الانباط ، مصطكى ، سنبل از هر يكى ده درم ، پلپل ، سليخه ، شونيز ، پوذنهء كوهى پنج درم ، اكليل الملك ، روغن شبت ، روغن سوسن از هر يكى بيست درم ، شهدانج ، عاقرقرحا از هر يكى هفت درم ، داروهاء خشك بكوبند و ببيزند و مصطكى و علك الانباط را با روغن بگدازند و همه درهم بسرشند و شكم و ناف و تهىگاه و كمرگاه و استخوان سرين بدان طلا مىكنند .\r\n\r\nصفت ضمادى كه كوفتگى و آزردگى را سود دارد\r\nمغاث و ماش مقشّر از هر يكى ده درم ، اقاقيا و صبر و گل ارمنى از هر يكى سه درم به آب برگ مورد بسرشند و طلا كنند .\r\n\r\nصفت ضمادى آسيب معده و جگر را\r\nماش و لادن و گل ارمنى از هر يكى ده درم صبر و سك و زعفران از هر يكى سه درم بگلاب و آب برگ مورد بسرشند .\r\nاما آسيب معده را ، سيب شيرين اندر زير آتش نرم پخته پنجاه درم ، گل سرخ ده درم ، اقاقيا ، برگ مورد ، سنبل از هر يكى پنج درم ، مصطكى ، گوزسرو ، صبر از هر يكى يك درم ، بگلاب بسرشند ، و اگر حرارتى باشد ده درم\r\n\r\n","description":"","footnote":"","page_name":" 695 ","page_number":703},
  {"content":"\r\n\r\nآرد جو و نيم درم كافور و يك درم زعفران زيادت كنند .\r\n\r\nصفت ضمادى كه همه دردها را تحليل كند\r\nموم زرد يك جزو ، روغن شبت شش جزو ، موم اندر روغن بگدازند و بابونه كوفته و بيخته بدان بسرشند و ضماد كنند .\r\n\r\nصفت ضمادى كه ماده را از آب آمدن بدان موضع بازدارد\r\nصندل سرخ ، شياف ماميثا ، فوفل ، اقاقيا ، به آب عنب الثعلب طلا كنند .\r\n\r\nصفت ضمادى كه مضرت گزيدن جانوران زهرناك از موضع جراحت بيرون كنند\r\nجندبيدستر و سكبينج و حلتيث و كبريت و سرگين كبوتر و پودنهء دشتى و مشك طرامشيع ، بروغن زيت كهن بسرشند و ضماد كنند نافع بود ان شاء الله تعالى .\r\n\r\nباب پانزدهم از كتاب بخش پنجم اندر قرابادين اندر نطولها\r\n\r\nصفت نطولى كه سرسام گرم را و كسى را كه خواب نيارد سود دارد\r\nبنفشه ، تخم كوك از هر يكى پنج درم ، پوست خشخاش ، تراشهء كدو تر ، بابونه ، از هر يكى دو درم ، كشك جو نيم‌كوفته پنجاه درم ، همه اندر پنج من آب بپزند تا بنيمه باز آيد و بپالايند و سر ببخار آن دارند و بر سر چكانند .\r\n\r\nصفت نطولى صداع سرد\r\nبابونه ، اكليل الملك از هر يكى ده درم ، شبت ، مرزنگوش از هر يكى شش درم ، اگر نمّام و برگ غار و شيح از هر يكى چهار درم ، زيادت كنند قوىتر باشد .\r\n\r\nصفت نطول ديوانگان\r\nبنفشه تر و خشك و نيلوفر و بيخ خطمى و برگ بيد تر و كشك جو و برگ كوك و تراشهء كدوى تر و برگ عنب الثعلب و برگ خبّازى و برگ بزرقطونا از هر يكى راستار است ، سفستان هشتاد عدد ، خشخاش سپيد و گل سپيد و بابونه از هر يكى يك كف ، روغن بنفشه يك وقيه ، همه بپزند و بپالايند ، و بر سر او چكانند و باقى گرم كنند و روغن بر وى چكانند و سر ببخار آن دارند .\r\n\r\nصفت نطول صداع سودائى\r\nبنفشه ، نيلوفر ، بابونه ، اكليل الملك ، سوسن ، باذرنجبويه ، كشك جو ، ساذج هندى ، قرنفل راستار است ، ببيزند و سر بدان بشويند .\r\n\r\nصفت نطول صداع بادناك\r\nبابونه ، اكليل الملك ، برگ كرفس تر ، باذيان تر ، تخم كرفس ، تخم باذيان ، زيره ، سعتر ، مرزنگوش ، شبت ، سذاب\r\n\r\n","description":"","footnote":"","page_name":" 696 ","page_number":704},
  {"content":"\r\n\r\nراستار است .\r\n\r\nصفت نطول صداع سرد و خشك\r\nسر و پايچهء بره و بابونه و اكليل الملك و حلبه و شبت ، جمله بپزند و بدان آب سر بشويند و الله اعلم .\r\n\r\nباب شانزدهم از كتاب پنجم از اغراض اندر قرابادين اندر روغنها\r\n\r\nصفت روغن قُسط كه خداوند فالج و لقوه را سود دارد ، و معده و جگر سرد را موافق باشد و سياهى موى نگاه دارد\r\nقسط ده درم ، پلپل سه درم ، عاقرقرحا چهار درم ، فرفيون سه درم ، جندبيذستر دو درم ، همه نيم‌كوفته اندر نيم من آب بپزند تا بنيمه باز آيد و بپالايند و روغن زيت نيم من با آن بياميزند و بپزند تا آب برود و روغن بماند ، و اندر نسخهء ديگر روغن سليخه آورده‌اند .\r\n\r\nصفت روغن شونيز كه فالج و لقوه و تشنج را سود دارد\r\nشونيز بيست درم ، مغز بادام تلخ سى درم ، هر دو بهم بكوبند و روغن بكشند و اندر مهرهاء گردن و پشت مىمالند .\r\n\r\nصفت روغنى كه درد گوش را كه از گرمى بود زايل كند\r\nروغن گل ده درم ، روغن بادام شيرين پنج درم ، خل الخمر سى درم ، بياميزند و بجوشانند تا سركه برود و روغن بماند و اندر چكانند .\r\n\r\nصفت روغنى كه درد گوش سرد را سود دارد\r\nصبر ، مر ، حضض ، مصطكى ، جندبيذستر ، زهرهء گاو از هر يكى يك درم ، كندر پنج درم ، روغن بادام تلخ بيست درم ، شراب كهن بيست درم ، داروها نيم‌كوفته با روغن بياميزند و بپزند تا شراب برود و روغن بماند .\r\n\r\nصفت روغن مصطكى ، سستى معده را\r\nروغن زيت پنجاه درم ، مصطكى پانزده درم نيم‌كوفته با روغن اندر شيشه كنند و اندر پاتيله سنگين بميان آب آويخته بجوشانند تا مصطكى بگدازد ، گرم مىكنند و بر معده مىنهند .\r\n\r\nصفت روغن افسنتين كه معده را و همه اندامها را قوت دهد\r\nروغن زيت يا روغن بادام تلخ يا روغن زردآلوء تلخ يا روغن گوز از هركدام كه حاضر بود نيم من ، افسنتين رومى دو ستير و نيم ، چهل روز اندر آفتاب نهند .\r\n\r\nصفت روغن فرفيون همه دردها كه از سردى بود زايل كند و فالج را و استرخا را سود دارد\r\nقسط ده درم ، جندبيذستر پنج درم ، پوذنهء كوهى\r\n\r\n","description":"","footnote":"","page_name":" 697 ","page_number":705},
  {"content":"\r\n\r\nخشك دوازده درم ، عاقرقرحا هفت درم ، كندش چهل درم ، ميويزج سه درم ، همه نيم‌كوفته اندر چهار صد درم شراب بپزند تا دو بهر برود و نيمهء وزن آن روغن خيرى يا روغن ديگر از روغنهاء گرم با آن بياميزند و بپزند تا شراب برود و روغن بماند . پس بر هر ده درمى روغن ، دو درم فرفيون تازه درافكنند و يك جوش بدهند و بردارند .\r\n\r\nصفت روغن سوسن كه سردى و اختناق رحم را سود دارد و گرده و مثانهء سرد را سود دارد و گرم كند\r\nسليخه ، قسط ، حب البلسان از هريك يك وقيه ، قرفه ، قرنفل از هر يكى نيم وقيه ، زعفران يك وقيه ، مصطكى يك وقيه ، گل سوسن سى عدد ، زردى از روى او پاك كنند ، روغن كنجيد يك رطل و نيم بغدادى ، همه اندر شيشه كنند كوفته و بيخته و اندر سايه نهند نزديك آفتاب چهل روز تا روغن بوى داروها گيرد و بپالايند و نگاه دارند .\r\n\r\nصفت روغن بيذانجير كه لقوه و فالج و سدّهء جگر و سپرز را سود دارد و قولنجى را نيز سود دارد\r\nنانخواه ، سعتر ، پوذنهء كوهى ، تخم كرفس ، تخم باذيان ، انيسون ، مصطكى ، اسارون از هر يكى بيست درم ، بيخ كرفس ، بيخ باذيان ، بيخ اذخر ، بيخ سوسن ، راسن خشك از هر يكى ده درم ، شيطرج ، مقل از هر يكى پنج درم ، سكبينج ، جاوشير از هر يكى سه درم ، زنجبيل ، دارچينى ، قاقله ، خيربوا ، دارپلپل ، گوزبوّا ، بسباسه ، شونيز ، قسط ، كرويا از هر يكى چهار درم ، زرنباد ، درونج از هر يكى سه درم ، همه داروها نيم‌كوفته اندر آب ، تر كنند يك شبانروز ، پس بپزند تا داروها نيك پخته شود و بمالند و بفشارند و ثفل جدا كنند ، پس روغن بيدانجير با آن بياميزند و بجوشانند تا آب برود و روغن بماند .\r\nشربت از يك مثقال تا سه مثقال اندر ماء الاصول .\r\n\r\nصفت روغن شاهسفرم كه درد زانو و درد همه بندها زايل گرداند\r\nآب شاهسفرم كوفته و فشارده يك جزو ، روغن نيم جزو ، به آتش نرم بپزند تا آب برود و روغن بماند ، شربت ، از يك مثقال تا نيم وقيه اندر آب نخود كه اندر زيرهء كرمانى پخته باشند .\r\n\r\nصفت روغن لاله كه معدهء سرد را گرم كند و با پيه بط و پيه مرغ طلى كنند و تهيّج زايل كند\r\nلاله كه بتازى شقايق نعمان گويند برگها از نبات جدا كرده دو وقيه ، روغن زيت يك رطل بغدادى اندر شيشه كنند و ده روز اندر آفتاب نهند .\r\n\r\n","description":"","footnote":"","page_name":" 698 ","page_number":706},
  {"content":"\r\n\r\n\r\nصفت روغنى كه موى را نگاه دارد و آنچه ريخته باشد برآرد\r\nمازو ، هليلهء كابلى ، برگ مورد از هر يكى يك جزو ، اندر شراب ريحانى ، تر كنند يك شبانروز ، پس بپزند تا نيك پخته و نرم شود و بپالايند و نيم چندان روغن كنجد برافكنند و بر مقدار يك رطل روغن ، ده درم لاذن درافكنند و بجوشانند تا لاذن بگدازد و آب برود و روغن بماند ، هر شب بن موى را بدان چرب كنند و بامداد بطبيخ مورد بشويند .\r\n\r\nصفت روغن آبى كه معده را قوت دهد و عرق آمدن باز دارد و اگر در كشكاب افكنند و بخورند معده را قوت دهد و اسهال باز دارد يا سوزش مثانه زايل كند\r\nآب آبى فشارده دو جزو ، آب برگ مورد تر كوفته و فشارده يك جزو ، روغن گل يك جزو ، همه بياميزند و بجوشانند به آتش نرم تا آبها برود و روغن بماند ، اندر مفاصل و پشت مىمالند ، عرق باز دارد .\r\n\r\nصفت روغن مازريون كه اندر استسقا سودمند باشد\r\nبرگ مازريون يك رطل ، اندر پنج رطل آب بپزند تا به مقدار يك رطل باز آيد و بپالايند و سه وقيه روغن بادام برافكنند و به آتش نرم بجوشانند تا آب برود و روغن بماند ، شربت يك درم با شير اشتر اعرابى .\r\n\r\nباب هفدهم از كتاب پنجم اندر قرابادين اندر مرهمها\r\n\r\nصفت مرهم كافورى كه طرقيدن لب و مقعده و سوختگى و سوزش باسور را سود دارد\r\nمرداسنگ سپيد و سپيده ارزيز راستار است ، نرم سوده و بيخته نگاه دارند . و موم روغن كنند از موم سپيد و روغن گل و داروها بدان بسرشند و سپيدهء خايهء مرغ و اندكى كافور با آن در هاون افكنند و همه بمالند تا يكى شود و به كار دارند .\r\n\r\nصفت مرهم دياخيلون كه همه آماسهاء سخت را نرم كند و ريشها را بپزاند و پاك كند\r\nمرداسنگ زرد ده ستير سوده چون سرمه و روغن زيت نيم من ، هر دو اندر پاتيل كنند و بآهستگى مىجوشانند و مىجنبانند تا مرداسنگ اندر روغن گداخته شود ، و روغن سياه گردد ، پس نيم من لعاب تخم كتان و ده ستير لعاب اسپغول و ده ستير تخم خطمى با وى بياميزند\r\n\r\n","description":"","footnote":"","page_name":" 699 ","page_number":707},
  {"content":"\r\n\r\nو به كفچه بجنبانند تا همه يكى شود و به آتش نرم مىپزند تا چنان شود كه مهر پذيرد .\r\nو اندر نسخهء ديگر بجاى لعاب اسپغول ، لعاب حلبه است .\r\n\r\nصفت مرهم دشليخى\r\nو بتازى مرهم الرسل يعنى مرهم پيغمبران از بهر آنكه داروهاء اين مرهم ، دوازده دارو است و حواريان عيسى عليه السلام دوازده‌اند ، هر يكى دارويى اختيار كرده‌اند و تركيب كرده ، آماسهاء سخت را و خنازير را نرم كند و ناسور صعب را برفق بصلاح آرد و ريشها و جراحت را از گوشت مرده و ريم پاك كند .\r\nمقل سه جزو ، اشق پنج جزو ، جاوشير دو جزو ، كندر سه جزو ، مرداسنگ چهار جزو ، مر ، بيرزد از هر يكى دو جزو ، موم زرد بيست جزو ، روغن زيت صد و بيست جزو ، رتيبانه بيست و چهار جزو ، زنگار دو جزو ، زراوند سه جزو ، صمغها به سركه حل كنند ، بيرزد با روغن و موم بگدازند ، پس به همه بسرشند .\r\n\r\nصفت مرهم باسليقون بزرگ كه آماس سخت را نرم كند و بپزاند و از ريم پاك كند و گوشت بروياند\r\nموم زرد نيم من ، زفت ، مر ، رتيبانه ، علك الانباط از هر يكى چهار وقيه ، روغن زيت دو من و نيم . اندر نسخت ديگر ، مر نيست و هم‌سنگ مر ، پيه گاو آورده‌اند .\r\n\r\nصفت مرهم سرخ كه ريشهاء گرم را كه بر سر و همهء اندامها برآيد سود دارد و گوشت برآرد\r\nمرداسنگ زرد دو جزو ، زردچوبه يك جزو ، هر دو نرم بسايند و به سركه ، تر كنند و بروغن گل بسرشند .\r\n\r\nصفت مرهم زنگار كه ريشهاء كهن را خشك كند و گوشت فزونى بخورد\r\nزنگار دو درم ، موم ، علك البطم رتيبانه از هر يكى پنج درم ، زنگار جداگانه بسايند ، موم و علك و رتيبانه با روغن زيت بگدازند و زنگار برافكنند و اندر هاون بمالند تا همه هموار گردد .\r\n\r\nصفت مرهم روياننده\r\nمرداسنگ يك وقيه ، روغن زيت سه وقيه ، مرداسنگ را در روغن بگدازند ، پس بگيرند ، كندر ، بيرزد ، انزروت ، دم الاخوين ، زفت از هر يكى دو درم ، بسرشند و به كار دارند .\r\n\r\nصفت مرهم مصرى ، ريش گوش را كه بسيار ريم پالايد و همه آماسها را سود دارد\r\nسركه هفت درم ، انگبين هشت درم ، هر دو بپزند و كفك بردارند و بقوام آرند و دو درم زنگار سوده در وى بسرشند .\r\n\r\n","description":"","footnote":"","page_name":" 700 ","page_number":708},
  {"content":"\r\n\r\n\r\nصفت مرهم سودمند ، سوختگى آتش را\r\nمرداسنگ ، خبث الفضه ، اسفيداج ، قيموليا ، آهك شسته ، روغن گل ، اسپيدهء خايهء مرغ ، بسرشند چنان كه رسم است .\r\n\r\nباب هجدهم از كتاب پنجم‌اندر قرابادين اندر داروهاء دهان و كام و زفان و دندان و ملازه\r\n\r\nصفت داروى كه گرانى و سستى زفان ببرد\r\nنوشاذر ، پلپل ، عاقرقرحا ، خردل سپيد راستار است ، كوفته و بيخته هر روز چند بار زير زبان و زبر زبان بدان بمالند .\r\n\r\nصفت داروى دميدگى دهان را\r\nطباشير ، تخم گل ، لسان الحمل ، هليله زرد ، گلنار ، برگ زيتون ، كزمازو ، شبّ يمانى ، شياف ماميثا ، راستار است كوفته و بيخته ، بشب اندر دهان پراكنند .\r\n\r\nصفت داروى ديگر كه دميدگى دهان را كه سياه باشد ببرد\r\nبرگ زيتون ، اقاقيا از هر يكى ده درم ، شبّ يمانى چهار درم ، قلقطار چهار درم ، بيخ سوسن سى درم ، سعد چهار درم ، زعفران يك درم ، همه كوفته و بيخته اندر دهان پراكنند .\r\n\r\nصفت داروى ديگر كه خوره و خون آمدن را سود دارد\r\nمر و نوشاذر و بيخ سوسن و زرنيخ سرخ و عاقرقرحا ، راستار است ، پلپل چهار درم ، حماما سه درم ، شاذج هندى دو درم ، مازوى سوخته هشت درم ، بكوبند و ببيزند و بدان مسواك كنند .\r\n\r\nصفت سنونى كه دندانها را بزدايد و بوى دهان خوش كند و رطوبتها را از بن دندان بيارد\r\nزَبَد البحر دو درم ، نمك بريان‌كرده ده درم ، عود سوخته پنج درم ، جو سوخته ، سفال چينى ، كزمازو ، گلنار ، عاقرقرحا ، قرنفل ، شاذج هندى ، سعد ، گل سرخ ، سماق از هر يكى پنج درم ، سعتر ، شيح سوخته ، زراوند طويل از هر يكى سه درم ، سك ، حب الآس ، اقماع الرّمان از هر يكى چهار درم .\r\n\r\nباب نوزدهم از كتاب پنجم اندر قرابادين اندر داروهاء چشم\r\n\r\nصفت سرمه كه دَمعه باز دارد و خارش بنشاند\r\nتوتياء سبز مغسول\r\n\r\n","description":"","footnote":"","page_name":" 701 ","page_number":709},
  {"content":"\r\n\r\nده درم ، هليلهء زرد ، دارپلپل ، صبر ، زردچوبه از هر يكى پنج درم ، بكوبند و ببيزند و به كار دارند . اگر دو درم پلپل زيادت كنند ، چشمهاء پيران و مرطوبان را سود دارد .\r\n\r\nصفت باسليقون كه خارش و خيرگى چشم ببرد\r\nقليمياء زر ده درم ، مس سوخته پنج درم ، سپيده ارزيز ، نمك اندرانى از هر يكى دو درم ، نوشاذر ، جعده ، پلپل ، دارپلپل از هر يكى يك درم ، نوشاذر ، جعده جنسى نيك طلب كنند ، زبد البحر ، قرنفل ، اشنه از هر يكى يك درم .\r\n\r\nصفت باسليقون ديگر كه فرود آمدن آب و دمعهء پيران باز دارد ، اين را عُزَيْز گويند\r\nشاذنج ، سرمه ، قليمياء زر ، ساذج هندى ، سرطان بحرى ، توتيا ، مس سوخته ، صبر ، توفال مس ، زعفران از هر يكى دو درم ، پلپل ، دارپلپل ، نوشاذر از هر يكى يك درم .\r\n\r\nصفت شياف ديره كه سَبَل و جرب كهن را و سُلاق و سوختن چشم را و سپيده را و موى فزونى را زايل كند و آن رطوبتها را كه مادهء اين علتها و مادهء موى فزونى است ، تحليل كند\r\nاخلاط آن ، صمغ عرابى ، كثيرا ، قليمياء زر ، سپيدهء ارزيز ، مُرّصافى ، صبر ، زنگار ، زرنيخ سرخ ، قلقطار سوخته ، مس سوخته ، دارفلفل ، فلفل سپيد ، فلفل سياه ، ساذنج عدسى ، نشاسته ، زردچوبه . سُكَّرُ العُشَر ، توفال از هر يكى يك درم ، عنزروت درمى و نيم ، دم الاخوين ، اقاقيا از هر يكى دانگى و نيم ، توتيا ، حضض ، سنبل ، مازوء سوخته از هر يكى نيم درم ، همه نرم بسايند و نيم درم بيرزد به آب سذاب و ترشى ترنج حل كنند و داروها بدان بسرشند و شياف كنند .\r\n\r\nصفت شياف اخضر كه سَبَل و جرب و سپيده را بردارد\r\nزنگار سه مثقال ، قليمياء سيم ، اشق ، صمغ ، سپيدهء ارزيز از هر يكى دو درم ، به آب سذاب بسرشند و شياف كنند .\r\n\r\nصفت سرمهء روشنائى كه جرب و ظفره و انتشار ، و ابتداء آب ، باز دارد\r\nتوتياء هندى ، قليمياء سيم ، قليمياء زر ، مارقشيثاء ذهبى از هر يكى سه درم ، سرمه ، شاذنج هندى از هر يكى دو درم ، زعفران ، مرواريد از هر يكى دو درم ، كافور ، مشك از هر يكى دانگى .\r\n\r\nصفت شياف زعفران كه مخصوص است به منفعت جرب\r\nقليميا و قلقند از هر يكى دو درم ، زعفران يك درم ، زرنيخ زرد\r\n\r\n","description":"","footnote":"","page_name":" 702 ","page_number":710},
  {"content":"\r\n\r\nيك درم و نيم ، نوشاذر نيم درم ، صمغ عرابى ده درم ، شياف كنند به شراب كهن .\r\n\r\nصفت شياف سماق كه جرب و خارش و سوزش و بر هم كوفتن پلك و بيرون خاستن چشم را سود دارد\r\nسماق اندر آب صافى بپزند و بپالايند و باز بپزند تا ستبر شود و سپيدهء ارزيز به دو بسرشند و شياف كنند ، بوقت حاجت به آب غوره گر به آب سرد بسايند ، به كار دارند .\r\n\r\nصفت شياف احمر ليّن كه سلاق را و اندر آخر رمد سود دارد\r\nساذنج عدسى مغسول ده درم ، مس سوخته هشت درم ، بسّد ، مرواريد ، شاذج هندى از هر يكى چهار درم ، دم الاخوين ، زعفران از هر يكى يك درم ، شياف كنند به شراب انگورى كهن .\r\n\r\nصفت شياف احمر حاد كه جرب و سبل و كمنه را ببرد\r\nشانح عدسى مغسول شش درم ، صمغ عرابى پنج درم ، مس سوخته دو درم ، صبر نيم درم ، زنگار دو درم و نيم ، زعفران ، مرصافى از هر يكى دانگى و نيم ، به شراب انگورى كهن بسرشند و شياف كنند .\r\n\r\nصفت بَرود غوره ، سلاق و دمعه و جرب و سبل را\r\nتوتياى كرمانى يك وقيه ، زردچوبه يك وقيه ، هليلهء زرد ، زنجبيل از هر يكى پنج درم ، دارپلپل ، ماميران از هر يكى دو درم و چهار دانگ ، نمك هندى يك درم ، همه را بكوبند و ببيزند و بياميزند و به آب غوره بپرورند .\r\n\r\nصفت ذَرور اغبر كه اندر علة وردينج دموى سود دارد و اندر آخر اين علت به كار دارند و اندر آخر سَبَل\r\nتوتياء كرمانى مغسول ، شيح سوختهء مغسول از هر يكى ده درم ، شكر طبرزد پنج درم ، بكوبند و بسايند و همچون سرمه به كار دارند ، سبل گرم را و جرب را سود دارد .\r\n\r\nصفت ذَرورِ ملكيانا كه اندر وردينج سود دارد\r\nانزروت مدبّر ، نشاسته ، شكر طبرزد ، صمغ عربى از هر يكى راستار است كوفته و بيخته به كار دارند و اگر بپزند و پخته اندر كشند ، صواب بود ؛ و بگلاب بزنند و بر آتش بيش از آن ندارند كه صمغ حل شود و قوام دارو راست گردد .\r\nصفت نسخهء ديگر هم از اين ذرور ، انزروت مدبّر ده درم ، شكر طبرزد ، نشاسته از هر يكى يك درم ، كفك دريا نيم درم .\r\n\r\nذَرور نيمانيم كه اندر علت وردينج و همهء انواع رمد سود دارد\r\nذرور\r\n\r\n","description":"","footnote":"","page_name":" 703 ","page_number":711},
  {"content":"\r\n\r\nملكايا نيم درم ، ذرور اصفر صغير نيم درم .\r\n\r\nصفت ذرور اصفر صغير\r\nانزروت مدبّر هشت درم ، شياف ماميثا رهبانى دو درم ، صبر و افتيمون و نشاسته و تخم گل از هر يكى نيم درم ، زعفران سه درم ، مر دانگى ذرور كنند .\r\n\r\nصفت طرحماطيقان كه كمنه و جرب و سبل و استرخاء پلك و باد سبل را سود دارد\r\nساذنج مغسول دوازده درم ، زنگار پنج درم ، قلقطار سوخته پنج درم ، مس سوخته چهار درم ، صمغ عربى دو درم ، افيون ، زعفران از هر يكى يك درم ، به شراب كهن ، گر به آب باذيان تر ، بسرشند و شياف كنند .\r\n\r\nصفت شياف بُرْءُ يَوما كه ماده را از چشم باز دارد و ضربان و خليدن بنشاند و مزاج چشم هم اندر روز باعتدال و به حال درستى باز آرد\r\nشياف ماميثا ، انزروت مدبّر از هر يكى بيست درم ، زعفران دو درم ، كثيرا يك درم ، افيون نيم درم ، همه بكوبند و ببيزند ، و به آب باران بسرشند ، و وقت حاجت ، بسپيدهء خايه مرغ حل كنند و به كار دارند .\r\nصفت نسخهء ديگر از اين شياف :\r\nبرگ گل تر پانزده درم ، زعفران هشت درم ، افيون ، سنبل هندى از هر يكى دو درم ، صمغ عرابى هشت درم ، به آب باران بسرشند .\r\nصفت نسخهء ديگر :\r\nسرمه اصفهانى مغسول ، قليمياء زر از هر يكى هشت درم ، مس سوخته مغسول چهار درم ، صبر دو درم ، مر ، اقاقيا از هر يكى دوازده درم ، افيون يك درم ، همه كوفته و بيخته بسپيدهء خايهء مرغ بسرشند و شياف كنند و بوقت حاجت ، بشير زنان حل كنند و به كار دارند .\r\n\r\nصفت وَردى ابيض كه اندر اول رمد سود دارد\r\nقليمياء سيم ، اسفيداج ، صبر از هر يكى دو درم ، گل سپيد تازه شست درم ، نشاسته سى درم ، افيون ده درم ، كثيرا بيست درم ، صمغ عربى چهل درم ، به آب باديان شياف كنند .\r\n\r\nصفت شياف وَردى اصفر كه پس‌تر به كار دارند\r\nسنبل هندى ، گل سرخ ، صبر از هر يكى بيست درم ، بزر البنج يك درم ، زعفران چهار درم ، عصارهء ماميثا شصت درم ، انزروت شصت درم ، افيون دو درم ، كثيرا ، نشاسته از هر يكى ده درم .\r\n\r\nصفت شيافى كه طرفه و درد چشم گرم را ببرد\r\nقليمياء زر ، مس سوخته از هر يكى دو درم ، دم الاخوين ، بسّذ ، مرواريد از هر يكى چهار درم ، كثيرا ، مر ، زعفران ، نشاسته ، زردچوبه ، اقاقيا از هر يكى دو دانگ ، زرنيخ سرخ ، شكر طبرزد از هر يكى نيم درم .\r\n\r\n","description":"","footnote":"","page_name":" 704 ","page_number":712},
  {"content":"\r\n\r\nصفت نسخهء ديگر :\r\nزرنيخ سرخ ، كندر ، مر ، زعفران از هر يكى راستار است بكوبند و ببيزند و به آب كشنه ، تر كنند و شياف كنند و به كار برند .\r\n\r\nصفت شياف خَلوقى كه بادها را پراكنده كند و آماس بادى زايل كند\r\nمس سوخته سه درم ، اقاقيا دو درم ، كثيرا ، صمغ ، زعفران ، سنبل از هر يكى يك درم ، به آب باران بسرشند .\r\n\r\nصفت شياف اسود كه بادها تحليل كند و آماس طبقهء ملتحمه را زايل كند\r\nمس سوخته يك درم و نيم ، زعفران نيم درم ، مرواريد ، بسّذ از هر يكى يك درم ، افيون درمى و نيم ، اقاقيا پنج درم ، شياف ماميثا نيم درم ، به آب باران شياف كنند ، طلا كردن و اندر كشيدن را شايد .\r\n\r\nصفت شياف دينارگون كه سَبَل رقيق را بردارد\r\nزردچوبه ، ساذنج مغسول ، صبر ، شياف ماميثا راستار است ، شياف كنند .\r\n\r\nصفت كُحْل اصفر كه دمعه باز دارد\r\nزعفران يك مثقال ، كافور رباحى نيم دانگ نرم بسايند و به كار دارند .\r\n\r\nصفت سرمه ديگر كه عضلهاء چشم را قوت دهد و دمعه باز دارد\r\nتوتيا هشت درم ، سرمه يك درم ، ساذنج مغسول يك درم و نيم ، قليمياء زر چهار دانگ ، همه كوفته و بيخته به آب هليلهء زرد و آب غوره و آب سماق بپرورند آب هليله زيادت از ديگرها كنند و اگر آب مورد تر با آن زيادت كنند نيك باشد .\r\n\r\nصفت شياف ريشها را كه بر طبقهء ملتحمه افتد سود دارد\r\nقليمياء زر ، اسفيذاج ارزيز ، مس سوخته ، سرمهء اصفهانى ، صمغ عربى ، كثيرا ، سرب سوخته و شسته از هر يكى هشت درم ، مرصافى ، افيون از هر يكى يك درم ، به آب باران بسرشند و شياف كنند .\r\n\r\nصفت شياف ابيض كندر كه هم اندر ريشهاء چشم سودمند باشد\r\nاسفيذاج ارزيز هشت درم ، افيون ، انزروت مدبّر ، كثيرا از هر يكى يك درم ، صمغ چهار درم ، كندر نيم درم ، به آب باران بسرشند .\r\n\r\nصفت داروى مُغَسِّل كه سپيده بردارد\r\nسرگين خطّاف ، عاقرقرحا ، انزروت ، زنگار ، كفك آبگينه ، قليمياء مس ، همه را بكوبند چون غبار و بانگبين مصفّى بسرشند و به كار دارند .\r\n\r\nصفت شياف وَرد كه درد چشم صعب و قرحه و بثرهء بزرگ و مورسرج و رمد كهن را و بيرون خاستن چشم را و كمنه را سود دارد\r\nبرگ گل تازه هفتاد و دو مثقال ، قليمياء سيم\r\n\r\n","description":"","footnote":"","page_name":" 705 ","page_number":713},
  {"content":"\r\n\r\nمحرق مغسول بيست و چهار مثقال ، زعفران شش مثقال ، سنبل هندى دو مثقال ، مرصافى چهار مثقال ، صمغ بيست و چهار مثقال ، افيون سه مثقال ، سرمه دو دانگ ، زنگار دو مثقال به آب باران بسرشند و شياف كنند .\r\n\r\nصفت شياف مرارات\r\nزَهرهء كلنگ ، زهرهء باز راستار است با هر ده درم ازين زهرها دو درم فرفيون ، يك درم شحم حنظل ، يك درم سكبينج همه اندر آب باذيان بسايند و بسرشند و شياف كنند .\r\n\r\nباب بيستم از كتاب و بخش پنجم اندر قرابادين اندر شيافها و حقنهاء مسهل\r\n\r\nصفت حقنهء نرم\r\nانجير پنج عدد ، بيخ سوسن نيم‌كوفته ده درم ، سفستان سى عدد ، كشك جو نيم‌كوفته چندانكه بر كف دست كنند ، بنفشه ، بابونه ، نيلوفر از هر يكى چندانكه از كشك جو ، همه اندر سه من آب بپزند تا به يك من آب باز آيد و بپالايند ، مقدار ده ستير از آن مطبوخ و يك وقيه لعاب اسپغول و يك وقيه روغن بنفش و ده درم آبكامه و دو درم بوره و نيم درم نمك هندى ، بوره و نمك هندى اندر آبكامه و لعاب حل كنند و همه بياميزند و به كار دارند .\r\n\r\nصفت حقنهء ديگر كه قولنج بلغمى و درد پشت و سرين و بادهاء غليظ را سود دارد\r\nحلبه ، تخم كتان ، قنطوريون باريك ، بابونهء خشك ، خطمى از هر يكى يك وقيه ، انجير بستى سى عدد ، سبوس گندم دو وقيه ، عنّاب ، سفستان از هر يكى سى عدد ، برگ كرنب ، برگ چغندر ، شبت ، سذاب تر از هر يكى يك دستهء كوچك ، سكبينج ، مقل ، جاوشير از هر يكى سه درم ، مغز تخم معصفر يك وقيه و نيم ، بپزند و بپالايند چنان كه رسم است ؛ و يك درم نمك هندى و دو دانگ بوره و نيم درم جندبيذستر و دو دانگ شحم حنظل و يك وقيه آبكامه و يك ستير انگبين مصفّى تركيب كنند و به كار دارند .\r\n\r\nصفت حقنهء تيز كه قولنج صعب را كه از بلغم سرد و از باد غليظ باشد ، بگشايد\r\nتخم كرفس ، تخم باذيان ، انيسون ، تخم شبت از هر يكى چهار درم اندر يك من آب بپزند تا دو بهر برود و بپالايند ؛ و بگيرند هفت درم بوره و ده درم پانيذ اندر وى حل كنند و ده درم روغن شيره برافكنند\r\n\r\n","description":"","footnote":"","page_name":" 706 ","page_number":714},
  {"content":"\r\n\r\nو به كار دارند .\r\n\r\nصفت حقنهء تيز ، خداوند سرسام سرد را\r\nبگيرند شحم حنظل چندانكه بر كف دست كنند ، بسفايج نيم‌كوفته دو بار چندان ، پوذنهء دشتى يك دسته ، افتيمون چندانكه بر كف دست كنند ، بپزند چنان كه رسم است و با روغن بابونه به كار دارند .\r\n\r\nصفت حقنهء نرم ، ريش روده و اسهال صفراى را\r\nآب برگ خرفه و آب لسان الحمل از هر يكى دو وقيه ، يك سپيدهء خايهء مرغ و يك زردهء پخته و بروغن گل حل كرده و يك درم قرطاس سوخته و نيم درم اقاقيا و چهار دانگ دم الاخوين و دو دانگ سپيدهء ارزيز و يك درم كهربا و يك درم بسّذ و نيم درم گل مختوم همه بياميزند چنان كه رسم است و به كار دارند .\r\n\r\nصفت حقنهء قروح امعا را و اسهال خونى را\r\nكشك جو ، كرنج شسته ، پيه گردهء بز از هر يكى پنج ستير ، همه بپزند و بپالايند .\r\nپس بگيرند سپيدهء ارزيز و بسباسه و اقاقيا و گلنار از هر يكى نيم درم ، زعفران ، شياف ابيض از هر يكى يك درم ، زردهء خايهء مرغ پخته و بروغن گل حل كرده يك عدد ، اندر پنجاه درم از آن مطبوخ بياميزند و نيم گرم به كار دارند .\r\n\r\nصفت شيافى كه قولنج بگشايد\r\nسكبينج ، مقل ، جاوشير ، اشق ، نمك هندى ، شحم حنظل ، بوره ، سقمونيا ، تربذ ، حب النيل راستار است ، صمغ‌ها به آب سذاب حل كنند و داروها بدان بسرشند و شياف كنند هريك دو مثقال .\r\n\r\nصفت شيافى كه زحير كه درد بىقرار بنشاند\r\nزعفران ، كندر ، حضض ، مر از هر يكى يك جزو ، افيون يك جزو همه بسايند و شيافها كنند چند دانهء غبيرا .\r\n\r\nصفت شياف زحير\r\nصمغ ، دم الاخوين ، زعفران ، كندر ، مر ، افيون ، ميعهء خشك راستار است ، شياف كنند .\r\n\r\nصفت شياف ، درد پشت را كه از سردى بود\r\nسكبينج ، جاوشير ، مقل ، اشق ، زنجبيل ، سورنجان ، ششقاقل ، شحم حنظل ، تخم كرفس ، تخم باذيان ، انيسون ، نمك هندى ، انزروت ، جندبيذستر ، زرنباد ، قسط ، سعد ، ماهىزهره ، برگ سذاب خشك راستار است . صمغ‌ها به آب سذاب حل كنند و داروها بدان بسرشند و شياف كنند .\r\n\r\nصفت شيافى كه حيض بسته بگشايد\r\nمُر ، پوذنهء كوهى از هر يكى چهار درم ، ميويز دانه بيرون‌كرده بيست درم ، همه بكوبند و بزهرهء گاو ، تر كنند و شياف كنند .\r\n\r\nصفت شيافى كه حيض باز دارد\r\nسرمه و گلنار و تنكار زرگران\r\n\r\n","description":"","footnote":"","page_name":" 707 ","page_number":715},
  {"content":"\r\n\r\nراستار است به آب مورد تر بسرشند و پشم پارهء بدان آلوده كنند و بردارند و اگر اقاقيا و شبّ يمانى و مازو درافزايند ، روا باشد .\r\n\r\nصفت شيافى كه بچهء مرده فرود آرد\r\nمُر ، جاوشير ، خربق سپيد راستار است ، بزهرهء گاو بسرشند ، و شياف كنند .\r\nتمام شد قرافاذين كتاب الاغراض الطبية و المباحث الخوارزمية به حمد الله تعالى و حسن توفيقه .\r\nو الصلاة و السلّم على سيد المرسلين محمد و آله اجمعين .\r\n- . - فى اواسط شهر شوال سنه تسع و تسعون و خمسمائة .\r\nو  حَسْبُنَا اللَّهُ وَ نِعْمَ الْوَكِيلُ  ،  نِعْمَ الْمَوْلى وَ نِعْمَ النَّصِيرُ  .\r\n\r\nباب بيست و يكم از كتاب پنجم اندر قرابادين اندر تدبير بعضى داروها كه ببايد شست و ببايد سوخت و بريان بايد كرد .\r\nقلقطار ، هو الاصفر ؛ و قلقديس ، هو الابيض ؛ و قلقند ، هو الاخضر ؛ و السورى ، هو الاحمر .\r\n\r\nبريان كردن هليله\r\nنخست هليله را پاك كنند و بكوبند و ببيزند و در آب آبى بجوشانند تا آب را نشف كند ، پس آن را بروغن گاو بجوشانند و نگاه دارند تا نسوزد .\r\n\r\nصفت بريان كردن تخمها\r\nتخمها را پاك كنند و سفال بر آتش نهند تا گرم شود ، پس از آن از آتش بردارند و تخم بر وى كنند و مىگردانند تا تخم از سفال گرم شود و بوى آن پديد آيد و نگاه بايد داشت تا نسوزد .\r\n\r\nصفت شستن سنگها كه در داروهاء چشم به كار آيد\r\nچون توتيا و شادنج و قليميا و غير آن .\r\nنخست آن را نرم ببايد سود و آب در هاون كردن و آن را در آب لختى بسودن و از هاون بغضارهء چينى باز مىگردانند تا هرچه با آب برود در بن غضاره گرفته شود و باقى را همچنين مىكردن و مىسودن و با آب درين غضاره مىگردانيدن تا هرچه گوهر دارو بود و بتوان سودن سوده شود و با آب برود و آنچه ريگ باشد بماند . پس غضاره را سر ببايد پوشيد و بنهادن تا دارو در بن غضاره بنشيند ، پس آب از وى بيرون ريختن و باقى ، بآفتاب خشك كردن و از گرد نگاه داشتن .\r\nو مرواريد و بسّد را كه در مفرّح به كار آيد همچنين بايد كرد و اين را مغسول گويند و حجر ارمنى و حجر لاجورد همچنين مغسول بايد كرد .\r\n\r\nصفت سوختن بُسّد و كهربا و صدف و غير آن\r\nهريك را اندر كوزهء سفال نو بايد كرد و كوزه در گل حكمت گرفتن و در تنور گرم نهادن يك شب تا چنان شود كه نرم بتوان سود .\r\n\r\nصفت سوختن آبگينه\r\nگوهر آبگينه در آتش بايد كرد تا سرخ شود ، پس در آب شخار سرد انداختن چند بار تا ريزان شود و آسان بتوان سود .\r\n\r\n","description":"","footnote":"","page_name":" 708 ","page_number":716},
  {"content":"\r\n\r\n\r\nصفت سوختن سرطان\r\nتابستان كه آفتاب اندر اسد باشد ببايد گرفت و اطراف او دور كردن و شكم او پاك كردن و شستن و در كوزهء نو نهادن و كوزه در گل حكمت گرفتن و يك شب اندر تنور گرم نهادن كه آتش از وى بيرون كرده باشند تا خاكستر نشود ، و ليكن بريان شود ، و اگر اندر شيشهء آبگينه نهند بهتر باشد . و كژدم را كه در معجون عقرب به كار آيد همچنين بايد كرد و سوختن ، ليكن كژدم را اندر شيشه بايد كرد تا آبگينه رطوبت او را نگاه دارد و نشف نكند .\r\n\r\nصفت عمل قيروطى و موم روغن\r\nنخست روغن ، گرم بايد كرد و موم اندر وى گداختن و اندر ده درم روغن ، دو درم موم بايد كرد يا دو درم و نيم ، و آنچه با وى تركيب خواهند كرد از عصاره‌ها و غير آن اندك‌اندك اندر هاون بدين موم روغن مىبايد افكند ، و بدستهء هاون ماليدن تا هموار گردد . و مرهمها و ضمادها هم بدين‌گونه بايد ساخت خاصه آنچه اندر وى موم روغن بود . و هر موم روغن كه كنند اندر فصل زمستان اندر ده درم روغن دو درم موم بايد كرد و اندر تابستان سه درم موم .\r\n\r\nصفت عمل روغنها\r\nهر تخمى و گياهى كه بروغن آن حاجة آيد ، نخست آن را نيم‌كوفته بايد كرد و اندر آب ، فرغار كردن و يك شبانروز بنهادن و آب چندان بايد كرد كه دو انگشت بالاء دارو بود و ديگر روز بجوشانند و بدست بمالند و بفشارند و بپالايند و سيك وزن آن آب روغن كنجد با وى بياميزند و به آتش نرم بجوشانند تا آب برود و روغن بماند . و اگر دارو سخت‌تر باشد آن را شش ساعة مىبايد پخت و هر ساعتى آب گرم زيادت كردن پس بماليدن و بپالودن ، پس روغن برافكندن و بجوشانيدن تا آب برود و روغن بماند . و اگر دارو نازكتر بود ، دارو را اندر قدح چينى كنند يا در شيشه و شيشه اندر ديگ نهند و در ميان آب بجوشانند تا دارو پخته شود ، پس بمالند و بپالايند و آب را به شيشه باز گردانند و روغن برافكنند و ديگرباره هم اندر ميان آب نهند و بجوشانند تا آب برود و روغن بماند .\r\n\r\nباب بيست و دوم از كتاب پنجم اندر قرابادين كتاب اغراض اندر آنكه داروها را چگونه تركيب كنند\r\nداروهاء مركب ، بعضى معجونها باشد و بعضى اقراص و بعضى مطبوخها و بعضى شيافها و بعضى ضمادها\r\n\r\n","description":"","footnote":"","page_name":" 709 ","page_number":717},
  {"content":"\r\n\r\nو آنچه بدين ماند . و هرگاه كه دارو تركيب خواهند كرد ، نخست داروها را ببايد شناخت و ببايد گزيد تا بهترين باشد ، پس از خاك و چيزها كه با آن آميخته باشد پاك بايد كرد و پوسيده و تباه گشته دور بايد كرد . و از داروها هرچه كوفتنى باشد به دست آس زعفران ، آس بايد كرد يا بهاون سنگين بايد كوفت ، و اگر اين هر دو نباشد بهاون روئين پاكيزه بايد كوفت و بحرير بايد بيخت . و داروها هرچند نرم‌تر سايند ، تركيب خوب‌تر آيد و منفعت آن تمامتر بود ، مگر داروهاء گوارش كه بس نرم نبايد خاصه گوارش زيره ، چنان كه جالينوس مىگويد من به كار داشتم و آنچه از آن توقع كردم نيافتم ، ليكن ادرار بول آورد ، از آنچه ديدم اندوهگن شدم ، گفتم مزاج من بدان حد تباهست كه مرا از آن منفعت نمىباشد و با آنكه منفعت نمىباشد مضرت مىكند ، تا پس گمان بردم كه اخلاط آن بس نرم بود ، ديگرباره بساختم و اخلاط درشت كردم ، اندر آن منفعت پديد آمد ، معلوم شد كه اخلاط چنين گوارشها سخت نرم نمىبايد و داروها هريك جدا بايد كوفت و اوزان آن راست بايد تركيب كردن . و هرچه صمغها و عصارها باشد آن را در شراب يا در غير آن نرم بايد كردن و حل كردن و اندر هاون بماليدن تا هموار گردد و اجزاء آن پيوسته شود . آن را بانگبين ببايد آميخت ، پس داروها كوفته و بيخته بر وى مىبايد پراكند و بسرشتن .\r\nاما آنچه در زمستان بود انگبين سه بار همسنگ داروها بايد كرد و آنچه در تابستان بسرشند دو بار انگبين صافى بايد كرد از موم جدا كرده و كف برداشته . و داروها اندر خنبره چندان بايد كرد كه مقدار چهار انگشت ناقص بود تا اگر داروى برجوشد و دم زند ، تباه نشود و خنبره را نشكند .\r\nو\r\n\r\nمعجونهاء بزرگ\r\nرا هرچند گاهى ببايد جنبانيد تا بخار از وى برود و دم بزند تا آن‌وقت كه تمام شود ، بعد از آن نگاه بايد داشت .\r\nو\r\n\r\nاقراص\r\nرا ، نخست داروها نرم بايد كرد و اندر هاون به آب ببايد ماليد يا بدان عصاره كه اقراص خواهد سرشت ، تر مىكردن و گلاب يا عصاره اندك‌اندك بر دارو مىبايد چكانيد و مىكوفتن تا هموار بسرشند چنان كه اقراص توان كرد . و اندر سايه خشك بايد كرد ، بامداد و شبانگاه برمىبايد گردانيد و از غبار و دود نگاه بايد داشت تا خشك بود و تباه نگردد .\r\nو اگر اقراص لُك سازند\r\n\r\n","description":"","footnote":"","page_name":" 710 ","page_number":718},
  {"content":"\r\n\r\nنخست لك را پاك بايد كرد و بشستن ، و شستن او چنان بايد كردن كه ريوند چينى و بيخ اذخر و لك را بكوبند و بحرير فرو گذارند و اندر هاون كنند و اين آب بر وى مىچكانند و مىمالند و مىپالايند ، تا تمام بحرير فرو رود .\r\nو\r\n\r\nحبها\r\nكه در وى مقل و كثيرا و ديگر صمغ‌ها بود ، آن را نخست بگلاب يا بعصارهء آنكه بكتاب ياد كرده آمده است حل بايد كردن و در هاون بماليدن تا هموار شود ، پس دارو بر وى پراكنند تا سرشته شود ، پس حب كردن .\r\nو\r\n\r\nداروهاء مطبوخ\r\nرا آب به اندازه بايد كردن و به آتش نرم بايد پخت تا آتش قوت آن باطل نكند .\r\nبنفشه و افتيمون و پرسياوشان از جملهء داروهاء لطيف است آن را بسيار نشايد پخت تا آتش قوت آن را نسوزد ، ليكن داروهاء ديگر چون نزديك پختن رسد آن را در مطبوخ افكنند تا اندكى بجوشد ، يك ساعة بنهند تا برآسايد و آن را نه بدست و نه بكفچه بايد ماليد ، ليكن بخرقهء پاكيزه ببايد پالود تا پاكيزه شود و طعم آن سخت ناخوش نباشد .\r\nو\r\n\r\nخيار چنبر\r\nنيز از آن جمله است كه قوّت و لطافة او بپختن باطل شود و طعم آن ناخوش آيد . و شير خشت را هم نشايد پخت ليكن مطبوخ چون پالوده شود اين هر دو بايد ريخت و ماليدن و بگداختن و پالودن و بياميختن .\r\nو هر دارو كه همگى او اندر مطبوخ گداخته شود چون نمك هندى و غير آن ، مقدار وى چندان بايد كرد كه در كتابها مقدار شربتهاء آن ياد كرده آيد .\r\nو آنچه همگى او گداخته نشود چون تربد و غاريقون و مانند آن مقدار وى زيادت بايد كرد ؛ و اين‌چنين كه درهمى از وى در حب كنند ، در مطبوخ دو درم بايد كرد ؛ و الله اعلم بالصّواب .\r\n\r\nباب بيست و سيم از كتاب پنجم اندر قرابادين اندر عمل معجونهاء بزرگ چون ترياق و غير آن\r\n\r\nصفت ترياق فاروق\r\nكه از گزيدن افعى و گزيدن همهء انواع ماران و از زخم كژدم و گزيدن رتيلا و سگ ديوانه خلاص دهد ، و مضرّت زهرهاء ديگر كه كشنده است باز دارد و همه بيماريهاء بلغمى و سودائى زايل كند خاصه جذام را و فالج و صرع و سكته و لقوه و رعشه كه از غلبهء رطوبت باشد و وسواس را سود دارد و مردم را دلير كند و خفقان\r\n\r\n","description":"","footnote":"","page_name":" 711 ","page_number":719},
  {"content":"\r\n\r\nبلغمى را و سودائى و ضيق النّفس بلغمى را و كسى را كه آواز گرفته باشد و باطل شده نافع باشد . و درد سر بلغمى و شقيقه و دوار بلغمى را زايل كند . و استسقا را كه از سردى جگر تولد كند و كسى را كه بسرفه خون براندازد بسبب پرى كه رگهاء شش و سينه را سست كرده باشد ، و قولنج بلغمى را و سحج و قروح امعا را كه از سودا و بلغم شور تولد كند سود دارد ، و خداوند درد گرده و مثانه را ، و سنگ مثانه بريزاند . و سدّهء جگر و سپرز بگشايد و حيض بسته بگشايد و كودك را كه در شكم مادر ، مرده باشد بيرون آورد .\r\nو بادهاء غليظ را كه در احشا بود بشكند و آماسهاء سخت را كه اندر جگر و سپرز بود زايل كند و هيضه را باز دارد . و حبّ القرع را سود دارد . و حرارت غريزى و روح را مدد كند .\r\nو هركه اندر تندرستى به كار دارد باندازهء حاجت ، زهرها و مضرت زهرها و بيماريهاء وبائى را باز دارد . و اندر بيماريهاء حاده و بيماريهاء خونى و صفرائى زيان دارد .\r\n\r\nاخلاط ترياق فاروق\r\nاقراص عنصل چهل و هشت مثقال ، و مثروديطوس در عهد جالينوس ازين اقراص چهل و شش مثقال مىكرده است ، اقراص افعى و اقراص اندروخورون و پلپل سياه و افيون از هر يكى بيست و چهار مثقال ، دارچينى در عهد اول دوازده مثقال بوده است ، و ماعنوس در عهد جالينوس كه مقدّم طبيبان بوده است بيست و چهار مثقال مىكرده است ، گل سرخ و تخم شلغم دشتى و سير دشتى كه طبيبان اسقورديون گويند و بيخ سوسن آسمان‌گون كه ايرسا گويند و غاريقون و ربّ السوس و روغن بلسان از هر يكى دوازده مثقال ، مر و زعفران و زنجبيل و ريوند و بيخ برگى كه فنطافيلون گويند و بعضى گفته‌اند فنطافيلون نباتى است كه آن را پنج انگشت گويند و پودنهء كوهى و فراسيون و فطراساليون و اسطوخودوس و قسط و پلپل سياه و دارپلپل و كندر و مشك طرامشيع و فقاح اذخر و صمغ البطم و سليخه و سنبل هندى و جعده از هر يكى شش مثقال ، لبنى ، تخم كرفس و سيساليوس و تخم سپندان سپيد كه آن را بابلى و اندر كتب باسليقيس نوشته‌اند و كماذريوس و نانخواه و كمافيطوس و عصارهء لحية التّيس و سنبل رومى كه آن را ناردين خوانند و سادج هندى و مر و جنطيانا و تخم باديان و گل مختوم و وج و قلقطار نيم‌برشته و حماما و حب بلسان\r\n\r\n","description":"","footnote":"","page_name":" 712 ","page_number":720},
  {"content":"\r\n\r\nو هيوفاريقون و فو و صمغ و انيسون و قردمانا و اقاقيا و دوقو از هر يكى چهار مثقال ، و دوقو اندر نسخهء سرافيون دو مثقال است ، قنه ، مقل اليهود ، و اندر نسخهء ديگر بدل مقل ، قفر است و جاوشير و قنطوريون باريك و زراوند از هر يكى دو مثقال ، و پيشينگان زراوند طويل كرده‌اند و متأخران زراوند گرد مىكنند از بهر آنكه قوىتر است و جندبيدستر دو مثقال و اندر بعضى نسختها چهار مثقال است ، انگبين مصفّى ده رطل بغدادى و شراب شيرين طعم ، جاوشير و قنه و لبنى و ربّ السوس و افيون و عصارهء لحية التيس و اقاقيا ، اندر شراب حل كنند ، و روغن بلسان جداگانه اندر لختى شراب حل كنند و داروها بدان بمالند ، و داروها كه اندر شراب حل كرده باشند با انگبين بياميزند ، و داروهاء ديگر با وى بياميزند و بسرشند و اندر خنبرهء مسين كنند يا در خنبرهء ارزيز يا در خنبرهء چينى و به كار دارند و چنين مىگويند كه اين بهترين نسختها است .\r\nصفت نسخهء ديگر هم ازين ترياق اين نسخهء جالينوس ، اندروماخس رواية كرده است و در بيمارستان جندشاپور به كار داشته ، و گوشت افعى اندر ترياق ، اندروماخس آورده است و بدان تمام شده است .\r\n\r\nاخلاط ترياق فاروق ديگر\r\nاقراص اسقيل چهل و هشت مثقال ، اقراص افاعى و اقراص اندروخورون و پلپل سياه و دارپلپل از هر يكى بيست و چهار مثقال ، برگ گل سرخ و بيخ سوسن آسمان‌گون و بيخ سوسن محكوك و تخم شلغم دشتى و اسقورديون از هر يكى دوازده مثقال ، روغن بلسان ده مثقال ، پلپل سپيد و ريوند چينى و مرصافى و قسط و مر و زعفران و سليخه و سنبل هندى و مشك طرامشيع و فراسيون ، و فقاح اذخر و پودنهء كوهى و كندر و جعده و اسطوخودوس و فطراساليون و علك البطم و زنجبيل و اصل فنطافيلون از هر يكى شش مثقال ، تخم كرفس و كمافيطوس و ميعهء تر و مو و حماما و ناردين و گل مختوم و كماذريوس و فو و سادج هندى و قلقطار مشوى و جنطيانا و حب بلسان و انيسون و عصارهء لحية التيس و اقاقيا و صمغ عرابى و تخم باديان و قردمانا ، و سيساليوس اندرين نسخه نيست و جنطيانا پنج درم است .\r\n\r\n","description":"","footnote":"","page_name":" 713 ","page_number":721},
  {"content":"\r\n\r\n\r\nصفت اقراص فرفيون كه اندرين معجون مثروديطوس به كار آيد .\r\nميويز دانه بيرون‌كرده چهار درم ، علك البطم بيست و چهار درم ، اذخر و مُر از هر يكى دوازده درم ، دارچينى و مُقل و اظفار الطّيب و سنبل رومى و سليخه و اكليل الملك و سُعد و حبّ الغار از هر يكى سه درم ، قصب الذريره نه درم ، زعفران يك درم ، قفر اليهود دو درم و نيم ، و در بعضى نسختها قفر نيست و اندر بعضى نسختها دو درم و نيم اسارون است ، و اندر نسخهء ديگر دو درم و نيم دارشيشعان آورده‌اند .\r\n\r\nصفت معجون مثروديطوس\r\nمثروديطوس ، نام پادشاهى بوده است در يونان كه اين معجون وى ساخته است و داروهاء اين معجون اندر بيماريهاء گوناگون آزموده است و اندر دفع مضرت زهرها نيز آزموده است و در آن روزگار ترياق اين بوده است تا بدان وقت كه اندروماخس گوشت افعى اندر ترياق فاروق زيادت كرد و اندر داروها زيادت و نقصان كرد تا ترياق فاروق تمام گشت و اندر دفع مضرت زهرها قوىتر آمد .\r\nاما اندر منفعتها ، اين معجون مثروديطوس با ترياق برابر است و اندر بعضى كارها از ترياق نافع‌تر است ، خاصه اندر قوّه باه و شهوت آن و هرچه در منفعت ترياق ياد كرده آمده است و منفعت اين همچنانست ، ليكن شربة اين اندكى زيادت از شربت ترياق بايد داد .\r\nاخلاط آن :\r\nزعفران و مُر و غاريقون و زنجبيل و دارچينى و كثيرا و سداب از هر يكى دو درم ، سنبل هندى و كندر و خردل سپيد و اذخر و عود بلسان و اسطوخودوس و قسط و سيساليوس و كُمافيطوس و علك البطم و دارپلپل و عصارهء لحية التيس و جندبيدستر و سادج هندى و ميعه و جاوشير از هر يكى هشت درم ، سليخه و پلپل سپيد و پلپل سياه و سورنجان و جعده و سقورديون و دوقو و اكليل الملك و جنطيانا و روغن بلسان و اقراص فرفيون و مقل از هر يكى هفت درم ، اشق و مازريون و مصطكى و صمغ عرابى و قسط و فطراساليون و قردمانا و تخم باديان و افيون و برگ گل سرخ و مشك طرامشيع از هر يكى پنج درم ، انيسون و وَج و مُر و سكبينج و اسارون از هر يكى سه درم ، فو و اقاقيا و سُرَّهء سقنقور و بزرِ هيوفاريقون از هر يكى چهار درم ، و شراب ريحانى كهن چندانك\r\n\r\n","description":"","footnote":"","page_name":" 714 ","page_number":722},
  {"content":"\r\n\r\nصمغ‌ها بدان حل كنند ، و انگبين مصفّى دو بار همه داروها بسرشند چنان كه رسم است و از پس شش ماه به كار دارند ، اين نسخه تمامترين است .\r\nو درين نسخه سيزده دارو است كه اندر نسخهء جالينوس نيست ، و آن غاريقون است و سورنجان و سداب و اشق و سكبينج و اسارون و كثيرا و اسطوخودوس و كمافيطوس و اكليل الملك و عود بلسان و پلپل سياه و مقل . و اندر نسخهء جالينوس دو دارو است كه اندرين نسخه نيست و آن بيخ سوسن است و نمك هندى .\r\nو اندر نسخهء شاپور ، تخم سداب و هيوفاريقون و خربق ابيض و نانخواه و سكبينج از هر يكى چهار مثقال ، جندبيدستر و زراوند طويل و دوقو و تخم گزر دشتى و قفر اليهود و جاوشير و قنطوريون باريك و بارزد ، از هر يكى دو مثقال و اندر نسخهء ديگر افيون و غاريقون از هر يكى دوازده مثقال آورده‌اند .\r\n\r\nصفت اقراص افاعى\r\nببايد دانست كه انواع افعى بسيار است و آنچه اندر ترياق به كار آيد مارگيران آن را مارگرزه خوانند ، ماده بايد و نشان مادگى آنست كه اندر دهان او چهار دندان زهر بود كه آن را نيش دندان گويند .\r\nتم الكتاب .\r\nكمل الكتاب الخامس من كتاب الاغراض الطبية و المباحث العلائية و الله المشكور على كماله به حمد الواهب على الاطلاق و المعبود بالحق و الاستحقاق غدوة يوم الثلثاء اواسط شهر ربيع الاول سنة تسع و ثمانين و سبعمئة هجريه نبويه على يد العبد الضعيف النحيف الراجى عفو ربه اللطيف المفتقر الى رحمة الله المتعالى سعيد بن جعفر الجرجانى حامدا لربه و مصلّيا على نبيه و عترته امتثالا لامر من أوامره على غنمٌ و إشارته على نفسي حتمٌ و هو المخدوم على الاطلاق و المربّى بالاستحقاق السيد نيّر اعظم حاوى مفاخر برّ احمد جامع مكارم الاخلاق و محاسن الشِّيَم خلاصة نوع بني آدم افتخار ذرية الرسول و فلذة أكباد البتول المؤيد بتأييدات العُلى السيد حسن المرتضى ادام الله سيادته و زاد فى الدارين سعادته و قرن سداد نجح آماله و بلغه اقساء جميع ما فيه من الافادات به حق محمد صاحب المعجزات و آله و عترته ذوى الفضل و الكرامات ما انار فجر ساطع و خوى نجم طالع و هذا دعاء لا يرد فإنه صلاح لأصناف البرية شامل .\r\n\r\n\r\n","description":"","footnote":"","page_name":" 715 ","page_number":723}
  ]